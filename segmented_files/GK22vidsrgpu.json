{
  "GK22vidsrgpu:0": "Abbreviations used.",
  "GK22vidsrgpu:1": "a.rā. = anargha-rāghava",
  "GK22vidsrgpu:2": "amaru = amaru-śatakaḥ",
  "GK22vidsrgpu:3": "u.nī. = ujjvala-nīlamaṇi",
  "GK22vidsrgpu:4": "u.rā.ca. = uttara-rāma-carita",
  "GK22vidsrgpu:5": "da.rū. = daśarūpakam",
  "GK22vidsrgpu:6": "dhva. = dhvanyālokaḥ",
  "GK22vidsrgpu:7": "padyā. = padyāvalī",
  "GK22vidsrgpu:8": "bā.rā. = bāla-rāmāyaṇaḥ",
  "GK22vidsrgpu:9": "bh.ra.si. = bhakti-rasāmṛta-sindhu",
  "GK22vidsrgpu:10": "mā.a.mi. = mālavikāgni-mitram",
  "GK22vidsrgpu:11": "mā.mā. = mālatī-mādhavaḥ",
  "GK22vidsrgpu:12": "vām. = vāmana kāvyālaṃkāra",
  "GK22vidsrgpu:13": "vi.śā.bha. = viddha-śāla-bhañjikā",
  "GK22vidsrgpu:14": "śā.pa. = śārṅgadhara-paddhati",
  "GK22vidsrgpu:15": "śṛ.ti. = śṛṅgāra-tilakam",
  "GK22vidsrgpu:16": "sa.u.ka. = sad-ukti-karṇāmṛtam",
  "GK22vidsrgpu:17": "sa.ka.ā. = sarasvatī-kaṇṭhābharaṇam",
  "GK22vidsrgpu:18": "sā.da. = sāhitya-darpaṇam",
  "GK22vidsrgpu:19": "su.ā. = subhāṣitāvalī",
  "GK22vidsrgpu:20": "su.ra. = subhāṣita-ratnākara",
  "GK22vidsrgpu:21": "su.ra.bhā. = subhāṣita-ratna-bhāṇḍāgāram",
  "GK22vidsrgpu:22": "sū.mu. = sūkti-muktāvali",
  "GK22vidsrgpu:23": "vidyākara-saṃkalitaḥ",
  "GK22vidsrgpu:24": "subhāṣita-ratna-kośaḥ",
  "GK22vidsrgpu:25": "namo buddhāya --",
  "GK22vidsrgpu:26": "nānā-kavīndra-vacanāni manoharāṇi saṃkhyāvatāṃ parama-kaṇṭha-vibhūṣaṇāni /",
  "GK22vidsrgpu:27": "ākampakāni śirasaś ca mahā-kavīnāṃ teṣāṃ samuccayam anargham ahaṃ vidhāsye // VidSrk_0.1 *(1) //",
  "GK22vidsrgpu:28": "(Sbhsu.ā. 74, Subhāṣ 1, Vvām ad. 4.3.7)",
  "GK22vidsrgpu:29": "1. sugata-vrajyā",
  "GK22vidsrgpu:30": "ābāhūdgata-maṇḍalāgra-rucayaḥ saṃnaddha-vakṣaḥ-sthalāḥ soṣmāṇo vraṇino vipakṣa-hṛdaya-pronmāthinaḥ karkaśāḥ /",
  "GK22vidsrgpu:31": "utsṛṣṭāmbara-dṛṣṭa-vigraha-bharā yasya smarāgresarā mārā māra-vadhū-stanāś ca na dadhuḥ kṣobhaṃ sa vo 'vyāj jinaḥ // VidSrk_1.1 *(2) //",
  "GK22vidsrgpu:32": "aśvaghoṣasya --",
  "GK22vidsrgpu:33": "namrāḥ pāda-nakheṣu yasya daśasu brahmeśa-kṛṣṇāstraya- ste devāḥ pratibimbanās tridaśatāṃ suvyaktam āpedire /",
  "GK22vidsrgpu:34": "sa trailokya-guruḥ sudustara-bhavākūpāra-pāraṅgato māra-vyūha-jaya-pragalbha-subhaṭaḥ śāstā tava stān mude // VidSrk_1.2 *(3) //",
  "GK22vidsrgpu:35": "vasukalpasya --",
  "GK22vidsrgpu:36": "kāma-krodhau dvayam api yadi pratyanīkaṃ prasiddhaṃ hatvānaṅgaṃ kim iva hi ruṣā sādhitaṃ try-ambakena /",
  "GK22vidsrgpu:37": "yas tu kṣāntyā śamayati śataṃ manmathādīna-rātīn kalyāṇaṃ vo diśatu sa muni-grāmaṇīr arka-bandhuḥ // VidSrk_1.3 *(4) //",
  "GK22vidsrgpu:38": "saṅgha-śriyaḥ / (Skmsa.u.ka. 241)",
  "GK22vidsrgpu:39": "śreyāṃsi vaḥ sa sugataḥ kurutād apāra- saṃsāra-sāgara-samuttaraṇaika-setuḥ /",
  "GK22vidsrgpu:40": "durvāra-māra-parivāra-balāvalepa- kalpānta-saṃtata-payaḥ-prasarair ahāryaḥ // VidSrk_1.4 *(5) //",
  "GK22vidsrgpu:41": "aparājita-rakṣitasya --",
  "GK22vidsrgpu:42": "śāstā samasta-bhuvanaṃ bhagavān apāyāt pāyād apāsta-timiro mihiropameyaḥ /",
  "GK22vidsrgpu:43": "saṃsāra-bhitti-bhiduro bhava-kanda-kandu- kandarpa-darpa-dalana-vyasanī munīndraḥ // VidSrk_1.5 *(6) //",
  "GK22vidsrgpu:44": "vasukalpasya --",
  "GK22vidsrgpu:45": "kāruṇyāmṛta-kandalī-sumanasaḥ prajñā-vadhū-mauktika- grīvālaṃkaraṇa-śriyaḥ śama-sarit-pūrocchalac-chīkarāḥ /",
  "GK22vidsrgpu:46": "te maulau bhavatāṃ milantu jagatī-rājyābhiṣekocita- srag-bhedā abhaya-pradāna-caraṇa-preṅkhan-nakhāgrāṃśavaḥ // VidSrk_1.6 *(7) //",
  "GK22vidsrgpu:47": "(Skmsa.u.ka. 243)",
  "GK22vidsrgpu:48": "śīlāmbhaḥ-pariṣeka-śītala-dṛḍha-dhyānālavāla-sphurad- dāna-skandha-mahonnatiḥ pṛthutara-prajñollasat-pallavaḥ /",
  "GK22vidsrgpu:49": "deyāt tubhyaṃ avārtha-vīrya-viṭapaḥ kṣānti-prasūnodgamaḥ succhāyaḥ ṣaḍ-abhijña-kalpa-viṭapī-saṃbodha-bījaṃ phalam // VidSrk_1.7 *(8) //",
  "GK22vidsrgpu:50": "etau śrīdhara-nandinaḥ / (Skmsa.u.ka. 244)",
  "GK22vidsrgpu:51": "ekasyāpi mano-bhuvas tad-abalāpāṅgair jagan-nirjaye kāmaṃ nihnuta-sarva-vismaya-rasa-vyakti-prakārā vayam /",
  "GK22vidsrgpu:52": "yas tv enaṃ sabalaṃ ca jetum abhitas tat-kampa-mātraṃ bhruvo- rnārebhe sugatas tu tad-guṇa-kathā stambhāya naḥ kevalam // VidSrk_1.8 *(9) //",
  "GK22vidsrgpu:53": "kumudākara-mateḥ //",
  "GK22vidsrgpu:54": "pratyekānanta-jāti-prativapur amitāvṛttijanmārijair no bhoktṛ-vrātojjhihīrṣā-phala-nilaya-mahā-pauruṣasyāpi śāstuḥ /",
  "GK22vidsrgpu:55": "ke 'py utkarṣaṃ stuvanti smaram api jayatas tad vadāmaḥ kim asmin yo bhasmāsīt kaṭākṣa-jvalana-kaṇikayā drāg umā-kāmukasya // VidSrk_1.9 *(10) //",
  "GK22vidsrgpu:56": "vallaṇasya --",
  "GK22vidsrgpu:57": "pāyād vaḥ samayaḥ sa māra-jayino bandhyāyitāstrotkaraḥ krodhād yatra tad-uttamāṅga-kavalonmīlan-mahā-vikramaḥ /",
  "GK22vidsrgpu:58": "āsīd adbhuta-maulir atra-militāṃ vyāttānana-cchāyikām ālokyātmana eva māra-sumaṭaḥ paryasta-dhairyodayaḥ // VidSrk_1.10 *(11) //",
  "GK22vidsrgpu:59": "khelā-cañcala-saṃcaran-nija-pada-preṅkhola-līlā-milat sadyaḥ-sāndra-parāga-rāga-racitāpūrva-prasūna-śriyaḥ /",
  "GK22vidsrgpu:60": "āśliṣyan-madhu-lampaṭāli-nivahasyoccair mithaś cumbanair vyākoṣaḥ kusumāñjalir diśatu vaḥ śreyo nijāyārpitaḥ // VidSrk_1.11 *(12) //",
  "GK22vidsrgpu:61": "jitāri-nandinaḥ --",
  "GK22vidsrgpu:62": "daronmuktārakta-sphurad-adhara-vīthī-krama-vaman- mayūkhāntar-mūrcchad-dyuti-daśanam uddeśa-vaśinaḥ /",
  "GK22vidsrgpu:63": "sukhaṃ tad vaḥ śāstur diśatu śivam ajñāna-rajanī- vyavacchedodgacchan mahima-ghana-saṃdhyātapa iva // VidSrk_1.12 *(13) //",
  "GK22vidsrgpu:64": "trilocanasya --",
  "GK22vidsrgpu:65": "kandarpād api sundarākṛtir iti prauḍhotsalad-rāgayā vṛddhatvaṃ vara-yoṣito 'nayad iti trāsākula-svāntayā /",
  "GK22vidsrgpu:66": "mārasyāpi śarair abhedya-hṛd iti śraddhābhara-prahvayā pāyād vaḥ sphuṭa-bāṣpa-kampa-pulakaṃ ratyā jino vanditaḥ // VidSrk_1.13 *(14) //",
  "GK22vidsrgpu:67": "tasyaiveti śrutiḥ --",
  "GK22vidsrgpu:68": "pādāmbhoja-samīpa-sannipatita-svarṇātha-deha-sphuran- netra-stomatayā parisphuṭa-milan-nīlābja-pūjā-vidhiḥ /",
  "GK22vidsrgpu:69": "vandārutridaśaudharatramukuṭotsarpat-prabhā-pallava- pratyunmīlad-apūrva-cīvara-paṭaḥ śākyo muniḥ pātu vaḥ // VidSrk_1.14 *(15) //",
  "GK22vidsrgpu:70": "vasu-kalpasya / (Skmsa.u.ka. 242)",
  "GK22vidsrgpu:71": "ka ekas tvaṃ puṣpāyudha mama samādhi-vyayavidhau suparvāṇaḥ sarve yadi kusuma-śastrās tad api kim /",
  "GK22vidsrgpu:72": "itīvainān nūnaṃ ya iha sumano 'stratvam anayat sa vaḥ śāstā śastraṃ diśatu daśa-diṅ-māra-vijayī // VidSrk_1.15 *(16) //",
  "GK22vidsrgpu:73": "iti sugata-vrajyā",
  "GK22vidsrgpu:74": "//1//",
  "GK22vidsrgpu:75": "2. tato lokeśvara-vrajyā",
  "GK22vidsrgpu:76": "dyuti-svaccha-jyotsnāpaṭa-paṭala-vṛṣṭyā na kamalaṃ na candraḥ sāndra-śrī-parimala-garimṇāsyam amalam /",
  "GK22vidsrgpu:77": "madhūdrāṇāṃ nidrābhiduram apamudrādbhutamudaś cakorān bibhrāṇaṃ sarasiruha-pāṇer avatu vaḥ // VidSrk_2.1 *(17) //",
  "GK22vidsrgpu:78": "buddhākara-guptasya / (Skmsa.u.ka. 51?)",
  "GK22vidsrgpu:79": "varada-kara-saroja-syandamānāmṛtaugha- vyupaśamita-samasta-preta-saṃghāta-tarṣaḥ /",
  "GK22vidsrgpu:80": "jayati sita-gabhasti-stoma-śubhrānana-śrīḥ sahaja-guru-dayārdrālokano lokanāthaḥ // VidSrk_2.2 *(18) //",
  "GK22vidsrgpu:81": "ratnakīrteḥ --",
  "GK22vidsrgpu:82": "atyudgāḍha-raya-sthirākṛti-ghana-dhvāna-bhraman-mandara- kṣubdha-kṣīradhi-vīci-saṃcaya-gata-prāleya-pādopamaḥ /",
  "GK22vidsrgpu:83": "śrīmat-potalake gabhīra-vivṛti-dhvāna-pratidhvānite sāndra-svāṃśu-caya-śriyā valayito lokeśvaraḥ pātu vaḥ // VidSrk_2.3 *(19) //",
  "GK22vidsrgpu:84": "jñāna-śrī-mitrasya --",
  "GK22vidsrgpu:85": "kṛpā-vṛṣṭi-sphūtāt tava hṛdaya-pīyūṣa-sarasaḥ pravāho nirgatya krama-tanima-ramyaḥ karuṇayā /",
  "GK22vidsrgpu:86": "tṛṣārtānām īṣad vitataṃ adharāntaḥ prati gati- praṇālībhiḥ pañcābhavad iti kiṃ anyad bhuja-karāt // VidSrk_2.4 *(20) //",
  "GK22vidsrgpu:87": "trilocanasya --",
  "GK22vidsrgpu:88": "ravim iva dhṛtāmitābhaṃ kavim iva surasārtha-viracita-stotram /*",
  "GK22vidsrgpu:89": "madhum iva saṃbhṛta-karuṇaṃ vidhum iva nāthaṃ kha-sarpaṇaṃ vande // VidSrk_2.5 *(21) //*",
  "GK22vidsrgpu:90": "puruṣottamasya --",
  "GK22vidsrgpu:91": "udarasyedam aṇutvaṃ sahaja-gurutvaṃ yadi nedaṃ hṛdayasya /*",
  "GK22vidsrgpu:92": "svārthe katham alasatvaṃ katham anusatvaṃ hita-karaṇe matir asya // VidSrk_2.6 *(22) //*",
  "GK22vidsrgpu:93": "jñāna-śrī-mitrasya --",
  "GK22vidsrgpu:94": "vaktraṃ naiṣa kalānidhir dhavalimā naiṣojjvalā kaumudī netre nīra-rucī na lāñchana-yugaṃ candre 'sty amanda-cchavi /",
  "GK22vidsrgpu:95": "ity unnīya vidhor abhīti-vihasad yat saṃnidhiṃ sādhvagān nūnaṃ nīrajam astu vaḥ śiva-dive tad lokanāthānanam // VidSrk_2.7 *(23) //",
  "GK22vidsrgpu:96": "jaṭā-jūṭābhyantar-nava-ravir iva śyāma-jalabhṛd- vṛtaḥ śoṇāśokastavakam amitābhaḥ praminute /",
  "GK22vidsrgpu:97": "maharṣer yasyendu-dyuti-ghaṭita-mūrter iva sa vaḥ klamaṃ bhindyād dadyāt praśama-sukha-pīyūṣa-laharīm // VidSrk_2.8 *(24) //",
  "GK22vidsrgpu:98": "buddhākarasyaitau --",
  "GK22vidsrgpu:99": "// iti lokeśvara-vrajyā //",
  "GK22vidsrgpu:100": "//2//",
  "GK22vidsrgpu:101": "3. tato mañju-ghoṣa-vrajyā",
  "GK22vidsrgpu:102": "aṅgāmoda-samocchalad-ghṛṇi-patad-bhṛṅgāvalī-mālita- sphūrjal-lañchana-sūtra-gumphita-milan-nīlotpala-śrīr iva /",
  "GK22vidsrgpu:103": "niryat-pāda-nakhonmukhāṃśu-visara-srag-danturaḥ smaryatāṃ mañjuśrīḥ sura-mukta-mañjari-śikhā-varṣair ivābhyarcitaḥ // VidSrk_3.1 *(25) //",
  "GK22vidsrgpu:104": "śastrodyad-bāhu-deha-sphurad-anala-milad-dhūma-kalpānta-puñjaḥ śṛṅgāntānanta-viśvārpita-mahiṣa-śiro-makṣikā-līvi-kalpaḥ /",
  "GK22vidsrgpu:105": "trāsa-tyakta-sva-parṇāstṛta-sura-ghṛṇayevālasat-pāda-vṛndas tāraugha-pluṣṭa-bhānur jagad avatu naṭad-bhairavātmā kumāraḥ // VidSrk_3.2 *(26) //",
  "GK22vidsrgpu:106": "vallaṇasyaitau --",
  "GK22vidsrgpu:107": "khaḍgī sa-śabdam atha pustakavān sa-cintaṃ bālaḥ sa-khelam abhirāma-tamaḥ sa-kāmam /",
  "GK22vidsrgpu:108": "nānā-vidhaṃ sura-vadhūbhir itīkṣito vaḥ pāyāc ciraṃ sugata-vaṃśa-dharaḥ kumāraḥ // VidSrk_3.3 *(27) //",
  "GK22vidsrgpu:109": "puruṣottamasya --",
  "GK22vidsrgpu:110": "mugdhāṅgulī-kiśalayāṅghri-suvarṇa-kumbha- vāntena kānti-payasā dhusṛṇāruṇena /",
  "GK22vidsrgpu:111": "yo vandamānam abhiṣiñcati dharma-rājye jāgartu vo hita-sukhāya sa mañju-vajraḥ // VidSrk_3.4 *(28) //",
  "GK22vidsrgpu:112": "jitāripādānām --",
  "GK22vidsrgpu:113": "amīṣāṃ mañjuśrī-rucira-vadana-śrī-kṛta-rucāṃ śrutaṃ no nāmāpi kva nu khalu himāṃśu-prakṛtayaḥ /",
  "GK22vidsrgpu:114": "mamābhyarṇe dhārṣṭyāc carati punar indīvaram iti krudhevedaṃ prāntāruṇam avatu vo locana-yugam // VidSrk_3.5 *(29) //",
  "GK22vidsrgpu:115": "iti mañju-ghoṣa-vrajyā",
  "GK22vidsrgpu:116": "//3//",
  "GK22vidsrgpu:117": "4. tato maheśvara-vrajyā",
  "GK22vidsrgpu:118": "śilpaṃ trīṇi jaganti yasya kavitā yasya trivedī guror yaś cakre tripura-vyayaṃ tripathagā yan-mūrdhni mālyāyate /",
  "GK22vidsrgpu:119": "trīn kālān iva vīkṣituṃ vahati yo visphūrjad-akṣṇāṃ trayaṃ sa traiguṇya-paricchedo vijayate devas triśūlāyudhaḥ // VidSrk_4.1 *(30) //",
  "GK22vidsrgpu:120": "vasukalpa-dattasya // (Skmsa.u.ka. 16)",
  "GK22vidsrgpu:121": "vāṇībhūta-purāṇa-pūruṣa-dhṛti-pratyāśayā dhāvite nidrāti kṣaṇa-jāśu-śukṣaṇi-kaṇa-klānte śakunteśvare /",
  "GK22vidsrgpu:122": "namronnamra-bhujaṅga-puṅgava-guṇa-vyākṛṣṭa-bāṇāsana- kṣiptāstrasya puradruho vijayate saṃdhāna-sīmāśramaḥ // VidSrk_4.2 *(31) //",
  "GK22vidsrgpu:123": "murāreḥ / (Ar a.rā. 7.114, Skmsa.u.ka. 74)",
  "GK22vidsrgpu:124": "pīyūṣa-drava-pāna-dohada-rasa-vyagroraga-grāmaṇī- daṣṭaḥ pātu śaśī maheśvara-śiro-mepathya-ratnāṅkuraḥ /",
  "GK22vidsrgpu:125": "yo bimba-pratipūraṇāya vidhṛto niṣpīḍya saṃdaṃśikā- yantre śaiva-lalāṭa-locana-śikhā-jvālābhir ābarhyate // VidSrk_4.3 *(32) //",
  "GK22vidsrgpu:126": "murārer etau --",
  "GK22vidsrgpu:127": "bhadraṃ candra-kale śivaṃ suranadi śreyaḥ kapālaāvale kalyāṇaṃ bhujagendra-valli kuśalaṃ viśve śaṭā-saṃtate /",
  "GK22vidsrgpu:128": "ity āhur militāḥ parasparam amūr yasmin praśāntiṃ gate kapāntāra-bhaṭī-naṭasya bhavatāt tad vaḥ śriye tāṇḍavam // VidSrk_4.4 *(33) //",
  "GK22vidsrgpu:129": "devi tvad-vadanopamāna-suhṛdām eṣāṃ sarojanmanāṃ paśya vyomani lohitāyati śanair eṣā daśā vartate /",
  "GK22vidsrgpu:130": "itthaṃ saṃkucad-ambajānukaraṇa-vyājopanītāñjaleḥ śambhor vañcita-pārvatī-kamucitam saṃdhyārcanaṃ pātu vaḥ // VidSrk_4.5 *(34) //",
  "GK22vidsrgpu:131": "rājaśekharasya --",
  "GK22vidsrgpu:132": "kasmāt pārvati niṣṭhurāsi sahaja śailīdbhavānām idaṃ niḥsnehāsi kuto na bhasma-paruṣaḥ snehaṃ kvacin nindati /",
  "GK22vidsrgpu:133": "kopas te mayi niṣphalaḥ priyatame sthāṇau phalaṃ kiṃ bhaved itthaṃ nirvacanīkṛto dayitayā śambhuḥ śivāyās tu vaḥ // VidSrk_4.6 *(35) //",
  "GK22vidsrgpu:134": "bhojadevasya (Skmsa.u.ka. 31)",
  "GK22vidsrgpu:135": "vapuḥ prādurbhāvād anumitam idaṃ janmani purā purāre na prāyaḥ kvacid api bhavantaṃ praṇatavān /",
  "GK22vidsrgpu:136": "naman janmany asminn aham atanur agre 'py anatibhāṅ maheśa kṣantavyaṃ tad idam aparādha-dvayam api // VidSrk_4.7 *(36) //",
  "GK22vidsrgpu:137": "muñjasya / (Skmsa.u.ka. 471)",
  "GK22vidsrgpu:138": "kiṃ vācyo mahimā mahā-jala-nidher yasyendra-vajrāhatas trasto bhū-bhṛd amajjad ambu-nicaye kaulīla-potākṛtiḥ /",
  "GK22vidsrgpu:139": "maināko 'pi gabhīra-nīra-viluṭhan pāṭhīna-pṛṣṭhocchalac chaivālāṅkura-koṭi-koṭara-kuṭī-kuḍyāntare nirvṛtaḥ // VidSrk_4.8 *(37) //",
  "GK22vidsrgpu:140": "vallaṇasya --",
  "GK22vidsrgpu:141": "tādṛk-sapta-samudra-mudrita-mahī bhūbhṛdbhir abhraṃ-kaṣais tāvadbhiḥ parivāritā pṛthu-pṛthu-dvīpaiḥ samantād iyam /",
  "GK22vidsrgpu:142": "yasya sphāra-phaṇā-maṇau nilayanāt tiryak-kalaṅkākṛtiḥ śeṣaḥ so 'py agamad yad-aṅgada-padaṃ tasmai namaḥ śambhave // VidSrk_4.9 *(38) //",
  "GK22vidsrgpu:143": "vallaṇasya / (Skmsa.u.ka. 13)",
  "GK22vidsrgpu:144": "gāḍha-granthi-praphullad-gala-vikala-phaṇā-pīṭha-niryad-viṣāgni- jvālāniṣṭapta-candra-dravad-amṛta-rasa-proṣita-preta-bhāvāḥ /",
  "GK22vidsrgpu:145": "ujjṛmbhā babhru-netra-dyutim asakṛd-asṛk-tṛṣṇayālokayantyaḥ pāntu tvāṃ nāga-nāla-grathita-śava-śiraḥ-śreṇayo bhairavasya // VidSrk_4.10 *(39) //",
  "GK22vidsrgpu:146": "vallaṇasya (Skmsa.u.ka. 62,",
  "GK22vidsrgpu:147": "bhavabhūteḥ)",
  "GK22vidsrgpu:148": "babhru-bhrū-śmaśru-keśaṃ śikharam iva girer lagna-dāvāgni-mālaṃ netraiḥ piṅgogra-tārais tribhir iva ravibhiś chidritaḥ kāla-meghaḥ /",
  "GK22vidsrgpu:149": "daṃṣṭrācandra-prabhābhiḥ prakaṭita-subṛhattālu-pātāla-mūlaṃ śambhor vaktraṃ suvaktra-tritaya-bhaya-karaṃ hantv adhaṃ dakṣiṇaṃ vaḥ // VidSrk_4.11 *(40) //",
  "GK22vidsrgpu:150": "rakṣo-vibhīṣaṇasya --",
  "GK22vidsrgpu:151": "uddāma-danta-ruci-pallavitārdha-candra- jyotsnā-nipīta-timira-prakarāvarodhaḥ /",
  "GK22vidsrgpu:152": "śreyāṃsi vo diśatu tāṇḍavitasya śambhor ambhodharāvali-ghana-dhvanir aṭṭahāsaḥ // VidSrk_4.12 *(41) //",
  "GK22vidsrgpu:153": "saṅghamitrasya / (Skmsa.u.ka. 37)",
  "GK22vidsrgpu:154": "tvaṅgad-gaṅgam udañcad-indu-śakalaṃ bhraśyat-kapālāvali- kroḍa-bhrāmyad-amanda-māruta-caya-sphārībhavad-bhāṅkṛti /",
  "GK22vidsrgpu:155": "pāyād vo ghana-tāṇḍava-vyatikara-prāg-bhāra-kheda-skhalad- bhogīndra-ślatha-piṅgalotkaṭa-jaṭājūṭaṃ śiro dhūrjaṭeḥ // VidSrk_4.13 *(42) //",
  "GK22vidsrgpu:156": "(Skmsa.u.ka. 41, vīryamitrasya)",
  "GK22vidsrgpu:157": "nakha-darpaṇa-saṃkrānta- pratimā-daśakānvitaḥ /",
  "GK22vidsrgpu:158": "gaurī-pādānataḥ śambhur jayatv ekādaśaḥ svayam // VidSrk_4.14 *(43) //",
  "GK22vidsrgpu:159": "cūḍāpīḍa-kapāla-saṃkula-patan-mandākinī-vārayo vidyut-prāya-lalāṭa-locana-puṭa-jyotir-vimiśra-tviṣaḥ /",
  "GK22vidsrgpu:160": "pāntu tvām akaṭhora-ketaka-śikhā-saṃdigdha-mugdhendavo bhūteśasya bhugaṅga-valli-valaya-sraṅ-naddha-jūṭā jaṭāḥ // VidSrk_4.15 *(44) //",
  "GK22vidsrgpu:161": "bhavabhūteḥ (mālavikāgnimā.a.-mitram i. 1.1) --",
  "GK22vidsrgpu:162": "sa jayati gāṅga-jalaughaḥ śambhor uttuṅga-mauli-viniviṣṭaḥ /*",
  "GK22vidsrgpu:163": "majjati punar unmajjati candra-kalā yatra śapharīva // VidSrk_4.16 *(45) //*",
  "GK22vidsrgpu:164": "sa vaḥ pāyād indur nava-visalatākoṭi-kuṭilaḥ smarārer yo mūrdhni jvalana-kapiśe bhāti nihitaḥ /",
  "GK22vidsrgpu:165": "sravan-mandākinyāḥ prati-divasa-siktena payasā kapālenonmuktaḥ sphaṭika-dhavalenāṅkura iva // VidSrk_4.17 *(46) //",
  "GK22vidsrgpu:166": "kasyacit / (Skmsa.u.ka. 51,",
  "GK22vidsrgpu:167": "rājaśekharasya)",
  "GK22vidsrgpu:168": "cyutām indor lekhāṃ ratikalaha-bhagnaṃ ca valayaṃ dvayaṃ cakrīkṛtya prahasita-mukhī śaila-tanayā /",
  "GK22vidsrgpu:169": "avocad yaṃ paśyedty avatu sa śivaḥ sā ca girijā sa ca krīḍā-candro daśana-kiraṇāpūrita-kalaḥ // VidSrk_4.18 *(47) //",
  "GK22vidsrgpu:170": "vararuceḥ / (Skmsa.u.ka. 55,",
  "GK22vidsrgpu:171": "Svsu.ā. 66, Spdśā.pa. 96)",
  "GK22vidsrgpu:172": "namas tuṅga-śiraś cumbi- candra-cāmara-cārave /",
  "GK22vidsrgpu:173": "trailokya-nagarārambha- mūla-stambhāya śambhave // VidSrk_4.19 *(48) //",
  "GK22vidsrgpu:174": "kasyacit / (Skmsa.u.ka. 13, bāṇasya)",
  "GK22vidsrgpu:175": "kṣipto hastāvalagnaḥ prasabham abhihato 'py ādadāno 'ṃśukāntaṃ gṛhṇan keśeṣv apāstaś caraṇa-nipatito nekṣitaḥ saṃbhrameṇa /",
  "GK22vidsrgpu:176": "āliṅgan yo 'vadhūtas tripura-yuvatibhiḥ sāśru-netrotpalābhiḥ kāmīvārdrāparādhaḥ sa dahatu duritaṃ śāmbhavo vaḥ śarāgniḥ // VidSrk_4.20 *(49) //",
  "GK22vidsrgpu:177": "(Amaru 2; Skmsa.u.ka. 76)",
  "GK22vidsrgpu:178": "saṃdhyā-tāṇḍava-ḍambara-vyasanino bhīmasya caṇḍa-bhrami- vyānṛtyad-bhuja-daṇḍa-maṇḍala-bhuvo jhañjhānilāḥ pāntu vaḥ /",
  "GK22vidsrgpu:179": "yeṣām ucchalatāṃ javena jhagiti vyūheṣu bhūmībhṛtām uḍḍīneṣu viḍaujasā punar asau dambholir ālokitaḥ // VidSrk_4.21 *(50) //",
  "GK22vidsrgpu:180": "(Skmsa.u.ka. 100; Smvsū.mu. 2.31)",
  "GK22vidsrgpu:181": "keśeṣu prāk-pradīpas tvaci vikaṭa-caṭatkāra-sāro 'timātraṃ māṃse mandāyamānaḥ kṣarad-asṛji sṛjann asthiṣu ṣṭhātkṛtāni /",
  "GK22vidsrgpu:182": "majja-prāye 'ṅga-bhāge jhagiti rati-pater jājvalan projjvala-śrīr aśreyo vyasyatād vastrinayana-nayanopāntavānto hutāśaḥ // VidSrk_4.22 *(51) //",
  "GK22vidsrgpu:183": "pāyāt pārvaṇa-sāndhya-tāṇḍava-vidhau yasyollasat-kānano hemādriḥ karaṇāṅga-hāra-valanaiḥ sārdhendur āndolitaḥ /",
  "GK22vidsrgpu:184": "dhatte 'tyadbhuta-vismayena dharayā dhūtasya kānta-tviṣo lolat-kuntala-kuṇḍalasya śirasaḥ śobhāṃ sa vo dhūrjaṭiḥ // VidSrk_4.23 *(52) //",
  "GK22vidsrgpu:185": "kapāle gambhīraḥ kuhariṇi jaṭā-sandhiṣu kṛśaḥ samuttālaś cūḍābhujaga-phaṇa-ratna-vyatikare /",
  "GK22vidsrgpu:186": "mṛdur lekhākoṇe raya-vaśa-vilolasya śaśinaḥ punīyād dīrghaṃ svo hara-śirasi gaṅgā-kala-kalaḥ // VidSrk_4.24 *(53) //",
  "GK22vidsrgpu:187": "(Skmsa.u.ka. 46, yogeśvarasya)",
  "GK22vidsrgpu:188": "śāntyai vo 'stu kapāla-dāma jagatāṃ patur yadīyāṃ lipiṃ kvāpi kvāpi gaṇāḥ paṭhanti padaśo nāti-prasiddhākṣaram /",
  "GK22vidsrgpu:189": "viśvaṃ srakṣyati rakṣati kṣitim apām īśiṣyate śiṣyate nāgau rāgiṣu raṃsyate syati jagan nirvekṣyati dyām iti // VidSrk_4.25 *(54) //",
  "GK22vidsrgpu:190": "bhojadevasya / (Skmsa.u.ka. 61)",
  "GK22vidsrgpu:191": "jvālevordhva-visarpiṇī pariṇatasyāntas tapas tejaso gaṅgā-tuṅga-taraṅga-sarpa-vasatir valmīka-lakṣmīr iva /",
  "GK22vidsrgpu:192": "saṃdhyevārdra-mṛṇāla-komala-tanor indoḥ sahasthāyinī pāyād vas taruṇāruṇāṃśu-kapiśā śambhor jaṭā-saṃhatiḥ // VidSrk_4.26 *(55) //",
  "GK22vidsrgpu:193": "(Skmsa.u.ka. 56, ravināgasya)",
  "GK22vidsrgpu:194": "maulau vegād udañcaty api caraṇa-bhara-nyañcad-urvītalatvād akṣuṇṇa-svarga-loka-sthiti-mudita-sura-śreṣṭha-goṣṭhī-stutāya /",
  "GK22vidsrgpu:195": "saṃtrāsān niḥsarantyāpy avirata-visarad-dakṣiṇārdhānu-bandhād atyaktāyādri-putryā tirpurahara-jagat-kleśa-hantre namas te // VidSrk_4.27 *(56) //",
  "GK22vidsrgpu:196": "(Skmsa.u.ka. 11, bāṇasya)",
  "GK22vidsrgpu:197": "paryaṅkāśleṣa-bandha-dviguṇita-bhujaga-granthi-saṃvīta-jānor antaḥ-prāṇāvarodhād uparata-sakala-dhyāna-ruddhendriyasya /",
  "GK22vidsrgpu:198": "ātmany ātmānam eva vyapagata-karaṇaṃ paśyatas tattva-dṛṣṭyā śambhor vaḥ pātu śūnya-kṣaṇa-ghaṭita-laya-brahma-lagnaḥ samādhiḥ // VidSrk_4.28 *(57) //",
  "GK22vidsrgpu:199": "pāyād vārendu-mauler anavarata-bhujāvṛtti-vātormi-vega- bhrāmyad-rudrārka-tārā-gaṇa-racita-mahā-lāta-cakrasya lāsyam /",
  "GK22vidsrgpu:200": "nyañcadbhūtsarpad-agni-skhalad-akhila-giritvaṅgad-uttāla-mauli- sphūrjac-candrāṃśu-niryan-nayana-rucira-sajjāhnavī-nirjharaḥ vaḥ // VidSrk_4.29 *(58) //",
  "GK22vidsrgpu:201": "mātar jīva kim etad añjali-puṭe tātena gopāyitaṃ vatsa svādu-phalaṃ prayacchati na me gatvā gṛhāṇa svayam /",
  "GK22vidsrgpu:202": "mātraivaṃ prahite guhe vighaṭayaty ākṛṣya saṃdhyāñjaliṃ śambhor bhagna-samādhi-ruddha-rabhaso hāsyodgamaḥ pātu vaḥ // VidSrk_4.30 *(59) //",
  "GK22vidsrgpu:203": "yogeśvarasya / (Skmsa.u.ka. 38)",
  "GK22vidsrgpu:204": "evaṃ sthāpaya subhru bāhu-latikām evaṃ kuru sthānakaṃ nātyuccair nama kuñcitāgra-caraṇaṃ māṃ paśya tāvat kṣaṇam /",
  "GK22vidsrgpu:205": "gaurīṃ nartayataḥ sva-vaktra-murajenāmbhodhara-dhvāninā śambhor vaḥ sukhayantu lambhita-layacchedāhatās tālikāḥ // VidSrk_4.31 *(60) //",
  "GK22vidsrgpu:206": "tasyaiva / (Skmsa.u.ka. 26)",
  "GK22vidsrgpu:207": "saṃvyānāṃśuka-pallaveṣu taralaṃ veṇī-guṇeṣu sthiraṃ mandaṃ kañcuka-sandhiṣu stana-taṭotsaṅgeṣu dīptārciṣam /",
  "GK22vidsrgpu:208": "ālokya tripurāvarodhana-vadhū-vargasya dhūma-dhvajaṃ hasta-srasta-śarāsano vijayate devo dayārdrekṣaṇaḥ // VidSrk_4.32 *(61) //",
  "GK22vidsrgpu:209": "(Skmsa.u.ka. 73)",
  "GK22vidsrgpu:210": "jaṭā-gulmotsaṅgaṃ praviśati śaśī bhasma-gahanaṃ phaṇīndro 'pi skandhād avatarati līlāñcita-phaṇaḥ /",
  "GK22vidsrgpu:211": "vṛṣaḥ śāṭhyaṃ kṛtvā vilikhati khurāgreṇa nayanaṃ yadā śambhuś cumbaty acala-duhitur vaktra-kamalam // VidSrk_4.33 *(62) //",
  "GK22vidsrgpu:212": "rājaśekharasya --",
  "GK22vidsrgpu:213": "nānā-vega-viniḥsṛta-tripathagā-vāri-pravāhākulaḥ śīghra-bhrānti-vaśāl-lalāṭa-nayanākālātapād bhīṣaṇaḥ /",
  "GK22vidsrgpu:214": "muṇḍālī-kuhara-prasarpad-anilāsphāla-pramukta-dhvaniḥ prāvṛṭ-kāla ivoditaḥ śiva-śiro-meghaḥ śivāyāstu vaḥ // VidSrk_4.34 *(63) //",
  "GK22vidsrgpu:215": "kasyacit --",
  "GK22vidsrgpu:216": "sa pātu viśvam adyāpi yasya mūrdhni navaḥ śaśī /",
  "GK22vidsrgpu:217": "gaurī-mukha-tiraskāra- lajjayeva na vardhate // VidSrk_4.35 *(64) //",
  "GK22vidsrgpu:218": "dharmapālasya --",
  "GK22vidsrgpu:219": "dig-vāsā iti satrapaṃ manasija-dveṣīti mugdha-smitaṃ sāścaryaṃ viṣamekṣaṇo 'yam iti ca trastaṃ kapālīti ca /",
  "GK22vidsrgpu:220": "mauli-svīkṛta-jāhnavīka iti ca prāptābhyasūyaṃ haraḥ pārvatyā sabhayaṃ bhujaṅga-valayīty ālokitaḥ pātu vaḥ // VidSrk_4.36 *(65) //",
  "GK22vidsrgpu:221": "vinaya-devasya --",
  "GK22vidsrgpu:222": "phaṇini śikhi-graha-kupite śikhini ca tad-deha-valayitākulite /*",
  "GK22vidsrgpu:223": "avatād vo hara-guhayor ubhaya-paritrāṇa-kātaratā // VidSrk_4.37 *(66) //*",
  "GK22vidsrgpu:224": "jātārdhavardhanasya --",
  "GK22vidsrgpu:225": "sindūra-śrīr lalāṭe kanaka-rasa-mayaḥ karṇa-pāśāvataṃso vaktre tāmbūla-rāgaḥ pṛthu-kuca-kalase kuṅkumasyānulepaḥ /",
  "GK22vidsrgpu:226": "daityādhīśāṅganānāṃ jaghana-parisare lākṣika-kṣauma-lakṣmīr aśreyāṃsi kṣiṇotu tripura-hara-śarodgāra-janmānalo vaḥ // VidSrk_4.38 *(67) //",
  "GK22vidsrgpu:227": "maṅgalasya / (Skmsa.u.ka. 77)",
  "GK22vidsrgpu:228": "pāyād vaḥ sura-jāhnavī-jala-raya-bhrāmyaj-jaṭā-maṇḍalī- vega-vyākula-nāganāyaka-phaṇā-phūtkāra-vātocchalam /",
  "GK22vidsrgpu:229": "saptāmbhonidhi-janma-caṇḍa-laharī-majjan-nabho-maṇḍala- trāsa-trasta-surāṅganā-kalakala-vrīḍā-vilakṣo haraḥ // VidSrk_4.39 *(68) //",
  "GK22vidsrgpu:230": "karkarājasya (Skmsa.u.ka. 99,",
  "GK22vidsrgpu:231": "brahma-hareḥ)",
  "GK22vidsrgpu:232": "purastād ānamra-tridaśapati-gārutmata-maṇer vataṃsa-trāsārter apasarati mauñjī-phaṇi-patau /",
  "GK22vidsrgpu:233": "purāriḥ saṃvṛṇvan vigalad-upasaṃvyānam ajine punītād vaḥ smera-kṣiti-dhara-sutāpāṅga-viṣayaḥ // VidSrk_4.40 *(69) //",
  "GK22vidsrgpu:234": "dharmāśokasya --",
  "GK22vidsrgpu:235": "jīrṇe 'py utkaṭa-kāla-kūṭa-kavale dagdhe haṭhān manmathe nīte bhāsura-bhāla-netra-tanutāṃ kalpānta-dāvānale /",
  "GK22vidsrgpu:236": "yaḥ śaktyā samalaṃkṛto 'pi śaśinaṃ śrī-śailajāṃ svardhunīṃ dhatte kautuka-rāja-nīti-nipuṇaḥ pāyāt sa vaḥ śaṅkaraḥ // VidSrk_4.41 *(70) //",
  "GK22vidsrgpu:237": "kavirājasya --",
  "GK22vidsrgpu:238": "iti śrī-maheśvara-vrajyā",
  "GK22vidsrgpu:239": "//4//",
  "GK22vidsrgpu:240": "___________________________________________________________________",
  "GK22vidsrgpu:241": "(5)",
  "GK22vidsrgpu:242": "5. tatas tad-varga-vrajyā",
  "GK22vidsrgpu:243": "devī sūnum asūta nṛtyata gaṇāḥ kiṃ tiṣṭhatety udbhuje harṣād bhṛṅgariṭāvayācita-girā cāmuṇḍayāliṅgite /",
  "GK22vidsrgpu:244": "avyād vo hata-dundubhi-svana-ghana-dhvānātiriktas tayor anyonya-pracalāsthit-pañjara-raṇat-kaṅkāla-janmā ravaḥ // VidSrk_5.1 *(71) //",
  "GK22vidsrgpu:245": "yogeśvarasya /",
  "GK22vidsrgpu:246": "(Skmsa.u.ka. 158, Smvsū.mu. 2.55)",
  "GK22vidsrgpu:247": "rakṣatu vaḥ stana-yugalaṃ hari-kari-kumbhānukāri giri-guhituḥ /*",
  "GK22vidsrgpu:248": "śaṅkara-dṛḍha-kaṇṭha-graha-pīḍana-bhasmāṅga-rāga-vicchuritam // VidSrk_5.2 *(72) //*",
  "GK22vidsrgpu:249": "(dakṣasya)",
  "GK22vidsrgpu:250": "sāvaṣṭambha-niśumbha-saṃbhramanamad-bhūgola-niṣpīḍana- nyañcat-karpara-kūrma-kampa-vicaṭad-brahmāṇḍa-khaṇḍa-sthiti /",
  "GK22vidsrgpu:251": "pātāla-pratimalla-galla-vivara-prakṣipta-saptārṇavaṃ vande nandita-nīlakaṇṭha-pariṣad-vyakta-rddhi vaḥ krīḍitam // VidSrk_5.3 *(73) //",
  "GK22vidsrgpu:252": "kasyacit --",
  "GK22vidsrgpu:253": "bho bho dik-patayaḥ prayāta parataḥ khaṃ muñcatāmbhomucaḥ pātālaṃ vraja medini praviśata kṣoṇī-talaṃ kṣmābhṛtaḥ /",
  "GK22vidsrgpu:254": "brahmann unnaya dūram ātma-sadanaṃ devasya me nṛtyataḥ śambhoḥ saṃkaṭam etad ity avatu vaḥ protsāraṇā nandinaḥ // VidSrk_5.4 *(74) //",
  "GK22vidsrgpu:255": "(Skmsa.u.ka. 93, yogeśvarasya; Smvsū.mu. 2.30)",
  "GK22vidsrgpu:256": "svedas te katham īdṛśaḥ priyatame tvan-netra-vahner vibho kasmāt kampitam etad induvadane bhogīndra-bhīter bhava /",
  "GK22vidsrgpu:257": "romāñcaḥ katham eṣa devi bhagavan gaṅgāmbhasāṃ śīkarar itthaṃ bhartari bhāva-gopana-parā gaurī ciraṃ pātu vaḥ // VidSrk_5.5 *(75) //",
  "GK22vidsrgpu:258": "(Skmsa.u.ka. 116, lakṣmīdharasya)",
  "GK22vidsrgpu:259": "ārdrāṃ kaṇṭhe mukhābja-srajam avanamayaty ambikā jānulambāṃ sthāne kṛtvendulekhāṃ nibiḍayati jaṭāḥ pannagendreṇa nandī /",
  "GK22vidsrgpu:260": "kālaḥ kṛttiṃ nibadhnāty upanayati kare kāla-rātriḥ kapālaṃ śambhor nṛtyāvatāre pariṣad iti pṛthag vyāpṛtā vaḥ punātu // VidSrk_5.6 *(76) //",
  "GK22vidsrgpu:261": "(Skmsa.u.ka. 91, śatānandasya, Smvsū.mu. 2.29)",
  "GK22vidsrgpu:262": "śṛṅgaṃ bhṛṅgin vimuñca tyaja gaja-vadana tvaṃ ca lāṅgūla-mūlaṃ mandānando 'si nandinn alam abala mahākāla kaṇṭha-graheṇa /",
  "GK22vidsrgpu:263": "ity uktvā nīyamānaḥ sukhayatu vṛṣabhaḥ pārvatī-pāda-mūle paśyann akṣair vilakṣaṃ valita-gala-calat-kambalaṃ tryambakaṃ vaḥ // VidSrk_5.7 *(77) //",
  "GK22vidsrgpu:264": "abhinandasya / (Skmsa.u.ka. 159)",
  "GK22vidsrgpu:265": "gaurī-vibhajyamānārdha- saṃkīrṇe hara-mūrdhani /",
  "GK22vidsrgpu:266": "amba dviguṇa-gambhīre bhāgīrathi namo 'stu te // VidSrk_5.8 *(78) //",
  "GK22vidsrgpu:267": "kasyacit (Skmsa.u.ka. 49, Smvsū.mu. 1.24)",
  "GK22vidsrgpu:268": "devasyāmbuja-saṃbhavasya bhavanād ambhodhim āgāmukā seyaṃ mauli-vibhūṣaṇaṃ bhagavato bhargasya bhāgīrathī /",
  "GK22vidsrgpu:269": "udyātān apahāya vigraham iha srotaḥ-pratīpān api srotas tīvrataratvarā gamayati drāg brahmalokaṃ janān // VidSrk_5.9 *(79) //",
  "GK22vidsrgpu:270": "prātaḥ kālāñjana-paricitaṃ vīkṣya jāmātur oṣṭhaṃ kanyāyāś ca stana-mukulayor aṅgulī-bhasma-mudrāḥ /",
  "GK22vidsrgpu:271": "premollāsāj jayati madhuraṃ sasmitābhir vadhūbhir gaurī-mātuḥ kim api kim api vyāhṛtaṃ karṇa-mūle // VidSrk_5.10 *(80) //",
  "GK22vidsrgpu:272": "śubhāṅgasya --",
  "GK22vidsrgpu:273": "lākṣā-rāgaṃ harati śikharāj jāhnavī-vāri yeṣāṃ ye tatvanti srajam adhijaṭā-maṇḍalaṃ mālatīnām /",
  "GK22vidsrgpu:274": "pratyutsarpad-vimala-kiraṇair yais tirodhānam indor devyāḥ sthāṇau caraṇa-patite te nakhāḥ pāntu viśvam // VidSrk_5.11 *(81) //",
  "GK22vidsrgpu:275": "dakṣasya / (Skmsa.u.ka. 107, kasyacit)",
  "GK22vidsrgpu:276": "miśrībhūtāṃ tava tanulatāṃ bibhrato gauri kāmaṃ devasya syād avirala-parīrambha-janmā pramodaḥ /",
  "GK22vidsrgpu:277": "kintu prema-stimita-madhura-snigdha-mugdhā na dṛṣṭir dṛṣṭety antaḥkaraṇam asakṛt tāmyati tryambakasya // VidSrk_5.12 *(82) //",
  "GK22vidsrgpu:278": "bhagīrathasya / (Skmsa.u.ka. 139)",
  "GK22vidsrgpu:279": "avyād vo valikāṅghri-pāta-vicalad-bhūgola-helonmukha- bhrāmyad-dik-kari-kalpitānukaraṇo nṛtyad-gaṇa-grāmaṇīḥ /",
  "GK22vidsrgpu:280": "yasyoddaṇḍita-śuṇḍa-puṣkara-marud-vyākṛṣṭa-sṛṣṭaṃ muhus tārā-cakraṃ udakta-śīkara-pṛṣal-līlām ivābhyasyati // VidSrk_5.13 *(83) //",
  "GK22vidsrgpu:281": "rājaśekharasya --",
  "GK22vidsrgpu:282": "sānandaṃ nandi-hastāhata-muraja-ravāhūta-kaumāra-barhi- trāsān nāsāgra-randhraṃ viśati phaṇi-patau bhoga-saṃkoca-bhāji /",
  "GK22vidsrgpu:283": "gaṇḍoḍḍīnāli-mālā-mukharita-kakubhas tāṇḍave śūla-pāṇer vaināyakyaś ciraṃ vo vadana-vidhutayaḥ pāntu cītkāra-vatyaḥ // VidSrk_5.14 *(84) //",
  "GK22vidsrgpu:284": "bhavabhūteḥ /",
  "GK22vidsrgpu:285": "(mālatīmādhavamā.mā. 1.2)",
  "GK22vidsrgpu:286": "yad ambā tāto vā dvayam idam agād eka-tanutāṃ tad-ardhaṃ cārdhaṃ ca kva nu gatam athāryaḥ kathayatu /",
  "GK22vidsrgpu:287": "jagat tat taj jātaṃ sakala-nara-nārī-mayam iti pratītiṃ kurvāṇo jayati śikhi-bhartur gaja-mukhaḥ // VidSrk_5.15 *(85) //",
  "GK22vidsrgpu:288": "bhava-jaladhi-jalāvalamba-yaṣṭir mahiṣa-mahāsura-śaila-vajra-dhārā /*",
  "GK22vidsrgpu:289": "hara-hṛdaya-taḍāga-rāja-haṃsī diśatu śivaṃ jagataś ciram // VidSrk_5.16 *(86) //*",
  "GK22vidsrgpu:290": "bhagīrathasya (Skmsa.u.ka. 108,",
  "GK22vidsrgpu:291": "bhagīratha-dattasya)",
  "GK22vidsrgpu:292": "śūlāhata-mahiṣāsura-rudhira-cchuritādharāmbarā gaurī /*",
  "GK22vidsrgpu:293": "puṣpavatīva sa-lajjā hasita-hara-nirīkṣitā jayati // VidSrk_5.17 *(87) //*",
  "GK22vidsrgpu:294": "gonandasya --",
  "GK22vidsrgpu:295": "pratyāsanna-vivāha-maṅgala-vidhau devārcana-vyastayā dṛṣṭvāgre pariṇetur eva likhitāṃ gaṅgādharasyākṛtim /",
  "GK22vidsrgpu:296": "unmāda-smita-roṣa-lajjitam asau gauryā kathaṃcic cirād vṛddha-strī-vacanāt priye vinihitaḥ puṣpāñjaliḥ pātu vaḥ // VidSrk_5.18 *(88) //",
  "GK22vidsrgpu:297": "bhāsasya / (Skmsa.u.ka. 112,",
  "GK22vidsrgpu:298": "Spdśā.pa. 102, Smvsū.mu. 2.37)",
  "GK22vidsrgpu:299": "śikhipatir atidurlaḍitaḥ pitror abhilaṣati madhyam adhiśayitum /*",
  "GK22vidsrgpu:300": "tāv apy eka-śarīrāv iti viṣamāśaś ciraṃ jayati // VidSrk_5.19 *(89) //*",
  "GK22vidsrgpu:301": "ambeyaṃ neyam ambā na hi khara-kapiśaṃ śmaśru tasyā mukhārdhe tāto 'yaṃ naiṣa tātaḥ stanaṃ urasi pitur dṛṣṭavān nāham atra /",
  "GK22vidsrgpu:302": "keyaṃ ko 'yaṃ kiṃ etad yuvatir atha pumān vastu kiṃ syāt tṛtīyaṃ śambhoḥ saṃvīkṣya rūpād apasarati guhaḥ śaṅkitaḥ pātu yuṣmān // VidSrk_5.20 *(90) //",
  "GK22vidsrgpu:303": "svecchā-ramyaṃ luṭhitvā pitur urasi citā-bhasma-dhūlī-citāṅgo gaṅgā-vāriṇy agādhe jhaṭiti hara-jaṭā-jūṭato datta-jhampaḥ /",
  "GK22vidsrgpu:304": "sadyaḥ sītkāra-kārī jala-jaḍima-raṇa-hanta-paṅktir guho vaḥ kampī pāyād apāyāj jvalita-śikhi-śikhe cakṣuṣi nyasta-hastaḥ // VidSrk_5.21 *(91) //",
  "GK22vidsrgpu:305": "bāṇasya / (Skmsa.u.ka. 146, Smvsū.mu. 2.43)",
  "GK22vidsrgpu:306": "haṃsa-śreṇi-kutūhalena kalayan bhūṣā-kapālāvalīṃ bālām indukalāṃ mṛṇāla-rabhasād āndolayan pāṇinā /",
  "GK22vidsrgpu:307": "raktāmbhoja-dhiyā ca locana-puṭaṃ lālāṭam udghāṭayan pāyād vaḥ pitur aṅka-bhāk śiśu-jana-krīḍonmukhaḥ ṣaṇ-mukhaḥ // VidSrk_5.22 *(92) //",
  "GK22vidsrgpu:308": "balabhadrasya / (Skmsa.u.ka. 149)",
  "GK22vidsrgpu:309": "kapolād uḍḍīnair bhaya-vaśa-vilolair madhukarair madāmbhaḥ-saṃlobhād upari patituṃ baddha-paṭalaiḥ /",
  "GK22vidsrgpu:310": "calad-barha-cchatra-śriyam iva dadhāno 'tirucirām avighnaṃ herambo jagad-agha-vighātaṃ ghaṭayatu // VidSrk_5.23 *(93) //",
  "GK22vidsrgpu:311": "(Skmsa.u.ka. 142)",
  "GK22vidsrgpu:312": "ekaḥ sa eva paripālayatāj jaganti gaurī-girīśa-caritānukṛtiṃ dadhānaḥ /",
  "GK22vidsrgpu:313": "ābhāti yo daśana-śūnya-mukhaika-deśa- dehārdha-hārita-vadhūka ivaka-dantaḥ // VidSrk_5.24 *(94) //",
  "GK22vidsrgpu:314": "(Skmsa.u.ka. 141, vasukalpasya)",
  "GK22vidsrgpu:315": "arciṣmanti vidārya vaktra-kuharāṇy āsṛk-kvaṇo vāsukes tarjanyā viṣa-karburān gaṇayataḥ saṃspṛśya dantāṅkurān /",
  "GK22vidsrgpu:316": "ekaṃ trīṇi navāṣṭa sapta ṣaḍ-ativyastāsta-saṃkhyā-kramā vācaḥ śaktidharasya śaiśava-kalāḥ kurvantu vo maṅgalam // VidSrk_5.25 *(95) //",
  "GK22vidsrgpu:317": "(Skmsa.u.ka. 147; Spdśā.pa. 105)",
  "GK22vidsrgpu:318": "suptaṃ pakṣa-puṭe nilīna-śirasaṃ sṛṣṭvā mayūraṃ puraḥ kṛttaṃ kena śiro 'sya tāta katham ity ākrandataḥ śaiśavāt /",
  "GK22vidsrgpu:319": "antarhāsa-pināki-pāṇi-yugala-sphālollasac-cetasas tan-mūrdhekṣaṇa-tarpitasya hasitaṃ pāyāt kumārasya vaḥ // VidSrk_5.26 *(96) //",
  "GK22vidsrgpu:320": "(Skmsa.u.ka. 148)",
  "GK22vidsrgpu:321": "carcāyāḥ katham eṣa rakṣati sadā sadyo nṛ-muṇḍa-srajaṃ caṇḍīkeśariṇo vṛṣaṃ ca bhujagān sūnor mayūrād api /",
  "GK22vidsrgpu:322": "ity antaḥparibhāvayan bhagavato dīrghaṃ dhiyaḥ kauśalaṃ kūṣmāṇḍo dhṛti-saṃbhṛtām anudinaṃ puṣṇāti tunda-śriyam // VidSrk_5.27 *(97) //",
  "GK22vidsrgpu:323": "(Skmsa.u.ka. 157, kasyacit)",
  "GK22vidsrgpu:324": "kasmāt tvaṃ tāta gehād aparam abhinavā brūhi kā tatra vārtā devyā devo jitaḥ kiṃ vṛṣa-ḍamaru-citā-bhasma-bhogīndra-candrān /",
  "GK22vidsrgpu:325": "ity evaṃ barhināthe kathayati sahasā bhartṛ-bhikṣā vibhūṣā vaiguṇyodvega-janmā jagad avatu ciraṃ hāravo bhṛṅgirīṭeḥ // VidSrk_5.28 *(98) //",
  "GK22vidsrgpu:326": "tuṅgasya (Skmsa.u.ka. 152,",
  "GK22vidsrgpu:327": "tuṅgokasya)",
  "GK22vidsrgpu:328": "sthūlo dūramayaṃ na yāsyati kṛśo naiṣa prayāṇa-kṣamas tenaikasya mamaiva tatra kaśipu-prāptiḥ parā dṛśyate /",
  "GK22vidsrgpu:329": "ity ādau paricintitaṃ pratimuhus tad-bhṛṅgi-kūṣmāṇḍayor anyonya-pratikūlam īśa-śivayoḥ pāṇigrahe pātu vaḥ // VidSrk_5.29 *(99) //",
  "GK22vidsrgpu:330": "(Skmsa.u.ka. 156)",
  "GK22vidsrgpu:331": "jyākṛṣṭi-baddha-khaṭakāmukha-pāṇi-pṛṣṭha- preṅkhan-nakhāṃśu-caya-saṃvalito 'mbikāyāḥ /",
  "GK22vidsrgpu:332": "tvāṃ pātu mañjarita-pallava-karṇapūra- lobha-bhramad-bhramara-vibhrama-bhṛt-kaṭākṣaḥ // VidSrk_5.30 *(100) //",
  "GK22vidsrgpu:333": "[Amaru 1; Skmsa.u.ka. 123]",
  "GK22vidsrgpu:334": "yātas te 'dhara-khaṇḍanāt paribhavaḥ kāpālikād amba yaḥ sa brahmādiṣu kathyatām iti muhur vāṇīṃ guhe jalpati /",
  "GK22vidsrgpu:335": "gaurīṃ hasta-yugena ṣaṇ-mukha-vaco roddhuṃ nirīkṣyākṣamāṃ vailakṣyāc caturāsya-niṣphala-parāvṛttiś ciraṃ pātu vaḥ // VidSrk_5.31 *(101) //",
  "GK22vidsrgpu:336": "kasyacit (Skmsa.u.ka. 5, Smvsū.mu. 2.105)",
  "GK22vidsrgpu:337": "gonāsāya viyojitāgadarajāḥ sarpāya baddhauṣadhiḥ pāṇisthāya viṣāya vīryamahate kaṇṭhe maṇiṃ bibhratī /",
  "GK22vidsrgpu:338": "bhartur bhūta-gaṇāya gotra-jaratī-nirdiṣṭa-mantrākṣarā rakṣatv adri-sutā vivāha-samaye prītā ca bhītā ca vaḥ // VidSrk_5.32 *(102) //",
  "GK22vidsrgpu:339": "rājaśekharasya / (Skmsa.u.ka. 111)",
  "GK22vidsrgpu:340": "dig-vāsā yadi tat kim asya dhanuṣā sāstrasya kiṃ bhasmanā bhasmāṅgasya kim aṅganā yadi ca sā kāmaṃ paridveṣṭi kim /",
  "GK22vidsrgpu:341": "ity anyonya-viruddha-ceṣṭitam idaṃ paśyan nija-svāmino bhṛṅgī sāndra-śirāvanaddha-paruṣaṃ dhatte 'sthi-śeṣaṃ vapuḥ // VidSrk_5.33 *(103) //",
  "GK22vidsrgpu:342": "(Skmsa.u.ka. 151, yogeśvarasya)",
  "GK22vidsrgpu:343": "// iti śiva-gaṇa-vrajyā //",
  "GK22vidsrgpu:344": "//5//",
  "GK22vidsrgpu:345": "___________________________________________________________________",
  "GK22vidsrgpu:346": "6. tato hari-vrajyā",
  "GK22vidsrgpu:347": "asti śrī-stana-patra-bhaṅgam akarī-mudrāṅkitoraḥ-sthalī devaḥ sarva-jagat-patir madhu-vadhū-vaktrābja-candrodayaḥ /",
  "GK22vidsrgpu:348": "krīḍā-kroḍa-tanor navendu-viśade daṃṣṭrāṅkure yasya bhūr bhāti sma pralayābdhi-palvala-talotkhātaika-mustākṛtiḥ // VidSrk_6.1 *(104) //",
  "GK22vidsrgpu:349": "vākpatirājasya /",
  "GK22vidsrgpu:350": "(Skmsa.u.ka. 192, nagnasya)",
  "GK22vidsrgpu:351": "pṛṣṭha-bhrāmyad amanda-mandara-giri-grāvāgra-kaṇḍūyanān nidrāloḥ kamaṭhākṛter bhagavataḥ śvāsānilāḥ pāntu vaḥ /",
  "GK22vidsrgpu:352": "yat-saṃskāra-kalānuvartana-vaśād velā-chalenāmbhasāṃ yātāyātam ayantritaṃ jala-nidher nādyāpi viśrāmyati // VidSrk_6.2 *(105) //",
  "GK22vidsrgpu:353": "vākpati-rājasya (BhP 12.13.2; Skmsa.u.ka. 186,",
  "GK22vidsrgpu:354": "keśaṭācāryasya, Svsu.ā. 36)",
  "GK22vidsrgpu:355": "niṣpratyūham upāsmahe bhagavataḥ kaumodakī-lakṣmaṇaḥ koka-prīti-cakora-pāraṇa-paṭū jyotiṣmatī locane /",
  "GK22vidsrgpu:356": "yābhyām ardha-vibodha-mugdha-madhura-śrīr ardha-nidrāyito nābhī-palvala-puṇḍarīka-mukulaḥ kamboḥ sapatnī-kṛtaḥ // VidSrk_6.3 *(106) //",
  "GK22vidsrgpu:357": "(Ar.a.rā. 1.1)",
  "GK22vidsrgpu:358": "viramati mahā-kalpe nābhī-pathaika-niketanas tribhuvana-puraḥ-śilpī yasya pratikṣaṇam ātmabhūḥ /",
  "GK22vidsrgpu:359": "kim adhikaraṇā kīdṛk kasya vyavasthitir ity asā- vudaram aviśad draṣṭuṃ tasmai jagan-nidhaye namaḥ // VidSrk_6.4 *(107) //",
  "GK22vidsrgpu:360": "murārer etau /",
  "GK22vidsrgpu:361": "(Ar.a.rā. 1.2, Smvsū.mu. 1.33)",
  "GK22vidsrgpu:362": "rādhe tvaṃ kupitā tvam eva kupitā ruṣṭāsi bhūmer yato mātā tvaṃ jagatāṃ tvam eva jagatāṃ mātā na vijño 'paraḥ /",
  "GK22vidsrgpu:363": "devi tvaṃ parihāsa-keli-kalahe 'nantā tvam evety asau smero vallava-sundarīm avanamac chauriḥ śriyaḥ vaḥ kriyāt // VidSrk_6.5 *(108) //",
  "GK22vidsrgpu:364": "vākpatirājasya /",
  "GK22vidsrgpu:365": "(Skmsa.u.ka. 276 vākpateḥ; Pvpadyā.. 284)",
  "GK22vidsrgpu:366": "ko 'yaṃ dvāri hariḥ prayāhy upavanaṃ śākhāmṛgeṇātra kiṃ kṛṣṇo 'haṃ dayite bibhemi sutarāṃ kṛṣṇaḥ kathaṃ vānaraḥ /",
  "GK22vidsrgpu:367": "mugdhe 'haṃ madhusūdano vraja latāṃ tām eva puṣpāsavām itthaṃ nirvacanīkṛto dayitayā hrīṇo hariḥ pātu vaḥ // VidSrk_6.6 *(109) //",
  "GK22vidsrgpu:368": "śubhaṅkarasya /",
  "GK22vidsrgpu:369": "(sa.u.ka. Srk 277, Sv.su.ā. 104, Spdśā.pa. 122)",
  "GK22vidsrgpu:370": "mandra-kvāṇita-veṇur ahni śithile vyāvartayan gokulaṃ barhāpīḍakam uttamāṅga-racitaṃ godhūli-dhumraṃ dadhat /",
  "GK22vidsrgpu:371": "mlāyantyā vana-mālayā parigataḥ śrānto 'pi ramyākṛtir gopa-strī-nayanotsavo vitaratu śreyāṃsi vaḥ keśavaḥ // VidSrk_6.7 *(110) //",
  "GK22vidsrgpu:372": "kasyacit // (Kvs 22,",
  "GK22vidsrgpu:373": "Skmsa.u.ka. 284, Pvpadyā. 256)",
  "GK22vidsrgpu:374": "viṣṇor dānava-vāhinī-pramatha-neṣṭyāpūraṇāyādarād āttaḥ pāṇi-yugodareṇa karaja-śreṇyā śriyālambhitaḥ /",
  "GK22vidsrgpu:375": "niryāto vadanena kukṣi-vasateḥ patyus talād arṇasāṃ śaṅkho 'patya-paramparāvṛta iva śreyāṃsi puṇātu vaḥ // VidSrk_6.8 *(111) //",
  "GK22vidsrgpu:376": "sa jayaty ādi-varāho daṃṣṭrāniṣpiṣṭa-kula-giri-kaseruḥ /*",
  "GK22vidsrgpu:377": "yasya puraḥ sura-kariṇaḥ sāṅkura-māṣopamā jātāḥ // VidSrk_6.9 *(112) //*",
  "GK22vidsrgpu:378": "jīyāsuḥ śakulākṛter bhagavataḥ puccha-cchaṭācchoṭanād udyantaḥ śata-candritāmbara-talaṃ te bindavaḥ saindhavāḥ /",
  "GK22vidsrgpu:379": "yair vyāvṛtya patadbhir aurva-śikhinas tejo-jaṭālaṃ vapuḥ pānādhmāna-vaśād arocaka-rujaś cakre cirasyāspadam // VidSrk_6.10 *(113) //",
  "GK22vidsrgpu:380": "kutas tvam aṇukaḥ svataḥ svam iti kiṃ na yat kasyacit kim icchasi pada-trayaṃ nanu bhuvā kim ity alpayā /",
  "GK22vidsrgpu:381": "dvijasya śamino mama tribhuvanaṃ tad ity āśayo harer jayati nihnutaḥ prakaṭitaś ca vakroktibhiḥ // VidSrk_6.11 *(114) //",
  "GK22vidsrgpu:382": "(Skmsa.u.ka. 213, vākpateḥ)",
  "GK22vidsrgpu:383": "śreyo 'syāś ciram astu mandara-girer māghāni pāśrvair iyaṃ māvaṣṭambhi mahormibhiḥ phaṇipater māle 'pi lālā-viṣaiḥ /",
  "GK22vidsrgpu:384": "ity ākūta-juṣaḥ śriyaṃ jala-nidher ardhotthitāṃ paśyato vācontaḥ-sphuritā bahir vikṛtibhir vyaktā hareḥ pātu vaḥ // VidSrk_6.12 *(115) //",
  "GK22vidsrgpu:385": "(Skmsa.u.ka. 321)",
  "GK22vidsrgpu:386": "caṭac-caṭini carmaṇi ccham iti cocchala-cchoṇite dhagad-dhag iti medasi sphuṭataro 'sthiṣu ṣṭhād iti /",
  "GK22vidsrgpu:387": "punātu bhavato harer amara-vairi-nāthorasi kvaṇatkaraja-pañjara-krakaca-kāṣa-janmānalaḥ // VidSrk_6.13 *(116) //",
  "GK22vidsrgpu:388": "vākpater etau /",
  "GK22vidsrgpu:389": "(Skmsa.u.ka. 197; Spdśā.pa. 126, Smvsū.mu. 2.77)",
  "GK22vidsrgpu:390": "vande bhuja-bhramita-mandara-mathyamāna- dugdhābdhi-dugdha-kaṇa-vicchurita-cchavīkam /",
  "GK22vidsrgpu:391": "nakṣatra-karbura-viyat-pratirodhi-nindad- unnidra-kairava-taḍāgam uro murāreḥ // VidSrk_6.14 *(117) //",
  "GK22vidsrgpu:392": "murāreḥ --",
  "GK22vidsrgpu:393": "bhramati girirāṭ pṛṣṭhe garjaty upaśruti sāgaro dahati vitata-jvālā-jālo jaganti viṣānalaḥ /",
  "GK22vidsrgpu:394": "sa tu vinihita-grīvākāṇḍaḥ kaṭāha-puṭāntare svapiti bhagavān kūrmo nidrābharālasa-locanaḥ // VidSrk_6.15 *(118) //",
  "GK22vidsrgpu:395": "kasyacit --",
  "GK22vidsrgpu:396": "bhakti-prahva-vilokana-praṇayinī nīlotpala-spardhinī dhyānālambanatāṃ samādhi-niratair nīte hita-prāptaye /",
  "GK22vidsrgpu:397": "lāvaṇyasya mahā-nidhī rasikatāṃ lakṣmī-dṛśos tanvatī yuṣmākaṃ kurutāṃ bhavārti-śamanaṃ netre tanur vā hareḥ // VidSrk_6.16 *(119) //",
  "GK22vidsrgpu:398": "pucchodasta-visāriṇo jalanidheḥ svar-gaṅgayā saṃgama- śraddhāhūta-khalat-purātana-munir mīno hariḥ pātu vaḥ /",
  "GK22vidsrgpu:399": "yasminn uddharati śrutīḥ pṛthutarād oṅkāra-sāra-dhvaner madhye-sindhu viyan-mayo jala-mayaḥ stambhas tv abhūd ambare // VidSrk_6.17 *(120) //",
  "GK22vidsrgpu:400": "jṛmbhāvijṛmbhita-dṛśaḥ prathama-prabuddha- lakṣmī-karāmburuha-lālana-lālasasya /",
  "GK22vidsrgpu:401": "gātrāpavṛtti-bhara-kharvita-śeṣam avyād avyāhataṃ murajitaḥ kṛtaka-prasuptam // VidSrk_6.18 *(121) //",
  "GK22vidsrgpu:402": "mayānviṣṭo dhūrtaḥ sa sakhi nikhilām eva rajanīm iha syād atra syād iti nipuṇam anyām abhisṛtaḥ /",
  "GK22vidsrgpu:403": "na dṛṣṭo bhāṇḍīre taṭa-bhuvi na govardhana-girer na kālindyāḥ kūle na ca nicula-kuñje muraripuḥ // VidSrk_6.19 *(122) //",
  "GK22vidsrgpu:404": "śyāmoccandrā svapiti na śiśo naiti mām amba nidrā nidrāhetoḥ śṛṇu suta kathāṃ kām apūrvāṃ kuruṣva /",
  "GK22vidsrgpu:405": "vyaktaḥ stambhān naraharir abhūd dānavaṃ dārayiṣyann ity uktasya smitam udayate devakī-nandanasya // VidSrk_6.20 *(123) //",
  "GK22vidsrgpu:406": "śatānandasya /",
  "GK22vidsrgpu:407": "(Skmsa.u.ka. 257; Pk 151 sarvānandasya; BRK 5.1761)",
  "GK22vidsrgpu:408": "kharva-granthi-vimukta-sandhi-vikasad-vakṣaḥ-sphurat-kaustubhaṃ niryan nābhi-saroja-kuḍmala-kuṭī-gambhīra-sāmaedhvani /",
  "GK22vidsrgpu:409": "pātrāvāpti-samutsukena balinā sānandam ālokitaṃ pāyād vaḥ krama-vardhamāna-mahimāścaryaṃ murārer vapuḥ // VidSrk_6.21 *(124) //",
  "GK22vidsrgpu:410": "(Skmsa.u.ka. 220, vākpatirājasya)",
  "GK22vidsrgpu:411": "uttiṣṭhantyā ratānte bharam uragapatau pāṇinaikena kṛtvā dhṛtvā cānyena vāso vigalita-kabarī-bhāram aṃśaṃ vahantyāḥ /",
  "GK22vidsrgpu:412": "bhūyas tat-kāla-kānti-dviguṇita-surata-prītinā śauriṇā vaḥ śayyām ālambya nītaṃ vapur alasa-lasad-bāhu lakṣmyāḥ punātu // VidSrk_6.22 *(125) //",
  "GK22vidsrgpu:413": "vara-ruceḥ (Sksa.ka.ā. 2.33,",
  "GK22vidsrgpu:414": "V 165,",
  "GK22vidsrgpu:415": "Vs 1.3; Skmsa.u.ka. 339,",
  "GK22vidsrgpu:416": "Svsu.ā. 79, Spdśā.pa. 135)",
  "GK22vidsrgpu:417": "saṃpūrṇaḥ punar abhyudeti kiraṇair indus tato dantinaḥ kumbha-dvandvam idaṃ punaḥ surataror agrollasan-mañjarī /",
  "GK22vidsrgpu:418": "itthaṃ yad-vadana-stana-dvaya-valad-romāvalīṣu bhramaḥ kṣīrābdher mathane 'bhavad-diviṣadāṃ lakṣmīr asāv astu vaḥ // VidSrk_6.23 *(126) //",
  "GK22vidsrgpu:419": "kasyacit // (Skmsa.u.ka. 326)",
  "GK22vidsrgpu:420": "bha-bha-bhramati medinī la-la-la-landate candramāḥ kṛ-kṛṣṇa vavada drutaṃ ha-ha-hasanti kiṃ vṛṣṇayaḥ /",
  "GK22vidsrgpu:421": "sisīdhu mu-mu-muñca me pa-pa-pa-pāna-pātre sthitaḥ mada-skhalitam ālapan hala-dharaḥ śriyaḥ vaḥ kriyāt // VidSrk_6.24 *(127) //",
  "GK22vidsrgpu:422": "puruṣottama-devasya /",
  "GK22vidsrgpu:423": "(Skmsa.u.ka. 238; Brsbha.ra.si. 2.4.37)",
  "GK22vidsrgpu:424": "kiṃ kiṃ siṃhas tataḥ kiṃ nara-sadṛśa-vapur deva citraṃ gṛhīto naivaṃ tat ko 'tra jīva drutam upanaya taṃ nanv ayaṃ prāpta eva /",
  "GK22vidsrgpu:425": "cāpaṃ cāpaṃ na khaḍgaṃ tvaritataram aho karkaśatvaṃ nakhānām itthaṃ daityādhirājaṃ nija-nakha-kuliśair jaghnivān yas sa vo 'vyāt // VidSrk_6.25 *(128) //",
  "GK22vidsrgpu:426": "śrī-vyāsa-pādānām /",
  "GK22vidsrgpu:427": "(Skmsa.u.ka. 200, Smvsū.mu. 2.76)",
  "GK22vidsrgpu:428": "devas tvām eka-jaṅghāvalayita-laguḍo mūrdhni vinyasta-bāhur gāyan go-yuddha-gītīr uparacita-śiraḥ-śekharaḥ pragraheṇa /",
  "GK22vidsrgpu:429": "darpa-sphūrjan-mahokṣa-dvaya-samara-rasābaddha-dīrghānurāgaḥ krīḍā-gopāla-mūrtir muraripur avatād ātta-gorakṣa-līlaḥ // VidSrk_6.26 *(129) //",
  "GK22vidsrgpu:430": "śrī-sonnokasya /",
  "GK22vidsrgpu:431": "(Skmsa.u.ka. 288; Pvpadyā. 152)",
  "GK22vidsrgpu:432": "jayanti nirdārita-daitya-vakṣaso nṛsiṃha-rūpasya harer nakhāṅkurāḥ /",
  "GK22vidsrgpu:433": "vicintya yeṣāṃ caritaṃ surārayaḥ priyā-nakhebhyo 'pi rateṣu bibhyati // VidSrk_6.27 *(130) //",
  "GK22vidsrgpu:434": "kasyacit (Skmsa.u.ka. 205)",
  "GK22vidsrgpu:435": "ete lakṣmaṇa jānakī-virahiṇaṃ māṃ khedayanty ambudā marmāṇīva ca ghaṭṭayanty alam amī krūrāḥ kadambānilāḥ /",
  "GK22vidsrgpu:436": "itthaṃ vyāhṛta-pūrva-janma-viraho yo rādhayā vīkṣitaḥ serṣyaṃ śaṅkitayā sa vaḥ sukhayatu svapnāyamāno hariḥ // VidSrk_6.28 *(131) //",
  "GK22vidsrgpu:437": "śubhāṅkasya /",
  "GK22vidsrgpu:438": "(KK 2.69(70); Skmsa.u.ka. 263, Pvpadyā. 252)",
  "GK22vidsrgpu:439": "mithyā-kaṇḍūti-sācīkṛta-gala-saraṇir yeṣu jāto garutmān ye nidrāṃ nāṭayadbhiḥ śayana-phaṇi-phaṇair lakṣitā na śrutāś ca /",
  "GK22vidsrgpu:440": "ye ca dhyānānubandha-cchala-mukula-dṛśā vedhasā naiva dṛṣṭās te lakṣmīṃ narmayanto nidhuvana-vidhayaḥ pāntu vo mādhavasya // VidSrk_6.29 *(132) //",
  "GK22vidsrgpu:441": "rājaśekharasya (Skmsa.u.ka. 338)",
  "GK22vidsrgpu:442": "pratyagronmeṣa-jihmā kṣaṇam anabhimukhī ratna-dīpa-prabhāṇāṃ ātma-vyāpāra-gurvī janita-jalalavā jṛmbhitaiḥ sāṅga-bhaṅgaiḥ /",
  "GK22vidsrgpu:443": "nāgāṅgaṃ moktum icchoḥ śayanaṃ uru-phaṇā-cakravālopadhānaṃ nidrā-cchedābhitāmrā ciram avatu harer dṛṣṭir ākekarā vaḥ // VidSrk_6.30 *(133) //",
  "GK22vidsrgpu:444": "viśākhadattasya --",
  "GK22vidsrgpu:445": "daṃṣṭrāpiṣṭeṣu sadyaḥ śikhariṣu na kṛtaḥ skandha-kaṇḍū-vinodaḥ sindhuṣv aṅgāvagāhaḥ khura-kuhara-viśat-toya-tuccheṣu nāptaḥ /",
  "GK22vidsrgpu:446": "prāptāḥ pātāla-paṅke na luṭhanaratayaḥ potramātropayukte yenoddhāre dharitryāḥ sa jayati vibhutā-vighniteccho varāhaḥ // VidSrk_6.31 *(134) //",
  "GK22vidsrgpu:447": "vākpatirājasya /",
  "GK22vidsrgpu:448": "(Skmsa.u.ka. 191, varāha-mihirasya)",
  "GK22vidsrgpu:449": "pātu trīṇi jaganti pārśva-kaṣaṇa-prakṣuṇṇa-diṅ-maṇḍalo naikābdhi-stimitodaraḥ sa bhagavān krīḍā-jhaṣaḥ keśavaḥ /",
  "GK22vidsrgpu:450": "tvaṅgan-niṣṭhura-pṛṣṭha-roma-khacita-brahmāṇḍa-bhāṇḍa-sthite yasyotsphāla-kutūhalena katham apy aṅgeṣu jīrṇāyitam // VidSrk_6.32 *(135) //",
  "GK22vidsrgpu:451": "raghunandasya / (Skmsa.u.ka. 184)",
  "GK22vidsrgpu:452": "ye saṃtāpita-nābhi-padma-madhavo ye snāpitoraḥ-srajo ye tāpāt taralena talpa-phaṇinā prīta-pratīpojjhitāḥ /",
  "GK22vidsrgpu:453": "ye rādhā-smṛti-sākṣiṇaḥ kamalayā sāsūyam ākarṇitā gāḍhāntar-davathoḥ pratapta-saralāḥ śvāsā hareḥ pāntu vaḥ // VidSrk_6.33 *(136) //",
  "GK22vidsrgpu:454": "puṣpākasya --",
  "GK22vidsrgpu:455": "seyaṃ dyos tad idaṃ śaśāṅka-dina-kṛc-cihnaṃ nabhaḥ sā kṣitis tat-pātāla-talaṃ ta eva girayas te 'mbhodharās tā diśaḥ /",
  "GK22vidsrgpu:456": "itthaṃ nābhi-vinirgatena sa-śiraḥ-kampādbhutaṃ vedhasā yasyāntaś ca bahiś ca dṛṣṭam akhilaṃ trailokyam avyāt sa vaḥ // VidSrk_6.34 *(137) //",
  "GK22vidsrgpu:457": "vākpati-rājasya / (Skmsa.u.ka.. 311)",
  "GK22vidsrgpu:458": "yuktaṃ mānada mām ananya-manasaṃ vakṣaḥ-sthalasthāyinīṃ bhaktām apy avadhūya kartum adhunā kāntā-sahasraṃ tava /",
  "GK22vidsrgpu:459": "ity uktvā phaṇa-bhṛt phaṇāmaṇi-gatāṃ svām eva matvā tanuṃ nidrā-ccheda-karaṃ harer avatu vo lakṣmyā vilakṣa-smitam // VidSrk_6.35 *(138) //",
  "GK22vidsrgpu:460": "bhāsasya --",
  "GK22vidsrgpu:461": "agre gacchata dhenu-dugdha-kalaśān ādāya gopyo gṛhaṃ dugdhe vaskayaṇī-kule punar iyaṃ rādhā śanair yāsyati /",
  "GK22vidsrgpu:462": "ity anya-vyapadeśa-gupta-hṛdayaḥ kurvan viviktaṃ vrajaṃ devaḥ kāraṇa-nanda-sūnur aśivaṃ kṛṣṇaḥ sa muṣṇātu vaḥ // VidSrk_6.36 *(139) //",
  "GK22vidsrgpu:463": "satrāsarti yaśodayā priya-guṇa-prītekṣaṇaṃ rādhayā lagnair vallava-sūnubhiḥ sarabhasaṃ saṃbhāvitātmorjitaiḥ /",
  "GK22vidsrgpu:464": "bhītānandita-vismitena viṣamaṃ nandena cālokitaḥ pāyād vaḥ kara-padma-susthita-mahā-śailaḥ salīlo hariḥ // VidSrk_6.37 *(140) //",
  "GK22vidsrgpu:465": "sohnokasya /",
  "GK22vidsrgpu:466": "(Skmsa.u.ka. 264, sollokasya; Pvpadyā. 264,",
  "GK22vidsrgpu:467": "sonnokasya)",
  "GK22vidsrgpu:468": "daṃṣṭrāsaṃkaṭa-vaktra-gharghara-lalaj-jihvābhṛto havya-bhug- jvālā-bhāsura-bhūri-keśari-saṭābhārasya daitya-druhaḥ /",
  "GK22vidsrgpu:469": "vyāvalgad-valavad dhiraṇyakaśipu-kroḍa-sthalī-pāṭana- spaṣṭa-prasphuṭad-asthi-pañjara-rava-krūrā nakhāḥ pāntu vaḥ // VidSrk_6.38 *(141) //",
  "GK22vidsrgpu:470": "vākpateḥ (Skmsa.u.ka. 201, dakṣasya)",
  "GK22vidsrgpu:471": "lakṣmyāḥ keśa-prasava-rajasāṃ bindubhiḥ sāndra-pātair udvarṇa-śrīr ghana-nidhuvana-klānti-nidrāntareṣu /",
  "GK22vidsrgpu:472": "dor-daṇḍo 'sau jayati jayinaḥ śārṅgiṇo mandarādri- grāva-śreṇinikaṣamasṛṇa-kṣuṇṇakeyūra-patraḥ // VidSrk_6.39 *(142) //",
  "GK22vidsrgpu:473": "bhagīrathasya / (Skmsa.u.ka. 292)",
  "GK22vidsrgpu:474": "nakha-krakaca-dāraṇa-sphuṭita-daitya-vakṣaḥ-sthala- kṣarat-kṣata-janir jhara-prativibhāvita-svākṛteḥ /",
  "GK22vidsrgpu:475": "harer apara-keśari-kṣubhita-cetasaḥ pātu vaḥ saroṣa-lalitādhara-bhrukuṭi-bhaṅga-bhīmaṃ mukham // VidSrk_6.40 *(143) //",
  "GK22vidsrgpu:476": "vākpatirājasya --",
  "GK22vidsrgpu:477": "vatsa kṣmādhara-gahvareṣu vicaran cāra-pracāre gavāṃ hiṃsrān vīkṣya puraḥ purāṇa-puruṣaṃ nārāyaṇaṃ dhyāsyasi /",
  "GK22vidsrgpu:478": "ity uktasya yaśodayā murāripor avyāj jaganti sphurad- bimboṣṭha-dvaya-gāḍha-pīḍana-vaśād avyakta-bhāvaṃ smitam // VidSrk_6.41 *(144) //",
  "GK22vidsrgpu:479": "(Skmsa.u.ka. 256, abhinandasya; Pvpadyā. 149)",
  "GK22vidsrgpu:480": "devo harir jayati yajña-varāha-rūpaḥ sṛṣṭi-sthiti-pralaya-kāraṇam eka eva /",
  "GK22vidsrgpu:481": "yasyodara-sthita-jagat-traya-bīja-kośa- nirgacchad-aṅkura-śikheva vibhāti daṃṣṭrā // VidSrk_6.42 *(145) //",
  "GK22vidsrgpu:482": "sonnokasya --",
  "GK22vidsrgpu:483": "bījaṃ brahmaiva devo madhujala-nidhayaḥ karṇikā svarṇa-śailaḥ kando nāgādhirājo viyad api vipulaḥ patrakośāvakāśaḥ /",
  "GK22vidsrgpu:484": "dvīpāḥ patrāṇi meghā madhupakulam abhūt tārakā-garbha-dhūlir yasyaitan-nābhi-padmaṃ bhuvanam iti sa vaḥ śarma devo dadhātu // VidSrk_6.43 *(146) //",
  "GK22vidsrgpu:485": "halāyudhasya / (Skmsa.u.ka. 314)",
  "GK22vidsrgpu:486": "kanaka-nikaṣa-svacche rādhā-payodhara-maṇḍale nava-jaladhara-śyāmām ātma-dyutiṃ pratibimbitām /",
  "GK22vidsrgpu:487": "asita-sicaya-prānta-bhrāntyā muhur muhur utkṣipan jayati janita-vrīḍā-namra-priyā-hasito hariḥ // VidSrk_6.44 *(147) //",
  "GK22vidsrgpu:488": "vaiddokasya --",
  "GK22vidsrgpu:489": "iti viṣṇu-vrajyā //",
  "GK22vidsrgpu:490": "//6//",
  "GK22vidsrgpu:491": "7. tataḥ sūrya-vrajyā",
  "GK22vidsrgpu:492": "yasyādhodhas tathoparyupari niravadhi bhrāmyato viśvam aśvair āvṛttālāta-līlāṃ racayati rayato maṇḍalaṃ tigma-dhāmnaḥ /",
  "GK22vidsrgpu:493": "so 'vyād uttapta-kārtasvara-sarala-śara-spardhibhir dhāma-daṇḍair uddaṇḍaiḥ prāpayan vaḥ pracuratama-tamaḥ-stomam astaṃ samastam // VidSrk_7.1 *(148) //",
  "GK22vidsrgpu:494": "rājaśekharasya --",
  "GK22vidsrgpu:495": "śuka-tuṇḍa-cchavi savituś caṇḍa-rucaḥ puṇḍarīka-vana-bandhoḥ /*",
  "GK22vidsrgpu:496": "maṇḍalam uditaṃ vande kuṇḍalam ākhaṇḍalāśāyāḥ // VidSrk_7.2 *(149) //*",
  "GK22vidsrgpu:497": "vidyāyāḥ // (Skmsa.u.ka. 8,",
  "GK22vidsrgpu:498": "Spdśā.pa. 86, Ssm 728, Sksa.ka.ā. 1.143)",
  "GK22vidsrgpu:499": "tuṅgodayādri-bhujagendra-phaṇopalāya vyomendra-nīla-taru-kāñcana-pallavāya /",
  "GK22vidsrgpu:500": "saṃsāra-sāgara-samutkramiyogisārtha- prasthāna-pūrṇa-kalasāya namaḥ savitre // VidSrk_7.3 *(150) //",
  "GK22vidsrgpu:501": "varāha-mihirasya // (Skmsa.u.ka. 6)",
  "GK22vidsrgpu:502": "saṃsaktaṃ sikta-mūlād abhinava-bhuvanodyāna-kautūhalinyā yāminyā kanyayevāmṛta-karakalaśā-varjitenāmṛtena /",
  "GK22vidsrgpu:503": "arkālokaḥ kriyād vo mudaṃ udaya-śiraś cakravālālavālād udyad-bāla-pravāla-pratima-rucir ahaḥ-pādapa-prāk-pravālaḥ // VidSrk_7.4 *(151) //",
  "GK22vidsrgpu:504": "mayūrasya / (sūryaśataka 34)",
  "GK22vidsrgpu:505": "// iti sūrya-vrajyā //",
  "GK22vidsrgpu:506": "//7//",
  "GK22vidsrgpu:507": "___________________________________________________________________",
  "GK22vidsrgpu:508": "8. tato vasanta-vrajyā",
  "GK22vidsrgpu:509": "āraktāṅkura-danturā kamalinī nāyāminī yāminī stokonmukta-tuṣāram ambara-maṇer īṣat pragalbhaṃ mahaḥ /",
  "GK22vidsrgpu:510": "apy ete sahakāra-saurabha-muco vācālitāḥ kokilair āyānti priya-viprayukta-yuvatī-marma-cchido vāsarāḥ // VidSrk_8.1 *(152) //",
  "GK22vidsrgpu:511": "saṅgha-śrīyaḥ / (Skmsa.u.ka. 1236)",
  "GK22vidsrgpu:512": "naivaike vayam eva kokila-vadhū-kaṇṭhoccarat-pañcama- sthānodbodhita-pañca-mārgaṇa-guṇāsphālena romāñcitāḥ /",
  "GK22vidsrgpu:513": "paśyaite taravo 'pi sundari jarat-patra-vyayānantarod- bhinna-pāṭala-koṭi-saṃpuṭa-dala-prādurbhavat-kuḍmalāḥ // VidSrk_8.2 *(153) //",
  "GK22vidsrgpu:514": "vinayadevasya --",
  "GK22vidsrgpu:515": "malaya-mahī-dhara-pavanaḥ kala-kaṇṭha-kala-dhvanir nikuñja-latāḥ /*",
  "GK22vidsrgpu:516": "utkalikā utkalikāś cetasi janayanti lokasya // VidSrk_8.3 *(154) //*",
  "GK22vidsrgpu:517": "kāntena prahito navaḥ priya-sakhī-vargeṇa baddha-spṛhaś cittenopahṛtaḥ smarāya na samutsraṣṭuṃ gataḥ pāṇinā /",
  "GK22vidsrgpu:518": "āmṛṣṭo muhur īkṣito muhur abhighrāto muhur loṭhitaḥ pratyaṅgaṃ ca muhuḥ kṛto mṛgadṛśā kiṃ kiṃ na cūtāṅkuraḥ // VidSrk_8.4 *(155) //",
  "GK22vidsrgpu:519": "vākkuṭasya --",
  "GK22vidsrgpu:520": "dvis triḥ kokilayā rutaṃ tri-caturaiś cūtāṅkurair udgataṃ koṣād bobhrati kiṃśukā madhukara-śreṇī-juṣaḥ pañcaṣān /",
  "GK22vidsrgpu:521": "kvāpi kvāpi madākulākulatayā kāntāparādha-graha- granthi-ccheda-samudyataṃ ca hṛdayaṃ dolāyate subhruvām // VidSrk_8.5 *(156) //",
  "GK22vidsrgpu:522": "nīlasya --",
  "GK22vidsrgpu:523": "jambūnāṃ kusumodareṣv atirasādābaddha-pānotsavāḥ kīrāḥ pakva-phalāśayā madhu-karīś cumbanti muñcanti ca /",
  "GK22vidsrgpu:524": "eteṣām api paśya kiṃśukataroḥ patrair abhinna-tviṣāṃ puṣpa-bhrāntibhir āpatanti sahasā cañcūṣu bhṛṅgāṅganāḥ // VidSrk_8.6 *(157) //",
  "GK22vidsrgpu:525": "rājaśekharasya /",
  "GK22vidsrgpu:526": "(Skmsa.u.ka. 1231, Smvsū.mu. 109.23 vasukasya)",
  "GK22vidsrgpu:527": "dṛśyante madhumatta-kokila-vadhū-nirdhūta-cūtāṅkura- prāg-bhāra-prasarat-parāga-sikatā-durgās taṭī-bhūmayaḥ /",
  "GK22vidsrgpu:528": "yāḥ kṛcchrād abhilaṅghya lubdhaka-bhayāt tair eva reṇūtkarair dhārā-vāhibhir asti lupta-padavī-niḥśaṅkam eṇī-kulam // VidSrk_8.7 *(158) //",
  "GK22vidsrgpu:529": "murāreḥ --",
  "GK22vidsrgpu:530": "aśithila-parispandaḥ kunde tathaiva madhuvrato nayana-suhṛdo vṛkṣāś caite na kuḍmala-śālinaḥ /",
  "GK22vidsrgpu:531": "dalati kalikā cautī nāsmin tathā mṛga-cakṣuṣāṃ atha ca hṛdaye māna-granthiḥ svayaṃ śithilāyate // VidSrk_8.8 *(159) //",
  "GK22vidsrgpu:532": "kāntāṃ hitvā viraha-vidhurārambha-khedālasāṅgīṃ māṃ ullaṅghya vrajatu pathikaḥ kāpi yady asti śaktiḥ /",
  "GK22vidsrgpu:533": "ity āśokī jagati sakale vallarī cīrikeva prāptārambhe kusuma-samaye kāla-devena dattā // VidSrk_8.9 *(160) //",
  "GK22vidsrgpu:534": "mandaṃ dakṣiṇam āhvayanti pavanaṃ puṃskokila-vyāhṛtaiḥ saṃskurvanti vana-sthalīḥ kisalayottaṃsir niṣaṇṇālibhiḥ /",
  "GK22vidsrgpu:535": "candraṃ sundarayanti mukta-tuhina-prāvārayā jyotsnayā vardhante ca vivardhayanti ca muhus te 'mī smaraṃ vāsarāḥ // VidSrk_8.10 *(161) //",
  "GK22vidsrgpu:536": "kasyacit (Skmsa.u.ka. 1237)",
  "GK22vidsrgpu:537": "hṛdya-snigdhaiḥ parabhṛta-rutair mukta-dīrgha-pravāsaḥ pratyāvṛtto madhur iti vadan dakṣiṇo gandhavāhaḥ /",
  "GK22vidsrgpu:538": "śiñjal-lola-bhramara-valayaḥ kānanālī-vadhūnāṃ sadyaḥ kunda-smita-bṛhatikāḥ pūrṇa-pātrī-karoti // VidSrk_8.11 *(162) //",
  "GK22vidsrgpu:539": "lolaiḥ kokila-maṇḍalair madhu-lihāṃ cañcūryamāṇair gaṇair nīrandhrair gṛha-vāṭikā-parisareṣv aṅgāritaiḥ kiṃśukaiḥ /",
  "GK22vidsrgpu:540": "prārabdhe timire vasanta-samaya-kṣoṇīpater bhrāmyataḥ prasnigdhā parito dhṛteva kalikā-dīpāvaliś campakaiḥ // VidSrk_8.12 *(163) //",
  "GK22vidsrgpu:541": "manovinodasyaitau --",
  "GK22vidsrgpu:542": "cyuta-sumanasaḥ kundāḥ puṣpodgameṣv alasā drumā manasi ca giraṃ grathnantīme kiranti na kokilāḥ /",
  "GK22vidsrgpu:543": "atha ca savituḥ śītollāsaṃ lunanti marīcayo na ca jaṭharatām ālambante klamodaya-dāyinīm // VidSrk_8.13 *(164) //",
  "GK22vidsrgpu:544": "sāmyaṃ saṃprati sevate vicakilaṃ ṣāṇmāsikair mauktikair vāhlīkī-daśana-vraṇāruṇa-talaiḥ patrair aśokorcitaḥ /",
  "GK22vidsrgpu:545": "bhṛṅgā-laṅghita-koṭi kiṃśukam idaṃ kiṃcid vivṛntāyate māñjiṣṭhair mukulaiś ca pāṭalitaror anyaiva kācil lipiḥ // VidSrk_8.14 *(165) //",
  "GK22vidsrgpu:546": "rājaśekharasya /",
  "GK22vidsrgpu:547": "(Vsbvi.śā.bha. 1.25, Skmsa.u.ka. 1242)",
  "GK22vidsrgpu:548": "garbha-granthiṣu vīrudhāṃ sumanaso madhye 'ṅkuraṃ pallavā vāñchā-mātra-parigrahaḥ pika-vadhū-kaṇṭhodare pañcamaḥ /",
  "GK22vidsrgpu:549": "kiṃ ca trīṇi jaganti jiṣṇu-divasair dvitrair manojanmano devasyāpi cirojjhitaṃ yadi bhaved abhyāsa-vaśyaṃ dhanuḥ // VidSrk_8.15 *(166) //",
  "GK22vidsrgpu:550": "(rājaśekharasya;",
  "GK22vidsrgpu:551": "Vsbvi.śā.bha. 1.23, Skmsa.u.ka. 1226)",
  "GK22vidsrgpu:552": "śītās tair iva bhagna-śaiśira-niśā-bhāgair ahaḥ sphāyate garbhaṃ bibhrati kiṃśukā iva diśāṃ tāpāya vahny-aṅkuram /",
  "GK22vidsrgpu:553": "kiṃ ca svāśraya-saṃbhṛta-prathimasu cchāyātapāṅgeṣv ayaṃ lokaḥ stoka-raso 'dya na kvacid api svacchandam ānandati // VidSrk_8.16 *(167) //",
  "GK22vidsrgpu:554": "trilocanasya --",
  "GK22vidsrgpu:555": "udbhinna-stavakāvataṃsa-subhagāḥ preṅkhan-marun-nartitāḥ puṣpodgīrṇa-parāga-pāṃśula-lasat-patra-prakāṇḍa-tviṣaḥ /",
  "GK22vidsrgpu:556": "gambhīra-krama-pañcamonmada-pika-dhvānocchalad-gītayaḥ pratyujjīvita-manmathotsava iva krīḍanty amū bhūruhaḥ // VidSrk_8.17 *(168) //",
  "GK22vidsrgpu:557": "prāg eva jaitram astraṃ sahakāra-latā smarasya cāpabhṛtaḥ /*",
  "GK22vidsrgpu:558": "kiṃ punar analpa-nipatita-madhukara-viṣa-kalka-lepena // VidSrk_8.18 *(169) //*",
  "GK22vidsrgpu:559": "śubhāṅgasya --",
  "GK22vidsrgpu:560": "svasti śrī-malayācalāt smara-sakhaḥ śrīmān vasantānilaḥ krīḍā-veśmasu kāminaḥ kuśalayaty etac ca vaktītarat /",
  "GK22vidsrgpu:561": "eṣo 'haṃ muditāli-kokila-kulaṃ kurvan vanaṃ prāptavān yuṣmābhiḥ priya-kāminī-parigataiḥ sthātavyam asmād iti // VidSrk_8.19 *(170) //",
  "GK22vidsrgpu:562": "ete nūtana-cūta-koraka-ghana-dhvānātirekī-bhavat- kaṇṭha-dhvāna-juṣo haranti hṛdayaṃ madhye vanaṃ kokilāḥ /",
  "GK22vidsrgpu:563": "yeṣām akṣi-nibhena bhānti bhagavad-bhūteśa-netrānala- jvālā-jāla-karāli-tāsamaśarāṅgāra-sphuliṅgā iva // VidSrk_8.20 *(171) //",
  "GK22vidsrgpu:564": "kasyacit (Skmsa.u.ka. 1246)",
  "GK22vidsrgpu:565": "kiṃśuka-kalikāntar-gata-candra-kalā-sphardhi keśaraṃ bhāti /*",
  "GK22vidsrgpu:566": "rakta-nicolaka-pihitaṃ dhanur iva jatu-mudritaṃ vitanoḥ // VidSrk_8.21 *(172) //*",
  "GK22vidsrgpu:567": "vallaṇasya --",
  "GK22vidsrgpu:568": "vāpī danturitodarā kamalinī patrāṅkura-granthibhiś cūtānāṃ kalikāmilan madhulihāṃ kāpi sthitir vartate /",
  "GK22vidsrgpu:569": "kiṃ cānyat kusumāyudho 'dya bhagavān dhatte sa-garvaṃ dhanur jyām unmārṣṭi ca pañcabhiś ca viśikhair jetuṃ jagad vāñchati // VidSrk_8.22 *(173) //",
  "GK22vidsrgpu:570": "abhinandasya (Skmsa.u.ka. 1235;",
  "GK22vidsrgpu:571": "vīrya-mitrasya)",
  "GK22vidsrgpu:572": "āraktair nava-pallavair viṭapino netrotsavaṃ tanvate tān dhunvann ayam abhyupaiti madhurāmodo marud dakṣiṇaḥ /",
  "GK22vidsrgpu:573": "tenāliṅgita-mātra eva vidhivat prādur-bhavan nirbhara- krīḍā-kūta-kaṣāyitena manasā loko 'yam unmādyate // VidSrk_8.23 *(174) //",
  "GK22vidsrgpu:574": "kāpy anyā mukulādhikāra-militā lakṣmīr aśokadrume mākandas samayocitena vidhinā dhatte 'bhijātaṃ vapuḥ /",
  "GK22vidsrgpu:575": "kiṃ cāṣāḍha-girer anaṅga-vijaya-prastāvanā-paṇḍitaḥ svairaṃ sarpati bāla-candana-latā-līlā-sakho mārutaḥ // VidSrk_8.24 *(175) //",
  "GK22vidsrgpu:576": "vahnir manye hima-jala-bhayāt saṃśritaḥ kiṃśukeṣu śyāmaṃ dhūmaiḥ sa khalu kurute kānanaṃ korakākhyaiḥ /",
  "GK22vidsrgpu:577": "saṃtāpārthaṃ katham itarathā pāntha-sīmantinīnāṃ puṣpa-vyājād visṛjati śikhā-śreṇim udgāḍha-śoṇām // VidSrk_8.25 *(176) //",
  "GK22vidsrgpu:578": "pautāyaneḥ (Skmsa.u.ka. 1243, kasyacit)",
  "GK22vidsrgpu:579": "śroṇyāṃ citraḥ kuru-baka-guṇaḥ karṇayor mugdhacūtaṃ raktāśokaṃ praṇayi kucayor mādhavī mūrdhajeṣu /",
  "GK22vidsrgpu:580": "sarvāṅgīṇo bakula-rajasā piñjareṇoparāgaḥ straiṇo yūnāṃ bhavatu rataye veśa-sarvābhisāraḥ // VidSrk_8.26 *(177) //",
  "GK22vidsrgpu:581": "sāvarṇeḥ",
  "GK22vidsrgpu:582": "mughātāmrair nava-kiśalayaiḥ saṃbhṛtodāra-śobhaṃ prādur-bhūta-bhramara-saraṇī-yauvanodbheda-cihnam /",
  "GK22vidsrgpu:583": "sīmantinyaḥ kusuma-dhanuṣā baddha-sakhyasya māsaḥ snigdha-smerair mukham adhiguṇaṃ dṛṣṭipātaiḥ pibanti // VidSrk_8.27 *(178) //",
  "GK22vidsrgpu:584": "vāgurasya",
  "GK22vidsrgpu:585": "śikī-mukhair adya manojña-pakṣair viṣopalepād iva kajjalābhaiḥ /*",
  "GK22vidsrgpu:586": "nitānta-pūrṇā mucakundakoṣā vibhānti tūṇā iva manmathasya // VidSrk_8.28 *(179) //*",
  "GK22vidsrgpu:587": "śubhāṅgasya",
  "GK22vidsrgpu:588": "snehaṃ sravanti taravaḥ pañcāpi kṣipati mārgaṇān madanaḥ /*",
  "GK22vidsrgpu:589": "parimukta-kaṇṭha-rodhaḥ para-puṣṭaḥ kṣarati mādhuryam // VidSrk_8.29 *(180) //*",
  "GK22vidsrgpu:590": "śrīdharmākarasya",
  "GK22vidsrgpu:591": "saṃkucitā iva pūrvaṃ durvāra-tuṣāra-janita-jaḍi-mānaḥ /*",
  "GK22vidsrgpu:592": "saṃpraty uparamati hime kramaśo divasāḥ prasāra-juṣaḥ // VidSrk_8.30 *(181) //*",
  "GK22vidsrgpu:593": "śrīdharaṇīdharasya",
  "GK22vidsrgpu:594": "duḥśliṣṭa-durlakṣya-palāśa-saṃdhīny āpāṭalāgrāṇi harinti mūle /*",
  "GK22vidsrgpu:595": "kuśeśayānāṃ śukaśāvabhāṃsi prādurbabhūvur navakuḍmalāni // VidSrk_8.31 *(182) //*",
  "GK22vidsrgpu:596": "upanayati kapole lola-karṇa-pravāla- kṣaṇa-mukula-niveśāndolanavyāpṛtānām /",
  "GK22vidsrgpu:597": "parimalita-haridrān saṃprati drāviḍīnāṃ nava-nakha-pada-tiktān ātapaḥ svedabindūn // VidSrk_8.32 *(183) //",
  "GK22vidsrgpu:598": "yogeśvarasya",
  "GK22vidsrgpu:599": "sadyas tapto bhramati rajanīṃ vāsaraḥ khaṇḍayitvā kṣīṇa-kṣīṇā tad anu bhajate sāpi saṃyak-prasādam /",
  "GK22vidsrgpu:600": "eko loke kathayati narasyeṣṭa-jāte nisargaṃ nāryāḥ puṃsi sthitim anuguṇāṃ śaṃsati spaṣṭam anyā // VidSrk_8.33 *(184) //",
  "GK22vidsrgpu:601": "idānīṃ plakṣāṇāṃ jaṭhara-dala-viśleṣa-caturaḥ sthitīnām ābandhaḥ sphuṭati śuka-cañcū-puṭa-nibhaḥ /",
  "GK22vidsrgpu:602": "tataḥ strīṇāṃ hanta kṣamam adhara-kāntiṃ kalayituṃ samantān niryāti sphuṭa-subhaga-rāgaṃ kisalayam // VidSrk_8.34 *(185) //",
  "GK22vidsrgpu:603": "udgacchaty ali-jhaṃkṛtiḥ smara-dhanur jyā-mañju-guñjā-ravair niryātā viṣa-lipta-bhalli-viṣamāḥ kaṅkelli-phulla-cchaṭāḥ /",
  "GK22vidsrgpu:604": "re saṃpraty apavitram atra pathikāḥ sārambham ujjṛmbhate cūto dūta ivāntakasya kalikā-jāla-sphurat-pallavaḥ // VidSrk_8.35 *(186) //",
  "GK22vidsrgpu:605": "mithaḥ krīḍā-lola-bhramara-bhara-bhaṅgāṅkura-rasa- preseka-pronmīlat-parimala-samālabdha-pavanaḥ /",
  "GK22vidsrgpu:606": "ito 'sty eṣa śrīmān aviralam idānīṃ mukulitaḥ prayacchaty unmādān ahaha sahakāra-druma-yuvā // VidSrk_8.36 *(187) //",
  "GK22vidsrgpu:607": "kasyacit / (Skmsa.u.ka. 1241)",
  "GK22vidsrgpu:608": "aṅkurite pallavite korakite vikasite ca sahakare /*",
  "GK22vidsrgpu:609": "aṅkuritaḥ pallavitaḥ korakito vikasitaś ca madano 'sau // VidSrk_8.37 *(188) //*",
  "GK22vidsrgpu:610": "kasyacit (Skmsa.u.ka. 1232)",
  "GK22vidsrgpu:611": "utphullā nava-mālikā madayati ghrāṇendriyāhlādinī jātaṃ dhūsaram eva kiṃśuka-taror āśyāmalaṃ jālakam /",
  "GK22vidsrgpu:612": "ācinvanti kadambakāni madhunaḥ pāṇḍūni mattālayaḥ strīṇāṃ pīna-ghana-staneṣu kaṇavān svedaḥ karoty āspadam // VidSrk_8.38 *(189) //",
  "GK22vidsrgpu:613": "bhavabhūteḥ --",
  "GK22vidsrgpu:614": "sapadi sakhībhir nibhṛtaṃ virahavatīs trātum atra bhajyante /*",
  "GK22vidsrgpu:615": "sahakāra-mañjarīṇāṃ śikhodgama-granthayaḥ prathame // VidSrk_8.39 *(190) //*",
  "GK22vidsrgpu:616": "rājaśekharasya --",
  "GK22vidsrgpu:617": "// iti vasanta-vrajyā //",
  "GK22vidsrgpu:618": "//8//",
  "GK22vidsrgpu:619": "___________________________________________________________________",
  "GK22vidsrgpu:620": "9. grīṣma-vrajyā //",
  "GK22vidsrgpu:621": "viśleṣo janitaḥ priyair api janair ujjṛmbhitaṃ nālikair mitreṇāpi kharāyitaṃ ratuṇayā dīrghāyitaṃ tṛṣṇayā /",
  "GK22vidsrgpu:622": "gurvī vallabhatā jaḍair adhigatā doṣākaraḥ sevyate hā kālaḥ kim ayaṃ kalir na hi na hi prāptaḥ sa gharmāgamaḥ // VidSrk_9.1 *(191) //",
  "GK22vidsrgpu:623": "tadātva-snātānāṃ malayaja-rasair ārdra-vapuṣāṃ kucān bibhrāṇānāṃ dara-vikaca-mallī-mukulinaḥ /",
  "GK22vidsrgpu:624": "nidāghārka-proṣa-glapita-mahimānaṃ mṛga-dṛśāṃ pariṣvaṅgo 'naṅgaṃ punar api śanair aṅkurayati // VidSrk_9.2 *(192) //",
  "GK22vidsrgpu:625": "maṅgalārjunasya /",
  "GK22vidsrgpu:626": "(Skmsa.u.ka. 1266, Spdśā.pa. 3834)",
  "GK22vidsrgpu:627": "pravṛddha-tāpo divaso 'timātram atyartham eva kṣaṇadā ca tanvī /*",
  "GK22vidsrgpu:628": "ubhau virodha-kriyayā vibhinnau jāyāpatī sānuśayāv iva staḥ // VidSrk_9.3 *(193) //*",
  "GK22vidsrgpu:629": "baṭoḥ --",
  "GK22vidsrgpu:630": "sarvāśā-rudhi dagdha-vīrudhi sadā sāraṅga-baddha-krudhi kṣāma-kṣmāruhi mandaṃ unmadhulihi svacchanda-kunda-druhi /",
  "GK22vidsrgpu:631": "śuṣyac-chrotasi tapta-bhūmi-rajasi jvālāyamānāmbhasi jyeṣṭhe māsi kharārka-tejasi kathaṃ pāntha vrajan jīvasi // VidSrk_9.4 *(194) //",
  "GK22vidsrgpu:632": "bāṇasya --",
  "GK22vidsrgpu:633": "gurur garbhārambhaḥ klamayati kalatraṃ bali-bhujaḥ samagroṣmā cūtaṃ pacati picu-mardaṃ ca divasaḥ /",
  "GK22vidsrgpu:634": "idānīṃ nīhāra-stimita-pavana-prīti-janitāṃ niśā-śeṣo nidrāṃ nudati paṭa-dhūmyāṭa-mukharaḥ // VidSrk_9.5 *(195) //",
  "GK22vidsrgpu:635": "rājaśekharasya --",
  "GK22vidsrgpu:636": "sāndra-kṣīṇa-pratata-vitatac-chinna-bhugnonnatābhiḥ prāyaḥ kaśmīraja-ruci-juṣo dāva-vahneḥ śikhābhiḥ /",
  "GK22vidsrgpu:637": "vāyuḥ sañcāriṇa iva likhaty ānane dig-vadhūnāṃ dhūmodgārair aguru-pavanaiḥ sāntarān patra-bhaṅgān // VidSrk_9.6 *(196) //",
  "GK22vidsrgpu:638": "hindolā-madhuropalālana-rasa-prīta-prapā-pālikā- gītāvarjita-mugdha-vāta-hariṇa-śreṇī-parītāntikāḥ /",
  "GK22vidsrgpu:639": "autsukyaṃ janayanti pāntha-pariṣad-gharmāmbu-bindūtkara- vyākṣepa-kṣama-manda-manda-maruto mārga-sthalī-pādapāḥ // VidSrk_9.7 *(197) //",
  "GK22vidsrgpu:640": "cañcac-cañcu-guṇodaraiḥ śithilita-prāyāṃsaṃ utpakṣmala- nyañcat-pakṣa-puṭāvakāśa-viramat-pārśvoṣmabhir nīyate /",
  "GK22vidsrgpu:641": "jaṅghā-kuñcana-labdha-nīḍa-niviḍāvaṣṭambha-kaṣṭojjhita- kṣepīyaḥ-pavanābhighāta-rabhasotkṣepair ahaḥ pakṣibhiḥ // VidSrk_9.8 *(198) //",
  "GK22vidsrgpu:642": "dhāsyaty adya sitātapatra-subhagaṃ sā rājahaṃsī śiśoḥ smerāmbhoruha-vāsino 'pi śirasi snehena pakṣa-dvayam /",
  "GK22vidsrgpu:643": "tṛṣṇārtaḥ śuka-śāvako 'pi sutanoḥ pīna-stanāsaṅginīṃ muktāhāra-latāṃ tad-aṅka-vasatis toyāśayā pāsyati // VidSrk_9.9 *(199) //",
  "GK22vidsrgpu:644": "bhuvāṃ gharmārambhe pavana-calitaṃ tāpa-hṛtaye paṭa-cchatrākāraṃ vahati gaganaṃ dhūli-paṭalam /",
  "GK22vidsrgpu:645": "amī mandārāṇāṃ dava-dahana-saṃdehita-dhiyo na ḍaukante pātuḥ jhaṭiti makarandaṃ madhulihaḥ // VidSrk_9.10 *(200) //",
  "GK22vidsrgpu:646": "bhava-bhūteḥ (Skmsa.u.ka. 1256)",
  "GK22vidsrgpu:647": "apāṃ mūle līnaṃ kṣaṇa-paricitaṃ candana-rase mṛṇālī-hārādau kṛta-laghu-padaṃ candramasi ca /",
  "GK22vidsrgpu:648": "muhūrtaṃ viśrāntaṃ sarasa-kadalī-kānana-taṭe priyā-kaṇṭhāśleṣe niviśati padaṃ śaityam adhunā // VidSrk_9.11 *(201) //",
  "GK22vidsrgpu:649": "kasyacit (Skmsa.u.ka. 1267)",
  "GK22vidsrgpu:650": "prāntārakta-vilocanāñcala-darī-vyagrālpa-makṣī-bhaya- prodbhūtobhaya-śṛṅga-koṭi-vigalac-chaivāla-vallī-sakhaiḥ /",
  "GK22vidsrgpu:651": "pātho-bindubhir akṣi-sandhiṣu śanaiḥ saṃsicyamānaḥ sukhaṃ magno vāriṇi dūra-niḥsahatayā nidrāyate sairibhaḥ // VidSrk_9.12 *(202) //",
  "GK22vidsrgpu:652": "tāpaṃ stamberamasya prakaṭayati karaḥ śīkaraiḥ kukṣum ukṣat- paṅkāṅkaṃ palvalānāṃ vahati taṭa-vanaṃ māhiṣaiḥ kāya-kāṣaiḥ /",
  "GK22vidsrgpu:653": "uttāmyat-tālavaś ca pratapati taraṇāvāṃśavīṃ tāpa-tandrīṃ adri-droṇī-kuṭīre kuhariṇi hariṇārātayo yāpayanti // VidSrk_9.13 *(203) //",
  "GK22vidsrgpu:654": "jātāḥ pānthanakhaṃpacāḥ pracayino gantrīpathe pāṃśavaḥ kāsārodaraśeṣam ambu mahiṣo mathnāti tāmyattimi /",
  "GK22vidsrgpu:655": "dṛṣṭir dhāvati dhātakīvanam asṛktarṣeṇa tārakṣavī kaṇṭhād bibhrati viṣkirāḥ śaraśamī-nīḍeṣu nāḍindhamān // VidSrk_9.14 *(204) //",
  "GK22vidsrgpu:656": "bāṇasyaitau",
  "GK22vidsrgpu:657": "subhaga-salilāvagāhāḥ pāṭali-saṃsarga-surabhi-vana-vātāḥ /*",
  "GK22vidsrgpu:658": "pracchāya-sulabha-nidrā divasāḥ pariṇāma-ramaṇīyāḥ // VidSrk_9.15 *(205) //*",
  "GK22vidsrgpu:659": "kālidāsasya (śākuntala 1.3)",
  "GK22vidsrgpu:660": "agre tapta-jalāḥn nitāntaśiśirā mūle muhur bāhubhiḥ vyāmathyoparata-prapeṣu pathikair mārgeṣu madhyandine /",
  "GK22vidsrgpu:661": "ādhārāḥ pluta-bāla-śaivala-dala-cchedāvakīrṇormayaḥ pīyante hala-mukta-magna-mahiṣa-prakṣobha-paryāvilāḥ // VidSrk_9.16 *(206) //",
  "GK22vidsrgpu:662": "yogeśvarasya --",
  "GK22vidsrgpu:663": "mṛd-bhūyiṣṭhatayā gurūn pariharan āraṇyakān gomayān valmīkān upagūhati praśithilaṃ jvālābhir udbalvajān /",
  "GK22vidsrgpu:664": "vahnir nīḍi-kiliñja-sañcaya-samutsiktaś caran kānane prasnigdhān iha viṣkirāṇḍakalalān ājyāśayā lumpati // VidSrk_9.17 *(207) //",
  "GK22vidsrgpu:665": "tasyaiva --",
  "GK22vidsrgpu:666": "dūrībhūta-śarāri viklava-bakaṃ saṃkrānta-kāraṇḍavaṃ klāmyat-kaṅkam acakravākam amilan-madgu prayāta-plavam /",
  "GK22vidsrgpu:667": "kliṣṭa-krauñcam adhārtarāṣṭram apatat-koyaṣṭi niṣṭīṭibhaṃ sīdat-sāra-sama-prasakta-kuraraṃ kālena jātaṃ saraḥ // VidSrk_9.18 *(208) //",
  "GK22vidsrgpu:668": "tasyaiva --",
  "GK22vidsrgpu:669": "toyottīrṇā śrayati kabarī śekharaṃ saptalānāṃ śaityaṃ siñcaty upari kucayoḥ pāṭalākaṇṭha-dāma /",
  "GK22vidsrgpu:670": "kāntaṃ karṇāvabhiniviśate komalāgraṃ śirīṣaṃ strīṇām aṅge vibhajati tapas tatra tatrātma-cihnam // VidSrk_9.19 *(209) //",
  "GK22vidsrgpu:671": "madhu-śīlasya (Skmsa.u.ka. 1262,",
  "GK22vidsrgpu:672": "madhura-śīlasya)",
  "GK22vidsrgpu:673": "śuka-patra-harita-komala-kusuma-śatānāṃ śirīṣa-yaṣṭīnām /*",
  "GK22vidsrgpu:674": "talam āśrayati dinātapa-bhayena paripiṇḍitaṃ śaityam // VidSrk_9.20 *(210) //*",
  "GK22vidsrgpu:675": "vāgurasya --",
  "GK22vidsrgpu:676": "haranti hṛdayāni yac chravaṇa-śītalā veṇavo yad arghati karambitā śiśira-vāriṇā vāruṇī /",
  "GK22vidsrgpu:677": "bhavanti ca himopamāḥ stana-bhuvo yad eṇī-dṛśāṃ śucer upari saṃsthito rati-pateḥ prasādo guruḥ // VidSrk_9.21 *(211) //",
  "GK22vidsrgpu:678": "rājaśekharasya (Vsbvi.śā.bha. 4.4, Skmsa.u.ka. 1269)",
  "GK22vidsrgpu:679": "jalārdraṃ saṃvyānaṃ bisa-kisalayaiḥ keli-valayāḥ śirīṣair uttaṃso vicakila-mayī hāra-racanā /",
  "GK22vidsrgpu:680": "śucāv eṇākṣīṇāṃ malayaja-rasārdrāś ca tanavo vinā tantraṃ mantraṃ rati-ramaṇa-mṛtyuñjaya-vidhiḥ // VidSrk_9.22 *(212) //",
  "GK22vidsrgpu:681": "rājaśekharasya (Vsbvi.śā.bha. 4.3,",
  "GK22vidsrgpu:682": "Skmsa.u.ka. 1261, kasyacit)",
  "GK22vidsrgpu:683": "rajani-virama-yāmeṣv ādiśantī ratecchāṃ kim api kaṭhinayantī nārikelī-phalāmbhaḥ /",
  "GK22vidsrgpu:684": "api pariṇamayitrī rāja-rambhā-phalānāṃ dina-pariṇati-ramyā vartate grīṣma-lakṣmīḥ // VidSrk_9.23 *(213) //",
  "GK22vidsrgpu:685": "ete rājaśekharasya --",
  "GK22vidsrgpu:686": "ambhodher jala-yantra-mandira-parispande 'pi nidrāṇayoḥ śrī-nārāyaṇayor ghanaṃ vighaṭayanty ūṣmā samāliṅganam /",
  "GK22vidsrgpu:687": "kiṃ cottapta-viyat-kapāla-phalake kaṅkāla-śeṣa-śriyaṃ candraṃ marmarayanti parpaṭakara-krūrā raver aṃśavaḥ // VidSrk_9.24 *(214) //",
  "GK22vidsrgpu:688": "nārāyaṇa-laccheḥ (Skmsa.u.ka. 1259, kasyacit)",
  "GK22vidsrgpu:689": "// iti grīṣma-vrajyā //",
  "GK22vidsrgpu:690": "//9//",
  "GK22vidsrgpu:691": "___________________________________________________________________",
  "GK22vidsrgpu:692": "10. tataḥ prāvṛḍ-vrajyā --",
  "GK22vidsrgpu:693": "vānīra-prasavair nikuñja-saritām āsakta-vāsaṃ payaḥ paryanteṣu ca yūthikā-sumanasām ujjṛmbhitaṃ jālakaiḥ /",
  "GK22vidsrgpu:694": "unmīlat-kuṭaja-prahāsiṣu girer ālambya sānūn itaḥ prāg-bhāreṣu śikhaṇḍi-tāṇḍava-vidhau meghair vitānāyyate // VidSrk_10.1 *(215) //",
  "GK22vidsrgpu:695": "phala-bhara-pariṇāma-śyāma-jambū-nikuñja- skhalita-tanu-taraṅgām uttareṇa śravantīm /",
  "GK22vidsrgpu:696": "upari-vighaṭamāna-prauḍha-tāpiñja-nīlaḥ śrayati śikharam adrer nūtanas toya-vāhaḥ // VidSrk_10.2 *(216) //",
  "GK22vidsrgpu:697": "(mā.mā. 9.24)",
  "GK22vidsrgpu:698": "jṛmbhā-jarjara-ḍimba-ḍambara-ghana-śrīmat-kadamba-drumāḥ śailābhoga-bhuvo bhavanti kakubhaḥ kādambinī-śyāmalāḥ /",
  "GK22vidsrgpu:699": "udyat-kunda-latānta-ketaka-bhṛtaḥ kacchāḥ saric-chrotasāṃ āvir-gandha-śilīndhra-lodhra-kusuma-smerā vanānāṃ gatiḥ // VidSrk_10.3 *(217) //",
  "GK22vidsrgpu:700": "(mā.mā. 9.16)",
  "GK22vidsrgpu:701": "utphullārjuna-sarva-vāsita-vahat-paurastya-jhañjhā-marut- preṅkhola-skhalitendra-nīla-śakala-snigdhāmbuda-śreṇayaḥ /",
  "GK22vidsrgpu:702": "dhārā-sikta-vasundharā-surabhayaḥ prāptās ta ete 'dhunā gharmāmbho-vigamāgama-vyatikara-śrī-vāhino vāsarāḥ // VidSrk_10.4 *(218) //",
  "GK22vidsrgpu:703": "bhavabhūter amī (mā.mā. 9.17) --",
  "GK22vidsrgpu:704": "eṇī yāti vilokya bāla-śalabhān śaṣpāṅkurāditsayā chatrī-kuḍmalakāni rakṣati cirād aṇḍa-bhramāt kukkuṭī /",
  "GK22vidsrgpu:705": "dhūtvā dhāvati kṛṣṇa-kīṭa-paṭala-śreṇīṃ śikhaṇḍī śiraḥ dūrād eva vanāntare viṣa-dhara-grāsābhilāṣāturaḥ // VidSrk_10.5 *(219) //",
  "GK22vidsrgpu:706": "āsārānta-mṛdu-pravṛtta-maruto meghopaliptāmbarā vidyut-pāta-muhūrta-dṛṣṭa-kakubhaḥ suptendu-tārā-grahāḥ /",
  "GK22vidsrgpu:707": "dhārā-klinna-kadamba-saṃbhṛta-sudhāmododvahāḥ proṣitair niḥsaṃpāta-visāri-dardura-ravā nītāḥ kathaṃ rātrayaḥ // VidSrk_10.6 *(220) //",
  "GK22vidsrgpu:708": "yogeśvarasya (Skmsa.u.ka. 1301, kasyacit)",
  "GK22vidsrgpu:709": "dāty ūha-dhvani-bhāñji vetasa-śikhā-suptoragāṇi dhvanat- kādambāni kuraṅga-yūtha-kalita-stūpāny udambhāṃsi ca /",
  "GK22vidsrgpu:710": "tīrāṇy adya pipīlikā-samudayāvarjaj-jaṭā-lolupa- vyāptāny unmada-kukkubhāni saritāṃ kurvanti lolaṃ manaḥ // VidSrk_10.7 *(221) //",
  "GK22vidsrgpu:711": "yogeśvarasya (Skmsa.u.ka. 1291)",
  "GK22vidsrgpu:712": "kāntāṃ kvāpi vilambinīṃ kalarutair āhūya bhūyas tataḥ digbhāgān avalokya raṅga-vasudhām utsṛjya padbhyāṃ tataḥ /",
  "GK22vidsrgpu:713": "eṣa sphāra-mṛdaṅga-nāda-madhurair ambho-mucām āravaiḥ barha-śreṇi-kṛtātapatra-racano hṛṣṭaḥ śikhī nṛtyati // VidSrk_10.8 *(222) //",
  "GK22vidsrgpu:714": "pītāmbhaḥ-stimitāḥ sṛjanti salilāny ābaddha-dhāraṃ ghanāḥ tad-dhārā-dhvani-mīlitāni nayanāny abhyeti nidrāgamaḥ /",
  "GK22vidsrgpu:715": "nidrā-mudrita-locane pratigṛhaṃ mūkāyamāne jane nirdvandvoccarad-ucca-dardura-ravaiḥ kolāhalinyo niśāḥ // VidSrk_10.9 *(223) //",
  "GK22vidsrgpu:716": "dhārā-nipāta-rava-bodhita-pañjara-stha- dātyūha-ḍambara-karambita-kaṇṭha-kūjāḥ /",
  "GK22vidsrgpu:717": "aṭṭeṣu kāṇḍa-paṭa-vārita-śīkareṣu dhanyāḥ pibanti mukha-tāmarasaṃ vadhūnām // VidSrk_10.10 *(224) //",
  "GK22vidsrgpu:718": "śaila-śreṇir apeta-dāva-dahanā dagdha-prarūḍhaṃ vanaṃ jīmūtāṅkura-danturā daśa diśo bhū-reṇu-muktaṃ nabhaḥ /",
  "GK22vidsrgpu:719": "kiṃ cānyat kalikormi-medura-mukhī jātā kadamba-cchaviś chidyante kiyatā kṣaṇena śikhināṃ mauna-vrata-granthayaḥ // VidSrk_10.11 *(225) //",
  "GK22vidsrgpu:720": "kedāre nava-vāri-pūrṇa-jaṭhare kiṃcit-kvaṇad-dardure śambū-kāṇḍaka-piṇḍa-pāṇḍura-tata-prānta-sthalīvī-raṇe /",
  "GK22vidsrgpu:721": "ḍimbhā daṇḍaka-pāṇayaḥ pratidiśaṃ paṅka-cchaṭā-carcitāś cubhrūś cubhrur iti bhramanti rabhasād udyāyi-matsyotsukāḥ // VidSrk_10.12 *(226) //",
  "GK22vidsrgpu:722": "samantāt sa-visphurad-indranīla- maṇi-prabhā-vicchuritāntarālaḥ /",
  "GK22vidsrgpu:723": "martyāvatīrṇasya viḍojaso 'yaṃ nīlāṃśuka-cchatram ivāmbuvāhaḥ // VidSrk_10.13 *(227) //",
  "GK22vidsrgpu:724": "khadyota-cchuritāndhakāra-paṭalāḥ spaṣṭa-sphurad-vidyutaḥ snigdha-dhvāna-vibhāvitoru-jaladonnāhā raṭat-kambavaḥ /",
  "GK22vidsrgpu:725": "etāḥ ketaka-bheda-vāsita-puro-vātāḥ patad-vārayo na pratyemi janasya yad virahiṇo yāsyanti soḍhuṃ niśāḥ // VidSrk_10.14 *(228) //",
  "GK22vidsrgpu:726": "kasyacit (Skmsa.u.ka. 1302)",
  "GK22vidsrgpu:727": "etasmin mada-jarjarair upacite kambūravāḍambaraiḥ staimityaṃ manaso diśaty anibhṛtaṃ dhārādhare mūrcchati /",
  "GK22vidsrgpu:728": "utsaṅge kakubho nidhāya rasitair ambhomucāṃ ghorayan manye mudrita-candra-sūrya-nayanaṃ vyomāpi nidrāyate // VidSrk_10.15 *(229) //",
  "GK22vidsrgpu:729": "vātokasya (Skmsa.u.ka. 1282)",
  "GK22vidsrgpu:730": "gambhīrāmbhodharāṇām avirala-nipatad-vāri-dhārā-ninādān īṣan-nidrālasākṣā dṛḍha-gṛha-paṭalārūḍha-kuṣmāṇḍa-bandhyāḥ /",
  "GK22vidsrgpu:731": "dorbhyām āliṅgyamānā jaladhara-samaye patra-ṣaṇḍe niśāyāṃ dhanyāḥ śṛṇvanti suptāḥ stana-yuga-bharitoraḥ-sthalāḥ kāminīnām // VidSrk_10.16 *(230) //",
  "GK22vidsrgpu:732": "apagata-rajo-vikārā ghana-paṭalākrānta-tārakālokā /*",
  "GK22vidsrgpu:733": "lamba-payodhara-bhārā prāvṛd iyaṃ vṛddha-vaniteva // VidSrk_10.17 *(231) //*",
  "GK22vidsrgpu:734": "ambhodher vaḍavāmukhānala-jhalājvālopagūḍhāntarā vyāmohād apibann apaḥ sphuṭam amī tarṣeṇa paryāvilāḥ /",
  "GK22vidsrgpu:735": "uddeśa-sphurad-indra-cāpa-valaya-jvālāpadeśād aho dahyante katham anyathārdha-malināṅgāra-dyutas toyadāḥ // VidSrk_10.18 *(232) //",
  "GK22vidsrgpu:736": "kṛtvā picchilatāṃ pathaḥ sthagayatā nirbhartsanaṃ pādayoḥ sāndrair vāri-kaṇaiḥ kapola-phalake vicchittim āchindatā /",
  "GK22vidsrgpu:737": "meghenopakṛtaṃ yad āśu vihitā tasyāgaso niṣkṛtiḥ svairiṇyāḥ priya-veśma-vartma diśatā vidyud-vilāsair muhuḥ // VidSrk_10.19 *(233) //",
  "GK22vidsrgpu:738": "āsāroparame pragāḍha-timirāḥ kim īrayantyo niśāḥ pāntha-strī-manasāṃ smarānala-kaṇā-saṃtāna-śaṅkā-spṛśaḥ /",
  "GK22vidsrgpu:739": "piṣṭānāṃ prasabhaṃ ghanāghana-ghaṭā-saṃghaṭṭato vidyutāṃ cūrṇābhāḥ paritaḥ patanti taralāḥ khadyotaka-śreṇayaḥ // VidSrk_10.20 *(234) //",
  "GK22vidsrgpu:740": "hasta-prāpyam ivāmbaraṃ vidadhataḥ kharvā ivāśā-tatīr garjābhiḥ kṣaṇa-jarjarī-kṛta-ghanānuttāla-dhārā-ravāḥ /",
  "GK22vidsrgpu:741": "kvāmagnaṃ sthalam asti nāma tad ibhīvoddāma-saudāminī- netronmeṣa-vilokitākhila-bhuvo varṣanti naktaṃ ghanāḥ // VidSrk_10.21 *(235) //",
  "GK22vidsrgpu:742": "utpucchānata-dhūta-pakṣa-tatayo jhātkāriṇo vibhramair udvācyās tata-cañcavo laya-vaśād utkṣipta-pādā muhuḥ /",
  "GK22vidsrgpu:743": "paśyanto nija-kaṇṭha-kāṇḍa-malināṃ kādambinīm unnata- grīvābhyarṇa-milat-kalāpa-viṭapā nṛtyanti kekā-bhṛtaḥ // VidSrk_10.22 *(236) //",
  "GK22vidsrgpu:744": "idānīṃ vaṃśīnāṃ śabara-mithunocchṛṅkhala-rahaḥ- kriyā-sakhyenālaṃ giri-vana-sarid-grāma-suhṛdām /",
  "GK22vidsrgpu:745": "sphural-loma-śyāma-cchagala-śiśi-karṇa-pratisamac- chadāgrābhis tvagbhir valayita-karīrās tala-bhuvaḥ // VidSrk_10.23 *(237) //",
  "GK22vidsrgpu:746": "pārśvābhyāṃ śirasā nimīlita-dṛśaḥ kāmaṃ nimajya kramād aṃsau pṛṣṭham uraḥ sa-pakṣati-talaṃ gāḍhaṃ spṛśanto muhuḥ /",
  "GK22vidsrgpu:747": "ete kuñcita-jānavo nava-jale nirvānti gharmāhatā bhūyaḥ pakṣa-puṭābhipāta-rabhasotsarpat-kaṇāḥ patriṇaḥ // VidSrk_10.24 *(238) //",
  "GK22vidsrgpu:748": "majjānam api vilimpati nākṛta-puṇyasya varṣati payode /*",
  "GK22vidsrgpu:749": "nirgama-keli-samutsuka-śiśi-vāraṇa-gāḍha-parirambhaḥ // VidSrk_10.25 *(239) //*",
  "GK22vidsrgpu:750": "ākrandāḥ stanitair vilocana-jalānya-śrānta-dhārāmbudhis tad-viccheda-bhuvaś ca śoka-śikhinas tulyās taḍid-vibhramaiḥ /",
  "GK22vidsrgpu:751": "antar me dayitā-mukhaṃ tava śaśī vṛttiḥ samaivāvayos tat kiṃ mām aniśaṃ sakhe jaladhara tvaṃ dagdhum evodyataḥ // VidSrk_10.26 *(240) //",
  "GK22vidsrgpu:752": "kasyacit / (Skmsa.u.ka. 993 yaśodharmaṇaḥ, Smvsū.mu. 43.33)",
  "GK22vidsrgpu:753": "bhuvaḥ kim etā divam utpatanti divo 'thavā bhū-talam āviśanti /*",
  "GK22vidsrgpu:754": "calāḥ sthirā veti vitarkayantyo dhārāḥ karāgrair abalāḥ spṛśanti // VidSrk_10.27 *(241) //*",
  "GK22vidsrgpu:755": "chatrāvalambi vimaloru-payaḥ-pravāha- dhārā-bhara-sphaṭika-pañjara-saṃyatāṅgaḥ /",
  "GK22vidsrgpu:756": "pānthaḥ sva-śāsana-vilaṅghana-jāta-kopa- kāmājñayā priyatamām iva nīyate sma // VidSrk_10.28 *(242) //",
  "GK22vidsrgpu:757": "adyāmbhaḥ paritaḥ patiṣyati bhuvas tāpo 'dya nirvāsyati kṣetreṣv adya yatiṣyate janapadaḥ sasyeṣu paryutsukaḥ /",
  "GK22vidsrgpu:758": "nartiṣyanti tavodaye 'dya jalada vyālola-puccha-cchada- cchatra-cchādita-maulayo diśi diśi krīḍālasāḥ kekinaḥ // VidSrk_10.29 *(243) //",
  "GK22vidsrgpu:759": "gāyati hi nīlakaṇṭho nṛtyati gaurī taḍit tarala-tārā /*",
  "GK22vidsrgpu:760": "āsphālayati mṛdaṅgaṃ tad-anu ghano 'yaṃ mahā-kālaḥ // VidSrk_10.30 *(244) //*",
  "GK22vidsrgpu:761": "alakeṣu cūrṇa-bhāsaḥ sveda-lavābhān kapola-phalakeṣu /*",
  "GK22vidsrgpu:762": "nava-ghana-kautukinīnāṃ vārikaṇān paśyati kṛtārthaḥ // VidSrk_10.31 *(245) //*",
  "GK22vidsrgpu:763": "kāle vāri-dharāṇām apatitayā naiva śakyate sthātum /*",
  "GK22vidsrgpu:764": "utkaṇṭhitāsi tarale na hi na hi sakhi picchilaḥ panthāḥ // VidSrk_10.32 *(246) //*",
  "GK22vidsrgpu:765": "asita-bhujaga-śiśu-veṣṭitam abhinavam ābhāti ketakī-kusumam /*",
  "GK22vidsrgpu:766": "āyasa-valayākaṅkṛta-viṣāṇam iva dantinaḥ patitam // VidSrk_10.33 *(247) //*",
  "GK22vidsrgpu:767": "stambeṣu ketakīnāṃ yathottaraṃ vāmanair dalair adya /*",
  "GK22vidsrgpu:768": "vidalanti meṣa-tarṇaka-puccha-cchavi-keśarāḥ sūcyaḥ // VidSrk_10.34 *(248) //*",
  "GK22vidsrgpu:769": "dhūlībhiḥ ketakīnāṃ parimalana-samuddhūlitāṅgaḥ samantād antodvellad-balākā-vali-kuṇapa-śiro-naddha-nīlābhra-keśaḥ /",
  "GK22vidsrgpu:770": "preṅkhad-vidyut-patākāvali-rucira-dhanuḥ-khaṇḍa-khaṭvāṅga-dhārī saṃprāptaḥ proṣita-strī-pratibhaya-janakaḥ kāla-kāpāliko 'yam // VidSrk_10.35 *(249) //",
  "GK22vidsrgpu:771": "megha-śyāma-diśi pravṛtta-dhanuṣi krīḍat-taḍit-tejasi cchannāhar-niśi garjita-pramanasi pramlāna-līlā-ruṣi /",
  "GK22vidsrgpu:772": "pūrṇa-śrotasi śānta-cātaka-tṛṣi vyāmugdha-candra-tviṣi prāṇān pāntha kathaṃ dadhāsi nivasann etādṛśi prāvṛṣi // VidSrk_10.36 *(250) //",
  "GK22vidsrgpu:773": "kṣapāṃ kṣāmīkṛtya prasabham apahṛtyāmbu-saritāṃ pratāpyorvīṃ vana-taru-gahanam utsādya sakalam /",
  "GK22vidsrgpu:774": "kva saṃpraty uṣṇāṃśur gata iti samanveṣaṇa-parās taḍid-dīpālokair diśi diśi carantīva jaladāḥ // VidSrk_10.37 *(251) //",
  "GK22vidsrgpu:775": "kasyacit (Skmsa.u.ka. 1287 oṅkaṇṭhasya,",
  "GK22vidsrgpu:776": "Spdśā.pa. 3869,",
  "GK22vidsrgpu:777": "Smvsū.mu. 61.18 both pāṇineḥ)",
  "GK22vidsrgpu:778": "vidyud-dīdhiti-bheda-bhīṣaṇa-tamaḥ-stomāntarāḥ saṃtata- śyāmāmbhodhara-rodha-saṃkaṭa-viyad-viproṣita-jyotiṣaḥ /",
  "GK22vidsrgpu:779": "khadyotonnamitopakaṇṭha-taravaḥ puṣṇanti gambhīratām āsārodakamatta-kīṭa-paṭalī-kvāṇottarā rātrayaḥ // VidSrk_10.38 *(252) //",
  "GK22vidsrgpu:780": "abhinandasya (Skmsa.u.ka. 1305, kasyacit)",
  "GK22vidsrgpu:781": "harṣollāsita-cāru-candraka-bṛhad-barhair vanānām amī jātāḥ puṣpita-bāla-śākhina ivābhogā bhujaṅgāśibhiḥ /",
  "GK22vidsrgpu:782": "spṛṣṭāḥ koṭara-nirgatārdha-tanubhiḥ pātuṃ payodānilaṃ niryad-vaṃśa-karīra-koṭaya iva kṣoṇī-bhṛto bhogibhiḥ // VidSrk_10.39 *(253) //",
  "GK22vidsrgpu:783": "śatānandasya --",
  "GK22vidsrgpu:784": "etāḥ paṅkila-kūla-rūḍha-nalada-stambhāḥ kvaṇat-kambavaḥ krīḍat-karkaṭa-cakravāla-vilasaj-kambāla-toyābilāḥ /",
  "GK22vidsrgpu:785": "hṛl-lekhaṃ janayanty anūpa-saritāṃ uttuṇḍa-gaṇḍūpado- tkīrṇodgīrṇā mṛd-arbuda-sthapuṭita-prāntās taṭī-bhūmayaḥ // VidSrk_10.40 *(254) //",
  "GK22vidsrgpu:786": "yogeśvarasya (Skmsa.u.ka. 1292,",
  "GK22vidsrgpu:787": "parameśvarasya)",
  "GK22vidsrgpu:788": "nave dhārā-sāre pramada-caṭulāyāḥ sthala-juṣaḥ varāṭī-śubhrāyāḥ śaphara-saraṇer ebhir upari /",
  "GK22vidsrgpu:789": "kulīrair bhrāmyadbhir gaṇayitum iva vyāpṛta-karāḥ manaḥ krīṇantīva prakaṭa-vibhavāḥ palvala-bhuvaḥ // VidSrk_10.41 *(255) //",
  "GK22vidsrgpu:790": "abhiṣekasya --",
  "GK22vidsrgpu:791": "vindhyādri-mahā-liṅgaṃ snapayati paryanya-dhārmikaḥ śucibhiḥ /*",
  "GK22vidsrgpu:792": "jaladendranīla-gaḍḍūśatojjhitaiḥ saṃprati payobhiḥ // VidSrk_10.42 *(256) //*",
  "GK22vidsrgpu:793": "pibati vyoma-kaṭāhe saṃsakta-calat-taḍil-latā-rasanaḥ /*",
  "GK22vidsrgpu:794": "megha-mahā-mārjāraḥ saṃprati candrātapa-kṣīram // VidSrk_10.43 *(257) //*",
  "GK22vidsrgpu:795": "yogeśvarasyaitau --",
  "GK22vidsrgpu:796": "ardhodgatena kadalī mṛdu-tāmra-talena garbha-koṣeṇa /*",
  "GK22vidsrgpu:797": "pibati nidāgha-jvaritā ghana-dhārāṃ kara-puṭenaiva // VidSrk_10.44 *(258) //*",
  "GK22vidsrgpu:798": "tasyaiva --",
  "GK22vidsrgpu:799": "āroha-vallībhir ivāmbu-dhārā- rājībhir ābhūmi-vilambinībhiḥ /",
  "GK22vidsrgpu:800": "saṃlakṣyate vyoma vaṭa-drumābham ambhodhara-śyāma-dala-prakāśam // VidSrk_10.45 *(259) //",
  "GK22vidsrgpu:801": "dakṣasya --",
  "GK22vidsrgpu:802": "nīpaiḥ kāñcī-kṛta-viracanaiḥ piñjaraṃ śroṇibimbaṃ miśrāv aṃsau śravasi vasatā kandalī-kuḍmalena /",
  "GK22vidsrgpu:803": "pāṇḍicchāyaḥ stana-parisaro yūthikā-kaṇṭha-sūtrair ity ākalpaḥ prakṛti-lalito vallabhaḥ sundarīṇām // VidSrk_10.46 *(260) //",
  "GK22vidsrgpu:804": "lūne kālāñjana-paricaye śīkaraiḥ kāmam akṣṇor ekī-bhūte kuca-kalaśayor vāsasi śyāma-sūkṣme /",
  "GK22vidsrgpu:805": "dṛṣṭe svābhāvika-tanu-guṇe durdina-svairiṇīnāṃ dhanyo veṣāntara-viracanaṃ pratyudāste kṛtārthaḥ // VidSrk_10.47 *(261) //",
  "GK22vidsrgpu:806": "asau nāstīvenduḥ kvacid api raviḥ proṣita iva grahoḍūnāṃ cakraṃ nabhasi likhita-proñchitam iva /",
  "GK22vidsrgpu:807": "ahar vā rātrir vā dvayam api vilupta-pravicayaṃ ghanair baddha-vyūhaiḥ kim idam iti ghoraṃ vyavasitam // VidSrk_10.48 *(262) //",
  "GK22vidsrgpu:808": "kasyacit (Skmsa.u.ka. 1290)",
  "GK22vidsrgpu:809": "tāvad vācaḥ prayuktā manasi vinihitā jīvitāśāpi tāvan vikṣiptau tāvad aṅghrī pathi pathika-janair lambitā tāvad āśā /",
  "GK22vidsrgpu:810": "phullad-dhārā-kadambas tava kavalayitā yāvad ete na dṛṣṭā nirmukta-vyāla-nīla-dyuti-nava-jalada-vyākulā vindhya-pādāḥ // VidSrk_10.49 *(263) //",
  "GK22vidsrgpu:811": "yogeśvarasya / (Skmsa.u.ka. 911)",
  "GK22vidsrgpu:812": "kāmaṃ kūle nadīnām anugiri mahiṣī-yūtha-nīḍopakaṇṭhe gāhante śaṣpa-rājīr abhinava-śalabha-grāsa-lokā balākāḥ /",
  "GK22vidsrgpu:813": "antar-vinyasta-vīrut-tṛṇa-maya-puruṣa-trāsa-vighnaṃ kathaṃcit kāpotaṃ kodravāṇāṃ kavalayati kaṇān kṣetra-koṇaika-deśe // VidSrk_10.50 *(264) //",
  "GK22vidsrgpu:814": "yogeśvarasyaitau --",
  "GK22vidsrgpu:815": "amuṣmin saṃnaddhe jala-muci samabhyasya katicid kakārān paryanta-dvi-guṇa-mata-repha-prasavinaḥ /",
  "GK22vidsrgpu:816": "sa mādhyandātyūhaś cala-vipula-kaṇṭhaḥ prasarati kramodañcat-tāraḥ krama-vaśa-naman manda-madhuraḥ // VidSrk_10.51 *(265) //",
  "GK22vidsrgpu:817": "// iti prāvṛḍ-vrajyā //",
  "GK22vidsrgpu:818": "//10//",
  "GK22vidsrgpu:819": "___________________________________________________________________",
  "GK22vidsrgpu:820": "11. tataḥ śarad-vrajyā",
  "GK22vidsrgpu:821": "aindraṃ dhanuḥ pāṇḍu-payo-dhareṇa śarad dadhānārdra-nakha-kṣatābham /",
  "GK22vidsrgpu:822": "prasādayantī sa-kalaṅkam induṃ tāpaṃ raver abhyadhikaṃ cakāra // VidSrk_11.1 *(266) //",
  "GK22vidsrgpu:823": "yadyapy ahaṃ śaśimukhi vimalāmbara-śrīr bandūka-puṣpa-rucirādhara-pallavāpi /",
  "GK22vidsrgpu:824": "dhiṅ māṃ tathāpi galitoru-payodharatvād ity uccakaiḥ śarad iyaṃ vahatīva tāpam // VidSrk_11.2 *(267) //",
  "GK22vidsrgpu:825": "manovinodasya (Skmsa.u.ka. 1311)",
  "GK22vidsrgpu:826": "te haṃsātithi-vatsalā jalaruhāṃ kālena pītāyuṣāṃ saṃjīvauṣadhayo jarā jalamucām ete śarad-vāsarāḥ /",
  "GK22vidsrgpu:827": "yeṣv abhyāgata-khañjarīṭa-śabalās toyāpasāra-krama- stoka-stoka-taraṅgitānta-pulināḥ karṣanti nadyo manaḥ // VidSrk_11.3 *(268) //",
  "GK22vidsrgpu:828": "dhūmraiḥ pakṣa-puṭaiḥ patadbhir abhitaḥ pāṇḍūdaraiḥ khañjanair āyāntīṃ śaradaṃ kiranti rabhasāl lājair ivāśāṅganāḥ /",
  "GK22vidsrgpu:829": "maṅgalyaṃ ca kalaṅka-pallava-sakhaṃ smerānanā śarvarī jyotsnā-tarpaṇa-gauram indu-kalaśaṃ vyomāṅgane nyasyati // VidSrk_11.4 *(269) //",
  "GK22vidsrgpu:830": "kasyacit (Skmsa.u.ka. 1308)",
  "GK22vidsrgpu:831": "dadhati dhavalāmbhoda-cchāyāṃ sita-cchada-paṅktayo divi payasi ca śvetāmbhoja-bhramaṃ pratimā-śataiḥ /",
  "GK22vidsrgpu:832": "vidadhati na ced utkaṇṭhārdraṃ śaran maṇi-nūpura- dhvanita-madhurottāla-snigdhair manaḥ kvaṇitormibhiḥ // VidSrk_11.5 *(270) //",
  "GK22vidsrgpu:833": "ghanaiḥ śephālīnāṃ hṛdaya-niviḍāśliṣṭa-vasudhaiḥ prasūnair unnālaiḥ pulakitatarodyāna-taravaḥ /",
  "GK22vidsrgpu:834": "niśāntāḥ prīṇanti pramada-kurarodgīta-rabhaso nabhasvad-vyādhūta-sphuṭa-kumuda-gandha-pluta-diśaḥ // VidSrk_11.6 *(271) //",
  "GK22vidsrgpu:835": "rajaḥ-pāta-jñānāṃ kumuda-sumano-maṇḍala-bhuvi smarasyoccair mantraṃ kim api japatāṃ huṅkṛtim iyam /",
  "GK22vidsrgpu:836": "sthire yūnāṃ māna-graha-paribhave mūrcchati ghano dvirephācāryāṇāṃ madhu-mada-paṭīyān kalakalaḥ // VidSrk_11.7 *(272) //",
  "GK22vidsrgpu:837": "adhaḥ paśyan pārśva-dvaya-valita-sācīkṛta-śirāḥ śanaiḥ pakṣa-sthairyād divi masṛṇa-cakrākṛti-gatiḥ /",
  "GK22vidsrgpu:838": "cirāc cillas tiryak-tvaritataram āhāra-nipuṇo nipatyaivākasmāc cala-caraṇa-mūrdhaṃ prapatati // VidSrk_11.8 *(273) //",
  "GK22vidsrgpu:839": "dūrotpucchaḥ salaya-caraṇo lamba-lolat-patattūḥ kaṇṭenoccair mada-kala-ruta-stoka-vācāla-cañcuḥ /",
  "GK22vidsrgpu:840": "harṣāśrūrmi-stimita-nayana-nyasta-sotkaṇṭha-dṛṣṭeḥ kaṃcit kālaṃ naṭati nikaṭe khañjarīṭaḥ priyāyāḥ // VidSrk_11.9 *(274) //",
  "GK22vidsrgpu:841": "manovinodasyāmī / (Skmsa.u.ka. 1321)",
  "GK22vidsrgpu:842": "toyāntar-līna-mīna-pracaya-vicaya-navyāpṛta-troṭi-koṭi- prāg-bhāga-prahva-kaṅkāvali-dhavala-rucaḥ paryaṭat-khañjarīṭāḥ /",
  "GK22vidsrgpu:843": "kūjat-kādambarājī-pihita-parisarāḥ śāradīnāṃ nadīnāṃ tīrāntā mañju-guñjan-mada-kalakuraba-śreṇayaḥ prīṇayanti // VidSrk_11.10 *(275) //",
  "GK22vidsrgpu:844": "tīkṣṇaṃ ravis tapati nīca ivācirāḍhyaḥ śṛṅgaṃ rurus tyajati mitram ivākṛtajñaḥ /",
  "GK22vidsrgpu:845": "toyaṃ prasīdati muner iva dharma-cintā kāmī daridra iva śoṣam upaiti paṅkaḥ // VidSrk_11.11 *(276) //",
  "GK22vidsrgpu:846": "bhāsasya (Skmsa.u.ka. 1313,",
  "GK22vidsrgpu:847": "Svsu.ā. 1821,",
  "GK22vidsrgpu:848": "Spdśā.pa. 3907, Smvsū.mu. 62.3)",
  "GK22vidsrgpu:849": "saṃtāpinī sama-dahaṃsa-kalābhilāpā prāleya-dhāma-dhavalāmbaram ādadhānā /",
  "GK22vidsrgpu:850": "āpāṇḍu-pīvara-payodharam udvahantī kācid vadhūr virahiṇīva śarad vibhāti // VidSrk_11.12 *(277) //",
  "GK22vidsrgpu:851": "śanaiḥ śāntākūtāḥ sita-kala-dhara-ccheda-pulināḥ purastād ākīrṇāḥ kala-virutibhiḥ sārasa-kulaiḥ /",
  "GK22vidsrgpu:852": "citāś citrākārair niśi vikacana-kṣatra-kumudair nabhastaḥ syandante sarita iva dīrghā daśa diśaḥ // VidSrk_11.13 *(278) //",
  "GK22vidsrgpu:853": "āpīna-pravisāritoru-vikaṭaiḥ paścārdha-bhāgair gurur vellat-pīvara-kambalālasa-rasad-gambhīra-ghaṇṭākulaḥ /",
  "GK22vidsrgpu:854": "grāmānteṣu navīna-sasya-hariteṣūddāma-candrātapa- smerāsu kṣaṇadāsu dhena-dhavalī-vargaḥ parikrāmati // VidSrk_11.14 *(279) //",
  "GK22vidsrgpu:855": "pṛṣṭheṣu śaṅkha-śakala-cchaviṣu cchadānāṃ rājībhir aṅkitam alaktaka-lohitābhiḥ /",
  "GK22vidsrgpu:856": "go-rocanā-harita-babhru bahiḥ palāśam āmodate kumudam ambhasi palvalasya // VidSrk_11.15 *(280) //",
  "GK22vidsrgpu:857": "sāndra-sthūla-naloparodha-viṣamāḥ śaṅkyāvatārāḥ puraḥ toyottīrṇa-nivṛtta-nakra-jaṭhara-kṣuṇṇa-sthalī-bālukāḥ /",
  "GK22vidsrgpu:858": "vyakta-vyāghra-padāṅka-paṅkti-nicitonmudrārdra-paṅkodarās saṃtrāsaṃ janayanti kuñja-saritaḥ kācābhahnīlodakāḥ // VidSrk_11.16 *(281) //",
  "GK22vidsrgpu:859": "kasyacit (Skmsa.u.ka. 2047)",
  "GK22vidsrgpu:860": "ikṣu-tvak-kṣoda-sārāḥ śakaṭa-saraṇayo dhīra-dhūlī-patākāḥ pāka-svīkāra-namre śirasi niviśate śūka-śāleḥ śukālī /",
  "GK22vidsrgpu:861": "kedārebhyaḥ praṇālaiḥ praviśati śapharī-paṅktir ādhāram ārād acchaḥ kaccheṣu paṅkaḥ sukhayati saritām ātapād ukṣa-pālam // VidSrk_11.17 *(282) //",
  "GK22vidsrgpu:862": "abhinandasya --",
  "GK22vidsrgpu:863": "sadyaḥ-snātānuliptā iva dadhati rucaṃ pallavāḥ kardamāṅkāḥ kacchāntāḥ kāśa-tūlaiḥ pavana-vaśa-gatair meṣa-yūthopameyāḥ /",
  "GK22vidsrgpu:864": "nadyaḥ pratyagra-tīropanati-sarabhasaiḥ khañjanaiḥ sāñjanākṣā haṃsāḥ kaṃsāri-deha-tviṣi gagana-tale śaṅkha-śobhāṃ vahanti // VidSrk_11.18 *(283) //",
  "GK22vidsrgpu:865": "haṃsānāṃ ninadeṣu yaiḥ kavalitair āsajyate kūjatām anyaḥ ko 'pi kaṣāya-kaṇṭha-luṭhanād āghargharo nisvanaḥ /",
  "GK22vidsrgpu:866": "te saṃpraty akaṭhora-vāraṇa-vadhūdantāṅkura-spardhino niryātāḥ kamalākareṣu bisinī-kandāgrima-granthayaḥ // VidSrk_11.19 *(284) //",
  "GK22vidsrgpu:867": "kamalāyudhasya (dhva. 4.7, Skmsa.u.ka. 1309)",
  "GK22vidsrgpu:868": "varāhānākṣeptuṃ kalama-kavala-pratyabhimukhān idānīṃ sīmānaḥ prati vihita-mañcāḥ svapatibhiḥ /",
  "GK22vidsrgpu:869": "kapotaiḥ potārthaṃ kṛta-niviḍa-nīḍā viṭapinaḥ śivābhir valmīkāḥ khara-nakhara-khātodara-mṛdaḥ // VidSrk_11.20 *(285) //",
  "GK22vidsrgpu:870": "śatānandasya (Skmsa.u.ka. 1312)",
  "GK22vidsrgpu:871": "lālā-kalpais tridaśa-kariṇāṃ dig-vadhū-hāsa-bhūtair adhva-śrānta-pravahaṇa-harit-phena-śaṅkāṃ diśadbhiḥ /",
  "GK22vidsrgpu:872": "vātodastaiḥ śaśadhara-kalā-komalair indra-tūlair līlottaṃsaṃ racayitum alaṃ kanyakāḥ kautukinyaḥ // VidSrk_11.21 *(286) //",
  "GK22vidsrgpu:873": "śubhāṅgasya --",
  "GK22vidsrgpu:874": "hāra-cchāyāṃ vahati kucayor antarāle mṛṇālī karṇopānte nava-kuvalayair acyutaḥ karṇikārthaḥ /",
  "GK22vidsrgpu:875": "yā sīmante maṇibhir aruṇaiḥ sā cchavir bandhu-jīvair veśaḥ śobhāṃ diśati paramām ārtavaḥ śāli-gopyāḥ // VidSrk_11.22 *(287) //",
  "GK22vidsrgpu:876": "madhuśīlasya --",
  "GK22vidsrgpu:877": "dūrāpāya-prakaṭa-viṭapāḥ paryaṭat-khañjarīṭa- krānta-prāntāḥ prasabha-vilasad-rājahaṃsāvataṃsāḥ /",
  "GK22vidsrgpu:878": "adyānandaṃ dadhati vicarac-cakravākopacañcu- grāsa-trāsa-pracala-śaphara-smera-nīrās taṭinyaḥ // VidSrk_11.23 *(288) //",
  "GK22vidsrgpu:879": "ḍimbokasya (Skmsa.u.ka. 1319)",
  "GK22vidsrgpu:880": "unmagna-cañcala-vanāni vanāpagānām āśyānasaikata-taraṅga-paramparāṇi /",
  "GK22vidsrgpu:881": "nimnāvaśiṣṭa-salilāni mano haranti rodhāṃsi haṃsa-pada-mudrita-kardamāni // VidSrk_11.24 *(289) //",
  "GK22vidsrgpu:882": "vyālī-vimarda-vigalaj-jala-koṭarāṇi śākhā-vilambi-mṛta-śaivala-kandalāni /",
  "GK22vidsrgpu:883": "dūrībhavanti saritāṃ taṭa-kānanāni pūrva-pravāha-mahimānam udāharanti // VidSrk_11.25 *(290) //",
  "GK22vidsrgpu:884": "śubhāṅgasya --",
  "GK22vidsrgpu:885": "tṛṇa-rāja-pāka-saurabha-sugandhayaḥ pariṇatāśavo divasāḥ /*",
  "GK22vidsrgpu:886": "ādya-kulopanimantraṇa-suhita-dvija-duḥsahoṣmāṇaḥ // VidSrk_11.26 *(291) //*",
  "GK22vidsrgpu:887": "yogeśvarasya --",
  "GK22vidsrgpu:888": "āḍhyān nivāpalambho niketa-gāmī ca picchilaḥ panthāḥ /*",
  "GK22vidsrgpu:889": "dvayam ākulayati cetaḥ skandhāvāra-dvijātīnām // VidSrk_11.27 *(292) //*",
  "GK22vidsrgpu:890": "vāgurasya --",
  "GK22vidsrgpu:891": "// iti śarad-vrajyā //",
  "GK22vidsrgpu:892": "//11//",
  "GK22vidsrgpu:893": "___________________________________________________________________",
  "GK22vidsrgpu:894": "12. tato hemanta-vrajyā",
  "GK22vidsrgpu:895": "yātrā-lagnaṃ tuhina-marutāṃ bāndhavaḥ kunda-lakṣyāḥ kālaṃ so 'yaṃ kamala-sarasāṃ saṃpadaḥ kāla-dūtaḥ /",
  "GK22vidsrgpu:896": "nidrā-vyājāj jaḍima-vidhurā yatra gāḍhe 'pi mantau vāmāḥ kaṇṭha-graham aśithilaṃ preyasām ādriyante // VidSrk_12.1 *(293) //",
  "GK22vidsrgpu:897": "kasyacit (Srkm 1326)",
  "GK22vidsrgpu:898": "agre śyāmala-bindu-baddha-tilakair madhye 'pi pākānvaya- prauḍhī-bhūta-paṭola-pāṭalatarair mūle manāg babhrubhiḥ /",
  "GK22vidsrgpu:899": "vṛnte karkaśa-kīra-piccha-haribhiḥ sthūlaiḥ phalair bandhurāḥ saṃpraty utsukayanti kasya na manaḥ pūga-drumāṇāṃ chaṭāḥ // VidSrk_12.2 *(294) //",
  "GK22vidsrgpu:900": "dalānāṃ mūleṣu stimita-patitaṃ kesara-rajaḥ samīro nedānīṃ harati haritāla-dyuti-haram /",
  "GK22vidsrgpu:901": "kumudvatyāḥ koṣe madhu śiśira-miśraṃ madhuliho lihanti pratyūṣe virasa-virasaṃ manda-rucayaḥ // VidSrk_12.3 *(295) //",
  "GK22vidsrgpu:902": "āvāti sphuṭita-priyaṅgu-surabhir nīhāra-vāri-cchalāt svacchandaṃ kamalākareṣu vikiran pracchanna-vahni-cchaṭāḥ /",
  "GK22vidsrgpu:903": "prātaḥ kunda-samṛddhi-darśana-rasa-prīti-prakarṣollasan- mālākāra-vadhū-kapola-pulaka-sthairya-kṣamo mārutaḥ // VidSrk_12.4 *(296) //",
  "GK22vidsrgpu:904": "garvāyante palālaṃ prati pathika-śataiḥ pāmarāḥ stūyamānā gopān go-garbhinīnāṃ sukhayati bahalo rātri-romantha-bāṣpaḥ /",
  "GK22vidsrgpu:905": "prātaḥ pṛṣṭhāvagāḍha-prathama-ravi-rucir grāma-sīmopaśalye śete siddhārtha-puṣpa-cchadana-cita-hima-klinna-pakṣmā mahokṣaḥ // VidSrk_12.5 *(297) //",
  "GK22vidsrgpu:906": "yogeśvarasya (Skmsa.u.ka. 1327)",
  "GK22vidsrgpu:907": "kaṭu-madhurāṇy āmodaiḥ parṇair utkīrṇa-patra-bhaṅgāni /*",
  "GK22vidsrgpu:908": "damanaka-vanāni saṃprati kāṇḍair ekānta-pāṇḍūni // VidSrk_12.6 *(298) //*",
  "GK22vidsrgpu:909": "laghuni tṛṇa-kuṭīre kṣetra-koṇe yavānāṃ nava-kalama-palāla-srastare sopadhāne /",
  "GK22vidsrgpu:910": "pariharati suṣuptaṃ hālika-dvandvam ārāt stana-kalaśa-mahoṣmābaddha-rekhas tuṣāraḥ // VidSrk_12.7 *(299) //",
  "GK22vidsrgpu:911": "bhavabhūteḥ (Drda.rū. 4.22,",
  "GK22vidsrgpu:912": "Svsu.ā. 1840,",
  "GK22vidsrgpu:913": "Skmsa.u.ka. 1336,",
  "GK22vidsrgpu:914": "Spdśā.pa. 3922, Smvsū.mu. 63.15)",
  "GK22vidsrgpu:915": "kṣetropānta-palāyamāna-śaśaka-dvandvaṃ parīkṣyāparān āhūyātirasena karṣaka-janān ābaddha-kolāhalāḥ /",
  "GK22vidsrgpu:916": "hastāropita-dātra-rajju-laguḍair vṛddhair avṛddhaiḥ saha tyaktvā śāli-cikartiṣām ita ito dhāvanty amī pāmarāḥ // VidSrk_12.8 *(300) //",
  "GK22vidsrgpu:917": "kasyacit (Skmsa.u.ka. 1340)",
  "GK22vidsrgpu:918": "kṛtvā pṛṣṭhatare paṭac-caram atha jyotiḥ-prataṅkāṅkayoḥ ūrvor antarayor niṣeduṣi karau kṛtvā kukūlānale /",
  "GK22vidsrgpu:919": "pārśvau kampa-jaḍau pidhāya kaphaṇi-dvandvena romāñcitā prātar no na ca sāyam adya jaratī gehodaraṃ muñcati // VidSrk_12.9 *(301) //",
  "GK22vidsrgpu:920": "vaiśyasya --",
  "GK22vidsrgpu:921": "dhūma-prāyaḥ prati-muhur atikṣobhanodvānta-tejāḥ kārīṣāgniḥ satatam ṛtunā sevyatāṃ nīyamānaḥ /",
  "GK22vidsrgpu:922": "bāhu-kṣepāt stana-parisarād asta-līlāṃśukābhiḥ ghoṣa-strībhir divasa-viratau bhāti nirviśyamānaḥ // VidSrk_12.10 *(302) //",
  "GK22vidsrgpu:923": "ābhoginaḥ kim api saṃprati vāsarānte saṃpanna-śāli-khala-pallavitopaśalyāḥ /",
  "GK22vidsrgpu:924": "grāmās tuṣāra-bhara-bandhura-gomayāgni- dhūmāvalī-valaya-mekhalino haranti // VidSrk_12.11 *(303) //",
  "GK22vidsrgpu:925": "abhinandasya (Skmsa.u.ka. 1351)",
  "GK22vidsrgpu:926": "mūle harinti kiṃcit pārśve pītāni lohitāny agre /*",
  "GK22vidsrgpu:927": "madhura-surabhīṇi saṃpraty agāḍha-pākāni badarāṇi // VidSrk_12.12 *(304) //*",
  "GK22vidsrgpu:928": "tasyaiva --",
  "GK22vidsrgpu:929": "bhadraṃ te sadṛśaṃ yad-adhvaga-śataiḥ kīrti-stavodghuṣyate sthāne rūpam anuttamaṃ sukṛtinā dānena karṇo jitaḥ /",
  "GK22vidsrgpu:930": "ity ālokya ciraṃ dṛśā kṛpaṇayā dūrāgatena stutaḥ pānthenaika-palāla-muṣṭi-rucinā garvāyate hālikaḥ // VidSrk_12.13 *(305) //",
  "GK22vidsrgpu:931": "yogeśvarasya (Sksa.ka.ā. 3.8,",
  "GK22vidsrgpu:932": "Skmsa.u.ka. 1338,",
  "GK22vidsrgpu:933": "Spdśā.pa. 581, Smvsū.mu. 96.2)",
  "GK22vidsrgpu:934": "iti hemanta-vrajyā",
  "GK22vidsrgpu:935": "//12//",
  "GK22vidsrgpu:936": "___________________________________________________________________",
  "GK22vidsrgpu:937": "(13)",
  "GK22vidsrgpu:938": "13. tataḥ śiśira-vrajyā",
  "GK22vidsrgpu:939": "kundasyāpi na pūjana-vyatikare nāpy ātmano maṇḍane vyāpāre 'pi tathā praheṇaka-vidher nārghanti baddhādarāḥ /",
  "GK22vidsrgpu:940": "nāryaḥ kunda-caturthikā-mahasam ārambhābhiṣeke yathā hūtānaṅgam ulūlu-kākala-ravaiḥ prīṇanti yūnāṃ manaḥ // VidSrk_13.1 *(306) //",
  "GK22vidsrgpu:941": "durlakṣyā syād damanaka-vane dhūma-dhūmre patantī kārīṣāgneḥ paṭamaya-gṛhā vāma-līlāṃ tanoti /",
  "GK22vidsrgpu:942": "prādurbhāvaṃ tirayati raver adhvagānām idānīṃ sarvāṅgīṇaṃ diśati palitaṃ lomalagnā himānī // VidSrk_13.2 *(307) //",
  "GK22vidsrgpu:943": "pūṣā prātar gagana-pathikaḥ prasthitaḥ pūrva-śailāt sūcī-bhedya-prabala-mahikā-jāla-kanthāvṛtāṅgaḥ /",
  "GK22vidsrgpu:944": "rātriṃ sarvāṃ hutavaha-pariṣvaṅga-bhājo 'pi manye jāḍyābaddhān tvarayitum ayaṃ drāṅ na śaknoti pādān // VidSrk_13.3 *(308) //",
  "GK22vidsrgpu:945": "pānthasyārāt kṣaṇam iva gater mandimānaṃ diśanti pratyūṣeṣu pratanu-salilodgīrṇa-bāṣpa-pravāhāḥ /",
  "GK22vidsrgpu:946": "vārāṃ pūrṇā iva sacakitā vāra-pārīṇa-dṛṣṭer dūrottānā api śikhariṇāṃ nirjhara-droṇi-mārgāḥ // VidSrk_13.4 *(309) //",
  "GK22vidsrgpu:947": "dūra-proṣitakair avākara-parīhāsāḥ sva-kāntāśmasu prāleya-snapiteṣu mukta-salilotpāda-spṛhā-kelayaḥ /",
  "GK22vidsrgpu:948": "kṣīyante suratāntare 'pi na dṛśāṃ pātrīkṛtāṃ kāmibhiḥ saubhāgyāpagamād ivendu-mahasāṃ lāvaṇya-śūnyāḥ śriyaḥ // VidSrk_13.5 *(310) //",
  "GK22vidsrgpu:949": "haṃsair jarjara-rūkṣa-pakṣa-malinair naktaṃ divāntar-bahis tiṣṭhadbhiḥ parivārya bandhubhir iva snigdhaiḥ kṛtāvekṣaṇam /",
  "GK22vidsrgpu:950": "pratyāsīdati vallabhe jalaruhāṃ kṣāmāyamāṇa-dyutau bāṣpān ujjhati vāri vāri-ruhiṇī-nāśād ivopārjitān // VidSrk_13.6 *(311) //",
  "GK22vidsrgpu:951": "dhanyānāṃ nava-pūga-pūrita-mukha-śyāmāṅganāliṅgan- prāptāneka-sukha-pramoda-vapuṣāṃ ramyas tuṣārāgamaḥ /",
  "GK22vidsrgpu:952": "asmākaṃ tu vidīrṇa-daṇḍita-paṭī-pracchāditodghāṭita- kroḍa-svīkṛta-jānu-vepathumatāṃ cetaḥ paraṃ sīdati // VidSrk_13.7 *(312) //",
  "GK22vidsrgpu:953": "kasyacit (Skmsa.u.ka. 1346)",
  "GK22vidsrgpu:954": "kampante kapayo bhṛśaṃ jala-kṛśaṃ gojāvikaṃ glāyati śvā cullīkuharodaraṃ kṣaṇam api kṣipto 'pi naivojjhati /",
  "GK22vidsrgpu:955": "śītārti-vyasanāturaḥ punar ayaṃ dīno janaḥ kūrvavat svāny aṅgāni śarīra eva hi nije nihnotum ākāṅkṣati // VidSrk_13.8 *(313) //",
  "GK22vidsrgpu:956": "lakṣmīdharasya (Sksa.ka.ā. 3.10,",
  "GK22vidsrgpu:957": "Skmsa.u.ka. 1349 śatānandasya, Smvsū.mu. 63.17)",
  "GK22vidsrgpu:958": "idānīm arghanti prathama-kalama-ccheda-muditā navāgrānna-sthāle parimala-muco hālika-gṛhāḥ /",
  "GK22vidsrgpu:959": "udañcad-dor-vallī-valita-valayābhir yuvatibhir gṛhīta-protkṣipta-bhramita-masṛṇodīrṇa-musalāḥ // VidSrk_13.9 *(314) //",
  "GK22vidsrgpu:960": "yogeśvarasya (Skmsa.u.ka. 1337)",
  "GK22vidsrgpu:961": "pāka-kṣāma-tilāḥ samutsukayituṃ śaktāḥ kapotān bhuvaḥ śyāmatvaṃ phala-pīḍyamāna-kusumān āpadyate sarṣapān /",
  "GK22vidsrgpu:962": "vāyur vyasta-śaṇas tuṣāra-kaṇavān abhyeti kampa-pradaḥ pānthaiḥ śuṣka-vivāda-baddha-kalahaiḥ puṇyāgnir āsevyate // VidSrk_13.10 *(315) //",
  "GK22vidsrgpu:963": "tasyaiva (Skmsa.u.ka. 1350)",
  "GK22vidsrgpu:964": "siddhārthāḥ phala-sūci-bandha-gurubhir lolanty amī pallavair ucchindanty adha eva bandhuratayā kolī-phalāny arbhakāḥ /",
  "GK22vidsrgpu:965": "pāka-praślatha-patra-koṣa-dalanavyaktāṅkura-granthayo niṣṭhīvanty api hasta-yantra-kalitāḥ puṇḍrekṣa-yaṣṭyo rasam // VidSrk_13.11 *(316) //",
  "GK22vidsrgpu:966": "vācaspateḥ (Skmsa.u.ka. 1357)",
  "GK22vidsrgpu:967": "vyathita-vanitā-vaktraupamyaṃ bibharti niśāpatir galita-vibhavasyājhevādya dyutir masṛṇā raveḥ /",
  "GK22vidsrgpu:968": "abhinava-vadhū-roṣa-svāduḥ karīṣa-tanūnapād asarala-janāśelṣa-krūras tuṣāra-samīraṇaḥ // VidSrk_13.12 *(317) //",
  "GK22vidsrgpu:969": "abhinandasya (Skmsa.u.ka. 1347 bhāsasya)",
  "GK22vidsrgpu:970": "vāraṃ vāraṃ tuṣārānila-tulita-palāloṣmaṇāṃ pāmarāṇāṃ daṇḍa-vyāghaṭṭanābhiḥ krama-pihita-rucau bodhyamāne kṛśānau /",
  "GK22vidsrgpu:971": "uddhūmair bīja-koṣoccaṭana-paṭu-ravaiḥ sarṣapa-kṣoda-kūṭaiḥ koṇe koṇe khalānāṃ parisara-sa-kaṭuḥ kīryate ko 'pi gandhaḥ // VidSrk_13.13 *(318) //",
  "GK22vidsrgpu:972": "yogeśvarasya --",
  "GK22vidsrgpu:973": "naṣṭa-prāyāḥ pralayamahikā-juṣṭa-jīrṇaiḥ pratānair bījāny evonmada-para-bhṛtālocanāpāṭalāni /",
  "GK22vidsrgpu:974": "utpākatvād vighaṭita-śamī-koṣa-saṃdarśitāni vyākurvanti sphuṭa-sahacarī-vīrudhaḥ kṛṣṇalānām // VidSrk_13.14 *(319) //",
  "GK22vidsrgpu:975": "sāvarṇeḥ --",
  "GK22vidsrgpu:976": "śuka-snigdhaiḥ patrair yuvati-kara-dīrghaiḥ kiśalayaiḥ phalinyo rājante hima-samaya-saṃvardhita-rucaḥ /",
  "GK22vidsrgpu:977": "manojñā mañjaryo harita-kapiśaiḥ pāṃsu-mukulaiḥ sphuṭanti pratyaṅgaṃ paṭu-parimalāhūta-madhupāḥ // VidSrk_13.15 *(320) //",
  "GK22vidsrgpu:978": "śatānandasya --",
  "GK22vidsrgpu:979": "māṣīṇaṃ muṣitaṃ yaveṣu yavasa-śyāmā cchaviḥ śīryate grāmāntāś ca masūra-dhūsara-bhuvaḥ smeraṃ yamānī-vanam /",
  "GK22vidsrgpu:980": "puṣpāḍhyāḥ śata-puṣpikāḥ phala-bhṛtaḥ siddhyanti siddhārthakāḥ snigdhāḥ vāstuka-vāstavaḥ stavakita-stambā ca kustumbinī // VidSrk_13.16 *(321) //",
  "GK22vidsrgpu:981": "śubhāṅgasya (Skmsa.u.ka. 1356,",
  "GK22vidsrgpu:982": "śubhāṅkasya)",
  "GK22vidsrgpu:983": "puraḥ pāṇḍu-prāyaṃ tad-anu kapilimnā kṛta-padaṃ tataḥ pākotsekād aruṇa-guṇa-saṃsargita-vapuḥ /",
  "GK22vidsrgpu:984": "śanaiḥ śoṣārambhe sthapuṭa-nija-viṣkambha-viṣamaṃ vane vītāmodaṃ badaram arasatvaṃ kalayati // VidSrk_13.17 *(322) //",
  "GK22vidsrgpu:985": "// iti śiśira-vrajyā //",
  "GK22vidsrgpu:986": "//13//",
  "GK22vidsrgpu:987": "___________________________________________________________________",
  "GK22vidsrgpu:988": "14. tato madana-vrajyā",
  "GK22vidsrgpu:989": "ayaṃ sa bhuvana-traya-prathita-saṃyamī śaṅkaro bibharti vapuṣādhunā viraha-kātaraḥ kāminīm /",
  "GK22vidsrgpu:990": "anena kila nirjitā vayam iti prayāyāḥ karaṃ kareṇa parilālayañ jayati jāta-hāsaḥ smaraḥ // VidSrk_14.1 *(323) //",
  "GK22vidsrgpu:991": "nīlapaṭahasya / (Skmsa.u.ka. 468)",
  "GK22vidsrgpu:992": "bhrū-śārṅgākṛṣṭa-muktāḥ kuvalaya-madhupa-stoma-lakṣmī-muṣo ye kṣepīyāḥ kṛṣṇasārā nara-hṛdaya-bhidas tārava-krūra-śalyāḥ /",
  "GK22vidsrgpu:993": "te dīrghāpāṅga-puṅkhāḥ smita-viṣa-viṣamāḥ pakṣmalāḥ strī-kaṭākṣāḥ pāyāsur vo 'tivīryās tribhuvana-jayinaḥ pañcabāṇasya bāṇāḥ // VidSrk_14.2 *(324) //",
  "GK22vidsrgpu:994": "manasi kusuma-bāṇair eka-kālaṃ trilokīṃ kusuma-dhanur anaṅgas tāḍayaty aspṛśadbhiḥ /",
  "GK22vidsrgpu:995": "iti vitata-vicitrāścarya-saṃkalpa-śilpo jayati manasijanmā janmibhir mānitājñaḥ // VidSrk_14.3 *(325) //",
  "GK22vidsrgpu:996": "manovinodasya / (Skmsa.u.ka. 464)",
  "GK22vidsrgpu:997": "śatruḥ kāraṇaṃ manmano 'pi bhagavān vāmāṅga-nityāṅganaḥ svar-lokasya sudhaika-pāna-caṣako mitraṃ ca tārā-patiḥ /",
  "GK22vidsrgpu:998": "cumbanto jagatāṃ manaḥ sumanaso marm-aspṛśaḥ sāyakāḥ dārāḥ prīti-ratī iti kva mahimā kāmasya nālaukikaḥ // VidSrk_14.4 *(326) //",
  "GK22vidsrgpu:999": "manivinodasyāmī --",
  "GK22vidsrgpu:1000": "kula-gurur abalānāṃ keli-dīkṣā-pradāne parama-suhṛd-ananṅgo rohiṇī-vallabhasya /",
  "GK22vidsrgpu:1001": "api kusuma-pṛṣatkair deva-devasya jetā jayati suratalīlā-nāṭikā-sūtra-dhāraḥ // VidSrk_14.5 *(327) //",
  "GK22vidsrgpu:1002": "rājaśekharasya /",
  "GK22vidsrgpu:1003": "(Vsbvi.śā.bha. 1.1, Skmsa.u.ka. 469,",
  "GK22vidsrgpu:1004": "Spdśā.pa. 3077, Smvsū.mu. 1.25)",
  "GK22vidsrgpu:1005": "vande devam anaṅgam eva ramaṇī-netrotpala-cchadmanā pāśenāyata-śālinā suniviḍaṃ saṃyamya loka-trayam /",
  "GK22vidsrgpu:1006": "yenāsāv api bhasma-lāñchita-tanur devaḥ kapālī balāt prema-kruddhanagātmajāṅghri-vinati-krīḍā-vrate dīkṣitaḥ // VidSrk_14.6 *(328) //",
  "GK22vidsrgpu:1007": "(Skmsa.u.ka. 466, lalitokasya)",
  "GK22vidsrgpu:1008": "sa jayati saṃkalpa-bhavo rati-mukha-śata-patra-cumbana-bhramaraḥ /*",
  "GK22vidsrgpu:1009": "yasyānurakta-lalanā-nayanānta-vilokitaṃ vasatiḥ // VidSrk_14.7 *(329) //*",
  "GK22vidsrgpu:1010": "dāmodara-guptasya --",
  "GK22vidsrgpu:1011": "aho dhanuṣi naipuṇyaṃ manmathasya mahātmanaḥ /",
  "GK22vidsrgpu:1012": "śarīram akṣataṃ kṛtvā bhinatty antargataṃ manaḥ // VidSrk_14.8 *(330) //",
  "GK22vidsrgpu:1013": "dhanur mālā maurvī kvaṇad-alikulaṃ lakṣyam abalā- mano-bhedyaṃ śabda-prabhṛtaya ime pañca-viśikhāḥ /",
  "GK22vidsrgpu:1014": "iyāṃ jetuṃ yasya tribhuvanam adehasya vibhavaḥ sa vaḥ kāmaḥ kāmān diśatu dayitāpāṅga-vasatiḥ // VidSrk_14.9 *(331) //",
  "GK22vidsrgpu:1015": "kasyacit / (Svsu.ā. 82, Skmsa.u.ka. 470)",
  "GK22vidsrgpu:1016": "jayati sa mada-lekhocchṛṅkhala-prema-rāmā- lalita-surata-līlā-daivataṃ puṣpa-cāpaḥ /",
  "GK22vidsrgpu:1017": "tribhuvana-jaya-siddhyai yasya śṛṅgāra-mūrter upakaraṇam apūrvaṃ mālyam indur madhūni // VidSrk_14.10 *(332) //",
  "GK22vidsrgpu:1018": "(Skmsa.u.ka. 463, utpalarājasya)",
  "GK22vidsrgpu:1019": "yācyo na kaścana guruḥ pratimā ca kāntā pūjā vilokana-vigūhana-cumbanāni /",
  "GK22vidsrgpu:1020": "ātmā nivedyam itara-vrata-sāra-jetrīṃ vandāmahe makara-ketana deva dīkṣām // VidSrk_14.11 *(333) //",
  "GK22vidsrgpu:1021": "(Skmsa.u.ka. 465, vallanasya)",
  "GK22vidsrgpu:1022": "// iti madana-vrajyā //",
  "GK22vidsrgpu:1023": "//14//",
  "GK22vidsrgpu:1024": "___________________________________________________________________",
  "GK22vidsrgpu:1025": "15. tato vayaḥ-sandhi-vrajyā",
  "GK22vidsrgpu:1026": "bhruvoḥ kācil līlā pariṇatir apūrvā nayanayoḥ stanābhogo 'vyaktaṃ taruṇima-samārambha-samaye /",
  "GK22vidsrgpu:1027": "idānīm bālāyāḥ kim amṛta-mayaḥ kim madhu-mayaḥ kim ānandaḥ sākṣāt dhvanati madhuraḥ pañcama-layaḥ // VidSrk_15.1 *(334) //",
  "GK22vidsrgpu:1028": "vīryamitrasya /",
  "GK22vidsrgpu:1029": "(Skmsa.u.ka. 482 rājokasya,",
  "GK22vidsrgpu:1030": "Spdśā.pa. 3274, Smvsū.mu. 51.7)",
  "GK22vidsrgpu:1031": "unnālālaka-bhañjanāni kabarī-pāśeṣu śikṣā-raso dantānāṃ parikarma nīvi-nahanaṃ bhrū-lāsya-yogyāgrahaḥ /",
  "GK22vidsrgpu:1032": "tiryag-locana-ceṣṭitāni vacasi cchekokti-saṃkrāntayaḥ strīṇāṃ glāyati śaiśave pratikalaṃ ko 'py eṣa keli-kramaḥ // VidSrk_15.2 *(335) //",
  "GK22vidsrgpu:1033": "vidhatte sollekhaṃ katarad iha nāṅgaṃ taruṇimā tathāpi prāgalbhyaṃ kim api caturaṃ locana-yuge /",
  "GK22vidsrgpu:1034": "yad ādatte dṛśyād akhilam api bhāva-vyatikaraṃ mano-vṛttiṃ draṣṭuḥ prathayati ca dṛśyaṃ prati janam // VidSrk_15.3 *(336) //",
  "GK22vidsrgpu:1035": "etau rājaśekharasya --",
  "GK22vidsrgpu:1036": "etad dadhāti nava-yauvana-nartakasya kaśmīraja-cchurita-tālaka-yugmala-kṣmīm /",
  "GK22vidsrgpu:1037": "madhye samucchvasita-vṛtti manāg upānte labdhātma-sīma kuca-kuḍmala-yugmam asyāḥ // VidSrk_15.4 *(337) //",
  "GK22vidsrgpu:1038": "yauvana-nagarārambhe rāmā-hṛdaya-sthalīṣu kusumeṣoḥ /*",
  "GK22vidsrgpu:1039": "makara-patākeveyaṃ rājati romāvalī ramyā // VidSrk_15.5 *(338) //*",
  "GK22vidsrgpu:1040": "etau laḍahacandrasya --",
  "GK22vidsrgpu:1041": "calita-śiśu-daśānāṃ yauvanārambha-rekhā- paricaya-paricumbat-prema-kautūhalānām /",
  "GK22vidsrgpu:1042": "ucita-sahaja-lajjā-durbalā bālikānāṃ guru-jana-bhaya-bhājāṃ ke 'pi te bhrū-vilāsāḥ // VidSrk_15.6 *(339) //",
  "GK22vidsrgpu:1043": "guṇeśvarasya --",
  "GK22vidsrgpu:1044": "naitat samunnamita-cūcuka-mudram antaḥ- saṃkrānta-sīma-kuca-koraka-cakram asyāḥ /",
  "GK22vidsrgpu:1045": "saṃketitāṅga-nava-yauvana-nāṭakasya kaśmīraja-cchurita-nūtana-kāṃsya-tālam // VidSrk_15.7 *(340) //",
  "GK22vidsrgpu:1046": "nitambaḥ saṃvādaṃ masṛṇa-maṇi-vedyā mṛgayate manāg gaṇḍaḥ pāṇḍur madhu-mukula-lakṣmīṃ tulayati /",
  "GK22vidsrgpu:1047": "viśantyās tāruṇyaṃ ghusṛṇa-ghana-lāvaṇya-payasi prakāmaṃ pronmajjad vapur api ca tasyā vijayate // VidSrk_15.8 *(341) //",
  "GK22vidsrgpu:1048": "udbhinna-stana-kuḍmala-dvayam uraḥ kiṃcit kapola-sthalīṃ limpaty eva madhūka-kāntir adharaḥ saṃmugdha-lakṣmī-mayaḥ /",
  "GK22vidsrgpu:1049": "pratyāsīdati yauvane mṛga-dṛśaḥ kiṃ cānyad āvirbhaval lāvaṇyāmṛta-paṅka-lepa-laḍaha-cchāyaṃ vapur vartate // VidSrk_15.9 *(342) //",
  "GK22vidsrgpu:1050": "gehād bahir virama cāpalam astu dūram adyāpi śaiśava-daśā-laḍitāni tāni /",
  "GK22vidsrgpu:1051": "āpyāyamāna-jaghana-sthala-pīḍyamānam ardhorukaṃ truṭati putri tava kṣaṇena // VidSrk_15.10 *(343) //",
  "GK22vidsrgpu:1052": "premāsaṅgi ca bhaṅgi ca prativaco 'py uktaṃ ca guptaṃ tathā yatnād yācitam ānanaṃ prati samādhāne ca hāne ca dhīḥ /",
  "GK22vidsrgpu:1053": "ity anyo madhuraḥ sa ko 'pi śiśutā-tāruṇyayor antare vartiṣṇor mṛga-cakṣuṣo vijayate dvaividhya-mugdho rasaḥ // VidSrk_15.11 *(344) //",
  "GK22vidsrgpu:1054": "lakṣmīdharasya --",
  "GK22vidsrgpu:1055": "nitambaḥ svāṃ lakṣmīm abhilaṣati nādyāpi labhate samantāt sābhogaṃ na ca kuca-vibhāgāñcitam uraḥ /",
  "GK22vidsrgpu:1056": "dṛśor līlāmudrā sphurati ca na cāpi sthitimatī tad asyās tāruṇyaṃ prathamam avatīrṇaṃ vijayate // VidSrk_15.12 *(345) //",
  "GK22vidsrgpu:1057": "śāridyūtakathākutūhali manaś chekoktiśikṣāratiḥ nityaṃ darpaṇapāṇitā sahacarīvargeṇa cācāryakam /",
  "GK22vidsrgpu:1058": "prauḍhastrīcaritānuvṛttiṣu raso bālyena lajjā manāk stokārohiṇi yauvane mṛgadṛśaḥ ko 'py eṣa kelikramaḥ // VidSrk_15.13 *(346) //",
  "GK22vidsrgpu:1059": "dṛṣṭiḥ śaiśava-maṇḍanā pratikalaṃ prāgalbhyam abhyasyate pūrvākāram uras tathāpi kucayoḥ śobhāṃ navām īhate /",
  "GK22vidsrgpu:1060": "no dhatte gurutāṃ tad apy upacitābhogā nitamba-sthalī tanvyāḥ svīkṛta-manmathaṃ vijayate netraikapeyaṃ vapuḥ // VidSrk_15.14 *(347) //",
  "GK22vidsrgpu:1061": "ākaṇṭhārpita-kañcukāñcalam uro hastāṅgulī-mudraṇā- mātrā-sūtrita-hāsyam āsyam alasāḥ pañcālikā-kelayaḥ /",
  "GK22vidsrgpu:1062": "tiryag-locana-ceṣṭitāni vacasāṃ chekokti-saṃkrāntayas tasyāḥ sīdati śaiśave pratikalaṃ ko 'py eṣa keli-kramaḥ // VidSrk_15.15 *(348) //",
  "GK22vidsrgpu:1063": "dor-mūlāvadhi-sūtrita-stanam uraḥ snihyat-kaṭākṣe dṛśāv īṣat-tāṇḍava-paṇḍite smita-sudhā-cchekoktiṣu bhrū-late /",
  "GK22vidsrgpu:1064": "cetaḥ kandalita-smara-vyatikaraṃ lāvaṇyam aṅgair vṛtaṃ tanvaṅgyās taruṇimni sarpati śanair anyaiva kācid gatiḥ // VidSrk_15.16 *(349) //",
  "GK22vidsrgpu:1065": "vāraṃ vāram anekadhā sakhi mayā cūta-drumāṇāṃ vane pīta-karṇa-darī-praṇāla-valitaḥ puṃskokilānāṃ dhvaniḥ /",
  "GK22vidsrgpu:1066": "tasminn adya punaḥ śruti-praṇayini pratyaṅgam utkampitaṃ tāpaś cetasi netrayos taralimā kasmād akasmān mama // VidSrk_15.17 *(350) //",
  "GK22vidsrgpu:1067": "kasyacit (Skmsa.u.ka. 496)",
  "GK22vidsrgpu:1068": "darottānaṃ cakṣuḥ kalita-viralāpāṅga-valanaṃ bhaviṣyad-vistāri-stana-yugala-garbhālasam uraḥ /",
  "GK22vidsrgpu:1069": "nitambe saṃkrāntāḥ katipaya-kalā gaurava-juṣo vapur muñcad bālyaṃ kim api kamanīyaṃ mṛga-dṛśaḥ // VidSrk_15.18 *(351) //",
  "GK22vidsrgpu:1070": "kasyacit / (Skmsa.u.ka. 483, Smvsū.mu. 51.10)",
  "GK22vidsrgpu:1071": "gaṇita-garimā śroṇir madhyaṃ nibaddha-vali-trayaṃ hṛdayam udayal-lajjaṃ sajjac-cirantana-cāpalam /",
  "GK22vidsrgpu:1072": "mukulita-kucaṃ vakṣaś cakṣur manāg-vṛta-vakrima krama-parigalad-bālyaṃ tanvyā vapus tanute śriyam // VidSrk_15.19 *(352) //",
  "GK22vidsrgpu:1073": "bālo 'dyāpi kileti lakṣitam alaṃkartuṃ nijair bhūṣaṇai rāmābhiś ciram udyate hṛdi lihann icchām anicchāṃ vahan /",
  "GK22vidsrgpu:1074": "snihyat-tāram athānya-dṛṣṭi-virahe yaḥ saṃmukhaṃ vīkṣito namraḥ smera-mukhī-bhavann iti vayaḥ-sandhi-śriyāliṅgitaḥ // VidSrk_15.20 *(353) //",
  "GK22vidsrgpu:1075": "vallaṇasya --",
  "GK22vidsrgpu:1076": "mādhyasthyaṃ ca samasta-vastuṣu paripraśne śiro-ghūrṇanaṃ preyasyāṃ param arpitāntara-bahir-vṛtti-prapañca-kramaḥ /",
  "GK22vidsrgpu:1077": "kiṃ cāpi sphuṭa-dṛṣṭi-vibhrama-kalā-nirmāṇa-śikṣā-rasaḥ pratyaṅgaṃ smara-keli-mudritam aho bālā vayo-vibhrame // VidSrk_15.21 *(354) //",
  "GK22vidsrgpu:1078": "padbhyāṃ muktās tarala-gatayaḥ saṃśritā locanābhyāṃ śroṇī-bandhas tyajati tanutāṃ sevate madhya-deśaḥ /",
  "GK22vidsrgpu:1079": "dhatte vakṣaḥ kuca-sacivatām advitīyatvam āsyaṃ tad-gātrāṇāṃ guṇa-vinimayaḥ kalpito yauvanena // VidSrk_15.22 *(355) //",
  "GK22vidsrgpu:1080": "rājaśekharasya /",
  "GK22vidsrgpu:1081": "(Skmsa.u.ka. 484, Spdśā.pa. 3282, Smvsū.mu. 52.4)",
  "GK22vidsrgpu:1082": "bālyaṃ yad asyās trivalī-taṭinyās taṭe vinaṣṭaṃ saha cāpalena /",
  "GK22vidsrgpu:1083": "tad-artham utthāpita-cāru-caitya- kalpau stanau pāṇḍutarau taruṇyāḥ // VidSrk_15.23 *(356) //",
  "GK22vidsrgpu:1084": "tadātva-pronmīlan-mradima-ramaṇīyāt kaṭhinatāṃ nicitya pratyaṅgād iva taruṇa-bhāvena ghaṭitau /",
  "GK22vidsrgpu:1085": "stanau saṃbibhrāṇāḥ kṣaṇa-vinaya-vaijātya-masṛṇa- smaronmeṣāḥ keṣām upari na rasānāṃ yuvatayaḥ // VidSrk_15.24 *(357) //",
  "GK22vidsrgpu:1086": "murāreḥ (anargha-rāghava.rā. 3.7)",
  "GK22vidsrgpu:1087": "bhrū-līlā caturā tribhāga-valitā dṛṣṭir gatir mantharā visrabdhaṃ hasitaṃ kapola-phalake vaidagdhya-vakraṃ vacaḥ /",
  "GK22vidsrgpu:1088": "noddiṣṭaṃ guruṇā na bandhu-kathitaṃ dṛṣṭaṃ na śāstre kvacid bālāyāḥ svayam eva manmatha-kalā-pāṇḍityam unmīlati // VidSrk_15.25 *(358) //",
  "GK22vidsrgpu:1089": "lāvaṇyāmṛta-sāndra-sindhu-laharī-saṃsiktam asyā vapur jātas tatra navīna-yauvana-kalā-līlālatā-maṇḍapaḥ /",
  "GK22vidsrgpu:1090": "tatrāyaṃ spṛhaṇīya-śītalatara-cchāyāsu suptotthitaḥ saṃmugdho madhu-bāndhavaḥ sa bhagavān adyāpi nidrālasaḥ // VidSrk_15.26 *(359) //",
  "GK22vidsrgpu:1091": "vīryamitrasya /",
  "GK22vidsrgpu:1092": "(Skmsa.u.ka. 480, bhikṣoḥ)",
  "GK22vidsrgpu:1093": "bhruvir līlaivānyā dara-hasitam abhyasyati mukhaṃ dṛśor vakraḥ panthās taruṇima-samārambha-sacivaḥ /",
  "GK22vidsrgpu:1094": "idānīm etasyāḥ kuvalaya-dṛśaḥ pratyaham ayaṃ nitambasyābhogo nayati maṇi-kāñcīm adhikatām // VidSrk_15.27 *(360) //",
  "GK22vidsrgpu:1095": "rājya-pālasya --",
  "GK22vidsrgpu:1096": "madhyaṃ baddha-vali-trayaṃ vijayate niḥsandhi-bandhonnamad vistāri-stana-bhāra-mantharam uro mugdhā kapola-śriyaḥ /",
  "GK22vidsrgpu:1097": "kiṃ cāmugdha-vilola-nīraja-dṛśas tāruṇya-puṇyātither asyāḥ kuṅkuma-paṅka-lepa-naḍaha-cchāyaṃ vapur vartate // VidSrk_15.28 *(361) //",
  "GK22vidsrgpu:1098": "vajramuṣṭeḥ /",
  "GK22vidsrgpu:1099": "(Srkm 490, kasyacit)",
  "GK22vidsrgpu:1100": "samastaṃ vijñāya smara-narapateś cāru-caritaṃ caraś cakṣuḥ karṇe kathayitum agāt satvaram iva /",
  "GK22vidsrgpu:1101": "prayāṇaṃ bālyasya pratipadam abhūd vigraha-bharaḥ parispando vācām api ca kucayoḥ sandhir abhavat // VidSrk_15.29 *(362) //",
  "GK22vidsrgpu:1102": "utkhelat-trivalī-taraṅga-taralā romāvalī-śaivala- srag-valir yuvatī dhruvaṃ jana-mano-nirvāṇa-vārāṇasī /",
  "GK22vidsrgpu:1103": "etasyā yad uras-taṭī-parisare yad bālya-cāpalyayoḥ sthāne yauvana-śilpi-kalpita-citā-caitya-dvayaṃ dṛśyate // VidSrk_15.30 *(363) //",
  "GK22vidsrgpu:1104": "bhavasya --",
  "GK22vidsrgpu:1105": "stanodbhedaḥ kiṃcit tyajati tanutāyāḥ paricayaṃ tathā madhyo bhāgas trivali-valayebhyaḥ spṛhayati /",
  "GK22vidsrgpu:1106": "nitambe ca svairaṃ vilasati vilāsa-vyasanitā mṛgākṣyāḥ pratyaṅgaṃ kṛta-padam ivānaṅga-laḍitam // VidSrk_15.31 *(364) //",
  "GK22vidsrgpu:1107": "yat pratyaṅgaṃ sphuṭam anusaranty ūrmayo vibhramāṇāṃ kṣobhaṃ dhatte yad api bahalaḥ snigdha-lāvaṇya-paṅkaḥ /",
  "GK22vidsrgpu:1108": "unmagnaṃ yat sphurati ca manāk kumbhayor dvandvam etat tan manye 'syā smara-gaja-yuvā gāhate hṛt-taḍāgam // VidSrk_15.32 *(365) //",
  "GK22vidsrgpu:1109": "vidhūkasya (Skmsa.u.ka. 481)",
  "GK22vidsrgpu:1110": "kṛta-nibhaśataṃ niṣkrāmantīṃ sakhībhir anūddhṛtāṃ katham api haṭhād ākṛṣyānte paṭasya niveśitām /",
  "GK22vidsrgpu:1111": "nava-nidhuvana-krīḍārambha-prakampa-vivartinīṃ anubhava-mṛdū-bhūta-trāsāṃ manaḥ smarati priyām // VidSrk_15.33 *(366) //",
  "GK22vidsrgpu:1112": "smitaṃ kiṃcin-mugdhaṃ tarala-madhuro dṛṣṭi-vibhavaḥ parispando vācām abhinava-vilāsokti-sarasaḥ /",
  "GK22vidsrgpu:1113": "gatīnām ārambhaḥ kisalayita-līlā-parimalaḥ spṛśantyās tāruṇyaṃ kim iva na manojñaṃ mṛgadṛśaḥ // VidSrk_15.34 *(367) //",
  "GK22vidsrgpu:1114": "asti bhayam asti kautukam asti ca mandākṣam asti cotkaṇṭhā /*",
  "GK22vidsrgpu:1115": "bālānāṃ praṇayi-jane bhāvaḥ ko 'py eṣa naika-rasaḥ // VidSrk_15.35 *(368) //*",
  "GK22vidsrgpu:1116": "pragalbhānām ante nivasati śṛṇoti smara-kathāṃ svayaṃ tat-tac-ceṣṭā-śatam abhinayenārpayati ca /",
  "GK22vidsrgpu:1117": "spṛhām antaḥ kānte vahati na samabhyeti nikaṭaṃ yathaiveyaṃ bālā harati ca tathaiveyam adhikam // VidSrk_15.36 *(369) //",
  "GK22vidsrgpu:1118": "anyonyāntara-nirgatāṅguli-dala-śreṇī-bhavan-niścala- granthi-pragrathitaṃ kara-dvayam upary uttānam āvibhratā /",
  "GK22vidsrgpu:1119": "seyaṃ vibhrama-toraṇa-praṇayinā jṛmbhābharottambhite- noccair bāhu-yugena śaṃsati manojanma-praveśotsavam // VidSrk_15.37 *(370) //",
  "GK22vidsrgpu:1120": "śatānandasya --",
  "GK22vidsrgpu:1121": "sa eṣa yauvanācāryaḥ siddhaye smara-bhūbhujaḥ /",
  "GK22vidsrgpu:1122": "priyāyāṃ balim uddiśya tanoti stana-maṇḍalam // VidSrk_15.38 *(371) //",
  "GK22vidsrgpu:1123": "bibhratyā vapur unnamat-kuca-yugaṃ prādurbhavad-vibhramaṃ bālāyā lasad-aṅga-sandhi-viramad-bālyaṃ valad-bhrū-latam /",
  "GK22vidsrgpu:1124": "antar visphurati smaro bahir api vrīḍā samunmīlate svairaṃ locana-vakrimā vilasati śrīḥ kācid ujjṛmbhate // VidSrk_15.39 *(372) //",
  "GK22vidsrgpu:1125": "rudrasya --",
  "GK22vidsrgpu:1126": "sutanur adhunā seyaṃ nimnāṃ svanābhim abhīkṣate kalayati parāvṛttenākṣṇā nitambasamunnatim /",
  "GK22vidsrgpu:1127": "rahasi kurute vāsoguptau svamadhyakadarthanāṃ api ca kim api vrīḍāṃ krīḍāsakhīm iva manyate // VidSrk_15.40 *(373) //",
  "GK22vidsrgpu:1128": "yad anyonya-prema-pravaṇa-yuvatī-manmatha-kathā- samārambhe stambhībhavati pulakair añcita-tanuḥ /",
  "GK22vidsrgpu:1129": "tathā manye dhanyaṃ parama-surata-brahma-nirataṃ kuraṅgākṣī dīkṣā-gurum akṛta kañcit sukṛtinam // VidSrk_15.41 *(374) //",
  "GK22vidsrgpu:1130": "narasiṃhasya (Skmsa.u.ka. 505)",
  "GK22vidsrgpu:1131": "tarantīvāṅgāni sphurad-amala-lāvaṇya-jaladhau prathimnaḥ prāgalbhyaṃ stana-jaghanam unmudrayati ca /",
  "GK22vidsrgpu:1132": "dṛśor līlārambhāḥ sphuṭam apavadante saralatām aho sāraṅgākṣyās taruṇimani gāḍhaḥ paricayaḥ // VidSrk_15.42 *(375) //",
  "GK22vidsrgpu:1133": "rājaśekharasya / (Skmsa.u.ka. 486)",
  "GK22vidsrgpu:1134": "gatir mandā sāndraṃ jaghanam udaraṃ kṣāmam atanuḥ stanābhogaḥ stokaṃ vacanam atimugdhaṃ ca hasitam /",
  "GK22vidsrgpu:1135": "viloka-bhrū-vallī-calana-laya-lolaṃ ca nayanaṃ kva jātaṃ bālāyāḥ kva ca viṣayam akṣṇor iyam agāt // VidSrk_15.43 *(376) //",
  "GK22vidsrgpu:1136": "sudokasya --",
  "GK22vidsrgpu:1137": "haratitarāṃ jana-hṛdayaṃ kalikopagatā latā ca dayitā ca /*",
  "GK22vidsrgpu:1138": "yadi punar atanu-śilīmukha-samākulā kiṃ na paryāptam // VidSrk_15.44 *(377) //*",
  "GK22vidsrgpu:1139": "gobhaṭasya --",
  "GK22vidsrgpu:1140": "dhṛtam iva puraḥ paścāt kaiścit praṇunnam ivollasat- pulakam iva yat prāptocchvāsa-vyudasta-mitho 'ntaram /",
  "GK22vidsrgpu:1141": "atigata-sakhī-hastonmāna-kramaṃ divasa-kramair idam anubhavad-vāñchā-pūrti-kṣamarddhi kuca-dvayam // VidSrk_15.45 *(378) //",
  "GK22vidsrgpu:1142": "stana-taṭam idam uttuṅgaṃ nimno madhyaḥ samunnataṃ jaghanam /*",
  "GK22vidsrgpu:1143": "iti viṣame hariṇākṣyā vapuṣi nave ka iha na skhalati // VidSrk_15.46 *(379) //*",
  "GK22vidsrgpu:1144": "mātrā-nartana-paṇḍita-bhru vadanaṃ kiṃcit-pragalbhe dṛśau stokodbheda-niveśita-stanam uro madhyaṃ daridrāti ca /",
  "GK22vidsrgpu:1145": "asyā yaj jaghanaṃ ghanaṃ ca kalayā pratyaṅgam eṇīdṛśaḥ satyaṅkāra iva smaraika-suhṛdā tad yauvanenārpitam // VidSrk_15.47 *(380) //",
  "GK22vidsrgpu:1146": "rājaśekharasya --",
  "GK22vidsrgpu:1147": "ayi purāri parunmalayānilā vavur amī jagur eva ca kokilāḥ /*",
  "GK22vidsrgpu:1148": "kalamalotkalitaṃ tu na me manaḥ sakhi babhūva vṛthaiva yathaiṣamaḥ // VidSrk_15.48 *(381) //*",
  "GK22vidsrgpu:1149": "utpalarājasya --",
  "GK22vidsrgpu:1150": "skhalati vayasi bāle nirjite rājanīva sphurati rati-nidhāne yauvane jetarīva /",
  "GK22vidsrgpu:1151": "mada-madana-vivṛddhi-spardhayevābalānāṃ kim api vapuṣi līlā-kuḍmalāni sphuṭanti // VidSrk_15.49 *(382) //",
  "GK22vidsrgpu:1152": "dṛṣṭyā varjitam ārjavaṃ samatayā dattaṃ payo vakṣase kṣīṇāyur gatiṣu tvarā smitam api bhrū-lāsya-līlā-sakham /",
  "GK22vidsrgpu:1153": "satyā na prakṛtau guraḥ śiśutayā prasthāna-dattārghayā kāpy anyā hariṇī-dṛśaḥ pariṇatiḥ kandarpa-mudrāṅkitā // VidSrk_15.50 *(383) //",
  "GK22vidsrgpu:1154": "rājaśekharasya --",
  "GK22vidsrgpu:1155": "// iti vayaḥ-sandhi-vrajyā //",
  "GK22vidsrgpu:1156": "//15//",
  "GK22vidsrgpu:1157": "___________________________________________________________________",
  "GK22vidsrgpu:1158": "16. tato yuvativarṇana-vrajyā",
  "GK22vidsrgpu:1159": "yāsāṃ saty api sad-guṇānusaraṇe doṣānubandhaḥ sadā yāḥ prāṇān varam arpayanti na punaḥ saṃpūrṇa-dṛṣṭiṃ priye /",
  "GK22vidsrgpu:1160": "atyantābhimate 'pi vastuni vidhir yāsāṃ niṣedhātmakas tās trailokya-vilakṣaṇa-prakṛtayo vāmāḥ prasīdantu vaḥ // VidSrk_16.1 *(384) //",
  "GK22vidsrgpu:1161": "bibhokasya /",
  "GK22vidsrgpu:1162": "(sā.da. 3.116, Skmsa.u.ka. 581, Spdśā.pa.. 3079)",
  "GK22vidsrgpu:1163": "kaṇṭhe mauktika-mālikā stana-taṭe kārpūra-madhyaṃ rajaḥ sāndraṃ candanam aṅgake valayitā pāṇau mṛṇālī-latā /",
  "GK22vidsrgpu:1164": "tanvī naktam iyaṃ cakāsti śucinī cīnāṃśuke bibhratī śītāṃśor adhidevateva galitā vyomāgram ārohitaḥ // VidSrk_16.2 *(385) //",
  "GK22vidsrgpu:1165": "rājaśekharasya /",
  "GK22vidsrgpu:1166": "(Vsbvi.śā.bha. 3.16, Skmsa.u.ka. 1019)",
  "GK22vidsrgpu:1167": "līlā-skhalac-caraṇa-cāru-gatāgatāni tiryag-vivartita-vilocana-vīkṣitāni /",
  "GK22vidsrgpu:1168": "vāma-bhruvāṃ mṛdu ca mañju ca bhāṣitāni nirmāyam āyudham idaṃ makara-dhvajasya // VidSrk_16.3 *(386) //",
  "GK22vidsrgpu:1169": "dṛṣṭā kāñcana-yaṣṭir adya nagaropānte bhramantī mayā tasyām adbhutam padmam ekam aniśaṃ protphullam ālokitam /",
  "GK22vidsrgpu:1170": "tatrobhau madhupau tathopari tayor ekoṣṭamī-candramās tasyāgre paripuñjitena tamasā naktaṃ divaṃ sthīyate // VidSrk_16.4 *(387) //",
  "GK22vidsrgpu:1171": "tasyaiva (Skmsa.u.ka. 492)",
  "GK22vidsrgpu:1172": "madhye hema-lataṃ kapittha-yugalaṃ prādurbabhūva krama- prāptau tāla-phala-dvayaṃ tad anu tan niḥsandhi bhāva-sthitam /",
  "GK22vidsrgpu:1173": "paścād tulya-samunnati-vyatikaraṃ sauvarṇa-kumbha-dvayā- kāreṇa sphuṭam eva tat-pariṇataṃ kvedaṃ vadāmodbhutam // VidSrk_16.5 *(388) //",
  "GK22vidsrgpu:1174": "vittokasya (Skmsa.u.ka. 491, vetokasya)",
  "GK22vidsrgpu:1175": "smita-jyotsnā-liptaṃ mṛgamada-masī-patra-hariṇaṃ mukhaṃ tan-mugdhāyā harati hariṇāṅkasya laḍitam /",
  "GK22vidsrgpu:1176": "kva candre saundaryaṃ tad-adhara-ruciḥ sātiśayinī kva bālāyās te kva caṭula-kaṭākṣā naya-muṣaḥ // VidSrk_16.6 *(389) //",
  "GK22vidsrgpu:1177": "yāgokasya --",
  "GK22vidsrgpu:1178": "āścaryam ūrjitam idaṃ kim u kiṃ madīyaś citta-bhramo yad ayam indur anambare 'pi /",
  "GK22vidsrgpu:1179": "tatrāpi kāpi nanu citra-parampareyam ujjṛmbhitaṃ kuvalaya-dvitayaṃ yad atra // VidSrk_16.7 *(390) //",
  "GK22vidsrgpu:1180": "śrīharṣapāla-devasya --",
  "GK22vidsrgpu:1181": "nija-nayana-pratibimbair ambuni bahuśaḥ pratāritā kāpi /*",
  "GK22vidsrgpu:1182": "nīlotpale 'pi vimṛśati karam arpayituṃ kusumalāvī // VidSrk_16.8 *(391) //*",
  "GK22vidsrgpu:1183": "dharaṇīdharasya /",
  "GK22vidsrgpu:1184": "(Skmsa.u.ka. 822, Smvsū.mu. 67.13, Sdsā.da. 8.19)",
  "GK22vidsrgpu:1185": "yauvana-śilpi-sukalpita-nūtana-tanu-veśma viśati rati-nāthe /*",
  "GK22vidsrgpu:1186": "lāvaṇya-pallavāṅgau maṅgala-kalaśau stanāv asyāḥ // VidSrk_16.9 *(392) //*",
  "GK22vidsrgpu:1187": "ekam eva baliṃ baddhvā jagāma harir unnatim /",
  "GK22vidsrgpu:1188": "asyās trivali-bandhena saiva madhyasya namratā // VidSrk_16.10 *(393) //",
  "GK22vidsrgpu:1189": "romāvalī kanaka-campaka-dāma-gauryā lakṣmīṃ tanoti nava-yauvana-saṃbhṛta-śrīḥ /",
  "GK22vidsrgpu:1190": "trailokya-labdha-vijayasya manobhavasya saurvarṇa-paṭṭa-likhiteva jaya-praśastiḥ // VidSrk_16.11 *(394) //",
  "GK22vidsrgpu:1191": "kasyacit / (Skmsa.u.ka. 856)",
  "GK22vidsrgpu:1192": "dṛśā dagdhaṃ manasijaṃ jīvayanti dṛśaiva yāḥ /",
  "GK22vidsrgpu:1193": "virūpākṣasya jayinīs tāḥ stuve vāma-locanāḥ // VidSrk_16.12 *(395) //",
  "GK22vidsrgpu:1194": "rājaśekharasya /",
  "GK22vidsrgpu:1195": "(Skmsa.u.ka. 582, Vsbvi.śā.bha. 1.2,",
  "GK22vidsrgpu:1196": "Sv.su.ā. 1309,",
  "GK22vidsrgpu:1197": "Spdśā.pa. 3078, Smvsū.mu. 37.2)",
  "GK22vidsrgpu:1198": "so 'yam abhyuditaḥ paśya priyāyā mukha-candramāḥ /",
  "GK22vidsrgpu:1199": "yasya pārvaṇa-candreṇa tulyataiva hi lāñchanam // VidSrk_16.13 *(396) //",
  "GK22vidsrgpu:1200": "vidhāyāpūrva-pūrṇendum asyā mukham abhūd dhruvam /",
  "GK22vidsrgpu:1201": "dhātā jināsanāmbhoja- vinimīlana-duḥsthitaḥ // VidSrk_16.14 *(397) //",
  "GK22vidsrgpu:1202": "śrīharṣa-devasya --",
  "GK22vidsrgpu:1203": "maikaṃ tamaḥ-stabakam ūrdhvam apākṛthās tvam eṇaṃ tyajāsya vimale nayane gṛhāṇa /",
  "GK22vidsrgpu:1204": "lolālakaṃ tarala-vīkṣitam āyatākṣyāḥ sākṣān mukhaṃ yadi bhavān anukartu-kāmaḥ // VidSrk_16.15 *(398) //",
  "GK22vidsrgpu:1205": "etasmin avadāta-kāntini kuca-dvandve kuraṅgī-dṛśaḥ saṃkrānta-pratibimbam aindavam idaṃ dvedhā vibhaktaṃ vapuḥ /",
  "GK22vidsrgpu:1206": "ānandottaralasya puṣpa-dhanuṣas tat-kāla-nṛtyotsava- prāpti-prodyata-kāṃsya-tāla-yugala-prāyaṃ samālokyate // VidSrk_16.16 *(399) //",
  "GK22vidsrgpu:1207": "vasukalpasya --",
  "GK22vidsrgpu:1208": "ghanāv ūrū tasyā yadi yadi vidagdho 'yam adharaḥ stana-dvandvaṃ sāndraṃ yadi yadi mukhābjaṃ vijayate /",
  "GK22vidsrgpu:1209": "hatau rambhā-stambhau hatam ahaha bandhūka-kusumaṃ hatau hemnaḥ kumbhāv ahaha vihataḥ pārvaṇa-śaśī // VidSrk_16.17 *(400) //",
  "GK22vidsrgpu:1210": "yad api vibudhaiḥ sindhor antaḥ kathaṃcid upārjitaṃ tad api sakalaṃ cāru-strīṇāṃ mukheṣu vibhāvyate /",
  "GK22vidsrgpu:1211": "sura-sumanasaḥ śvāsāmode śaśī ca kapolayor amṛtam adhare tiryag-bhūte viṣaṃ ca vilocane // VidSrk_16.18 *(401) //",
  "GK22vidsrgpu:1212": "lakṣmīdharasya /",
  "GK22vidsrgpu:1213": "(Skmsa.u.ka. 836, Smvsū.mu. 53.31)",
  "GK22vidsrgpu:1214": "tarala-nayanā tanvaṅgīyaṃ payodhara-hāriṇī racana-paṭunā manye dhātrā śaśi-drava-nirmitā /",
  "GK22vidsrgpu:1215": "bhavatu mahimā lāvaṇyānām ayaṃ katham anyathā vigalita-tanur lekhāśeṣaḥ kathaṃ ca niśākaraḥ // VidSrk_16.19 *(402) //",
  "GK22vidsrgpu:1216": "suvarṇarekhasya --",
  "GK22vidsrgpu:1217": "so 'naṅgaḥ kusumāni pañca viśikhāḥ puṣpāṇi bāṇāsanaṃ svacchanda-cchidurā madhuvratamayī paṅktir guṇaḥ kārmuke /",
  "GK22vidsrgpu:1218": "etat-sādhana utsaheta sa jagaj jetuṃ kathaṃ manmathas tasyāmogham amūr bhavanti nahi ced astraṃ kuraṅgī-dṛśaḥ // VidSrk_16.20 *(403) //",
  "GK22vidsrgpu:1219": "amara-siṃhasya / (Skmsa.u.ka. 583)",
  "GK22vidsrgpu:1220": "gurutāṃ jaghana-stanayoḥ sraṣṭur muṣṭyonnamayya tulitavataḥ /*",
  "GK22vidsrgpu:1221": "magnāṅguli-sandhi-traya-nirgata-lāvaṇya-paṅktilā trivalī // VidSrk_16.21 *(404) //*",
  "GK22vidsrgpu:1222": "asāraṃ saṃsāraṃ parimuṣita-ratnaṃ tribhuvanaṃ nirālokaṃ lokaṃ maraṇa-śaraṇaṃ bāndhava-janam /",
  "GK22vidsrgpu:1223": "adarpaṃ kandarpaṃ jana-nayana-nirmāṇam aphalaṃ jagaj jīrṇāraṇyaṃ katham asi vidhātuṃ vyavasitaḥ // VidSrk_16.22 *(405) //",
  "GK22vidsrgpu:1224": "bhavabhūteḥ (mā.mā. 5.30)",
  "GK22vidsrgpu:1225": "tvad-gaṇḍa-sthala-pāṇḍu dehi lavalaṃ dehi tvad-oṣṭhāruṇaṃ bimbaṃ dehi nitambini tvad-alaka-śyāmaṃ ca me jāmbavam /",
  "GK22vidsrgpu:1226": "ity akṣuṇṇa-manojña-cāṭu-janita-vrīḍaḥ purandhrī-janā dhanyānāṃ bhavaneṣu pañjara-śukair āhāram abhyarthyate // VidSrk_16.23 *(406) //",
  "GK22vidsrgpu:1227": "kasyacit / (Skmsa.u.ka. 1178,",
  "GK22vidsrgpu:1228": "vākkūṭasya)",
  "GK22vidsrgpu:1229": "dūrvā-śyāmo jayati pulakair eṣa kāntaḥ kapolaḥ kastūrībhiḥ kim iha likhito drāviḍaḥ patra-bhaṅgaḥ /",
  "GK22vidsrgpu:1230": "pratyagrāṇi priya-kara-ruha-krīḍitāny eva mugdhe śobhā-bhāñji stana-kalaśayos tanvi hāro 'pi bhāraḥ // VidSrk_16.24 *(407) //",
  "GK22vidsrgpu:1231": "janaḥ puṇyair yāyāj jaladhi-jala-bhāvaṃ jala-mucaṃ tathāvasthaṃ cainaṃ vidadhati śubhaiḥ śukti-vadane /",
  "GK22vidsrgpu:1232": "tatas tāṃ śreyobhiḥ pariṇatim asau vindati yayā ruciṃ tanvan pīna-stani hṛdi tavāyaṃ vilasati // VidSrk_16.25 *(408) //",
  "GK22vidsrgpu:1233": "acalasiṃhasya acala-siṃhasya --",
  "GK22vidsrgpu:1234": "na nīlābjaṃ cakṣuḥ sarasiruham etan na vadanaṃ na bandhūkasyedaṃ mukulam adharas taddyuti-dharaḥ /",
  "GK22vidsrgpu:1235": "mamāpy eṣā bhrāntiḥ prathamam abhavad bhṛṅga kim u te kṛtaṃ yatnair ebhyo virama viramety añjalir ayam // VidSrk_16.26 *(409) //",
  "GK22vidsrgpu:1236": "rājaśekharasya / (Srk sa.u.ka. 955)",
  "GK22vidsrgpu:1237": "manasija-vijayāstraṃ netra-viśrāma-pātraṃ tava mukham anukartuṃ tanvi vāñchā dvayoś ca /",
  "GK22vidsrgpu:1238": "iti janita-virodhād bhūta-kopād ivāyaṃ harati tuhina-raśmiḥ paṅkajānāṃ vikāśam // VidSrk_16.27 *(410) //",
  "GK22vidsrgpu:1239": "dharmākarasya --",
  "GK22vidsrgpu:1240": "ceto-bhuvo racita-vibhrama-saṃvidhānaṃ nūnaṃ na gocaram abhūd dayitānanaṃ vaḥ /",
  "GK22vidsrgpu:1241": "tat-kānti-saṃpadam avāpsyata cec cakorāḥ pānotsavaṃ kim akariṣyata candrikāsu // VidSrk_16.28 *(411) //",
  "GK22vidsrgpu:1242": "yad gīyate jagati śastra-hatā vrajanti nūnaṃ surālayam iti sphuṭam etad adya /",
  "GK22vidsrgpu:1243": "sūcyagra-mātra-parikhaṇḍita-vigraheṇa prāptaṃ yataḥ stana-taṭaṃ tava kañcukena // VidSrk_16.29 *(412) //",
  "GK22vidsrgpu:1244": "anena kumbha-dvaya-saṃniveśa- saṃlakṣyamāṇena kuca-dvayena /",
  "GK22vidsrgpu:1245": "unmajjatā yauvana-vāraṇena vāpīva tanvaṅgi taraṅgitāsi // VidSrk_16.30 *(413) //",
  "GK22vidsrgpu:1246": "bhāgurasya --",
  "GK22vidsrgpu:1247": "satyaṃ śaraiḥ sumanasāṃ hṛdayaṃ tavaital lolākṣi nirbharam apūri manobhavena /",
  "GK22vidsrgpu:1248": "āmodam ulbaṇam akṛtrimam udvahanti śvāsāḥ svabhāva-subhagaṃ katham anyathaite // VidSrk_16.31 *(414) //",
  "GK22vidsrgpu:1249": "sutanu bhava-gabhīraṃ gartam utpādya nābhīm adha upari nidhāya stambhikāṃ roma-rājīm /",
  "GK22vidsrgpu:1250": "stana-yuga-bhara-bhaṅgāśaṅkiteneva dhātrā trivali-valaya-baddhaṃ madhyam ālokayāmaḥ // VidSrk_16.32 *(415) //",
  "GK22vidsrgpu:1251": "muhuḥ śastra-cchedair muhur asama-pāṣāṇa-kaṣaṇair muhur jyotiḥ-kṣepaiḥ payasi paritāpaiḥ pratimuhuḥ /",
  "GK22vidsrgpu:1252": "tad evaṃ tanvaṅgyāḥ katham api nitamba-sthalam idaṃ mayā labdhaṃ puṇyair iti raṇati kāñcī-parikaraḥ // VidSrk_16.33 *(416) //",
  "GK22vidsrgpu:1253": "guṇa-vṛddhir varṇa-lopa-dvandva-nipātopasarga-saṃkīrṇā /*",
  "GK22vidsrgpu:1254": "durghaṭa-paṭavākyārthā vyākaraṇa-prakriyevāsau // VidSrk_16.34 *(417) //*",
  "GK22vidsrgpu:1255": "nayana-cchalena sutanor vadana-jite śaśini kula-vibhau krodhāt /*",
  "GK22vidsrgpu:1256": "nāsānāla-nibaddhaṃ sphuṭitam ivendīvaraṃ dvedhā // VidSrk_16.35 *(418) //*",
  "GK22vidsrgpu:1257": "cakṣur mecakam ambujaṃ vijayate vaktrasya mitraṃ śaśī bhrū-sūtrasya sanābhi manmatha-dhanur lāvaṇya-puṇyaṃ vapuḥ /",
  "GK22vidsrgpu:1258": "rekhā kāpi rada-cchade ca sutanor gātre ca tat kāminīṃ enāṃ varṇayitā smaro yadi sa ced vaidarbhyam abhyasyati // VidSrk_16.36 *(419) //",
  "GK22vidsrgpu:1259": "rājaśekharasyaitau --",
  "GK22vidsrgpu:1260": "caṇḍīśa-darpa-dalanāt prabhṛti smarasya vāma-bhruvāṃ vadanam eva hi rājadhānī /",
  "GK22vidsrgpu:1261": "niḥśaṅkam aṅkurita-puṣpita-kānti-kāśe tatrādhunā tuhina-dhāmni mṛgāś caranti // VidSrk_16.37 *(420) //",
  "GK22vidsrgpu:1262": "sarokasya --",
  "GK22vidsrgpu:1263": "lāvaṇya-kānti-paripūrita-diṅ-mukhe 'smin smere 'dhunā tava mukhe taralāyatākṣi /",
  "GK22vidsrgpu:1264": "kṣobhaṃ yad eti na manāg api tena manye suvyatam eva jala-rāśir ayaṃ payodhiḥ // VidSrk_16.38 *(421) //",
  "GK22vidsrgpu:1265": "ānandavardhanasya --",
  "GK22vidsrgpu:1266": "adhīrākṣyāḥ pīna-stana-kalasam āskandasi muhuḥ kramād ūru-dvandvaṃ kalayasi ca lāvaṇya-lalitam /",
  "GK22vidsrgpu:1267": "bhujāśliṣṭo harṣād anubhavasi hastāhṛti-kalām aye vīṇā-daṇḍa prakaṭaya phalaṃ kasya tapasaḥ // VidSrk_16.39 *(422) //",
  "GK22vidsrgpu:1268": "vācaspateḥ / (Skmsa.u.ka. 954)",
  "GK22vidsrgpu:1269": "na tāvad bimboṣṭhi sphuritanavarāgo 'yam adharo na cāmī te dantāḥ sudati jita-kundendu-mahasaḥ /",
  "GK22vidsrgpu:1270": "imāṃ manye mudrām atanutara-sindūra-subhagāṃ idaṃ muktā-ratnaṃ madana-nṛpater mudritam iva // VidSrk_16.40 *(423) //",
  "GK22vidsrgpu:1271": "kamalādharasya --",
  "GK22vidsrgpu:1272": "imau rambhā-stambhau dvirada-pati-kumbha-dvayam idaṃ tad etad līlābjaṃ śarad-amṛta-raśmiḥ sphuṭam ayam /",
  "GK22vidsrgpu:1273": "kim aṅge tanvaṅgyāḥ kalayati jagat kāntam adhikaṃ yad etasyāṃ śaśvat paravaśam ivonmattam iva ca // VidSrk_16.41 *(424) //",
  "GK22vidsrgpu:1274": "janānandaś candro bhavati na kathaṃ nāma sukṛtī prayātovasthābhis tisṛbhir api yaḥ koṭim iyatīm /",
  "GK22vidsrgpu:1275": "bhruvor līlāṃ bālaḥ śiryam alika-paṭṭasya taruṇo mukhendoḥ sarvasvaṃ harati hariṇākṣyāḥ pariṇataḥ // VidSrk_16.42 *(425) //",
  "GK22vidsrgpu:1276": "vāmadevasya /",
  "GK22vidsrgpu:1277": "(Skmsa.u.ka. 374, murāreḥ; Smvsū.mu. 53.33)",
  "GK22vidsrgpu:1278": "lāvaṇya-sindhur aparaiva hi keyam atra yatrotpalāni śaśinā saha saṃplavante /",
  "GK22vidsrgpu:1279": "unmajjati dvirada-kumbha-taṭī ca yatra yatrāpare kadala-kāṇḍa-mṛṇāla-daṇḍāḥ // VidSrk_16.43 *(426) //",
  "GK22vidsrgpu:1280": "śrī-vikramāditya-devasya (Sksa.ka.ā. 4.102,",
  "GK22vidsrgpu:1281": "Smvsū.mu. 49.17, Skmsa.u.ka. 494)",
  "GK22vidsrgpu:1282": "iyaṃ gehe lakṣmīr iyam amṛta-vartir nayanayoḥ asāv asyāḥ sparśo vapuṣi balahaś candana-rasaḥ /",
  "GK22vidsrgpu:1283": "ayaṃ kaṇṭhe bāhuḥ śiśira-masṛṇo mauktika-rasaḥ kim asyā na preyo yadi param asahyas tu virahaḥ // VidSrk_16.44 *(427) //",
  "GK22vidsrgpu:1284": "bhavabhūteḥ / (u.rā.ca. 1.38)",
  "GK22vidsrgpu:1285": "nitamba-śrīḥ kaṃ na svagata-mita-yānaṃ janayati stanābhogo mugdhe hṛdayam aparasyāpi harati /",
  "GK22vidsrgpu:1286": "tavākṣṇo 'pabhraṣṭaṃ smara-jara-śarendīvara-dalaṃ mukhaṃ tad yasyenduḥ prathama-likhana-proñchana-padam // VidSrk_16.45 *(428) //",
  "GK22vidsrgpu:1287": "vallaṇasya --",
  "GK22vidsrgpu:1288": "sa-janmānau tulyāv abhijana-bhuvājanma ca saha pravṛddhau nāmnā ca stana iti samānāv udayinau /",
  "GK22vidsrgpu:1289": "mithaḥ sīmā-mātre yad idam anayor maṇḍalavator rapi spardhā yuddhaṃ tad iha hi namasyaḥ kaṭinimā // VidSrk_16.46 *(429) //",
  "GK22vidsrgpu:1290": "bhāvaka-devyāḥ / (Skmsa.u.ka. 854)",
  "GK22vidsrgpu:1291": "śṛṅgāra-druma-mañjarī sukha-sudhā-sarva-sva-nikṣepa-bhūḥ sargābhyāsa-phalaṃ vidher madhu-mayī vartir jagac-cakṣuṣām /",
  "GK22vidsrgpu:1292": "līlā-nirjhariṇī manoja-nṛpater lāvaṇya-sindhor iyaṃ velā kasya mṛgekṣaṇā sukṛtinaḥ saundarya-sīmā-sthalī // VidSrk_16.47 *(430) //",
  "GK22vidsrgpu:1293": "himāṅgasya --",
  "GK22vidsrgpu:1294": "kim iyam amṛta-vartiḥ kiṃ nu lāvaṇya-sindhuḥ kim atha nalina-lakṣmīḥ kiṃ nu śṛṅgāra-vallī /",
  "GK22vidsrgpu:1295": "iti nava-hariṇākṣyāḥ kāntim ālokayanto jagad akhilam asāraṃ bhāram ālocayāmaḥ // VidSrk_16.48 *(431) //",
  "GK22vidsrgpu:1296": "smita-jyotsnā-dhautaṃ sphurad-adhara-patraṃ mṛgadṛśāṃ mukhābjaṃ cet pītaṃ tad alam iha pīyūṣa-kathayā /",
  "GK22vidsrgpu:1297": "aho mohaḥ ko 'yaṃ śatamakha-mukhānāṃ sumanasāṃ yad asyārthe 'tyarthaṃ jaladhi-mathanāyāsam aviśan // VidSrk_16.49 *(432) //",
  "GK22vidsrgpu:1298": "etad locanam utpala-bhrama-vaśāt padma-bhramād ānanaṃ bhrāntyā bimba-phalasya cājani dadhad vāmādharo vedhasā /",
  "GK22vidsrgpu:1299": "tasyāḥ satyam anaṅga-vibhrama-bhuvaḥ pratyaṅgam āsaṅginī bhrāntir viśva-sṛjo 'pi yatra kiyatī tatrāsmad-āder matiḥ // VidSrk_16.50 *(433) //",
  "GK22vidsrgpu:1300": "vīryamitrasya --",
  "GK22vidsrgpu:1301": "ānīla-cūcuka-śilīmukham udgataika- romāvalī-vipula-nālam idaṃ priyāyāḥ /",
  "GK22vidsrgpu:1302": "uttuṅga-saṃgata-payodhara-padma-yugmaṃ nābher adhaḥ kathayatīva mahā-nidhānam // VidSrk_16.51 *(434) //",
  "GK22vidsrgpu:1303": "yan-nāmāpi sukhākaroti kalayaty urvīm api dyām iva prāptir yasya yad-aṅga-saṅga-vidhinā kiṃ yan na nihnūyate /",
  "GK22vidsrgpu:1304": "antaḥ kiṃ ca sudhā-sapatnam aniśaṃ jāgarti yad-rāgiṇāṃ visrambhāspadam adbhutaṃ kim api tat-kānteti tattvāntaram // VidSrk_16.52 *(435) //",
  "GK22vidsrgpu:1305": "kasyacit / (Skmsa.u.ka. 584)",
  "GK22vidsrgpu:1306": "tanvaṅgyāḥ stana-yugmena mukhaṃ na prakaṭīkṛtam /",
  "GK22vidsrgpu:1307": "hārāya guṇine sthānaṃ na dattam iti lajjayā // VidSrk_16.53 *(436) //",
  "GK22vidsrgpu:1308": "bhojyadevasya --",
  "GK22vidsrgpu:1309": "hantu nāma jagat sarvam aviveki kuca-dvayam /",
  "GK22vidsrgpu:1310": "prāpra-śravaṇayor akṣṇor na muktaṃ jana-māraṇam // VidSrk_16.54 *(437) //",
  "GK22vidsrgpu:1311": "dharmakīrteḥ --",
  "GK22vidsrgpu:1312": "tanvaṅgīnāṃ stanau dṛṣṭvā śiraḥ kampāyate yuvā /",
  "GK22vidsrgpu:1313": "tayor antara-saṃlagnāṃ dṛṣṭim utpāṭayann iva // VidSrk_16.55 *(438) //",
  "GK22vidsrgpu:1314": "pāṇineḥ --",
  "GK22vidsrgpu:1315": "śikhariṇi kva nu nāma kiyac ciraṃ kim abhidhānam asāv akarot tapaḥ /",
  "GK22vidsrgpu:1316": "taruṇi yena tavādhara-pāṭalaṃ daśati bimba-phalaṃ śuka-śāvakaḥ // VidSrk_16.56 *(439) //",
  "GK22vidsrgpu:1317": "dharma-kīrteḥ /",
  "GK22vidsrgpu:1318": "(Svsu.ā. 2030, Sdsā.da. under 4.9, Skmsa.u.ka. 951)",
  "GK22vidsrgpu:1319": "yātā locana-gocaraṃ yadi vidher eṇekṣaṇā sundarī neyaṃ kuṅkuma-paṅka-piñjara-mukhī tenojjhitā syāt kṣaṇam /",
  "GK22vidsrgpu:1320": "nāpy āmīlita-locanasya racanād rūpaṃ bhaved īdṛśaṃ tasmāt sarvam akartṛkaṃ jagad idaṃ śreyo mataṃ saugatam // VidSrk_16.57 *(440) //",
  "GK22vidsrgpu:1321": "dharma-kīrteḥ --",
  "GK22vidsrgpu:1322": "vyarthaṃ vilokya kusumeṣum asuvyaye 'pi gaurī-patīkṣaṇa-śikhi-jvalito manobhūḥ /",
  "GK22vidsrgpu:1323": "roṣād vaśīkaraṇam astram upādade yat sā subhruvāṃ vijayate jagati pratiṣṭhā // VidSrk_16.58 *(441) //",
  "GK22vidsrgpu:1324": "manovinodasya / (Skmsa.u.ka. 585)",
  "GK22vidsrgpu:1325": "ārabdhe dayitā-mukha-pratisame nirmātum asmin api vyaktaṃ janma-samāna-kāla-militām aṃśu-cchaṭāṃ varṣati /",
  "GK22vidsrgpu:1326": "ātma-drohiṇi rohiṇī-parivṛḍhe paryaṅka-paṅkeruhaḥ saṃkocād atiduḥsthitasya na vidhes tac chilpam unmīlitam // VidSrk_16.59 *(442) //",
  "GK22vidsrgpu:1327": "(Spdśā.pa. 3325)",
  "GK22vidsrgpu:1328": "anena rambhoru bhavan-mukhena tuṣāra-bhānos tulayā jitasya /",
  "GK22vidsrgpu:1329": "ūnasya nūnaṃ paripūraṇāya tārāḥ sphuranti pratimāna-khaṇḍāḥ // VidSrk_16.60 *(443) //",
  "GK22vidsrgpu:1330": "(Spdśā.pa. 3321)",
  "GK22vidsrgpu:1331": "gotre sākṣād ajani bhagavān eṣa yat padmayoniḥ śayyotthāyaṃ yad akhila-mahaḥ prīṇayanti dvirephān /",
  "GK22vidsrgpu:1332": "ekāgrāṃ yad dadhati bhagavaty uṣṇa-bhānau ca bhaktiṃ tat prāpus te sutanu vadanaupamyam ambhoruhāṇi // VidSrk_16.61 *(444) //",
  "GK22vidsrgpu:1333": "murārer amī (Smvsū.mu. 74.12) --",
  "GK22vidsrgpu:1334": "koṣaḥ sphītataraḥ sthitāni paritaḥ patrāṇi durgaṃ jalaṃ maitraṃ maṇḍalam ujjvalaṃ ciram adho-nītās tathā kaṇṭakāḥ /",
  "GK22vidsrgpu:1335": "ity ākṛṣṭa-śilīmukhena racanāṃ kṛtvā tad atyadbhutaṃ yat-padmena jigīṣuṇāpi na jitaṃ mugdhe tvadīyaṃ mukham // VidSrk_16.62 *(445) //",
  "GK22vidsrgpu:1336": "kasyacit / (Skmsa.u.ka. 840,",
  "GK22vidsrgpu:1337": "Svsu.ā. 1523, Spdśā.pa. 3322)",
  "GK22vidsrgpu:1338": "sā rāmaṇīyaka-nidher adhidevatā vā saundarya-sāra-samudāya-niketanaṃ vā /",
  "GK22vidsrgpu:1339": "tasyāḥ sakhe niyatam indu-sudhāmṛṇāla- jyotsnādi kāraṇam abhūn madanaś ca vedhāḥ // VidSrk_16.63 *(446) //",
  "GK22vidsrgpu:1340": "bhavabhūteḥ (mā.mā. 1.24)",
  "GK22vidsrgpu:1341": "upaprākārāgraṃ prahiṇu nayane tarkaya manāg anākāśe ko 'yaṃ galita-hariṇaḥ śīta-kiraṇaḥ /",
  "GK22vidsrgpu:1342": "sudhā-baddha-grāsair upavana-cakorair anusṛtāṃ kiran jyotsnām acchāṃ nava-lavala-pāka-praṇayinīm // VidSrk_16.64 *(447) //",
  "GK22vidsrgpu:1343": "rājaśekharasya --",
  "GK22vidsrgpu:1344": "candro jaḍaḥ kadala-kāṇḍam akāṇḍa-śītam indīvarāṇi ca visūtrita-vibhramāṇi /",
  "GK22vidsrgpu:1345": "yenākriyanta sutanoḥ sa kathaṃ vidhātā kiṃ candrikāṃ kvacid aśīta-ruciḥ prasūte // VidSrk_16.65 *(448) //",
  "GK22vidsrgpu:1346": "ayam api tasyaiva --",
  "GK22vidsrgpu:1347": "alīka-vyāmukta-pracura-kabarī-bandhanam iṣād udañcad-dor-vallī-dvaya-dhṛta-parīveśa-nihitaḥ /",
  "GK22vidsrgpu:1348": "ayaṃ jṛmbhārambha-sphaṭika-śuci-dantāṃśu-nicayo mukhendur gaurāṅgyā galita-mṛga-lakṣmā vijayate // VidSrk_16.66 *(449) //",
  "GK22vidsrgpu:1349": "rambhoru kṣipa locanārdham abhito bāṇān vṛthā manmathaḥ saṃdndhattāṃ dhanur ujjhatu kṣaṇam ito bhrū-vallim ullāsaya /",
  "GK22vidsrgpu:1350": "kiṃ cāntar nihitānurāga-madhurām avyakta-varṇa-kramāṃ mugdhe vācam udīrayāstu jagato vīṇāsu bherī-bhramaḥ // VidSrk_16.67 *(450) //",
  "GK22vidsrgpu:1351": "bherī-bhramarasya / (Srk sa.u.ka. 716)",
  "GK22vidsrgpu:1352": "pāṇau padma-dhiyā madhūka-kusuma-bhrāntyā tathā gaṇḍayor nīlendīvara-śaṅkayā nayanayor bandhūka-buddhyādhare /",
  "GK22vidsrgpu:1353": "līyante kabarīṣu bāndhava-jana-vyāmoha-jāta-spṛhā durvārā madhupāḥ kiyanti taruṇi sthānāni rakṣiṣyasi // VidSrk_16.68 *(451) //",
  "GK22vidsrgpu:1354": "pāṇineḥ / (Skmsa.u.ka. 1081, Smvsū.mu. 65.10)",
  "GK22vidsrgpu:1355": "dṛṣṭāḥ śaivala-mañjarī-paricitāḥ sindhoś ciraṃ vīcayo ratnāny apy avalokitāni bahuśo yuktāni muktā-phalaiḥ /",
  "GK22vidsrgpu:1356": "yat tu projjhita-lāñchane hima-rucāv unnidram indīvaraṃ saṃsaktaṃ ca mitho rathāṅga-mithunaṃ tat kutra dṛṣṭaṃ punaḥ // VidSrk_16.69 *(452) //",
  "GK22vidsrgpu:1357": "vikramādityasya (Skmsa.u.ka. 493,",
  "GK22vidsrgpu:1358": "rathāṅgasya)",
  "GK22vidsrgpu:1359": "anyonyopamitaṃ yugaṃ nirupamaṃ te 'yugmam aṅgeṣu yat so 'yaṃ sikthakam āsya-kānti-madhunas tanvaṅgi candras tava /",
  "GK22vidsrgpu:1360": "tvad-vācāṃ svara-mātrikāṃ mada-kalaḥ puṃskokilo ghoṣayaty abhyāsasya kim asty agocaram iti pratyāśayā mohitaḥ // VidSrk_16.70 *(453) //",
  "GK22vidsrgpu:1361": "lāvaṇya-draviṇa-vyayo na gaṇitaḥ kleśo mahān svīkṛtaḥ svacchandaṃ vasato janasya hṛdaye cintā-jvaro nirmitaḥ /",
  "GK22vidsrgpu:1362": "eṣāpi sva-guṇānurūpa-ramaṇābhāvād varākī hatā ko 'rthaś cetasi vedhasā vinihitas tanvyās tanuṃ tanvatā // VidSrk_16.71 *(454) //",
  "GK22vidsrgpu:1363": "dharma-kīrteḥ (Kuvalkuval. ayāvalī 100,",
  "GK22vidsrgpu:1364": "aucitya-vicāra-carcā 11, Skmsa.u.ka. 814)",
  "GK22vidsrgpu:1365": "kiṃ kaumudīḥ śaśikalāḥ sakalā vicūrṇya saṃyojya cāmṛta-rasena punaḥ prayatnāt /",
  "GK22vidsrgpu:1366": "kāmasya ghora-hara-hūṅkṛti-dagdha-mūrteḥ saṃjīvanauṣadhir iyaṃ vihitā vidhātrā // VidSrk_16.72 *(455) //",
  "GK22vidsrgpu:1367": "bhaṭṭodbhaṭasya --",
  "GK22vidsrgpu:1368": "asyāḥ sarga-vidhau prajāpatir abhūc candro nu kānti-pradaḥ śṛṅgāraika-rasaḥ svayaṃ tu madano māsaḥ sa puṣpākaraḥ /",
  "GK22vidsrgpu:1369": "vedābhyāsa-jaḍaḥ kathaṃ nu viṣaya-vyāvṛtta-kautūhalo nirmātuṃ prabhaven manoharam idaṃ rūpaṃ purāṇo muniḥ // VidSrk_16.73 *(456) //",
  "GK22vidsrgpu:1370": "kālidāsasya (vikramorvaśīya 1.8)",
  "GK22vidsrgpu:1371": "tad-vaktraṃ yadi mudritā śaśikathā hā hema sā ced dyutis tac cakṣur yadi hāritaṃ kuvalayais tac cet smitaṃ kā sudhā /",
  "GK22vidsrgpu:1372": "dhik kandarpa-dhanur-bhruvau ca yadi te kiṃ vā bahu brūmahe yat satyaṃ punarukta-vastu-vimukhaḥ sarga-kramo vedhasaḥ // VidSrk_16.74 *(457) //",
  "GK22vidsrgpu:1373": "rājaśekharasya /",
  "GK22vidsrgpu:1374": "(Brbā.rā. 2.17, Sksa.ka.ā. 4.72,",
  "GK22vidsrgpu:1375": "Vsbvi.śā.bha. 1.14,",
  "GK22vidsrgpu:1376": "Sdsā.da. under 10.113,",
  "GK22vidsrgpu:1377": "Skmsa.u.ka. 966, Spdśā.pa. 3373)",
  "GK22vidsrgpu:1378": "tasyā mukhasyāyata-locanāyāḥ kartuṃ na śaktaḥ sadṛśaṃ priyāyāḥ /",
  "GK22vidsrgpu:1379": "itīva śīta-dyutir ātma-bimbaṃ nirmāya nirmāya punar bhinatti // VidSrk_16.75 *(458) //",
  "GK22vidsrgpu:1380": "tulitas tvan-mukhenāyaṃ yad unnamati candramāḥ /",
  "GK22vidsrgpu:1381": "avanamra-mukhi vyaktam etenaivāsya lāghavam // VidSrk_16.76 *(459) //",
  "GK22vidsrgpu:1382": "taspasyatīva candro 'yaṃ tvan-mukhendu-jigīṣayā /",
  "GK22vidsrgpu:1383": "kṛśaḥ śambhu-jaṭājūṭa- taṭinī-taṭam āśritaḥ // VidSrk_16.77 *(460) //",
  "GK22vidsrgpu:1384": "kasyacit / (Skmsa.u.ka. 838)",
  "GK22vidsrgpu:1385": "tava tanvi stanav etau kurvāte vigrahaṃ gurum /",
  "GK22vidsrgpu:1386": "anyonya-maṇḍalākrāntau naṣṭa-sandhī nṛpāv iva // VidSrk_16.78 *(461) //",
  "GK22vidsrgpu:1387": "prāyaḥ stana-taṭī-bhūmiḥ prakāma-phala-dāyinī /",
  "GK22vidsrgpu:1388": "yasyām agre karaṃ dattvā yojyate nakha-lāṅgalam // VidSrk_16.79 *(462) //",
  "GK22vidsrgpu:1389": "amīṣāṃ maṇḍalābhogaḥ stanānām eva śobhate /",
  "GK22vidsrgpu:1390": "yeṣām upetya sotkampā rājāno 'pi kara-pradāḥ // VidSrk_16.80 *(463) //",
  "GK22vidsrgpu:1391": "lakṣmīṃ vakṣasi kaustubha-stavakini premṇā karoty acyuto dehārdhe vahati tripiḍapa-gurur gaurīṃ svayaṃ śaṅkaraḥ /",
  "GK22vidsrgpu:1392": "śaṅke paṅkaja-saṃbhavas tu bhagavān adyāpi bālyāvadhiḥ sarvāṅga-praṇayāṃ priyāṃ kalayituṃ dīrghaṃ tapas tapyate // VidSrk_16.81 *(464) //",
  "GK22vidsrgpu:1393": "// iti yuvati-varṇana-vrajyā //",
  "GK22vidsrgpu:1394": "//16//",
  "GK22vidsrgpu:1395": "___________________________________________________________________",
  "GK22vidsrgpu:1396": "17. tato 'nurāga-vrajyā",
  "GK22vidsrgpu:1397": "dattvā vāma-karaṃ nitamba-phalake līlāvalan-madhyayā vyāvṛtta-stanam aṅga-cumbi-cibukaṃ sthitvā tayā māṃ prati /",
  "GK22vidsrgpu:1398": "antar-visphurad-indranīla-maṇiman-muktāvalīm-āṃsalāḥ sa-prema prahitāḥ smara-jvara-muco dvitrāḥ kaṭākṣa-cchaṭāḥ // VidSrk_17.1 *(465) //",
  "GK22vidsrgpu:1399": "ākarṇānta-visarpiṇaḥ kuvalaya-cchāyā-muṣaś cakṣuṣaḥ kṣepā eva tavāharanti hṛdayaṃ kiṃ saṃbhrameṇāmunā /",
  "GK22vidsrgpu:1400": "mugdhe kevalam etad āhita-nakhotkhātāṅkam utpāṃśulaṃ bāhvor mūlam alīka-mukta-kabarī-bandha-cchalād darśitam // VidSrk_17.2 *(466) //",
  "GK22vidsrgpu:1401": "tarat-tāraṃ tāvat prathamam atha citrārpitam iva kramād evāpāṅge sahajam iva līlā-mukulitam /",
  "GK22vidsrgpu:1402": "tataḥ kiṃcit phullaṃ tad anu ghana-bāṣpāmbu-laharī- parikṣāmaṃ cakṣuḥ patatu mayi tasyā mṛga-dṛśaḥ // VidSrk_17.3 *(467) //",
  "GK22vidsrgpu:1403": "vīryamitrasya /",
  "GK22vidsrgpu:1404": "(Skmsa.u.ka. 939, Smvsū.mu. 43.12)",
  "GK22vidsrgpu:1405": "līlā-tāṇḍavita-bhru vibhrama-valad vaktraṃ kuraṅgīdṛśā sākūtaṃ ca sakautukaṃ ca suciraṃ nyastāḥ kilāsmān prati /",
  "GK22vidsrgpu:1406": "nīlābja-vyatimiśra-ketaka-dala-drāghīyasīnāṃ srajāṃ sodaryāḥ suhṛdaḥ smarasya sudhayā digdhāḥ kaṭākṣa-cchaṭāḥ // VidSrk_17.4 *(468) //",
  "GK22vidsrgpu:1407": "rājaśekharasya --",
  "GK22vidsrgpu:1408": "dṛṣṭā dṛṣṭim adho dadāti kurute nālāpam ābhāṣitā śayyāyāṃ parivṛtya tiṣṭhati balād āliṅgitā vepate /",
  "GK22vidsrgpu:1409": "niryāntīṣu sakhīṣu vāsa-bhavanān nirgantum evehate jātā vāmatayaiva me 'dya sutarāṃ prītyai navoḍhā priyā // VidSrk_17.5 *(469) //",
  "GK22vidsrgpu:1410": "śrī-harṣa-devasya /",
  "GK22vidsrgpu:1411": "(Nn nāgānanda 3.4,",
  "GK22vidsrgpu:1412": "Svsu.ā. 2072,",
  "GK22vidsrgpu:1413": "Skmsa.u.ka. 516,",
  "GK22vidsrgpu:1414": "1126,",
  "GK22vidsrgpu:1415": "Spdśā.pa. 3672, Smvsū.mu. 77.2)",
  "GK22vidsrgpu:1416": "tad-vrīḍābhara-bhugnam āsya-kamalaṃ vinyasya jānūpari prodyat-pakṣma-nirīkṣitaṃ vijayate sa-prema vāma-bhruvaḥ /",
  "GK22vidsrgpu:1417": "hāsya-śrī-lava-lāñchitā ca yad asāv asyāḥ kapola-sthalī lolal-locana-gocaraṃ vrajati sa svargād apūrvo vidhiḥ // VidSrk_17.6 *(470) //",
  "GK22vidsrgpu:1418": "pradyumnasya / (Skmsa.u.ka. 940)",
  "GK22vidsrgpu:1419": "bisaka-valana-līlā-magna-pūrvārdha-kāyaṃ kamalam iti gṛhītaṃ haṃsam āśu tyajantyāḥ /",
  "GK22vidsrgpu:1420": "virata-carita-tāra-sphāra-netraṃ yad asyāś cakitam iha na dṛṣṭaṃ mūḍha tad vañcito 'si // VidSrk_17.7 *(471) //",
  "GK22vidsrgpu:1421": "ayaṃ lolan-muktāvali-kiraṇa-mālā-parikaraḥ sphuṭasyendor lakṣmīṃ kṣapayitum alaṃ manmatha-suhṛt /",
  "GK22vidsrgpu:1422": "viśālaḥ śyāmāyāḥ skhalita-ghana-nīlāṃśuka-vṛtiḥ stanābhogaḥ snihyan-masṛṇa-ghusṛṇālepa-subhagaḥ // VidSrk_17.8 *(472) //",
  "GK22vidsrgpu:1423": "manovinodasya / (Skmsa.u.ka. 853)",
  "GK22vidsrgpu:1424": "manye hīnaṃ stana-jaghanayor ekam āśaṅkya dhātrā prārabdho 'syāḥ parikalayituṃ pāṇinādāya madhyaḥ /",
  "GK22vidsrgpu:1425": "lāvaṇyārdre katham itarathā tatra tasyāṅgulīnāṃ āmagnānāṃ trivali-valaya-cchadmanā bhānti mudrāḥ // VidSrk_17.9 *(473) //",
  "GK22vidsrgpu:1426": "yatraitan mṛganābhi-patra-tilakaṃ puṣṇāti lakṣma-śriyaṃ yasmin hāsa-mayo vilimpati diśo lāvaṇya-bālātapaḥ /",
  "GK22vidsrgpu:1427": "tan mitraṃ kusumāyudhasya dadhatī bālāndhakārāñcitā tāraikāvali-maṇḍaneyam anaghā śyāmā vadhūr dṛśyatām // VidSrk_17.10 *(474) //",
  "GK22vidsrgpu:1428": "manovinodasyāmī --",
  "GK22vidsrgpu:1429": "vaktrāmbujaṃ bhuja-mṛṇāla-lataṃ priyāyā lāvaṇya-vāri vali-vīci vapus taḍāgam /",
  "GK22vidsrgpu:1430": "tat-prema-paṅka-patito na samujjihīte mac-citta-kuñjara-patiḥ parigāhamānaḥ // VidSrk_17.11 *(475) //",
  "GK22vidsrgpu:1431": "kṛcchreṇoru-yugaṃ vyatītya suciraṃ bhrāntvā nitamba-sthale madhye 'syās trivalī-vibhaṅga-viṣame niṣpandatām āgatā /",
  "GK22vidsrgpu:1432": "mad-dṛṣṭis tṛṣiteva saṃprati śanair āruhya tuṅgau stanau sākāṅkṣaṃ muhur īkṣate jala-lava-prasyandinī locane // VidSrk_17.12 *(476) //",
  "GK22vidsrgpu:1433": "śrīharṣa-devasya --",
  "GK22vidsrgpu:1434": "alam aticapalatvāt svapna-māyopamatvād pariṇati-virasatvāt saṃgamena priyāyāḥ /",
  "GK22vidsrgpu:1435": "iti yadi śatakṛtvas tattvam ālokayāmas tad api na hariṇākṣīṃ vismaraty antarātmā // VidSrk_17.13 *(477) //",
  "GK22vidsrgpu:1436": "napuṃsakam iti jñātvā tāṃ prati prahitaṃ manaḥ /",
  "GK22vidsrgpu:1437": "ramate tac ca tatraiva hatāḥ pāṇininā vayam // VidSrk_17.14 *(478) //",
  "GK22vidsrgpu:1438": "hāro 'yaṃ hariṇākṣīṇāṃ luṭhati stana-maṇḍale /",
  "GK22vidsrgpu:1439": "muktānām apy avastheyaṃ ke vayaṃ smara-kiṅkarāḥ // VidSrk_17.15 *(479) //",
  "GK22vidsrgpu:1440": "dharmakīrter amī --",
  "GK22vidsrgpu:1441": "sā sundarīti taruṇīti tanūdarīti mugdheti mugdha-vadaneti muhur muhur me /",
  "GK22vidsrgpu:1442": "kāntām ayaṃ virahiṇīm anurantu-kāmaḥ kāmāturo japati mantram ivāntarātmā // VidSrk_17.16 *(480) //",
  "GK22vidsrgpu:1443": "vīryamitrasya --",
  "GK22vidsrgpu:1444": "sā bālā vayam apragalbha-manasaḥ sā strī vayaṃ kātarāḥ sā pīnonnatimat payodhara-yugaṃ dhatte sakhedā vayam /",
  "GK22vidsrgpu:1445": "sākrāntā jaghana-sthalena guruṇā gantuṃ na śaktā vayaṃ doṣair anya-janāśritair apaṭavo jātāḥ sma ity adbhutam // VidSrk_17.17 *(481) //",
  "GK22vidsrgpu:1446": "[Amaru amaru 30, Skmsa.u.ka. 872, Sbhsu.ā. 1346, SK 3.42]",
  "GK22vidsrgpu:1447": "alasa-valita-mugdha-snigdha-niṣpanda-mandair adhika-vikasad-antar-vismaya-smera-tāraiḥ /",
  "GK22vidsrgpu:1448": "hṛdayam aśaraṇaṃ me pakṣma-lākṣyāḥ kaṭākṣair apahṛtam apaviddhaṃ pītam unmūlitaṃ ca // VidSrk_17.18 *(482) //",
  "GK22vidsrgpu:1449": "yāntyā muhur valita-kandharam ānanaṃ tad āvṛtta-vṛnta-śatapatra-nibhaṃ vahantyā /",
  "GK22vidsrgpu:1450": "digdho 'mṛtena ca viṣeṇa ca pakṣmalākṣyā gāḍhaṃ nikhāta iva me hṛdaye kaṭākṣaḥ // VidSrk_17.19 *(483) //",
  "GK22vidsrgpu:1451": "(mā.mā. 1.32)",
  "GK22vidsrgpu:1452": "pariccheda-vyaktir bhavati na purasthe 'pi viṣaye bhavaty abhyaste 'pi smaraṇam atathābhāva-viramam /",
  "GK22vidsrgpu:1453": "na saṃtāpa-cchedo hima-sarasi vā candramasi vā mano niṣṭhā-śūnyaṃ bhramati ca kim apy ālikhati ca // VidSrk_17.20 *(484) //",
  "GK22vidsrgpu:1454": "(mā.mā. 1.34)",
  "GK22vidsrgpu:1455": "paricchedātītaḥ sakala-vacanānām aviṣayaḥ punar-janmany asmin anubhava-pathaṃ yo na gatavān /",
  "GK22vidsrgpu:1456": "viveka-pradhvaṃsād upacita-mahāmoha-gahano vikāraḥ ko 'py antar jaḍayati ca tāpaṃ ca kurute // VidSrk_17.21 *(485) //",
  "GK22vidsrgpu:1457": "bhavabhūter amī (mā.mā. 1.33)",
  "GK22vidsrgpu:1458": "gacchantyā muhur arpitaṃ mṛgadṛśā tāra-sphurad-vīkṣaṇaṃ prānta-bhrāmyad-asañjita-bhru yad idaṃ kiṃ tan na jānīmahe /",
  "GK22vidsrgpu:1459": "kvāpi sveda-samuccayaḥ snapayati kvāpi prakamodgamaḥ kvāpy aṅgeṣu tuṣānala-pratisamaḥ kandarpa-darpa-kramaḥ // VidSrk_17.22 *(486) //",
  "GK22vidsrgpu:1460": "amṛta-siktam ivāṅgam idaṃ yadi bhavati tanvi tavādbhuta-vīkṣitaiḥ /*",
  "GK22vidsrgpu:1461": "adharam indukarād api śubhrayanty aruṇayanty aruṇād api kiṃ dṛśam // VidSrk_17.23 *(487) //*",
  "GK22vidsrgpu:1462": "sā netrāñjanatāṃ punar vrajati me vācām ayaṃ vibhramaḥ pratyāsanna-kara-graheti ca karī hastodare śāyitaḥ /",
  "GK22vidsrgpu:1463": "etāvad bahu yad babhūva katham apy ekatra manvantare nirmāṇaṃ vapuṣo mamoru-tapasas tasyāś ca vāma-bhruvaḥ // VidSrk_17.24 *(488) //",
  "GK22vidsrgpu:1464": "vallaṇasya --",
  "GK22vidsrgpu:1465": "nūnam ājñā-karas tasyāḥ subhruvo makara-dhvajaḥ /",
  "GK22vidsrgpu:1466": "yatas tan-netra-sañcāra- sūciteṣu pravartate // VidSrk_17.25 *(489) //",
  "GK22vidsrgpu:1467": "ādau vismaya-nistaraṅgam anu ca preṅkholitaṃ sādhvasaiḥ vrīḍā-namram atha kṣaṇaṃ pravikasat-tāraṃ didṛkṣā-rasaiḥ /",
  "GK22vidsrgpu:1468": "ākṛṣṭaṃ sahajābhijātya-kalanāt premṇā puraḥ preritaṃ cakṣur bhūri kathaṃ kathaṃcid agamat preyāṃsam eṇīdṛśaḥ // VidSrk_17.26 *(490) //",
  "GK22vidsrgpu:1469": "gacchati puraḥ śarīraṃ dhāvati paścād asaṃsthitaṃ cetaḥ /*",
  "GK22vidsrgpu:1470": "cīnāṃśukam iva ketoḥ prativātaṃ nīyamānasya // VidSrk_17.27 *(491) //*",
  "GK22vidsrgpu:1471": "kālidāsasya (śākuntala 1.30)",
  "GK22vidsrgpu:1472": "ayaṃ te vidruma-cchāyo maru-deśa ivādharaḥ /",
  "GK22vidsrgpu:1473": "karoti kasya no mugdhe pipāsā-taralaṃ manaḥ // VidSrk_17.28 *(492) //",
  "GK22vidsrgpu:1474": "kasyacit / (Skmsa.u.ka. 833)",
  "GK22vidsrgpu:1475": "asyās tuṅgam iva stana-dvayam idaṃ nimneva nābhiḥ sthitā dṛśyante viṣamonnatāś ca valayo bhittau samāyām api /",
  "GK22vidsrgpu:1476": "aṅge ca pratibhāti mārdavam idaṃ snigdha-svabhāvaś ciraṃ premṇā man-mukha-candram īkṣita eva smereva vaktīti ca // VidSrk_17.29 *(493) //",
  "GK22vidsrgpu:1477": "svacchandaṃ sva-gṛhāṅgaṇaṃ bhramati sā mad-darśanād līyate dhanyān paśyati locanena sakalenārdhena māṃ vīkṣate /",
  "GK22vidsrgpu:1478": "anyān mantrayate punar mayi gate maunaṃ samālambate nīto dūram ahaṃ tayā dayitayā sāmānya-lokād api // VidSrk_17.30 *(494) //",
  "GK22vidsrgpu:1479": "sa khalu sukṛti-bhājām agraṇīḥ so 'tidhanyaḥ vinihita-kuca-kumbhā pṛṣṭhato yan mṛgākṣī /",
  "GK22vidsrgpu:1480": "bahalatara-nakhāgra-kṣoda-vinyasta-mārge śirasi ṭasiti likṣāṃ hanti hūṅkāra-garbham // VidSrk_17.31 *(495) //",
  "GK22vidsrgpu:1481": "alasayati gātram adhikaṃ bhramayati cetas tanoti saṃtāpam /*",
  "GK22vidsrgpu:1482": "mohaṃ ca muhuḥ kurute viṣama-viṣaṃ vīkṣitaṃ tasyāḥ // VidSrk_17.32 *(496) //*",
  "GK22vidsrgpu:1483": "mattebha-kumbha-pariṇāhini kuṅkumārdre kāntā-payodhara-yuge rati-kheda-khinnaḥ /",
  "GK22vidsrgpu:1484": "vakṣo nidhāya bhuja-pañjara-madhya-vartī dhanyaḥ kṣapāḥ kṣapayati kṣaṇa-labdha-nidraḥ // VidSrk_17.33 *(497) //",
  "GK22vidsrgpu:1485": "dhik tasya mūḍha-manasaḥ kukaveḥ kavitvaṃ yaḥ strī-mukhaṃ ca śaśinaṃ ca samīkaroti /",
  "GK22vidsrgpu:1486": "bhrū-bhaṅga-vibhrama-vilāsa-nirīkṣitāni kopa-prasāda-hasitāni kutaḥ śaśāṅke // VidSrk_17.34 *(498) //",
  "GK22vidsrgpu:1487": "tāvaj jarā-maraṇa-bandhu-viyoga-śoka- saṃvega-bhinna-manasām apavarga-vāñchā /",
  "GK22vidsrgpu:1488": "yāvan na vakra-gatir añjana-nīla-rocir eṇīdṛśāṃ daśati locana-danta-śūkaḥ // VidSrk_17.35 *(499) //",
  "GK22vidsrgpu:1489": "sā yair dṛṣṭā na vā dṛṣṭā muṣitāḥ samam eva te /",
  "GK22vidsrgpu:1490": "hṛtaṃ hṛdayam ekeṣām anyeṣāṃ cakṣuṣaḥ phalam // VidSrk_17.36 *(500) //",
  "GK22vidsrgpu:1491": "kasyacit / (Skmsa.u.ka. 969)",
  "GK22vidsrgpu:1492": "sā bāleti mṛgekṣaṇeti vikasat-padmānaneti krama- pronmīlat-kuca-kuḍmaleti hṛdaya tvāṃ dhig vṛthā śrāmyasi /",
  "GK22vidsrgpu:1493": "māyeyaṃ mṛgatṛṣṇikāsv api payaḥ pātuṃ samīhā tava tyaktavye pathi mā kṛthāḥ punar api prema-pramādāspadam // VidSrk_17.37 *(501) //",
  "GK22vidsrgpu:1494": "dharmakīrteḥ --",
  "GK22vidsrgpu:1495": "avacanaṃ vacanaṃ priya-saṃnidhā- vanavalokanam eva vilokanam /",
  "GK22vidsrgpu:1496": "avayavāvaraṇaṃ ca yad añcala- vyatikareṇa tad-aṅga-samarpaṇam // VidSrk_17.38 *(502) //",
  "GK22vidsrgpu:1497": "kālidāsasya /",
  "GK22vidsrgpu:1498": "(Skmsa.u.ka. 514, Smvsū.mu. 88.18)",
  "GK22vidsrgpu:1499": "alasa-valitaiḥ premārdrārdrair muhur mukulī-kṛtaiḥ kṣaṇam abhimukhair lajjālolair nimeṣa-parāṅmukhaiḥ /",
  "GK22vidsrgpu:1500": "hṛdaya-nihitaṃ bhāvākūtaṃ vamadbhir ivekṣaṇaiḥ kathaya sukṛtī ko 'yaṃ mugdhe tvayādya vilokyate // VidSrk_17.39 *(503) //",
  "GK22vidsrgpu:1501": "amaroḥ (Amaru 4; Skmsa.u.ka. 658)",
  "GK22vidsrgpu:1502": "yadi sarojam idaṃ kva niśi prabhā yadi niśāpatir ahni kuto nu saḥ /",
  "GK22vidsrgpu:1503": "racayatobhaya-dharmi tavānanaṃ prakaṭitaṃ vidhinā bahu naipuṇam // VidSrk_17.40 *(504) //",
  "GK22vidsrgpu:1504": "abhimukhe mayi saṃvṛtam īkṣitaṃ hasitam anya-nimitta-kathodayam /",
  "GK22vidsrgpu:1505": "vinaya-vārita-vṛttir atas tayā na vivṛto madano na ca saṃvṛtaḥ // VidSrk_17.41 *(505) //",
  "GK22vidsrgpu:1506": "ko 'sau kṛtī kathaya ko madanaika-bandhur udgrīvam arcayasi kasya mṛgākṣi mārgam /",
  "GK22vidsrgpu:1507": "nīlābja-karburita-madhya-vinidra-kunda- dāmābhirāma-rucibhis taralaiḥ kaṭākṣaiḥ // VidSrk_17.42 *(506) //",
  "GK22vidsrgpu:1508": "guruṇā stana-bhāreṇa mukha-candreṇa bhāsvatā /",
  "GK22vidsrgpu:1509": "śanaiścarābhyāṃ pādābhyāṃ reje graha-mayīva sā // VidSrk_17.43 *(507) //",
  "GK22vidsrgpu:1510": "sāvarṇeḥ (śṛṅgāra-śataka 17,",
  "GK22vidsrgpu:1511": "sūktimuktāvalī)",
  "GK22vidsrgpu:1512": "alasa-valitaiḥ premārdrārdrair nimeṣa-parāṅmukhaiḥ kṣaṇam abhimukhaṃ lajjā-lolair muhur mukulīkṛtaiḥ /",
  "GK22vidsrgpu:1513": "hṛdaya-nihitaṃ bhāvākūtaṃ vamadbhir ivekṣaṇaiḥ kathaya sukṛtī ko 'sau mugdhe tvayādya vilokyate // VidSrk_17.44 *(508) //",
  "GK22vidsrgpu:1514": "śrīharṣasya --",
  "GK22vidsrgpu:1515": "upari kabarī-bandha-granther atha grathitāṅgurīn nija-bhuja-late tiryak tanvyā vitatya vivṛttayā /",
  "GK22vidsrgpu:1516": "vivṛta-vilasad-vāmāpāṅga-stanārdha-kapolayā kuvalaya-dala-srak-saṃdigdha-śriyaḥ prahitā dṛśaḥ // VidSrk_17.45 *(509) //",
  "GK22vidsrgpu:1517": "parameśvarasya / (Skmsa.u.ka. 1078)",
  "GK22vidsrgpu:1518": "sākūtaṃ dayitena sā parijanābhyāśe samālokitā svākūta-pratipādanāya rabhasād āśvāsayantī priyam /",
  "GK22vidsrgpu:1519": "vaidarbhākṣara-garbhiṇīṃ giram udīryānyāpadeśād śiśuṃ prītyā karṣati cumbati tvarayati śliṣyaty asūyaty api // VidSrk_17.46 *(510) //",
  "GK22vidsrgpu:1520": "vyāvṛttyā śithilīkaroti vasanaṃ jāgraty api vrīḍayā svapna-bhrānti-pariplutena manasā gāḍhaṃ samāliṅgati /",
  "GK22vidsrgpu:1521": "dattvāṅgaṃ svapiti priyasya rataye vyājena nidrāṃ gatā tanvy-aṅgyā viphalaṃ viceṣṭitam aho bhāvānabhijñe jane // VidSrk_17.47 *(511) //",
  "GK22vidsrgpu:1522": "kasyacit / (Skmsa.u.ka. 895, amaroḥ)",
  "GK22vidsrgpu:1523": "āyāte dayite marusthala-bhuvām utprekṣya durlaṅghyatāṃ gehinyā paritoṣa-bāṣpa-taralām āsajya dṛṣṭiṃ mukhe /",
  "GK22vidsrgpu:1524": "dattvā pīlu-śamīkarīra-kavalān svenāñcalenādarā- dāmṛṣṭaṃ karabhasya kesara-saṭābhārāvalagnaṃ rajaḥ // VidSrk_17.48 *(512) //",
  "GK22vidsrgpu:1525": "keśaṭasya / (Sksa.ka.ā. 5.120,",
  "GK22vidsrgpu:1526": "Drda.rū. 4.14a,",
  "GK22vidsrgpu:1527": "Skmsa.u.ka. 771,",
  "GK22vidsrgpu:1528": "Svsu.ā. 2075, Smvsū.mu. 54.4)",
  "GK22vidsrgpu:1529": "darbhāṅkureṇa caraṇaḥ kṣata ity akāṇḍe tanvī sthitā katicid eva padāni gatvā /",
  "GK22vidsrgpu:1530": "āsīd vivṛtta-vadanā ca vimocayantī śākhāsu valkalam asaktam api drumāṇām // VidSrk_17.49 *(513) //",
  "GK22vidsrgpu:1531": "kālidāsasya (śākuntala 2.12)",
  "GK22vidsrgpu:1532": "dūrād eva kṛto 'ñjalir na sa punaḥ pānīya-pānocito rūpālokana-vismitena calitaṃ mūrdhnā na śāntyā tṛṣaḥ /",
  "GK22vidsrgpu:1533": "romāñco 'pi nirantaraṃ prakaṭitaḥ prītyā na śaityād apāṃ akṣuṇṇo vidhir adhvagena ghaṭito vīkṣya prapā-pālikām // VidSrk_17.50 *(514) //",
  "GK22vidsrgpu:1534": "bāṇasya --",
  "GK22vidsrgpu:1535": "calāpāṅgāṃ dṛṣṭiṃ spṛśasi bahuśo vepathumatīṃ rahasyākhyāyīva mṛśasi mṛdu karṇāntika-gataḥ /",
  "GK22vidsrgpu:1536": "karaṃ vyādhunvatyāḥ pibasi rati-sarvasvam adharaṃ vayaṃ tattvānveṣān madhukara hatās tvaṃ khalu kṛtī // VidSrk_17.51 *(515) //",
  "GK22vidsrgpu:1537": "[śaku. 1.20]",
  "GK22vidsrgpu:1538": "snigdhaṃ vīkṣitam anyato 'pi nayane yat preṣayantyā tayā yātaṃ yac ca nirambayor gurutayā mandaṃ viṣādād iva /",
  "GK22vidsrgpu:1539": "mā gā ity uparuddhayā yad api tat sāsūyam uktā sakhī sarvaṃ tat kila mat-parāyaṇam aho kāmaḥ svatāṃ paśyati // VidSrk_17.52 *(516) //",
  "GK22vidsrgpu:1540": "kālidāsasyaitau (śākuntala 2.2)",
  "GK22vidsrgpu:1541": "vaktra-śrī-jita-lajjitendu-malinaṃ kṛtvā kare kandukaṃ krīḍā-kautuka-miśra-bhāvam anayā tāmraṃ vahanty ānanam /",
  "GK22vidsrgpu:1542": "bhṛṅgāgra-graha-kṛṣṭa-ketaka-dala-spardhāvatīnāṃ dṛśāṃ dīrghāpāṅga-taraṅgaṇaika-suhṛdām eṣo 'smi pātrīkṛtaḥ // VidSrk_17.53 *(517) //",
  "GK22vidsrgpu:1543": "rājaśekharasya --",
  "GK22vidsrgpu:1544": "taraṅgaya dṛśo 'ṅgane patatu citram indīvaraṃ sphuṭīkuru rada-cchadaṃ vrajatu vidrumaḥ śvetatām /",
  "GK22vidsrgpu:1545": "manāg vapur apāvṛṇu spṛśatu kāñcanaṃ kālikāṃ udañcaya nijānanaṃ bhavatu ca dvi-candraṃ nabhaḥ // VidSrk_17.54 *(518) //",
  "GK22vidsrgpu:1546": "eko jayati sad-vṛttaḥ kiṃ punar dvau susaṃhatau /",
  "GK22vidsrgpu:1547": "kiṃ citraṃ yadi tanvaṅgyāḥ stanābhyāṃ nirjitaṃ jagat // VidSrk_17.55 *(519) //",
  "GK22vidsrgpu:1548": "praṇālī-dīrghasya pratikalam apāṅgasya suhṛdaḥ kaṭākṣa-vyākṣepāḥ śiśu-śaphara-phāla-pratibhuvaḥ /",
  "GK22vidsrgpu:1549": "dadhānāḥ sarvasvaṃ kusuma-dhanuṣo 'smān prati sakhe navaṃ netrādvaitaṃ kuvalaya-dṛśaḥ saṃnidadhati // VidSrk_17.56 *(520) //",
  "GK22vidsrgpu:1550": "rājaśekharasya /",
  "GK22vidsrgpu:1551": "(Vsbvi.śā.bha. 4.18, Skmsa.u.ka. 1076)",
  "GK22vidsrgpu:1552": "bhavana-bhuvi sṛjantas tāra-hārāvatārān diśi diśi vikirantaḥ ketakānāṃ kuṭumbam /",
  "GK22vidsrgpu:1553": "viyati ca racayantaś candrikāṃ dugdha-mugdhāṃ pratinayana-nipātāḥ subhruvo vibhramanti // VidSrk_17.57 *(521) //",
  "GK22vidsrgpu:1554": "rājaśekharasya /",
  "GK22vidsrgpu:1555": "(Vsbvi.śā.bha. 4.17, Skmsa.u.ka. 938)",
  "GK22vidsrgpu:1556": "yat paśyanti jhagity apāṅga-saraṇi-droṇī-juṣā cakṣuṣā viṅkhanti krama-dolitobhaya-bhujaṃ yan nāma vāma-bhruvaḥ /",
  "GK22vidsrgpu:1557": "bhāṣante ca yad uktibhiḥ stavakitaṃ vaidagdhya-mudrātmabhisḥ tad devasya rasāyanaṃ rasanidher manye manojanmanaḥ // VidSrk_17.58 *(522) //",
  "GK22vidsrgpu:1558": "krama-saralita-kaṇṭha-prakramollāsitoras taralita-bali-rekhā-sūtra-sarvāṅgam asyāḥ /",
  "GK22vidsrgpu:1559": "sthita-mati-ciram uccair agrapādāṅgulībhiḥ kara-kalita-sakhīkaṃ māṃ didṛkṣoḥ smarāmi // VidSrk_17.59 *(523) //",
  "GK22vidsrgpu:1560": "rājaśekharasya /",
  "GK22vidsrgpu:1561": "(Vsbvi.śā.bha. 3.3, Skmsa.u.ka. 936,",
  "GK22vidsrgpu:1562": "kālidāsasya)",
  "GK22vidsrgpu:1563": "smara-śaradhi-sakāśaṃ karṇa-pāśaṃ kṛśāṅgī raya-vigalita-tāḍīpatra-tāḍaṅkam ekam /",
  "GK22vidsrgpu:1564": "vahati hṛdaya-coraṃ kuṅkuma-nyāsa-gauraṃ valayitam iva nālaṃ locanendīvarasya // VidSrk_17.60 *(524) //",
  "GK22vidsrgpu:1565": "kasyacit // (Skmsa.u.ka. 829)",
  "GK22vidsrgpu:1566": "celāñcalena cala-hāra-latā-prakāṇḍair veṇī-guṇena ca balād valayī-kṛtena /",
  "GK22vidsrgpu:1567": "svecchāhita-bhramaraka-bhrami-maṇḍalībhir anyaṃ rasaṃ racayatīva ciraṃ nata-bhrūḥ // VidSrk_17.61 *(525) //",
  "GK22vidsrgpu:1568": "rājaśekharasya /",
  "GK22vidsrgpu:1569": "(Vsbvi.śā.bha. 2.9, Skmsa.u.ka. 868)",
  "GK22vidsrgpu:1570": "amanda-maṇi-nūpura-kvaṇata-cāru-cārī-kramaṃ jhaṇaj-jhaṇita-mekhalā-skhalita-tāra-hāra-cchaṭam /",
  "GK22vidsrgpu:1571": "idaṃ tarala-kaṅkaṇāvali-viśeṣa-vācālitaṃ mano harati subhruvaḥ kim api kanduka-krīḍitam // VidSrk_17.62 *(526) //",
  "GK22vidsrgpu:1572": "tasyaiva / (Vsbvi.śā.bha. 2.6,",
  "GK22vidsrgpu:1573": "Skmsa.u.ka. 866, Smvsū.mu. 66.6)",
  "GK22vidsrgpu:1574": "sā dugdha-mugdha-madhura-cchavi-raṅga-yaṣṭis te locane taruṇa-ketaka-patra-dīrghe /",
  "GK22vidsrgpu:1575": "kambor viḍambana-karaś ca sa eva kaṇṭhaḥ saiveyam indu-vadanā madanāyudhāya // VidSrk_17.63 *(527) //",
  "GK22vidsrgpu:1576": "kva pātavyā jyotsnāmṛta-bhavana-garbhāpi tṛṣitair mṛṇālī-tandūbhyaḥ sicaya-racanā kutra bhavatu /",
  "GK22vidsrgpu:1577": "kva vā pārīmeyo bata bakula-dāmnāṃ parimalaḥ kathaṃ svapnaḥ sākṣāt kuvalaya-dṛśaṃ kalpayatu tām // VidSrk_17.64 *(528) //",
  "GK22vidsrgpu:1578": "[NOTE: kva peyaṃ jyotsnāmbho vadata visavallī-saraṇibhir]",
  "GK22vidsrgpu:1579": "rājaśekharasya /",
  "GK22vidsrgpu:1580": "(Sksa.ka.ā. 2.60, Skmsa.u.ka. 949)",
  "GK22vidsrgpu:1581": "rasavad amṛtaṃ kaḥ saṃdeho madhūny api nānyathā madhuram adhikaṃ cūtasyāpi prasanna-rasaṃ phalam /",
  "GK22vidsrgpu:1582": "sakṛd api punar madhyasthaḥ san rasāntara-vijjano vadatu yad ihānyat svādu syāt priyāradana-cchadāt // VidSrk_17.65 *(529) //",
  "GK22vidsrgpu:1583": "kasyacit / (Sksa.ka.ā. 1.110,",
  "GK22vidsrgpu:1584": "Svsu.ā. 1511,",
  "GK22vidsrgpu:1585": "Skmsa.u.ka. 1101,",
  "GK22vidsrgpu:1586": "Spdśā.pa. 3312, Smvsū.mu. 53.21)",
  "GK22vidsrgpu:1587": "kuvalaya-vanaṃ pratyākhyātaṃ navaṃ madhu ninditaṃ hasitam amṛtaṃ hanta svādoḥ paraṃ rasa-saṃpadaḥ /",
  "GK22vidsrgpu:1588": "viṣam upahitaṃ cintāvyājān manasy api kāmināṃ alasa-madhurair līlā-tantrais tayārdha-vilokitaiḥ // VidSrk_17.66 *(530) //",
  "GK22vidsrgpu:1589": "cañcac-colāñcalāni pratisaraṇa-raya-vyasta-veṇīni bāhoḥ vikṣepād dakṣiṇasya pracalita-valayāsphāla-kolāhalāni /",
  "GK22vidsrgpu:1590": "śvāsa-truṭyad-vacāṃsi drutam itara-karotkṣipta-lolālakāni srasta-srañji pramodaṃ dadhati mṛgadṛśāṃ kanduka-krīḍitāni // VidSrk_17.67 *(531) //",
  "GK22vidsrgpu:1591": "prahara-viratau madhye vāhnas tato 'pi pare 'thavā kim uta sakale jāte vāhni-priya tvam ihaiṣyasi /",
  "GK22vidsrgpu:1592": "iti dina-śata-prāpyaṃ deśaṃ priyasya yiyāsato harati gamanaṃ bālālāpaiḥ sabāṣpa-galaj-jalaiḥ // VidSrk_17.68 *(532) //",
  "GK22vidsrgpu:1593": "jhalajjhalasya (Amaru 12; Skmsa.u.ka. 921,",
  "GK22vidsrgpu:1594": "Sbhsu.ā. 1048,",
  "GK22vidsrgpu:1595": "Spdśā.pa. 3389, Smvsū.mu. 37)",
  "GK22vidsrgpu:1596": "kalyāṇaṃ parikalpyatāṃ pika-kule rohantu vāñcāptayoaḥ haṃsānām udayo 'stu pūrṇa-śaśinaḥ stād bhadram indīvare /",
  "GK22vidsrgpu:1597": "ity udbāṣpa-vadhū-giraḥ pratipadaṃ saṃpūrayanty āntike kāntaḥ prasthiti-kalpitopakaraṇaḥ sakhyā bhṛśaṃ vāritaḥ // VidSrk_17.69 *(533) //",
  "GK22vidsrgpu:1598": "śṛṅgārasya --",
  "GK22vidsrgpu:1599": "sāmānya-vāci padam apy abhidhīyamānaṃ māṃ prāpya jātam abhidheya-viśeṣa-niṣṭham /",
  "GK22vidsrgpu:1600": "strī kācid ity abhihite hi mano madīyaṃ tām eva vāma-nayanāṃ viṣayī-karoti // VidSrk_17.70 *(534) //",
  "GK22vidsrgpu:1601": "// ity anurāga-vrajyā //",
  "GK22vidsrgpu:1602": "//17//",
  "GK22vidsrgpu:1603": "___________________________________________________________________",
  "GK22vidsrgpu:1604": "18. dūtī-vacana-vrajyā",
  "GK22vidsrgpu:1605": "lāvaṇyena pidhīyateṅgatanimā saṃdndhāryate jīvitaṃ tvad-dhyānaiḥ satataṃ kuraṅgaka-dṛśaḥ kintv etad āste navam /",
  "GK22vidsrgpu:1606": "niḥśvāsaiḥ kuca-kumbha-pīṭha-luṭhana-pratyudgamān māṃsalaiḥ śyāmībhūta-kapolam indur adhunā yat tan mukhaṃ spardhate // VidSrk_18.1 *(535) //",
  "GK22vidsrgpu:1607": "śṛṅgārasya / (Srk sa.u.ka. 617)",
  "GK22vidsrgpu:1608": "sodvegā mṛga-lāñchane mukham api svaṃ nekṣate darpaṇe trastā kokila-kūjitād api giraṃ nonmudrayaty ātmanaḥ /",
  "GK22vidsrgpu:1609": "itthaṃ duḥsaha-dāha-dāyini dhṛta-dveṣāpi puṣpāyudhe mugdhā sā subhage tvayi pratimuhuḥ premādhikaṃ puṣyati // VidSrk_18.2 *(536) //",
  "GK22vidsrgpu:1610": "tasyaiva / (Skmsa.u.ka. 647)",
  "GK22vidsrgpu:1611": "vilimpanty etasmin malaya-jarasārdreṇa mahasā diśaṃ cakraṃ candre sukṛtamaya tasyā mṛga-dṛśaḥ /",
  "GK22vidsrgpu:1612": "dṛśor bāṣpaḥ pāṇau vadanam asavaḥ kaṇṭha-kuhare hṛdi tvaṃ hrīḥ pṛṣṭhe vacasi ca guṇā eva bhavataḥ // VidSrk_18.3 *(537) //",
  "GK22vidsrgpu:1613": "acala-siṃhasya /",
  "GK22vidsrgpu:1614": "(Skmsa.u.ka. 621, Sksa.ka.ā.v 614, Smvsū.mu. 44.7)",
  "GK22vidsrgpu:1615": "ambhoruhaṃ vadanam ambakam indukāntaḥ pāthonidhiḥ kusuma-cāpa-bhṛto vikāraḥ /",
  "GK22vidsrgpu:1616": "prādurbabhūva subhaga tvayi dūrasaṃsthe caṇḍāla-candra-dhavalāsu niśāsu tasyāḥ // VidSrk_18.4 *(538) //",
  "GK22vidsrgpu:1617": "caṇḍāla-candrasya / (Skmsa.u.ka. 652)",
  "GK22vidsrgpu:1618": "vaktrendor na haranti bāṣpa-payasāṃ dhārā-manojñāṃ śriyaṃ niḥśvāsā na kadarthayanti madhurāṃ bimbādharasya dyutim /",
  "GK22vidsrgpu:1619": "tasyās tvad-virahe vipakva-lavalī-lāvaṇya-saṃvādinī chāyā kāpi kapolayor anudinaṃ tasyāḥ paraṃ śuṣyati // VidSrk_18.5 *(539) //",
  "GK22vidsrgpu:1620": "dharmakīrteḥ / (Skmsa.u.ka. 616)",
  "GK22vidsrgpu:1621": "tāpo 'mbhaḥ prasṛtiṃ pacaḥ pracayavān bāṣpaḥ praṇālocitaḥ śvāsānartita-dīpa-varti-latikāḥ pāṇḍimni magnaṃ vapuḥ /",
  "GK22vidsrgpu:1622": "kiṃ cānyat kathayāmi rātrim akhilāṃ tvad-vartma-vātāyane hasta-cchatra-niruddha-candra-mahasas tasyāḥ sthitir vartate // VidSrk_18.6 *(540) //",
  "GK22vidsrgpu:1623": "rājaśekharasya /",
  "GK22vidsrgpu:1624": "(Vsbvi.śā.bha. 2.21, Skmsa.u.ka. 653)",
  "GK22vidsrgpu:1625": "candraṃ candana-kardamena likhitaṃ sā mārṣṭi daṣṭādharā vandyaṃ nindati yac ca manmatham asau bhaṅktvāgrahas tāṅgulīḥ /",
  "GK22vidsrgpu:1626": "kāmaḥ puṣpa-śaraḥ kileti sumano-vargaṃ lunīte ca yat tat kāṃ sā subhaga tvayā varat-tanur bātūlatāṃ lambhitā // VidSrk_18.7 *(541) //",
  "GK22vidsrgpu:1627": "tasyaiva / (Vsbvi.śā.bha. 2.20,",
  "GK22vidsrgpu:1628": "Skmsa.u.ka. 623, Smvsū.mu. 44.9)",
  "GK22vidsrgpu:1629": "vapuḥ śāraṅgākṣyās tad avirala-romāñca-nicayaṃ tvayi svapnāvāpte snapayati paraḥ kheda-visaraḥ /",
  "GK22vidsrgpu:1630": "balākarṣa-tryuṭyad-valayaja-kaḍatkāra-ninadair vinidrāyāḥ paścād anavarata-bāṣpāmbu-nivahāḥ // VidSrk_18.8 *(542) //",
  "GK22vidsrgpu:1631": "vasukalpasya",
  "GK22vidsrgpu:1632": "no śakyā gadituṃ smarānala-daśā yāsyās tvayi prasthite patraiḥ sāsra-sakhī-janoparacite talpe luṭhantyā muhuḥ /",
  "GK22vidsrgpu:1633": "yad liptaṃ kuca-candanena sutanor adyāpi candra-cchalāc chvāsoḍḍīna-viśuṣka-pāṇḍu-bisinī-patraṃ divi bhrāmyati // VidSrk_18.9 *(543) //",
  "GK22vidsrgpu:1634": "rudrasya",
  "GK22vidsrgpu:1635": "prakaṭayati kṣaṇa-bhaṅgaṃ paśyati sarvaṃ jagad gataṃ śūnyam /*",
  "GK22vidsrgpu:1636": "ācarati smṛti-bāhyaṃ jātā sā bauddha-buddhir iva // VidSrk_18.10 *(544) //*",
  "GK22vidsrgpu:1637": "tvad-arthinī candana-bhasma-digdhā lalāṭa-lekhāśru-jalābhiṣiktā /",
  "GK22vidsrgpu:1638": "mṛṇāla-cīraṃ dadhatī stanābhyāṃ smaropadiṣṭaṃ carati vrataṃ sā // VidSrk_18.11 *(545) //",
  "GK22vidsrgpu:1639": "kasyacit / (Svsu.ā. 1393, Skmsa.u.ka. 618)",
  "GK22vidsrgpu:1640": "ye nirdahanti daśana-śvasitāvalokaiḥ krūraṃ dvi-jihva-kuṭilāḥ kva vilāsinas te /",
  "GK22vidsrgpu:1641": "bhīṣmoṣmabhiḥ smaraṇa-mātra-viṣais taveyam avyāla mārayati kāpi bhujaṅga-bhaṅgiḥ // VidSrk_18.12 *(546) //",
  "GK22vidsrgpu:1642": "svedāpūra-vilupta-kuṅkuma-rasāśleṣāvila-pracchadāt talpād vyakta-manobhavānala-śikhālīḍhād ivāśaṅkitā /",
  "GK22vidsrgpu:1643": "sā bālā balavan-mṛgāṅka-kiraṇair utpāditāntar-jvarā tvat-saṃkalpa-jaḍe tva-aṅka-śayane nidrā-sukhaṃ vāñchati // VidSrk_18.13 *(547) //",
  "GK22vidsrgpu:1644": "dhūmeneva hate dṛśau visṛjato bāṣpaṃ pravāha-kṣama kathotpheṇam ivātta-candana-rasaṃ svedaṃ vapur muñcati /",
  "GK22vidsrgpu:1645": "antaḥprajvalitasya kāma-śikhino dāhārjitair bhasmabhiḥ śvāsā-vega-vinirgatair iva tanoḥ pāṇḍutvam unmīlati // VidSrk_18.14 *(548) //",
  "GK22vidsrgpu:1646": "manovinodasyaitau --",
  "GK22vidsrgpu:1647": "atraiva svayam eva citra-phalake kampa-skhalal-lekhayā saṃtāpārtivinodanāya katham apy ālikhya sakhyā bhavān /",
  "GK22vidsrgpu:1648": "bāṣpa-vyākulam īkṣitaḥ sapulakaṃ cūtāṅkurair arcito mūrdhnā ca praṇataḥ sakhīṣu madana-vyājena cāpahnutaḥ // VidSrk_18.15 *(549) //",
  "GK22vidsrgpu:1649": "vākkūṭasya / (Skmsa.u.ka. 634)",
  "GK22vidsrgpu:1650": "sā sundarī tava viyoga-hutāśane 'sminn abhyukṣya bāṣpa-salilair nija-deha-havyam /",
  "GK22vidsrgpu:1651": "janmāntare viraha-duḥkha-vināśa-kāmā puṃskokilābhihiti-mantra-padair juhoti // VidSrk_18.16 *(550) //",
  "GK22vidsrgpu:1652": "prabhākarasya --",
  "GK22vidsrgpu:1653": "subhaga sukṛta-prāpyo yadyapy asi tvam asāv api priya-sahacarī nādhanyānām upaiti vidheyatām /",
  "GK22vidsrgpu:1654": "tad alam adhunā nirbandhena prasīda parasparaṃ praṇaya-madhuraḥ sad-bhāvo vāṃ cirāya vivardhatām // VidSrk_18.17 *(551) //",
  "GK22vidsrgpu:1655": "vākkūṭasya --",
  "GK22vidsrgpu:1656": "dolālolāḥ śvasana-marutaś cakṣuṣī nirjharābhe tasyāḥ śuṣyat-tagara-sumanaḥ-pāṇḍurā gaṇḍa-bhittiḥ /",
  "GK22vidsrgpu:1657": "tad-gātrāṇāṃ kim iva hi bahu brūmahe durbalatvaṃ yeṣām agre pratipad uditā candralekhāpy atanvī // VidSrk_18.18 *(552) //",
  "GK22vidsrgpu:1658": "rājaśekharasya / (Skmsa.u.ka. 641)",
  "GK22vidsrgpu:1659": "asyās tāpam ahaṃ mukunda kathayāmy eṇīdṛśas te kathaṃ padminyāḥ sarasaṃ dalaṃ vinihitaṃ yasyāḥ satāpe hṛdi /",
  "GK22vidsrgpu:1660": "ādau śuṣyati saṃkucaty anu tataś cūrṇatvam āpadyate paścān murmuratāṃ dadhad dahati ca śvāsāvadhūtaḥ śikhī // VidSrk_18.19 *(553) //",
  "GK22vidsrgpu:1661": "kasyacit / (Smvsū.mu. 44.25 utpalarāja;",
  "GK22vidsrgpu:1662": "Skmsa.u.ka. 626 kasyacit;",
  "GK22vidsrgpu:1663": "Pvpadyā. 356 śāntikarasya)",
  "GK22vidsrgpu:1664": "viṣaṃ candrālokaḥ kumuda-vana-vāto hutavahaḥ kṣata-kṣāro hāraḥ sa khalu puṭa-pāko malayajaḥ /",
  "GK22vidsrgpu:1665": "aye kiṃcid vakre tvayi subhaga sarve katham amī samaṃ jātās tasyām ahaha viparīta-prakṛtayaḥ // VidSrk_18.20 *(554) //",
  "GK22vidsrgpu:1666": "acala-siṃhasya / (Skmsa.u.ka. 648)",
  "GK22vidsrgpu:1667": "tvāṃ cintā-parikalpitaṃ subhaga sā saṃbhāvya romāñcitā śūnyāliṅgana-saṃcalad-bhuja-yugenātmānam āliṅgati /",
  "GK22vidsrgpu:1668": "kiṃ cānyad-viraha-vyathā-praṇayiṇīṃ saṃprāpya mūrcchāṃ cirāt pratyujjīvati karṇa-mūla-paṭhitais tvan-nāma-mantrākṣaraiḥ // VidSrk_18.21 *(555) //",
  "GK22vidsrgpu:1669": "kasyacit / (Skmsa.u.ka. 631, Spdśā.pa. 3487)",
  "GK22vidsrgpu:1670": "gāḍhāv adhaḥ-kṛta-bali-tritayau susaṅga tuṅgau stanāv iti tayos talam ārtam āgāt /*",
  "GK22vidsrgpu:1671": "tasyāḥ sphuṭaṃ hṛdayam ity api na smareṣūnta rakṣataḥ praviśato vimukho 'tha vā kva // VidSrk_18.22 *(556) //*",
  "GK22vidsrgpu:1672": "vallaṇasya --",
  "GK22vidsrgpu:1673": "mṛga-śiśu-dṛśas tasyās tāpaṃ kathaṃ kathayāmi te dahana-patitā dṛṣṭā mūrtir mayā na hi vaidhavī /",
  "GK22vidsrgpu:1674": "iti tu niyataṃ nārī-rūpaḥ sa loka-dṛśāṃ priyas tava śaṭhatayā śilpotkarṣo vidher vighaṭiṣyate // VidSrk_18.23 *(557) //",
  "GK22vidsrgpu:1675": "vācaspateḥ /",
  "GK22vidsrgpu:1676": "(Drda.rū. 2.29, Skmsa.u.ka. 637)",
  "GK22vidsrgpu:1677": "punaruktāvadhi-vāsaram etasyāḥ kitava paśya gaṇayantyāḥ /*",
  "GK22vidsrgpu:1678": "iyam iva karajaḥ kṣīṇas tvam iva kaṭhorāṇi parvāṇi // VidSrk_18.24 *(558) //*",
  "GK22vidsrgpu:1679": "dharaṇīdharasya (Skmsa.u.ka. 633)",
  "GK22vidsrgpu:1680": "// iti dūtīvacana-vrajyā //",
  "GK22vidsrgpu:1681": "//18//",
  "GK22vidsrgpu:1682": "___________________________________________________________________",
  "GK22vidsrgpu:1683": "19. tataḥ saṃbhoga-vrajyā",
  "GK22vidsrgpu:1684": "prauḍha-prema-rasān nitamba-phalakād viśraṃsite 'py aṃśuke kāñcī-dāma-maṇi-prabhābhir anu cārabdhe dukūlāntare /",
  "GK22vidsrgpu:1685": "kāntenāśu mudhā vilokitam atho tanvyā mudhā lajjitaṃ bhūyo 'nena mudhāvakṛṣṭam atha tat tanvyā mudhā saṃvṛtam // VidSrk_19.1 *(559) //",
  "GK22vidsrgpu:1686": "rūḍhe rati-vyatikare karaṇīya-śeṣam āyāsa-bhāji dayite muhur āturāyāḥ /",
  "GK22vidsrgpu:1687": "pratyakṣaraṃ madana-mantharam arthayantyāḥ kiṃ kiṃ na hanta hṛdayaṅgamam aṅganāyāḥ // VidSrk_19.2 *(560) //",
  "GK22vidsrgpu:1688": "ratānta-śrāntāyāḥ stana-jaghana-saṃdānita-dṛśi smarāveśa-vyagre davayati dukūlaṃ praṇayini /",
  "GK22vidsrgpu:1689": "kṣaṇaṃ śroṇau pāṇī kṣaṇam api kucāgre priya-dṛśoḥ kṣaṇaṃ vinyasyantyār jagad api na mūlyaṃ mṛgadṛśaḥ // VidSrk_19.3 *(561) //",
  "GK22vidsrgpu:1690": "tais tair vijṛmbhita-śatair madanopadeśair mugdhā vidhāya laḍitāni ca tāni tāni /",
  "GK22vidsrgpu:1691": "aṅke nilīya kamituḥ śithilāṅga-mudrā nidrāti nālpa-tapasaḥ phala-saṃpad eṣā // VidSrk_19.4 *(562) //",
  "GK22vidsrgpu:1692": "yad vrīḍā-bhara-bhugnam āsya-kamalaṃ yac cakṣur atyullasat-d pakṣma-śreṇi yad aṅgam aṅgaja-mano-rājya-śriyām āśrayaḥ /",
  "GK22vidsrgpu:1693": "yad vardhiṣṇu manobhava-pranayitā yan manda-manyu-grahasḥ tenaiveha mano haraty adharita-prauḍhā navoḍhā na kim // VidSrk_19.5 *(563) //",
  "GK22vidsrgpu:1694": "sa svargād aparo vidhiḥ sa ca sudhāsekaḥ kṣaṇaṃ netrayos tat-sāmrājyam agañjitaṃ tad aparaṃ premṇaḥ pratiṣṭhāspadam /",
  "GK22vidsrgpu:1695": "yad bālā balavan manobhava-bhaya-bhraśyat-trapaṃ satrapā tat-kālocita-narma-karma dayitādamyāsyam abhyasyati // VidSrk_19.6 *(564) //",
  "GK22vidsrgpu:1696": "kasyāpi / (Skmsa.u.ka. 1167)",
  "GK22vidsrgpu:1697": "samāliṅgaty aṅgair apasarati yat preyasi vapuḥ pidhātuṃ yad dṛśyaṃ ghaṭayati ghanāliṅganam api /",
  "GK22vidsrgpu:1698": "tapobhir bhūyobhiḥ kim u na kamanīyaṃ sukṛtinām idaṃ ramyaṃ vāmyaṃ madana-vivaśāyā mṛgadṛśaḥ // VidSrk_19.7 *(565) //",
  "GK22vidsrgpu:1699": "kasyacit / (Skmsa.u.ka. 1133)",
  "GK22vidsrgpu:1700": "idam amṛtam ameyaṃ seyam ānanda-sindhur madhu-madhuram apīdaṃ kiṃcid antar dhunoti /",
  "GK22vidsrgpu:1701": "yad ayam udaya-līlā-lālasānāṃ vadhūnāṃ rati-vinimaya-bhājāṃ kelibhir yāti kālaḥ // VidSrk_19.8 *(566) //",
  "GK22vidsrgpu:1702": "ko 'sau sundari puṣpa-sāyaka-sakhaḥ saubhāgya-vārāṃ-nidhaḥ ko 'sāv indumukhi prasanna-hṛdayaḥ kaḥ kumbhi-kumbha-stani /",
  "GK22vidsrgpu:1703": "yasmin vismayanīya-tapta-tapase svairaṃ samucchṛṅkhalā viśrāmyanti tava smara-jvara-harāḥ kandarpa-keli-śriyaḥ // VidSrk_19.9 *(567) //",
  "GK22vidsrgpu:1704": "pradyumnasya --",
  "GK22vidsrgpu:1705": "ātte vāsasi roddhum akṣamatayā doḥ-kandalībhyāṃ stanau tasyoraḥ-sthalam uttarīya-viṣaye sadyo mayā sañjitam /",
  "GK22vidsrgpu:1706": "śroṇīṃ tasya kare 'dhirohati punar vrīḍāmbudhau mām atho majjantīm udatārayan manasijo devaḥ sa mūrcchā-guruḥ // VidSrk_19.10 *(568) //",
  "GK22vidsrgpu:1707": "vallaṇasya (Skmsa.u.ka. 1173)",
  "GK22vidsrgpu:1708": "yad etad dhanyānām urasi yuvatī-saṅga-samaye samārūḍhaṃ kiṃcit pulakam idam āhuḥ kila janāḥ /",
  "GK22vidsrgpu:1709": "matis tv eṣāsmākaṃ kuca-yuga-taṭī-cumbaka-śilā- niveśād ākṛṣṭaḥ smara-śara-śalākotkara iva // VidSrk_19.11 *(569) //",
  "GK22vidsrgpu:1710": "saṃkarṣaṇasya --",
  "GK22vidsrgpu:1711": "aṃsākṛṣṭa-dukūlayā sarabhasaṃ gūḍhau bhujābhyāṃ stanāv ākṛṣṭe jaghanāṃśuke kṛtam adhaḥ saṃsaktam ūru-dvayam /",
  "GK22vidsrgpu:1712": "nābhī-mūla-nibaddha-cakṣuṣi tayā brīḍānatāṅgyā priye dīpaḥ phūtkṛti-vāta-vepita-śikhaḥ karṇotphalenāhataḥ // VidSrk_19.12 *(570) //",
  "GK22vidsrgpu:1713": "karṇotpalasya /",
  "GK22vidsrgpu:1714": "(Srk sa.u.ka. 570, Spdśā.pa. 3674)",
  "GK22vidsrgpu:1715": "jihremi jāgarti gṛhopakaṇṭhe sakhī-jano vallabha-kautukena /",
  "GK22vidsrgpu:1716": "tad-aṃśukā-kṣepam adhīra-pāṇe vimuñca kāñcī-maṇayo raṇanti // VidSrk_19.13 *(571) //",
  "GK22vidsrgpu:1717": "mahodadheḥ --",
  "GK22vidsrgpu:1718": "kānte talpam upāgate vigalitā nīvī svayaṃ tat-kṣaṇāt tad-vāsaḥ ślatha-mekhalā-guṇa-dhṛtaṃ kiṃcin nitambe sthitam /",
  "GK22vidsrgpu:1719": "etāvat sakhi vedmi kevalam ahaṃ tasyāṅga-saṅge punaḥ ko 'sau kāsmi rataṃ tu kiṃ katham iti svalpāpi me na smṛtiḥ // VidSrk_19.14 *(572) //",
  "GK22vidsrgpu:1720": "vikaṭa-nitambāyāḥ /",
  "GK22vidsrgpu:1721": "(āmaruśataka 97,",
  "GK22vidsrgpu:1722": "Sksa.ka.ā. 5.44,",
  "GK22vidsrgpu:1723": "Drda.rū.. under 2.18,",
  "GK22vidsrgpu:1724": "Svsu.ā. 2147,",
  "GK22vidsrgpu:1725": "Spdśā.pa. 3747,",
  "GK22vidsrgpu:1726": "Smvsū.mu. 86.17, Skmsa.u.ka. 1171)",
  "GK22vidsrgpu:1727": "atiprauḍhā rātrir bahala-śikha-dīpaḥ prabhavati priyaḥ premārabdha-smara-vidhi-rasajñaḥ param asau /",
  "GK22vidsrgpu:1728": "sakhi svairaṃ svairaṃ suratam akarod vrīḍita-vapuḥ yataḥ paryaṅgo 'yaṃ ripur iva kaḍat-kāra-mukharaḥ // VidSrk_19.15 *(573) //",
  "GK22vidsrgpu:1729": "dhanyāsi yat kathayasi priya-saṃgamena narma-smitaṃ ca vadanaṃ ca rasaṃ ca tasya /",
  "GK22vidsrgpu:1730": "nīvīṃ prati praṇihite tu kare priyeṇa sakhyaḥ śapāmi yadi kiṃcid api smarāmi // VidSrk_19.16 *(574) //",
  "GK22vidsrgpu:1731": "vidyāyāḥ / (Sdsā.da. under 3.73,",
  "GK22vidsrgpu:1732": "Spdśā.pa. 376, Skmsa.u.ka. 1172)",
  "GK22vidsrgpu:1733": "jayati samara-tāntān dolanā-pāṇḍa-gaṇḍa- sthala-kṛta-nija-vāsa-kheda-pūrānujanmā /",
  "GK22vidsrgpu:1734": "ślatha-tanu-bhuja-bandha-prāpra-dīrgha-prasāro mukha-parimala-mugdhaḥ kāntayoḥ śvāsavātaḥ // VidSrk_19.17 *(575) //",
  "GK22vidsrgpu:1735": "manojanma-prauḍha-vyatikara-śatāyāsa-vidhiṣu priyaḥ prāyo mugdho jhagiti kṛta-ceto-bhava-vidhiḥ /",
  "GK22vidsrgpu:1736": "sahūṅkārojjṛmbhā smara-paravaśā kānta-vimukhaṃ mukhaṃ mugdhāpāṅgaṃ kṣipati virasaṃ prauḍha-yuvatī // VidSrk_19.18 *(576) //",
  "GK22vidsrgpu:1737": "nava-nava-raho-līlābhyāsa-prapañcita-manmatha- vyatikara-kalā-kallolāntar-nimagna-manaskayoḥ /",
  "GK22vidsrgpu:1738": "api taruṇayoḥ kiṃ syāt tasyāṃ divi spṛhayālutāḥ mukulita-dṛśor udbhidyante na ced viraha-tviṣaḥ // VidSrk_19.19 *(577) //",
  "GK22vidsrgpu:1739": "tasyāpāṅga-vilokitasya madhura-prollāsitārdha-bhruvas tasya smera-śuceḥ kramasya ca girāṃ mugdhākṣarāṇāṃ hriyā /",
  "GK22vidsrgpu:1740": "bhāvānām api tādṛśāṃ mṛgadṛśo hāvānugānām aho nādhanyaḥ kurute prarūḍha-pulakair ātithyam aṅgair janaḥ // VidSrk_19.20 *(578) //",
  "GK22vidsrgpu:1741": "samākṛṣṭaṃ vāsaḥ katham api haṭhāt paśyati tadā kramād ūru-dvandvaṃ jaraṭha-śara-gauraṃ mṛga-dṛśaḥ /",
  "GK22vidsrgpu:1742": "tayā dṛṣṭiṃ dattvā mahati maṇi-dīpe nipuṇayā niruddhaṃ hastābhyāṃ jhagiti nija-netrotpala-yugam // VidSrk_19.21 *(579) //",
  "GK22vidsrgpu:1743": "kasyacit / (Spdśā.pa. 3677,",
  "GK22vidsrgpu:1744": "Smvsū.mu. 77.5, Skmsa.u.ka. 1122)",
  "GK22vidsrgpu:1745": "analpaṃ saṃtāpaṃ śamayati manojanma-janitaṃ tathā śītaṃ sphītaṃ himavati niśīthe glapayati /",
  "GK22vidsrgpu:1746": "tad evaṃ ko 'py ūṣmā ramaṇa-parirambhotsava-milat- purandhrī-nīrandhra-stana-kalaśa-janmā vijayate // VidSrk_19.22 *(580) //",
  "GK22vidsrgpu:1747": "nādhanyānvi-parīta-mohana-rasa-preṅkhan-nitamba-sthalī- lolad-bhūṣaṇa-kiṅkiṇī-kala-rava-vyāmiśra-kaṇṭha-svanam /",
  "GK22vidsrgpu:1748": "saṃrambha-ślatha-keśa-bandha-vigalan-muktā-kalāpa-druta- chvāsa-ccheda-taraṅgita-stana-yugaṃ prīṇāti śṛṅgāriṇī // VidSrk_19.23 *(581) //",
  "GK22vidsrgpu:1749": "sonnokasya / (Skmsa.u.ka. 1142)",
  "GK22vidsrgpu:1750": "sītkāravanti dara-mīlita-locanāni romāñca-muñci makara-ketu-niketanāni /",
  "GK22vidsrgpu:1751": "eṇī-dṛśāṃ makara-ketu-niketanāni vandāmahe surata-vibhrama-ceṣṭitāni // VidSrk_19.24 *(582) //",
  "GK22vidsrgpu:1752": "kasyacit / (Skmsa.u.ka. 1169)",
  "GK22vidsrgpu:1753": "muhur vrīḍāvatyāḥ pratihasitavatyāḥ pratimuhur muhur viśrāntāyā muhur abhiniviṣṭa-vyavasiteḥ /",
  "GK22vidsrgpu:1754": "śramāmbhobhis tamyat-tilaka-malikā-ghūrṇa-dalakaṃ mukhaṃ līlāvatyā harati viparīta-vyatikare // VidSrk_19.25 *(583) //",
  "GK22vidsrgpu:1755": "surabheḥ --",
  "GK22vidsrgpu:1756": "āstāṃ dūreṇa viśleṣaḥ priyām āliṅgato mama /",
  "GK22vidsrgpu:1757": "svedaḥ kiṃ na sarinnātho romāñcaḥ kiṃ na parvataḥ // VidSrk_19.26 *(584) //",
  "GK22vidsrgpu:1758": "cirārūḍha-prema-praṇaya-parihāsena hṛtayā tad-ārabdhaṃ tanvyā na tu yad abalāyāḥ samucitam /",
  "GK22vidsrgpu:1759": "anirvyūḍhe tasmin prakṛti-sukumārāṅga-latayā punar lajjālolaṃ mayi vinihitaṃ locana-yugam // VidSrk_19.27 *(585) //",
  "GK22vidsrgpu:1760": "koṅkasya / (Skmsa.u.ka. 1150)",
  "GK22vidsrgpu:1761": "nakha-daśana-nipāta-jarjarāṅgī rati-kalahe paripīḍitā prahāraiḥ /",
  "GK22vidsrgpu:1762": "sapadi maraṇam eva sā tu yāyād yadi na pibed adharāmṛtaṃ priyasya // VidSrk_19.28 *(586) //",
  "GK22vidsrgpu:1763": "mugdhe tavāsmi dayitā dayito bhava tvam ity uktayā na hi na hīti śiro 'vadhūya /",
  "GK22vidsrgpu:1764": "svasmāt karān mama kare valayaṃ kṣipantyā vācaṃ vinābhyupagamaḥ kathito mṛgākṣyā // VidSrk_19.29 *(587) //",
  "GK22vidsrgpu:1765": "patatu tavorasi satataṃ dayitā-dhammilla-mallikā-prakaraḥ /*",
  "GK22vidsrgpu:1766": "rati-rasa-rabhasa-kaca-graha-lulitālaka-vallarī-galitaḥ // VidSrk_19.30 *(588) //*",
  "GK22vidsrgpu:1767": "bāṇasya --",
  "GK22vidsrgpu:1768": "āvṛṇvānā jhagiti jaghanaṃ mad-dukūlāñcalena preṅkhat-krīḍākulita-kabarī-bandhana-vyagra-pāṇiḥ /",
  "GK22vidsrgpu:1769": "ardhocchvāsa-sphuṭa-nakha-padālaṃkṛtābhyāṃ stanābhyāṃ dṛṣṭā dhārṣṭya-smṛti-nata-mukhī mohanānte mayā sā // VidSrk_19.31 *(589) //",
  "GK22vidsrgpu:1770": "rājaśekharasya /",
  "GK22vidsrgpu:1771": "(Smvsū.mu. 80.5, Skmsa.u.ka. 1151)",
  "GK22vidsrgpu:1772": "harati rati-vimarde lupta-pātrāṅkuratvātd prakaṭa-nakha-padāṅkaḥ kiṃ ca romāñca-mudraḥ /",
  "GK22vidsrgpu:1773": "hariṇa-śiśu-dṛśo 'syā mugdha-mugdhaṃ hasantyāḥ pariṇata-śara-kāṇḍa-snigdha-pāṇḍuḥ kapolaḥ // VidSrk_19.32 *(590) //",
  "GK22vidsrgpu:1774": "vīryamitrasya --",
  "GK22vidsrgpu:1775": "kara-kisalayaṃ dhūtvā dhūtvā vilambita-mekhalā kṣipati sumano-mālā-śeṣaṃ pradīpa-śikhāṃ prati /",
  "GK22vidsrgpu:1776": "sthagayati karaiḥ patyur netre vihasya samākulā surata-viratau ramyaṃ tanvī punaḥ punar īkṣitum // VidSrk_19.33 *(591) //",
  "GK22vidsrgpu:1777": "kasyāpi / (Svsu.ā. 2105,",
  "GK22vidsrgpu:1778": "Spdśā.pa. 3706,",
  "GK22vidsrgpu:1779": "Smvsū.mu. 80.3, Skmsa.u.ka. 1152)",
  "GK22vidsrgpu:1780": "viśrāntiṃ nūpure yāte śrūyate rasanā-dhvaniḥ /",
  "GK22vidsrgpu:1781": "prāyaḥ kānte rati-śrānte kāminī puruṣāyate // VidSrk_19.34 *(592) //",
  "GK22vidsrgpu:1782": "bhāvodgāḍham upoḍha-kampa-pulakair aṅgaiḥ samāliṅgitaṃ rāgāc cumbitam apy upetya vadanaṃ pītaṃ ca vaktrāmṛtam /",
  "GK22vidsrgpu:1783": "jalpantyaiva muhur naneti nibhṛtaṃ pradhvasta-cāritrayā niḥśeṣeṇa samāpito rati-vidhir vācā tu nāṅgīkṛtaḥ // VidSrk_19.35 *(593) //",
  "GK22vidsrgpu:1784": "kasyacit / (Skmsa.u.ka. 1137)",
  "GK22vidsrgpu:1785": "yat pīna-stana-bhāra-lālasa-lasad-vāsaḥ sphurad-gaṇḍayā tanvaṅgyā rabhasārpitaṃ sarabhasaṃ vaktraṃ muhuḥ pīyate /",
  "GK22vidsrgpu:1786": "tac chlāghyaṃ surataṃ ca tat tad amṛtaṃ tad vastu tad brahma tac ceto-hāri tad eva tat kim api tat tattvāntaraṃ sarvathā // VidSrk_19.36 *(594) //",
  "GK22vidsrgpu:1787": "na bata vidhṛtaḥ kāñcī-sthāne karaḥ ślatha-vāsasi prahitam asakṛd dīpe cakṣur ghana-sthira-tejasi /",
  "GK22vidsrgpu:1788": "kuca-kalaśayor ūḍhaḥ kampas tayā mama saṃnidhau manasija-rujo bhāvair uktā vacobhir apahnutāḥ // VidSrk_19.37 *(595) //",
  "GK22vidsrgpu:1789": "abhinandasya --",
  "GK22vidsrgpu:1790": "harṣāśru-dūṣita-vilocanayā mayādya kiṃ tasya tat sakhi nirūpitam aṅgam aṅgam /",
  "GK22vidsrgpu:1791": "romāñca-kañcuka-tiraskṛta-dehayā vā jñātāni tāni parirambha-sukhāni kiṃ vā // VidSrk_19.38 *(596) //",
  "GK22vidsrgpu:1792": "acalasya / (Srkm 1174,",
  "GK22vidsrgpu:1793": "acala-dāsasya)",
  "GK22vidsrgpu:1794": "sa kasmān me preyān sakhi katham ahaṃ tasya dayitā yato māṃ spṛṣṭvaiva snapayati karaṃ sveda-payasā /",
  "GK22vidsrgpu:1795": "vilokyāśleṣād apy avahita ivāmīlya nayane vyudañcad-romāñca-sthagita-vapur āliṅgati samām // VidSrk_19.39 *(597) //",
  "GK22vidsrgpu:1796": "kim api kim api mandaṃ mandam āsatti-yogād avicalita-kapolaṃ jalpatoś ca krameṇa /",
  "GK22vidsrgpu:1797": "aśithila-parirambha-vyāpṛtaikaika-doṣṇor avidita-gata-yāmā rātrir eva vyaraṃsīt // VidSrk_19.40 *(598) //",
  "GK22vidsrgpu:1798": "bhavabhūteḥ (u.rā.ca. 1.27)",
  "GK22vidsrgpu:1799": "dākṣiṇyād abhimānato rasa-vaśād viśrāma-hetor mama prāgalbhyāt yad anuṣṭhitaṃ mṛgadṛśā śakyaṃ na tad yoṣitām /",
  "GK22vidsrgpu:1800": "nirvyūḍhaṃ na yadā tayā tad akhilaṃ khinnais tatas tārakaiḥ sa-vrīḍaiś ca vilokitair mayi punar nyastaḥ samasto vyayaḥ // VidSrk_19.41 *(599) //",
  "GK22vidsrgpu:1801": "kasyacit / (Skmsa.u.ka. 1149, mahākaveḥ)",
  "GK22vidsrgpu:1802": "valita-manasor apy anyonyaṃ samāvṛta-bhāvayoḥ punar upacita-prāya-premṇoḥ punas trapa-māṇayoḥ /",
  "GK22vidsrgpu:1803": "iha hi niviḍa-vrīḍānaṅga-jvarātura-cetasor nava-taruṇayoḥ ko jānīte kim adya phaliṣyati // VidSrk_19.42 *(600) //",
  "GK22vidsrgpu:1804": "lakṣmīdharasya --",
  "GK22vidsrgpu:1805": "draṣṭuṃ ketaka-patra-garbha-subhagām ūru-prabhām utsukas tat-saṃvāhana-līlayā ca śanakair utkṣipta-caṇḍātakaḥ /",
  "GK22vidsrgpu:1806": "lajjā-mugdha-vilocana-smita-sudhā-nirdhauta-bimbādharaṃ kampa-praślatha-bāhu-bandhanam asāv āliṅgito bālayā // VidSrk_19.43 *(601) //",
  "GK22vidsrgpu:1807": "kasyacit / (Skmsa.u.ka. 1098)",
  "GK22vidsrgpu:1808": "nidrārtaṃ kila locanaṃ mṛgadṛśā viśleṣayantyā kathāṃ dīrghāpāṅga-sarit-taraṅga-taralaṃ śayyām anupreṣitam /",
  "GK22vidsrgpu:1809": "ujjṛmbhaḥ kila vallabho 'pi virate vastuny api prastute ghūrṇantī kila sāpi hūṅkṛtavatī śūnyaṃ sakhī dakṣiṇā // VidSrk_19.44 *(602) //",
  "GK22vidsrgpu:1810": "dṛṣṭvaikāsana-saṃshtite priyatame paścād upetyādarād ekasyā nayane pidyāya vihita-krīḍānubandha-cchalaḥ /",
  "GK22vidsrgpu:1811": "īṣad-vakrima-kandharaḥ sa-pulakaḥ premollasan-mānasām antar-hāsa-lasat-kapola-phalakāṃ dhūrto 'parāṃ cumbati // VidSrk_19.45 *(603) //",
  "GK22vidsrgpu:1812": "[Amaru 16; Skmsa.u.ka. 881,",
  "GK22vidsrgpu:1813": "Sv.su.ā. 2069, Spdśā.pa. 3575]",
  "GK22vidsrgpu:1814": "kucopāntaṃ kānte likhati nakharāgrair akalitaṃ tataḥ kiṃcit paścād valati ca mukhendau mṛgadṛśaḥ /",
  "GK22vidsrgpu:1815": "bahir vyājāmarṣa-prasara-paruṣāntar-gata-rasā nirīkṣyā re māyī kim idam iti pūrvā vijayate // VidSrk_19.46 *(604) //",
  "GK22vidsrgpu:1816": "jīvacandrasya --",
  "GK22vidsrgpu:1817": "āśleṣaḥ prathamaṃ krameṇa vijite kṛtye dhanasyārpaṇaṃ keli-dyūta-vidhau paṇaṃ priyatame kāntāṃ punaḥ pṛcchati /",
  "GK22vidsrgpu:1818": "antar-gūḍha-vigāḍha-saṃbhrama-rasa-sphārī-bhavad-gaṇḍayā tūṣṇīṃ śāri-visāraṇāya nihitaḥ khedāmbu-garbhaḥ karaḥ // VidSrk_19.47 *(605) //",
  "GK22vidsrgpu:1819": "rājaśekharasya /",
  "GK22vidsrgpu:1820": "(Srk sa.u.ka. 1067 yogeśvarasya,",
  "GK22vidsrgpu:1821": "Spdśā.pa. 3664, Smvsū.mu. 75.5)",
  "GK22vidsrgpu:1822": "āśleṣa-cumbana-ratotsava-kautukāni krīḍā durotdara-paṇaḥ pratibhūr anaṅgaḥ /",
  "GK22vidsrgpu:1823": "bhogaḥ sa yadyapi jaye ca parājaye ca yūnor manas tad api vāñchati jetum eva // VidSrk_19.48 *(606) //",
  "GK22vidsrgpu:1824": "murāreḥ / (Ar 7.115, Spdśā.pa. 3661,",
  "GK22vidsrgpu:1825": "Smvsū.mu. 75.7, Skmsa.u.ka. 1066)",
  "GK22vidsrgpu:1826": "kalaha-kalayā yat saṃvṛtyai trapāvanatānanā pihita-pulakodbhedaṃ subhrūś cakarṣa na kañcukam /",
  "GK22vidsrgpu:1827": "dayitam abhitas tām utkaṇṭhāṃ vivavrur anantaraṃ jhaṭiti jhaṭiti truṭyanto 'ntaḥ stanāṃśuka-sandhayaḥ // VidSrk_19.49 *(607) //",
  "GK22vidsrgpu:1828": "rati-pati-dhanur-jyā-ṭaṅkāro mada-dvipa-ḍiṇḍimaḥ sa-pulaka-jala-prema-prāvṛṭ-payodhara-garjitam /",
  "GK22vidsrgpu:1829": "nidhuvana-yudhas tūryātodyaṃ jahāra nata-bhruvāṃ jaghana-sarasī-haṃsa-svānaḥ śrutiṃ rasanā-ravaḥ // VidSrk_19.50 *(608) //",
  "GK22vidsrgpu:1830": "yugalam agalat tarṣotkarṣe tarūtpala-gaurayoḥ paṭu-vighaṭanād ūrvoḥ pūrvaṃ priye paripaśyati /",
  "GK22vidsrgpu:1831": "śruti-kuvalayaṃ dīpocchittyai nirāsa yad aṅganā jvalati rasanā-rocir dīpe tad āpa nirarthatām // VidSrk_19.51 *(609) //",
  "GK22vidsrgpu:1832": "(kapphiṇābhyudaya 14.24)",
  "GK22vidsrgpu:1833": "daśana-daśanair oṣṭho mamlau na pallava-komalo vyasahata nakha-cchedānaṅgaṃ śirīṣa-mṛdu-cchavi /",
  "GK22vidsrgpu:1834": "na bhuja-latikā-gāḍhāśleṣaiḥ śramaṃ lalitā yayur yuvatiṣu kim apy avyākhyeyaṃ smarasya vijṛmbhitam // VidSrk_19.52 *(610) //",
  "GK22vidsrgpu:1835": "(kapphiṇābhyudaya 14.28)",
  "GK22vidsrgpu:1836": "kim upagamitā bhartrā tapta-dviloha-vedakatāṃ uta ramayituḥ syūtāṅge 'ṅge śitaiḥ smara-sāyakaiḥ /",
  "GK22vidsrgpu:1837": "vilayanam atha prāptā rāgānaloṣmabhir ity aho na pati-bhujayor niṣyandāntaḥ priyā niravīyata // VidSrk_19.53 *(611) //",
  "GK22vidsrgpu:1838": "kāśmīra-bhaṭṭa-śrī-śiva-svāminaś caite (kapphiṇābhyudaya 14.29)",
  "GK22vidsrgpu:1839": "// iti saṃbhoga-vrajyā //",
  "GK22vidsrgpu:1840": "//19//",
  "GK22vidsrgpu:1841": "___________________________________________________________________",
  "GK22vidsrgpu:1842": "20. tataḥ samāpta-nidhuvana-cihna-vrajyā",
  "GK22vidsrgpu:1843": "rājanti kānta-nakhara-kṣatayo mṛgākṣyā lākṣā-rasa-drava-mucaḥ kucayor upānte /",
  "GK22vidsrgpu:1844": "antaḥ-pravṛddha-makara-dhvaja-pāvakasya śaṅke vibhidya hṛdayaṃ niraguḥ sphuliṅgāḥ // VidSrk_20.1 *(612) //",
  "GK22vidsrgpu:1845": "rājaśekharasya /",
  "GK22vidsrgpu:1846": "(Skmsa.u.ka. 1111, kasyāpi)",
  "GK22vidsrgpu:1847": "jayanti kāntā-stana-maṇḍaleṣu viṭārpitāny ārdra-nakha-kṣatāni /",
  "GK22vidsrgpu:1848": "lāvaṇya-saṃbhāra-nidhāna-kumbhe mudrākṣarāṇīva manobhavasya // VidSrk_20.2 *(613) //",
  "GK22vidsrgpu:1849": "kasyacit / (Svsu.ā. 1541, Skmsa.u.ka. 1112)",
  "GK22vidsrgpu:1850": "kvacit tāmbūlāṅkaḥ kvacid agaru-paṅkāṅka-malinaḥ kvacic cūrṇodgāraiḥ kvacid api ca sālaktaka-padaḥ /",
  "GK22vidsrgpu:1851": "valī-bhaṅgābhogeṣv alaka-patitākīrṇa-kusumaḥ striyāḥ sarvāvasthaṃ kathayati rataṃ pracchada-paṭaḥ // VidSrk_20.3 *(614) //",
  "GK22vidsrgpu:1852": "pīna-tuṅga-kaṭhina-stanāntare kānta-dattam abalā nakha-kṣatam /",
  "GK22vidsrgpu:1853": "āvṛṇoti vivṛṇoti cekṣate labdha-ratnam iva duḥkhito janaḥ // VidSrk_20.4 *(615) //",
  "GK22vidsrgpu:1854": "kasyacit / (Skmsa.u.ka. 1113)",
  "GK22vidsrgpu:1855": "uṣasi guru-samakṣaṃ lajjamānā mṛgākṣīr atirutam anukartuṃ rājakīre pravṛtte /",
  "GK22vidsrgpu:1856": "tirayati śiśu-līlānartana-cchadma-tāla- pracala-valaya-mālāsphāla-kolāhalena // VidSrk_20.5 *(616) //",
  "GK22vidsrgpu:1857": "kasyacit (Skmsa.u.ka. 1179,",
  "GK22vidsrgpu:1858": "bhavabhūteḥ)",
  "GK22vidsrgpu:1859": "pradoṣe dampatyor nija-ruci-vibhinne praṇayinor vibhinne saṃpanne ghana-timira-saṃketa-gahane /",
  "GK22vidsrgpu:1860": "ratautsukyāt tāmyat-tarala-manasoḥ paryavasite kṛtārthatve 'nyonyaṃ tad anu viditau kiṃ na kurutām // VidSrk_20.6 *(617) //",
  "GK22vidsrgpu:1861": "paśyasi nakha-saṃbhūtāṃ rekhāṃ varatanu payodharopānte /*",
  "GK22vidsrgpu:1862": "kiṃ vāsasā stanāntaṃ ruṇatsi hima-ruci-kṛte vacmi // VidSrk_20.7 *(618) //*",
  "GK22vidsrgpu:1863": "yad rātrau rahasi vyapeta-vinayaṃ dṛṣṭaṃ rasāt kāminor anyonyaṃ śayanīyam īhita-rasa-vyāpti-pravṛtta-spṛham /",
  "GK22vidsrgpu:1864": "tat sānanda-milad-dṛśoḥ katham api smṛtvā gurūṇāṃ puroaḥ hāsodbheda-nirodha-manthara-milat-tāraṃ kathaṃcit sthitam // VidSrk_20.8 *(619) //",
  "GK22vidsrgpu:1865": "kiṃ bhūṣaṇena racitena hiraṇmayena kiṃ rocanādi-racitena viśeṣakeṇa /",
  "GK22vidsrgpu:1866": "ārdrāṇi kuṅkuma-rucīni vilāsinīnām aṅgeṣu kiṃ nakha-padāni na maṇḍalāni // VidSrk_20.9 *(620) //",
  "GK22vidsrgpu:1867": "dampatyor niśi jalpator gṛha-śukenākarṇitaṃ yad-vacas tat prātar guru-sannidhau nigadatas tasyopahāraṃ vadhūḥ /",
  "GK22vidsrgpu:1868": "karṇālaṃkṛti-padma-rāga-śakalaṃ vinyasya cañcū-puṭe vrīḍārtā prakaroti dāḍima-phala-vyājena vāg-bandhanam // VidSrk_20.10 *(621) //",
  "GK22vidsrgpu:1869": "[Amaru 15, Kuval 173, Skmsa.u.ka. 1180,",
  "GK22vidsrgpu:1870": "Sbhsu.ā. 2214, Spdśā.pa. 3743]",
  "GK22vidsrgpu:1871": "prayacchāhāraṃ me yadi tava raho-vṛttam akhilaṃ mayā vācyaṃ noccair iti gṛha-śuke jalpati śanaiḥ /",
  "GK22vidsrgpu:1872": "vadhū-vaktraṃ vrīḍābhara-namitam antar vihasitaṃ haraty ardhonmīlan-nalina-malināvarjitam iva // VidSrk_20.11 *(622) //",
  "GK22vidsrgpu:1873": "kasyacit (Smvsū.mu. 77.12,",
  "GK22vidsrgpu:1874": "Skmsa.u.ka. 1176,",
  "GK22vidsrgpu:1875": "ḍimbokasya)",
  "GK22vidsrgpu:1876": "nakha-kṣataṃ yan nava-candra-sannibhaṃ sthitaṃ kṛśāṅgi stana-maṇḍale tava /",
  "GK22vidsrgpu:1877": "idaṃ tarītuṃ trivalī-taraṅgiṇīṃ virājate pañca-śarasya naur iva // VidSrk_20.12 *(623) //",
  "GK22vidsrgpu:1878": "kasyacit / (Skmsa.u.ka. 1114)",
  "GK22vidsrgpu:1879": "haṃho kānta raho-gatena bhavatā yat-pūrvam āveditaṃ nirbhinnā tanur āvayor iti mayā taj-jātam adya sphuṭam /",
  "GK22vidsrgpu:1880": "kāminyā smara-vedanākula-dṛśā yaḥ keli-kāle kṛtaḥ so 'tyarthaṃ katham anyathā dahati mām eṣa tvad-oṣṭha-vraṇaḥ // VidSrk_20.13 *(624) //",
  "GK22vidsrgpu:1881": "kasyacit / (Skmsa.u.ka. 591)",
  "GK22vidsrgpu:1882": "abhimukha-patayālubhir lalāṭa-śrama-salilair avidhauta-patra-lekhaḥ /*",
  "GK22vidsrgpu:1883": "kathayati puruṣāyitaṃ vadhūnāṃ mṛdita-hima-dyuti-durmanāḥ // VidSrk_20.14 *(625) //*",
  "GK22vidsrgpu:1884": "murāreḥ / (anargha-rāghava.rā. 7.107)",
  "GK22vidsrgpu:1885": "nakha-pada-valinābhīsandhi-bhāgeṣu lakṣyaḥ kṣatiṣu ca daśanānām aṅganāyāḥ sa-śeṣaḥ /",
  "GK22vidsrgpu:1886": "api rahasi kṛtānāṃ vāg-vihīno 'pi jātaḥ surata-vilasitānāṃ varṇako varṇako 'sau // VidSrk_20.15 *(626) //",
  "GK22vidsrgpu:1887": "(śiśupālavadha 11.29)",
  "GK22vidsrgpu:1888": "nava-nakha-padam aṅgaṃ gopayasy aṃśukena sthagayasi punar oṣṭhaṃ pāṇinā danda-daṣṭam /",
  "GK22vidsrgpu:1889": "pratidiśam apara-strī-saṃga-śaṃsī visarpan nava-parimala-gandhaḥ kena śakyo varītum // VidSrk_20.16 *(627) //",
  "GK22vidsrgpu:1890": "māghasyaitau (śiśupālavadha 11.34)",
  "GK22vidsrgpu:1891": "kāśmīra-paṅka-khacita-stana-pṛṣṭha-tāmra- paṭṭāvakīrṇa-dayitārdra-nakha-kṣatālī /",
  "GK22vidsrgpu:1892": "eṇīdṛśaḥ kusuma-cāpa-narendra-dattā jaitra-praśastir iva citra-lipir vibhāti // VidSrk_20.17 *(628) //",
  "GK22vidsrgpu:1893": "dakṣasya / (Skmsa.u.ka. 1115)",
  "GK22vidsrgpu:1894": "adharaḥ padmarāgo 'yam anarghaḥ sa-vraṇo 'pi te /",
  "GK22vidsrgpu:1895": "mugdhe hastaḥ kim-artho 'yam apārtha iha dīyate // VidSrk_20.18 *(629) //",
  "GK22vidsrgpu:1896": "dara-mlānaṃ vāso lulita-kusumālaṃkṛti śiraḥ ślathālokaṃ cakṣuḥ sarasa-nakha-lekhāṅkitam uraḥ /",
  "GK22vidsrgpu:1897": "lasat-kāñcī-granthi-sphurad-aruṇa-ratnāṃśu jaghanaṃ priyāṅgonmṛṣṭāṅgyā viṣam idam iyad bhāvaka-nṛṇām // VidSrk_20.19 *(630) //",
  "GK22vidsrgpu:1898": "vallaṇasya --",
  "GK22vidsrgpu:1899": "pratyūṣe guru-sannidhau gṛha-śuke tat-tad-raho-jalpitaṃ prastotuṃ parihāsa-kāriṇi padair ardhoditair udyate /",
  "GK22vidsrgpu:1900": "krīḍā-śārikayā nilīya nibhṛtaṃ trotuṃ trapārtāṃ vadhūṃ prārabdhaḥ sahasaiva saṃbhrama-karo mārjāra-garjā-ravaḥ // VidSrk_20.20 *(631) //",
  "GK22vidsrgpu:1901": "(Skmsa.u.ka. 1177, mārjārasya)",
  "GK22vidsrgpu:1902": "talpe campaka-kalpite sakhi gṛhodyāne 'dya suptāsi kiṃ tat-kiñjalka-cayaṃ na paśyasi kucopānte vimardāruṇam /",
  "GK22vidsrgpu:1903": "āḥ kiṃ chadma-vidagdha-mānini mayi brūṣe puro-bhāgini krūrair ullikhitāsmi tatra kusumāny uccinvatī kaṇṭakaiḥ // VidSrk_20.21 *(632) //",
  "GK22vidsrgpu:1904": "sonnokasya --",
  "GK22vidsrgpu:1905": "itaḥ paurastyāyāṃ kakubhi vivṛṇoti krama-dalat- tamisrā-marmāṇaṃ kiraṇa-kaṇikām ambara-maṇiḥ /",
  "GK22vidsrgpu:1906": "ito niṣkrāmantī nava-rati-guroḥ proñchati vadhūḥ sva-kastūrī-patrāṅkura-makarikā-mudritam uraḥ // VidSrk_20.22 *(633) //",
  "GK22vidsrgpu:1907": "(anargha-rāghava.rā. 4.3)",
  "GK22vidsrgpu:1908": "prabhāte pṛcchantīr anurahasi-vṛttaṃ sahacarīr navoḍhā na vrīḍā-mukulita-mukhīyaṃ sukhayati /",
  "GK22vidsrgpu:1909": "likhantīnāṃ patrāṅkuram aniśam asyās tu kucayoś camatkāro gūḍhaṃ karaja-padam āsāṃ kathayati // VidSrk_20.23 *(634) //",
  "GK22vidsrgpu:1910": "murārer etau (anargha-rāghava 4.6)",
  "GK22vidsrgpu:1911": "murāreḥ /etau",
  "GK22vidsrgpu:1912": "// iti samāpta-nidhuvana-cihna-vrajyā //",
  "GK22vidsrgpu:1913": "//20//",
  "GK22vidsrgpu:1914": "___________________________________________________________________",
  "GK22vidsrgpu:1915": "21. atha māninī-vrajyā --",
  "GK22vidsrgpu:1916": "mānonnatety asahanety atipaṇḍiteti mayy eva dhik-kṛtir aneka-mukhī sakhīnām /",
  "GK22vidsrgpu:1917": "ākāra-mātra-masṛṇena viceṣṭitena dhūrtasya tasya hi guṇān upavarṇayanti // VidSrk_21.1 *(635) //",
  "GK22vidsrgpu:1918": "lakṣmīdharasya --",
  "GK22vidsrgpu:1919": "valatu taralā dṛṣṭā dṛṣṭiḥ khalā sakhi mekhalā skhalatu kucayor utkampān me vidīryantu kañcukam /",
  "GK22vidsrgpu:1920": "tad api na mayā saṃbhāṣyo 'sau punar dayitaḥ śaṭhaḥ sphuṭati hṛdayaṃ maunenāntar na me yadi tat-kṣaṇāt // VidSrk_21.2 *(636) //",
  "GK22vidsrgpu:1921": "amaroḥ / (Skmsa.u.ka. 701)",
  "GK22vidsrgpu:1922": "tad evājihmākṣaṃ mukham aviṣadās tā gira imāḥ sa evāṅgākṣepo mayi sarasam āśliṣyati tanum /",
  "GK22vidsrgpu:1923": "yad uktaṃ pratyuktaṃ tad apaṭu śiraḥ kampana-paraṃ priyā mānenāho punar api kṛtā me nava-vadhūḥ // VidSrk_21.3 *(637) //",
  "GK22vidsrgpu:1924": "śambūkasya --",
  "GK22vidsrgpu:1925": "yadi vinihitā śūnyā dṛṣṭiḥ kim u sthira-kautukā yadi viracito maune yatnaḥ kim u sphurito 'dharaḥ /",
  "GK22vidsrgpu:1926": "yadi niyamitaṃ dhyāne cakṣuḥ kathaṃ pulakodgamaḥ kṛtam abhinayair dṛṣṭo mānaḥ prasīda kim ucyatām // VidSrk_21.4 *(638) //",
  "GK22vidsrgpu:1927": "amaroḥ / (Svsu.ā. 1625, Skmsa.u.ka. 719)",
  "GK22vidsrgpu:1928": "ekatrāsana-saṃsthitiḥ parihatā pratudgamād dūratas tāmbūlānayana-cchalena rabhasāśelṣo 'pi saṃvighnitaḥ /",
  "GK22vidsrgpu:1929": "ālāpo 'pi na miśritaḥ parijanaṃ vyāpārayanty āntike kāntaṃ pratyupacārataś caturayā kopaḥ kṛtārthīkṛtaḥ // VidSrk_21.5 *(639) //",
  "GK22vidsrgpu:1930": "tasyaiva (Amaru 17,",
  "GK22vidsrgpu:1931": "Skmsa.u.ka. 692,",
  "GK22vidsrgpu:1932": "Svsu.ā. 1583,",
  "GK22vidsrgpu:1933": "Spdśā.pa. 3534,",
  "GK22vidsrgpu:1934": "Smvsū.mu. 55.6, Drda.rū. 2.19, Rask 2.67g)",
  "GK22vidsrgpu:1935": "tad-vaktrābhimukhaṃ mukhaṃ vinamitaṃ dṛṣṭiḥ kṛtā cānyatas tasyālāpa-kutūhalākulatare śrotre niruddhe mayā /",
  "GK22vidsrgpu:1936": "hastābhyām api vāritaḥ sapulakaḥ svedodgamo gaṇḍayoḥ sakhyaḥ kiṃ karavāṇi yānti sahasā yat kañcuke sandhayaḥ // VidSrk_21.6 *(640) //",
  "GK22vidsrgpu:1937": "amaroḥ (Amaru 11,",
  "GK22vidsrgpu:1938": "Svsu.ā. 1581,",
  "GK22vidsrgpu:1939": "Spdśā.pa. 3535, Skmsa.u.ka. 704)",
  "GK22vidsrgpu:1940": "dūrād utsukam āgate vivalitaṃ saṃbhāṣiṇi sphāritaṃ saṃśliṣyaty aruṇaṃ gṛhīta-vasane kiṃcin nata-bhrū-latam /",
  "GK22vidsrgpu:1941": "māninyāś caraṇānati-vyatikare bāṣpāmbu-pūrṇekṣaṇaṃ cakṣur jātam aho prapañca-caturaṃ jātāgasi preyasi // VidSrk_21.7 *(641) //",
  "GK22vidsrgpu:1942": "tasyaiva / (Amaru 44,",
  "GK22vidsrgpu:1943": "Smvsū.mu. 55.3, Skmsa.u.ka. 724)",
  "GK22vidsrgpu:1944": "vaco-vṛtir mā bhūd valatu ca na vā vaktram abhito na nāma syād bāṣpāgamam aviṣadaṃ locana-yugam /",
  "GK22vidsrgpu:1945": "samāśvāsas tena praṇata-śirasaḥ patyur abhavat priyā prauḍha-krodhāpy apahṛtavatī yan na caraṇau // VidSrk_21.8 *(642) //",
  "GK22vidsrgpu:1946": "bopālitasya --",
  "GK22vidsrgpu:1947": "kiṃ pādānte luṭhasi vimanāḥ svāmino hi svatantrāḥ kañcit kālaṃ kvacid abhiratas tatra kas te 'parādhaḥ /",
  "GK22vidsrgpu:1948": "āgaskāriṇy aham iha yayā jīvitaṃ tad-viyoge bhartṛ-prāṇāḥ striya iti nanu tvaṃ mamaivānuneyaḥ // VidSrk_21.9 *(643) //",
  "GK22vidsrgpu:1949": "vākkūṭasya (SKM sa.u.ka. 2.47.1706,",
  "GK22vidsrgpu:1950": "bhāvadevyāḥ;",
  "GK22vidsrgpu:1951": "Skm padyā. 381 383 kasyacit; Smvsū.mu. 57.14)",
  "GK22vidsrgpu:1952": "yad gamyaṃ guru-gauravasya suhṛdo yasmin labhante 'ntaraṃ yad-dākṣiṇya-rasād bhiyā ca sahasā narmopacārāṇy api /",
  "GK22vidsrgpu:1953": "yal lajjā niruṇaddhi yatra śapathair utpādyate pratyayaḥ tat kiṃ prema sa ucyate paricayas tatrāpi kopena kim // VidSrk_21.10 *(644) //",
  "GK22vidsrgpu:1954": "bhrū-bhedo racitaḥ ciraṃ nayanayor abhyastam āmīlanaṃ roddhuṃ śikṣitam ādareṇa hasitaṃ maune 'bhiyogaḥ kṛtaḥ /",
  "GK22vidsrgpu:1955": "dhairyaṃ kartum api sthirīkṛtam idaṃ cetaḥ kathaṃcin mayā baddho māna-parigrahe parikaraḥ siddhis tu daiva-sthitā // VidSrk_21.11 *(645) //",
  "GK22vidsrgpu:1956": "[Amaru 92; Skmsa.u.ka. 703, Pvpadyā.. 231]",
  "GK22vidsrgpu:1957": "tathābhūd asmākaṃ prathamam avibhinnā tanur iyaṃ tato nu tvaṃ preyān aham api hatāśā priyatamā /",
  "GK22vidsrgpu:1958": "idānīṃ nāthas tvaṃ vayam api kalatraṃ kim aparaṃ mayāptaṃ prāṇānāṃ kuliśa-kaṭhinānāṃ phalam idam // VidSrk_21.12 *(646) //",
  "GK22vidsrgpu:1959": "amaroḥ / (Amaru 66,",
  "GK22vidsrgpu:1960": "Svsu.ā. 1622, Skmsa.u.ka. 707)",
  "GK22vidsrgpu:1961": "yadā tvaṃ candro 'bhūr avikala-kalā-peśala-vapus tadāhaṃ jātā drāk śaśadhara-maṇīnāṃ pratikṛtiḥ /",
  "GK22vidsrgpu:1962": "idānīm arkas tvaṃ khara-ruci samutsārita-rasaḥ kirantī kopāgnīn aham api ravi-grāva-ghaṭitā // VidSrk_21.13 *(647) //",
  "GK22vidsrgpu:1963": "acala-siṃhasya /",
  "GK22vidsrgpu:1964": "(Spdśā.pa. 3564, Smvsū.mu. 57.20, Skmsa.u.ka. 710)",
  "GK22vidsrgpu:1965": "kopo yatra bhrū-kuṭi-racanā nigraho yatra maunaṃ yatrānyonya-smitam anunayo yatra dṛṣṭiḥ prasādaḥ /",
  "GK22vidsrgpu:1966": "tasya premṇas tad idam adhunā vaiṣamaṃ paśya jātaṃ tvaṃ pādānte luṭhasi nahi me manyu-mokṣaḥ khalāyāḥ // VidSrk_21.14 *(648) //",
  "GK22vidsrgpu:1967": "tasyaiva (Amaru 34; Drda.rū.. 2.19,",
  "GK22vidsrgpu:1968": "Svsu.ā. 1630,",
  "GK22vidsrgpu:1969": "Spdśā.pa. 3562,",
  "GK22vidsrgpu:1970": "Smvsū.mu. 84.7, Skmsa.u.ka. 709)",
  "GK22vidsrgpu:1971": "śaṭhānyasyāḥ kāñcī-maṇi-raṇitam ākarṇya sahasā samāśliṣyann eva praśithila-bhuja-granthir abhavaḥ /",
  "GK22vidsrgpu:1972": "tad etat kvācakṣe ghṛta-madhu-maya tvan-mṛdu-vaco- viṣeṇāghūrṇantī kim api na sakhīyaṃ gaṇayati // VidSrk_21.15 *(649) //",
  "GK22vidsrgpu:1973": "hiṅgokasya //",
  "GK22vidsrgpu:1974": "mugdhāsi nāyam aparādhyati maivam āli keyaṃ ruṣā paruṣitā likhitāpy anena /",
  "GK22vidsrgpu:1975": "keli-skhalad-vasanam utpulakāṅga-bhaṅgam uttuṅga-pīna-kucam ālikhitā tvam eva // VidSrk_21.16 *(650) //",
  "GK22vidsrgpu:1976": "vīrya-mitrasya //",
  "GK22vidsrgpu:1977": "pāṇau śoṇatale tanūdari dara-kṣāmā kapola-sthalī vinyastāñjana-digdha-locana-jalaiḥ kiṃ mlānimānīyate /",
  "GK22vidsrgpu:1978": "mugdhe cumbatu nāma cañcalatayā bhṛṅgaḥ kvacit kandalīm unmīlan-nava-mālatī-parimalaḥ kiṃ tena vismaryate // VidSrk_21.17 *(651) //",
  "GK22vidsrgpu:1979": "kasyacit / (Skmsa.u.ka. 715)",
  "GK22vidsrgpu:1980": "kopaḥ sakhi priyatame nanu vañcanaiva tan muñca mānini ruṣaṃ kriyatāṃ prasādaḥ /",
  "GK22vidsrgpu:1981": "prāṇeśvaraś caraṇayoḥ patitas tavāyaṃ saṃbhāṣyatāṃ vikasatā nayanotpalena // VidSrk_21.18 *(652) //",
  "GK22vidsrgpu:1982": "bāle nātha vimuñca mānini ruṣaṃ roṣān mayā kiṃ kṛtaṃ khedo 'smāsu na me 'parādhyati bhavān sarve 'parādhā mayi /",
  "GK22vidsrgpu:1983": "tat kiṃ rodiṣi gadgadena vacasā kasyāgrato rudyate nanv etan mama kā tavāsmi dayitā nāsmīty ato rudyate // VidSrk_21.19 *(653) //",
  "GK22vidsrgpu:1984": "amaroḥ (Amaru 53; Drda.rū. 2.17; Svsu.ā. 1614,",
  "GK22vidsrgpu:1985": "Spdśā.pa. 3554,",
  "GK22vidsrgpu:1986": "Smvsū.mu. 57.1, Srk sa.u.ka. 691)",
  "GK22vidsrgpu:1987": "gata-prāyā rātriḥ kṛśa-tanu śaśī śīryata iva pradīpo 'ya nidrā-vaśam upagato ghūrṇata iva /",
  "GK22vidsrgpu:1988": "praṇāmānto mānas tyajasi na tathāpi krudham aho kuca-pratyāsattyā hṛdayam api te caṇḍi kaṭhinam // VidSrk_21.20 *(654) //",
  "GK22vidsrgpu:1989": "kasyacit --",
  "GK22vidsrgpu:1990": "gato dūraṃ candro jaṭhara-lavalī-pāṇḍara-vapur diśaḥ kiṃcit kiṃcit taraṇi-kiraṇair lohita-rucaḥ /",
  "GK22vidsrgpu:1991": "idaṃ nidrā-cchede rasati sarasaṃ sāra-sakulaṃ cakorākṣi kṣipraṃ jahihi jahihi prema-laḍitam // VidSrk_21.21 *(655) //",
  "GK22vidsrgpu:1992": "kasyacit",
  "GK22vidsrgpu:1993": "mayā tāvad-gotra-skhalita-hatakopāntaritayā na ruddho nirgacchann ayam iti vilakṣaḥ priyatamaḥ /",
  "GK22vidsrgpu:1994": "ayaṃ tvākūtajñaḥ pariṇati-parāmarśa-kuśalaḥ sakhī līko 'py āsīl likhita iva citreṇa kim idam // VidSrk_21.22 *(656) //",
  "GK22vidsrgpu:1995": "bimbokasya /",
  "GK22vidsrgpu:1996": "(Smvsū.mu. 84.4, Skmsa.u.ka. 672)",
  "GK22vidsrgpu:1997": "bhavatu viditaṃ chadmālāpair alaṃ priya gamyatāṃ tanur api na te doṣo 'smākaṃ vidhis tu parāṅmukhaḥ /",
  "GK22vidsrgpu:1998": "tava yathā tathābhūtaṃ prema prapannam imāṃ daśāṃ prakṛti-capale kā naḥ pīḍā gate hata-jīvite // VidSrk_21.23 *(657) //",
  "GK22vidsrgpu:1999": "dharmakīrteḥ (Amaru 27; Svsu.ā. 1617,",
  "GK22vidsrgpu:2000": "Smvsū.mu. 57.6,",
  "GK22vidsrgpu:2001": "Skmsa.u.ka. 708 bimbokasya, Pvpadyā. 223)",
  "GK22vidsrgpu:2002": "asad-vṛtto nāyaṃ na ca sakhi guṇair eṣa rahitaḥ priyo muktāhāras tava caraṇa-mūle nipatitaḥ /",
  "GK22vidsrgpu:2003": "gṛhāṇainaṃ mugdhe vrajatu tava kaṇṭha-praṇayitām upāyo nāsty anyo hṛdaya-paritāpopaśamane // VidSrk_21.24 *(658) //",
  "GK22vidsrgpu:2004": "bhaṭṭahareḥ /",
  "GK22vidsrgpu:2005": "(Smvsū.mu. 56.10, Skmsa.u.ka. 712,",
  "GK22vidsrgpu:2006": "bimbokasya)",
  "GK22vidsrgpu:2007": "anālocya premṇaḥ pariṇatim anādṛtya suhṛdas tvayākāṇḍe mānaḥ kim iti sarale preyasi kṛtaḥ /",
  "GK22vidsrgpu:2008": "samākṛṣṭā hy ete viraha-dahanodbhāsura-śikhāḥ sva-hastenāñgārās tad alam adhunāraṇya-ruditaiḥ // VidSrk_21.25 *(659) //",
  "GK22vidsrgpu:2009": "vikaṭa-nitambāyāḥ (Amaru 66;",
  "GK22vidsrgpu:2010": "Sbhsu.ā.v 1170;",
  "GK22vidsrgpu:2011": "Smvsū.mu. 56.9, Skmsa.u.ka. 681)",
  "GK22vidsrgpu:2012": "mā rodīḥ sakhi naśyad-andhatamasaṃ paśyāmbaraṃ jyotsnayā śītāṃśuḥ sudhayā vilimpati sakhā rājño manojanmanaḥ /",
  "GK22vidsrgpu:2013": "kaḥ kopāvasaraḥ prasīda rahasi svedāmbhasaṃ bindavo lumpantu stana-patra-bhaGgam akarīḥ saudhā-guru-śyāmalāḥ // VidSrk_21.26 *(660) //",
  "GK22vidsrgpu:2014": "kasyacit --",
  "GK22vidsrgpu:2015": "mā rodīḥ jara-pallava-praṇayinīṃ kṛtvā kapola-sthalīṃ mā bhaṅgīḥ parikheda-sākṣibhir iva śvāsair mukhendoḥ śriyam /",
  "GK22vidsrgpu:2016": "mugdhe dagdha-giraḥ skhalanti śataśaḥ kiM kupyasi preyasi prāṇās tanvi mamāsi nocitam idaṃ tad vyartham uttāmyasi // VidSrk_21.27 *(661) //",
  "GK22vidsrgpu:2017": "kasyacit --",
  "GK22vidsrgpu:2018": "yad etan netrāmbhaḥ patad api samāsādya taruṇī- kapola-vyāsaṅgaṃ kuca-kalaśam asyāḥ kalayati /",
  "GK22vidsrgpu:2019": "tataḥ śroṇī-bimbaṃ vyavasita-vilāsaṃ tad ucitaṃ svabhāva-svacchānāṃ vipad api sukhaṃ nāntarayati // VidSrk_21.28 *(662) //",
  "GK22vidsrgpu:2020": "kasyacit / (Spdśā.pa. 1171,",
  "GK22vidsrgpu:2021": "Smk 38.19, Srb 51, 234 Any 144.27)",
  "GK22vidsrgpu:2022": "pakṣmāntaḥ skhalitāḥ kapola-phalake lolaṃ luṭhantaḥ kṣaṇaṃ dhārālās taralocchalat-tanu-kaṇāḥ pīna-stanāsphālanāt /",
  "GK22vidsrgpu:2023": "kasmād brūhi tavādya kaṇṭha-vigalan-muktāvalī-vibhramaṃ bibhrāṇā nipatanti bāṣpa-payasāṃ prasyandino bindavaḥ // VidSrk_21.29 *(663) //",
  "GK22vidsrgpu:2024": "rājaśekharasya / (Skmsa.u.ka. 614)",
  "GK22vidsrgpu:2025": "kapole patrālī karatala-nirodhena mṛditā nipīto niḥśvāsair ayam amṛta-hṛdyo 'dhara-rasaḥ /",
  "GK22vidsrgpu:2026": "muhuḥ kaṇṭhe lagnas taralayati bāṣpaḥ stana-taṭaṃ priyo manyur jātas tava niranurodhe na tu vayam // VidSrk_21.30 *(664) //",
  "GK22vidsrgpu:2027": "[Amaru 67; Skmsa.u.ka. 720,",
  "GK22vidsrgpu:2028": "Sksa.ka.ā.v 489, Svsu.ā. 1627]",
  "GK22vidsrgpu:2029": "dhik dhik tvām ayi kena durmukhi kṛtaṃ kiṃ kiṃ na kāya-vrataṃ dvitrāṇy atra dināni ko na kupitaḥ ko nābhavan mānuṣaḥ /",
  "GK22vidsrgpu:2030": "smaḥ kecin na vayaṃ yad ekam aparasyāpy uktam ākarṇyatāṃ atyunmāthini candane 'pi niyataṃ nāmāgnir uttiṣṭhati // VidSrk_21.31 *(665) //",
  "GK22vidsrgpu:2031": "vallaṇasya --",
  "GK22vidsrgpu:2032": "sphuṭatu hṛdayaṃ kāmaṃ kāmaṃ karatu tanuṃ tanuṃ na sakhi caṭula-premṇā kāryaṃ punar dayitena me /",
  "GK22vidsrgpu:2033": "iti sarabhasaṃ mānāṭopād udīrya vacas tayā ramaṇa-padavī sāraṅgākṣyā sa-śaṅkitam īkṣitā // VidSrk_21.32 *(666) //",
  "GK22vidsrgpu:2034": "[Amaru 71 (61); Skmsa.u.ka. 705, Smvsū.mu. 55.1]",
  "GK22vidsrgpu:2035": "ekasmin śayane parāṅ-mukhatayā vītottaraṃ tāmyator anyonyasya hṛdi sthite 'py anunaye saṃrakṣator gauravam /",
  "GK22vidsrgpu:2036": "dampatyoḥ śanakair apāṅga-valanān miśrī-bhavac-cakṣuṣor bhagno mānakaliḥ sahāsa-rabhasaṃ vyāsakta-kaṇṭha-graham // VidSrk_21.33 *(667) //",
  "GK22vidsrgpu:2037": "amaroḥ (Amaru 19,",
  "GK22vidsrgpu:2038": "Svsu.ā. 2112,",
  "GK22vidsrgpu:2039": "Spdśā.pa. 3715,",
  "GK22vidsrgpu:2040": "Smvsū.mu. 81.8, Skmsa.u.ka. 723)",
  "GK22vidsrgpu:2041": "kandarpa-kandali salīka-dṛśā lunīhi kopāṅkuraṃ caraṇayoḥ śaraṇātithiḥ syām /",
  "GK22vidsrgpu:2042": "paśya prasīda caramācala-cūla-cumbi bimbaṃ vidhor lavala-pāṇḍu-rasas tam eti // VidSrk_21.34 *(668) //",
  "GK22vidsrgpu:2043": "aho divyaṃ cakṣur vahasi tava sāpi praṇayinī parākṣṇām agrāhyaṃ yuvatiṣu vapuḥ saṃkramayati /",
  "GK22vidsrgpu:2044": "samānābhijñānaṃ katham itarathā paśyati puro bhavān ekas tasyāḥ pratikṛti-mayīr eva ramaṇīḥ // VidSrk_21.35 *(669) //",
  "GK22vidsrgpu:2045": "manovinodasya",
  "GK22vidsrgpu:2046": "priye maunaṃ muñca śrutir amṛta-dhārāṃ pibatu me dṛśāv unmīlyetāṃ bhavatu jagad indīvara-mayam /",
  "GK22vidsrgpu:2047": "prasīda premāpi praśamayatu niḥśeṣam adhṛtīr abhūmiḥ kopānāṃ nanu niraparādhaḥ parijanaḥ // VidSrk_21.36 *(670) //",
  "GK22vidsrgpu:2048": "ḍimbokasya / (Skmsa.u.ka. 718)",
  "GK22vidsrgpu:2049": "kopas tvayā yadi kṛto mayi paṅkajākṣi so 'stu priyas tava kim asti vidheyam anyat /",
  "GK22vidsrgpu:2050": "āśleṣam arpaya mad-arpita-pūrvam uccair uccaiḥ samarpaya mad-arpita-cumbanaṃ ca // VidSrk_21.37 *(671) //",
  "GK22vidsrgpu:2051": "śatānandasya --",
  "GK22vidsrgpu:2052": "sakhi kalitaḥ skhalito 'yaṃ heyo naiva praṇāma-mātreṇa /*",
  "GK22vidsrgpu:2053": "ciram anubhavatu bhavatyā bāhu-latā-bandhanaṃ dhūrtaḥ // VidSrk_21.38 *(672) //*",
  "GK22vidsrgpu:2054": "gonandasya --",
  "GK22vidsrgpu:2055": "jāte keli-kalau kṛte kamitari vyarthānunītau cirānd māne mlāyati manmathe vikasati kṣīṇe kṣapānehasi /",
  "GK22vidsrgpu:2056": "māyā-svāpam upetya tan-nipuṇayā nidrāndhyam āceṣṭitaṃ māna-mlānir abhūn na yena ca na cāpy āsīd rahaḥk-haṇḍanam // VidSrk_21.39 *(673) //",
  "GK22vidsrgpu:2057": "kathaṃcin naidāghe divasa iva kope vigalite prasattau prāptāyāṃ tad-anu ca niśāyām iva śanaiḥ /",
  "GK22vidsrgpu:2058": "smita-jyotsnārambha-kṣapita-viraha-dhvānta-nivahoaḥ mukhendur māninyāḥ sphurati kṛta-puṇyasya surate // VidSrk_21.40 *(674) //",
  "GK22vidsrgpu:2059": "māna-vyādhi-nipīḍitāham adhunā śaknomi tasyāntikaṃ no gantuṃ na sakhī-jano 'sti caturo yo māṃ balān neṣyati /",
  "GK22vidsrgpu:2060": "mānī so 'pi jano na lāghava-bhayād abhyeti mātaḥ svayaṃ kālo yāti calaṃ ca jīvitam iti kṣuṇṇaṃ manaś cintayā // VidSrk_21.41 *(675) //",
  "GK22vidsrgpu:2061": "yāvan no sakhi gocaraṃ nayanayor āyāti tāvad drutaṃ gatvā brūhi yathādya te dayitayā mānaḥ samālambitaḥ /",
  "GK22vidsrgpu:2062": "dṛṣṭe dhūrta-viceṣṭite tu dayite tasmin avaśyaṃ mama svedāmbhaḥ-pratirodhi-nirbharatara-smeraṃ mukhaṃ jāyate // VidSrk_21.42 *(676) //",
  "GK22vidsrgpu:2063": "((ṣsūktimuktāvalī 55.10,",
  "GK22vidsrgpu:2064": "(vardhakasya)",
  "GK22vidsrgpu:2065": "dṛṣṭā muṣṭibhir āhatā hṛdi nakhair ācoṭitā pārśvayor ākṛṣṭā kabarīṣu gāḍham adhare śītkurvatī khaṇḍitā /",
  "GK22vidsrgpu:2066": "tvat-kṛtyaṃ tvad-agocare 'pi hi kṛtaṃ sarvaṃ mayaivādhunā mām ājñāpaya kiṃ karomi sarale bhūyaḥ sapatnyās tava // VidSrk_21.43 *(677) //",
  "GK22vidsrgpu:2067": "kasyacit / (Skmsa.u.ka. 889)",
  "GK22vidsrgpu:2068": "sutanu jahihi kopaṃ paśya pādānataṃ māṃ na khalu tava kadācit kopa evaṃ vidho 'bhūt /",
  "GK22vidsrgpu:2069": "iti nigadati nāthe tiryag-āmīlitākṣyā nayana-jalam analpaṃ muktam uktaṃ na kiṃcit // VidSrk_21.44 *(678) //",
  "GK22vidsrgpu:2070": "tasyaiva (Amaru 35,",
  "GK22vidsrgpu:2071": "Svsu.ā. 1600,",
  "GK22vidsrgpu:2072": "Spdśā.pa. 3577,",
  "GK22vidsrgpu:2073": "Smvsū.mu. 57.33, Skmsa.u.ka. 725)",
  "GK22vidsrgpu:2074": "cetasy aṅkuritaṃ visāriṇi dṛśor dvandve dvipatrāyitaṃ prāyaṃ pallavitaṃ vacasy upacitaṃ prauḍhaṃ kapola-sthale /",
  "GK22vidsrgpu:2075": "tat-tat-kopa-viceṣṭite kusumitaṃ pādānate tu priye māninyāṃ phalitaṃ tu māna-taruṇā paryanta-bandhyāyitam // VidSrk_21.45 *(679) //",
  "GK22vidsrgpu:2076": "rājaśekharasya (Skmsa.u.ka. 722)",
  "GK22vidsrgpu:2077": "kiyan-mātraṃ gotra-skhalanam aparāddhaṃ caraṇayoś ciraṃ loṭhaty eṣa grahavati na mānād viramasi /",
  "GK22vidsrgpu:2078": "ruṣaṃ muñcāmuñca priyam anugṛhānāyatihitaṃ śṛṇu tvaṃ yad brūmaḥ priya-sakhi na māne kuru matim // VidSrk_21.46 *(680) //",
  "GK22vidsrgpu:2079": "kasyacit / (Skmsa.u.ka. 711)",
  "GK22vidsrgpu:2080": "daivād ayaṃ yadi jano vidito 'parādhī dāsocitaiḥ paribhavair ayam eva śāsyaḥ /",
  "GK22vidsrgpu:2081": "eṣā kapola-phalake 'garu-patra-vallī kiṃ pīḍyate sutanu bāṣpa-jala-praṇālaiḥ // VidSrk_21.47 *(681) //",
  "GK22vidsrgpu:2082": "kṛtvāgaḥ sa ca nāgato 'pi kim api vyaktaṃ mano manyate tat kvāse kam upaimi jaṅgama-vane ko mām ihāśvāsayet /",
  "GK22vidsrgpu:2083": "ity uktvāśru-galan-mukhī viṭa-sakhī dhvastā viśantī gṛhaṃ dhanyenādhim upāśruṇor asi kṛtātyantaṃ priyā roditā // VidSrk_21.48 *(682) //",
  "GK22vidsrgpu:2084": "vallaṇasya --",
  "GK22vidsrgpu:2085": "kapolaṃ pakṣmabhyaḥ kalayati kapolān kuca-taṭaṃ kucān madhyaṃ madhyān nava-mudita-nābhī-sarasijam /",
  "GK22vidsrgpu:2086": "na jānīmaḥ kiṃ nu kva nu kiyad anena vyavasitaṃ yad asyāḥ pratyaṅgaṃ nayana-jala-bindur viharati // VidSrk_21.49 *(683) //",
  "GK22vidsrgpu:2087": "kasyacit / (Skmsa.u.ka. 615)",
  "GK22vidsrgpu:2088": "vikira nayane manda-cchāyaṃ bhavatv asitotpalaṃ vitara dayite hāsa-jyotsnāṃ nimīlatu paṅkajam /",
  "GK22vidsrgpu:2089": "vada suvadane lajjā-mūkā bhavantu śikhaṇḍinaḥ paraparibhavo māna-sthānair na mānini sahyate // VidSrk_21.50 *(684) //",
  "GK22vidsrgpu:2090": "ayaṃ dhūrto māyāvinayamadhurād asya vacasaḥ sakhi pratyeṣi tvaṃ prakṛti-sarale paśyasi na kim /",
  "GK22vidsrgpu:2091": "kapole yal-lākṣā-bahala-rasa-rāga-praṇayinīm imāṃ dhatte mudrām anaticira-vṛttānta-piśunām // VidSrk_21.51 *(685) //",
  "GK22vidsrgpu:2092": "(Skmsa.u.ka. 592, solhokasya)",
  "GK22vidsrgpu:2093": "aprāpta-keli-sukhayor atimāna-ruddha- saṃdhānayo rahasi jāta-ruṣor akasmāt /",
  "GK22vidsrgpu:2094": "yūnor mitho 'bhilaṣatoḥ prathamānunītiṃ bhāvāḥ prasāda-piśunāḥ kṣapayanti nidrām // VidSrk_21.52 *(686) //",
  "GK22vidsrgpu:2095": "sonnokasyaitau --",
  "GK22vidsrgpu:2096": "śravasi na kṛtāste tāvantaḥ sakhī-vacana-kramāś caraṇa-patitoṅguṣṭhāgreṇāpy ayaṃ na hato janaḥ /",
  "GK22vidsrgpu:2097": "kaṭhina-hṛdaye mithyā-mauna-vrata-vyasanād ayaṃ parijana-parityāgopāyo na māna-parigrahaḥ // VidSrk_21.53 *(687) //",
  "GK22vidsrgpu:2098": "kasyacit / (Skmsa.u.ka. 683)",
  "GK22vidsrgpu:2099": "na mando vaktrenduḥ śrayati na lalāṭaṃ kuṭilatā na netrābjaṃ rajyaty anuṣajati na bhrūr api bhidām /",
  "GK22vidsrgpu:2100": "idaṃ tu preyasyāḥ prathayati ruṣo 'ntarvikasitāḥ śate 'pi praśnānāṃ yad abhidura-mudrodhara-puṭaḥ // VidSrk_21.54 *(688) //",
  "GK22vidsrgpu:2101": "vaidyadhanyasya / (Skmsa.u.ka. 696)",
  "GK22vidsrgpu:2102": "tat tad vadaty api yathāvasaraṃ hasaty apy āliṅgane 'pi na niṣadhati cumbane 'pi /",
  "GK22vidsrgpu:2103": "kiṃ tu prasādana-bhayād atinihnutena kopena ko 'pi nihito 'dya rasāvatāraḥ // VidSrk_21.55 *(689) //",
  "GK22vidsrgpu:2104": "mahāvratasya --",
  "GK22vidsrgpu:2105": "āśleṣeṇa payodhara-praṇiyinīṃ pratyādiśantyā dṛśaṃ dṛṣṭvā cādhara-baddha-tṛṣṇam adharaṃ nirbhartsayantyā mukham /",
  "GK22vidsrgpu:2106": "ūrvor gāḍha-nipīḍanena jaghane pāṇiṃ ca ruddhvānayā patyuḥ prema na khaṇḍitaṃ nipuṇayā māno 'pi naivojjhitaḥ // VidSrk_21.56 *(690) //",
  "GK22vidsrgpu:2107": "dīrghocchvāsa-vikampitākula-śikhā yatra pradīpāḥ kule dṛṣṭir yatra ca dīrgha-jāgara-guruḥ kope madīye tava /",
  "GK22vidsrgpu:2108": "visrambhaika-rasa-prasāda-madhurā yatra pravṛttāḥ kathās tāny anyāni dināni muñca caraṇau saivāham anyo bhavān // VidSrk_21.57 *(691) //",
  "GK22vidsrgpu:2109": "parīrambhārambhaḥ spṛśati param icchāṃ na tu bhujau bhajante vijñānaṃ na tu giram anūrodha-vidhayaḥ /",
  "GK22vidsrgpu:2110": "manasvinyāḥ svairaṃ prasarati niśā-sīma-samaye manaḥ pratyāvṛttaṃ kamitari kathaṃcin na tu vapuḥ // VidSrk_21.58 *(692) //",
  "GK22vidsrgpu:2111": "cakrapāṇeḥ --",
  "GK22vidsrgpu:2112": "adyodyāna-gṛhāṅgaṇe sakhi mayā svapnena lākṣāruṇaḥ protkṣipto 'yam aśoka-dohada-vidhau pādaḥ kvaṇan-nūpuraḥ /",
  "GK22vidsrgpu:2113": "tāvat kiṃ kathayāmi keli-paṭunā nirgatya kuñjodarād ajñātopanatena tena sahasā mūrdhnaiva saṃbhāvitaḥ // VidSrk_21.59 *(693) //",
  "GK22vidsrgpu:2114": "madhukūṭasya --",
  "GK22vidsrgpu:2115": "sakhi sa subhago manda-sneho mayīti na me vyathā vidhi-pariṇataṃ yasmāt sarvo janaḥ sukham aśnute /",
  "GK22vidsrgpu:2116": "mama tu manasaḥ saṃtāpo 'yaṃ priye vimukho 'pi yat katham api hata-vrīḍaṃ ceto na yāti virāgitām // VidSrk_21.60 *(694) //",
  "GK22vidsrgpu:2117": "kasyacit / (Svsu.ā. 1118,",
  "GK22vidsrgpu:2118": "Skmsa.u.ka. 676, amaroḥ)",
  "GK22vidsrgpu:2119": "bhrū-bhaṅge racite 'pi dṛṣṭir adhikaṃ sotkaṇṭham udvīkṣate kārkaśyaṃ gamite 'pi cetasi tanū-romāñcam ālambate /",
  "GK22vidsrgpu:2120": "ruddhāyām api vāci sasmitam idaṃ dagdhānanaṃ jāyate dṛṣṭe nirvahaṇaṃ bhaviṣyati kathaṃ mānasya tasmin jane // VidSrk_21.61 *(695) //",
  "GK22vidsrgpu:2121": "[Amaru 24; Skmsa.u.ka. 702, Sbhsu.ā. 1580; UN 5.25]",
  "GK22vidsrgpu:2122": "preyān so 'yam apākṛtaḥ sa-śapathaṃ pādānataḥ kāntayā dvitrāṇy eva padāni vāsa-bhavanād yāvan na yāty ātmanā /",
  "GK22vidsrgpu:2123": "tāvat pratyuta pāṇi-saṃpuṭa-lasan-nīvī-nibandhaṃ dhṛto dhāvitv eva kṛta-praṇāmakam aho premṇo vicitrā gatiḥ // VidSrk_21.62 *(696) //",
  "GK22vidsrgpu:2124": "kasyacit --",
  "GK22vidsrgpu:2125": "gate premā-bandhe praṇaya-bahu-māne vigalite nivṛtte sad-bhāve jana iva jane gacchati puraḥ /",
  "GK22vidsrgpu:2126": "tad utprekṣyotprekṣya priyasakhi gatāṃs tāṃś ca divasān na jāne ko hetur dalati śatadhā yan na hṛdayam // VidSrk_21.63 *(697) //",
  "GK22vidsrgpu:2127": "[Amaru 38, Skmsa.u.ka. 1368,",
  "GK22vidsrgpu:2128": "Sbhsu.ā. 1141,",
  "GK22vidsrgpu:2129": "Spdśā.pa. 3545,",
  "GK22vidsrgpu:2130": "Smvsū.mu. 84.1, Rask 2.263c]",
  "GK22vidsrgpu:2131": "sutanu nitambas tava pṛthur akṣṇor api niyatam arjuno mahimā /*",
  "GK22vidsrgpu:2132": "madhyaḥ savalir idāniṃ māndhātā kuca-taṭaḥ kriyatām // VidSrk_21.64 *(698) //*",
  "GK22vidsrgpu:2133": "dāmodarasya --",
  "GK22vidsrgpu:2134": "dṛṣṭe locanavan-manāṅ-mukulitaṃ pārśva-sthite vaktravan nyag-bhūtaṃ bahir āsthitaṃ pulakavat saṃsparśam ātanvati /",
  "GK22vidsrgpu:2135": "nīvī-bandhavadāgataṃ śithilatāṃ saṃbhāṣamāṇe tato mānenāpasṛtaṃ hriyeva sudṛśaḥ pāda-spṛśi preyasi // VidSrk_21.65 *(699) //",
  "GK22vidsrgpu:2136": "kasyacit / (Sksa.ka.ā.v 15.496,",
  "GK22vidsrgpu:2137": "Spdśā.pa. 3581,",
  "GK22vidsrgpu:2138": "Smvsū.mu. 58.2, Skmsa.u.ka. 721)",
  "GK22vidsrgpu:2139": "// iti māninī-vrajyā //",
  "GK22vidsrgpu:2140": "//21//",
  "GK22vidsrgpu:2141": "___________________________________________________________________",
  "GK22vidsrgpu:2142": "22. tato virahiṇī-vrajyā",
  "GK22vidsrgpu:2143": "tāpas tat-kṣaṇa-māhitāsu visinīṣv aṅgāra-kārāyate bāṣpaḥ pāṇḍu-kapolayor upari vai kulyāmbu-pūrāyate /",
  "GK22vidsrgpu:2144": "kiṃ cāsyā malaya-druma-drava-bharair limpāmi yāvat karaṃ tāvac chvāsa-samīraṇa-vyatikarair uddhūlitr āsīt karaḥ // VidSrk_22.1 *(700) //",
  "GK22vidsrgpu:2145": "acyutasya --",
  "GK22vidsrgpu:2146": "devena prathamaṃ jito 'si śaśabhṛl-lekha-bhṛtānantaraṃ buddhenoddhata-buddhinā smara tataḥ kāntena pānthena me /",
  "GK22vidsrgpu:2147": "tvyaktvā tān bata haṃsi mām api kṛśāṃ bālām anāthāṃ striyaṃ dhik tvā dhik tava pauruṣaṃ dhig udayaṃ dhik kārmukaṃ dhik śarān // VidSrk_22.2 *(701) //",
  "GK22vidsrgpu:2148": "śrī-rājyapālasya /",
  "GK22vidsrgpu:2149": "(Skmsa.u.ka. 987, vidyāyāḥ)",
  "GK22vidsrgpu:2150": "karṇe yan na kṛtaṃ sakhījana-vaco yan nādṛtā bandhu-vāk yat-pāde nipatann api priyatamaḥ karṇotpalenāhṛtaḥ /",
  "GK22vidsrgpu:2151": "tenendur dahanāyate malayajālepaḥ sphuliṅgāyate rātriḥ kalpa-śatāyate visalatāhāro 'pi bhārāyate // VidSrk_22.3 *(702) //",
  "GK22vidsrgpu:2152": "kasyacit / (Skmsa.u.ka. 671)",
  "GK22vidsrgpu:2153": "āhāre viratiḥ samasta-viṣaya-grāme nivṛttiḥ parā nāsāgre nayanaṃ yad etad aparaṃ yac caikatānaṃ manaḥ /",
  "GK22vidsrgpu:2154": "maunaṃ cedam idaṃ ca śūnyam akhilaṃ yad viśvam ābhāti te tad brūyāḥ sakhi yoginī kim asi bhoḥ kiṃ vā viyoginy api // VidSrk_22.4 *(703) //",
  "GK22vidsrgpu:2155": "rājaśekharasya (SKM sa.u.ka. 597,",
  "GK22vidsrgpu:2156": "Pvpadyā. 238,",
  "GK22vidsrgpu:2157": "Srk 703 Rajasekhara, UN 13.75)",
  "GK22vidsrgpu:2158": "vatse naite payodāḥ surapati-kariṇo no bakāḥ karṇa-śaṅkāḥ saudāminyo 'pi naitāḥ kanaka-mayam idaṃ bhūṣaṇaṃ kumbha-pīṭhe /",
  "GK22vidsrgpu:2159": "naitat toyaṃ nabhastaḥ patati mada-jalaṃ śvāsa-vātāvadhūtaṃ tat kiṃ mugdhe vṛthā tvaṃ malinayasi mukhaṃ prāvṛḍ ity aśru-pātaiḥ // VidSrk_22.5 *(704) //",
  "GK22vidsrgpu:2160": "nākānokaha-saṃbhavaiḥ sakhi sudhācyotallavaiḥ pallavaiḥ palyaṅkaṃ kṣaṇa-mātram āstṛṇu vidhuṃ gaṇḍopadhānīkuru /",
  "GK22vidsrgpu:2161": "no cet sneha-rasāvaseka-vikasaj-jvālāvalī-dāruṇo dārūṇīva na me viraṃsyati dahann aṅgāny anaṅgānalaḥ // VidSrk_22.6 *(705) //",
  "GK22vidsrgpu:2162": "cakrasya --",
  "GK22vidsrgpu:2163": "asau gataḥ saugata eva yasmāt kuryān nirālambanatāṃ mamaiva /",
  "GK22vidsrgpu:2164": "sakhi priyas te kṣaṇikaḥ kim anyan nirātmakaḥ śūnyatamaḥ sa vandyaḥ // VidSrk_22.7 *(706) //",
  "GK22vidsrgpu:2165": "bhojadevasya --",
  "GK22vidsrgpu:2166": "pūrṇaṃ kapola-talam aśru-jalair yad asyā yad dhūsaraṃ vadana-paṅkajam āyatākṣyāḥ /",
  "GK22vidsrgpu:2167": "ardhāvadagdha-galad-aṅga-rasāvasiktam ardrendhanaṃ tad iva bhasma-kaṇānuyātam // VidSrk_22.8 *(707) //",
  "GK22vidsrgpu:2168": "kasyacit --",
  "GK22vidsrgpu:2169": "ayaṃ dhārāvāhastaḍid iyam iyaṃ dagdha-karakā sa cāyaṃ nirghoṣaḥ sa ca rava-vaśo bheka-nicayaḥ /",
  "GK22vidsrgpu:2170": "itīva pratyaṅga-prathita-madanāgniṃ kṛśa-tanur ghana-śvāsotkṣepair jvalayati muhur mṛtyu-vaśinī // VidSrk_22.9 *(708) //",
  "GK22vidsrgpu:2171": "kasyacit --",
  "GK22vidsrgpu:2172": "parimlānaṃ pīna-stana-jaghana-saṅgād ubhayatas tanor madhyasyāntaḥ parimalanam aprāpya haritam /",
  "GK22vidsrgpu:2173": "idaṃ vyasta-nyāsaṃ ślatha-bhuja-latākṣepa-valanaiḥ kṛśāṅgyāḥ saṃtāpaṃ vadati visinī-patra-śayanam // VidSrk_22.10 *(709) //",
  "GK22vidsrgpu:2174": "kasyacit / (Ratnāvalī 2.12,",
  "GK22vidsrgpu:2175": "Dhvanyāloka 1.14)",
  "GK22vidsrgpu:2176": "mano-rāgas tīvraṃ vyathayati visarpann avirataṃ pramāthī nirdhūmaṃ jvalati vidhutaḥ pāvaka iva /",
  "GK22vidsrgpu:2177": "hinasti pratyaṅgaṃ jvara iva garīyān ita ito na māṃ trātuṃ tātaḥ prabhavati na cāmbā na bhavatī // VidSrk_22.11 *(710) //",
  "GK22vidsrgpu:2178": "kasyacit --",
  "GK22vidsrgpu:2179": "etasyāḥ viraha-jvaraḥ karatala-sparśaiḥ parīkṣya na yaḥ snigdhenāpi janena dāha-bhayataḥ prasthaṃ pacaḥ pāthasām /",
  "GK22vidsrgpu:2180": "niḥśaktīkṛta-candanauṣadhi-vidhāv tasmiṃś camat-kāriṇo lāja-sphoṭam amī sphuṭanti maṇayo viśve 'pi hāra-srajām // VidSrk_22.12 *(711) //",
  "GK22vidsrgpu:2181": "rājaśekharasya /",
  "GK22vidsrgpu:2182": "(Brbā.rā. 5.11, Srk sa.u.ka. 638)",
  "GK22vidsrgpu:2183": "yat tādī-dala-pāka-pāṇḍu vadanaṃ yan netrayor durdinaṃ gaṇḍaḥ pāṇiniṣevaṇāc ca yad ayaṃ saṃkrānta-pañcāṅguliḥ /",
  "GK22vidsrgpu:2184": "gaurī krudhyatu vartate yadi na te tat ko 'pi citte yuvā dhig dhik tvāṃ saha-pāṃśu-khelana-sakhī-loke 'pi yan nihnavaḥ // VidSrk_22.13 *(712) //",
  "GK22vidsrgpu:2185": "rājaśekharasya /",
  "GK22vidsrgpu:2186": "(Vid. 2.14, Srb 286.26; Smk 39.2; śb Sb 2.17, 4.555; Srkm 598)",
  "GK22vidsrgpu:2187": "keyūrīkṛta-kaṅkaṇāvalir asau karṇāntikottaṃsita- vyālolālaka-paddhatiḥ pathi puro baddhāñjaliḥ pṛcchati /",
  "GK22vidsrgpu:2188": "yāvat kiṃcid udantam ātmakam itus tāvat sa evety atha vrīḍā-vakrita-kaṇṭha-nālam abalā kaiḥ kair na bhinnā rasaiḥ // VidSrk_22.14 *(713) //",
  "GK22vidsrgpu:2189": "kasyacit / (Smvsū.mu. 54.10, Skmsa.u.ka. 772)",
  "GK22vidsrgpu:2190": "priya-viraha-mahoṣmāmarmarām aṅga-lekhām api hataka-himāṃśo mā spṛśa krīḍayāpi /",
  "GK22vidsrgpu:2191": "iha hi tava luṭhantaḥ ploṣa-pīḍāṃ bhajante dara-jaṭhara-mṛṇālī-kāṇḍa-mugdhā mayūkhāḥ // VidSrk_22.15 *(714) //",
  "GK22vidsrgpu:2192": "kasyacit / (Vsbvi.śā.bha. 3.23, Skmsa.u.ka. 982)",
  "GK22vidsrgpu:2193": "yad daurbalyaṃ vapuṣi mahatī sarvataś cāspṛhā yan nāsālakṣyaṃ yad api nayanaṃ maunam ekāntato yat /",
  "GK22vidsrgpu:2194": "ekādhīnaṃ kathayati manas tāvad eṣā daśā te kosāv ekaḥ kathaya sumukhi brahma vā vallabho vā // VidSrk_22.16 *(715) //",
  "GK22vidsrgpu:2195": "lakṣmīdharasya / (Skmsa.u.ka. 600)",
  "GK22vidsrgpu:2196": "nikāmaṃ kṣāmāṅgī sarasa-kadalī-garbha-subhagā kalāśeṣā mūrtiḥ śaśina iva netrotsava-karī /",
  "GK22vidsrgpu:2197": "avasthām āpannā madana-dahanoddāha-vidhurām iyaṃ naḥ kalyāṇī ramayati matiṃ kalpayati ca // VidSrk_22.17 *(716) //",
  "GK22vidsrgpu:2198": "bhavabhūteḥ / (Māl. 2.3)",
  "GK22vidsrgpu:2199": "nidre bhadram avasthitāsi kuśalaṃ saṃvedane kiṃ tava kṣemaṃ te sakhi nirvṛte na tu samaṃ kāntena yūyaṃ gatāḥ /",
  "GK22vidsrgpu:2200": "kiṃ cānyat priya-saṃgame 'dya calito gacchan vipad-vatsalo mūrcchā-vismṛti-vedanā-parijano dṛṣṭo 'smadīyo na vā // VidSrk_22.18 *(717) //",
  "GK22vidsrgpu:2201": "aravindasya / (Skmsa.u.ka. 773)",
  "GK22vidsrgpu:2202": "madhye sadma samudgatā tad anu ca dvārāntarālaṃ gatā niryātātha kathaṃcid aṅgaṇam api preyāṃs tu nālokitaḥ /",
  "GK22vidsrgpu:2203": "haṃho vāyasa rājahaṃsa śuka he he sārike kathyatāṃ kā vārteti mṛgīdṛśo vijayate bāṣpāntarāyaṃ vacaḥ // VidSrk_22.19 *(718) //",
  "GK22vidsrgpu:2204": "citrāṅgasya /",
  "GK22vidsrgpu:2205": "(Skmsa.u.ka. 736, mahodadheḥ)",
  "GK22vidsrgpu:2206": "dara-dalita-haridrā-granthi-gaure śarīre sphurati viraha-janmā ko 'py ayaṃ pāṇḍu-bhāvaḥ /",
  "GK22vidsrgpu:2207": "balavati sati yasmin sārdham āvartya hemnā rajatam iva mṛgākṣyāḥ kalpitāny aṅgakāni // VidSrk_22.20 *(719) //",
  "GK22vidsrgpu:2208": "rājaśekharasya / (Vid. 3.17, Kkk ad. 5.1; Srb 275.23)",
  "GK22vidsrgpu:2209": "priye prayāte hṛdayaṃ prayātaṃ nidrā gatā cetanayā sahaiva /",
  "GK22vidsrgpu:2210": "nirlajjā he jīvita na śrutaṃ kiṃ mahājano yena gataḥ sa panthāḥ // VidSrk_22.21 *(720) //",
  "GK22vidsrgpu:2211": "dharmakīrteḥ --",
  "GK22vidsrgpu:2212": "bāṣpaṃ cakṣuṣi nāñjanaṃ kara-tale vaktraṃ na līlāmbujaṃ gaṇḍe pāṇḍurimā na patra-makarī śvāsā mukhe na smitam /",
  "GK22vidsrgpu:2213": "itthaṃ yasya viyoga-yoga-vidhuraṃ mugdhe tavedaṃ vapur no jāne katamaḥ sa puṣpa-dhanuṣā nītaḥ prasāda-śriyam // VidSrk_22.22 *(721) //",
  "GK22vidsrgpu:2214": "bhramara-devasya --",
  "GK22vidsrgpu:2215": "kasmād idaṃ nayanam astamitāñjana-śri viśrānta-patra-racanau ca kutaḥ kapolau /",
  "GK22vidsrgpu:2216": "śṛṅgāra-vāri-ruha-kānana-rāja-haṃsi kasmāt kṛśāsi virasāsi malīmasāsi // VidSrk_22.23 *(722) //",
  "GK22vidsrgpu:2217": "viṣṇuhareḥ --",
  "GK22vidsrgpu:2218": "aratir iyam upaiti māṃ na nidrā gaṇayati tasya guṇān mano na doṣān /",
  "GK22vidsrgpu:2219": "viramati rajanī na saṅgam āśā vrajati tanus tanutāṃ na cānurāgaḥ // VidSrk_22.24 *(723) //",
  "GK22vidsrgpu:2220": "pravarasenasya /",
  "GK22vidsrgpu:2221": "(Pvpadyā. 214; Spdśā.pa. 3427 bilhaṇasya,",
  "GK22vidsrgpu:2222": "Skmsa.u.ka. 660, Srb su.ra.bhā. 284.17)",
  "GK22vidsrgpu:2223": "asāv ahaṃ loha-mayī sa yasyāḥ krūraḥ sakhi prastara eṣa kāntaḥ /",
  "GK22vidsrgpu:2224": "ākarṣaka-drāvaka-cumbakeṣu naiko 'py asau bhrāmaka ity avaihi // VidSrk_22.25 *(724) //",
  "GK22vidsrgpu:2225": "śabdārṇavasya --",
  "GK22vidsrgpu:2226": "nāvasthā vapuṣo mameyam avadher uktasya nātikramo nopālambha-padāni vāpy akaruṇe tatrābhidheyāni te /",
  "GK22vidsrgpu:2227": "praṣṭavyaḥ śivamāli kevalam asau kaccid bhavad-gocare nāyātaṃ malayānilair mukulitaṃ kaccin na cūtair iti // VidSrk_22.26 *(725) //",
  "GK22vidsrgpu:2228": "vākkūṭasya / (Skmsa.u.ka. 752)",
  "GK22vidsrgpu:2229": "svapne 'pi priya-saṃgama-vyasaninī śete na nidrāgamaś citreṇālikhituṃ tam icchati yadi svedaḥ sapatnī-janaḥ /",
  "GK22vidsrgpu:2230": "mugdheyaṃ kurute 'tha tad-guṇa-kathāṃ manyur girām argalaḥ prāyaḥ puṇya-dinānubhāva-valanād āśaṃsitaṃ sidhyati // VidSrk_22.27 *(726) //",
  "GK22vidsrgpu:2231": "taraṇi-nandanasya --",
  "GK22vidsrgpu:2232": "vyoma-śrī-hṛdayaika-mauktika-late mātar balākāvali brūyās taṃ janam ādaraḥ khalu mahān prāṇeṣu kāryas tvayā /",
  "GK22vidsrgpu:2233": "etāṃ mlānim upāgatāṃ srajam iva tyaktvā tanuṃ durvahām eṣāhaṃ sukhinī bhavāmi na sahe tīvrāṃ viyoga-vyathām // VidSrk_22.28 *(727) //",
  "GK22vidsrgpu:2234": "kasyacit / (Amaru 76,",
  "GK22vidsrgpu:2235": "Sbhsu.ā. 1056,",
  "GK22vidsrgpu:2236": "Srb 359.86, Daś 2.27 ad, Ssm 483)",
  "GK22vidsrgpu:2237": "ādṛṣṭi-prasarāt priyasya padavīm udvīkṣya nirviṇṇayā viśrānteṣu pathiṣv ahaḥ-pariṇatau dhvānte samutsarpati /",
  "GK22vidsrgpu:2238": "yāntyaiva sva-niveśanaṃ pratipathaṃ pāntha-striyāsmin kṣaṇe mā bhūd āgata ity amanda-valitodgrīvaṃ muhur vīkṣitam // VidSrk_22.29 *(728) //",
  "GK22vidsrgpu:2239": "siddhokasya /",
  "GK22vidsrgpu:2240": "(Amaru 64, Drda.rū. 2.27a,",
  "GK22vidsrgpu:2241": "Svsu.ā. 1056, Skmsa.u.ka. 765)",
  "GK22vidsrgpu:2242": "śvāsās tāṇḍavitālakāḥ karatale suptā kapola-sthalī netre bāṣpa-taraṅginī pariṇataḥ kaṇṭhe kalaḥ pañcamaḥ /",
  "GK22vidsrgpu:2243": "aṅgeṣu prathama-prabuddha-phalinī lāvaṇya-saṃpādinī pāṇḍimnā virahocitena gamitā kāntiḥ kathā-gocaram // VidSrk_22.30 *(729) //",
  "GK22vidsrgpu:2244": "śadhokasya / (Skmsa.u.ka. 601)",
  "GK22vidsrgpu:2245": "smita-jyotsnādānād upakuru cakora-praṇayinīr vidhehi bhrū-līlāṃ smaratu dhanuṣaḥ pañca-viśikhaḥ /",
  "GK22vidsrgpu:2246": "api stokonnidrair nayana-kumudair modaya diśoaḥ viśeṣās te mugdhe dadhatu kṛtināṃ cetasi padam // VidSrk_22.31 *(730) //",
  "GK22vidsrgpu:2247": "aparājita-rakṣitasya --",
  "GK22vidsrgpu:2248": "kim iti kabarī yādṛk tādṛg dṛśau kim akajjale mṛgamada-masī-patra-nyāsaḥ sa kiṃ na kapolayoḥ /",
  "GK22vidsrgpu:2249": "ayam asamayaṃ kiṃ ca klāmyaty asaṃsmaraṇena te śaśimukhi sakhī-hasta-nyasto vilāsa-paricchadaḥ // VidSrk_22.32 *(731) //",
  "GK22vidsrgpu:2250": "abhinandasya /",
  "GK22vidsrgpu:2251": "(Sksa.ka.ā. 4.193, Skmsa.u.ka. 717)",
  "GK22vidsrgpu:2252": "vāraṃ vāram alīka eva hi bhavān kiṃ vyāhṛtair gamyatām ity udgamya sumanda-bāhu-latikām utthāpayantyā ruṣā /",
  "GK22vidsrgpu:2253": "saṃkrāntair valayair alaṃkṛta-galo yuṣmad-viyogocitāṃ tanvaṅgyāḥ prakaṭīkarīti tanutām aṅge bhraman vāyasaḥ // VidSrk_22.33 *(732) //",
  "GK22vidsrgpu:2254": "kasyacit / (Skmsa.u.ka. 768)",
  "GK22vidsrgpu:2255": "pakṣmāgra-grathitāśru-bindu-visarair muktā-phala-spardhibhiḥ kurvantyā hara-hāsa-hāri hṛdaye hārāvalī-bhūṣaṇam /",
  "GK22vidsrgpu:2256": "bāle bāla-mṛṇāla-nāla-valayālaṃkāra-kānte kare vinyasyānanam āyatākṣi sukṛtī ko 'yaṃ tvayā smaryate // VidSrk_22.34 *(733) //",
  "GK22vidsrgpu:2257": "dahati viraheṣv aṅgān īrṣyāṃ karoti samāgame harati hṛdayaṃ dṛṣṭaḥ spṛṣṭaḥ karoty avaśāṃ tanum /",
  "GK22vidsrgpu:2258": "kṣaṇam api sukhaṃ yasmin prāpte gate ca na labhyate kim aparam ataś citraṃ yan me tathāpi sa vallabhaḥ // VidSrk_22.35 *(734) //",
  "GK22vidsrgpu:2259": "kasyacit / (Skmsa.u.ka. 675)",
  "GK22vidsrgpu:2260": "ko 'sau dhanyaḥ kathaya subhage kasya gaṅgā-sarayvos toyāsphāla-vyatikara-khaṇat-kāri kaṅkālam āste /",
  "GK22vidsrgpu:2261": "yaṃ dhyāyantyāḥ sumukhi likhitaṃ kajjala-kleda-bhāñji vyālumpanti stana-kalasayoḥ patram aśrūṇy ajasram // VidSrk_22.36 *(735) //",
  "GK22vidsrgpu:2262": "kasyacit (Skmsa.u.ka. 612)",
  "GK22vidsrgpu:2263": "tvac-cheṣeṇa cchurita-karayā kuṅkumenādadhatyā śoṇa-cchāyāṃ bhavana-bisinī-haṃsake kautukinyā /",
  "GK22vidsrgpu:2264": "koka-bhrānti-kṣaṇa-virahiṇīyan mayākāri haṃsī tasyaitan me phalam upanataṃ nātha yat te viyogaḥ // VidSrk_22.37 *(736) //",
  "GK22vidsrgpu:2265": "śvāsotkampa-taraṅgiṇi stana-taṭe dhautāñjana-śyāmalāḥ kīryante kaṇaśaḥ kṛśāṅgi kim amī bāṣpāmbhasāṃ bindavaḥ /",
  "GK22vidsrgpu:2266": "kiṃ cākuñcita-kaṇṭha-rodha-kuṭilāḥ śrotrāmṛta-syandinoaḥ hūṅkārāḥ kala-pañcama-praṇayinas truṭyanti niryānti ca // VidSrk_22.38 *(737) //",
  "GK22vidsrgpu:2267": "idānīṃ tīvrābhir dahana iva bhābhiḥ parigatoaḥ mamāścaryaṃ sūryaḥ kim u sakhi rajanyām udayate /",
  "GK22vidsrgpu:2268": "ayaṃ mugdhe candraḥ kim iti mayi tāpaṃ prakaṭayaty anāthānāṃ bāle kim iha viparītaṃ na bhavati // VidSrk_22.39 *(738) //",
  "GK22vidsrgpu:2269": "mā muñcāgni-mucaḥ karān himakara prāṇāḥ kṣaṇaṃ sthīyatāṃ nidre mudraya locane rajani he dīrghātidīrghā bhava /",
  "GK22vidsrgpu:2270": "svapnāsādita-saṃgame priyatame sānandam āliṅgite svacchando bhavatāṃ bhaviṣyati punaḥ kaṣṭo viceṣṭā-rasaḥ // VidSrk_22.40 *(739) //",
  "GK22vidsrgpu:2271": "diśatu sakhi sukhaṃ te pañcabāṇaḥ sa sākṣād anayana-patha-vartī yas tvayālekhi nāthaḥ /",
  "GK22vidsrgpu:2272": "taralita-kara-śākhā-mañjarīkaḥ śarīre dhanuṣi ca makare ca svastha-rekhā-niveśaḥ // VidSrk_22.41 *(740) //",
  "GK22vidsrgpu:2273": "kasmān mlāyasi mālatīva mṛditety ālījane pṛcchati vyaktaṃ noditam ārtayāpi virahe śālīnayā bālayā /",
  "GK22vidsrgpu:2274": "akṣṇor bāṣpa-cayaṃ nigṛhya katham apy ālokitaḥ kevalaṃ kiṃcit-kuḍmala-koṭi-bhinna-śikharaś cūta-drumaḥ prāṅgaṇe // VidSrk_22.42 *(741) //",
  "GK22vidsrgpu:2275": "vākkūṭasya /",
  "GK22vidsrgpu:2276": "(Skmsa.u.ka. 602 bāhvaṭasya)",
  "GK22vidsrgpu:2277": "ucchūnāruṇam aśru-nirgama-vaśāc cakṣur manāṅ mantharaṃ soṣma-śvāsa-kadarthitādhara-rucir vyastālakā bhrū-bhuvaḥ /",
  "GK22vidsrgpu:2278": "āpāṇḍuḥ kara-pallave ca nibhṛtaṃ śete kapola-sthalī mugdhe kasya tapaḥ-phalaṃ pariṇataṃ yasmai taveyaṃ daśā // VidSrk_22.43 *(742) //",
  "GK22vidsrgpu:2279": "yaśovarmaṇaḥ --",
  "GK22vidsrgpu:2280": "kena prāpto bhuvana-vijayaḥ kaḥ kṛtī kaḥ kalāvān kenāvyājaṃ smara-caraṇayor bhaktir āpāditā ca /",
  "GK22vidsrgpu:2281": "yaṃ dhyāyantī sutanu bahula-jvāla-kandarpa-vahni- prodyad-bhasma-pracaya-racitāpāṇḍimānaṃ dadhāsi // VidSrk_22.44 *(743) //",
  "GK22vidsrgpu:2282": "dagdhavyeyaṃ nava-kamalinī-pallavotsaṅga-śayyā taptāṅgara-prakara-vikaraiḥ kiṃ dhutais tāla-vṛntaiḥ /",
  "GK22vidsrgpu:2283": "tatraivāstāṃ dahati nayane candravac candanāmbhaḥ sakhyas toyendhana iva śikhī vipratīpo 'yam ādhiḥ // VidSrk_22.45 *(744) //",
  "GK22vidsrgpu:2284": "abhinandasya --",
  "GK22vidsrgpu:2285": "saudhād udvijate tyajaty upavanaṃ dveṣṭi prabhām aindavīṃ dvārāt trasyati citra-keli-sadaso veśaṃ viṣaṃ manyate /",
  "GK22vidsrgpu:2286": "āste kevalam abjinī-kisalaya-prastāri-śayyā-tale saṃkalpopanata-tvad-ākṛtir asāyat tena cittena sā // VidSrk_22.46 *(745) //",
  "GK22vidsrgpu:2287": "rājaśekharasya /",
  "GK22vidsrgpu:2288": "(Brbā.rā. 5.8, Sksa.ka.ā.v 208,",
  "GK22vidsrgpu:2289": "Vsbvi.śā.bha. 3.2, Skmsa.u.ka. 646)",
  "GK22vidsrgpu:2290": "antas tāraṃ taralita-talāḥ stokam utpīḍa-bhājaḥ pakṣāgreṣu grathita-pṛṣataḥ kīrṇa-dhārāḥ krameṇa /",
  "GK22vidsrgpu:2291": "cittātaṅkaṃ nija-garimataḥ samyag āsūtrayanto niryānty asyāḥ kuvalaya-dṛśo bāṣpa-vārāṃ pravāhāḥ // VidSrk_22.47 *(746) //",
  "GK22vidsrgpu:2292": "muktvānaṅgaḥ kusumaviśikhān pañca kuṇṭhīkṛtāgrān manye mugdhāṃ praharati haṭhāt patriṇā vāruṇena /",
  "GK22vidsrgpu:2293": "vārāṃ pūraḥ katham aparathā sphāra-netra-praṇālī- vaktrodvāntas trivali-vipine sāraṇī-sāmyam eti // VidSrk_22.48 *(747) //",
  "GK22vidsrgpu:2294": "rājaśekharasyāmī (sa.u.ka. 613)",
  "GK22vidsrgpu:2295": "unmīlyākṣi sakhīr na paśyasi na cāpy uktā dadāsy uttaraṃ no vetsīdṛśam atra nedṛśam imāṃ śūnyām avasthāṃ gatā /",
  "GK22vidsrgpu:2296": "talpādṛśya-karaṅka-pañjaram idaṃ jīvena liptaṃ manāṅ muñcantī kim u kartum icchasi kuru premānya-deśa-gate // VidSrk_22.49 *(748) //",
  "GK22vidsrgpu:2297": "kiṃ vātena vilaṅghitā na na mahā-bhūtārditā kiṃ na na bhrāntā kiṃ na na saṃnnipāta-laharī-pracchāditā kiṃ na na /",
  "GK22vidsrgpu:2298": "tat kiṃ roditi muhyati śvasiti kiṃ smeraṃ ca dhatte mukhaṃ dṛṣṭaḥ kiṃ katham apy akāraṇa-ripuḥ śrī-bhojya-devo 'nayā // VidSrk_22.50 *(749) //",
  "GK22vidsrgpu:2299": "chittapasya / (Skmsa.u.ka. 1399)",
  "GK22vidsrgpu:2300": "kucau dhattaḥ kampaṃ nipatati kapolaḥ karatale nikāmaṃ niḥśvāsaḥ sakalam alakaṃ tāṇḍavayati /",
  "GK22vidsrgpu:2301": "dṛśaḥ sāmarthyāni sthagayati muhur bāṣpa-salilaṃ prapañco 'yaṃ kiṃcit tava sakhi hṛdi-sthaṃ kathayati // VidSrk_22.51 *(750) //",
  "GK22vidsrgpu:2302": "narasiṃhasya / (Skmsa.u.ka. 596)",
  "GK22vidsrgpu:2303": "tyajasi na śayanīyaṃ nekṣase svām avasthāṃ viśadayasi na keśān ākula-granthi-bandhān /",
  "GK22vidsrgpu:2304": "kim api sakhi kuru tvaṃ deha-yātrānurūpaṃ śatam iha virahiṇyo nedṛśaṃ kvāpi dṛṣṭam // VidSrk_22.52 *(751) //",
  "GK22vidsrgpu:2305": "// iti virahiṇī-vrajyā //",
  "GK22vidsrgpu:2306": "//22//",
  "GK22vidsrgpu:2307": "___________________________________________________________________",
  "GK22vidsrgpu:2308": "23. tato virahi-vrajyā",
  "GK22vidsrgpu:2309": "gamanam alasaṃ śūnyā dṛṣṭiḥ śarīram asauṣṭhavaṃ śvasitam adhikaṃ kiṃ tv etat syāt kim anyad ato 'tha vā /",
  "GK22vidsrgpu:2310": "bhramati bhuvane kandarpājñā vikāri ca yauvanaṃ lalita-madhurās te te bhāvāḥ kṣipanti ca dhīratām // VidSrk_23.1 *(752) //",
  "GK22vidsrgpu:2311": "vāraṃ vāraṃ tirayati dṛśor udgamaṃ bāṣpa-pūras tat-saṃkalpopahati-jaḍima stambham abhyeti gātram /",
  "GK22vidsrgpu:2312": "sadyaḥ svidyann ayam aviratotkampa-lolāṅgulīkaḥ pāṇir lekhā-vidhiṣu nitarāṃ vartate kiṃ karomi // VidSrk_23.2 *(753) //",
  "GK22vidsrgpu:2313": "unmīlan-mukula-karāla-kunda-koṣa- praścyotad-ghana-makaranda-gandha-garbhaḥ /",
  "GK22vidsrgpu:2314": "tām īṣat-pracala-vilocanāṃ natāṅgīm āliṅgan pavana mama spṛśāṅgam aṅgam // VidSrk_23.3 *(754) //",
  "GK22vidsrgpu:2315": "dalati hṛdayaṃ gāḍhodvegaṃ dvidhā na tu bhidyate vahati vikalaḥ kāyo mohaṃ na muñcate cetanām /",
  "GK22vidsrgpu:2316": "jvalati ca tanūm antar-dāhaḥ karoti na bhasmasāt praharati vidhir marma-cchedī na kṛntati jīvitam // VidSrk_23.4 *(755) //",
  "GK22vidsrgpu:2317": "bhavabhūteḥ (mā.mā. 9.12 = u.rā.ca. 3.31)",
  "GK22vidsrgpu:2318": "nādatse haritāṅkurān kvacid api sthairyaṃ na yad gāhase yat paryākula-locano 'si karuṇaṃ kūjan diśaḥ paśyasi /",
  "GK22vidsrgpu:2319": "daivenāntarita-priyo 'si hariṇa tvaṃ cāpi kiṃ yac ciraṃ pradadri pratikandaraṃ pratinadi prayūṣaraṃ bhrāmyasi // VidSrk_23.5 *(756) //",
  "GK22vidsrgpu:2320": "muñjasya / (Skmsa.u.ka. 1857, keśaṭasya)",
  "GK22vidsrgpu:2321": "kasrāghātaiḥ surabhir abhitaḥ satvaraṃ tāḍanīyaḥ gāḍhāmreḍaṃ malaya-marutaḥ śṛṅkhalādāma datta /",
  "GK22vidsrgpu:2322": "kārāgāre kṣipata tarasā pañcamaṃ rāgarājaṃ candraṃ cūrṇī-kuruta ca śilā-paṭṭake piṣṭa-peṣam // VidSrk_23.6 *(757) //",
  "GK22vidsrgpu:2323": "hriyā saṃsaktāṅgaṃ tad-anu madanājñā-praśithilaṃ sanāthaṃ māñjiṣṭha-prasara-kṛśa-rekhair nakha-padaiḥ /",
  "GK22vidsrgpu:2324": "ghanoru-prāg-bhāraṃ nidhi-mukham ivāmudritam aho kadā nu drakṣyāmo vigalita-dukūlaṃ mṛga-dṛśaḥ // VidSrk_23.7 *(758) //",
  "GK22vidsrgpu:2325": "ete cūta-mahīruho 'py aviralair dhūmāyitāḥ ṣaṭpadair ete prajvalitāḥ sphuṭat-kisalayodbhedair aśoka-drumāḥ /",
  "GK22vidsrgpu:2326": "ete kiṃśuka-śākhino 'pi malinair aṅgāritāḥ kuḍmalaiḥ kaṣṭaṃ viśramayāmi kutra nayane sarvatra vāmo vidhiḥ // VidSrk_23.8 *(759) //",
  "GK22vidsrgpu:2327": "vākkūṭasya / (Skmsa.u.ka. 973)",
  "GK22vidsrgpu:2328": "savyādheḥ kṛśatā kṣatasya rudhiraṃ daṣṭasya lālā-sravaḥ sarvaṃ naitad ihāsti tat katham asau pānthas tapasvī mṛtaḥ /",
  "GK22vidsrgpu:2329": "ā jñātaṃ madhulampaṭair madhukarair ābaddha-kolāhale nūnaṃ sāhasikena cūta-mukule dṛṣṭiḥ samāropitā // VidSrk_23.9 *(760) //",
  "GK22vidsrgpu:2330": "rājaśekharasya /",
  "GK22vidsrgpu:2331": "(Skmsa.u.ka. 905, Spdśā.pa. 3822)",
  "GK22vidsrgpu:2332": "manasiśaya kṛśāṅgyāḥ svāntam antar-niśātair iṣubhir aśani-kalpair mā vadhīs tvaṃ mameva /",
  "GK22vidsrgpu:2333": "api nanu śaśalakṣman mā mucas tvaṃ ca tasyāṃ akaruṇa-kiraṇolkāḥ kandalī-komalāyām // VidSrk_23.10 *(761) //",
  "GK22vidsrgpu:2334": "rājaśekharasyaitau --",
  "GK22vidsrgpu:2335": "cakṣuś-cumaba-vighnitādhara-sudhā-pānaṃ mukhaṃ śuṣyati dveṣṭi svaṃ ca kaca-graha-vyavahita-śroṇī-vihāraḥ karaḥ /",
  "GK22vidsrgpu:2336": "nidre kiṃ viratāsi tāvad aghṛṇe yāvan na tasyāś cirāt krīḍanti kramaśaḥ kṛśīkṛta-ruṣaḥ pratyaṅgam aṅgāni me // VidSrk_23.11 *(762) //",
  "GK22vidsrgpu:2337": "abhinandasya --",
  "GK22vidsrgpu:2338": "jāne sā gagana-prasūna-kali-kevātyantam evāsatī tat-saṃbhoga-rasāś ca tat-parimalollāsā ivāsattamāḥ /",
  "GK22vidsrgpu:2339": "svapnena dviṣatendra-jālam iva me saṃdarśitā kevalaṃ cetas tat-parirambhaṇāya tad api sphīta-spṛhaṃ tāmyati // VidSrk_23.12 *(763) //",
  "GK22vidsrgpu:2340": "kasyacit // (Skmsa.u.ka. 946)",
  "GK22vidsrgpu:2341": "dyūte paṇaḥ praṇaya-keliṣu kaṇṭha-pāśaḥ krīḍā-pariśrama-haraṃ vyajanaṃ ratānte /",
  "GK22vidsrgpu:2342": "śayyā-niśītha-kalaheṣu mṛgekṣaṇāyāḥ prāptaṃ mayā vidhi-vaśād idam uttarīyam // VidSrk_23.13 *(764) //",
  "GK22vidsrgpu:2343": "dhīranāgasya --",
  "GK22vidsrgpu:2344": "deśair antaritā śataiś ca saritām urvī-bhṛtāṃ kānanair yatnenāpi na yāti locana-pathaṃ kānteti jānann api /",
  "GK22vidsrgpu:2345": "udgrīvaś caraṇārdha-ruddha-vasudhaḥ kṛtvāśru-pūrṇāṃ dṛśaṃ tām āśāṃ pathikas tathāpi kim api dhyāyaṃś ciraṃ vīkṣate // VidSrk_23.14 *(765) //",
  "GK22vidsrgpu:2346": "[Amaru 93 (72); Skmsa.u.ka. 901, Spdśā.pa. 3445]",
  "GK22vidsrgpu:2347": "prauḍhānaṅga-rasāvilākula-manāṅ nyañcat-tiro-ghūrṇita- snigdhāhlādi madāndham adhvani tayā yac cakṣur āndolitam /",
  "GK22vidsrgpu:2348": "tenāsmākam iyaṃ gatir matir iyaṃ saṃvṛttir evaṃvidhā tāpo 'yaṃ tanur īdṛśī sthitir iyaṃ tasyā apīti śrutiḥ // VidSrk_23.15 *(766) //",
  "GK22vidsrgpu:2349": "vallaṇasya --",
  "GK22vidsrgpu:2350": "sa evāyaṃ deśaḥ sara iva vilūnāmbuja-vanaṃ tanoty antas tāpaṃ nabha iva vilīnāmṛta-ruci /",
  "GK22vidsrgpu:2351": "viyoge tanvaṅgyāḥ kalayati sa evāyam adhunā himartur naidāghīm ahaha viṣamāṃ tāpana-rujam // VidSrk_23.16 *(767) //",
  "GK22vidsrgpu:2352": "sṛṣṭā vayaṃ yadi tataḥ kim iyaṃ mṛgākṣī seyaṃ vayaṃ yadi tataḥ kim ayaṃ vasantaḥ /",
  "GK22vidsrgpu:2353": "so 'py astu nāma jagataḥ pratipakṣa-bhūtaś cūta-drumaḥ kim iti nirmita eṣa dhātrā // VidSrk_23.17 *(768) //",
  "GK22vidsrgpu:2354": "te bāṇāḥ kila cūta-kuḍmala-mayāḥ pauṣpaṃ dhanus tat kila kruddha-tryambaka-locanāgni-śikhayā kāmo 'pi dagdhaḥ kila /",
  "GK22vidsrgpu:2355": "kiṃ brūmo vayam apy anena hatakenāpuṅkha-magnaiḥ śarair viddhā eva na cedṛśaḥ parikarasyaivaṃ-vidhā vedanā // VidSrk_23.18 *(769) //",
  "GK22vidsrgpu:2356": "vīryamitrasya --",
  "GK22vidsrgpu:2357": "raktas tvaṃ nava-pallavair aham api ślāghyaiḥ priyāyā guṇais tvām āyānti śilīmukhāḥ smara-dhanur-muktās tathā mām api /",
  "GK22vidsrgpu:2358": "kāntāpāda-talāhatis tava mude tadvan mamāpy āvayoḥ sarvaṃ tulyam aśoka kevalam ahaṃ dhātrā sa-śokaḥ kṛtaḥ // VidSrk_23.19 *(770) //",
  "GK22vidsrgpu:2359": "(dhvanyāloka 2.18-19)",
  "GK22vidsrgpu:2360": "āpuṅkhāgram amī śarā manasi me magnāḥ samaṃ pañca te nirdagdhaṃ virahāgninā vapur idaṃ tair eva sārdhaṃ mama /",
  "GK22vidsrgpu:2361": "kaṣṭaṃ kāma nirāyudho 'si bhavatā jetuṃ na śakyo jano duḥkhī syām aham eka eva sakalo lokaḥ sukhaṃ jīvatu // VidSrk_23.20 *(771) //",
  "GK22vidsrgpu:2362": "rājaśekharasya / (Skmsa.u.ka. 988)",
  "GK22vidsrgpu:2363": "vilīyenduḥ sākṣād amṛta-rasavāpī yadi bhavet kalaṅgas tatratyo yadi ca vikacendīvara-vanam /",
  "GK22vidsrgpu:2364": "tataḥ snāna-krīḍā-janita-jaḍa-bhāvair avayavaiḥ kadācin muñceyaṃ madana-śikhi-pīḍā-paribhavam // VidSrk_23.21 *(772) //",
  "GK22vidsrgpu:2365": "rājaśekharasyaitau --",
  "GK22vidsrgpu:2366": "yadi kṣāmā mūrtiḥ pratidivasam aśrūṇi dṛśi cet śrutau dūtī-vaktraṃ yadi mṛgadṛśo bhūṣaṇa-dhiyā /",
  "GK22vidsrgpu:2367": "idaṃ cāsmat-karṇe yadi bhavati kenāpi kathitaṃ tad icchāmaḥ saṅgād viraha-bharam ekatra vasatau // VidSrk_23.22 *(773) //",
  "GK22vidsrgpu:2368": "vallaṇasya --",
  "GK22vidsrgpu:2369": "tava kusuma-śaratvaṃ śīta-raśmitvam indor dvayam idam ayathārthaṃ dṛśyate mad-vidheṣu /",
  "GK22vidsrgpu:2370": "visṛjati hima-garbhair agnim indur mayūkhais tvam api kusuma-bāṇān vajra-sārī-karoṣi // VidSrk_23.23 *(774) //",
  "GK22vidsrgpu:2371": "kālidāsasya (śākuntala 3.3)",
  "GK22vidsrgpu:2372": "saṃbhūyaiva sukhāni cetasi paraṃ bhūmānam ātanvate yatrāloka-pathāvatāriṇi ratiṃ prastauti netrotsavaḥ /",
  "GK22vidsrgpu:2373": "yad bālendu-kalodayād avacitaiḥ sārair ivotpāditaṃ tat paśyeyam anaṅga-maṅgala-gṛhaṃ bhūyo 'pi tasyā mukham // VidSrk_23.24 *(775) //",
  "GK22vidsrgpu:2374": "bhavabhūteḥ / (mā.mā. 5.9)",
  "GK22vidsrgpu:2375": "śarān muñcaty uccair manasija-dhanur makṣi-karavā rujantīme bhāsaḥ kirati dahanābhā himaruciḥ /",
  "GK22vidsrgpu:2376": "jitās tu bhrū-bhaṅgārcana-vadana-lāvaṇya-rucibhiḥ saroṣā no jāne mṛgadṛśi vidhāsyanti kim amī // VidSrk_23.25 *(776) //",
  "GK22vidsrgpu:2377": "śāntākaraguptasya --",
  "GK22vidsrgpu:2378": "api sa divasaḥ kiṃ syād yatra priyā-mukha-paṅkaje madhu madhukarīvāsmad-dṛṣṭir vikāsini pāsyati /",
  "GK22vidsrgpu:2379": "tad anu ca mṛdu-snigdhālāpa-kramāhita-narmaṇaḥ surata-sacivair aṅgaiḥ saṅgo mamāpi bhaviṣyati // VidSrk_23.26 *(777) //",
  "GK22vidsrgpu:2380": "(Skmsa.u.ka. 933, vārtika-kārasya)",
  "GK22vidsrgpu:2381": "sā lambālakam ānanaṃ namayati pradveṣṭy ayaṃ māṃ śaśī naivonmuñcati vācam añcita-kalā vighnanti māṃ kokilāḥ /",
  "GK22vidsrgpu:2382": "bhrū-bhaṅgaṃ kurute na sā dhṛta-dhanur mathnāti māṃ manmathaḥ ko vā tām abalāṃ vilokya sahasā nātropakṛcchro bhavet // VidSrk_23.27 *(778) //",
  "GK22vidsrgpu:2383": "śṛṅgārasya --",
  "GK22vidsrgpu:2384": "bāṇān saṃhara muñca kārmuka-latāṃ lakṣyaṃ tava tryambakaḥ ke nāmātra vayaṃ śirīṣa-kalikā-kalpaṃ yadīyaṃ manaḥ /",
  "GK22vidsrgpu:2385": "tat-kāruṇya-parigrahāt kuru dayām asmin vidheye jane svāmin manmatha tādṛśaṃ punar api svapnādbhutaṃ darśaya // VidSrk_23.28 *(779) //",
  "GK22vidsrgpu:2386": "vivekād asmābhiḥ parama-puruṣābhyāsa-rasikaiḥ kathaṃcin nīyante rati-ramaṇa-bāṇair api hataiḥ /",
  "GK22vidsrgpu:2387": "priyāyā bālatvād abhinava-viyogāt tava tanor na jānīmas tasyā bata katham amī yānti divasāḥ // VidSrk_23.29 *(780) //",
  "GK22vidsrgpu:2388": "kasyacit / (Skmsa.u.ka. 916)",
  "GK22vidsrgpu:2389": "skhalal-līlālāpaṃ vinipatita-karṇotpala-dalaṃ śrama-sveda-klinnaṃ surata-virati-kṣāma-nayanam /",
  "GK22vidsrgpu:2390": "kacākarṣa-krīḍā-sarala-surala-śreṇī-subhagaṃ kadā tad draṣṭavyaṃ vadanam avadātaṃ mṛgadṛśaḥ // VidSrk_23.30 *(781) //",
  "GK22vidsrgpu:2391": "kasyacit / (Skmsa.u.ka. 935)",
  "GK22vidsrgpu:2392": "aham iva śūnyam araṇyaṃ vayam iva tanutāṃ gatāni toyāni /*",
  "GK22vidsrgpu:2393": "asmākam ivocchvāsā divasā dīrghāś ca taptāś ca // VidSrk_23.31 *(782) //*",
  "GK22vidsrgpu:2394": "līneva pratibimbiteva likhitevotkīrṇa-rūpeva ca pratyupteva ca vajra-lepa-ghaṭitevāntar-nikhāteva ca /",
  "GK22vidsrgpu:2395": "sā naś cetasi kīliteva viśikhaiś ceto-bhuvaḥ pañcabhiś cintā-saṃtati-tantu-jāla-niviḍasyūteva lagnā priyā // VidSrk_23.32 *(783) //",
  "GK22vidsrgpu:2396": "netrendīvariṇī mukhāmbu-ruhiṇī bhrū-valli-kallolinī bāhu-dvandva-mṛṇālinī yadi vadhūr vāpī punaḥ sā bhavet /",
  "GK22vidsrgpu:2397": "tal-lāvaṇya-jalāvagāhana-jaḍair aṅgair anaṅgānala- jvālā-jāla-mucas tyajeyam asamāḥ prāṇa-cchido vedanāḥ // VidSrk_23.33 *(784) //",
  "GK22vidsrgpu:2398": "prahartā kvānaṅgaḥ sa ca kusuma-cāpo 'lpa-viśikhaś calaṃ sūkṣmaṃ lakṣyaṃ vyavahitam amūrtaṃ kva ca manaḥ /",
  "GK22vidsrgpu:2399": "itīmām udbhūtāṃ sphuṭam anupapattiṃ manasi me rudām āvirbhāvād anubhava-virodhaḥ śamayati // VidSrk_23.34 *(785) //",
  "GK22vidsrgpu:2400": "mṛgarājasya / (Skmsa.u.ka. 926)",
  "GK22vidsrgpu:2401": "antar-nibaddha-guru-manyu-paramparābhir icchocitaṃ kim api vaktum aśaknuvatyāḥ /",
  "GK22vidsrgpu:2402": "avyakta-hūṅkṛti-calat-kuca-maṇḍalāyās tasyāḥ smarāmi muhur ardha-vilokitāni // VidSrk_23.35 *(786) //",
  "GK22vidsrgpu:2403": "bhraśyad-vivakṣitam asaṃphalad-akṣarārtham utkampamāna-daśana-cchadam ucchvasantyā /",
  "GK22vidsrgpu:2404": "adya smarāmi parimṛjya paṭāñcalena netre tayā kim api yat punaruktam uktam // VidSrk_23.36 *(787) //",
  "GK22vidsrgpu:2405": "sonnokasya /",
  "GK22vidsrgpu:2406": "(Skmsa.u.ka. 934, sollokasya)",
  "GK22vidsrgpu:2407": "dagdha-prarūḍha-madana-druma-mañjarīti lāvaṇya-paṅka-paṭalodgata-padminīti /",
  "GK22vidsrgpu:2408": "śītāṃśu-bimba-galitāmṛta-nirmiteti bālām abāla-hariṇāṅka-mukhīṃ smarāmi // VidSrk_23.37 *(788) //",
  "GK22vidsrgpu:2409": "madhūdgāra-smera-bhramara-bhara-hūṅkāra-mukharaṃ śaraṃ sākṣān mīna-dhvaja-vijaya-cāpa-cyutam iva /",
  "GK22vidsrgpu:2410": "nilīyānyonyasmin upari sahakārāṅkura-mayī samīkṣante pakṣmāntara-tarala-tārā virahiṇaḥ // VidSrk_23.38 *(789) //",
  "GK22vidsrgpu:2411": "sā na cen mṛga-śāvākṣī kim anyāsāṃ kathāvyayaḥ /",
  "GK22vidsrgpu:2412": "kalā na yadi śītāṃśor ambare kati tārakāḥ // VidSrk_23.39 *(790) //",
  "GK22vidsrgpu:2413": "upari ghanaṃ ghana-paṭalaṃ dūre kāntā tad etad āpatitam /*",
  "GK22vidsrgpu:2414": "himavati divyauṣadhayaḥ krodhāviṣṭaḥ phaṇī śirasi // VidSrk_23.40 *(791) //*",
  "GK22vidsrgpu:2415": "sthagitaṃ navāmbuvāhair uttānāsyo vilokayan vyoma /*",
  "GK22vidsrgpu:2416": "saṃkramayatīva pathikas taj-jala-nivahaṃ sva-locanayoḥ // VidSrk_23.41 *(792) //*",
  "GK22vidsrgpu:2417": "jayīkasya --",
  "GK22vidsrgpu:2418": "te jaṅghe jaghanaṃ ca tat tad udaraṃ tau ca stanau tat smitaṃ sūktiḥ sā ca tad īkṣaṇotpala-yugaṃ dhammilla-bhāraḥ sa ca /",
  "GK22vidsrgpu:2419": "lāvaṇyāmṛta-bindu-varṣi vadanaṃ tac caivam eṇīdṛśas tasyās tad vayam ekam evam asakṛd dhyāyanta evāsmahe // VidSrk_23.42 *(793) //",
  "GK22vidsrgpu:2420": "narasiṃhasya --",
  "GK22vidsrgpu:2421": "yadi śaśadharas tvad-vaktreṇa prasahya tiraskṛtas tad ayam adayo mahyaṃ mugdhe kim evam asūyati /",
  "GK22vidsrgpu:2422": "yad amṛta-rasāsārasrudbhir dhinoty akhilaṃ jagaj jvalayati tu mām ebhir vahni-cchaṭā-kaṭubhiḥ karaiḥ // VidSrk_23.43 *(794) //",
  "GK22vidsrgpu:2423": "parameśvarasya --",
  "GK22vidsrgpu:2424": "līlā-tāṇḍavita-bhruvaḥ smita-sudhā-prasyanda-bhājo dalan- nīlābja-dyuti-nirbharā dara-valat-pakṣmāvalī-cāravaḥ /",
  "GK22vidsrgpu:2425": "prāptās tasya viyoginaḥ smṛti-pathaṃ khedaṃ samātanvate premārdrāḥ sudṛśo vikuñcana-tati-preṅkhat-kaṭākṣā dṛśaḥ // VidSrk_23.44 *(795) //",
  "GK22vidsrgpu:2426": "visphārāgrās tarala-taralair aṃśubhir visphurantas tāsāṃ tāsāṃ nayanam asakṛn naipuṇād vañcayitvā /",
  "GK22vidsrgpu:2427": "muktās tanvyā masṛṇa-paruṣās te kaṭākṣa-kṣuraprāś chinnaṃ chinnaṃ hṛdayam adayaiś chidyate 'dyāpi yair me // VidSrk_23.45 *(796) //",
  "GK22vidsrgpu:2428": "parameśvarasya --",
  "GK22vidsrgpu:2429": "śyāmāṃ śyāmalimānam ānayata bhoḥ sāndrair masī-kūrcakais tantraṃ mantram atha prayujya harata śvetotpalānāṃ smitam /",
  "GK22vidsrgpu:2430": "candraṃ cūrṇayata kṣaṇāc ca kaṇaśaḥ kṛtvā śilā-paṭṭake yena draṣṭum ahaṃ kṣame daśa diśas tad vaktra-mudrāṅkitāḥ // VidSrk_23.46 *(797) //",
  "GK22vidsrgpu:2431": "tasmin pañcaśare smare bhagavatā bhargeṇa bhasmīkṛte jānāmy akṣaya-sāyakaṃ kamala-bhūḥ kāmāntaraṃ nirmame /",
  "GK22vidsrgpu:2432": "yasyāmībhir itas tataś ca viśikhair āpuṅkha-magnātmabhir jātaṃ me vidalat-kadamba-mukula-spaṣṭopamānaṃ manaḥ // VidSrk_23.47 *(798) //",
  "GK22vidsrgpu:2433": "sūtir dugdha-samudrato bhagavataḥ śrī-kaustubhau sodarau sauhārdaṃ kumudākareṣu kiraṇāḥ pīyūṣa-dhārā-kiraḥ /",
  "GK22vidsrgpu:2434": "spardhā te vadanāmbujair mṛga-dṛśāṃ tat-sthāṇu-cūḍāmaṇe haṃho candra kathaṃ nu muñcasi mayi jvālā-muco vedanāḥ // VidSrk_23.48 *(799) //",
  "GK22vidsrgpu:2435": "rājaśekharasya /",
  "GK22vidsrgpu:2436": "(Vsbvi.śā.bha. 3.13, Skmsa.u.ka. 983)",
  "GK22vidsrgpu:2437": "tato virahi-vrajyā",
  "GK22vidsrgpu:2438": "ayi pibata cakorāḥ kṛtsnam unnāmi-kaṇṭha-krama-saralita-cañcac-cañcavaś candrikāmbhaḥ /*",
  "GK22vidsrgpu:2439": "viraha-vidhuritānāṃ jīvita-trāṇa-hetor bhavati hariṇa-lakṣmā yena tejo-daridraḥ // VidSrk_23.49 *(800) //*",
  "GK22vidsrgpu:2440": "(Vsbvi.śā.bha. 3.15 = Bā.rā. 5.73)",
  "GK22vidsrgpu:2441": "rājaśekharasyaitau",
  "GK22vidsrgpu:2442": "śītāṃśur viṣa-sodaraḥ phaṇa-bhṛtāṃ līlāspadaṃ candanaṃ hārāḥ kṣāra-payomucaḥ priya-suhṛt-paṅkeruhaṃ bhāsvataḥ /",
  "GK22vidsrgpu:2443": "ity eṣāṃ kim ivāstu hanta madana-jyotir-vighātāya yad bāhyākāra-paribhrameṇa tu vayaṃ tattva-tyajo vañcitāḥ // VidSrk_23.50 *(801) //",
  "GK22vidsrgpu:2444": "(Vsbvi.śā.bha. 3.19)",
  "GK22vidsrgpu:2445": "vyajana-marutaḥ śvāsa-śreṇīm imām upacinvate malayaja-raso dhārā-bāṣpaṃ prapañcayituṃ prabhuḥ /",
  "GK22vidsrgpu:2446": "kusuma-śayanaṃ kāmāstrāṇāṃ karoti sahāyatāṃ dvi-guṇa-harimā māronmāthaḥ kathaṃ nu viraṃsyati // VidSrk_23.51 *(802) //",
  "GK22vidsrgpu:2447": "rājaśekharasyaite (Vsbvi.śā.bha. 3.20)",
  "GK22vidsrgpu:2448": "hāro jalārdra-śayanaṃ nalinī-dalāni prāleya-śīkara-mucas tuhinādri-vātāḥ /",
  "GK22vidsrgpu:2449": "yasyendhanāni sarasāny api candanāni nirvāṇam eṣyati kathaṃ sa manobhavāgniḥ // VidSrk_23.52 *(803) //",
  "GK22vidsrgpu:2450": "kasyacit / [Amaru 134;",
  "GK22vidsrgpu:2451": "Sbhsu.ā. 1087 bāṇa-kaveḥ;",
  "GK22vidsrgpu:2452": "Auc. 14 bhaṭṭa-bāṇasya]",
  "GK22vidsrgpu:2453": "mandādaraḥ kusuma-patriṣu pelaveṣu nūnaṃ bibharti madanaḥ pavanāstram adya /",
  "GK22vidsrgpu:2454": "hāra-prakāṇḍa-saralāḥ katham anyathāmī śvāsāḥ parvartita-dukūla-daśāḥ saranti // VidSrk_23.53 *(804) //",
  "GK22vidsrgpu:2455": "kasyacit / [Vid. 2.3]",
  "GK22vidsrgpu:2456": "akṛta-premaiva varaṃ na punaḥ saṃjāta-vighaṭita-premā /*",
  "GK22vidsrgpu:2457": "uddhṛta-nayanas tāmyati yathā hi na tatheha jātāndhaḥ // VidSrk_23.54 *(805) //*",
  "GK22vidsrgpu:2458": "kasyacit / [Sbhsu.ā. 1389 raviguptasya]",
  "GK22vidsrgpu:2459": "svapna prasīda bhagavan punar eka-vāraṃ saṃdarśaya priyatamāṃ kṣaṇa-mātram eva /",
  "GK22vidsrgpu:2460": "dṛṣṭvā satī niviḍa-bāhu-nabandha-lagnaṃ tatraiva māṃ nayati sā yadi vā na yāti // VidSrk_23.55 *(806) //",
  "GK22vidsrgpu:2461": "kālidāsasya / (Skmsa.u.ka. 948)",
  "GK22vidsrgpu:2462": "// iti virahi-vrajyā //",
  "GK22vidsrgpu:2463": "//23//",
  "GK22vidsrgpu:2464": "___________________________________________________________________",
  "GK22vidsrgpu:2465": "24. tato 'satī-vrajyā",
  "GK22vidsrgpu:2466": "dṛṣṭiṃ he prativeśini kṣaṇam ihāpy asmin gṛhe dāsyasi prāyo naiva śiśoḥ pitādya virasāḥ kaupīrapaḥ pāsyati /",
  "GK22vidsrgpu:2467": "ekākiny api yāmi tad varam itaḥ srotas tamālākulaṃ nīrandhrās tanum ālikhantu jaṭhara-cchedānala-granthayaḥ // VidSrk_24.1 *(807) //",
  "GK22vidsrgpu:2468": "vidyāyāḥ / (Drda.rū. 2.21a,",
  "GK22vidsrgpu:2469": "Spdśā.pa. 3769,",
  "GK22vidsrgpu:2470": "Smvsū.mu. 87.7, Skmsa.u.ka. 541)",
  "GK22vidsrgpu:2471": "teṣāṃ gopa-vadhū-vilāsa-suhṛdāṃ rādha-rahaḥ-sākṣiṇāṃ kṣemaṃ bhadra kalinda-rāja-tanayā-tīre latā-veśmanām /",
  "GK22vidsrgpu:2472": "vicchinne smara-talpa-kalpana-vidhi-cchedopayoge 'dhunā te jāne jaraṭhī-bhavanti vigalan nīla-tviṣaḥ pallavāḥ // VidSrk_24.2 *(808) //",
  "GK22vidsrgpu:2473": "vidyāyāḥ --",
  "GK22vidsrgpu:2474": "sika-tila-talāḥ sāndra-cchāyās taṭānta-vilambinaḥ śiśira-marutāṃ līlā-vāsāḥ kvaṇaj-jala-raṅkavaḥ /",
  "GK22vidsrgpu:2475": "avinayavatī-nirviccheda-smara-vyaya-dāyinaḥ kathaya murale kenāmī te kṛtā nicula-drumāḥ // VidSrk_24.3 *(809) //",
  "GK22vidsrgpu:2476": "vidyāyāḥ / (Skmsa.u.ka. 531)",
  "GK22vidsrgpu:2477": "pāntha svaira-gatiṃ vihāya jhaṭiti prasthānam ārabhyatām atyantaṃ kari-śūkarāhit-gavayir bhīmaṃ puraḥ kānanam /",
  "GK22vidsrgpu:2478": "caṇḍāṃśor api raśmayaḥ pratidiśaṃ mlānās tvam eko yuvā sthānaṃ nāsti gṛhe mamāpi bhavato bālāham ekākinī // VidSrk_24.4 *(810) //",
  "GK22vidsrgpu:2479": "(Skmsa.u.ka. 550; Slp 361)",
  "GK22vidsrgpu:2480": "viṭapini śiśira-cchāye kṣaṇam iha viśramya gamyatāṃ pathikāḥ /*",
  "GK22vidsrgpu:2481": "ataru-ravārir ataḥ param asama-śilā-durgamo mārgaḥ // VidSrk_24.5 *(811) //*",
  "GK22vidsrgpu:2482": "ambā śete 'tra vṛddhā pariṇata-vayasām agraṇīr atra tāto niḥśeṣāgāra-karma-śrama-śithila-tanur kubmha-dāsī tatheha /",
  "GK22vidsrgpu:2483": "asmin pāpāham ekā katipaya-divasa-proṣita-prāṇa-nāthā pānthāyetthaṃ yuvatyā kathitam abhimataṃ vyāhṛti-vyāja-pūrvam // VidSrk_24.6 *(812) //",
  "GK22vidsrgpu:2484": "(Skmsa.u.ka. 548, Smvsū.mu. 87.12 rudrasya,",
  "GK22vidsrgpu:2485": "Sbhsu.ā. 2247,",
  "GK22vidsrgpu:2486": "Rasg,",
  "GK22vidsrgpu:2487": "p. 262,",
  "GK22vidsrgpu:2488": "Citkh, p.32, Dhv. ad 2.24)",
  "GK22vidsrgpu:2489": "smara-vivaśayā kiṃcin mithyā-niṣedha-manojñayā diśi diśi bhayād bhūyo bhūyaḥ pravartita-netrayā /",
  "GK22vidsrgpu:2490": "kuvalaya-dṛśā śūnye daivād atarkita-labdhayā nibhṛta-nibhṛtaṃ ye cumbyante ta eva viduḥ sukham // VidSrk_24.7 *(813) //",
  "GK22vidsrgpu:2491": "vyapeta-vyāhāraṃ gata-vividha-śilpa-vyatikaraṃ kara-sparśārambha-pragalita-dukūlānta-śayanam /",
  "GK22vidsrgpu:2492": "muhur baddhotkampaṃ diśi diśi muhuḥ-preṣita-dṛśor ahalyā-sutrāmṇoḥ kṣaṇikam iva tat-saṃgatam abhūt // VidSrk_24.8 *(814) //",
  "GK22vidsrgpu:2493": "yogeśvarasya /",
  "GK22vidsrgpu:2494": "(Smvsū.mu. 87.10, Sksa.ka.ā.b 5.276a,",
  "GK22vidsrgpu:2495": "Śṛṅgāra-prakāśa 3.178,",
  "GK22vidsrgpu:2496": "3.235,",
  "GK22vidsrgpu:2497": "3.308, 4.453, 4.514)",
  "GK22vidsrgpu:2498": "yaḥ kaumāra-haraḥ sa eva hi varas tā eva caitra-kṣapās te conmīlita-mālatī-surabhayaḥ prauḍhāḥ kadambānilāḥ /",
  "GK22vidsrgpu:2499": "sā caivāsmi tathāpi tatra surata-vyāpāra-līlā-vidhau revā-rodhasi vetasī-taru-tale cetaḥ samutkaṇṭhate // VidSrk_24.9 *(815) //",
  "GK22vidsrgpu:2500": "(Skmsa.u.ka. 533; Spdśā.pa. 3768; Smvsū.mu. 87.9; SD 1.2,",
  "GK22vidsrgpu:2501": "Pvpadyā. 382,",
  "GK22vidsrgpu:2502": "CC 2.1.58, 2.13.121, 3.1.78.)",
  "GK22vidsrgpu:2503": "kva prasthitāsi karabhoru ghane niśīthe prāṇādhiko vasati yatra janaḥ priyo me /",
  "GK22vidsrgpu:2504": "ekākinī vada kathaṃ na bibheṣi bāle nanv asti puṅkhita-śaro madanaḥ sahāyaḥ // VidSrk_24.10 *(816) //",
  "GK22vidsrgpu:2505": "(amaroḥ 71, Sbhsu.ā. 1946,",
  "GK22vidsrgpu:2506": "Śp 3610,",
  "GK22vidsrgpu:2507": "Sksa.ka.ā.b 2.354,",
  "GK22vidsrgpu:2508": "ŚB 2.287,",
  "GK22vidsrgpu:2509": "3.363,",
  "GK22vidsrgpu:2510": "4.475,",
  "GK22vidsrgpu:2511": "4.545,",
  "GK22vidsrgpu:2512": "4.843,",
  "GK22vidsrgpu:2513": "Sksa.ka.ā. 5.169,",
  "GK22vidsrgpu:2514": "Bps 63,",
  "GK22vidsrgpu:2515": "Sab 3.63, 21b, Ssm 453)",
  "GK22vidsrgpu:2516": "udeti yasyāṃ na niśākaro ripus tithir nu kā puṇyavatībhir āpyate /",
  "GK22vidsrgpu:2517": "itīva duṣṭyā paridevite muhuḥ kuhū kuhūr ity alam āha kokilaḥ // VidSrk_24.11 *(817) //",
  "GK22vidsrgpu:2518": "mātar gehini yady ayaṃ hata-śukaḥ saṃvardhanīyas mayā lauhaṃ pañjaram asya durṇayavato gāḍhāṃ tadā kāraya /",
  "GK22vidsrgpu:2519": "adyainaṃ vadarī-nikuñja-kuhare līnam pracaṇḍorage karṣantyā mama tāvad aṅga-likhanair evāpad eṣā gatā // VidSrk_24.12 *(818) //",
  "GK22vidsrgpu:2520": "(Skmsa.u.ka. 545)",
  "GK22vidsrgpu:2521": "dhvastaṃ kena vilepanaṃ kuca-yuge kenāñjanaṃ netrayo rāgaḥ kena tavādhare pramathitaḥ keśeṣu kena srajaḥ /",
  "GK22vidsrgpu:2522": "tenāśeṣa-janaugha-kalmaṣam uṣā nīlābja-bhāsā sakhi kiṃ kṛṣṇena na yāmunena payasā kṛṣṇānurāgas tava // VidSrk_24.13 *(819) //",
  "GK22vidsrgpu:2523": "ākṛṣyādāv amanda-grahamalakacayaṃ vaktram āsajya vaktre kaṇṭhe lagnaḥ sukaṇṭhaḥ punar api kucayor datta-gāḍhāṅga-saṅgaḥ /",
  "GK22vidsrgpu:2524": "baddhāsaktir nitambe patati caraṇayor yaḥ sa tādṛk priyo me bāle lajjā praṇaṣṭā na hi na hi kuṭile colakaḥ kiṃ trapā-kṛt // VidSrk_24.14 *(820) //",
  "GK22vidsrgpu:2525": "(Sbhsu.ā. 1164)",
  "GK22vidsrgpu:2526": "āmodinā samadhunā paridhūsareṇa savyākula-bhramavatā patatā purastāt /",
  "GK22vidsrgpu:2527": "āyāsitāsmi sakhi tena divāvasāne mattena kiṃ praṇayinā na hi kesareṇa // VidSrk_24.15 *(821) //",
  "GK22vidsrgpu:2528": "pānthe padmasaro 'ntaśādvala-bhuvi nyasyāñcalaṃ śāyini tvaṃ śrāntāsyavahaṃ ca vartma vasati-grāmo na velāpy agāt /",
  "GK22vidsrgpu:2529": "uttāna-dviguṇāsamañjasa-milaj-jānūdarāstāṃśuka- stokonmīlad-asañjitoru vayam apy ekākinaḥ kiṃ tv idam // VidSrk_24.16 *(822) //",
  "GK22vidsrgpu:2530": "vallaṇasya --",
  "GK22vidsrgpu:2531": "indur yatra na nindyate na madhuraṃ dūtī-vacaḥ śrūyate nālāpā nipatanti bāṣpa-kaluṣā nopaiti kārśyaṃ tanuḥ /",
  "GK22vidsrgpu:2532": "svādhīnāmanukūlinīṃ sva-gṛhiṇīm āliṅgya yat supyate tat kiṃ prema gṛhāśrama-vratam idaṃ kaṣṭaṃ samācaryate // VidSrk_24.17 *(823) //",
  "GK22vidsrgpu:2533": "lakṣmīdharasya /",
  "GK22vidsrgpu:2534": "(Sbhsu.ā. 2398, Śp 3782, Smvsū.mu. 75.4,",
  "GK22vidsrgpu:2535": "Srb 353.49,",
  "GK22vidsrgpu:2536": "Sksa.ka.ā.b 5.192,",
  "GK22vidsrgpu:2537": "Śb 3.397,",
  "GK22vidsrgpu:2538": "Sab 4.148, Sksa.ka.ā. 5.298, Ssm 937)",
  "GK22vidsrgpu:2539": "praṇaya-viśadāṃ vaktre dṛṣṭiṃ dadāti viśaṅkitā ghaṭayati ghanaṃ kaṇṭhāśleṣaṃ sakampa-payodharā /",
  "GK22vidsrgpu:2540": "vadati bahuśo gacchāmīti prayatna-dhṛtāpy aho ramayatitarāṃ saṃketasthā tathāpi hi kāminī // VidSrk_24.18 *(824) //",
  "GK22vidsrgpu:2541": "śrī-harṣasya -- (Ratnāvalī 3.9,",
  "GK22vidsrgpu:2542": "Sbhsu.ā. 2058,",
  "GK22vidsrgpu:2543": "Drda.rū. ad. 1.38; Smvsū.mu. 70.10, nāṭ ad. 53)",
  "GK22vidsrgpu:2544": "durdina-niśītha-pavane niḥsaṃcārāsu nagara-vīthīṣu /*",
  "GK22vidsrgpu:2545": "patyau videśayāte paraṃ sukhaṃ jaghana-capalāyāḥ // VidSrk_24.19 *(825) //*",
  "GK22vidsrgpu:2546": "(Sbhsu.ā. 1937, Srb 352.4, Shv D 24a; Pvpadyā. 4.48 309, Śp 3767, Ssm 409)",
  "GK22vidsrgpu:2547": "mārge paṅkini toyadāndha-tamase niḥśabda-saṃcārakaṃ gantavyā dayitasya me 'dya vasatir mugdheti kṛtvā matim /",
  "GK22vidsrgpu:2548": "ājānuūddhṛta-nūpurā karatalenācchādya netre bhṛśaṃ kṛcchrāl labdha-paristhitiḥ sva-bhavane panthānam abhyasyati // VidSrk_24.20 *(826) //",
  "GK22vidsrgpu:2549": "(Sbhsu.ā. 1948, Sp 3614, Smk 71.2,",
  "GK22vidsrgpu:2550": "Srb 357.32,",
  "GK22vidsrgpu:2551": "Sab 3.73,",
  "GK22vidsrgpu:2552": "4.148, Ssm 454, Sksa.ka.ā. 5.170)",
  "GK22vidsrgpu:2553": "bibhrāṇārdra-nakha-kṣatāni jaghane nānyatra gātre bhayān netre cumbana-pāṭale ca dadhatī nidrālase nivraṇe /",
  "GK22vidsrgpu:2554": "svaṃ saṃketam adūram eva kamitur bhrū-saṃjñayā śaṃsatī siddhiṃ yāti viṭaika-kalpa-latikā raṇḍā na puṇyair vinā // VidSrk_24.21 *(827) //",
  "GK22vidsrgpu:2555": "(Sbhsu.ā. 2373)",
  "GK22vidsrgpu:2556": "adya svāṃ jananīm akāraṇa-ruṣā prātaḥ sudūraṃ gatāṃ pratyānektum ito gato gṛha-patiḥ śrutvaiva madhyaṃ-dine /",
  "GK22vidsrgpu:2557": "paṅgutvena śarīra-jarjaratayā prāyaḥ sa lakṣyākṛtir dṛṣṭo 'sau bhavatā na kiṃ pathika he sthitvā kṣaṇaṃ kathyatām // VidSrk_24.22 *(828) //",
  "GK22vidsrgpu:2558": "vastra-prota-duranta-tanū purmukhāḥ saṃyamya nīvī-maṇīn udgāḍhāṃśuka-pallavena nibhṛtaṃ dattābhisāra-kramāḥ /",
  "GK22vidsrgpu:2559": "etāḥ kuntala-mallikā-parimala-vyālola-bhṛṅgāvalī- jhaṅkārair vikalīkṛtāḥ pathi bata vyaktaṃ kuraṅgī-dṛśaḥ // VidSrk_24.23 *(829) //",
  "GK22vidsrgpu:2560": "(Skmsa.u.ka. 785)",
  "GK22vidsrgpu:2561": "patir durvañco 'yaṃ vidhuramalino vartma viṣamaṃ janaś chidrānveṣī praṇayi-vacanaṃ duṣpariharam /",
  "GK22vidsrgpu:2562": "ataḥ kācit tanvī rati-vidita-saṃketa-gataye gṛhād vāraṃ vāraṃ nirasarad atha prāviśad atha // VidSrk_24.24 *(830) //",
  "GK22vidsrgpu:2563": "(Skmsa.u.ka. 776)",
  "GK22vidsrgpu:2564": "udeṣyat-pīyūṣa-dyuti-ruci-kaṇārdrāḥ śaśi-maṇi- sthalīnāṃ panthāno ghana-caraṇa-lākṣā-lipi-bhṛtaḥ /",
  "GK22vidsrgpu:2565": "cakorair uḍḍīnair jhaṭiti kṛta-śaṅkāḥ pratipadaṃ parāñcaḥ saṃcārāna-vinayavatīnāṃ vivṛṇute // VidSrk_24.25 *(831) //",
  "GK22vidsrgpu:2566": "(Anr 7.90)",
  "GK22vidsrgpu:2567": "malayaja-paṅka-lipta-tanavo nava-hāra-latā-vibhūṣitāḥ sitatara-danta-patra-kṛta-vaktra-ruco rucirāmalāṃśukāḥ /",
  "GK22vidsrgpu:2568": "śaśabhṛti vitata-dhāmni dhavalayati dharām avibhāvyatāṃ gatāḥ priya-vasatiṃ vrajanti sukham eva mitho nirasta-bhiyo 'bhisārikāḥ // VidSrk_24.26 *(832) //",
  "GK22vidsrgpu:2569": "bāṇasya / (Skmsa.u.ka. 797; Vām ad 4.310,",
  "GK22vidsrgpu:2570": "Ak p.396,",
  "GK22vidsrgpu:2571": "As. ad 71, Srb 299.23, Kpd ad. 10.48)",
  "GK22vidsrgpu:2572": "niśāndhakāre vihitābhisārāḥ sakhīḥ śapantīha nitānta-mugdhā /*",
  "GK22vidsrgpu:2573": "pathi skhalantī bata vāridhārām āliṅgituṃ vāñchanti vāri-dānām // VidSrk_24.27 *(833) //*",
  "GK22vidsrgpu:2574": "puruṣottamasya --",
  "GK22vidsrgpu:2575": "kṛtvā nūpura-mūkatāṃ caraṇayoḥ saṃyamya nīvī-maṇīn uddāma-dhvani-piṇḍitān parijane kiṃcic ca nidrāyite /",
  "GK22vidsrgpu:2576": "kasmai kupyasi yāvad asmi calitā tāvad vidhi-preritaḥ kāśmīrī-kuca-kumbha-saṃbhrama-haraḥ śītāṃśur abhyudyataḥ // VidSrk_24.28 *(834) //",
  "GK22vidsrgpu:2577": "kasyacit / (Skmsa.u.ka. 899; Smvsū.mu. 70.13,",
  "GK22vidsrgpu:2578": "kāśmīra-bilhaṇasya)",
  "GK22vidsrgpu:2579": "urasi nihitas tāro hāraḥ kṛtā jaghane ghane kalakalavatī kāñcī pādau kvaṇanmaṇinūpurau /",
  "GK22vidsrgpu:2580": "priyamabhisarasyevaṃ mugdhe samāhataḍiṇḍimā yadi kimadhikatrāsotkampaṃ diśaḥ samudīkṣase // VidSrk_24.29 *(835) //",
  "GK22vidsrgpu:2581": "devaguptasya (Amaru 28,",
  "GK22vidsrgpu:2582": "Drda.rū. 2.27b,",
  "GK22vidsrgpu:2583": "Svsu.ā. 1947,",
  "GK22vidsrgpu:2584": "Spdśā.pa. 3613, Skmsa.u.ka. 783)",
  "GK22vidsrgpu:2585": "anumatam ivānetuṃ joṣaṃ tamī-tamasāṃ kulaṃ diśi diśi dṛśo vinyasyantyaḥ śiryāṅkuritāñjanāḥ /",
  "GK22vidsrgpu:2586": "madana-huta-bhug-dhūma-cchāyaiḥ paṭair asitair vṛtāḥ prayayur arasad-bhūṣair aṅgaiḥ priyānabhisārikāḥ // VidSrk_24.30 *(836) //",
  "GK22vidsrgpu:2587": "bhaṭṭa-śiva-svāminaḥ //",
  "GK22vidsrgpu:2588": "ity asatī-vrajyā",
  "GK22vidsrgpu:2589": "//24//",
  "GK22vidsrgpu:2590": "___________________________________________________________________",
  "GK22vidsrgpu:2591": "25. tato dūtikopālambha-vrajyā",
  "GK22vidsrgpu:2592": "niḥśeṣa-cyuta-candanaḥ stana-taṭo niryāta-rāgo 'dharo netre dūram anañjane jala-lava-prasyandinī te tanuḥ /",
  "GK22vidsrgpu:2593": "āśā-cchedini dūti bāndhava-janasyājñāta-pīḍāgame vāpīṃ snātum ito gatāsi na punas tasyādhamasyāntikam // VidSrk_25.1 *(837) //",
  "GK22vidsrgpu:2594": "kasyacit / (Sksa.ka.ā. 4.236,",
  "GK22vidsrgpu:2595": "SD under 2.23,",
  "GK22vidsrgpu:2596": "Smvsū.mu. 48.2,",
  "GK22vidsrgpu:2597": "Skmsa.u.ka. 1036 suvibhokasya)",
  "GK22vidsrgpu:2598": "kiṃ tvaṃ nigūhase dūti stanau vaktraṃ ca pāṇinā /",
  "GK22vidsrgpu:2599": "savraṇā eva śobhante śūrādhara-payodharāḥ // VidSrk_25.2 *(838) //",
  "GK22vidsrgpu:2600": "(Skmsa.u.ka. 1040)",
  "GK22vidsrgpu:2601": "sādhu dūti punaḥ sādhu kartavyaṃ kim ataḥ param /",
  "GK22vidsrgpu:2602": "yan mad-arthe virugṇāsi dantair api nakhair api // VidSrk_25.3 *(839) //",
  "GK22vidsrgpu:2603": "(Skmsa.u.ka. 1039)",
  "GK22vidsrgpu:2604": "vihāraḥ kaṇṭha-deśas te dūti pravrajitāsi kim /",
  "GK22vidsrgpu:2605": "adharo vīta-rāgas te kaṣāye tava locane // VidSrk_25.4 *(840) //",
  "GK22vidsrgpu:2606": "(Skmsa.u.ka. 1038)",
  "GK22vidsrgpu:2607": "dūti kiṃ tena pāpena śāstrātikrama-kāriṇā /",
  "GK22vidsrgpu:2608": "pañca pañcanakhā bhakṣyāḥ ṣaṣṭhī tvaṃ yena khāditā // VidSrk_25.5 *(841) //",
  "GK22vidsrgpu:2609": "nāyātaḥ sāmadānābhyām iti bhede 'pi darśite /",
  "GK22vidsrgpu:2610": "sādhu yad durvinītasya tvayā daṇḍo nipātitaḥ // VidSrk_25.6 *(842) //",
  "GK22vidsrgpu:2611": "anena vīta-rāgeṇa buddhenevādhareṇa te /",
  "GK22vidsrgpu:2612": "dūti virvyājam ākhyātā sarva-vastuṣu śūnyatā // VidSrk_25.7 *(843) //",
  "GK22vidsrgpu:2613": "pārśvānbhyāṃ sa-prahārābhyām adhare vraja-khaṇḍite /",
  "GK22vidsrgpu:2614": "dūti saṃgrāma-yogyāsi na yogyā dūta-karmaṇi // VidSrk_25.8 *(844) //",
  "GK22vidsrgpu:2615": "tvayā dūti kṛtaṃ karma yat tad anyena duṣkaram /",
  "GK22vidsrgpu:2616": "śaraṇāgata-vidhvaṃsī chidrānveṣī nipātitaḥ // VidSrk_25.9 *(845) //",
  "GK22vidsrgpu:2617": "(Sbhsu.ā. 143)",
  "GK22vidsrgpu:2618": "kṣāmā tanur gatiḥ khinnā netre vyālola-tārake /",
  "GK22vidsrgpu:2619": "vāg aspṛṣṭā ślathaṃ vāso dūti tvaṃ jvaritāsi kim // VidSrk_25.10 *(846) //",
  "GK22vidsrgpu:2620": "rajanyām anyasyāṃ surata-parivartād anucitaṃ madīyaṃ yad vāsaḥ katham api hṛtaṃ tena suhṛdā /",
  "GK22vidsrgpu:2621": "tvayā prītyānītaṃ sva-nivasana-dānāt punar idaṃ kutas tvādṛg dūti skhalita-śamanopāya-nipuṇā // VidSrk_25.11 *(847) //",
  "GK22vidsrgpu:2622": "(Smvsū.mu. 48.7, Śp 3509 bījākarasya;",
  "GK22vidsrgpu:2623": "Sbhsu.ā. 1437 bījakasya,",
  "GK22vidsrgpu:2624": "Ssm 497,",
  "GK22vidsrgpu:2625": "Sab 3.48 bījāṅkurasya; Sg 64b)",
  "GK22vidsrgpu:2626": "nāyāto yadi tādṛśaṃ sa śapathaṃ kṛtvāpi dūti priyas tat kiṃ kopanayā tvayā sva-daśanair agrādharaḥ khaṇḍitaḥ /",
  "GK22vidsrgpu:2627": "svedāmbhaḥ-kaṇa-dāyi vepanam idaṃ tyaktvā bhaja svasthatāṃ ko lokasya sakhi svabhāva-kuṭilasyāntargataṃ jñāsyati // VidSrk_25.12 *(848) //",
  "GK22vidsrgpu:2628": "(Smvsū.mu. 486, Sbhsu.ā. 1438)",
  "GK22vidsrgpu:2629": "romāñcaṃ vahasi śvasiṣy avirataṃ dhyānaṃ kim apy āśritā dṛṣṭis te bhramati prakampa-capale vyaktaṃ ca te śītkṛtam /",
  "GK22vidsrgpu:2630": "taṃ labdhvā khalu bandhakīva surata-vyāpāra-dakṣaṃ janaṃ kiṃ dūti jvaritāsi pāpam athavā spṛṣṭvā bhavanty āpadaḥ // VidSrk_25.13 *(849) //",
  "GK22vidsrgpu:2631": "śvāsaḥ kiṃ tvaritā gatiḥ pulakitā kasmāt prasādyāgatā veṇī bhraśyati pādayor nipatanāt kṣāmā kim ity uktibhiḥ /",
  "GK22vidsrgpu:2632": "svedārdraṃ mukham ātapena galitā nīvī gamād āgamād dūti mlāna-saroruha-dyuti-muṣaḥ svauṣṭhasya kiṃ vakṣyasi // VidSrk_25.14 *(850) //",
  "GK22vidsrgpu:2633": "(smv 48.5 śilābhaṭṭārikāyāḥ)",
  "GK22vidsrgpu:2634": "adhareṇonnati-bhājā bhujaṅga-paripīḍitena te dūti /*",
  "GK22vidsrgpu:2635": "saṃkṣobhitaṃ mano me jalanidhir iva manda-rāgeṇa // VidSrk_25.15 *(851) //*",
  "GK22vidsrgpu:2636": "sad-bhāvopagatā sama-praṇayinī dārāḥ parasyeti vā dūte rāga-parābhavaḥ kriyata ity etan na mīmāṃsitam /",
  "GK22vidsrgpu:2637": "yenāmbhoruha-saṃnibhasya vadanasyāpāṇḍutā te kṛtā dūti bhraṣṭa-guṇasya tasya nilayaṃ svapne 'pi mā gāḥ punaḥ // VidSrk_25.16 *(852) //",
  "GK22vidsrgpu:2638": "sva-kārya-buddhyaiva sadā mad-arthe dūti pravṛttiṃ pratipālayantyā /",
  "GK22vidsrgpu:2639": "tvayā phalenaiva vibhāvito 'yaṃ mayā sahābhinna-śarīra-vādaḥ // VidSrk_25.17 *(853) //",
  "GK22vidsrgpu:2640": "vittokasya / (Skmsa.u.ka. 1037)",
  "GK22vidsrgpu:2641": "// iti dūtikopālambha-vrajyā //",
  "GK22vidsrgpu:2642": "//25//",
  "GK22vidsrgpu:2643": "___________________________________________________________________",
  "GK22vidsrgpu:2644": "26. tataḥ pradīpa-vrajyā",
  "GK22vidsrgpu:2645": "ruddhe vāyau niṣiddhe tamasi śubha-vaśonmīlitāloka-śaktiḥ kasmān nirvāṇa-lābhī na bhavatu parama-brahmavad vīkṣya dīpaḥ /",
  "GK22vidsrgpu:2646": "nidrāṇa-strī-nitambāmbara-haraṇa-raṇan-mekhalārāva-dhāvat- kandarpānaddha-bāṇa-vyatikara-taralaṃ kāminaṃ yāminīṣu // VidSrk_26.1 *(854) //",
  "GK22vidsrgpu:2647": "atipītāṃ tamo-rājīṃ tanīyān soḍhum akṣamaḥ /",
  "GK22vidsrgpu:2648": "vamatīva śanair eṣa pradīpaḥ kajjala-cchalāt // VidSrk_26.2 *(855) //",
  "GK22vidsrgpu:2649": "kasyacit / (Skmsa.u.ka. 1215)",
  "GK22vidsrgpu:2650": "nirvāṇa-gocara-gato 'pi muhur pradīpaḥ kiṃ vṛttakaṃ taruṇayoḥ suratāvasāne /",
  "GK22vidsrgpu:2651": "ity evam ākalayituṃ sakalaṅka-lajjad- udgrīvikām iva dadāti rati-pradīpaḥ // VidSrk_26.3 *(856) //",
  "GK22vidsrgpu:2652": "kasyacit / (Skmsa.u.ka. 1212)",
  "GK22vidsrgpu:2653": "bālāṃ kṛśāṅgīṃ suratānabhijñāṃ gāḍhaṃ navoḍhām upagūḍhavantam /",
  "GK22vidsrgpu:2654": "vilokya jāmātaram eṣa dīpo vātāyate kampam upaiti bhītaḥ // VidSrk_26.4 *(857) //",
  "GK22vidsrgpu:2655": "kasyacit / (Skmsa.u.ka. 1213)",
  "GK22vidsrgpu:2656": "// iti pradīpa-vrajyā //",
  "GK22vidsrgpu:2657": "//26//",
  "GK22vidsrgpu:2658": "___________________________________________________________________",
  "GK22vidsrgpu:2659": "27. tato 'parāhṇa-vrajyā",
  "GK22vidsrgpu:2660": "nidrāndhānāṃ dinamaṇi-karāḥ kāntim ambhoruhāṇāṃ uccityaite bahu-guṇam ivābibhrataḥ śoṇimānam /",
  "GK22vidsrgpu:2661": "cakrāṅkāṇām avirala-jalair ārdra-viśleṣa-bhājāṃ vakṣaḥ-sparśair iva śiśiratāṃ yānti nirvāpyamāṇāḥ // VidSrk_27.1 *(858) //",
  "GK22vidsrgpu:2662": "dāvāstra-śaktir ayam eti ca śīta-bhāvaṃ bhāsvān jvalanti hṛdayāni ca koka-yūnām /",
  "GK22vidsrgpu:2663": "kiṃ brūmahe 'bhyudayate ca jagat-pidhānaṃ dhvāntaṃ bhavanti ca viśuddha-dṛśo divāndhāḥ // VidSrk_27.2 *(859) //",
  "GK22vidsrgpu:2664": "unmuktābhir divasam adhunā sarvatas tābhir eva svacchāyābhir niculitam iva prekṣyate viśvam etat /",
  "GK22vidsrgpu:2665": "paryanteṣu jvalati jaladhau ratnasānau ca madhye citrāṅgīyaṃ ramayati tamaḥ-stoma-līlā dharitrī // VidSrk_27.3 *(860) //",
  "GK22vidsrgpu:2666": "cūḍā-ratnaiḥ sphuradbhir viṣadhara-vivarāṇy ujjvalāny ujjvalāni prekṣyante cakravākī-manasi niviśate sūrya-kāntāt kṛśānuḥ /",
  "GK22vidsrgpu:2667": "kiṃ cāmī śalyayantas timiram ubhayato nirbharāhas tamisrā- saṃghaṭṭotpiṣṭa-saṃdhyā-kaṇa-nikara-parispardhino bhānti dīpāḥ // VidSrk_27.4 *(861) //",
  "GK22vidsrgpu:2668": "paṭu-kaṭu-koṣmabhiḥ kaṭaka-dhātu-rasasya gireḥ kuhara-kaṭāhakeṣu ravi-dhāmabhir utkvathataḥ /",
  "GK22vidsrgpu:2669": "upari-bharād ivotsalitayā chaṭayā gaganaṃ prati-nava-saṃdhyayā sapadi saṃvalitaṃ śuśubhe // VidSrk_27.5 *(862) //",
  "GK22vidsrgpu:2670": "astaṃ bhāsvati loka-locana-kalāloke gate bhartari strī-lokocitam ācaranti sukṛtaṃ vahnau vilīya tviṣaḥ /",
  "GK22vidsrgpu:2671": "apy etās tu cikīrṣayeva tapasāṃ tārākṣa-mālā diśo manye khañjana-kaṇṭha-komala-tamaḥ-kṛṣṇājinaṃ bibhrati // VidSrk_27.6 *(863) //",
  "GK22vidsrgpu:2672": "yāvad bhāskara-kesarī pravitata-jyotiḥ-saṭā-bhāsuro hatvā vāsara-vāraṇaṃ vana-darīm astācalasyāsthitaḥ /",
  "GK22vidsrgpu:2673": "tāvat saṃtama-sāccha-bhalla-pariṣat-saṃdhyāstram āpīyate kumbha-bhraṃśa-vikīrṇa-mauktika-ruco rājanty amūs tārakāḥ // VidSrk_27.7 *(864) //",
  "GK22vidsrgpu:2674": "asta-vyāstān krama-tata-gatīn patri-mālā-taraṅgān veṇī-daṇḍān iva dhṛtavatī mukta-saṃdhyāṅga-rāgā /",
  "GK22vidsrgpu:2675": "dhvānta-mlānāṃśuka-paricaya-cchanna-lāvaṇya-śocyā dyauḥ pratyagra-dyumaṇi-virahād vāntam akṣṇor na yāti // VidSrk_27.8 *(865) //",
  "GK22vidsrgpu:2676": "parāvṛttā gāvas taruṣu vayasāṃ kūjati kulaṃ piśācīnāṃ cetaḥ spṛśati gṛha-kṛtya-pravaṇatā /",
  "GK22vidsrgpu:2677": "ayaṃ nandī saṃdhyā-samaya-kṛta-kṛtya-vyavasitis tri-netrābhiprāya-pratisadṛśam unmārṣṭi murajān // VidSrk_27.9 *(866) //",
  "GK22vidsrgpu:2678": "śitkaṇṭhasya --",
  "GK22vidsrgpu:2679": "utsarpad-dhūma-lekhā-tviṣi tamasi manāg visphuliṅgāyamānair udbhedais tārakāṇāṃ viyati parigate paścimāśām upetā /",
  "GK22vidsrgpu:2680": "khedenevānatāsu skhalad-ali-rasanāsv abjinī-preyasīṣu prāyaḥ saṃdhyātapāgniṃ viśati dinapatau dahyate vāsara-śrīḥ // VidSrk_27.10 *(867) //",
  "GK22vidsrgpu:2681": "prārabdho maṇi-dīpa-yaṣṭiṣu vṛthā pātaḥ pataṅgair itoaḥ gandhāndhair abhito madhuvrata-kulair utpakṣmabhiḥ sthīyate /",
  "GK22vidsrgpu:2682": "vellad-bāhu-latā-viloka-valaya-svānair itaḥ sūcita- vyāpārāś ca niyojayanti vividhān varāṅganā varṇakān // VidSrk_27.11 *(868) //",
  "GK22vidsrgpu:2683": "vrajati kalita-stokāloko navīna-javāruṇa- cchavi-ravir asau svecchā-dṛśyau diśaṃ bhṛśam ap-pateḥ /",
  "GK22vidsrgpu:2684": "kakubhi kakubhi prāptāhārāḥ kulāyamahī-ruhāṃ śirasi śirasi svairaṃ svairaṃ patanti patattriṇaḥ // VidSrk_27.12 *(869) //",
  "GK22vidsrgpu:2685": "kasyacit / (Skmsa.u.ka. 1199)",
  "GK22vidsrgpu:2686": "kāla-vyāla-hataṃ vīkṣya patantaṃ bhānum ambarāt /",
  "GK22vidsrgpu:2687": "oṣadhīśaṃ samādāya dhāvatīva pitṛ-prasūḥ // VidSrk_27.13 *(870) //",
  "GK22vidsrgpu:2688": "jagan-netra-jyotiḥ pibati śanakair andha-tamasaṃ kulāyair ākṛṣṭāḥ kṣaṇa-virata-kūjā bali-bhujaḥ /",
  "GK22vidsrgpu:2689": "tatholūkaḥ stoka-vyapagata-bhayaḥ koṭara-mukhād vapur magna-grīvo ḍamaritaśirāḥ paśyati diśaḥ // VidSrk_27.14 *(871) //",
  "GK22vidsrgpu:2690": "viddūkasya --",
  "GK22vidsrgpu:2691": "tārā-praroha-dhavalotkaṭa-danta-paṅkter dhvāntābhinīla-vapuṣo rajanī-piśācyāḥ /",
  "GK22vidsrgpu:2692": "jihveva sārdra-rudhirāruṇa-sūrya-māṃsa- grāsārthinī nabhasi visphurati sma saṃdhyā // VidSrk_27.15 *(872) //",
  "GK22vidsrgpu:2693": "snātīva mandara-nago 'stamite 'dy mitre sindhūdvṛtendu-kalaśa-skhalad-aṃśu-toyaiḥ /",
  "GK22vidsrgpu:2694": "etaj jagan-nayana-hāri ghanaṃ tamo 'sya pṛṣṭhe śriyaṃ vitata-kuntalavat tanoti // VidSrk_27.16 *(873) //",
  "GK22vidsrgpu:2695": "pṛthu-gagana-kabandha-skandha-cakraṃ kim etat kim u rudhira-kapālaṃ kāla-kāpālikasya /",
  "GK22vidsrgpu:2696": "lalala-bharitam antaḥ kiṃ nu tārkṣyāṇḍa-khaṇḍaṃ janayati hi vitarkān sāndhyam arkasya bimbam // VidSrk_27.17 *(874) //",
  "GK22vidsrgpu:2697": "yāte bhāsvati vṛddha-sārasa-śiraḥ-śoṇesta-śṛṅgāśrayaṃ vyāliptaṃ timiraiḥ kaṭhora-bali-bhuk-kaṇṭhābhinīlair nabhaḥ /",
  "GK22vidsrgpu:2698": "māhendrī dig api prasanna-nalinā candrodayākāṅkṣiṇī bhāty eṣā cira-viprayukta-śavarī-gaṇḍāvapāṇḍu-cchaviḥ // VidSrk_27.18 *(875) //",
  "GK22vidsrgpu:2699": "acalasiṃhasya acala-siṃhasya /",
  "GK22vidsrgpu:2700": "(Skmsa.u.ka. 1196, malayarājasya)",
  "GK22vidsrgpu:2701": "atiharita-patra-parikara-saṃpanna-spandanaika-viṭapasya /*",
  "GK22vidsrgpu:2702": "ghana-vāsanair mayūkhaiḥ kusumbha-kusumāyate taraṇiḥ // VidSrk_27.19 *(876) //*",
  "GK22vidsrgpu:2703": "cakrapāṇeḥ --",
  "GK22vidsrgpu:2704": "dinamaṇir anargha-mūlyo dina-vaṇijārgha-prasārito jagati /*",
  "GK22vidsrgpu:2705": "anurūpārgham alabdhvā punar iva ratnākare nihitaḥ // VidSrk_27.20 *(877) //*",
  "GK22vidsrgpu:2706": "śrī-dharmapālasya --",
  "GK22vidsrgpu:2707": "niryad-vāsara-jīva-piṇḍa-karaṇiṃ bibhrat kavoṣṇaiḥ karair māñjiṣṭhaṃ ravi-bimbam ambara-talād astācale luṇṭhati /",
  "GK22vidsrgpu:2708": "kiṃ ca stoka-tamaḥ-kalāpa-kalanā-śyāmāyamānaṃ manāg dhūma-dhyāma-purāṇa-citra-racanā-rūpaṃ jagaj jāyate // VidSrk_27.21 *(878) //",
  "GK22vidsrgpu:2709": "rājaśekharasya --",
  "GK22vidsrgpu:2710": "gharma-tviṣi sphurita-ratna-śilā-krameṇa meror nitamba-kaṭakān avagāhamāne /",
  "GK22vidsrgpu:2711": "valgat-turaṅga-khura-cūrṇita-padma-rāga- dhūlīva vāta-valitollasati sma saṃdhyā // VidSrk_27.22 *(879) //",
  "GK22vidsrgpu:2712": "astādri-śiro-vinihita-ravi-maṇḍala-sarasa-yāva-ghaṭṭāṅkam /*",
  "GK22vidsrgpu:2713": "nayatīva kāla-kaulaḥ kvāpi nabhaḥ-sairibhaṃ siddhyai // VidSrk_27.23 *(880) //*",
  "GK22vidsrgpu:2714": "prathamam alasaiḥ paryastāgraṃ sthitaṃ pṛthu-kesarair virala-viralair antaḥ-patrair manāṅ militaṃ tataḥ /",
  "GK22vidsrgpu:2715": "tad-anu valanā-mātraṃ kiṃcid vyadhāyi bahir dalair mukulana-vidhau vṛddhābjānāṃ babhūva kadarthanā // VidSrk_27.24 *(881) //",
  "GK22vidsrgpu:2716": "dagdha-dhvānta-dinasya gharma-dina-kṛt-saṃvṛtta-saptārciṣā taptāṅgāra-gurūccaya-śriyam ayaṃ badhnāti saṃdhyā-tapaḥ /",
  "GK22vidsrgpu:2717": "nirvāṇāj jala-viprakīrṇa-nivaha-śyāmatvam ātanvate prāg-vipluṣṭa-tamo-guror abhinavās tasyās tamisra-tviṣaḥ // VidSrk_27.25 *(882) //",
  "GK22vidsrgpu:2718": "buddhākarasya --",
  "GK22vidsrgpu:2719": "astopadhāna-vinihita-ravi-bimba-śiro-nikuñcita-dig-aṅgaḥ /*",
  "GK22vidsrgpu:2720": "vaste 'ndhakāra-kambalam amara-śayane dinādhvanyaḥ // VidSrk_27.26 *(883) //*",
  "GK22vidsrgpu:2721": "malayavātasya --",
  "GK22vidsrgpu:2722": "nṛtya-śramāt kara-nakhodara-pītavāntaiḥ svedārdra-bhasma-maya-bindubhir indu-gauraiḥ /",
  "GK22vidsrgpu:2723": "saṃtyajya tārakitam etad iti pravādaṃ vyomāṅgaṇaṃ gaṇaya citritam īśvareṇa // VidSrk_27.27 *(884) //",
  "GK22vidsrgpu:2724": "lakṣmīdharasya --",
  "GK22vidsrgpu:2725": "// ity aparāhṇa-vrajyā //",
  "GK22vidsrgpu:2726": "//27//",
  "GK22vidsrgpu:2727": "___________________________________________________________________",
  "GK22vidsrgpu:2728": "28. tato 'ndhakāra-vrajyā",
  "GK22vidsrgpu:2729": "kiṃ svarbhānur asau vilimpati jagad dehaprabhāvistaraiḥ tīvrāṃśoḥ patataḥ pataty atha karālambāvakṛṣṭaṃ nabhaḥ /",
  "GK22vidsrgpu:2730": "kiṃ sāmbhodhikulābalāṃ vasumatīṃ svasmin vidhatte hariḥ saṃkalpān iti māṃsalaṃ vitanute kādambanīlaṃ tamaḥ // VidSrk_28.1 *(885) //",
  "GK22vidsrgpu:2731": "niṣyandasphuritābhir oṣadhirucāṃ śailāḥ śikhābhaktibhiḥ śabdaiḥ prāṇabhṛto gṛhītasumanovāsair marudbhir drumāḥ /",
  "GK22vidsrgpu:2732": "dhvānte limpati mattakokilavadhūkaṇṭhābhinīle jagad lakṣyante bhavanāni jālavivaroddhāntaiḥ pradīpāṃśubhiḥ // VidSrk_28.2 *(886) //",
  "GK22vidsrgpu:2733": "manovinodasya --",
  "GK22vidsrgpu:2734": "drākparyastagabhastir astamayate māṇikyaśoṇo raviḥ sāndhyaṃ dhāma nabhoṅgaṇaṃ kulayati dvitrisphurattārakam /",
  "GK22vidsrgpu:2735": "śocyante vayasāṃ gaṇair ita itaḥ paryantacaityadrumāḥ kiṃ cābhyarṇaparākrameṇa tamasā prorṇūyate rodasī // VidSrk_28.3 *(887) //",
  "GK22vidsrgpu:2736": "cakṣurlagnam ivātimāṃsalamasīvarṇāyate yan nabhaḥ pārśvasthā iva bhānti hanta kakubho niḥsandhiruddhāntarāḥ /",
  "GK22vidsrgpu:2737": "vinyastātmapadapramāṇakam idaṃ bhūmītalaṃ jñāyate kiṃ cānyat karasaṃgamaikagamakaḥ svāṅge 'pi saṃpratyayaḥ // VidSrk_28.4 *(888) //",
  "GK22vidsrgpu:2738": "ghanatamatimiraghuṇotkarajagdhānām iva patanti kāṣṭhānām /*",
  "GK22vidsrgpu:2739": "chidrair amībhir uḍubhiḥ kiraṇavyājena cūrṇāni // VidSrk_28.5 *(889) //*",
  "GK22vidsrgpu:2740": "(anargha-rāghava 2.53",
  "GK22vidsrgpu:2741": "murāreḥ / (a.rā. 2.53)",
  "GK22vidsrgpu:2742": "rahaḥ-saṃketa-stho ghanatama-tamaḥ-puñja-pihita- vṛthonmeṣaṃ cakṣur muhur upadadhānaḥ pathi pathi /",
  "GK22vidsrgpu:2743": "sa-ḍatkārād alpād api nibhṛta-saṃprāpta-ramaṇī- bhrama-bhrāmyad-bāhur dama-damikayottāmyati yuvā // VidSrk_28.6 *(890) //",
  "GK22vidsrgpu:2744": "noḥ //",
  "GK22vidsrgpu:2745": "hā kaṣṭaṃ ka iha kṣamaḥ pratikṛtau kasyaitad āvedyatāṃ grastaṃ hanta niśācarair iva tamaḥ-stobhaiḥ samastaṃ jagat /",
  "GK22vidsrgpu:2746": "kālaḥ so 'pi kim asti yatra bhagavān udgamya śīta-dyutir dhvāntaughād bhuvam uddhariṣyati hariḥ pātāla-garbhād iva // VidSrk_28.7 *(891) //",
  "GK22vidsrgpu:2747": "vijayendrasya --",
  "GK22vidsrgpu:2748": "utsārito hasita-dīdhitibhiḥ kapolād ekāvalībhir avadhūta iva stanebhyaḥ /",
  "GK22vidsrgpu:2749": "aṅgeṣv alabdha-paribhoga-sukho 'ndhakāro gṛhṇāti keśa-racanāsu ruṣeva nārīḥ // VidSrk_28.8 *(892) //",
  "GK22vidsrgpu:2750": "kasyacit / (Skmsa.u.ka. 1207, gaṇapateḥ)",
  "GK22vidsrgpu:2751": "vyomnas tāpiccha-gucchāvalibhir iva tamo-vallarībhir vriyante paryantāḥ prānta-vṛttyā payasi vasumatī nūtane majjatīva /",
  "GK22vidsrgpu:2752": "vātyāsaṃvega-viṣvag-vitata-valayita-sphīta-dhūmyāprakāśaṃ prārambhe 'pi triyāmā taruṇayati nijaṃ nīlimānaṃ vaneṣu // VidSrk_28.9 *(893) //",
  "GK22vidsrgpu:2753": "atyutsārya bahir-viṭaṅga-vaḍabhī-gaṇḍa-sthala-śyāmikāṃ bhinnābhinna-gavākṣa-jāla-virala-cchidraiḥ pradīpāṃśavaḥ /",
  "GK22vidsrgpu:2754": "ārūḍhasya bhareṇa yauvanam iva dhvāntasya naktaṃ mukhe niryātāḥ kapilāḥ karāla-virala-śmaśrū-prarohā iva // VidSrk_28.10 *(894) //",
  "GK22vidsrgpu:2755": "bhaṭṭa-gaṇapateḥ --",
  "GK22vidsrgpu:2756": "tanu-lagnā iva kakubhaḥ kṣmā-valayaṃ caraṇa-cāra-mātram iva /*",
  "GK22vidsrgpu:2757": "viyad iva cālika-daghnaṃ muṣṭi-grāhyaṃ tamaḥ kurute // VidSrk_28.11 *(895) //*",
  "GK22vidsrgpu:2758": "(Vsbvi.śā.bha. 3.6)",
  "GK22vidsrgpu:2759": "uttaṃsaḥ keki-picchair marakata-valaya-śyāmale doḥ-prakāṇḍe hāraḥ sārendra-nīlair mṛgamada-racito vaktra-patra-prapañcaḥ /",
  "GK22vidsrgpu:2760": "nīlābjaiḥ śekhara-śrī-rasita-vasanatā cety abhīkābhisāre saṃpraty eṇekṣaṇānāṃ timira-bhara-sakhī vartate veśa-līlā // VidSrk_28.12 *(896) //",
  "GK22vidsrgpu:2761": "rājaśekharasyaitau (Vsbvi.śā.bha. 3.7)",
  "GK22vidsrgpu:2762": "// ity andhakāra-vrajyā //",
  "GK22vidsrgpu:2763": "//28//",
  "GK22vidsrgpu:2764": "___________________________________________________________________",
  "GK22vidsrgpu:2765": "29. tataś candra-vrajyā",
  "GK22vidsrgpu:2766": "śṛṅgāre sūtradhāraḥ kusuma-śara-muner āśrame brahmacārī nārīṇām ādidevas tribhuvana-mahito rāga-rājye purodhāḥ /",
  "GK22vidsrgpu:2767": "jyotsnāsatraṃ dadhānaḥ pura-mathana-jaṭājūṭa-koṭīśayālur devaḥ kṣīroda-janmā jayati kumudinī-kāmukaḥ śveta-bhānuḥ // VidSrk_29.1 *(897) //",
  "GK22vidsrgpu:2768": "vasukalpasya (Skmsa.u.ka. 356)",
  "GK22vidsrgpu:2769": "śaśadharaḥ kumudākara-bāndhavaḥ kamala-ṣaṇḍa-nimīlana-paṇḍitaḥ /",
  "GK22vidsrgpu:2770": "ayam udeti kareṇa dig-aṅganāḥ parimṛṣann iva kuṅkuma-kāntinā // VidSrk_29.2 *(898) //",
  "GK22vidsrgpu:2771": "rājaśriyaḥ --",
  "GK22vidsrgpu:2772": "lokāḥ śokaṃ tyajata na cira-sthāyinī dhvānta-vṛttir bhadre yāyāḥ kumudini mudaṃ muñca mohaṃ cakora /",
  "GK22vidsrgpu:2773": "svaccha-jyotsnāmṛta-rasa-nadī-srotasām eka-śailaḥ so 'yaṃ śrīmān udayati śaśī viśva-sāmānya-dīpaḥ // VidSrk_29.3 *(899) //",
  "GK22vidsrgpu:2774": "etau rājaśriyaḥ --",
  "GK22vidsrgpu:2775": "karpūraiḥ kim apūri kiṃ malayajair ālepi kiṃ pāradair akṣāli sphaṭikopalaiḥ kim aghaṭi dyāv-āpṛthivyor vapuḥ /",
  "GK22vidsrgpu:2776": "etat tarkaya kairava-klama-hare śṛṅgāra-dīkṣā-gurau dikkāntāmukure cakora-suhṛdi prauḍhe tuṣāra-tviṣi // VidSrk_29.4 *(900) //",
  "GK22vidsrgpu:2777": "(Spdśā.pa. 3639, Skmsa.u.ka. 371,",
  "GK22vidsrgpu:2778": "vasukalpasya)",
  "GK22vidsrgpu:2779": "kalādhāro vakraḥ sphurad-adhara-rāgo nava-tanur galan-mānāveśās taruṇa-ramaṇīr nāgara iva /",
  "GK22vidsrgpu:2780": "ghana-śroṇī-bimbe nayana-mukule cādhara-dale kapole grīvāyāṃ kuca-kalaśayoś cumbati śaśī // VidSrk_29.5 *(901) //",
  "GK22vidsrgpu:2781": "śrīkaṇṭhasya / (Srkm 415)",
  "GK22vidsrgpu:2782": "saṃbandhī raghu-bhūbhujāṃ manasija-vyāpāra-dīkṣā-gurur gaurāṅgī-vadanopamā-paricitas tārā-vadhū-vallabhaḥ /",
  "GK22vidsrgpu:2783": "candraḥ sundari dṛśyatām ayam itaś caṇḍīśa-cūḍāmaṇiḥ sadyo-mārjita-dākṣiṇātya-yuvatī-dantāvadāta-dyutiḥ // VidSrk_29.6 *(902) //",
  "GK22vidsrgpu:2784": "lekhām anaṅga-puratoraṇa-kānti-bhājam indor vilokaya tanūdari nūtanasya /",
  "GK22vidsrgpu:2785": "deśāntara-praṇayinor api yatra yūnor nūnaṃ mithaḥ sakhi milanti vilokitāni // VidSrk_29.7 *(903) //",
  "GK22vidsrgpu:2786": "rājaśekharasya /",
  "GK22vidsrgpu:2787": "(Skmsa.u.ka. 362, vasukalpasya)",
  "GK22vidsrgpu:2788": "naitan nabho lavaṇa-toya-dhireṣa paśya chāyā-pathaś ca na bhavaty ayam asya setuḥ /",
  "GK22vidsrgpu:2789": "nāyaṃ śaśi niviḍa-piṇḍita-bhoga eṣa śeṣo na lāñchanam idaṃ harir eṣa suptaḥ // VidSrk_29.8 *(904) //",
  "GK22vidsrgpu:2790": "kapāle mārjāraḥ paya iti karān leḍhi śaśinaḥ taru-cchidra-protān bisam iti karī saṃkalayati /",
  "GK22vidsrgpu:2791": "ratānte talpa-sthān harati vanitāpy aṃśukam iva prabhā-mattaś candro jagad idam aho viklavayati // VidSrk_29.9 *(905) //",
  "GK22vidsrgpu:2792": "rājaśekharasya (Kp 546,",
  "GK22vidsrgpu:2793": "Sv.su.ā. 1994,",
  "GK22vidsrgpu:2794": "Sksa.ka.ā. 3.114, Skmsa.u.ka. 382)",
  "GK22vidsrgpu:2795": "bhavati bhaviṣyati kim idaṃ nipatiṣyati bimbam ambarād śaśinaḥ /*",
  "GK22vidsrgpu:2796": "aham api candana-paṅkair aṅkam anaṅkaṃ kariṣyāmi // VidSrk_29.10 *(906) //*",
  "GK22vidsrgpu:2797": "bhikṣusumateḥ --",
  "GK22vidsrgpu:2798": "citācakraṃ candraḥ kusuma-dhanuṣo dagdha-vapuṣaḥ kalaṅkas tatratyo vahati malināṅgāra-tulanām /",
  "GK22vidsrgpu:2799": "idaṃ tv asya jyotir dara-dalita-karpūra-dhavalaṃ marudbhir bhasmeva prasarati vikīrṇaṃ diśi diśi // VidSrk_29.11 *(907) //",
  "GK22vidsrgpu:2800": "(Skmsa.u.ka. 419, rājaśekharasya)",
  "GK22vidsrgpu:2801": "sadyaḥ kuṅkuma-paṅka-picchilam iva vyomāṅgaṇaṃ kalpayan paśyairāvata-kānta-danta-musala-cchedopameyākṛtiḥ /",
  "GK22vidsrgpu:2802": "udgacchaty ayam accha-mauktika-maṇi-prālamba-lambaiḥ karair mugdhānāṃ smara-lekha-vācana-kalā-keli-pradīpaḥ śaśī // VidSrk_29.12 *(908) //",
  "GK22vidsrgpu:2803": "rājaśekharasya / (Skmsa.u.ka. 377)",
  "GK22vidsrgpu:2804": "asāv eka-dvi-tri-prabhṛti-paripāṭyā prakaṭayan kalāḥ svairaṃ svairaṃ nava-kamala-kandāṅkura-rucaḥ /",
  "GK22vidsrgpu:2805": "purandhrīṇāṃ preyo-viraha-dahanoddīpita-dṛśāṃ kaṭākṣebhyo bibhyan nibhṛtam iva candro 'bhyudayate // VidSrk_29.13 *(909) //",
  "GK22vidsrgpu:2806": "kasyacit / (Skmsa.u.ka. 1218,",
  "GK22vidsrgpu:2807": "rājaśekharasya)",
  "GK22vidsrgpu:2808": "unmīlanti mṛṇāla-komala-ruco rājīva-saṃvartikā- saṃvarta-vrata-vṛttayaḥ katipaye pīyūṣa-bhānoḥ karāḥ /",
  "GK22vidsrgpu:2809": "apy usrair dhavalī-bhavatsu giriṣu kṣubdho 'yam unmajjatā viśveneva tamo-mayo nidhir apām ahnāya phenāyate // VidSrk_29.14 *(910) //",
  "GK22vidsrgpu:2810": "(anargha-rāghava 2.70)",
  "GK22vidsrgpu:2811": "kāśmīreṇa dihānam ambara-talaṃ vāma-bhruvām ānanad- vairājyaṃ vidadhānam indu-dṛṣadāṃ bhindānam ambhaḥ-śirāḥ /",
  "GK22vidsrgpu:2812": "pratyudyat-puruhūta-pattana-vadhū-dattārgha-dūrvāṅkura- kṣīvotsaṅga-kuraṅgam aindavam idaṃ tad bimbam ujjṛmbhate // VidSrk_29.15 *(911) //",
  "GK22vidsrgpu:2813": "(anargha-rāghava 2.72)",
  "GK22vidsrgpu:2814": "naivāyaṃ bhagavān udañcati śaśī gavyūti-mātrīm api dyām adyāpi tamas tu kaurava-kula-śrī-cāṭu-kārāḥ karāḥ /",
  "GK22vidsrgpu:2815": "mathnanti sthala-sīmni śaila-gahanotsaṅgeṣu saṃrundhate jīva-grāham iva kvacit kvacid api cchāyāsu gṛhṇanti ca // VidSrk_29.16 *(912) //",
  "GK22vidsrgpu:2816": "(anargha-rāghava 2.74)",
  "GK22vidsrgpu:2817": "kiṃ nu dhvānta-payodhir eṣa kataka-kṣodair ivendoḥ karair atyaccho 'yam adhaś ca paṅkam akhilaṃ chāyāpadeśād abhūt /",
  "GK22vidsrgpu:2818": "kiṃ vā tat-kara-kartarībhir abhito nistakṣaṇād ujjvalaṃ vyomaivedam itas tataś ca patitāś chāyā-chalena tvacaḥ // VidSrk_29.17 *(913) //",
  "GK22vidsrgpu:2819": "(anargha-rāghava 2.75)",
  "GK22vidsrgpu:2820": "dala-vitati-bhṛtāṃ tale tarūṇāṃ iha tila-taṇḍulitaṃ mṛgāṅka-rociḥ /",
  "GK22vidsrgpu:2821": "mada-capala-cakora-cañcu-koṭī- kavalana-tuccham ivāntarāntar ābhūt // VidSrk_29.18 *(914) //",
  "GK22vidsrgpu:2822": "(anargha-rāghava 2.76)",
  "GK22vidsrgpu:2823": "tathā paurastyāyāṃ diśi kumuda-kedāra-kalikā- kapāṭaghnīm induḥ kiraṇa-laharīm ullalayati /",
  "GK22vidsrgpu:2824": "samantād unmīlad-bahu-jala-bindustabakino yathā puñjāyante prati-guṇa-kameṇāṅka-maṇayaḥ // VidSrk_29.19 *(915) //",
  "GK22vidsrgpu:2825": "murāreḥ / (Ar 2.78, Skmsa.u.ka. 407)",
  "GK22vidsrgpu:2826": "bhūyas tarāṇi yad amūni tamasvinīṣu jyotsnīṣu ca praviralāni tataḥ pratīmaḥ /",
  "GK22vidsrgpu:2827": "saṃdhyānalena bhṛśam ambara-mūṣikāyām āvartitair uḍubhir eva bhṛto 'yam induḥ // VidSrk_29.20 *(916) //",
  "GK22vidsrgpu:2828": "(anargha-rāghava 2.81)",
  "GK22vidsrgpu:2829": "yaṃ prāk pratyag avāg udañci kakubhāṃ nāmāni saṃbibhrataṃ jyotsnā-jāla-jhala-jjhalābhir abhito lumpantam andhaṃ tamaḥ /",
  "GK22vidsrgpu:2830": "prācīnād acalād itas tri-jagatām āloka-bījād bahir niryāntaṃ hariṇāṅkam aṅkuram iva draṣṭuṃ jano jīvati // VidSrk_29.21 *(917) //",
  "GK22vidsrgpu:2831": "(anargha-rāghava 7.60)",
  "GK22vidsrgpu:2832": "prācīnācala-cūla-candra-maṇibhir nirvyūḍha-pādyaṃ nijair niryāsair uḍubhir nijena vapuṣā dattārghalājāñjali /",
  "GK22vidsrgpu:2833": "antaḥ-prauḍha-kalaṅka-tuccham abhitaḥ sāndraṃ paristīryate bimbād aṅkura-bhagna-naiśika-tamaḥ-saṃdoham indor mahaḥ // VidSrk_29.22 *(918) //",
  "GK22vidsrgpu:2834": "murārer amī (anargha-rāghava 7.72)",
  "GK22vidsrgpu:2835": "śaśinam asūta prācī nṛtyati madano hasanti kakubho 'pi /*",
  "GK22vidsrgpu:2836": "kumuda-rajaḥ-paṭa-vāsaṃ vikirati gaganāṄgane pavanaḥ // VidSrk_29.23 *(919) //*",
  "GK22vidsrgpu:2837": "dharma-kīrteḥ / (Skmsa.u.ka. 406)",
  "GK22vidsrgpu:2838": "kahlāra-sparśi-garbhaiḥ śiśira-parigamāt kāntimadbhiḥ karāgraiś candreṇāliṅgitāyās timira-nivasane sraṃsamāne rajanyāḥ /",
  "GK22vidsrgpu:2839": "anyonyālokanībhiḥ paricaya-janita-prema-nisyandinībhir dūrārūḍhe pramode hasitam iva parispaṣṭam āśā-vadhūbhiḥ // VidSrk_29.24 *(920) //",
  "GK22vidsrgpu:2840": "pāṇineḥ // (Skmsa.u.ka. 411)",
  "GK22vidsrgpu:2841": "adyāpi stana-śaila-durga-viṣame sīmantinīnāṃ hṛdi sthātuṃ vāñchati māna eṣa dhig iti krodhād ivālohitaḥ /",
  "GK22vidsrgpu:2842": "udyad-dūratara-prasārita-karaḥ karṣaty asau tat-kṣaṇāt phullat-kairava-kośa-niḥsara-dali-śreṇī-kṛpāṇaṃ śaśī // VidSrk_29.25 *(921) //",
  "GK22vidsrgpu:2843": "vasukalpasya /",
  "GK22vidsrgpu:2844": "(Mn 2.41, Skmsa.u.ka. 376, Spdśā.pa. 3636,",
  "GK22vidsrgpu:2845": "Sdsā.da. under 7.4, Kp 237)",
  "GK22vidsrgpu:2846": "yātasyāstam anantaraṃ dina-kṛto veśena rāgānvitaḥ svairaṃ śītakaraḥ karaṃ kamalinīm āliṅgituṃ yojayan /",
  "GK22vidsrgpu:2847": "śīta-sparśam avāpya saṃprati tathā gupte mukhāmbhoruhe hāseneva kumudvatī-vanitayā vailakṣya-pāṇḍū-kṛtaḥ // VidSrk_29.26 *(922) //",
  "GK22vidsrgpu:2848": "vasukalpasya / (Skmsa.u.ka. 413, Mn 2.42)",
  "GK22vidsrgpu:2849": "tathoddāmair indoḥ sarasa-visa-daṇḍa-dyuti-dharair mayūkhair vikrāntaṃ sapadi paritaḥ pīta-timiraiḥ /",
  "GK22vidsrgpu:2850": "dinaṃ-manyā rātriś cakita-cakitaṃ kauśika-kulaṃ praphullaṃ nidrāṇaiḥ katham api yathāmbhoruha-vanaiḥ // VidSrk_29.27 *(923) //",
  "GK22vidsrgpu:2851": "dhoyīkasya (Skmsa.u.ka. 420,",
  "GK22vidsrgpu:2852": "yogeśvarasya)",
  "GK22vidsrgpu:2853": "uddarpa-hūṇa-taruṇī-ramaṇopamarda- bhugnonnata-stana-niveśa-nibhaṃ himāṃśoḥ /",
  "GK22vidsrgpu:2854": "bimbaṃ kaṭhora-visakāṇḍa-kaḍāra-gaurair viṣṇoḥ padaṃ prathamam agrakarair vyanakti // VidSrk_29.28 *(924) //",
  "GK22vidsrgpu:2855": "aparājita-rakṣitasya / (Skmsa.u.ka. 367)",
  "GK22vidsrgpu:2856": "tamobhir dikkālair viyad api vilaṅghya kva nu gataṃ gatā drāṅmudrāpi kva nu kumuda-koṣasya sarasaḥ /",
  "GK22vidsrgpu:2857": "kva dhairyaṃ tac cābdher viditam udayādreḥ pratisara- sthalī-madhyāsīne śaśini jagad apy ākulam idam // VidSrk_29.29 *(925) //",
  "GK22vidsrgpu:2858": "aparājitsya /",
  "GK22vidsrgpu:2859": "(Skmsa.u.ka. 434, aparājita-rakṣitasya)",
  "GK22vidsrgpu:2860": "prathamam aruṇa-cchāyas tāvat tataḥ kanaka-prabhas tad anu virahottāmyat-tanvī-kapola-tala-dyutiḥ /",
  "GK22vidsrgpu:2861": "prasarati punar dhvānta-dhvaṃsa-kṣamaḥ kṣaṇadāmukhe sarasa-bisinī-kanda-ccheda-cchavir mṛga-lāñchanaḥ // VidSrk_29.30 *(926) //",
  "GK22vidsrgpu:2862": "kasyacit / (Kp 139, Svsu.ā. 2004,",
  "GK22vidsrgpu:2863": "Smvsū.mu. 72.4,",
  "GK22vidsrgpu:2864": "Skmsa.u.ka. 396,",
  "GK22vidsrgpu:2865": "rājaśekharasya)",
  "GK22vidsrgpu:2866": "candraḥ kṣīram iva kṣaraty avirataṃ dhārā-sahasrotkarair udgrīvais tṛṣitair ivādya kumudair jyotsnā-payaḥ pīyate /",
  "GK22vidsrgpu:2867": "kṣīrodāmbhasi majjatīva divasa-vyāpāra-khinnaṃ jagat tat kṣobhāj jala-budbudā iva tarantyālohitās tārakāḥ // VidSrk_29.31 *(927) //",
  "GK22vidsrgpu:2868": "caturṇām / (Skmsa.u.ka. 390,",
  "GK22vidsrgpu:2869": "vikramāditya-caṇḍāla-vidyā-kāli-dāsānām)",
  "GK22vidsrgpu:2870": "sphaṭikāla-vāla-lakṣmīṃ pravahati śaśi-bimbam ambarodyāne /*",
  "GK22vidsrgpu:2871": "kiraṇa-jala-sikta-lāñchana-bāla-tamālaika-viṭapasya // VidSrk_29.32 *(928) //*",
  "GK22vidsrgpu:2872": "kasyacit / (Skmsa.u.ka. 394,",
  "GK22vidsrgpu:2873": "rājaśekharasya)",
  "GK22vidsrgpu:2874": "iha bahalitam indor dīdhitīnāṃ prabhābhir mada-vikala-cakorī-cañcu-mudrāṅkitābhiḥ /",
  "GK22vidsrgpu:2875": "rati-bhara-parikheda-srastarārthaṃ vadhūnāṃ kara-kisalaya-līlā-bhañjana-vyañjikābhiḥ // VidSrk_29.33 *(929) //",
  "GK22vidsrgpu:2876": "rajani-purandhri-rodhra-tilakas timira-dvipa-yūtha-kesarī rajata-mayo 'bhiṣeka-kalaśaḥ kusumāyudha-medinī-pateḥ /",
  "GK22vidsrgpu:2877": "ayam udayācalaika-cūḍāmaṇir abhinava-darpaṇo diśāṃ udayati gagana-sarasi haṃsasya hasann iva vibhramaṃ śaśī // VidSrk_29.34 *(930) //",
  "GK22vidsrgpu:2878": "bāṇasya --",
  "GK22vidsrgpu:2879": "eṣa sāndra-timire gaganānte vāriṇīva maline yamunāyāḥ /",
  "GK22vidsrgpu:2880": "bhāti pakṣa-puṭa-gopita-cañcū rāja-haṃsa iva śīta-mayūkhaḥ // VidSrk_29.35 *(931) //",
  "GK22vidsrgpu:2881": "gagana-tala-taḍāga-prānta-sīmni pradoṣa- prabalatara-varāhotkhanyamānaś cakāsti /",
  "GK22vidsrgpu:2882": "parikalita-kalaṅkaḥ stoka-paṅkānulepo nija-kiraṇa-mṛṇālī-mūla-kando 'yam induḥ // VidSrk_29.36 *(932) //",
  "GK22vidsrgpu:2883": "(Srkm 932418)",
  "GK22vidsrgpu:2884": "pariṇata-lavalī-phalābhipāṇḍus tanur abhavan malinodarā himāṃśoḥ /",
  "GK22vidsrgpu:2885": "jana-hṛdaya-vibheda-kuṇṭhiteṣor viśikha-niśāta-śileva manmathasya // VidSrk_29.37 *(933) //",
  "GK22vidsrgpu:2886": "labdhodaye suhṛdi candramasi sva-vṛddhir āsādya bhinna-samayas tridaśoddhṛtāni /",
  "GK22vidsrgpu:2887": "ratnāni lipsur iva dig-bhuvanāntarāle jyotsnā-chalena dhavalo jaladhir jagāha // VidSrk_29.38 *(934) //",
  "GK22vidsrgpu:2888": "gaṇapateḥ --",
  "GK22vidsrgpu:2889": "pinaṣṭīva taraṅgāgrair arṇavaḥ phena-candanam /",
  "GK22vidsrgpu:2890": "tad ādāya karair indur limpatīva dig-aṅganām // VidSrk_29.39 *(935) //",
  "GK22vidsrgpu:2891": "sarvasvaṃ gagana-śriyā rati-pater viśvāsa-pātraṃ sakhā vāstavyo hara-mūrdhni sarva-bhuvana-dhvāntaugha-muṣṭindhayaḥ /",
  "GK22vidsrgpu:2892": "kṣīrāmbhodhi-rasāyanaṃ kamalinī-nidrauṣadhī-pallavo devaḥ kānti-mahā-dhano vijayate dākṣāyaṇī-vallabhaḥ // VidSrk_29.40 *(936) //",
  "GK22vidsrgpu:2893": "karpūra-dravaśīkarotkara-mahā-nīhāra-magnām iva pratyagrāmṛta-phena-paṅka-paṭalī-lepopadigdhām iva /",
  "GK22vidsrgpu:2894": "svacchaika-sphaṭikāśma-veśma-jaṭhara-kṣiptām iva kṣmām imāṃ kurvan pārvaṇa-śarvarī-patir asāv uddāmam uddyotate // VidSrk_29.41 *(937) //",
  "GK22vidsrgpu:2895": "(Skmsa.u.ka. 388, parameśvarasya)",
  "GK22vidsrgpu:2896": "asau bibhrat-tāmra-tviṣam udaya-śailasya śirasi skhalan prāleyāṃśur yadi bhavati matto haladharaḥ /",
  "GK22vidsrgpu:2897": "tadānīm etat tu pratinava-tamāla-dyuti-haraṃ tamo 'pi vyālolaṃ vigalati tadīyaṃ nivasanam // VidSrk_29.42 *(938) //",
  "GK22vidsrgpu:2898": "yogeśvarasya --",
  "GK22vidsrgpu:2899": "yathāyaṃ bhāty aṃśūn diśi diśi kiran kunda-viśadān śaśāṅkaḥ kāśmīrī-kuca-kalaśa-lāvaṇya-laḍitaḥ /",
  "GK22vidsrgpu:2900": "tathāyaṃ kastūrī-mada-likhita-patrāvali-tulāṃ navāmbhoda-ccheda-cchavir api samārohati mṛgaḥ // VidSrk_29.43 *(939) //",
  "GK22vidsrgpu:2901": "śarvasya / (Skmsa.u.ka. 395)",
  "GK22vidsrgpu:2902": "yathaivaiṣa śrīmāṃś carama-giri-vaprānta-jaladhau sudhā-sūtiś cetaḥ kanaka-kamalā-śaṅki kurute /",
  "GK22vidsrgpu:2903": "tathāyaṃ lāvaṇya-prasara-makaranda-drava-tṛṣā- patad-bhṛṅga-śreṇi-śriyam api kalaṅkaḥ kalayati // VidSrk_29.44 *(940) //",
  "GK22vidsrgpu:2904": "(Skmsa.u.ka. 426)",
  "GK22vidsrgpu:2905": "sphuṭa-kokanadāruṇaṃ purastād atha jāmbūnada-patra-piñjarābham /",
  "GK22vidsrgpu:2906": "krama-laṅghita-mugdha-bhāvam indoḥ sphaṭika-ccheda-nibhaṃ vibhāti bimbam // VidSrk_29.45 *(941) //",
  "GK22vidsrgpu:2907": "bhagīrathasya / (Skmsa.u.ka. 368)",
  "GK22vidsrgpu:2908": "viyati visarpatīva kumudeṣu bahūbhavatīva yoṣitāṃ pratiphalatīva jaṭharaśarakāṇḍavipāṇḍuṣu gaṇḍabhittiṣu /",
  "GK22vidsrgpu:2909": "ambhasi vikasatīva hasatīva sudhādhavaleṣu dhāmasu dhvajapaṭapallaveṣu lalatīva samīracaleṣu candrikā // VidSrk_29.46 *(942) //",
  "GK22vidsrgpu:2910": "analasa-javā-puṣpotpīḍa-cchavi prathamaṃ tataḥ samadaya-vanī-gaṇḍa-cchāyaṃ punar madhu-piṅgalam /",
  "GK22vidsrgpu:2911": "tad anu ca nava-svarṇāmbhoja-prabhaṃ śaśinas tatas taruṇi tagarākāraṃ bimbaṃ vibhāti nabhas-tale // VidSrk_29.47 *(943) //",
  "GK22vidsrgpu:2912": "kasyacit / (Skmsa.u.ka. 366)",
  "GK22vidsrgpu:2913": "raktaḥ karaṃ kirati pāṇḍu-payodharāgre candro vidhūya timirāvaraṇaṃ niśāyāḥ /",
  "GK22vidsrgpu:2914": "dig-yoṣitas tad avalokya kutūhalinyo hrīṇāś ca sa-smitam ivāpasaranti dūram // VidSrk_29.48 *(944) //",
  "GK22vidsrgpu:2915": "go-rocanārucaka-bhaṅga-piśaṅgitāṅgas tārāpatir masṛṇam ākramate krameṇa /",
  "GK22vidsrgpu:2916": "gobhir navīna-bisa-tantu-vitāna-gaurair āḍhyambhaviṣṇur ayam ambaram āvṛṇoti // VidSrk_29.49 *(945) //",
  "GK22vidsrgpu:2917": "kasyacit / (Skmsa.u.ka. 379)",
  "GK22vidsrgpu:2918": "asau samālokita-kānanāntare vikīrṇa-vispaṣṭa-marīci-kesaraḥ /",
  "GK22vidsrgpu:2919": "vinirgataḥ siṃha ivodayācalād gṛhīta-niṣpanda-mṛgo niśākaraḥ // VidSrk_29.50 *(946) //",
  "GK22vidsrgpu:2920": "pāṇineḥ --",
  "GK22vidsrgpu:2921": "indum indra-dig asūta sarasvān uttaraṅga-bhuja-rājir anṛtyan /",
  "GK22vidsrgpu:2922": "ujjaharṣa jhaṣa-ketur avāpuḥ ṣaṭpadāḥ kumuda-bandhana-mokṣam // VidSrk_29.51 *(947) //",
  "GK22vidsrgpu:2923": "abhinandasya",
  "GK22vidsrgpu:2924": "mṛgendrasyeva candrasya mayūkhair nakharair iva /",
  "GK22vidsrgpu:2925": "pāṭita-dhvānta-mātaṅga- muktābhā bhānti tārakāḥ // VidSrk_29.52 *(948) //",
  "GK22vidsrgpu:2926": "(Skmsa.u.ka. 401)",
  "GK22vidsrgpu:2927": "gaura-tviṣāṃ kuca-taṭeṣu kapola-pīṭheṣv eṇīdṛśāṃ rabhasa-hāsam ivārabhante /",
  "GK22vidsrgpu:2928": "tanvanti vellana-vilāsam ivāmalāsu muktāvalīṣu viśadāḥ śaśino mayūkhāḥ // VidSrk_29.53 *(949) //",
  "GK22vidsrgpu:2929": "kara-mūla-baddha-pannaga-viṣāgni-dhūma-hata-madhyam /*",
  "GK22vidsrgpu:2930": "aiśānam iva kapālaṃ sphuṭa-lakṣma sphurati śaśibimbam // VidSrk_29.54 *(950) //*",
  "GK22vidsrgpu:2931": "dakṣasya (Skmsa.u.ka. 369, Jh 7.17)",
  "GK22vidsrgpu:2932": "gate jyotsnāsita-vyoma- prāsādād dṛg-atulyatām /",
  "GK22vidsrgpu:2933": "himāṃśu-maṇḍale lakṣma nīla-pārāvatāyate // VidSrk_29.55 *(951) //",
  "GK22vidsrgpu:2934": "sadyaḥ-pāṭita-ketakodara-dala-śreṇī-śriyaṃ bibhratī yeyaṃ mauktika-dāma-gumphana-vidhau yogya-cchaviḥ prāg abhūt /",
  "GK22vidsrgpu:2935": "unmeyākulaśībhir añjali-puṭair grāhyā mṛṇālāṅkuraiḥ pātavyā ca śaśiny-amugdha-vibhave sā vartate candrikā // VidSrk_29.56 *(952) //",
  "GK22vidsrgpu:2936": "rājaśekharasya /",
  "GK22vidsrgpu:2937": "(sa.u.ka. 389, Spdśā.pa. 3638, Smvsū.mu. 72.15, Skm 389)",
  "GK22vidsrgpu:2938": "ye pūrvaṃ yava-śūca-sūtra-suhṛdo ye ketakāgra-cchada- cchāyā-dhāma-bhṛto mṛṇāla-latikā lāvaṇya-bhājo 'tra ye /",
  "GK22vidsrgpu:2939": "ye dhārāmbu-viḍambinaḥ kṣaṇam atho ye tāra-hāra-śriyas te 'mī sphāṭika-daṇḍa-ḍambara-jito jātāḥ sudhāṃśoḥ karāḥ // VidSrk_29.57 *(953) //",
  "GK22vidsrgpu:2940": "rājaśekharasya /",
  "GK22vidsrgpu:2941": "(Vsbvi.śā.bha. 3.10, Skmsa.u.ka. 381)",
  "GK22vidsrgpu:2942": "triyāmāv āmāyāḥ kamala-mṛdu-gaṇḍa-sthala-dhṛti- pragalbho gaṇḍālī na vidhur ayam akṣuṇṇa-kiraṇaḥ /",
  "GK22vidsrgpu:2943": "tad akṣaṇaḥ sīmneyaṃ yad-urasi manāg añjana-mayī mṛga-cchāyā daivād aghaṭi na kalaṅkaḥ punar ayam // VidSrk_29.58 *(954) //",
  "GK22vidsrgpu:2944": "jyotsnā-mugdha-vadhū-vilāsa-bhavanaṃ pīyūṣa-vīci-saraḥ kṣīrābdher navanīta-kūṭam avanītāpārtitoyopalaḥ /",
  "GK22vidsrgpu:2945": "yāminyās tilakaḥ kalā mṛga-dṛśāṃ prema-vrataikāśramaḥ krāmaty eṣa cakorayācaka-mahaḥ-karpūra-varṣaḥ śaśī // VidSrk_29.59 *(955) //",
  "GK22vidsrgpu:2946": "(Skmsa.u.ka. 432)",
  "GK22vidsrgpu:2947": "tārā-kora-karāji-bhāji gaganodyāne tamo-makṣikāḥ saṃdhyā-pallava-pātinīḥ kavalayann ekāntatas tarkaya /",
  "GK22vidsrgpu:2948": "etasminn udayāsta-bhūdhara-taru-dvandvāntarāle tatair ebhir bhāti gabhasti-tantu-paṭalaiḥ śvetorṇa-nābhaḥ śaśī // VidSrk_29.60 *(956) //",
  "GK22vidsrgpu:2949": "vasukalpasya (Skmsa.u.ka. 404, hareḥ)",
  "GK22vidsrgpu:2950": "// iti candra-vrajyā //",
  "GK22vidsrgpu:2951": "//29//",
  "GK22vidsrgpu:2952": "___________________________________________________________________",
  "GK22vidsrgpu:2953": "30. tataḥ pratyūṣa-vrajyā",
  "GK22vidsrgpu:2954": "madhye vyoma-kaṭi-bhramās tu kitava-prāg-bhāra-kopa-krama- kṣipra-kṣipta-kaparda-muṣṭi-kalanāṃ kurvanty amūs tārakāḥ /",
  "GK22vidsrgpu:2955": "kiṃ cāyaṃ rajanī-patiḥ pravigalal-lāvaṇya-lakṣmīr itaḥ paryanta-sthita-cāru-vṛtta-kaṭhinī-khaṇḍa-cchaviṃ vāñchati // VidSrk_30.1 *(957) //",
  "GK22vidsrgpu:2956": "kvaimallasya --",
  "GK22vidsrgpu:2957": "tamobhiḥ pīyante gata-vayasi pīyūṣa-vapuṣi jvaliṣyan mārtaṇḍopala-paṭala-dhūmair iva diśaḥ /",
  "GK22vidsrgpu:2958": "sarojānāṃ karṣann ali-mayam ayaskānta-maṇivatd kṣaṇād antaḥ-śalyaṃ tapati patir adyāpi na rucām // VidSrk_30.2 *(958) //",
  "GK22vidsrgpu:2959": "jātāḥ pakva-palāṇḍu-pāṇḍa-madhura-cchāyā-kiras tārakāḥ prācīm aṅkurayanti kiṃcana ruco rājīva-jīvātavaḥ /",
  "GK22vidsrgpu:2960": "lūtātantu-vitāna-vartulam ito bimbaṃ dadhac cumbati prātaḥ proṣita-rocir ambara-talād astācalaṃ candramāḥ // VidSrk_30.3 *(959) //",
  "GK22vidsrgpu:2961": "prācī-vibhrama-karṇikā-kamalinī-saṃvartikāḥ saṃprati dve tisro ramaṇīyam ambara-maṇer dyām uccarante rucaḥ /",
  "GK22vidsrgpu:2962": "sūkṣmocchvāsam apīdam utsukatayā saṃbhūya koṣād bahir niṣkrāmad-bhramaraugha-saṃbhrama-bharād ambhojam ujjṛmbhate // VidSrk_30.4 *(960) //",
  "GK22vidsrgpu:2963": "(anargha-rāghava 2.4)",
  "GK22vidsrgpu:2964": "eka-dvi-prabhṛti-krameṇa gaṇanām eṣām ivāstaṃ yatāṃ kurvāṇā samakocaya-dṛśa-śatāny ambhoja-saṃvartikāḥ /",
  "GK22vidsrgpu:2965": "bhūyo 'pi kramaśaḥ prasārayati tāḥ saṃpraty amūn udyataḥ saṃkhyātuṃ sakutūhaleva nalinī bhānoḥ sahasraṃ karān // VidSrk_30.5 *(961) //",
  "GK22vidsrgpu:2966": "(anargha-rāghava 2.5)",
  "GK22vidsrgpu:2967": "pītvā bhṛśaṃ kamala-kuḍmala-śukti-koṣā doṣātanī-timira-vṛṣṭim atha sphuṭantaḥ /",
  "GK22vidsrgpu:2968": "niryan-madhuvrata-kadamba-miṣād vamanti bibhranti kāraṇa-guṇān iva mauktikāni // VidSrk_30.6 *(962) //",
  "GK22vidsrgpu:2969": "(anargha-rāghava 2.11",
  "GK22vidsrgpu:2970": "amī murāreḥ (a.rā. 2.11)",
  "GK22vidsrgpu:2971": "/",
  "GK22vidsrgpu:2972": "tārāṇāṃ tagara-tviṣāṃ parikaraḥ saṃkhyeya-śeṣaḥ sthitaḥ spardhante 'sta-rucaḥ pradīpaka-śikhāḥ sārdhaṃ haridrāṅkuraiḥ /",
  "GK22vidsrgpu:2973": "tatra stambhita-pārada-drava-jaḍo jātaḥ prage candramāḥ paurastyaṃ ca purāṇa-sīdhu-madhura-cchāyaṃ nabho vartate // VidSrk_30.7 *(963) //",
  "GK22vidsrgpu:2974": "dvitrair vyomni purāṇa-mauktika-maṇi-cchāyaiḥ sthitaṃ tārakair jyotsnā-pāna-bharālasena vapuṣā suptāś cakorāṅganāḥ /",
  "GK22vidsrgpu:2975": "yāto 'stācala-cūlam udvasa-madhu-cchatra-cchaviś candramāḥ prācī bāla-biḍālalocanarucāṃ yātā ca pātraṃ kakup // VidSrk_30. 8 *(964) //",
  "GK22vidsrgpu:2976": "kṣīṇāny eva tamāṃsi kintu dadhati prauḍhi na samyag-dṛśor vāsaḥ saṃvṛttam eva kintu jahati prāṇeśvaraṃ nābalāḥ /",
  "GK22vidsrgpu:2977": "pārāvāra-gataiś ca koka-mithunair ānandato gadgadaṃ sākūtaṃ rutam eva kintu bahalaṃ sātkṛtya noḍḍīyate // VidSrk_30.9. *(965) //",
  "GK22vidsrgpu:2978": "kasyacit / (Skmsa.u.ka. 1181,",
  "GK22vidsrgpu:2979": "vasukalpasya)",
  "GK22vidsrgpu:2980": "parisphurata tārakāś carata caura-cakrāṇy alaṃ prasarpata tamāṃsi re samaya eṣa yuṣmādṛśām /",
  "GK22vidsrgpu:2981": "na yāvad udayācaloddhata-rajāḥ samākrāmati prabhā-paṭala-pāṭalī-kṛta-nabho 'ntarālo raviḥ // VidSrk_30.10 *(966) //",
  "GK22vidsrgpu:2982": "prātaḥ kopa-vilohitena raviṇā dhvastaṃ tamaḥ sarvato bhṛṅgāḥ padma-puṭeṣu varṇa-sadṛśās tasyeti kṛṣṭāḥ karaiḥ /",
  "GK22vidsrgpu:2983": "hā kaṣṭaṃ timira-tviṣo vayam api vyaktaṃ hatā ity amī kākāḥ saṃprati ghoṣayanti sabhayāḥ kāketi nāmnātmanaḥ // VidSrk_30.11 *(967) //",
  "GK22vidsrgpu:2984": "śakyārcanaḥ sucir amīkṣaṇa-paṅkajena kāśmīra-piṇḍa-paripāṭala-maṇḍala-śrīḥ /",
  "GK22vidsrgpu:2985": "dhvāntaṃ harann amara-nāyaka-pālitāyāṃ devo 'bhyudeti diśi vāsara-bīja-koṣaḥ // VidSrk_30.12 *(968) //",
  "GK22vidsrgpu:2986": "viṣṇu-hareḥ / (Skmsa.u.ka. 1187)",
  "GK22vidsrgpu:2987": "kuntala ivāvaśiṣṭaḥ smarasya candana-saro-nimagnasya /*",
  "GK22vidsrgpu:2988": "pratibhāti yatra hariṇaḥ sa hariṇa-lakṣmā gato 'sta-mayam // VidSrk_30.13 *(969) //*",
  "GK22vidsrgpu:2989": "dakṣasya --",
  "GK22vidsrgpu:2990": "patyau yāte kalānāṃ vrajati gati-vaśād astam indau krameṇa krandantī patri-rāvair vigalita-timira-stoma-dhammilla-bhārā /",
  "GK22vidsrgpu:2991": "prabhraṃśi-sthūla-muktāphala-nikara-parispardhitārāśru-binduḥ pronmīlat-pūrva-saṃdhyāhuta-bhuji rajanī paśya dehaṃ juhoti // VidSrk_30.14 *(970) //",
  "GK22vidsrgpu:2992": "kasyacit / (Smvsū.mu. 82.3,",
  "GK22vidsrgpu:2993": "Skmsa.u.ka. 1182,",
  "GK22vidsrgpu:2994": "yogeśvarasya)",
  "GK22vidsrgpu:2995": "so 'haṃ sudūram agamaṃ dvija-rāja-rūḍhiṃ gāḍha-prasaktir abhavaṃ bata vāruṇītaḥ /",
  "GK22vidsrgpu:2996": "ity ākalayya niyataṃ śaśabhṛt samastam astād dadau jhagiti jhampa-mayaṃ payodhau // VidSrk_30.15 *(971) //",
  "GK22vidsrgpu:2997": "narasiṃhasya --",
  "GK22vidsrgpu:2998": "stoka-stokam abhūmir ambara-tale tārābhir astaṃ gataṃ gacchanty asta-gireḥ śiras tad-anu ca cchāyā-daridraḥ śaśī /",
  "GK22vidsrgpu:2999": "pratyāsannatarodaya-stha-taraṇer bimbāruṇimnā tato mañjiṣṭhā-rasa-lohinī dig api ca prācī samunmīlati // VidSrk_30.16 *(972) //",
  "GK22vidsrgpu:3000": "lakṣmīdharasya --",
  "GK22vidsrgpu:3001": "muṣita-muṣitālokās tārās tuṣāra-kaṇa-tviṣaḥ savitur api ca prācī-mūle milanti marīcayaḥ /",
  "GK22vidsrgpu:3002": "śrayati śithila-cchāyābhogas taṭīm aparāmbudher jaraṭha-lavalī-lāvaṇyāccha-cchavir mṛga-lāñchanaḥ // VidSrk_30.17 *(973) //",
  "GK22vidsrgpu:3003": "śarvasya / (Skmsa.u.ka. 428)",
  "GK22vidsrgpu:3004": "vrajaty apara-vāridhiṃ rajata-piṇḍa-pāṇḍuḥ śaśī namanti jala-budbudha-dyuti-sapaṅktayas tārakāḥ /",
  "GK22vidsrgpu:3005": "kuruṇṭaka-vipāṇḍuraṃ dadhati dhāma dīpāṅkurāśḥ cakora-nayanāruṇā bhavati dic ca sautrāmaṇī // VidSrk_30.18 *(974) //",
  "GK22vidsrgpu:3006": "rājaśekharasya --",
  "GK22vidsrgpu:3007": "labdhvā bodhaṃ divasa-kariṇaḥ kīrṇa-nakṣatra-mālaṃ dīrghād asmād gagana-śayanād ujjihānasya darpāt /",
  "GK22vidsrgpu:3008": "sajjad-dānodaka-tanu-malo jarjarābhīṣu-rajjur bhraśyaty eṣa praśithila iva śrotra-śaṅkhaḥ śaśāṅkaḥ // VidSrk_30.19 *(975) //",
  "GK22vidsrgpu:3009": "(Kapphiṇābhyudaya kapphiṇābhyudaya 15.10)",
  "GK22vidsrgpu:3010": "tejo-rāśau bhuvana-jaladheḥ plāvitāśā-taṭāntaṃ bhānau kumbhodbhava iva pibaty andhakārotkarāmbhaḥ /",
  "GK22vidsrgpu:3011": "sadyo mādyan-makara-kamaṭha-sthūla-matsyā ivaite yānty antasthāḥ kulaśikhariṇo vyakti-vartma krameṇa // VidSrk_30.20 *(976) //",
  "GK22vidsrgpu:3012": "kasyacit / (Skmsa.u.ka. 1188,",
  "GK22vidsrgpu:3013": "śikha-svāminaḥ)",
  "GK22vidsrgpu:3014": "āmudrantas tama iva saraḥ-sīmni saṃbhūya paṅkaṃ tārā-sārthair iva pati-śucā phenakaiḥ śliṣṭa-pādāḥ /",
  "GK22vidsrgpu:3015": "bhrāntyādaṣṭa-sphuṭa-bisalatā-cuñcubhiś cañcu-cakraiś cakrā bandīkṛta-viraha-kṛc-candralekhā ivaite // VidSrk_30.21 *(977) //",
  "GK22vidsrgpu:3016": "(Kapphiṇābhyudaya 15.37",
  "GK22vidsrgpu:3017": "bhaṭṭa-śiva-svāminaḥ (kapphiṇābhyudaya 15.37)",
  "GK22vidsrgpu:3018": "kṛta-pāda-nigūhanovasīdann adhika-śyāma-kalaṅka-paṅka-lekhaḥ /",
  "GK22vidsrgpu:3019": "gaganodadhi-paścimānta-lagno vidhur uttāna ivāsti kūrma-rājaḥ // VidSrk_30.22 *(978) //",
  "GK22vidsrgpu:3020": "śatānandasya / (Skmsa.u.ka. 427)",
  "GK22vidsrgpu:3021": "ayam udayati mudrā-bhañjanaḥ padminīnām udaya-giri-vanālī-bāla-mandāra-puṣpam /",
  "GK22vidsrgpu:3022": "viraha-vidhura-koka-dvandva-bandhur vibhindan kupitakapi-kapola-kroḍa-tāmras-tamāṃsi // VidSrk_30.23 *(979) //",
  "GK22vidsrgpu:3023": "yogeśvarasya /",
  "GK22vidsrgpu:3024": "(Sksa.ka.ā. 1.100, Sdsā.da. under 9.6, Skmsa.u.ka. 1186)",
  "GK22vidsrgpu:3025": "rathyā-kārpaṭikaiḥ paṭac-cara-śata-syūtoru-kanthābala- pratyādiṣṭa-himāgamārti-viśada-prasnigdha-kaṇṭhodaraiḥ /",
  "GK22vidsrgpu:3026": "gīyante nagareṣu nāgara-jana-pratyūṣa-nidrānudo rādhā-mādhavayoḥ paraspara-rahaḥ-prastāvanā-gītayaḥ // VidSrk_30.24 *(980) //",
  "GK22vidsrgpu:3027": "ḍimbokasya --",
  "GK22vidsrgpu:3028": "// iti pratyūṣa-vrajyā //",
  "GK22vidsrgpu:3029": "//30//",
  "GK22vidsrgpu:3030": "___________________________________________________________________",
  "GK22vidsrgpu:3031": "31. tato madhyāhna-vrajyā",
  "GK22vidsrgpu:3032": "madhyāhne paripuñjitais tarutala-cchāyā mṛgaiḥ sevyate kāsāre sphuṭitodare sunibhṛtaṃ kīṭair ahar nīyate /",
  "GK22vidsrgpu:3033": "utsaṅga-ślatha-mukta-hasta-yugala-nyastānanaḥ kānane jhillī-toya-kaṇābhiṣeka-sukhito nidrāyate vānaraḥ // VidSrk_31.1 *(981) //",
  "GK22vidsrgpu:3034": "etasmin divasasya madhya-samaye vāto 'pi caṇḍātapa- trāseneva na saṃcaraty ahima-gor-bimbe lalāṭaṃtape /",
  "GK22vidsrgpu:3035": "kiṃ cānyat-paritapta-dhūli-luṭhana-ploṣāsahatvād iva cchāyā dūra-gatāpi bhūruha-tale vyāvartya saṃlīyate // VidSrk_31.2 *(982) //",
  "GK22vidsrgpu:3036": "malaya-rājasya / (Skmsa.u.ka. 1191)",
  "GK22vidsrgpu:3037": "ādau māna-parigraheṇa guruṇā dūraṃ samāropitā paścāt tāpa-bhareṇa tānava-kṛtā nītā paraṃ lāghavam /",
  "GK22vidsrgpu:3038": "utsaṅgāntara-vartinām anugamāt saṃpīḍitā gām imāṃ sarvāṅga-praṇaya-priyām iva taru-cchāyā samālambate // VidSrk_31.3 *(983) //",
  "GK22vidsrgpu:3039": "(ṭāpasavatsarāja 3.17",
  "GK22vidsrgpu:3040": "malayarājasyaite (tāpasa-vatsarāja 3.17)",
  "GK22vidsrgpu:3041": "kirati mihire viṣvadrīcaḥ karānati-vāmanī sthala-kamaṭhavad deha-cchāyā janasya viceṣṭate /",
  "GK22vidsrgpu:3042": "gajapati-mukhodgīrṇair āpyair api trasareṇubhiḥ śiśira-madhurām eṇāḥ kaccha-sthalīm adhiśerate // VidSrk_31.4 *(984) //",
  "GK22vidsrgpu:3043": "(anargha-rāghava 1.54)",
  "GK22vidsrgpu:3044": "uddāma-dyumaṇi-dyuti-vyatikara-prakrīḍad-arkopala- jvālā-jālakaṭāla-jāṅgala-taṭī-niṣkūjakoyaṣṭayaḥ /",
  "GK22vidsrgpu:3045": "bhaumoṣma-plavamāna-sūra-kiraṇa-krūra-prakāśā dṛśor āyuḥ karma samāpayanti dhig amūr madhye 'hni śūnyā diśaḥ // VidSrk_31.5 *(985) //",
  "GK22vidsrgpu:3046": "murārer etau (anargha-rāghava 2.30)",
  "GK22vidsrgpu:3047": "murāreḥ /etau",
  "GK22vidsrgpu:3048": "rathyā-garbheṣu khelā-rasika-śiśu-guṇaṃ tyājayed pūrvakelīr uddaṇḍābja-cchadālī-talam upagamayed rājahaṃsī-kulāni /",
  "GK22vidsrgpu:3049": "adhyetṝṇāṃ dadhānaṃ bhṛśam ala-sadṛśāṃ kiṃcid aṅgāvasādaṃ devasyaitat samantād bhavatu samucita-śreyase madhyam ahnaḥ // VidSrk_31.6 *(986) //",
  "GK22vidsrgpu:3050": "puruṣottamadevasya --",
  "GK22vidsrgpu:3051": "kāśmaryāḥ kṛta-mālam udgata-dalaṃ koyaṣṭikaṣṭīkate nīrāśmantaka-śimbi-cumbana-mukhā dhāvanty apaḥ-pūrṇikāḥ /",
  "GK22vidsrgpu:3052": "dātyūhais tiniśasya koṭaravati skandhe nilīya sthitaṃ vīrun-nīḍa-kapota-kūjitam anukrandanty adhaḥ kukkubhāḥ // VidSrk_31.7 *(987) //",
  "GK22vidsrgpu:3053": "(ma.a.mi. 9.7)",
  "GK22vidsrgpu:3054": "uddāma-jvalad-aṃśu-māli-kiraṇa-vyarthātirekād iva cchāyāḥ saṃprati yānti piṇḍa-padavīṃ mūleṣu bhūmīruhām /",
  "GK22vidsrgpu:3055": "kiṃ caitad-danujādhirāja-yuvatī-vargāvagāhotsarat- kṣobhoḍḍīna-vihaṅga-maṇḍala-kṛtālīkātapatraṃ saraḥ // VidSrk_31.8 *(988) //",
  "GK22vidsrgpu:3056": "dharmāśokasya --",
  "GK22vidsrgpu:3057": "dhatte padma-latā-dalepsur upari khaṃ karṇatālaṃ dvipaḥ śaṣpa-stamba-rasān niyacchati śikhī madhye śikhaṇḍaṃ śiraḥ /",
  "GK22vidsrgpu:3058": "mithyā leḍhi mṛṇāla-koṭi-rabhasād daṃṣṭrāṅkuraṃ śūkaro madhyāhne mahiṣaś ca vāñchati nija-cchāyā-mahā-kardamam // VidSrk_31.9 *(989) //",
  "GK22vidsrgpu:3059": "kasyacit / (Vsbvi.śā.bha. 1.43,",
  "GK22vidsrgpu:3060": "Skmsa.u.ka. 1192,",
  "GK22vidsrgpu:3061": "rājaśekharasya)",
  "GK22vidsrgpu:3062": "viśantīnāṃ snātuṃ jaghana-pariveśair mṛgadṛśāṃ yad ambhaḥ saṃprāptaṃ pramada-vana-vāpyās taṭa-bhuvam /",
  "GK22vidsrgpu:3063": "gabhīre tan nābhī-kuhara-pariṇāhe 'dhvani sakṛt kuhuṅkāra-sphāraṃ racayati ca nādaṃ namati ca // VidSrk_31.10 *(990) //",
  "GK22vidsrgpu:3064": "rājaśekharasya (Viddhaśālabhañjikā vi.śā.bha. 1.44)",
  "GK22vidsrgpu:3065": "rājaśekharasya",
  "GK22vidsrgpu:3066": "viṣvaṅ murmura-narma bibhrati pathāṃ garbheṣv adabhrāḥ paṭu- jyotir mukta-nirabhra-dīdhiti-ghaṭā-nirdhūpitā dhūlayaḥ /",
  "GK22vidsrgpu:3067": "megha-cchāya-dhiyābhidhāvati puro nirdagdha-dūrvāvanaṃ pānthaḥ kiṃ ca marīci-vīciṣu payaḥ-pūra-bhramaḥ klāmati // VidSrk_31.11 *(991) //",
  "GK22vidsrgpu:3068": "dhvāntānīla-vanādri-koṭara-gṛheṣv adhyāsate kokilāḥ pānthāḥ potavad āpibanti kaluṣaṃ dhānyāḥ prataptaṃ payaḥ /",
  "GK22vidsrgpu:3069": "tallāmbho vana-tāmasolla-nivahasyāśakta-sūrya-sruti- vrāta-sphīta-varāhasairi-bhasa-bhāsva-sthaiṇa-yūthāc cyutam // VidSrk_31.12 *(992) //",
  "GK22vidsrgpu:3070": "dhūmo 'ṭann aṭavīṣu cāṭu-paṭalānāṭīkayaty ucchalat- pāṃśu-prāṃśu-bharābhir ābhir abhito vātormibhir vartmanaḥ /",
  "GK22vidsrgpu:3071": "utsarpad-dava-dhūma-vibhrama-bharaḥ kiṃ ca pratīcīr apaḥ kurvanty accha-marīci-vīci-nicaya-bhrāntyā hradānte mṛgāḥ // VidSrk_31.13 *(993) //",
  "GK22vidsrgpu:3072": "buddhākaraguptasya --",
  "GK22vidsrgpu:3073": "madhyāhne parinirmaleṣu śakulaḥ śaivālamālāmbuṣu sthūlatvāj jala-raṅgu-nirjita-bhayaḥ pucchāgra-romāvalīḥ /",
  "GK22vidsrgpu:3074": "līlā-tāṇḍava-ḍambarair avakiran pānīya-pūrṇodarasḥ tuṇḍāgrāt kṣaṇa-pīta-vāri-guḍikām udgīrya saṃlīyate // VidSrk_31.14 *(994) //",
  "GK22vidsrgpu:3075": "iti madhyāhna-vrajyā",
  "GK22vidsrgpu:3076": "//31//",
  "GK22vidsrgpu:3077": "___________________________________________________________________",
  "GK22vidsrgpu:3078": "(32)",
  "GK22vidsrgpu:3079": "32. tato yaśo-vrajyā",
  "GK22vidsrgpu:3080": "deva svasti vayaṃ dvijās tata itas tīrtheṣu sisnāsavaḥ kālindī-sura-sindhu-saṅga-payasi snātuṃ samīhāmahe /",
  "GK22vidsrgpu:3081": "tad yācemahi sapta-piṣṭapa-śucībhāvaikatāna-vrataṃ saṃyaccha svayaśaḥ sitāsita-payo-bhedād viveko 'stu naḥ // VidSrk_32.1 *(995) //",
  "GK22vidsrgpu:3082": "kasyacit / (Skmsa.u.ka. 1605,",
  "GK22vidsrgpu:3083": "rathāṅgasya)",
  "GK22vidsrgpu:3084": "kiṃ vṛttāntaiḥ para-gṛha-gataiḥ kiṃtu nāhaṃ samarthas tūṣṇīṃ sthātuṃ prakṛti-mukharo dākṣiṇātya-svabhāvaḥ /",
  "GK22vidsrgpu:3085": "deśe deśe vipaṇiṣu tathā catvare pāna-goṣṭhyām unmatteva bhramati bhavato vallabhā hanta kīrtiḥ // VidSrk_32.2 *(996) //",
  "GK22vidsrgpu:3086": "tutātitasya /",
  "GK22vidsrgpu:3087": "(Svsu.ā. 2544, Skmsa.u.ka. 1618, Spdśā.pa. 1227)",
  "GK22vidsrgpu:3088": "sā candrād api candanād api dara-vyākoṣa-kundād api kṣīrābdher api śeṣato 'pi phaṇinaś caṇḍīśa-hāsād api /",
  "GK22vidsrgpu:3089": "karṇātī-sita-danta-patra-mahaso 'py atyantam uddyotinī kīrtis te bhuja-vīrya-nirjita-ripor loka-trayaṃ bhrāmyati // VidSrk_32.3 *(997) //",
  "GK22vidsrgpu:3090": "vārtika-kārasya /",
  "GK22vidsrgpu:3091": "(Skmsa.u.ka. 1625, rājaśekharasya)",
  "GK22vidsrgpu:3092": "tvad-yaśo-rāja-haṃsasya pañjaraṃ bhuvana-trayam /",
  "GK22vidsrgpu:3093": "amī pānaka-raṅkābhāḥ saptāpi jala-rāśayaḥ // VidSrk_32.4 *(998) //",
  "GK22vidsrgpu:3094": "bimbokasya --",
  "GK22vidsrgpu:3095": "yat kṣāraṃ ca malīmasaṃ ca jaladher ambhas tad ambhodharaiḥ kṛtvā svādu ca nirmalaṃ ca nihitaṃ yatnena śuktau tathā /",
  "GK22vidsrgpu:3096": "yenānarghatayā ca sundaratayā cedaṃ yaśobhis tava spardhām etya virājate nanu pariṇāmo 'dbhuto bhautikaḥ // VidSrk_32.5 *(999) //",
  "GK22vidsrgpu:3097": "acalasiṃhasya --",
  "GK22vidsrgpu:3098": "dṛṣṭaṃ saṃgara-sākṣibhir nigaditaṃ vaitālika-śreṇibhir nyastaṃ cetasi khañjanaiḥ sukavibhiḥ kāvyeṣu saṃcāritam /",
  "GK22vidsrgpu:3099": "utkīrṇaṃ kuśalaiḥ praśastiṣu sadā gītaṃ ca nākeṣadāṃ dārer ujjayinī-bhujaṅga bhavataś candrāvadātaṃ yaśaḥ // VidSrk_32.6 *(1000) //",
  "GK22vidsrgpu:3100": "kasyacit / (Skmsa.u.ka. 1609,",
  "GK22vidsrgpu:3101": "rājaśekharasya)",
  "GK22vidsrgpu:3102": "utkallolasya lakṣmīṃ lavaṇa-jalanidhir lambhitaḥ kṣīra-sindhoḥ ko vindhyaḥ kaś ca gaurī-gurur iti marutām abhyudasto vivekaḥ /",
  "GK22vidsrgpu:3103": "nītāḥ karkatvam arka-pravahaṇa-harayo hāritotsaṅga-lakṣmā rājann uddāma-gaurair ajani ca rajanī-vallabhas tvad-yaśo bhoḥ // VidSrk_32.7 *(1001) //",
  "GK22vidsrgpu:3104": "abhinandasya",
  "GK22vidsrgpu:3105": "nirmukta-śeṣa-dhavalair acalendra-mantha- saṃkṣubdha-dugdha-maya-sāgara-garbha-gauraiḥ /",
  "GK22vidsrgpu:3106": "rājann idaṃ bahula-pakṣa-dalan-mṛgāṅka- cchedojjvalais tava yaśobhir aśobhi viśvam // VidSrk_32.8 *(1002) //",
  "GK22vidsrgpu:3107": "svasti kṣīrābdhi-madhyān nija-dayita-bhujābhyantara-sthābja-hastā kṣmāyām akṣāma-kīrtiṃ kuśalayati mahā-bhūbhujaṃ bhojya-devam /",
  "GK22vidsrgpu:3108": "kṣemaṃ me 'nyad yugāntāvadhi tapatu bhavān yad-yaśo-ghoṣaṇābhiḥ devo nidrā-daridraḥ saphalayati harir yauvana-rddhiṃ mameti // VidSrk_32.9 *(1003) //",
  "GK22vidsrgpu:3109": "tvat-kīrtir jāta-jāḍyeva saptāmbhonidhi-majjanāt /",
  "GK22vidsrgpu:3110": "pratāpāya jagannātha yātā mārtaṇḍa-maṇḍalam // VidSrk_32.10 *(1004) //",
  "GK22vidsrgpu:3111": "kā tvaṃ, kuntala-malla-kīrtir,",
  "GK22vidsrgpu:3112": "ahaha kvāsi sthitā,",
  "GK22vidsrgpu:3113": "na kvacit sakhyas tās tava kutra kutra vada vāg lakṣmīs tathā kāntayaḥ /",
  "GK22vidsrgpu:3114": "vāg yātā caturānanasya vadanaṃ lakṣmīr murārer uraḥ kāntir maṇḍalam aindavaṃ mama punar nādyāpi viśrāma-bhūḥ // VidSrk_32.11 *(1005) //",
  "GK22vidsrgpu:3115": "kasyacit / (Skmsa.u.ka. 1616,",
  "GK22vidsrgpu:3116": "chittapasya)",
  "GK22vidsrgpu:3117": "āsīd uptaṃ yad etad raṇa-bhuvi bhavatā vairi-mātaṅga-kumbhān muktā-bījaṃ tad etat trijagati janayāmāsa kīrti-drumaṃ te /",
  "GK22vidsrgpu:3118": "śeṣo mūlaṃ prakāṇḍaṃ hima-girir udadhir dugdha-pūrālavālaṃ jyotsnā śākhā-pratānaḥ kusumam uḍu-cayo yasya candraḥ phalaṃ ca // VidSrk_32.12 *(1006) //",
  "GK22vidsrgpu:3119": "kasyacit / (Skmsa.u.ka. 1623, hareḥ)",
  "GK22vidsrgpu:3120": "adya svarga-vadhū-gaṇe guṇamaya tvat-kīrtim indūjjvalām uccair gāyati niṣkalaṅkima-daśām ādāsyate candramāḥ /",
  "GK22vidsrgpu:3121": "gītā-karṇana-moda-mukta-yavasa-grāsābhilāṣo vada svāminn aṅka-mṛgaḥ kiyanti hi dināny etasya vartiṣyate // VidSrk_32.13 *(1007) //",
  "GK22vidsrgpu:3122": "/ (Skmsa.u.ka. 1634, murāreḥ)",
  "GK22vidsrgpu:3123": "abhayam abhayaṃ deva brūmas tavāsilatāvadhūḥ kuvalayadalaśyāmā śatror uraḥsthalaśāyinī /",
  "GK22vidsrgpu:3124": "samayasulabhāṃ kīrtiṃ bhavyām asūta sutām asāv api ramayituṃ rāgāndheva bhramaty akhilaṃ jagat // VidSrk_32.14 *(1008) //",
  "GK22vidsrgpu:3125": "amara-siṃhasya --",
  "GK22vidsrgpu:3126": "dyām āvṛṇoti dharaṇī-talam ātanoti pātāla-mūla-timirāṇi tiraskaroti /",
  "GK22vidsrgpu:3127": "hārāvalī-hariṇa-lakṣma-harāṭṭa-hāsa- heramba-danta-hari-śaṅkha-nibhaṃ yaśas te // VidSrk_32.15 *(1009) //",
  "GK22vidsrgpu:3128": "deva tvad-yaśasi prasarpati śanair lakṣmī-sudhoccaiḥ-śravaś candrairāvata-kaustubhāḥ sthitim ivāmanyanta dugdhodadhau /",
  "GK22vidsrgpu:3129": "kiṃ tv ekaḥ param asti dūṣaṇa-kaṇo yan nopayāti bhramāt kṛṣṇaṃ śrīḥ śiti-kaṇṭham adri-tanayā nīlāmbaraṃ revatī // VidSrk_32.16 *(1010) //",
  "GK22vidsrgpu:3130": "airāvaṇanti kariṇaḥ phaṇino 'py aśeṣāḥ śeṣanti hanta vihagā api haṃsitāraḥ /",
  "GK22vidsrgpu:3131": "nīlotpalāni kumudanti ca sarva-śailāḥ kailāsituṃ vyavasitā bhavato yaśobhiḥ // VidSrk_32.17 *(1011) //*",
  "GK22vidsrgpu:3132": "kasyacit (Skmsa.u.ka. 1604,",
  "GK22vidsrgpu:3133": "mahāśakteḥ)",
  "GK22vidsrgpu:3134": "rāmaḥ sainya-samanvitaḥ kṛta-śilā-setur yad ambhonidheḥ pāraṃ laṅghitavān purā tad adhunā nāścaryam utpādayet /",
  "GK22vidsrgpu:3135": "ekākiny api setu-bandha-rahitān saptāpi vārāṃ nidhīn helābhis tava deva kīrti-vanitā yasmāt samullaṅghati // VidSrk_32.18 *(1012) //*",
  "GK22vidsrgpu:3136": "tasyaiva / (Skmsa.u.ka. 1617)",
  "GK22vidsrgpu:3137": "na tac citraṃ yat te vitata-karavālogra-rasano mahī-bhāraṃ voḍhuṃ bhuja-bhujaga-rājaḥ prabhavati /",
  "GK22vidsrgpu:3138": "yad udbhūtenedaṃ nava-visalatā-tantu-śucinā yaśo-nrimokeṇa sthagitam avanī-maṇḍalam abhūt // VidSrk_32.19 *(1013) //",
  "GK22vidsrgpu:3139": "saṅgha-śriyaḥ / (Skmsa.u.ka. 1606)",
  "GK22vidsrgpu:3140": "śrīkhaṇḍa-pāṇḍima-rucaḥ sphuṭa-puṇḍarīka- ṣaṇḍa-prabhā-paribhava-prabhavās tudanti /",
  "GK22vidsrgpu:3141": "tvat-kīrtayo gagana-dig-valayaṃ tad-antaḥ- piṇḍībhavan-niviḍa-mūrti-paramparābhiḥ // VidSrk_32.20 *(1014) //",
  "GK22vidsrgpu:3142": "buddhākara-guptasya --",
  "GK22vidsrgpu:3143": "apanaya mahā-mohaṃ rājann anena tavāsinā kathaya kuhaka-krīḍāścaryaṃ kathaṃ kva ca śikṣitam /",
  "GK22vidsrgpu:3144": "yad ari-rudhiraṃ pāyaṃ pāyaṃ kusumbha-rasāruṇaṃ jhagiti vamati kṣīrāmbhodhi-pravāhasitaṃ yaśaḥ // VidSrk_32.21 *(1015) //",
  "GK22vidsrgpu:3145": "dakṣasya / (Skmsa.u.ka. 1513)",
  "GK22vidsrgpu:3146": "tvaṃ kāmboja virājase bhuvi bhavat-tāto divi bhrājate tat-tātas tu vibhūṣaṇaḥ sa kim api brahmaukasi dyotate /",
  "GK22vidsrgpu:3147": "yuṣmābhis tribhir ebhir arpita-tanus tvat-kīrtir ujjṛmbhiṇī māṇikya-stavaka-traya-praṇayinīṃ hārasya dhatte śriyam // VidSrk_32.22 *(1016) //",
  "GK22vidsrgpu:3148": "vasukalpasya --",
  "GK22vidsrgpu:3149": "janānurāga-miśreṇa yaśasā tava sarpatā /",
  "GK22vidsrgpu:3150": "dig-vadhūnāṃ mukhe jātam akasmād ardha-kuṅkumam // VidSrk_32.23 *(1017) //",
  "GK22vidsrgpu:3151": "indor lakṣma tripura-jayinaḥ kaṇṭha-mūlaṃ murārir dig-nāgānāṃ mada-jalam asībhāñji gaṇḍa-sthalāni /",
  "GK22vidsrgpu:3152": "adyāpy urvī-valaya-tilaka śyāmalimnāvaliptāny ābhāsante vada dhavalitaṃ kiṃ yaśobhis tvadīyaiḥ // VidSrk_32.24 *(1018) //",
  "GK22vidsrgpu:3153": "// iti yaśo-vrajyā //",
  "GK22vidsrgpu:3154": "//32//",
  "GK22vidsrgpu:3155": "___________________________________________________________________",
  "GK22vidsrgpu:3156": "33. tato 'nyāpadeśa-vrajyā //33",
  "GK22vidsrgpu:3157": "aye muktā-ratna prasara bahir uddyotaya gṛhān api kṣoṇīndrāṇāṃ kuru phalavataḥ svān api guṇān /",
  "GK22vidsrgpu:3158": "kim atraivātmānaṃ jarayasi mudhā śukti-kuhare mahā-gambhīro 'yaṃ jaladhir iha kas tvāṃ gaṇayati // VidSrk_33.1 *(1019) //",
  "GK22vidsrgpu:3159": "murāreḥ / (Skmsa.u.ka. 1730)",
  "GK22vidsrgpu:3160": "apratyākalita-prabhāva-vibhave sarvāśrayāmbhonidhau vāso nālpa-tapaḥ-phalaṃ yad aparaṃ doṣo 'yam eko mahān /",
  "GK22vidsrgpu:3161": "śambūko 'pi yad atra durlabhatarair ratnair anarghaiḥ saha spardhām eka-nivāsa-kāraṇa-vaśād ekāntato vāñchati // VidSrk_33.2 *(1020) //",
  "GK22vidsrgpu:3162": "padmākaraḥ parimito 'pi varaṃ sa eva yasya sva-kāma-vaśataḥ paribhujyate śrīḥ /",
  "GK22vidsrgpu:3163": "kiṃ tena nīra-nidhinā mahatā taṭe 'pi yasyormayaḥ prakupitā galahastayanti // VidSrk_33.3 *(1021) //",
  "GK22vidsrgpu:3164": "dāmodarasya --",
  "GK22vidsrgpu:3165": "nīre 'smin amṛtāṃśum utsukatayā kartuṃ kare kautukin mā nimne 'vatarārjavād iyam adhas tasya praticchāyikā /",
  "GK22vidsrgpu:3166": "martye 'sya grahaṇaṃ kva darśana-sudhāpy unmukta-netra-śriyāṃ svar-loke 'pi lavaḥ śaveśvara-jaṭā-jūṭaika-cūḍāmaṇiḥ // VidSrk_33.4 *(1022) //",
  "GK22vidsrgpu:3167": "vallaṇasya --",
  "GK22vidsrgpu:3168": "kenāsīnaḥ sukham akaruṇenākarād uddhṛtas tvaṃ vikretuṃ vā tvam abhilaṣitaḥ kena deśāntare 'smin /",
  "GK22vidsrgpu:3169": "yasmin vitta-vyaya-bhara-saho grāhakas tāvad āstāṃ nāsti bhrātar marakata-maṇe tvat-parīkṣākṣamo 'pi // VidSrk_33.5 *(1023) //",
  "GK22vidsrgpu:3170": "kasyacit / (Spdśā.pa. 1110,",
  "GK22vidsrgpu:3171": "Smvsū.mu. 28.11,",
  "GK22vidsrgpu:3172": "Skmsa.u.ka. 1725,",
  "GK22vidsrgpu:3173": "maṅgalasya)",
  "GK22vidsrgpu:3174": "mūrdhāropaṇa-satkṛtair diśi diśi kṣudrair vihaṅgair gataṃ chāyā-dāna-nirākṛta-śrama-bharair naṣṭaṃ mṛgair bhīrubhiḥ /",
  "GK22vidsrgpu:3175": "hā kaṣṭaṃ phala-lolupair apasṛtaṃ śākhāmṛgaiś cañcalair ekenaiva davānala-vyatikaraḥ soḍhaḥ paraṃ śākhinā // VidSrk_33.6 *(1024) //",
  "GK22vidsrgpu:3176": "kasyacit / (Skmsa.u.ka. 1882)",
  "GK22vidsrgpu:3177": "ayaṃ vārām eko nilaya iti ratnākara iti śrito 'smābhis tṛṣṇā-taralita-manobhir jalanidhiḥ /",
  "GK22vidsrgpu:3178": "ka evaṃ jānīte nija-kara-puṭī-koṭara-gataṃ kṣaṇādenaṃ tāmyat-timi-makaram āpāsyati muniḥ // VidSrk_33.7 *(1025) //",
  "GK22vidsrgpu:3179": "kavinandasya /",
  "GK22vidsrgpu:3180": "(Kuval, p. 108, Smvsū.mu. 27.18,",
  "GK22vidsrgpu:3181": "Skmsa.u.ka. 1683,",
  "GK22vidsrgpu:3182": "vidyāpateḥ)",
  "GK22vidsrgpu:3183": "janma vyoma-saraḥ-saroja-kuhare mitrāṇi kalpa-drumāḥ krīḍā svarga-purandhribhiḥ paricitāḥ sauvarṇa-vallī-srajaḥ /",
  "GK22vidsrgpu:3184": "apy asmād avatāra eva bhavato nonmāda-bherī-ravaḥ samyaṅ mūrchiti-kelayaḥ punar ime bhṛṅga dvir abhyāhatiḥ // VidSrk_33.8 *(1026) //",
  "GK22vidsrgpu:3185": "aṅgenāṅgam anupraviśya milato hastāvalepādibhiḥ kā vārtā yudhi gandha-sindhura-pateḥgr gandho 'pi cet ke dvipāḥ /",
  "GK22vidsrgpu:3186": "jetavyo 'sti hareḥ sa lāñchanam ato vandāmahe tām abhūd yad-garbhe śarabhaḥ svayaṃjaya iti śrutvāpi yo nāṅkitaḥ // VidSrk_33.9 *(1027) //",
  "GK22vidsrgpu:3187": "vallaṇasyaitau --",
  "GK22vidsrgpu:3188": "ājanma-sthitayo mahī-ruha ime kūle samunmūlitāḥ kallolāḥ kṣaṇa-bhaṅgurāḥ punar amī nītāḥ parām unnatim /",
  "GK22vidsrgpu:3189": "antaḥ prastara-saṃgraho bahir api bhraśyanti gandha-drumā bhrātaḥ śoṇa na so 'sti yo na hasati tvat-saṃpadāṃ viplave // VidSrk_33.10 *(1028) //",
  "GK22vidsrgpu:3190": "kasyacit / (Spdśā.pa. 1122,",
  "GK22vidsrgpu:3191": "Smvsū.mu. 30.5,",
  "GK22vidsrgpu:3192": "Skmsa.u.ka. 1737,",
  "GK22vidsrgpu:3193": "amara-siṃhasya)",
  "GK22vidsrgpu:3194": "amuṃ kāla-kṣepaṃ tyaja jalada gambhīra-madhuraiḥ kim ebhir nirghoṣaiḥ sṛja jhaṭiti jhātkāri salilam /",
  "GK22vidsrgpu:3195": "aye paśyāvasthām akaruṇa-samīra-vyatikara- sphurad-dāva-jvālāvali-jaṭila-mūrter viṭapinaḥ // VidSrk_33.11 *(1029) //",
  "GK22vidsrgpu:3196": "kasyacit / (Skmsa.u.ka. 1940)",
  "GK22vidsrgpu:3197": "yuktaṃ tyajanti madhupāḥ sumano-vināśa- kāle yad enam avanī-ruham etad astu /",
  "GK22vidsrgpu:3198": "etat tv adṛṣṭa-caram aśruta-vārtam etāḥ śākhā-tvaco 'pi tanu-kāṇḍa-samās tyajanti // VidSrk_33.12 *(1030) //",
  "GK22vidsrgpu:3199": "sa vandyaḥ pāthodaḥ sa khalu nayanānanda-jananaḥ parārthe nīce 'pi vrajati laghutāṃ yo 'rthi-subhagām /",
  "GK22vidsrgpu:3200": "kathāpi śrotavyā bhavati hata-ketor na ca punar janānāṃ dhvaṃsāya prabhavati hi yasyodgatir api // VidSrk_33.13 *(1031) //",
  "GK22vidsrgpu:3201": "udañcad-dharmāṃśu-dyuti-paricayonnidra-bisinī- ghanāmodāhūta-bhramara-bhara-jhaṅkāra-madhurām /",
  "GK22vidsrgpu:3202": "apaśyat kāsāra-śriyam amṛta-varti-praṇayinīṃ sukhaṃ jīvaty andhūdaravivaravarti plava-kulam // VidSrk_33.14 *(1032) //",
  "GK22vidsrgpu:3203": "maitrīśriyaḥ --",
  "GK22vidsrgpu:3204": "suvarṇakāra śravaṇocitāni vastūni vikretum ihāgatas tvam /",
  "GK22vidsrgpu:3205": "kuto 'pi nāśrāvi yad atra pallyāṃ pallīpatir yāvad aviddha-karṇaḥ // VidSrk_33.15 *(1033) //",
  "GK22vidsrgpu:3206": "yasyāvandhya-ruṣaḥ pratāpa-vasater nādena dhairya-druhāṃ śuṣyanti sma mada-pravāha-saritaḥ sadyo 'pi dig-dantinām /",
  "GK22vidsrgpu:3207": "daivāt kaṣṭa-daśā-vaśaṃ gatavataḥ siṃhasya tasyādhunā karṣaty eṣa kareṇa keśara-saṭābhāraṃ jarat-kuñjaraḥ // VidSrk_33.16 *(1034) //",
  "GK22vidsrgpu:3208": "utkrāntaṃ giri-kūṭa-laṅghana-sahaṃ te vajra-sārā nakhās tat-tejaś ca tad ūrjitaṃ sa ca nagonmāthī ninādo mahān /",
  "GK22vidsrgpu:3209": "ālasyād avimuñcatā giri-guhāṃ siṃhena nidrālunā sarvaṃ viśva-jayaika-sādhanam idaṃ labdhaṃ na kiṃcit kṛtam // VidSrk_33.17 *(1035) //",
  "GK22vidsrgpu:3210": "kasyacit / (Skmsa.u.ka. 1818)",
  "GK22vidsrgpu:3211": "haṃho janāḥ pratipathaṃ pratikānanaṃ ca tiṣṭhantu nāma taravaḥ phalitā natāś ca /",
  "GK22vidsrgpu:3212": "anyaiva sā sthitir aho malaya-drumasya yad gandha-mātram api tāpam apākaroti // VidSrk_33.18 *(1036) //",
  "GK22vidsrgpu:3213": "yan nīḍa-prabhavo yad añjana-rucir yat khecaro yad dvijas tena tvaṃ svajanaḥ kileti karaṭair yat tair upabrūyase /",
  "GK22vidsrgpu:3214": "tatrātīndriya-modi-māṃsala-rasodgāras tavaiṣa dhvanir doṣo 'bhūt kalakaṇṭha-nāyaka nijas teṣāṃ svabhāvo hi saḥ // VidSrk_33.19 *(1037) //",
  "GK22vidsrgpu:3215": "vallaṇasya --",
  "GK22vidsrgpu:3216": "kiṃ te namratayā kim unnatatayā kiṃ te ghana-cchāyayā kiṃ te pallava-līlayā kim anayā cāśoka puṣpa-śriyā /",
  "GK22vidsrgpu:3217": "yat tvan-mūla-niṣaṇṇa-svinna-pathika-stomaḥ stuvann anv aho na svādūni mṛdūni khādati phalāny ākaṇṭham utkaṇṭhitaḥ // VidSrk_33.20 *(1038) //",
  "GK22vidsrgpu:3218": "kasyacit / (Spdśā.pa. 1004,",
  "GK22vidsrgpu:3219": "Smvsū.mu. 33.32,",
  "GK22vidsrgpu:3220": "śrī-bhojadevasya; Skmsa.u.ka. 1910,",
  "GK22vidsrgpu:3221": "kavirāja-śrī-nārāyaṇasya)",
  "GK22vidsrgpu:3222": "kalyāṇaṃ naḥ kim adhikam ito vartanārthaṃ yad asmāl lūtvā vṛkṣān ahaha dahasi mrāta-raṅgāra-kāra /",
  "GK22vidsrgpu:3223": "kiṃ tv etasminn aśani-piśunair ātapair ākulānām adhvanyānām aśaraṇa-maru-prāntare ko 'bhyupāyaḥ // VidSrk_33.21 *(1039) //",
  "GK22vidsrgpu:3224": "gadādharasya /",
  "GK22vidsrgpu:3225": "(Spdśā.pa. 1183, Smvsū.mu. 33.6, Skmsa.u.ka. 1925)",
  "GK22vidsrgpu:3226": "rajjvā diśaḥ pravitatāḥ salilaṃ viṣeṇa pāśair mahī hutavaha-jvalitā vanāntāḥ /",
  "GK22vidsrgpu:3227": "vyādhāḥ padāny anusaranti gṛhīta-cāpāḥ kaṃ deśam āśrayatu yūthapatir mṛgāṇām // VidSrk_33.22 *(1040) //",
  "GK22vidsrgpu:3228": "ādāya vāri paritaḥ saritāṃ śatebhyaḥ kiṃ nāma sādhitam anena mahārṇavena /",
  "GK22vidsrgpu:3229": "kṣārīkṛtaṃ ca vaḍavā-dahane hutaṃ ca pātāla-kukṣi-kuhare viniveśitaṃ ca // VidSrk_33.23 *(1041) //",
  "GK22vidsrgpu:3230": "soḍha-prauḍha-hima-klamāni śanakaiḥ patrāṇy adhaḥ kurvate saṃbhāvya-cchada-vāñchayaiva taravaḥ kecit kṛtaghna-vratāḥ /",
  "GK22vidsrgpu:3231": "nāmany anta tadātanīm api nija-cchāyākṣitiṃ taiḥ punas teṣām eva tale kṛtajña-caritaiḥ śuṣyadbhir apy āsyate // VidSrk_33.24 *(1042) //",
  "GK22vidsrgpu:3232": "kasyacit / (Smvsū.mu. 33.8,",
  "GK22vidsrgpu:3233": "bilhaṇasya; Skmsa.u.ka. 1885,",
  "GK22vidsrgpu:3234": "acala-siṃhasya)",
  "GK22vidsrgpu:3235": "madoṣmā-saṃtāpād vana-kari-ghaṭā yatra vimale mamajjur niḥśeṣaṃ taṭa-nikaṭa evonnata-karāḥ /",
  "GK22vidsrgpu:3236": "gate daivād śoṣaṃ vara-sarasi tatraiva taralā baka-grāsa-trāsād viśati śapharī paṅkam adhunā // VidSrk_33.25 *(1043) //",
  "GK22vidsrgpu:3237": "kasyacit / (Skmsa.u.ka. 1750,",
  "GK22vidsrgpu:3238": "madhura-śīlasya)",
  "GK22vidsrgpu:3239": "yad vīcībhiḥ spṛśasi gaganaṃ yac ca pātāla-mūlaṃ ratnair udyotayasi payasā yat dharitrīṃ pidhatse /",
  "GK22vidsrgpu:3240": "dhik tat sarvaṃ tava jalanidhe yad vimucyāśru-dhārās tīre nīra-grahaṇa-vimukhair adhvagair ujjhito 'si // VidSrk_33.26 *(1044) //",
  "GK22vidsrgpu:3241": "kasyacit / (Spdśā.pa. 1090,",
  "GK22vidsrgpu:3242": "Smvsū.mu. 27.14,",
  "GK22vidsrgpu:3243": "Skmsa.u.ka. 1693,",
  "GK22vidsrgpu:3244": "śubhāṅkarasya)",
  "GK22vidsrgpu:3245": "lolā śrīḥ śaśa-bhṛt-kalaṅka-malinaḥ krūro maṇi-grāmaṇīr mādyaty atrabhramu-vallabho 'pi satataṃ tat kālakūṭaṃ viṣam /",
  "GK22vidsrgpu:3246": "ity antaḥ-sva-kuṭumba-durnaya-parāmarśāgninā dahyate bāḍhaṃ vāḍava-nāmadheya-dahana-vyājena vārāṃ nidhiḥ // VidSrk_33.27 *(1045) //",
  "GK22vidsrgpu:3247": "kasyacit / (Skmsa.u.ka. 1696,",
  "GK22vidsrgpu:3248": "vāṇī-kuṭila-lakṣmī-dharasya)",
  "GK22vidsrgpu:3249": "yan mārgoddhura-gandha-vāta-kaṇikātaṅkārti-nānā-darī- koṇodañcad-uro-nigūhita-śiraḥ-pucchā harīṇāṃ gaṇāḥ /",
  "GK22vidsrgpu:3250": "dṛpyad-durdama-gandha-sindhura-jayotkhāto 'pi kāmaṃ stutiḥ smero 'yaṃ śarabhaḥ parāṃ hṛdi ghṛṇām āyāti jāti-smaraḥ // VidSrk_33.28 *(1046) //",
  "GK22vidsrgpu:3251": "kasyacit / (Skmsa.u.ka. 1812,",
  "GK22vidsrgpu:3252": "vallaṇasya)",
  "GK22vidsrgpu:3253": "ekenāpi payodhinā jalamucas te pūritāḥ koṭiśo jāto nāsya kuśāgra-līna-tuhina-ślakṣṇo 'pi toya-vyayaḥ /",
  "GK22vidsrgpu:3254": "āho śuṣyati daiva-dṛṣṭi-valanād ambhobhir ambho-mucaḥ saṃbhūyāpi vidhātum asya rajasi staimityam apy akṣamāḥ // VidSrk_33.29 *(1047) //",
  "GK22vidsrgpu:3255": "kasyacit / (Skmsa.u.ka. 1677,",
  "GK22vidsrgpu:3256": "śabdārṇavasya)",
  "GK22vidsrgpu:3257": "maryādā-bhaṅga-bhīter amita-rasatayā dhairya-gāmbhīrya-yogān na kṣubhyanty eva tāvan niyamita-salilāḥ sarvadaite samudrāḥ /",
  "GK22vidsrgpu:3258": "āho kṣobhaṃ vrajeyuḥ kvacid api samaye daiva-yogāt tadānīṃ na kṣoṇī nādri-vargā na ca ravi-śaśinau sarvam ekārṇavaṃ syāt // VidSrk_33.30 *(1048) //",
  "GK22vidsrgpu:3259": "kasyacit / (Srkm 1680,",
  "GK22vidsrgpu:3260": "suvarṇa-rekhasya)",
  "GK22vidsrgpu:3261": "śrutaṃ dūre ratnākara iti paraṃ nāma jaladher na cāsmābhir dṛṣṭā nayana-patha-gamyasya maṇayaḥ /",
  "GK22vidsrgpu:3262": "puro naḥ saṃprāptās taṭa-bhuvi salipsaṃ tu vasatām udagrāḥ kallolāḥ sphuṭa-vikaṭa-daṃṣṭrāś ca makarāḥ // VidSrk_33.31 *(1049) //",
  "GK22vidsrgpu:3263": "succhāyaṃ phala-bhāra-namra-śikharaṃ sarvārti-śānti-pradaṃ tvām ālokya mahīruhaṃ vayam amī mārgaṃ vihāyāgatāḥ /",
  "GK22vidsrgpu:3264": "antas te yadi koṭarodara-calad-vyālāvalī-visphurad- vaktodvānta-viṣānalātibhayadaṃ vandyas tadānīṃ bhavān // VidSrk_33.32 *(1050) //",
  "GK22vidsrgpu:3265": "kasyacit / (Skmsa.u.ka. 1883, vidyāyāḥ)",
  "GK22vidsrgpu:3266": "parabhṛta-śiśo maunaṃ tāvan vidhehi nabhastalot- patana-vidhaye pakṣau syātāṃ na yāvad imau kṣamau /",
  "GK22vidsrgpu:3267": "dhruvam itarathā draṣṭavyo 'si svajāti-vilakṣaṇa- dhvanita-kupita-dhvāṅkṣa-troṭī-puṭāhati-jarjaraḥ // VidSrk_33.33 *(1051) //",
  "GK22vidsrgpu:3268": "kasyacit / (Smvsū.mu. 14.9,",
  "GK22vidsrgpu:3269": "Skmsa.u.ka. 1985,",
  "GK22vidsrgpu:3270": "acala-siṃhasya)",
  "GK22vidsrgpu:3271": "majjat-koṭhara-nakhara-kṣata-kṛtti-kṛtta- rakta-cchaṭāchurita-kesara-bhāra-kāyaḥ /",
  "GK22vidsrgpu:3272": "siṃho 'py alaṅghya-mahimā harinām adheyaṃ dhatte jarat-kapir apīti kim atra vācyam // VidSrk_33.34 *(1052) //",
  "GK22vidsrgpu:3273": "kva malaya-taṭī janma-sthānaṃ kva te ca vanecarāḥ kva khalu paraśu-cchedaḥ kvāsau dig-antara-saṃgatiḥ /",
  "GK22vidsrgpu:3274": "kva ca khara-śilā-paṭṭe ghṛṣṭiḥ kva paṅka-sarūpatā malayaja sakhe mā gāḥ khedaṃ guṇās tava dūṣaṇam // VidSrk_33.35 *(1053) //",
  "GK22vidsrgpu:3275": "kasyacit / (Skmsa.u.ka. 1895,",
  "GK22vidsrgpu:3276": "malayajasya)",
  "GK22vidsrgpu:3277": "vadata vidata-jambūdvīpa-saṃvṛtta-vārtāṃ katham api yadi dṛṣṭaṃ vārivāhaṃ vihāya /",
  "GK22vidsrgpu:3278": "sariti sarasi sindhau cātakenārpito 'sāv api vahala-pipāsā-pāṃśulaḥ kaṇṭha-nālaḥ // VidSrk_33.36 *(1054) //",
  "GK22vidsrgpu:3279": "lakṣmīdharasya / (Skmsa.u.ka. 1962)",
  "GK22vidsrgpu:3280": "uccair unmathitasya tena balinā daivena dhik-karmaṇā lakṣmīm asya nirasyato jalanidher jātaṃ kim etāvatā /",
  "GK22vidsrgpu:3281": "gāmbhīryaṃ kim ayaṃ jahāti kim ayaṃ puṣṇāti nāmbhodharān maryādāṃ kim ayaṃ bhinatti kim ayaṃ na trāyate vāḍavam // VidSrk_33.37 *(1055) //",
  "GK22vidsrgpu:3282": "kasyacit / (Skmsa.u.ka. 1673,",
  "GK22vidsrgpu:3283": "lakṣmīdharasya)",
  "GK22vidsrgpu:3284": "unmukta-krama-hāri-meru-śikharāt krāmantam anyo dharaḥ ko 'tra tvāṃ śarabhī-kiśora-pariṣad-dhaureya dhartuṃ kṣamaḥ /",
  "GK22vidsrgpu:3285": "tasmād durgam aśṛṅgala ghana-kalā-durlālitātman vraja tvad-vāsāya sa eva kīrṇa-kanaka-jyotsno girīṇāṃ patiḥ // VidSrk_33.38 *(1056) //",
  "GK22vidsrgpu:3286": "vallaṇasya (Skmsa.u.ka. 1811)",
  "GK22vidsrgpu:3287": "durdināni praśāntāni dṛṣṭas tvaṃ tejasāṃ nidhiḥ /",
  "GK22vidsrgpu:3288": "athāśāḥ pūrayann eva kiṃ meghair vyavadhīyate // VidSrk_33.39 *(1057) //",
  "GK22vidsrgpu:3289": "vyāpyāśāḥ śayitasya vīci-śikharair ullikhya khaṃ preṅkhataḥ sindhor locana-gocarasya mahimā teṣāṃ tanoty adbhutam /",
  "GK22vidsrgpu:3290": "saṃśliṣṭāṅguli-randhra-līna-makara-grāhāvalir nīravo yair nāyaṃ kara-śuktikodara-laghur dṛṣṭo muner añjalau // VidSrk_33.40 *(1058) //",
  "GK22vidsrgpu:3291": "abhinandasya / (Skmsa.u.ka. 1681)",
  "GK22vidsrgpu:3292": "bhekaiḥ koṭara-śāyibhir mṛtam iva kṣmāntargataṃ kacchapaiḥ pāṭhīnais pṛthu-paṅkapīṭha-luṭhanād asmin muhur mūrcchitam /",
  "GK22vidsrgpu:3293": "tasminn eva sarasy akāla-jaladenāgatya tac ceṣṭitaṃ yenākumbha-nimagna-vanya-kariṇāṃ yūthaiḥ payaḥ pīyate // VidSrk_33.41 *(1059) //",
  "GK22vidsrgpu:3294": "dvandūkasya /",
  "GK22vidsrgpu:3295": "(Bp 201, Svsu.ā. 843, dakṣiṇātyasya; Spdśā.pa. 777,",
  "GK22vidsrgpu:3296": "akālajaladasya; Skmsa.u.ka. 1755,",
  "GK22vidsrgpu:3297": "chittapasya)",
  "GK22vidsrgpu:3298": "haṃho siṃha-kiśoraka tyajasi cet kopaṃ vadāmas tadā hatvainaṃ kariṇāṃ sahasram akhilaṃ kiṃ labdham āyuṣmatā /",
  "GK22vidsrgpu:3299": "evaṃ kartum ahaṃ samartha iti ced dhiṅ mūrkha kiṃ sarvato nālaṃ plāvayituṃ jagaj-jala-nidhir dhairyam yad ālambate // VidSrk_33.42 *(1060) //",
  "GK22vidsrgpu:3300": "kasyacit / (Skmsa.u.ka. 1825,",
  "GK22vidsrgpu:3301": "vīrya-mitrasya)",
  "GK22vidsrgpu:3302": "satyaṃ pippala-pādapottama ghana-cchāyonnatena tvayā san-mārgo 'yam alaṃkṛtaḥ kim aparaṃ tvaṃ mūrti-bhedo hareḥ /",
  "GK22vidsrgpu:3303": "kiṃ cānyat-phala-bhoga-kṛṣṭa-mukharās tvām āśritāḥ patriṇo yat-puṃskokila-kūjitaṃ vidadhate tan nānurūpaṃ param // VidSrk_33.43 *(1061) //",
  "GK22vidsrgpu:3304": "kasyacit / (Skmsa.u.ka. 1897,",
  "GK22vidsrgpu:3305": "śālika-nāthasya)",
  "GK22vidsrgpu:3306": "nyagrodhe phala-śālini sphuṭa-rasaṃ kiṃcit phalaṃ pacyate bījāny aṅkura-gocarāṇi katicit sidhyanti tatrāpi ca /",
  "GK22vidsrgpu:3307": "ekas tatra sa kaścid aṅkura-varo badhnāti tām unnatiṃ yām adhyan yajanaḥ svamātaram iva klānti-cchide dhāvati // VidSrk_33.44 *(1062) //",
  "GK22vidsrgpu:3308": "śālikanāthasya /",
  "GK22vidsrgpu:3309": "(Skmsa.u.ka. 1926, śālikasya)",
  "GK22vidsrgpu:3310": "etasmin kusume svabhāva-mahati prāyo garīyaḥ phalaṃ ramyaṃ svādu sugandhi śītalam alaṃ prāptavyam ity āśayā /",
  "GK22vidsrgpu:3311": "śālmalyāḥ paripāka-kāla-kalanā-rodhena kīraḥ sthito yāvat tat-puṭa-sandhi-nirgata-patat-tūlaṃ phalāt paśyati // VidSrk_33.45 *(1063) //",
  "GK22vidsrgpu:3312": "śālika-nāthasya / (Skmsa.u.ka. 1915)",
  "GK22vidsrgpu:3313": "mādhuryād atiśaityataḥ śucitayā saṃtāpa-śāntyā dvayoḥ sthāne maitryam idaṃ payaḥ paya iti kṣīrasya nīrasya ca /",
  "GK22vidsrgpu:3314": "tatrāpy arṇasi varṇanā sphurati me yat-saṃgatau vardhate dugdhaṃ yena puraiva cāsya suhṛdaḥ kvāthe svayaṃ kṣīyate // VidSrk_33.46 *(1064) //",
  "GK22vidsrgpu:3315": "dāraiḥ krīḍitam unmadaiḥ sura-guros tenaiva naivāmunā bhagnaṃ bhūri surāsura-vyatikare tenaiva naivāmunā /",
  "GK22vidsrgpu:3316": "naivāyaṃ sa imaṃ nṛjaḥ sa iva vā naivaiṣa doṣākaraḥ ko 'yaṃ bhoḥ śaśinīva locanavatām arke kalaṅkaḥ samaḥ // VidSrk_33.47 *(1065) //",
  "GK22vidsrgpu:3317": "madhukūṭasya --",
  "GK22vidsrgpu:3318": "āyānti yānti satataṃ nīraṃ śiśiraṃ kharaṃ na gaṇayanti /*",
  "GK22vidsrgpu:3319": "vidmo na hanta divasāḥ kasya kim ete kariṣyanti // VidSrk_33.48 *(1066) //*",
  "GK22vidsrgpu:3320": "upālabhyo nāyaṃ sakala-bhuvanāścarya-mahimā harer nābhī-padmaḥ prabhavati hi sarvatra niyatiḥ /",
  "GK22vidsrgpu:3321": "yad atraiva brahmā pibati nijam āyur madhu punar vilumpanti svedādhikam amṛta-hṛdyaṃ madhulihaḥ // VidSrk_33.49 *(1067) //",
  "GK22vidsrgpu:3322": "yadā hatvā kṛtsnāṃ timira-paṭalīṃ jāta-mahimā jagan-netraṃ mitraḥ prabhavati gato 'sāv avasaraḥ /",
  "GK22vidsrgpu:3323": "idānīm astādriṃ śrayati galitāloka-vibhavaḥ piśācā valgantu sthagayatu tamisraṃ ca kakubhaḥ // VidSrk_33.50 *(1068) //",
  "GK22vidsrgpu:3324": "kuśalanāthasya --",
  "GK22vidsrgpu:3325": "upādhvaṃ tat pānthāḥ punar api saro mārga-tilakaṃ yad āsādya svecchaṃ viharatha vinīta-klama-bharāḥ /",
  "GK22vidsrgpu:3326": "itas tu kṣārābdher jaraṭha-makara-kṣuṇṇa-payaso nivṛttiḥ kalyāṇī na punar avatāraḥ katham api // VidSrk_33.51 *(1069) //",
  "GK22vidsrgpu:3327": "(Sksa.ka.ā. 4.97, Smvsū.mu. 31.12,",
  "GK22vidsrgpu:3328": "Skmsa.u.ka. 1692, pāpākasya)",
  "GK22vidsrgpu:3329": "sa-līlaṃ haṃsānāṃ pibati nivaho yatra vimalaṃ jalaṃ tasmin mohāt sarasi rucire cātaka-yuvā /",
  "GK22vidsrgpu:3330": "svabhāvād garvād vā na pibati payas tasya śakunaiḥ kim etenoccais tvaṃ bhavati laghimā vāpi sarasaḥ // VidSrk_33.52 *(1070) //",
  "GK22vidsrgpu:3331": "kasyacit / (Skmsa.u.ka. 1745,",
  "GK22vidsrgpu:3332": "śakaṭī-yaśa-varasya)",
  "GK22vidsrgpu:3333": "prasīda prārambhād virama vinayethāḥ krudham imāṃ hare jīmūtānāṃ dhvanir ayam udīrṇo na kariṇām /",
  "GK22vidsrgpu:3334": "asaṃjñāḥ khalv ete jala-śikhi-maruddhūsa-nicayāḥ prakṛtyā garjanti tvayi tu bhuvanaṃ nirmadam idam // VidSrk_33.53 *(1071) //",
  "GK22vidsrgpu:3335": "amara-siṃhasya / (Skmsa.u.ka. 1820)",
  "GK22vidsrgpu:3336": "akasmād unmatta praharasi kim adhva-kṣiti-ruhaṃ hradaṃ hastāghātair vidalasi kim utphulla-nalinam /",
  "GK22vidsrgpu:3337": "tadā jānīmas te karivara balodgāram asamaṃ saṭāṃ suptasyāpi spṛśasi yadi pañcānana-śiśoḥ // VidSrk_33.54 *(1072) //",
  "GK22vidsrgpu:3338": "nārāyaṇasya / (Skmsa.u.ka. 1831)",
  "GK22vidsrgpu:3339": "samudreṇāntasthas taṭa-bhuvi taraṅgair akaruṇaiḥ samutkṣipto 'smīti tvam iha paritāpaṃ tyaja maṇe /",
  "GK22vidsrgpu:3340": "avaśyaṃ ko 'pi tvad-guṇa-paricayākṛṣṭa-hṛdayo narendras tvāṃ kuryān mukuṭa-makarī-cumbita-rucim // VidSrk_33.55 *(1073) //",
  "GK22vidsrgpu:3341": "kasyacit / (Skmsa.u.ka. 1718)",
  "GK22vidsrgpu:3342": "aśoke śokārtaḥ kim asi bakule 'py ākula-manāḥ nirānandaḥ kunde saha ca sahakārair na ramase /",
  "GK22vidsrgpu:3343": "kusumbhe viśrambhaṃ yad iha bhajase kaṇṭaka-śatair asaṃdigdhaṃ dagdha-bhramara bhavitāsi kṣata-vapuḥ // VidSrk_33.56 *(1074) //",
  "GK22vidsrgpu:3344": "pātaḥ pūṣṇo bhavati mahate naiva khedāya yasmāt kālenāstaṃ ka iha na gatā yānti yāsyanti cānye /",
  "GK22vidsrgpu:3345": "etāvat tu vyathayati yadāloka-bāhyais tamobhis tasmin eva prakṛti-mahati vyomni labdho 'vakāśaḥ // VidSrk_33.57 *(1075) //",
  "GK22vidsrgpu:3346": "kaścit kaṣṭaṃ kirati karakā-jālam eko 'timātraṃ garjaty eva kṣipati viṣamaṃ vaidyutaṃ vahnim anyaḥ /",
  "GK22vidsrgpu:3347": "sūte vātaṃ javanam aparas tena jānīhi tāvat kiṃ vyādatse vihaga vadanaṃ tatra tatrāmbuvāhe // VidSrk_33.58 *(1076) //",
  "GK22vidsrgpu:3348": "mā sañcaiṣīḥ phala-samudayaṃ mā ca patraiḥ pidhās tvaṃ rodhaḥ-śākhin vitara tad idaṃ dānam evānukūlam /",
  "GK22vidsrgpu:3349": "nūnaṃ prāvṛt-samaya-kaluṣair ūrmibhis tāla-tuṅgair adya śvo vā sarid akaruṇā tvāṃ śriyā pātayitrī // VidSrk_33.59 *(1077) //",
  "GK22vidsrgpu:3350": "āmodais te diśi diśi gatair dūram ākṛṣyamāṇāḥ sākṣāl lakṣmyās tava malayaja draṣṭum abhyāgatāḥ smaḥ /",
  "GK22vidsrgpu:3351": "paśyāmaḥ kiṃ subhaga bhavataḥ krīḍati kroḍa eva vyāḍas tubhyaṃ bhavatu kuśalaṃ muñca naḥ sādhayāmaḥ // VidSrk_33.60 *(1078) //",
  "GK22vidsrgpu:3352": "kasyacit (Spdśā.pa. 998,",
  "GK22vidsrgpu:3353": "Smvsū.mu. 33.24,",
  "GK22vidsrgpu:3354": "Skmsa.u.ka. 1892,",
  "GK22vidsrgpu:3355": "acala-siṃhasya)",
  "GK22vidsrgpu:3356": "aṇur api nanu naiva kroḍa-bhūṣāsya kācid paribhajasi yad etat tad-vibhūtis tathaiva /",
  "GK22vidsrgpu:3357": "iha sarasi manojñe saṃtataṃ pātum ambhaḥ śrama-paribhava-magnāḥ ke na magnāḥ karīndrāḥ // VidSrk_33.61 *(1079) //",
  "GK22vidsrgpu:3358": "śrī-dharmakarasya --",
  "GK22vidsrgpu:3359": "nabhasi niravalambe sīdatā dīrgha-kālaṃ tvad-abhimukha-niviṣṭottāna-cañcu-puṭena /",
  "GK22vidsrgpu:3360": "jaladhara-jala-dhārā dūratas tāvad āstāṃ dhvanir api madhuras te na śrutaś cātakena // VidSrk_33.62 *(1080) //",
  "GK22vidsrgpu:3361": "acala-siṃhasya /",
  "GK22vidsrgpu:3362": "(Bp 208, Smvsū.mu. 13.2, Skmsa.u.ka. 1952)",
  "GK22vidsrgpu:3363": "śrama-parigatair vistīrṇa-śrīr asīti payaḥ paraṃ katipayam api tvatto 'smābhiḥ samudra samīhitam /",
  "GK22vidsrgpu:3364": "kim asi nitarām uktṣubhormiḥ prasīda namo 'stu te pathi pathi śivāḥ santy asmākaṃ śataṃ kamalākarāḥ // VidSrk_33.63 *(1081) //",
  "GK22vidsrgpu:3365": "acalasya / (Skmsa.u.ka. 1690,",
  "GK22vidsrgpu:3366": "kamala-guptasya)",
  "GK22vidsrgpu:3367": "kakubhi kakubhi bhrāntvā bhrāntvā vilokya vilokitaṃ malayajasamo dṛṣṭo 'smābhirna ko 'pi mahīruhaḥ /",
  "GK22vidsrgpu:3368": "upacitaraso dāhe cchede śilātalagharṣaṇe 'py adhikam adhikaṃ yat saurabhyaṃ tanoti manoharam // VidSrk_33.64 *(1082) //",
  "GK22vidsrgpu:3369": "taraṇi-nandinaḥ (Skmsa.u.ka. 1894)",
  "GK22vidsrgpu:3370": "abhipatati ghanaṃ śṛṇoti garjāḥ sahati śilāḥ sahate taḍit-taraṅgān /",
  "GK22vidsrgpu:3371": "visahati garutaṃ rutaṃ vidhatte jala-pṛṣate kiyate 'pi cātako 'yam // VidSrk_33.65 *(1083) //",
  "GK22vidsrgpu:3372": "acalasya (Skmsa.u.ka. 1953,",
  "GK22vidsrgpu:3373": "acala-siṃhasya)",
  "GK22vidsrgpu:3374": "baddho 'si viddhi tāvan madhu-rasana vyasanam īdṛg etad iti /*",
  "GK22vidsrgpu:3375": "anavahita-kamala-mīlana madhukara kiṃ viphalam utphalasi // VidSrk_33.66 *(1084) //*",
  "GK22vidsrgpu:3376": "tasyaiva --",
  "GK22vidsrgpu:3377": "hṛtvāpi vasu-sarvasvam amī te jaladāḥ sakhi /*",
  "GK22vidsrgpu:3378": "mitrāpy apakurvanti vipriyāṇāṃ tu kā kathā // VidSrk_33.67 *(1085) //*",
  "GK22vidsrgpu:3379": "śrī-phalenāmunaivāyaṃ kurute kiṃ na vānaraḥ /",
  "GK22vidsrgpu:3380": "hasaty ullasati preṅkhaty adhastād īkṣate janam // VidSrk_33.68 *(1086) //",
  "GK22vidsrgpu:3381": "taraṇi-nandinaḥ --",
  "GK22vidsrgpu:3382": "anyo 'pi candana-taror mahanīya-mūrteḥ sekārtham utsahati tad-guṇa-baddha-tṛṣṇaḥ /",
  "GK22vidsrgpu:3383": "śākhoṭakasya punar asya mahāśayo 'yam ambhoda eva śaraṇaṃ yadi nirguṇasya // VidSrk_33.69 *(1087) //",
  "GK22vidsrgpu:3384": "tvaṃ garja nāma visṛjāmbuda nāmbu nāma vidyul-latābhir abhitarjaya nāma bhūyaḥ /",
  "GK22vidsrgpu:3385": "prācīna-karma-paratantra-nija-pravṛtter etasya paśya vihagasya gatis tvam eva // VidSrk_33.70 *(1088) //",
  "GK22vidsrgpu:3386": "kasyacit / (Skmsa.u.ka. 1963)",
  "GK22vidsrgpu:3387": "āmanthinī-kalaśa eṣa sa-dugdha-sindhur vetraṃ ca vāsukir ayaṃ girir eṣa manthaḥ /",
  "GK22vidsrgpu:3388": "saṃpraty upoḍha-mada-manthara-bāhu-daṇḍa- kaṇḍūyanāvasara eva surāsurāṇām // VidSrk_33.71 *(1089) //",
  "GK22vidsrgpu:3389": "bhaṭṭa-gaṇapateḥ --",
  "GK22vidsrgpu:3390": "vyākurmahe bahu kim asya taroḥ sadaiva naisargiko 'yam upakāra-rasaḥ pareṣu /",
  "GK22vidsrgpu:3391": "unmūlito 'pi marutā bata vāri-durga- mārge yad atra jana-saṃkramatām upetaḥ // VidSrk_33.72 *(1090) //",
  "GK22vidsrgpu:3392": "kasyacit / (Skmsa.u.ka. 1884)",
  "GK22vidsrgpu:3393": "visraṃ vapuḥ para-vadha-pravaṇaṃ ca karam tiryaktayaiva kathitaḥ sad-asad-vivekaḥ /",
  "GK22vidsrgpu:3394": "itthaṃ na kiṃcid api cāru mṛgādhipasya tejas tu tat kim api yena jagad-varākam // VidSrk_33.73 *(1091) //",
  "GK22vidsrgpu:3395": "kasyacit / (Skmsa.u.ka. 1819,",
  "GK22vidsrgpu:3396": "vasundharasya)",
  "GK22vidsrgpu:3397": "kasya tṛṣaṃ na kṣapayasi na payasi tava kathaya ke nimajjanti /*",
  "GK22vidsrgpu:3398": "yadi san-mārga-jalāśaya nakro na kroḍam adhivasati // VidSrk_33.74 *(1092) //*",
  "GK22vidsrgpu:3399": "vīrasya --",
  "GK22vidsrgpu:3400": "na sphūrjati na ca garjati na ca karakāḥ kirati sṛjati na ca taḍitaḥ /*",
  "GK22vidsrgpu:3401": "na ca vinimuñcati vātyāṃ varṣati nibhṛtaṃ mahā-meghaḥ // VidSrk_33.75 *(1093) //*",
  "GK22vidsrgpu:3402": "na bhavatu kathaṃ kadambaḥ pratipratīka-prarūḍha-ghana-pulakaḥ /*",
  "GK22vidsrgpu:3403": "viśvaṃ dhinoti jaladaḥ pratyupakāra-spṛhā-rahitaḥ // VidSrk_33.76 *(1094) //*",
  "GK22vidsrgpu:3404": "acala-siṃhasya --",
  "GK22vidsrgpu:3405": "karaṃ prasārya sūryeṇa dakṣiṇāśāvalambinā /",
  "GK22vidsrgpu:3406": "na kevalam anenātmā divaso 'pi laghūkṛtaḥ // VidSrk_33.77 *(1095) //",
  "GK22vidsrgpu:3407": "na śakyaṃ sneha-pātrāṇāṃ vitānaṃ ca virūkṣaṇam /",
  "GK22vidsrgpu:3408": "dahyamānāny api sneha- vyaktiṃ kṛtvā sphuṭanti yat // VidSrk_33.78 *(1096) //",
  "GK22vidsrgpu:3409": "nālambanāya dharaṇir na tṛṣārti-śāntyai saptāpi vāri-nidhayo na dhanāya meruḥ /",
  "GK22vidsrgpu:3410": "pūrvārjitāśubha-vaśīkṛta-pauruṣasya kalpa-drumo 'pi na samīhitam ātanoti // VidSrk_33.79 *(1097) //",
  "GK22vidsrgpu:3411": "āśvāsya parvata-kulaṃ tapanoṣṇa-taptam uddāma-dāva-vidhurāṇi ca kānanāni /",
  "GK22vidsrgpu:3412": "nānā-nadīnada-śatāni ca pūrayitvā rikto 'si yaj jalada saiva tavonnatā śrīḥ // VidSrk_33.80 *(1098) //",
  "GK22vidsrgpu:3413": "kasyacit / (Spdśā.pa. 778, Skmsa.u.ka. 1941)",
  "GK22vidsrgpu:3414": "ye pūrvaṃ paripālitāḥ phala-dala-cchāyādibhiḥ patriṇo viśrāma-drumaṃ kathyatāṃ tava vipat-kāle kva te sāmpratam /",
  "GK22vidsrgpu:3415": "etāḥ saṃnidhi-mātra-kalpita-puraskārās tu dhanyās tvaco yāsāṃ chedanam antareṇa patito nāyaṃ kuṭhāras tvayi // VidSrk_33.81 *(1099) //",
  "GK22vidsrgpu:3416": "vittokasya /",
  "GK22vidsrgpu:3417": "(Spdśā.pa. 985, Skmsa.u.ka. 1919)",
  "GK22vidsrgpu:3418": "dūraṃ yadi kṣipasi bhīma-javair marudbhiḥ sañcūrṇayasy api dṛḍhaṃ yadi vā śilābhiḥ /",
  "GK22vidsrgpu:3419": "saudāminībhir asakṛd yadi haṃsi cakṣur nānyā gatis tad api vārida cātakasya // VidSrk_33.82 *(1100) //",
  "GK22vidsrgpu:3420": "yasyodare bahu-manoratha-manthareṇa saṃcintitaṃ kim api cetasi cātakena /",
  "GK22vidsrgpu:3421": "hā kaṣṭa miṣṭa-phaladāna-vidhāna-hetor ambhodharāt patati saṃprati vajrapātaḥ // VidSrk_33.83 *(1101) //",
  "GK22vidsrgpu:3422": "laḍaha-candrasya / (Skmsa.u.ka. 1957)",
  "GK22vidsrgpu:3423": "deve kāla-vaśaṃ gate savitari prāpyāntarā-saṃgatiṃ hanta dhvānta kim edhase diśi diśi vyomnaḥ pratispardhayā /",
  "GK22vidsrgpu:3424": "tasyaivāstam upeyuṣaḥ kara-śatāny ādāya vidhvaṃsayann eṣa tvāṃ kalitaḥ kalābhir udayaty agre śaśī pārvaṇaḥ // VidSrk_33.84 *(1102) //",
  "GK22vidsrgpu:3425": "dhanyas tvaṃ sahakāra saṃprati phalaiḥ kākān śukān pūrayan pūrvaṃ tu tvayi mukta-mañjari-bharonnidre ya indindaraḥ /",
  "GK22vidsrgpu:3426": "ākrīḍan nimiṣaṃ sa naiti phalitaṃ yat tvāṃ vikaśaika-mut tad-dharmo 'sya phalāśayā paricayaḥ kalpa-drume 'py asti kim // VidSrk_33.85 *(1103) //",
  "GK22vidsrgpu:3427": "vallabhasya / (Skmsa.u.ka. 1791)",
  "GK22vidsrgpu:3428": "yaḥ pūrvaṃ sphuṭad-asthi-saṃpuṭa-mukhe niryat-pravālāṅkuro prāyaḥ sa dvidalādika-krama-vaśād ārabdha-śākā-śataḥ /",
  "GK22vidsrgpu:3429": "snigdhaṃ pallavito ghanaṃ mukulitaḥ sphāra-cchaṭaṃ puṣpitaḥ sotkarṣaṃ phalito bhṛśaṃ ca vinataḥ ko 'py eṣa cūta-drumaḥ // VidSrk_33.86 *(1104) //",
  "GK22vidsrgpu:3430": "kasyacit / (Spdśā.pa. 1019,",
  "GK22vidsrgpu:3431": "hetukasya; Smvsū.mu. 33.17,",
  "GK22vidsrgpu:3432": "harṣasya; Skmsa.u.ka. 1904)",
  "GK22vidsrgpu:3433": "jāyante bahavo 'tra kacchapa-kule kiṃ tu kvacit kacchapī naikāpy ekam asūta nāpi ca punaḥ sūtena vā soṣyate /",
  "GK22vidsrgpu:3434": "ākalpaṃ dharaṇī-dharodvahanataḥ saṃkoca-khinnātmano yaḥ kūrmasya dināni nāma katicid viśrāma-dāna-kṣamaḥ // VidSrk_33.87 *(1105) //",
  "GK22vidsrgpu:3435": "hanūmataḥ / (Skmsa.u.ka. 1643,",
  "GK22vidsrgpu:3436": "śatānandasya)",
  "GK22vidsrgpu:3437": "bhava-kāṣṭha-mayī nāma nauke hṛdayavaty asi /",
  "GK22vidsrgpu:3438": "parakīyair aparathā katham ākṛṣyase guṇaiḥ // VidSrk_33.88 *(1106) //",
  "GK22vidsrgpu:3439": "bhagavati yāmini vande tvayi bhuvi dṛṣṭaḥ pativratā-dharmaḥ /*",
  "GK22vidsrgpu:3440": "gatavati rajanī-nāthe kajjala-malinaṃ vapur vahasi // VidSrk_33.89 *(1107) //*",
  "GK22vidsrgpu:3441": "dhig etad gāmbhīryaṃ dhig amṛtamayatvaṃ ca jaladher dhig etāṃ drāghīyaḥ-pracalatara-kallola-bhujatām /",
  "GK22vidsrgpu:3442": "yad etasyaivāgre kavalita-tanur dāva-dahanair na tīrāraṇyānī salila-culukenāpy upakṛtā // VidSrk_33.90 *(1108) //",
  "GK22vidsrgpu:3443": "kaṇikākārasya /",
  "GK22vidsrgpu:3444": "(Skmsa.u.ka. 1695, kapāleśvarasya)",
  "GK22vidsrgpu:3445": "ambhonidher anavagīta-guṇaika-rāśer uccaiḥśrava-prabhṛtiṣu prasabhaṃ hṛteṣu /",
  "GK22vidsrgpu:3446": "āśvāsanaṃ yad avakṛṣṭam abhūn maharṣe toyaṃ tvayā tad api niṣkaruṇena pītam // VidSrk_33.91 *(1109) //",
  "GK22vidsrgpu:3447": "vanārohasya --",
  "GK22vidsrgpu:3448": "katipaya-divasa-sthāyini mada-kāriṇi yauvane durātmānaḥ /*",
  "GK22vidsrgpu:3449": "vidadhati tathāparādhaṃ janmaiva yathā vṛthā bhavati // VidSrk_33.92 *(1110) //*",
  "GK22vidsrgpu:3450": "kasyacit / (Spdśā.pa. 1124,",
  "GK22vidsrgpu:3451": "Smvsū.mu. 30.2; Skmsa.u.ka. 1738,",
  "GK22vidsrgpu:3452": "bhojadevasya)",
  "GK22vidsrgpu:3453": "praśāntāḥ kallolāḥ stimita-masṛṇaṃ vāri vimalaṃ vinīto 'yaṃ veśaḥ śamam iva nadīnāṃ kathayati /",
  "GK22vidsrgpu:3454": "tathāpy āsāṃ tais tais tarubhir abhitas tīra-patitaiḥ sa evāgre buddhau pariṇamati ruddho 'py avinayaḥ // VidSrk_33.93 *(1111) //",
  "GK22vidsrgpu:3455": "śabdārṇavasya /",
  "GK22vidsrgpu:3456": "(Smvsū.mu. 30.4, Skmsa.u.ka. 1740, kasyacit)",
  "GK22vidsrgpu:3457": "satataṃ yā madhyasthā prathayati yaṣṭiḥ pratiṣṭhitāsīti /*",
  "GK22vidsrgpu:3458": "puṣkariṇi kim idam ucitaṃ tāṃ cedānīm adho nayasi // VidSrk_33.94 *(1112) //*",
  "GK22vidsrgpu:3459": "kuśalanāthasya --",
  "GK22vidsrgpu:3460": "kṛtam idam asādhu hariṇaiḥ śirasi tarūṇāṃ davānale jvalati /*",
  "GK22vidsrgpu:3461": "ājanma keli-bhavanaṃ yad bhītair ujjhitaṃ vipinam // VidSrk_33.95 *(1113) //*",
  "GK22vidsrgpu:3462": "khadirasya --",
  "GK22vidsrgpu:3463": "vidhvastā mṛga-pakṣiṇo vivaśatāṃ nītāḥ sthalī-devatā dhūmair antaritāḥ svabhāva-malinair āśā mahī-tāpitāḥ /",
  "GK22vidsrgpu:3464": "bhasmīkṛtya sa-puṣpa-pallava-phalāṃs tāṃs tān mahā-pādapān nirvṛttena davānalena vihitaṃ valmīka-śeṣaṃ vanam // VidSrk_33.96 *(1114) //",
  "GK22vidsrgpu:3465": "kasyacit (Spdśā.pa. 1159,",
  "GK22vidsrgpu:3466": "Smvsū.mu. 34.5 both anonymous,",
  "GK22vidsrgpu:3467": "Skmsa.u.ka. 1271 yogeśvarasya)",
  "GK22vidsrgpu:3468": "karṇāhati-vyatikaraṃ kariṇāṃ vipakṣa- dānaṃ vyavasyati madhuvrata eṣa tiktam /",
  "GK22vidsrgpu:3469": "smartavyatām upagateṣu saroruheṣu dhik jīvita-vyasanam asya malīmasasya // VidSrk_33.97 *(1115) //",
  "GK22vidsrgpu:3470": "citraṃ tad eva mahad aśmasu tāpaneṣu yad nodgiranty analam indukarābhimṛṣṭāḥ /",
  "GK22vidsrgpu:3471": "saṃbhāvyate 'pi kim idaṃ nu yathendukāntās te pāvanaṃ ca śiśiraṃ ca rasaṃ sṛjanti // VidSrk_33.98 *(1116) //",
  "GK22vidsrgpu:3472": "dāha-ccheda-nikāṣair ati pariśuddhasya te vṛthā garimā /*",
  "GK22vidsrgpu:3473": "yad asi tulām adhirūḍhaṃ kāṃcana guñjāphalaiḥ sārdham // VidSrk_33.99 *(1117) //*",
  "GK22vidsrgpu:3474": "surabheḥ / (Skmsa.u.ka. 1734, bāṇasya)",
  "GK22vidsrgpu:3475": "sindhor uccaiḥ pavana-calanād utsaladbhis taraṅgais kūlaṃ nīto hṛta-vidhi-vaśād dakṣiṇāvarta-śaṅkhaḥ /",
  "GK22vidsrgpu:3476": "dagdhaḥ kiṃ vā na bhavati masī ceti saṃdehinībhiḥ śāmbūkābhiḥ saha paricito nīyate pāmarībhiḥ // VidSrk_33.100 *(1118) //",
  "GK22vidsrgpu:3477": "sucaritasya /",
  "GK22vidsrgpu:3478": "(Skmsa.u.ka. 1715, anurāga-devasya)",
  "GK22vidsrgpu:3479": "chidraṃ maṇer guṇārthaṃ nāyaka-pada-hetur asya tāralyam /*",
  "GK22vidsrgpu:3480": "katham anyatheśvarāṇāṃ viluṭhati hṛdaye ca maulau ca // VidSrk_33.101 *(1119) //*",
  "GK22vidsrgpu:3481": "pariṇati-sukumāra svādu-mākanda nindāṃ katham iva tava bhṛṣṭo rājakīraḥ karotu /",
  "GK22vidsrgpu:3482": "anavadhi-kaṭhinatvaṃ nārikerasya yasmin vaśika-hṛdaya-vṛtter lupta-sāra-śriyaś ca // VidSrk_33.102 *(1120) //",
  "GK22vidsrgpu:3483": "kiṃpāka pāke bahir eva rakta tiktāsitāntar dṛśi kāntim eṣi /*",
  "GK22vidsrgpu:3484": "etāvatā kākam apāsya kasya hṛt-prīti-bhittis tvam idaṃ na jāne // VidSrk_33.103 *(1121) //*",
  "GK22vidsrgpu:3485": "buddhākaraguptasya",
  "GK22vidsrgpu:3486": "vigarjām unmuñca tyaja taralatām arṇava manāg ahaṅkāraḥ ko 'yaṃ katipaya-maṇi-grāva-guḍakaiḥ /",
  "GK22vidsrgpu:3487": "dṛśaṃ merau dadyāḥ sa hi maṇimaya-prastha-mahito mahā-maunaḥ sthairyād atha bhuvanam eva sthirayati // VidSrk_33.104 *(1122) //",
  "GK22vidsrgpu:3488": "kasyacit / (Skmsa.u.ka. 1688,",
  "GK22vidsrgpu:3489": "śatānandasya)",
  "GK22vidsrgpu:3490": "ājñām eva muner nidhāya śirasā vindhyācala sthīyatām atyuccaiḥ padam icchatā punar iyaṃ no laṅghanīyā tvayā /",
  "GK22vidsrgpu:3491": "mainākādi-mahīdhra-labdha-vasatiṃ yaḥ pītavān ambudhiṃ tasya tvāṃ gilataḥ kapola-milana-kleśo 'pi kiṃ jāyate // VidSrk_33.105 *(1123) //",
  "GK22vidsrgpu:3492": "kasyacit / (Skmsa.u.ka. 1703, śālūkasya)",
  "GK22vidsrgpu:3493": "abhyudyat-kavala-graha-praṇayinas te śallakī-pallavās tac cāsphāla-sahaṃ saraḥ kṣiti-bhṛtām ity asti ko nihnute /",
  "GK22vidsrgpu:3494": "danta-stambha-niṣaṇṇa-niḥsaha-karaḥ śvāsair atiprāṃśubhir yenāyaṃ virahī tu vāraṇa-patiḥ svāmin sa vindhyo bhavān // VidSrk_33.106 *(1124) //",
  "GK22vidsrgpu:3495": "// ity anyāpadeśa-vrajyā //",
  "GK22vidsrgpu:3496": "//33//",
  "GK22vidsrgpu:3497": "___________________________________________________________________",
  "GK22vidsrgpu:3498": "34. tato vāta-vrajyā",
  "GK22vidsrgpu:3499": "uddāma-dviradāvalūna-bisinī-saurabhya-saṃbhāvita- vyomānaḥ kalahaṃsa-kampita-garut-pālī-marun-māṃsalāḥ /",
  "GK22vidsrgpu:3500": "dūrottāna-taraṅga-laṅghana-jalā-jaṅghāla-garva-spṛśaḥ karpūra-drava-śīkarair iva diśo limpanti pampānilāḥ // VidSrk_34.1 *(1125) //",
  "GK22vidsrgpu:3501": "andhrī-nīrandhra-pīna-stana-taṭa-luṭhanāyāsamanda-pracārāś cārūnnullāsayanto draviḍa-vara-vadhū-hāri-dhammilla-bhārān /",
  "GK22vidsrgpu:3502": "jighrantaḥ siṃhalīnāṃ mukha-kamala-malaṃ keralīnāṃ kapolaṃ cumbanto vānti mandaṃ malaya-parimalā vāyavo dākṣiṇātyāḥ // VidSrk_34.2 *(1126) //",
  "GK22vidsrgpu:3503": "vasukalpasya (Skmsa.u.ka. 443)",
  "GK22vidsrgpu:3504": "latāṃ puṣpavatīṃ spṛṣṭvā kṛta-snāno jalāśaye /",
  "GK22vidsrgpu:3505": "punas tat-saṅga-śaṅkīva vāti vātaḥ śanaiḥ śanaiḥ // VidSrk_34.3 *(1127) //",
  "GK22vidsrgpu:3506": "vinaya-devasya --",
  "GK22vidsrgpu:3507": "kāntā-karṣaṇa-lola-kerala-vadhū-dhamilla-mallī-rajaś caurāś coḍa-nitambinī-stana-taṭe niṣpandatām āgatāḥ /",
  "GK22vidsrgpu:3508": "revā-śīkara-dhāriṇo 'ndhra-murala-strī-māna-mudrābhidoaḥ vātā vānti navīna-kokila-vadhū-hūṅkāra-vācālitāḥ // VidSrk_34.4 *(1128) //",
  "GK22vidsrgpu:3509": "śrīkaṇṭhasya --",
  "GK22vidsrgpu:3510": "dhunānaḥ kāverī-parisara-bhuvaś campaka-tarūn marun mandaṃ kunda-prakara-makarandān avakiran /",
  "GK22vidsrgpu:3511": "priya-premākarṣa-cyuta-racanam āmūla-saralaṃ lalāṭe lāṭīnāṃ luṭhitam alakaṃ tāṇḍavayati // VidSrk_34.5 *(1129) //",
  "GK22vidsrgpu:3512": "(Skmsa.u.ka. 447)",
  "GK22vidsrgpu:3513": "vahati lalita-mandaḥ kāminī-māna-bandhaṃ ślathayitum ayam eko dakṣiṇo dākṣiṇātyaḥ /",
  "GK22vidsrgpu:3514": "vitarati ghana-sārāmodam antar-dhunāno jaladhi-jala-taraṅgān khelayan gandha-vāhaḥ // VidSrk_34.6 *(1130) //",
  "GK22vidsrgpu:3515": "bhuktvā ciraṃ dakṣiṇa-dig-vadhūm imāṃ vihāya tasyā bhayataḥ śanaiḥ śanaiḥ /",
  "GK22vidsrgpu:3516": "sa-gandha-sārādi-kṛtāṅga-bhūṣaṇaḥ prayāty udīcīṃ dayitām ivānilaḥ // VidSrk_34.7 *(1131) //",
  "GK22vidsrgpu:3517": "vāti vyasta-lavaṅga-lodhra-lavalī-kuñjaḥ karañja-drumān ādhunvann upabhuktam uktamuralātoyormi-mālā-jaḍaḥ /",
  "GK22vidsrgpu:3518": "svairaṃ dakṣiṇa-sindhu-kūla-kadalī-kacchopakaṇṭhodbhavaḥ kāverī-taṭa-tāḍi-tāḍana-taṭatkārottaro mārutaḥ // VidSrk_34.8 *(1132) //",
  "GK22vidsrgpu:3519": "cumbann ānanam āluṭhan stana-taṭīm āndolayan kuntalaṃ vyasyann aṃśuka-pallavaṃ manasija-krīḍāṃ samullāsayan /",
  "GK22vidsrgpu:3520": "aṅgaṃ vihvalayan mano vikalayan mānaṃ samunmūlayan nārīṇāṃ malayānilaḥ priya iva pratyaṅgam āliṅgati // VidSrk_34.9 *(1133) //",
  "GK22vidsrgpu:3521": "(Skmsa.u.ka. 441)",
  "GK22vidsrgpu:3522": "alīnāṃ mālābhir viracita-jaṭā-bhāra-mahimā parāgaiḥ puṣpāṇām uparacita-bhasma-vyatikaraḥ /",
  "GK22vidsrgpu:3523": "vanānām ābhoge kusumavati puṣpoccaya-paro marun mandaṃ mandaṃ vicarati parivrājaka iva // VidSrk_34.10 *(1134) //",
  "GK22vidsrgpu:3524": "(Skmsa.u.ka. 437)",
  "GK22vidsrgpu:3525": "śaṣpa-śyāmalitāla-vāla-nipatat-kulyājala-plāvita- krīḍodyāna-niketanājira-juṣām aspṛṣṭa-bhū-reṇavaḥ /",
  "GK22vidsrgpu:3526": "suptaṃ saṃprati bodhayanti śanakaiś ceto-bhuvaṃ kāmināṃ pratyagra-sphuṭa-mallikā-surabhayaḥ sāyanṃtanā vāyavaḥ // VidSrk_34.11 *(1135) //",
  "GK22vidsrgpu:3527": "acala-siṃhasya --",
  "GK22vidsrgpu:3528": "adyābhogini gāḍha-marma-nivahe harmāgra-vedī-juṣāṃ sadyaś candana-śoṣiṇi stana-taṭe saṅge kuraṅgī-dṛśām /",
  "GK22vidsrgpu:3529": "prāyaḥ praślathayanti puṣpa-dhanuṣaḥ puṣpākare niṣṭhite nirvedaṃ nava-mallikā-surabhayaḥ sāyaṃ nayā vāyavaḥ // VidSrk_34.12 *(1136) //",
  "GK22vidsrgpu:3530": "śatānandasya --",
  "GK22vidsrgpu:3531": "śiśira-śīkara-vāhini mārute carati śīta-bhayād iva satvaraḥ /",
  "GK22vidsrgpu:3532": "manasijaḥ praviveśa viyoginī- hṛdayam āhita-śoka-hutāśanaḥ // VidSrk_34.13 *(1137) //",
  "GK22vidsrgpu:3533": "kumāradāsasya --",
  "GK22vidsrgpu:3534": "dīrghān muktaḥ sapadi malayādhitya-kāyāḥ prasaṅgād āviṣkurvan praṇaya-piśunaṃ saurabhaṃ candanasya /",
  "GK22vidsrgpu:3535": "mandaṃ mandaṃ nipatati cirād āgato mādhavīṣu vyākurvāṇo bhayam iva paraṃ dākṣiṇo gandhavāhaḥ // VidSrk_34.14 *(1138) //",
  "GK22vidsrgpu:3536": "madhuśīlasya --",
  "GK22vidsrgpu:3537": "prabhāte sannaddha-stanita-mahimānaṃ jaladharaṃ spṛśantaḥ sarvatra sphuṭita-vana-mallī-surabhayaḥ /",
  "GK22vidsrgpu:3538": "amī mandaṃ mandaṃ surata-samara-śrānta-taruṇī- lalāṭa-svedāmbhaḥ-kaṇa-parimuṣo vānti marutaḥ // VidSrk_34.15 *(1139) //",
  "GK22vidsrgpu:3539": "(Skmsa.u.ka. 457)",
  "GK22vidsrgpu:3540": "surata-bhara-khinna-pannaga-vilāsinī-pāna-keli-jarjaritaḥ /*",
  "GK22vidsrgpu:3541": "punar iha virahi-śvāsair malaya-marun māṃsalī-bhavati // VidSrk_34.16 *(1140) //*",
  "GK22vidsrgpu:3542": "ete pallī-parivṛḍha-vadhū-prauḍha-kandarpa-keli- kliṣṭāpīta-stana-parisara-sveda-saṃpad-vipakṣāḥ /",
  "GK22vidsrgpu:3543": "vānti svairaṃ sarasi sarasi kroḍa-daṃṣṭrā-vimarda- truṭyad-gundrā-parimala-guṇa-grāhiṇo gandhavāhāḥ // VidSrk_34.17 *(1141) //",
  "GK22vidsrgpu:3544": "(Skmsa.u.ka. 440)",
  "GK22vidsrgpu:3545": "nādhanyaiḥ śaṅkha-pāṇeḥ kṣaṇa-dhṛta-gatayaḥ prāṃśubhiś candrakānta- prāsādair dvārakāyāṃ taralita-caramāmbhodhi-nīrāḥ samīrāḥ /",
  "GK22vidsrgpu:3546": "sevyante nitya-mādyat-kari-kāṭhina-karā-sphāla-kāla-prabuddha- krudhyat-pañcānanāgra-dhvani-bhara-vigalad-guggulūdgāra-garbhāḥ // VidSrk_34.18 *(1142) //",
  "GK22vidsrgpu:3547": "hima-sparśād aṅge ghana-pulaka-jālaṃ vidadhataḥ pika-troṭī-truṭyad-vikaca-sahakārāṅkura-lihaḥ /",
  "GK22vidsrgpu:3548": "amī svairaṃ svairaṃ malaya-maruto vānti dinajaṃ dināpāye cakṣuḥ-klamam apaharanto mṛgadṛśām // VidSrk_34.19 *(1143) //",
  "GK22vidsrgpu:3549": "ayam uṣasi vinidra-drāviḍī-tuṅga-pīna- stana-parisara-sāndra-sveda-bindūpamardī /",
  "GK22vidsrgpu:3550": "sruta-malayaja-vṛkṣa-kṣīra-saurabhya-sabhyo vahati sakhi bhujaṅgī-bhukta-śesaḥ samīraḥ // VidSrk_34.20 *(1144) //",
  "GK22vidsrgpu:3551": "kasyacit / (sa.u.ka. 456)",
  "GK22vidsrgpu:3552": "ye dolākelikārāḥ kim api mṛga-dṛśāṃ manyu-tantu-cchido ye sadyaḥ śṛṅgāra-dīkṣā-vyatikara-guravo ye ca loka-traye 'pi /",
  "GK22vidsrgpu:3553": "te kaṇṭhe loṭhayantaḥ para-bhṛta-vayasāṃ pañcamaṃ rāga-rājaṃ vānti svairaṃ samīrāḥ smara-vijaya-mahā-sākṣiṇo dākṣiṇātyāḥ // VidSrk_34.21 *(1145) //",
  "GK22vidsrgpu:3554": "rājaśekharasya /",
  "GK22vidsrgpu:3555": "(Vsbvi.śā.bha. 1.27, Spdśā.pa. 3816,",
  "GK22vidsrgpu:3556": "Smvsū.mu. 59.29, Skmsa.u.ka. 444)",
  "GK22vidsrgpu:3557": "daronmīlac-cūḍa-prakara-mukulodgāra-surabhiḥ latālāsya-krīḍā-vidhi-niviḍa-dīkṣā-paricayaḥ /",
  "GK22vidsrgpu:3558": "vibhindann udyānāny atanu-makaranda-drava-hara śrama-svairo vāyur manasija-śarair jarjarayati // VidSrk_34.22 *(1146) //",
  "GK22vidsrgpu:3559": "śrāntāś cūta-vanāni kuñja-paṭala-preṅkholanād unmiṣan- mallī-kuḍmala-sāndra-saurabha-sarit-saṃsyanda-śṛṅgāriṇaḥ /",
  "GK22vidsrgpu:3560": "ete saṃvasathopakaṇṭha-vilasad-vṛṣṭy-ambu-vīcī-cayon- mīlad-bāla-tuṣāra-śīkara-kirau krīḍanti jhañjhānilāḥ // VidSrk_34.23 *(1147) //",
  "GK22vidsrgpu:3561": "buddhākara-guptasya --",
  "GK22vidsrgpu:3562": "// iti vāta-vrajyā //",
  "GK22vidsrgpu:3563": "//34//",
  "GK22vidsrgpu:3564": "___________________________________________________________________",
  "GK22vidsrgpu:3565": "(35)",
  "GK22vidsrgpu:3566": "35. tato jāti-vrajyā",
  "GK22vidsrgpu:3567": "ajājī-jambāle rajasi maricānāṃ ca luṭhitāḥ kaṭutvād uṣṇatvāj janita-rasanauṣṭha-vyatikarāḥ /",
  "GK22vidsrgpu:3568": "anirvāṇotthena prabalatara-tailākta-tanavo mayā sadyo bhṛṣṭāḥ katipaya-kavayyaḥ kavalitāḥ // VidSrk_35.1 *(1148) //",
  "GK22vidsrgpu:3569": "grīvābhaṅābhirāmaṃ muhur anupatati syandane datta-dṛṣṭiḥ paścārdhena praviṣṭaḥ śarapatana-bhayād bhūyasā pūrva-kāyam /",
  "GK22vidsrgpu:3570": "śaṣpair ardhāvalīḍhaiḥ śrama-vivṛta-mukha-bhraṃśibhiḥ kīrṇa-vartmā paśyodagra-plutatvād viyati bahutaraṃ stokam urvyāṃ prayāti // VidSrk_35.2 *(1149) //",
  "GK22vidsrgpu:3571": "kālidāsasya /",
  "GK22vidsrgpu:3572": "(śak. 1.7 Han. 4.3, Smk 93.1, Pmt 177,",
  "GK22vidsrgpu:3573": "Ssm 993,",
  "GK22vidsrgpu:3574": "Kvv 32,",
  "GK22vidsrgpu:3575": "Ipk 42,",
  "GK22vidsrgpu:3576": "Kpd,",
  "GK22vidsrgpu:3577": "83,",
  "GK22vidsrgpu:3578": "Aś p.74 ad. 20.23,",
  "GK22vidsrgpu:3579": "Ekāvalī p.101,",
  "GK22vidsrgpu:3580": "Ak,",
  "GK22vidsrgpu:3581": "p. 327,",
  "GK22vidsrgpu:3582": "Amd 127, Vyk 2.120, Srb 207.7)",
  "GK22vidsrgpu:3583": "svairaṃ cakrānuvṛttyā muhur upari paribhramya samyak kṛtāsthaḥ kṣiptādho-dṛṣṭi-lakṣyī-kṛta-pala-śakalaḥ pakkaṇa-prāṅgaṇeṣu /",
  "GK22vidsrgpu:3584": "tīvrādhaḥ-pāta-puñjī-kṛta-vitata-calat-pakṣa-pālī-viśālaś cillaś cāṇḍāla-pallī-piṭhara-jaṭharataḥ proddharaty ardha-dagdham // VidSrk_35.3 *(1150) //",
  "GK22vidsrgpu:3585": "kasyacit --",
  "GK22vidsrgpu:3586": "udgrīvā vivṛtāruṇāsya-kuharās tṛṣṇācalat-tālavaḥ pakṣā-saṃbhava-vepamāna-tanavaḥ proḍḍīya kiṃcin muhuḥ /",
  "GK22vidsrgpu:3587": "anyonyākṣamiṇaḥ śarāri-śiśavaḥ prātar nadī-rodhasi prāleyāmbu pibanti vīraṇa-dala-droṇī praṇālī-srutam // VidSrk_35.4 *(1151) //",
  "GK22vidsrgpu:3588": "kasyacit / (Srkm 1330)",
  "GK22vidsrgpu:3589": "rajju-kseparayonnamad-bhuja-latā-vyaktaika-pārśva-stanī sūtra-ccheda-vilola-śaṅkha-valaya-śreṇī-jhaṇat-kāriṇī /",
  "GK22vidsrgpu:3590": "tiryag-vistṛta-pīvaroru-yugalā pṛṣṭhān ativyākṛtā- bhoga-śroṇir udasyati pratimuhuḥ kūpād apaḥ pāmarī // VidSrk_35.5 *(1152) //",
  "GK22vidsrgpu:3591": "kasyacit / (Skmsa.u.ka. 2004, śaraṇasya)",
  "GK22vidsrgpu:3592": "pakṣābhyāṃ sahitau prasārya caraṇāv ekaikaśaḥ pārśvayor ekīkṛtya śirodharopari śanaiḥ pāṇḍūdare pakṣatī /",
  "GK22vidsrgpu:3593": "nidrāśeṣa-viśeṣa-rakta-nayano niryāya nīḍodarād āsṛkkānta-vidāritānana-puṭaḥ pārāvato jṛmbhate // VidSrk_35.6 *(1153) //",
  "GK22vidsrgpu:3594": "bhṛṅgārasya / (Skmsa.u.ka. 2025)",
  "GK22vidsrgpu:3595": "prātar vāra-vilāsinī-jana-raṇan mañjīra-mañju-svanair udbuddhaḥ paridhūya pakṣati-puṭaṃ pārāvataḥ sa-spṛham /",
  "GK22vidsrgpu:3596": "kiṃcit kuñcita-locanāṃ sahacarīṃ saṃcumbya cañcvā ciraṃ manāndolita-kaṇṭha-kuṇṭhita-galaḥ sotkaṇṭham utkūjati // VidSrk_35.7 *(1154) //",
  "GK22vidsrgpu:3597": "vikramāditya-tapasvinoḥ /",
  "GK22vidsrgpu:3598": "(Skmsa.u.ka. 2024, vikramādityasya)",
  "GK22vidsrgpu:3599": "utplutya dūraṃ paridhūya pakṣā- vadho nirīkṣya kṣaṇa-baddha-lakṣyaḥ /",
  "GK22vidsrgpu:3600": "madhye-jalaṃ buḍḍati datta-jhampaḥ samatsyam utsarpati matsya-raṅkaḥ // VidSrk_35.8 *(1155) //",
  "GK22vidsrgpu:3601": "vākpati-rājasya /",
  "GK22vidsrgpu:3602": "(Skmsa.u.ka. 2031, kasyacit)",
  "GK22vidsrgpu:3603": "nīḍād apakramya vidhūya pakṣau vṛkṣāgram āruhya tataḥ krameṇa /",
  "GK22vidsrgpu:3604": "udgrīvam utpuccham udeka-pādam uccūḍam ukūjati tāmra-cūḍaḥ // VidSrk_35.9 *(1156) //",
  "GK22vidsrgpu:3605": "madhoḥ / (Skmsa.u.ka. 2032 kasyacit)",
  "GK22vidsrgpu:3606": "aṅguṣṭhākrama-yantritāṅgulir adhaḥ pādārdha-nīruddha-bhūr pārśvodvega-kṛto nihatya kaphaṇi-dvandvena daṃśān muhuḥ /",
  "GK22vidsrgpu:3607": "nyag-jānu-dvaya-yantra-yantrita-ghaṭī-vaktrāntarāla-skhalad- dhārādhvāna-manoharaṃ sakhi payo gāṃ dogdhi dāmodaraḥ // VidSrk_35.10 *(1157) //",
  "GK22vidsrgpu:3608": "upādhyāya-dāmodarasya //",
  "GK22vidsrgpu:3609": "(Pvpadyā. 262; Skmsa.u.ka. 2001, Smvsū.mu. 96.14)",
  "GK22vidsrgpu:3610": "karṇāgranthita-kiṃ-tanur nata-śirā bibhraj-jarā-jarjara- sphik-sandhi-praviveśita-pravicalal-laṅgūla-nālaḥ kṣaṇam /",
  "GK22vidsrgpu:3611": "ārād vīkṣya vipakva-sākrama-kṛta-krodha-sphurat-kandharaṃ śvā mallīkalikā-vikāśi-daśanaū kiṃcit kvaṇan gacchati // VidSrk_35.11 *(1158) //",
  "GK22vidsrgpu:3612": "kasyacit --",
  "GK22vidsrgpu:3613": "tundī cet paricumbati priyatamāṃ svārthāt tato bhraśyati svārthaṃ cet kurute priyādhara-rasāsvādaṃ na vindaty asau /",
  "GK22vidsrgpu:3614": "taṃ cemaṃ ca karoti mūḍha-jaḍa-dhīḥ kāmāndha-mugdho yatas tundau tundita-vigrahasya surate naiko bhaven nāparaḥ // VidSrk_35.12 *(1159) //",
  "GK22vidsrgpu:3615": "kasyacit --",
  "GK22vidsrgpu:3616": "naśyad-vakrima-kuntalāntalulita-svacchāmbu-bindūtkarā hasta-svastika-saṃyame nava-kuca-prāg-bhāram ātanvatī /",
  "GK22vidsrgpu:3617": "pīnorudvaya-līna-cīna-vasanā stokāvanamrā jalāt tīrodde`ca-nimeṣa-lola-nayanā bāleyam uttiṣṭhati // VidSrk_35.13 *(1160) //",
  "GK22vidsrgpu:3618": "bhojya-devasya --",
  "GK22vidsrgpu:3619": "ambhomucāṃ salilam udgiratāṃ niśīthe tādī-vaneṣu nibhṛta-sthita-karṇa-tālāḥ /",
  "GK22vidsrgpu:3620": "ākarṇayanti kariṇo 'rdha-nimīlitākṣā dhārā-ravaṃ daśana-koṭi-niṣaṇṇa-hastāḥ // VidSrk_35.14 *(1161) //",
  "GK22vidsrgpu:3621": "hastipakasya /",
  "GK22vidsrgpu:3622": "(Spdśā.pa. 593, Sbhsu.ā. 2413, Srb 207.6)",
  "GK22vidsrgpu:3623": "halāgrotkīrṇāyāṃ parisara-bhuvi grāma-caṭakā luṭhanti svacchandaṃ nakhara-śikharāc chotita-mṛdaḥ /",
  "GK22vidsrgpu:3624": "calat-pakṣa-dvandva-prabhava-marud-uttambhita-rajaḥ- kaṇāśleṣa-bhrāmad-ruta-mukulitonmīlita-dṛśaḥ // VidSrk_35.15 *(1162) //",
  "GK22vidsrgpu:3625": "kasyacit --",
  "GK22vidsrgpu:3626": "ākubjī-kṛta-pṛṣṭham unnata-valad-vaktrāgra-pucchaṃ bhayād antar-veśma-niveśitaika-nayanaṃ niṣkampa-karṇa-dvayam /",
  "GK22vidsrgpu:3627": "lālā-kīrṇa-vidīrṇa-sṛkka-vikacad-daṃṣṭrākarālānanaḥ śvā niḥśvāsa-nirodha-pīvara-galo mārjāram āskandati // VidSrk_35.16 *(1163) //",
  "GK22vidsrgpu:3628": "kasyacit (Skmsa.u.ka. 2018 yogeśvarasya)",
  "GK22vidsrgpu:3629": "payasi sarasaḥ svacche matsyāñjighṛkṣur itas tato valita-nayano mandaṃ mandaṃ padaṃ nidadhad bakaḥ /",
  "GK22vidsrgpu:3630": "viyati vidhṛtaikāṅghris tirag vivartita-kandharo dalam api calat sa-pratyāśaṃ muhur muhur īkṣate // VidSrk_35.17 *(1164) //",
  "GK22vidsrgpu:3631": "kasyacit / (Skmsa.u.ka. 2030,",
  "GK22vidsrgpu:3632": "yogeśvarasya)",
  "GK22vidsrgpu:3633": "mukteṣu raśmiṣu nirāyata-pūrvakāyā niṣkampa-cāmara-śikhā nibhṛtordhva-karṇāḥ /",
  "GK22vidsrgpu:3634": "ātmoddhatair api rajobhir alaṅghanīyā dhāvanty amī mṛga-javākṣamayeva rathyāḥ // VidSrk_35.18 *(1165) //",
  "GK22vidsrgpu:3635": "kasyacit --",
  "GK22vidsrgpu:3636": "paścād aṅghrī prasārya tri-kanati-vitataṃ drāghayitvāṅgam uccair āsajyābhugna-kaṇṭho mukham urasi saṭāṃ ghūli-dhūmrāṃ vidhūya /",
  "GK22vidsrgpu:3637": "ghāsa-grāsābhilāṣād anavarata-calat-protha-tuṇḍas turaṅgo mandaṃ śabdāyamāno vilikhati śayanād utthitaḥ kṣmāṃ khureṇa // VidSrk_35.19 *(1166) //",
  "GK22vidsrgpu:3638": "kasyacit // (bhaṭṭa-bāṇasya; Hc 3.5,",
  "GK22vidsrgpu:3639": "Svsu.ā. 2420,",
  "GK22vidsrgpu:3640": "Smvsū.mu. 102.4, Skmsa.u.ka. 2009)",
  "GK22vidsrgpu:3641": "āghrāta-kṣoṇi-pīṭhaḥ khura-śikhara-samākṛṣṭa-reṇus turaṅgaḥ puñjī-kṛtyākhilāṅghrīn krama-vaśa-vinamaj-jānur-unmukta-kāyaḥ /",
  "GK22vidsrgpu:3642": "pṛṣṭhāntaḥ pārśva-kaṇḍū-vyapa-nayana-rasād dvis-trir-udvartitāṅgaḥ protthāya drāṅ nirīhaḥ kṣaṇam atha vapur āsyānupūrvyāṃ dhunoti // VidSrk_35.20 *(1167) //",
  "GK22vidsrgpu:3643": "vikramādityasya / (Skmsa.u.ka. 2008)",
  "GK22vidsrgpu:3644": "ādau vitatya caraṇo vinamayya kaṇṭham utthāpya vaktram abhihatya muhuś ca vatsāḥ /",
  "GK22vidsrgpu:3645": "mātrā pravartita-mukhaṃ mukha-lihyamāna- paścārdha-sustha-manasaḥ stanam utpibanti // VidSrk_35.21 *(1168) //",
  "GK22vidsrgpu:3646": "(Skmsa.u.ka. 2012, cakrapāṇeḥ)",
  "GK22vidsrgpu:3647": "priyāyāṃ svairāyām atikaṭhina-garbhālasatayā kirāte cākarṇī dhṛta-dhanuṣi dhāvaty anupadam /",
  "GK22vidsrgpu:3648": "priyā-prema-prāṇa-pratibhaya-vaśākṛta-vikalo mṛtgaḥ paścād ālokayati ca muhur yāti ca muhuḥ // VidSrk_35.22 *(1169) //",
  "GK22vidsrgpu:3649": "kasyacit / (Skmsa.u.ka. 1863,",
  "GK22vidsrgpu:3650": "kālidāsasya)",
  "GK22vidsrgpu:3651": "śīrṇa-kṣudrātapatrī jaṭhara-valayitāneka-mātrā-prapañcaśḥ cūḍā-nirvyūḍha-bilva-cchada udara-darī-bhīṣaṇo jīrṇa-kaṇṭhaḥ /",
  "GK22vidsrgpu:3652": "dūrādhva-bhrānti-khinnaḥ katham api śanakair aṅghri-pīḍāṃ niyamya svairendha-sphoṭanāya dvija-bhavanam anu snātakaḥ sāyam eti // VidSrk_35.23 *(1170) //",
  "GK22vidsrgpu:3653": "cañcac-cañcala-cañcu-vañcita-calac-cūḍāgram ugraṃ patac- cakrākāra-karāla-kesara-saṭāsphāra-sphurat-kandharam /",
  "GK22vidsrgpu:3654": "vāraṃ vāram udaṅghri-laṅghana-ghana-preṅkhan-nakha-kṣuṇṇayoḥ kāmaṃ kukkuṭayor dvayaṃ druta-pada-krūra-kramaṃ yudhyati // VidSrk_35.24 *(1171) //",
  "GK22vidsrgpu:3655": "kasyacit / (Spdśā.pa. 572, Skmsa.u.ka. 2034)",
  "GK22vidsrgpu:3656": "ete jīrṇa-kulāya-kāla-jaṭilāḥ pāṃsūtkarākarṣiṇaḥ śākhā-kampa-vihasta-duḥstha-vihagān ākampayantas tarūn /",
  "GK22vidsrgpu:3657": "helāndolita-nartitojjhita-hata-vyāghaṭṭitonmūlita- protkṣipta-bhramitaiḥ prapā-paṭalakaiḥ krīḍanti jhañjhānilāḥ // VidSrk_35.25 *(1172) //",
  "GK22vidsrgpu:3658": "ete saṃtata-bhṛjyamāna-caṇakāmoda-pradhānā manaḥ karṣanty ūṣara-saṃniveśa-jaraṭha-cchāyāḥ sthalī-grāmakāḥ /",
  "GK22vidsrgpu:3659": "tāruṇyātiśayāgra-pāmara-vadhū-sollāsa-hasta-graha- bhrāmyat-pīvara-yantraka-dhvanir asad-gambhīra-gehodarāḥ // VidSrk_35.26 *(1173) //",
  "GK22vidsrgpu:3660": "asminn īṣad vitata-valita-stoka-vicchinna-bhugnaḥ kiṃcil-līlopacita-vinataḥ puñjitaś cotthitaś ca /",
  "GK22vidsrgpu:3661": "dhūmodgāras taruṇa-mahiṣa-skandho 'nīlo davāgneḥ svairaṃ sarpan sṛjati gagane gatvarān patra-bhaṅgān // VidSrk_35.27 *(1174) //",
  "GK22vidsrgpu:3662": "kasyacit (Sksa.ka.ā. 1.85,",
  "GK22vidsrgpu:3663": "Skmsa.u.ka. 1272 bāṇasya)",
  "GK22vidsrgpu:3664": "kaiścid vīta-dayena bhoga-patinā niṣkāraṇopapluta- prakṣīṇair nija-vaṃśa-bhūr iti mitair atyajyamānāḥ kulaiḥ /",
  "GK22vidsrgpu:3665": "grāmā nistṛṇa-jīrṇa-kuḍya-bahulāḥ svairaṃ bhramad-babhravaḥ prāyaḥ pāṇḍu-kapota-kaṇṭha-mukharārāme na yānty utkatām // VidSrk_35.28 *(1175) //",
  "GK22vidsrgpu:3666": "durupahita-haleṣāsārgala-dvāram ārād pt paricakita-purandhrī-pātitābhyarṇa-bhāṇḍam /",
  "GK22vidsrgpu:3667": "pavana-raya-tiraścīs toya-dhārāḥ pratīcchan viśati valita-śṛṅgaḥ pāmarāgāram ukṣā // VidSrk_35.29 *(1176) //",
  "GK22vidsrgpu:3668": "utplutyā gṛha-koṇataḥ pracalitāḥ stokāgrahaṅghaṃ tato vaktra-svaira-pada-kramair upagatāḥ kiṃcic calanto gale /",
  "GK22vidsrgpu:3669": "bhekāḥ pūtini-pātino micimicīty unmīlitārrdhekṣaṇāḥ nakrākāra-vidāritānana-puṭair nirmakṣikaṃ kurvate // VidSrk_35.30 *(1177) //",
  "GK22vidsrgpu:3670": "vilāsa-masṛṇolasan musala-lola-doḥ-kandalīḥ paraspara-pariskhalad-valaya-niḥsvano danturāḥ /",
  "GK22vidsrgpu:3671": "calanti kala-duṅkṛti-prasabha-kampitoraḥ-sthala- truṭad-gamaka-saṃkulāḥ kalama-kaṇḍanī-gītayaḥ // VidSrk_35.31 *(1178) //",
  "GK22vidsrgpu:3672": "kasyacit / (Spdśā.pa. 582, Skmsa.u.ka. 1063)",
  "GK22vidsrgpu:3673": "vikāsayati locane spṛśati pāṇinā kuñcite vidūram avalokayaty atisamīpa-saṃsthaṃ punaḥ /",
  "GK22vidsrgpu:3674": "bahir vrajati sātape smarati netra-varteḥ pumān jarā-pramukha-saṃsthitaḥ samavalokayan pustakam // VidSrk_35.32 *(1179) //",
  "GK22vidsrgpu:3675": "varāhasya / (Skmsa.u.ka. 2260, kasyacit)",
  "GK22vidsrgpu:3676": "prāyo rathyā-sthala-bhuvi rajaḥ-prāya-dūrvā-latāyāṃ jālmaiḥ pṛṣṭhāpahṛta-salavāḥ sakṣudho mām ahokṣāḥ /",
  "GK22vidsrgpu:3677": "svairaṃ śvāsānila-taralitodbhūta-dhūlī-praveśa- pluṣṭa-prāṇā vihita-vidhuta-grāsa-vighnaṃ caranti // VidSrk_35.33 *(1180) //",
  "GK22vidsrgpu:3678": "sīmani laghu-paṅkāyām aṅkura-gaurāṇi cañcitoraskāḥ /*",
  "GK22vidsrgpu:3679": "laghutaram utplavamānāś caranti bījānti kalaviṅkāḥ // VidSrk_35.34 *(1181) //*",
  "GK22vidsrgpu:3680": "kvaṇad-valaya-saṃtati-kṣaṇam udañci-doṣkandalī galat-paṭa-samunmiṣat-kuca-taṭī-nakhāṅkāvalī /",
  "GK22vidsrgpu:3681": "karāmbuja-dhṛtollasan-muśalam unnamantī muhuḥ pralambi-maṇi-mālinī kalam akaṇḍanī rājate // VidSrk_35.35 *(1182) //",
  "GK22vidsrgpu:3682": "vāgurasya --",
  "GK22vidsrgpu:3683": "utpucchaḥ pramadocchvasad vapur adho-visraṃsi-pakṣa-dvayaḥ svairotphāla-gati-krameṇa parito bhrāntvā salīlaṃ muhuḥ /",
  "GK22vidsrgpu:3684": "utkaṇṭhālasa-kūjitaḥ kala-rutāṃ bhūyo riraṃsā-rasa- nyag-bhūtāṃ caṭakaḥ priyām abhisaraty udvepamānaḥ kṣaṇam // VidSrk_35.36 *(1183) //",
  "GK22vidsrgpu:3685": "sonnokasya /",
  "GK22vidsrgpu:3686": "(Skmsa.u.ka. 2035, sohlokasya)",
  "GK22vidsrgpu:3687": "siddhārtha-yaṣṭiṣu yathottara-hīyamāna- saṃsthāna-baddha-phala-sūcita-paramparāsu /",
  "GK22vidsrgpu:3688": "vicchidyamāna-kusumāsu jani-krameṇa pāka-kramaḥ kapiśimānam upādadhāti // VidSrk_35.37 *(1184) //",
  "GK22vidsrgpu:3689": "kasyacit (Skmsa.u.ka. 1359 lakṣmīdharasya)",
  "GK22vidsrgpu:3690": "bakoṭāḥ pānthānāṃ śiśira-sarasī-sīmni saratām amī netrānandaṃ dadati caraṇācoṭita-mukhāḥ /",
  "GK22vidsrgpu:3691": "dhunānā mūrdhānaṃ gala-bila-galat-sphāra-śaphara- sphurat-pucchānaccha-vyatikara-sa-bāṣpākula-dṛśaḥ // VidSrk_35.38 *(1185) //",
  "GK22vidsrgpu:3692": "kasyacit / (Skmsa.u.ka. 2027,",
  "GK22vidsrgpu:3693": "madhukaṇṭhasya)",
  "GK22vidsrgpu:3694": "tiryak-tīkṣṇa-viṣāṇa-yugma-calana-vyānamra-kaṇṭhānanaḥ kiṃcit-kuñcita-locanaḥ khura-puṭenācoṭayan bhūtalam /",
  "GK22vidsrgpu:3695": "niśvāsair atisaṃtatair buṣa-kaṇā-jālaṃ khale vikṣipann ukṣā goṣṭha-taṭīṣu labdha-vijayo go-vṛndam āskandati // VidSrk_35.39 *(1186) //",
  "GK22vidsrgpu:3696": "acalasya --",
  "GK22vidsrgpu:3697": "arcir-mālā-karālād divam abhilihato dāva-vahner adūrād uḍḍīyoḍḍīya kiṃcic-chalabha-kavalanānanda-manda-pracārāḥ /",
  "GK22vidsrgpu:3698": "agre 'gre saṃraṭantaḥ pracuratara-masīpāta-durlakṣa-dhūmrāḥ dhūmyāṭāḥ paryaṭanti prativiṭapam amī niṣṭhurāḥ sva-sthalīṣu // VidSrk_35.40 *(1187) //",
  "GK22vidsrgpu:3699": "madhukaṇṭhasya --",
  "GK22vidsrgpu:3700": "nīvāraudana-maṇḍam uṣṇa-madhuraṃ sadyaḥ-prasūta-priyā- pītād apy adhikaṃ tapo-vana-mṛgaḥ paryāptam ācāmati /",
  "GK22vidsrgpu:3701": "gandhena sphuratā manāg anusṛto bhaktasya sarpiṣmataḥ karkandhū-phala-miśra-śāka-pacanāmodaḥ paristīryate // VidSrk_35.41 *(1188) //",
  "GK22vidsrgpu:3702": "(u.rā.ca. 4.1",
  "GK22vidsrgpu:3703": "bhavabhūteḥ / (u.rā.ca. 4.1)",
  "GK22vidsrgpu:3704": "madhuram iva vadantaḥ svāgataṃ bhṛṅga-śabdair natim iva phala-namraiḥ kurvate 'mī śirobhiḥ /",
  "GK22vidsrgpu:3705": "mama dadata ivārghaṃ puṣpa-vṛṣṭiṃ kirantaḥ kathaya nati-saparyāṃ śikṣitāḥ śākhino 'pi // VidSrk_35.42 *(1189) //",
  "GK22vidsrgpu:3706": "(ṇāgānanda 1.11",
  "GK22vidsrgpu:3707": "śrīharṣasya (nāgānanda 1.11)",
  "GK22vidsrgpu:3708": "asmin vṛddha-vanecarī-karatalair dattāḥ sapañcāṅgulāḥ . . . . . . . . śikharibhiḥ śṛṅgaiḥ karālodarāḥ /",
  "GK22vidsrgpu:3709": "dvāropānta-paśūkṛtārpya-puruṣa-kṣubdhāsthi-kirmīritāḥkirmīritāś cittotkampam ivānayanti gahanāḥ kāntāra . . . . // VidSrk_35.43 *(1190) //",
  "GK22vidsrgpu:3710": "tais tair jīvopahārair iha kuhara-śilāsaṃśrayām arcayitvā devīṃ kāntāra-durgāṃ rudhiram upataru-kṣetra-pālāya dattvā /",
  "GK22vidsrgpu:3711": "tumbī-vīnā-vinoda-vyavahita-sarakām ahni jīrṇe purāṇīṃ hālāṃ mālūra-koṣair yuvati-sahacarā barbarāḥ śīlayanti // VidSrk_35.44 *(1191) //",
  "GK22vidsrgpu:3712": "yogeśvarasya /",
  "GK22vidsrgpu:3713": "(Skmsa.u.ka. 2002, kasyacit)",
  "GK22vidsrgpu:3714": "abhinava-mukha-mudraṃ kṣudra-kūpopavītaṃ praśithila-vipulatvaṃ jvālakocchvāsi-pālam /",
  "GK22vidsrgpu:3715": "pariṇati-paripāṭi-vyākṛtenāruṇimnā hata-haritim aśeṣaṃ nāga-raṅgaṃ cakāsti // VidSrk_35.45 *(1192) //",
  "GK22vidsrgpu:3716": "abhinandasya --",
  "GK22vidsrgpu:3717": "// iti jāti-vrajyā //",
  "GK22vidsrgpu:3718": "//35//",
  "GK22vidsrgpu:3719": "36. tato māhātmya-vrajyā 36",
  "GK22vidsrgpu:3720": "tad-brahmāṇḍam iha kvacit kvacid api kṣoṇī kvacin nīradās te dvīpāntara-śālino jaladhayaḥ kvāpi kvacit bhūbhṛtaḥ /",
  "GK22vidsrgpu:3721": "āścaryaṃ gaganasya ko 'pi mahimā sarvair amībhiḥ sthitair dūre pūraṇam asya śūnyam iti yan-nāmāpi nācchāditam // VidSrk_36.1 *(1193) //",
  "GK22vidsrgpu:3722": "keśarasya / (Skmsa.u.ka. 1999)",
  "GK22vidsrgpu:3723": "āpīyamānam asakṛd bhramarāyamāṇair ambhodharaiḥ sphurita-vīci-sahasra-patram /",
  "GK22vidsrgpu:3724": "kṣīrāmbu-rāśim avalokaya śeṣa-nālam ekaṃ jagat-traya-saraḥ-pṛthu-puṇḍarīkam // VidSrk_36.2 *(1194) //",
  "GK22vidsrgpu:3725": "viṣṇur babhāra bhagavān akhilāṃ dharitrīṃ taṃ pannagas tam api tat-sahitaṃ payodhiḥ /",
  "GK22vidsrgpu:3726": "kumbhodbhavas tu tam apīyata helayaiva satyaṃ na kaścid avadhir mahatāṃ mahimnaḥ // VidSrk_36.3 *(1195) //",
  "GK22vidsrgpu:3727": "kiṃ brūmo jaladheḥ śriyaṃ sa hi khalu śrī-janma-bhūmiḥ svayaṃ vācyaḥ kiṃ mahimāpi yasya hi nava-dvīpaṃ mahīti śrutiḥ /",
  "GK22vidsrgpu:3728": "tyāgaḥ ko 'pi sa tasya bibhrati jaganty asyārthino 'py ambudāḥ śakteḥ kaiva kathāpi yasya bhavati kṣobheṇa kalpāntaram // VidSrk_36.4 *(1196) //",
  "GK22vidsrgpu:3729": "vācaspateḥ /",
  "GK22vidsrgpu:3730": "(Skmsa.u.ka. 1678, śabdārṇavasya; Smvsū.mu. 104.10)",
  "GK22vidsrgpu:3731": "etasmāj jaladher jalasya kaṇikāḥ kāścid gṛhītvā tataḥ pāthodāḥ paripūrayanti jagatīṃ ruddhāmbarā vāribhiḥ /",
  "GK22vidsrgpu:3732": "asmān mandara-kūṭa-koṭi-ghaṭanā-bhīti-bhramat tārakāṃ prāpyaikāṃ jala-mānuṣīṃ tri-bhuvane śrīmān abhūd acyutaḥ // VidSrk_36.5 *(1197) //",
  "GK22vidsrgpu:3733": "muñja-rājasya /",
  "GK22vidsrgpu:3734": "(Skmsa.u.ka. 1679, hareḥ; Smvsū.mu. 104.9,",
  "GK22vidsrgpu:3735": "jalamānuṣī-rudrasya)",
  "GK22vidsrgpu:3736": "āścaryaṃ vaḍavānalaḥ sa bhagavān āścaryam ambhonidhir yat-karmātiśayaṃ vicintya hṛdaye kampaḥ samutpadyate /",
  "GK22vidsrgpu:3737": "ekasyāśraya-ghasmarasya pibatas tṛptir na jātā jalair anyasyāpi mahātmano na vapuṣi svalpo 'pi toya-vyayaḥ // VidSrk_36.6 *(1198) //",
  "GK22vidsrgpu:3738": "(Skmsa.u.ka. 1699, keśaṭasya; Svsu.ā. 884)",
  "GK22vidsrgpu:3739": "nipīto yenāyaṃ taṭam adhivasaty asya sa munir dadhāno 'ntardāhaṃ sraja iva sa cāurvo 'sti dahanaḥ /",
  "GK22vidsrgpu:3740": "tathā sarvasvārthe bahu-vimathito yena sa hariḥ svapity aṅke śrīmān ahaha mahimā ko 'pi jaladheḥ // VidSrk_36.7 *(1199) //",
  "GK22vidsrgpu:3741": "dharādharasya --",
  "GK22vidsrgpu:3742": "anyaḥ ko 'pi sa kumbha-saṃbhava-muner āstāṃ śikhī jāṭharo yaṃ sañcintya dukūla-vahni-sadṛśaḥ saṃlakṣyate vāḍavaḥ /",
  "GK22vidsrgpu:3743": "vandyaṃ taj-jaṭharaṃ sa mīna-makara-grāhāvalis toyadhiḥ paścād pt pārśvam apūritāntara-viyad yatra svanan bhrāmyati // VidSrk_36.8 *(1200) //",
  "GK22vidsrgpu:3744": "vāśaṭasya --",
  "GK22vidsrgpu:3745": "śvāsonmūlita-merur ambara-tala-vyāpī nimajjan muhur yatrāsīc chiśumāra-vibhrama-karaḥ krīḍāvarāho hariḥ /",
  "GK22vidsrgpu:3746": "sīmā sarva-mahādbhuteṣu sa tathā vārāṃ patiḥ pīyate pītaḥ so 'pi na pūritaṃ ca jaṭharaṃ tasmai namo 'gastaye // VidSrk_36.9 *(1201) //",
  "GK22vidsrgpu:3747": "vācaspateḥ //",
  "GK22vidsrgpu:3748": "(Skmsa.u.ka. 1701, śabdārṇava-vācaspateḥ)",
  "GK22vidsrgpu:3749": "udyantu nāma subahūni mahā-mahāṃsi candro 'py alaṃ bhuvana-maṇḍala-maṇḍanāya /",
  "GK22vidsrgpu:3750": "sūryād ṛte na tad udeti na cāstam eti yenoditena dinam astam itena rātriḥ // VidSrk_36.10 *(1202) //",
  "GK22vidsrgpu:3751": "kasyacit / (Skmsa.u.ka. 1656,",
  "GK22vidsrgpu:3752": "ānanda-vardhanasya)",
  "GK22vidsrgpu:3753": "utpattir jamadagnitaḥ sa bhagavān devaḥ pinākī gurus tyāgaḥ sapta-samudra-mudrita-mahī-nirvyāja-dānāvadhiḥ /",
  "GK22vidsrgpu:3754": "śauryaṃ yac ca na tad-girāṃ pathi nanu vyaktaṃ hi tat karmabhiḥ satyaṃ brahma-tapo-nidher bhagavataḥ kiṃ nāma lokāntaram // VidSrk_36.11 *(1203) //",
  "GK22vidsrgpu:3755": "ito vasati keśavaḥ puram itaś ca tad-vidviṣāṃ itaś ca śaraṇāgatāḥ śikhari-pakṣiṇaḥ śerate /",
  "GK22vidsrgpu:3756": "itaś ca vaḍavānalaḥ saha samasta-saṃvartakair aho vitatam ūrjitaṃ bharasahaṃ ca sindhor vapuḥ // VidSrk_36.12 *(1204) //",
  "GK22vidsrgpu:3757": "tat tāvad eva śaśinaḥ sphuritaṃ mahīyo yāvan na tigma-ruci-maṇḍalam abhyudeti /",
  "GK22vidsrgpu:3758": "abhyudgate sakala-dhāma-nidhau tu tasminn indoḥ sitābhra-paṭalasya ca ko viśeṣaḥ // VidSrk_36.13 *(1205) //",
  "GK22vidsrgpu:3759": "madhukūṭasya /",
  "GK22vidsrgpu:3760": "(Sksa.ka.ā. 2.87, Svsu.ā. 555, Skmsa.u.ka. 1669)",
  "GK22vidsrgpu:3761": "apatyāni prāyo daśa daśa varāhī janayati kṣamābhāre dhuryaḥ sa punar iha nāsīn na bhavitā /",
  "GK22vidsrgpu:3762": "padaṃ kṛtvā yaḥ svaṃ phaṇi-pati-phaṇā-cakra-valaye nimajjantīm antarjaladhi vasudhām uttulayati // VidSrk_36.14 *(1206) //",
  "GK22vidsrgpu:3763": "varāhasya / (Skmsa.u.ka. 1645)",
  "GK22vidsrgpu:3764": "teṣāṃ tṛṣaḥ pariṇamanti na yatra tatra nānyasya vāri-vibhavo 'pi ca tādṛg asti /",
  "GK22vidsrgpu:3765": "viśvopakāra-jananī-vyavasāya-siddhim ambhomucāṃ jaladhayo yadi pūrayanti // VidSrk_36.15 *(1207) //",
  "GK22vidsrgpu:3766": "kiṃ vācyo mahimā mahā-jalanidher yatrendra-vajrāhati- trasto bhūbhṛd amajjad ambu-vicalat-kaulīla-potākṛtiḥ /",
  "GK22vidsrgpu:3767": "maināko 'pi gabhīra-nīra-viluṭhat-pāṭhīna-pṛṣṭhollasac- chevālāṅkura-koṭi-koṭara-kuṭī-kuḍyāntare nirvṛtaḥ // VidSrk_36.16 *(1208) //",
  "GK22vidsrgpu:3768": "vallaṇasya --",
  "GK22vidsrgpu:3769": "kiṃ brūmo harim asya viśvam udare kiṃ vā phaṇāṃ bhoginaḥ śete yatra hariḥ svayaṃ jalanidheḥ so 'py ekadeśe sthitaḥ /",
  "GK22vidsrgpu:3770": "āścaryaṃ kalasodbhavo sa jaladhir yasyaika-hastodare gaṇḍūṣīyati paṅkajīyati phaṇī bhṛṅgīyati śrīpatiḥ // VidSrk_36.17 *(1209) //",
  "GK22vidsrgpu:3771": "kasyacit / (Spdśā.pa. 4025,",
  "GK22vidsrgpu:3772": "Smvsū.mu. 109.49, Skmsa.u.ka. 1702)",
  "GK22vidsrgpu:3773": "vistāro yadi nedṛśo na yadi tad-gāmbhīryam ambhonidher na syād vā yadi sarva-sattva-viṣayas tādṛg-kṛpānugrahaḥ /",
  "GK22vidsrgpu:3774": "antaḥ prajvalatā payāṃsi dahatā jvālāvalīr muñcatā ke na syur vaḍavānalena balinā bhasmāvaśeṣīkṛtāḥ // VidSrk_36.18 *(1210) //",
  "GK22vidsrgpu:3775": "keśaṭasya / (Smvsū.mu. 27.17, Skmsa.u.ka. 1697)",
  "GK22vidsrgpu:3776": "uddīptāgnir asau munir vijayate yasyodare jīryataḥ pāthoder avaśiṣṭam ambu katham apy udgīrṇam anto 'rṇavam /",
  "GK22vidsrgpu:3777": "kiṃ cāsmāj jaṭharānalād iva navas tat-kālavānti-kramād niryātaḥ sa puno yamāya payasām antargato vāḍavaḥ // VidSrk_36.19 *(1211) //",
  "GK22vidsrgpu:3778": "śrī-daśarathasya --",
  "GK22vidsrgpu:3779": "yasmin āpas tad-adhikaraṇasyāsya vahner nivṛttiḥ saṃvāsānte vrajati jalade vaikṛtas tābhir eva /",
  "GK22vidsrgpu:3780": "asty anyo 'pi pralaya-rajanī-saṃnipāte 'py anidro yaḥ sāmudrīr aviratam imās tejasi sve juhoti // VidSrk_36.20 *(1212) //",
  "GK22vidsrgpu:3781": "keśaṭasya --",
  "GK22vidsrgpu:3782": "iti māhātmya-vrajyā",
  "GK22vidsrgpu:3783": "//36//",
  "GK22vidsrgpu:3784": "___________________________________________________________________",
  "GK22vidsrgpu:3785": "37. tataḥ sad-vrajyā",
  "GK22vidsrgpu:3786": "asanto nābhyarthyāḥ suhṛd api na yācyas tanu-dhanaḥ priyā vṛttir nyāyyā caritam asubhaṅge 'py amalinam /",
  "GK22vidsrgpu:3787": "vipady uccaiḥ stheyaṃ padam anuvidheyaṃ ca mahatāṃ satāṃ kenoddiṣṭaṃ viṣamam asi-dhārā-vratam idam // VidSrk_37.1 *(1213) //",
  "GK22vidsrgpu:3788": "dharmakīrteḥ --",
  "GK22vidsrgpu:3789": "priya-prāyā vṛttir vinaya-madhuro vāci niyamaḥ prakṛtyā kalyāṇī matir anavagītaḥ paricayaḥ /",
  "GK22vidsrgpu:3790": "puro vā paścād vā tad idam aviparyāsita-rasaṃ rahasyaṃ sādhūnām anupadi viśuddhaṃ vijayate // VidSrk_37.2 *(1214) //",
  "GK22vidsrgpu:3791": "nindantu nīti-nipuṇā yadi vā stuvantu lakṣmīḥ parāpatatu gacchatu vā yatheṣṭam /",
  "GK22vidsrgpu:3792": "adyaiva vā maraṇam astu yugāntare vā nyāyyāt pathaḥ pravicalanti padaṃ na dhīrāḥ // VidSrk_37.3 *(1215) //",
  "GK22vidsrgpu:3793": "bhartṛhareḥ (nītiśataka 74)",
  "GK22vidsrgpu:3794": "nirmalānāṃ kuto randhraṃ kathaṃcid apavidhyate /",
  "GK22vidsrgpu:3795": "vidhīyate guṇair eva tac ca muktā-maṇer iva // VidSrk_37.4 *(1216) //",
  "GK22vidsrgpu:3796": "tryambakasya --",
  "GK22vidsrgpu:3797": "yadā kiṃcij-jño 'haṃ gaja iva madāndhaḥ samabhavaṃ tadā sarvajño 'smīty abhavad avaliptaṃ mama manaḥ /",
  "GK22vidsrgpu:3798": "yadā kiṃcit kiṃcid budha-jana-sakāśād adhigataṃ tadā mūrkho 'smīti jvara iva mado me vyapagataḥ // VidSrk_37.5 *(1217) //",
  "GK22vidsrgpu:3799": "kālidāsasya (nītiśataka 8)",
  "GK22vidsrgpu:3800": "anuharataḥ khala-sujanāv agrima-pāścātya-bhāgayoḥ sūcyoḥ /*",
  "GK22vidsrgpu:3801": "ekaḥ kurute cchidraṃ guṇavān anyaḥ prapūrayati // VidSrk_37.6 *(1218) //*",
  "GK22vidsrgpu:3802": "gobhaṭṭasya --",
  "GK22vidsrgpu:3803": "puṇḍrekṣu-kāṇḍa-suhṛdo madhurāmbu-bhāvāḥ santaḥ svayaṃ yadi namanti namanti kāmam /",
  "GK22vidsrgpu:3804": "āndolitās tu namana-spṛhayā pareṇa bhajyanta eva śatadhā na punar namanti // VidSrk_37.7 *(1219) //",
  "GK22vidsrgpu:3805": "jatupaṅkāyate doṣaḥ praviśyaivāsatāṃ hṛdi /",
  "GK22vidsrgpu:3806": "satāṃ tu na viśaty eva yadi vā pāradāyate // VidSrk_37.8 *(1220) //",
  "GK22vidsrgpu:3807": "kusuma-stavakasyeva dvayī vṛttir manasvinaḥ /",
  "GK22vidsrgpu:3808": "sarva-lokasya vā mūrdhni śīryate vana eva vā // VidSrk_37.9 *(1221) //",
  "GK22vidsrgpu:3809": "vyāsasya (nītiśataka 25)",
  "GK22vidsrgpu:3810": "rājā tvaṃ vayam apy upāsita-guru-prajñābhimānonnatāḥ khyātas tvaṃ vibhavair yaśāṃsi kavayo dikṣu pratanvanti naḥ /",
  "GK22vidsrgpu:3811": "itthaṃ mānada nātidūram ubhayor apy āvayor antaraṃ yady asmāsu parāṅmukho 'si vayam apy ekāntato niḥspṛhāḥ // VidSrk_37.10 *(1222) //",
  "GK22vidsrgpu:3812": "bhartṛhareḥ --",
  "GK22vidsrgpu:3813": "udanvacchinnā bhūḥ sa ca nidhirapāṃ yojana-śataṃ sadā pānthaḥ pūṣā gagana-parimāṇaṃ kalayati /",
  "GK22vidsrgpu:3814": "iti prāyo bhāvāḥ sphurad-avadhi-mudrā-mukulitāḥ satāṃ prajñonmeṣaḥ punar ayam asīmā vijayate // VidSrk_37.11 *(1223) //",
  "GK22vidsrgpu:3815": "rājaśekharasya /",
  "GK22vidsrgpu:3816": "(Brbā.rā. 1.8, Svsu.ā. 322, Sdsā.da. under 7.4, Skmsa.u.ka. 2123)",
  "GK22vidsrgpu:3817": "sat-pakṣāsṛjavaḥ śuddhāḥ saphalā guṇa-sevinaḥ /",
  "GK22vidsrgpu:3818": "tulyair api guṇaiś citraṃ santaḥ santaḥ śarāḥ śarāḥ // VidSrk_37.12 *(1224) //",
  "GK22vidsrgpu:3819": "vipadi dhairyam athābhyudaye kṣamā sadasi vāk-paṭutā yudhi vikramaḥ /",
  "GK22vidsrgpu:3820": "yaśasi cābhiratir vyasanaṃ śrutau prakṛti-siddham idaṃ hi mahātmanām // VidSrk_37.13 *(1225) //",
  "GK22vidsrgpu:3821": "sa sādhur yo vipannānāṃ sāhāyyam adhigacchati /",
  "GK22vidsrgpu:3822": "na tu durvihitātīta- vastu-pālana-paṇḍitaḥ // VidSrk_37.14 *(1226) //",
  "GK22vidsrgpu:3823": "satyaṃ guṇā guṇavatāṃ vidhi-vaiparītyād yatnārjitā api kalau viphalā bhavanti /",
  "GK22vidsrgpu:3824": "sāphalyam asti sutarām idam eva teṣāṃ yat tāpayanti hṛdayāni punaḥ khalānām // VidSrk_37.15 *(1227) //",
  "GK22vidsrgpu:3825": "apūrvaḥ ko 'pi kopāgniḥ sajjanasya khalasya ca /",
  "GK22vidsrgpu:3826": "ekasya śāmyati snehād vardhate 'nyasya vāritaḥ // VidSrk_37.16 *(1228) //",
  "GK22vidsrgpu:3827": "chāyāṃ kurvanti cānyasya tāpaṃ tiṣṭhanti vātape /",
  "GK22vidsrgpu:3828": "phalanti ca parārthāya pādapā iva sajjanāḥ // VidSrk_37.17 *(1229) //",
  "GK22vidsrgpu:3829": "apekṣante na ca snehaṃ na pātraṃ na daśāntaram /",
  "GK22vidsrgpu:3830": "sadā lokahite saktā ratna-dīpā ivottamāḥ // VidSrk_37.18 *(1230) //",
  "GK22vidsrgpu:3831": "lakṣmīṃ tṛṇāya manyante tad-bhareṇa namanti ca /",
  "GK22vidsrgpu:3832": "aho kim api citrāṇi caritrāṇi mahātmanām // VidSrk_37.19 *(1231) //",
  "GK22vidsrgpu:3833": "añjali-sthāni puṣpāṇi vāsayanti kara-dvayam /",
  "GK22vidsrgpu:3834": "aho sumanasāṃ vṛttir vāma-dakṣiṇayoḥ samā // VidSrk_37.20 *(1232) //",
  "GK22vidsrgpu:3835": "para-guṇa-tattva-grahaṇaṃ sva-guṇāvaraṇaṃ para-vyasana-maunam /*",
  "GK22vidsrgpu:3836": "madhuram aśaṭhaṃ ca vākyaṃ kenāpy upadiṣṭam āryāṇām // VidSrk_37.21 *(1233) //*",
  "GK22vidsrgpu:3837": "vicintyamāno hi karoti vismayaṃ visāriṇā sac-caritena sajjanaḥ /",
  "GK22vidsrgpu:3838": "yadā tu cakṣuḥ-patham eti dehināṃ tadāmṛteneva manāṃsi siñcati // VidSrk_37.22 *(1234) //",
  "GK22vidsrgpu:3839": "saṃparkeṇa tamo-bhidāṃ jagad-agha-pradhvaṃsināṃ dhīmatāṃ krūro 'pi prakṛtaṃ vihāya malinām ālambate bhadratām /",
  "GK22vidsrgpu:3840": "yat tṛṣṇā-glapito 'pi necchati janaḥ pātuṃ tad eva kṣaṇād ujjhaty ambudharodara-sthitam apāṃ patyuḥ payaḥ kṣāratām // VidSrk_37.23 *(1235) //",
  "GK22vidsrgpu:3841": "kvākarāṇāruṣāṃ saṃkhyā saṃkhyātāḥ kāraṇa-krudhaḥ /",
  "GK22vidsrgpu:3842": "kāraṇe 'pi na kupyanti ye te jagati pañcaṣāḥ // VidSrk_37.24 *(1236) //",
  "GK22vidsrgpu:3843": "sujanāḥ paruṣābhidhāyino yadi kaḥ syād aparo 'pi mañju-vāk /*",
  "GK22vidsrgpu:3844": "yadi candra-karāḥ sa-vahnayo nanu jāyeta sudhā kṛto 'nyataḥ // VidSrk_37.25 *(1237) //*",
  "GK22vidsrgpu:3845": "maṅgalasya //",
  "GK22vidsrgpu:3846": "ye dīneṣu kṛpālavaḥ spṛśati yān alpo 'pi na śrīmadaḥ śrāntā ye ca paropakāra-karaṇe hṛṣyanti ye yācitāḥ /",
  "GK22vidsrgpu:3847": "svasthāḥ saty api yauvanodaya-mahā-vyādhi-prakope 'pi ye te bhū-maṇḍala-maṇḍanaika-tilakāḥ santaḥ kiyanto janāḥ // VidSrk_37.26 *(1238) //",
  "GK22vidsrgpu:3848": "yaśo rakṣanti na prāṇān pāpād bibhati na dviṣaḥ /",
  "GK22vidsrgpu:3849": "anviṣyanty arthino nārthān nisargo 'yaṃ mahātmanām // VidSrk_37.27 *(1239) //",
  "GK22vidsrgpu:3850": "yathā yathā parāṃ koṭir guṇaḥ samadhirohati /",
  "GK22vidsrgpu:3851": "santaḥ kodaṇḍa-dharmāṇo viramanti tathā tathā // VidSrk_37.28 *(1240) //",
  "GK22vidsrgpu:3852": "ayaṃ nijaḥ paro veti gaṇanā laghu-cetasām /",
  "GK22vidsrgpu:3853": "udāra-caritānāṃ tu vasudhaiva kuṭumbakam // VidSrk_37.29 *(1241) //",
  "GK22vidsrgpu:3854": "ye prāpte vyasane 'py anākula-dhiyaḥ saṃpatsu naivonnatāḥ prāpte naiva parāṅ-mukhāḥ praṇayini prāṇopayogair api /",
  "GK22vidsrgpu:3855": "hrīmantaḥ sva-guṇa-praśaṃsana-vidhāv anya-stutau paṇḍitā dhig dhātrā kṛpaṇena yena na kṛtāḥ kalpānta-dīrghāyuṣaḥ // VidSrk_37.30 *(1242) //",
  "GK22vidsrgpu:3856": "kare ślāghyas tyāgaḥ śirasi guru-pāda-praṇayitā mukhe satyā vāṇī śrutam anavagītaṃ śravaṇayoḥ /",
  "GK22vidsrgpu:3857": "hṛdi svacchā vṛttir vijayi-bhujayor vīryam atulaṃ vināpy aiśvaryeṇa sphurati mahatāṃ maṇḍanam idam // VidSrk_37.31 *(1243) //",
  "GK22vidsrgpu:3858": "(nītiśataka 53)",
  "GK22vidsrgpu:3859": "vajrād api kaṭhorāṇi mṛdūni kusumād api /",
  "GK22vidsrgpu:3860": "lokottarāṇāṃ cetāṃsi ko hi vijñātum arhati // VidSrk_37.32 *(1244) //",
  "GK22vidsrgpu:3861": "bhavabhūteḥ (u.rā.ca. 2.7)",
  "GK22vidsrgpu:3862": "ā paritoṣād viduṣāṃ na sādhu manye prayoga-vijñānam /*",
  "GK22vidsrgpu:3863": "balavad api śikṣitānām ātmany apratyayaṃ cetaḥ // VidSrk_37.33 *(1245) //*",
  "GK22vidsrgpu:3864": "(śākuntala 1.2)",
  "GK22vidsrgpu:3865": "purāṇam ity eva na sādhu sarvaṃ na cāpi kāvyaṃ navam ity avadyam /",
  "GK22vidsrgpu:3866": "santaḥ parīkṣyānyatarad bhajante mūḍhaḥ para-pratyaya-hārya-buddhiḥ // VidSrk_37.34 *(1246) //",
  "GK22vidsrgpu:3867": "kālidāsasyaitau (ma.a.mi. 1.2) --",
  "GK22vidsrgpu:3868": "guhya-pidhānaika-paraḥ sujano vastrāyate sadā piśunam /*",
  "GK22vidsrgpu:3869": "bhavatām ayaṃ viḍambo yad idaṃ chidrair visūtrayatu // VidSrk_37.35 *(1247) //*",
  "GK22vidsrgpu:3870": "brūta nūtana-kūṣmāṇḍa- phalānāṃ ke bhavanty amī /",
  "GK22vidsrgpu:3871": "aṅgulī-kathanād eva yan na jīvanti māninaḥ // VidSrk_37.36 *(1248) //",
  "GK22vidsrgpu:3872": "yan netrais tribhir īkṣate na giriśo nāṣṭābhir apy abja-bhūḥ sakndo dvādaśabhis na vā na maghavā cakṣuḥ-sahasreṇa vā /",
  "GK22vidsrgpu:3873": "saṃbhūyāpi jagat-trayasya nayanair draṣṭuṃ na yat śakyate pratyādiśya dṛśau samāhita-dhiyaḥ paśyanti tat-paṇḍitāḥ // VidSrk_37.37 *(1249) //",
  "GK22vidsrgpu:3874": "kasyacit / (Skmsa.u.ka. 2122,",
  "GK22vidsrgpu:3875": "śālika-nāthasya)",
  "GK22vidsrgpu:3876": "nīrasāny api rocante karpāsasya phalāni naḥ /",
  "GK22vidsrgpu:3877": "yeṣāṃ guṇamayaṃ janma pareṣāṃ guhya-guptaye // VidSrk_37.38 *(1250) //",
  "GK22vidsrgpu:3878": "guṇavat-pātra mātraika- hārya-niryāsam āśayan /",
  "GK22vidsrgpu:3879": "ātmanāvaiti te lokaḥ sva-bandhur iti dhāvati // VidSrk_37.39 *(1251) //",
  "GK22vidsrgpu:3880": "satatam asatyād bibhyati mā bhaiṣīr iti vadanti bhīteṣu /*",
  "GK22vidsrgpu:3881": "atithi-jana-śeṣam aśnati sajjana-jihve kṛtāthāsi // VidSrk_37.40 *(1252) //*",
  "GK22vidsrgpu:3882": "yady api daivāt sneho naśyati sādhos tathāpi sattveṣu /*",
  "GK22vidsrgpu:3883": "ghaṇṭā-dhvaner ivāntaś ciram anubadhnāti saṃskāraḥ // VidSrk_37.41 *(1253) //*",
  "GK22vidsrgpu:3884": "raviguptasya --",
  "GK22vidsrgpu:3885": "// iti sad-vrajyā //",
  "GK22vidsrgpu:3886": "//37//",
  "GK22vidsrgpu:3887": "___________________________________________________________________",
  "GK22vidsrgpu:3888": "38. tato 'sad-vrajyā",
  "GK22vidsrgpu:3889": "atimaline kartavye bhavati khalānām atīva nipuṇā dhīḥ /*",
  "GK22vidsrgpu:3890": "timire hi kauśikānāṃ rūpaṃ pratipadyante dṛṣṭiḥ // VidSrk_38.1 *(1254) //*",
  "GK22vidsrgpu:3891": "sad-guṇālaṃkṛte kāvye doṣān mṛgayate khalaḥ /",
  "GK22vidsrgpu:3892": "vane puṣpa-kalākīrṇaḥ karabhaḥ kaṇṭakān iva // VidSrk_38.2 *(1255) //",
  "GK22vidsrgpu:3893": "mukharasyāprasannasya mitra-kārya-vighātinaḥ /",
  "GK22vidsrgpu:3894": "nirmāṇam āśā-nāśāya durjanasya ghanasya ca // VidSrk_38.3 *(1256) //",
  "GK22vidsrgpu:3895": "nirvāte vyajanaṃ madāndha-kariṇāṃ darpopaśāntau śṛṇiḥ poto dustara-vāri-rāśi-taraṇe dīpo 'ndhakārāgame /",
  "GK22vidsrgpu:3896": "itthaṃ tad bhuvi nāsti yatra vidhinā nopāya-cintā kṛtā manye durjana-citta-vṛtti-haraṇe dhātāpi bhagnodyamaḥ // VidSrk_38.4 *(1257) //",
  "GK22vidsrgpu:3897": "akāraṇāviṣkṛta-vaira-dāruṇād asajjanāt kasya bhayaṃ na jāyate /",
  "GK22vidsrgpu:3898": "viṣaṃ mahāher iva yasya durvacaḥ suduḥsahaṃ saṃnihitaṃ sadā mukhe // VidSrk_38.5 *(1258) //",
  "GK22vidsrgpu:3899": "khala-vṛndaṃ śmaśānaṃ ca bhavaty apacitaṃ yadā /",
  "GK22vidsrgpu:3900": "dhruvaṃ tadaiva lokānāṃ kalyāṇam avagamyate // VidSrk_38.6 *(1259) //",
  "GK22vidsrgpu:3901": "antar-malina-dehena bahir āhlāda-kāriṇā /",
  "GK22vidsrgpu:3902": "mahā-kāla-phaleneva kaḥ khalena na vañcitaḥ // VidSrk_38.7 *(1260) //",
  "GK22vidsrgpu:3903": "sarvatraiva khalo janaḥ saralatā-sad-bhāva-niḥsaṅgināṃ sādhūnāṃ pada-bandhanāya piśuna-prauḍhābhimānodyamaḥ /",
  "GK22vidsrgpu:3904": "sūtraṃ kiṃcid apūrvam eva jaṭharād utpādya sadyaḥ svayaṃ lūtā-tantu-vitāna-jāla-kuṭilaṃ cakraṃ karoty adbhutam // VidSrk_38.8 *(1261) //",
  "GK22vidsrgpu:3905": "devānām api paśyantāṃ sa śriyā medhyate khalu /",
  "GK22vidsrgpu:3906": "vāsasāpi na yogo 'sti niścakrasya pinākinaḥ // VidSrk_38.9 *(1262) //",
  "GK22vidsrgpu:3907": "stokenonnatim āyāti stokenāyāty adhogatim /",
  "GK22vidsrgpu:3908": "aho na sadṛśī vṛttis tulākoṭeḥ khalasya ca // VidSrk_38.10 *(1263) //",
  "GK22vidsrgpu:3909": "ākhubhyaḥ kiṃ khalair jñātaṃ khalebhyaḥ kim athākhubhiḥ /*",
  "GK22vidsrgpu:3910": "anyad pt para-gṛhotkhātāt karma yeṣāṃ na vidyate // VidSrk_38.11 *(1264) //*",
  "GK22vidsrgpu:3911": "durjana-dūṣita-manasāṃ puṃsāṃ svajane 'pi nāsti viśvāsaḥ /*",
  "GK22vidsrgpu:3912": "bālaḥ pāyasa-dagdho dadhy api phūtkṛtya bhakṣayati // VidSrk_38.12 *(1265) //*",
  "GK22vidsrgpu:3913": "guṇotkarṣa-dveṣād pt prakṛti-mahatām apy asadṛśaṃ khalaḥ kiṃcid vākyaṃ racayati ca vistārayati ca /",
  "GK22vidsrgpu:3914": "na ced evaṃ tādṛk kamala-kalikārdha-pratinidhau muneḥgr gaṇḍūṣe 'bdhiḥ sthita iti kuto 'yaṃ kalakalaḥ // VidSrk_38.13 *(1266) //",
  "GK22vidsrgpu:3915": "priya-sakhi vipad-daṇḍa-prānta-prapāta-paramparā- paricaya-cale cintā-cakre nidhāya vidhiḥ khalaḥ /",
  "GK22vidsrgpu:3916": "mṛdam iva balāt piṇḍīkṛtya pragalbha-kulākavad bhramayati mano no jānīmaḥ kim atra vidhāsyati // VidSrk_38.14 *(1267) //",
  "GK22vidsrgpu:3917": "pādāhato 'tha dhṛta-daṇḍa-vighaṭṭito vā yaṃ daṃṣṭrayā spṛśati taṃ kila hanti sarpaḥ /",
  "GK22vidsrgpu:3918": "ko 'py anya eṣa piśuno 'tra bhujaṅga-dharmā karṇe paraṃ spṛśati hanty aparaṃ sa-mūlam // VidSrk_38.15 *(1268) //",
  "GK22vidsrgpu:3919": "pariśuddhām api vṛttiṃ samāśrito durjanaḥ parān vyathate /*",
  "GK22vidsrgpu:3920": "pavanāśino 'pi bhujagāḥ paropaghātaṃ na muñcanti // VidSrk_38.16 *(1269) //*",
  "GK22vidsrgpu:3921": "raviguptasya --",
  "GK22vidsrgpu:3922": "agamyo mantrāṇāṃ prakṛti-bhiṣajām apy aviṣayaḥ sudhā-sārāsādhyo visadṛśa-tarārambha-gahanaḥ /",
  "GK22vidsrgpu:3923": "jagad bhrāmī-kartuṃ pariṇata-dhiyānena vidhinā sphuṭaṃ sṛṣṭo vyādhiḥ prakṛti-viṣamo durjana-janaḥ // VidSrk_38.17 *(1270) //",
  "GK22vidsrgpu:3924": "yaḥ svān api prathamam asta-samasta-sādhu- vṛttir guṇān khalatayā malinī-karoti /",
  "GK22vidsrgpu:3925": "tasyāsya bhogina ivogra-ruṣaḥ khalasya dākṣiṇyam asti katham anya-guṇopamarde // VidSrk_38.18 *(1271) //",
  "GK22vidsrgpu:3926": "randhrānveṣiṇi duṣṭa-dṛṣṭi-viṣiṇi svacchāśayad-veṣiṇi kṣipre roṣiṇi śarma-śoṣiṇe vinā hetuṃ jagat-ploṣiṇi /",
  "GK22vidsrgpu:3927": "svārthārthaṃ mṛdu-bhāṣiṇīṣṭa-vihatav ekāntatas toṣiṇi śreyaḥ kruddha-bhujaṅga-bhoga-viṣame saṃvidyate kiṃ khale // VidSrk_38.19 *(1272) //",
  "GK22vidsrgpu:3928": "guṇākarasya śleṣa-ślokau --",
  "GK22vidsrgpu:3929": "jāḍyaṃ hrīmati gaṇyate vrata-rucau dambhaḥ śucau kaitavaṃ śūre nirghṛṇatārjave vimatinā dainyaṃ priyālāpini /",
  "GK22vidsrgpu:3930": "tejasviny avaliptatā mukharatā vaktary aśaktiḥ sthire tat ko nāma bhaved guṇaḥ sa guṇināṃ yo durjane nāṅkitaḥ // VidSrk_38.20 *(1273) //",
  "GK22vidsrgpu:3931": "vandyān nindati duḥkhitān upahasaty ābādhate bāndhavān śūrān dveṣṭi dhana-cyutān paribhavaty ājñāpayaty āśritān /",
  "GK22vidsrgpu:3932": "guhyāni prakaṭī-karoti ghaṭayaty anyonya-vairāśrayān brūte śīghram avācyam ujjhita-guṇo gṛhṇāti doṣān khalaḥ // VidSrk_38.21 *(1274) //",
  "GK22vidsrgpu:3933": "yad yad iṣṭataraṃ tat tad deyaṃ guṇavate kila /",
  "GK22vidsrgpu:3934": "ata eva khalo doṣān sādhubhyaḥ saṃprayacchati // VidSrk_38.22 *(1275) //",
  "GK22vidsrgpu:3935": "karuṇā-dravam eva durjanaḥ sutarāṃ sat-puruṣaṃ prabādhate /*",
  "GK22vidsrgpu:3936": "mṛdukaṃ hi bhinatti kaṇṭakaḥ kaṭhine kuṇṭhaka iva jāyate // VidSrk_38.23 *(1276) //*",
  "GK22vidsrgpu:3937": "ārambha-gurvī kṣayiṇī krameṇa laghvī purā vṛddhimatī ca paścāt /",
  "GK22vidsrgpu:3938": "dinasya pūrvārdha-parārdha-bhinnā chāyeva maitrī khala-sajjanānām // VidSrk_38.24 *(1277) //",
  "GK22vidsrgpu:3939": "khalānāṃ kharjūra-kṣitiruha-kaṭhoraṃ kva ca manaḥ kva conmīlan-mallī-kusuma-sukumārāḥ kavi-giraḥ /",
  "GK22vidsrgpu:3940": "itīmaṃ vyāmohaṃ parihara vicitrāḥ śṛṇu kathā yathāyaṃ pīyūṣa-dyutir upala-khaṇḍaṃ dravayati // VidSrk_38.25 *(1278) //",
  "GK22vidsrgpu:3941": "upakāriṇi śuddha-matau vārjane yaḥ samācarati pāpam /*",
  "GK22vidsrgpu:3942": "taṃ janam asatya-saṃdhaṃ bhagavati vasudhe kathaṃ vahasi // VidSrk_38.26 *(1279) //*",
  "GK22vidsrgpu:3943": "mukhe nīcasya patitā aher iva payaḥ-kaṇāḥ /",
  "GK22vidsrgpu:3944": "kṣaṇena viṣatāṃ yānti sūkta-pīyūṣa-bindavaḥ // VidSrk_38.27 *(1280) //",
  "GK22vidsrgpu:3945": "muṇḍā-priyād āyati-duḥkha-dāyino vasantam utsārya vijṛmbhita-śriyaḥ /",
  "GK22vidsrgpu:3946": "na kaḥ khalāt tāpita-mitra-maṇḍalād upaiti pāpaṃ tapa-vāsarād iva // VidSrk_38.28 *(1281) //",
  "GK22vidsrgpu:3947": "nara-dattasya --",
  "GK22vidsrgpu:3948": "tulyotpattī prakṛti-dhavalāv apy amū śaṅkha-somau tatra sthāṇur vidhum asadṛśenottamāṅgena dhatte /",
  "GK22vidsrgpu:3949": "śaṅkhas tāpa-krakaca-nicayair bhidyate śaṅkha-kāraiḥ ko nāmāntaḥ-prakṛti-kuṭilo durgatiṃ nābhiyāti // VidSrk_38.29 *(1282) //",
  "GK22vidsrgpu:3950": "akalita-nija-para-rūpaḥ svakam api doṣaṃ para-sthitaṃ vetti /*",
  "GK22vidsrgpu:3951": "nāvāsthitas taṭasthān acalān api vicalitān manute // VidSrk_38.30 *(1283) //*",
  "GK22vidsrgpu:3952": "āśrayāśaḥ kṛṣṇavartmā dahanaś caiṣa durjanaḥ /",
  "GK22vidsrgpu:3953": "agnir eva tathāpy asmin syād bhasmani hutaṃ hutam // VidSrk_38.31 *(1284) //",
  "GK22vidsrgpu:3954": "varam ākṣīṇataivāstu śaśino durjanasya ca /",
  "GK22vidsrgpu:3955": "na pravṛddhis tu vistāri- lāñchana-pratipādinī // VidSrk_38.32 *(1285) //",
  "GK22vidsrgpu:3956": "sarvatra mukhara-capalāḥ prabhavanti na loka-saṃmatā guṇinaḥ /*",
  "GK22vidsrgpu:3957": "tiṣṭhanti vāri-rāśeḥur upari taraṅgās tale maṇayaḥ // VidSrk_38.33 *(1286) //*",
  "GK22vidsrgpu:3958": "ārambha-ramaṇīyāni vimarde virasāni ca /",
  "GK22vidsrgpu:3959": "prāyo vairāvasānāni saṃgatāni khalaiḥ saha // VidSrk_38.34 *(1287) //",
  "GK22vidsrgpu:3960": "guṇa-kaṇikān api sujanaḥ śaśilekhām iva śivaḥ śirasi kurute /*",
  "GK22vidsrgpu:3961": "candra iva padma-lakṣmīṃ na kṣamate para-guṇaṃ piśunaḥ // VidSrk_38.35 *(1288) //*",
  "GK22vidsrgpu:3962": "bibhīmo vayam atyantaṃ cākrikasya guṇād api /",
  "GK22vidsrgpu:3963": "niṣpannam api yaḥ pātraṃ guṇenaiva nikṛntati // VidSrk_38.36 *(1289) //",
  "GK22vidsrgpu:3964": "para-saṃtāpana-hetur yatrāhani na prayāti niṣpattim /*",
  "GK22vidsrgpu:3965": "antar-manā asādhur gaṇayati na tad-āyuṣo madhye // VidSrk_38.37 *(1290) //*",
  "GK22vidsrgpu:3966": "divasān tān abhinandati bahu-manute teṣu janmano lābham /*",
  "GK22vidsrgpu:3967": "ye yānti duṣṭa-buddheḥ paropatāpābhiyogena // VidSrk_38.38 *(1291) //*",
  "GK22vidsrgpu:3968": "dayā-mṛduṣu durjanaḥ paṭutarāvalepoddhavaḥ parāṃ vrajati vikriyāṃ na hi bhayaṃ tataḥ paśyati /",
  "GK22vidsrgpu:3969": "yatas tu bhaya-śaṅkayā sukṛśayāpi saṃspṛśyate vinīta iva nīcakaiś carati tatra śāntoddhavaḥ // VidSrk_38.39 *(1292) //",
  "GK22vidsrgpu:3970": "śūrasya --",
  "GK22vidsrgpu:3971": "asajjanāś cen madhurair vacobhiḥ śakyanta eva pratikartum āryaiḥ /",
  "GK22vidsrgpu:3972": "tat ketakī-reṇubhir amburāśer bandha-kriyāyām api kaḥ prayāsaḥ // VidSrk_38.40 *(1293) //",
  "GK22vidsrgpu:3973": "nūnaṃ darpāt tuhina-rucinā durjanasya pramārṣṭuṃ nītaṃ ceto na ca dhavalitaṃ helayā nārpitaṃ ca /",
  "GK22vidsrgpu:3974": "yenedānīṃ malina-hṛdayo lakṣyate śīta-raśmir yasmāc cāyaṃ hṛdaya-rahito durvidhaḥ sarvadaiva // VidSrk_38.41 *(1294) //",
  "GK22vidsrgpu:3975": "niryantraṇaṃ yatra na vartitavyaṃ na moditavyaṃ praṇayātivāde /",
  "GK22vidsrgpu:3976": "viśaṅkitānyonya-bhayaṃ sudūrān namaskriyām arhati sauhṛdaṃ tat // VidSrk_38.42 *(1295) //",
  "GK22vidsrgpu:3977": "abhinandasya --",
  "GK22vidsrgpu:3978": "ete snigdhatamā iti mā mā kṣudreṣu kuruta viśvāsam /*",
  "GK22vidsrgpu:3979": "siddhārthānām eṣāṃ sneho 'py aśrūṇi pātayati // VidSrk_38.43 *(1296) //*",
  "GK22vidsrgpu:3980": "vṛthā-jvalita-kopāgneḥ paruṣākṣara-vādinaḥ /",
  "GK22vidsrgpu:3981": "durjanasyāuṣadhaṃ nāsti kiṃcid anyad anuttarāt // VidSrk_38.44 *(1297) //",
  "GK22vidsrgpu:3982": "cakra-saṃbhāriṇi krūre para-cchidrānusāriṇi /",
  "GK22vidsrgpu:3983": "dvijihve dṛṣṭa-mātre cet kasya na syāc camatkṛtiḥ // VidSrk_38.45 *(1298) //",
  "GK22vidsrgpu:3984": "cakṣur āśrayate kāmaḥ kāmukasya daridrataḥ /",
  "GK22vidsrgpu:3985": "krūrasya cāprabhavataḥ para-drohaḥ sarasvatīm // VidSrk_38.46 *(1299) //",
  "GK22vidsrgpu:3986": "śatānandasya --",
  "GK22vidsrgpu:3987": "khalaṃ dṛṣṭvaiva sādhūnāṃ hṛdayaṃ kāṣṭhavad bhavet /",
  "GK22vidsrgpu:3988": "tatas tad dārayaty asya vācaḥ krakaca-karkaśāḥ // VidSrk_38.47 *(1300) //",
  "GK22vidsrgpu:3989": "hetor vinopakārī yadi nāma śateṣu kaścid ekaḥ syāt /*",
  "GK22vidsrgpu:3990": "tatrāpi kliṣṭa-dhiyāṃ doṣaṃ vakṣyaty atikhalatvam // VidSrk_38.48 *(1301) //*",
  "GK22vidsrgpu:3991": "ākrānteva mahopalena muninā śapteva durvāsasā sātatyaṃ bata mudriteva jatunā nīteva mūrchāṃ viṣaiḥ /",
  "GK22vidsrgpu:3992": "baddhevātanu-rajjubhiḥ para-guṇān vaktuṃ na śaktā satī jihvā loha-śalākayā khala-mukhe viddheva saṃlakṣyate // VidSrk_38.49 *(1302) //",
  "GK22vidsrgpu:3993": "śrīdharmadāsasya --",
  "GK22vidsrgpu:3994": "prakṛtir iha khalānāṃ doṣa-cittaṃ guṇajñe vinaya-lalita-bhāve dveṣa-raktā ca buddhiḥ /",
  "GK22vidsrgpu:3995": "ubhayam idam avaśyaṃ jāyate sarva-vāraṃ paṭur api niyatātmā kīrtim evābhidhatte // VidSrk_38.50 *(1303) //",
  "GK22vidsrgpu:3996": "// ity asad-vrajyā //",
  "GK22vidsrgpu:3997": "//38//",
  "GK22vidsrgpu:3998": "___________________________________________________________________",
  "GK22vidsrgpu:3999": "39. tato dīna-vrajyā",
  "GK22vidsrgpu:4000": "prātar bāṣpāmbu-bindu-vyatikara-vigalat-klinna-sṛkkaḥ kathaṃcit kiṃcit saṃkubja-jaṅghā-janita-jaḍa-javo jīrṇa-jānur jarārtaḥ /",
  "GK22vidsrgpu:4001": "muṣṭy-āvaṣṭabhya yaṣṭiṃ kaṭi-puṭa-vicaṭat-karpaṭaḥ pluṣṭa-kanthaḥ kunthann utthāya pānthaḥ pathi paruṣa-marun-mūrcchyamānaḥ prayāti // VidSrk_39.1 *(1304) //",
  "GK22vidsrgpu:4002": "puṇyānau pūrṇa-vāñchaḥ prathamam agaṇita-ploṣa-doṣaḥ pradoṣe pānthas taptvā prasuptaḥ pratata-tanu-tṛṇe dhāmani grāma-devyāḥ /",
  "GK22vidsrgpu:4003": "utkampī karpaṭārghe jarati pada-hati-cchidrite cchinna-nidro vāte vāti prakamaṃ hima-kaṇini kaṇan koṇataḥ koṇam eti // VidSrk_39.2 *(1305) //",
  "GK22vidsrgpu:4004": "bāṇasya (Svsu.ā. 1857,",
  "GK22vidsrgpu:4005": "Spdśā.pa. 3946,",
  "GK22vidsrgpu:4006": "Smvsū.mu. 64.12, Skmsa.u.ka. 1344)",
  "GK22vidsrgpu:4007": "potān etān api gṛhavati grīṣma-māsāvasānaṃ yāvan nirvāhayati bhavatī yena vā kenacid vā /",
  "GK22vidsrgpu:4008": "paścād ambhodhara-jala-parīpātam āsādya tumbī kūṣmāṇḍī ca prabhavati tadā bhūbhujaḥ ke vayaṃ ke // VidSrk_39.3 *(1306) //",
  "GK22vidsrgpu:4009": "dharaṇīdharasya --",
  "GK22vidsrgpu:4010": "kṣut-kṣāmāḥ śiśavaḥ śavā iva tanur mandādaro bāndhavo liptā jarjara-karkarī-jala-lavair no māṃ tathā bādhate /",
  "GK22vidsrgpu:4011": "gehinyāḥ sphuṭitāṃśukaṃ ghaṭayituṃ kṛtvā sakāku-smitaṃ kupyantī prativeśinī pratidinaṃ sūcīṃ yathā yācitā // VidSrk_39.4 *(1307) //",
  "GK22vidsrgpu:4012": "kasyacit / (Skmsa.u.ka. 2238)",
  "GK22vidsrgpu:4013": "sākrandāḥ śiśavaḥ sa-patra-puṭakā vaptuḥ puro-vartinaḥ pracchanne ca vadhūr vibhāga-kuśalā madhye sthitā gehinī /",
  "GK22vidsrgpu:4014": "kaṭyācchādana-bandhakena katham apy āsāditenāndhasā sindūrāruṇa-maṇḍale savitari prāṇāhutir dīyate // VidSrk_39.5 *(1308) //",
  "GK22vidsrgpu:4015": "ete daridra-śiśavas tanu-jīrṇa-kanthāṃ skandhe nidhāya malināṃ pulakākulāṅgāḥ /",
  "GK22vidsrgpu:4016": "sūrya-sphurat-kara-karambita-bhitti-deśa -lābhāya śīta-samaye kalim ācaranti // VidSrk_39.6 *(1309) //",
  "GK22vidsrgpu:4017": "tasminn eva gṛhodare rasavatī tatraiva sā kaṇḍanī tatropaskaraṇāni tatra śiśavas tatraiva vāsaḥ svayam /",
  "GK22vidsrgpu:4018": "etat soḍhavato 'pi duḥstha-gṛhiṇaḥ kiṃ brūmahe durdaśām adya śvo vijaniṣyamāṇa-gṛhiṇī tatraiva yat kunthati // VidSrk_39.7 *(1310) //",
  "GK22vidsrgpu:4019": "kasyacit / (Skmsa.u.ka. 2239,",
  "GK22vidsrgpu:4020": "vainateyasya)",
  "GK22vidsrgpu:4021": "adyāśanaṃ śiśu-janasya balena jātaṃ śvo vā kathaṃ nu bhaviteti vicintayantī /",
  "GK22vidsrgpu:4022": "ity aśru-pāta-malinī-kṛta-gaṇḍa-deśā necched daridra-gṛhiṇī rajanī-virāmam // VidSrk_39.8 *(1311) //",
  "GK22vidsrgpu:4023": "kasyacit / (Skmsa.u.ka. 2241)",
  "GK22vidsrgpu:4024": "saktūñ śocati saṃplutān pratikaroty ākrandato bālakān pratyutsiñcati karpareṇa salilaṃ śayyā-tṛṇaṃ rakṣati /",
  "GK22vidsrgpu:4025": "dattvā mūrdhani śīrṇaṃ śūrpa-śakalaṃ jīrṇe gṛhe vyākulā kiṃ tad yan na karoti duḥstha-gṛhiṇī deve bhṛśaṃ varṣati // VidSrk_39.9 *(1312) //",
  "GK22vidsrgpu:4026": "yogeśvarasya /",
  "GK22vidsrgpu:4027": "(Skmsa.u.ka. 2245, laṅga-dattasya; Svsu.ā. 3201)",
  "GK22vidsrgpu:4028": "jarad-ambara-saṃvaraṇa-granthi-vidhau grantha-kāra eko 'ham /*",
  "GK22vidsrgpu:4029": "parimita-kadanna-baṇṭana-vidyā-pāraṃ-gatā gṛhiṇī // VidSrk_39.10 *(1313) //*",
  "GK22vidsrgpu:4030": "vīrasya / (Skmsa.u.ka. 2230, bhānoḥ)",
  "GK22vidsrgpu:4031": "mā rodīś ciram ehi vatsa viphalaṃ dṛṣṭvādya putrān imān āyāto bhavato 'pi dāsyati pitā graiveyakaṃ vāsasī /",
  "GK22vidsrgpu:4032": "śrutvaivaṃ gṛhiṇī-vacāṃsi nikaṭe kuḍyasya niṣkiṃcano niśvasyāśru-jala-phutānata-mukhaḥ pānthaḥ punaḥ proṣitaḥ // VidSrk_39.11 *(1314) //",
  "GK22vidsrgpu:4033": "kūṣmāṇḍī-viṭapaḥ phalaty avirataṃ siktaḥ suvarṇāmbunā bhūyobhir gaditaṃ hitaiṣibhir itīvāsmābhir aṅgīkṛtam /",
  "GK22vidsrgpu:4034": "tat saṃyācya kutaścid īśvara-gṛhād ānīyamānaṃ śanaiḥ adhvany eva hi bindubhir vigalitaṃ śrāṇe śarāvodare // VidSrk_39.12 *(1315) //",
  "GK22vidsrgpu:4035": "mātar dharma-pare dayāṃ kuru mayi śrānte ca vaideśike dvārālindaka-koṇakeṣu nibhṛtaṃ sthitvā kṣipāmi kṣapām /",
  "GK22vidsrgpu:4036": "ity evaṃ gṛhiṇī-pracaṇḍa-vadanā-vākyena nirbhartsito hasta-nyasta-palāla-muṣṭi-vibhavaḥ pānthaḥ śanair gacchati // VidSrk_39.13 *(1316) //",
  "GK22vidsrgpu:4037": "kasyacit (Svsu.ā. 2416,",
  "GK22vidsrgpu:4038": "ant spd śā.pa. 580 ravidattasya,",
  "GK22vidsrgpu:4039": "Smvsū.mu. 96.3 raviguptasya,",
  "GK22vidsrgpu:4040": "Skmsa.u.ka. 1341 śatānandasya)",
  "GK22vidsrgpu:4041": "lagnaḥ śṛṅga-yuge gṛhī satanayo vṛddhau gurū pārśvayoḥ pucchāgre gṛhiṇī khureṣu śiśavo lagnā vadhūḥ kambale /",
  "GK22vidsrgpu:4042": "ekaḥ śīrṇa-jarad-gavo vidhivaśāt sarvasva-bhūto gṛhe sarveṇaiva kuṭumbakena rudatā suptaḥ samutthāpyate // VidSrk_39.14 *(1317) //",
  "GK22vidsrgpu:4043": "kasyacit / (Skmsa.u.ka. 2226)",
  "GK22vidsrgpu:4044": "śīta-vāta-samudbhinna- pulakāṅkura-śālinī /",
  "GK22vidsrgpu:4045": "mamāmbara-vihīnasya tvag eva paṭikāyate // VidSrk_39.15 *(1318) //",
  "GK22vidsrgpu:4046": "sadyo vibhidyate nūnaṃ daridra-tanu-pañjaram /",
  "GK22vidsrgpu:4047": "yadi na syān manorājya- rajjubhir dṛḍha-saṃyatam // VidSrk_39.16 *(1319) //",
  "GK22vidsrgpu:4048": "prāyo daridra-śiśavaḥ para-mandirāṇāṃ dvāreṣu datta-kara-pallava-līna-dehāḥ /",
  "GK22vidsrgpu:4049": "lajjā-nigūḍha-vacaso bata bhoktu-kāmā bhoktāram ardha-nayanena vilokayanti // VidSrk_39.17 *(1320) //",
  "GK22vidsrgpu:4050": "kasyacit / (Skmsa.u.ka. 2227)",
  "GK22vidsrgpu:4051": "adhva-śramāya caraṇau virahāya dārā abhyarthanāya vacanaṃ ca vapur jarāyai /",
  "GK22vidsrgpu:4052": "etāni me vidadhatas tava sarvadaiva dhātas trapā yadi na kiṃ na pariśramo 'pi // VidSrk_39.18 *(1321) //",
  "GK22vidsrgpu:4053": "vardhana-mukhāsikāyām udara-piśācaḥ kim icchakām icchan /*",
  "GK22vidsrgpu:4054": "paryākulayati gṛhiṇīm akiṃcanaḥ kṛpaṇa-saṃvāsaḥ // VidSrk_39.19 *(1322) //*",
  "GK22vidsrgpu:4055": "varaṃ mṛto na tu kṣudras tathāpi mahad antaram /",
  "GK22vidsrgpu:4056": "ekasya bandhuḥnr nādatte nāmāny asyākhilo janaḥ // VidSrk_39.20 *(1323) //",
  "GK22vidsrgpu:4057": "kṛpaṇasyāstu dāridryaṃ kārpaṇyāvṛti-kārakam /",
  "GK22vidsrgpu:4058": "vibhavas tasya tad-doṣa- ghoṣaṇā-paṭu-ḍiṇḍimaḥ // VidSrk_39.21 *(1324) //",
  "GK22vidsrgpu:4059": "vyāsasya --",
  "GK22vidsrgpu:4060": "jīvatāpi śavenāpi kṛpaṇena na dīyate /",
  "GK22vidsrgpu:4061": "māṃsaṃ vardhayatānena kākasyopakṛtiḥ kṛtā // VidSrk_39.22 *(1325) //",
  "GK22vidsrgpu:4062": "kavirājasya --",
  "GK22vidsrgpu:4063": "śrīphalaṃ yan na tad dīrgham iti tāvad vyavasthitam /*",
  "GK22vidsrgpu:4064": "tatraikānta-dhṛtir yasya manyate mugdha eva saḥ // VidSrk_39.23 *(1326) //*",
  "GK22vidsrgpu:4065": "risūkasya --",
  "GK22vidsrgpu:4066": "dṛḍhatara-nibaddha-muṣṭeḥ koṣa-niṣaṇṇasya sahaja-malinasya /*",
  "GK22vidsrgpu:4067": "kṛpaṇasya kṛpāṇasya ca kevalam ākārato bhedaḥ // VidSrk_39.24 *(1327) //*",
  "GK22vidsrgpu:4068": "gobhaṭṭasya --",
  "GK22vidsrgpu:4069": "pathika he vijahīhi vṛthārthitāṃ na khalu vetsi navas tvam ihāgataḥ /",
  "GK22vidsrgpu:4070": "idam ahi-bhramitaṃ paca-mandiraṃ balibhujo 'pi na yānti yad-antikam // VidSrk_39.25 *(1328) //",
  "GK22vidsrgpu:4071": "raver astamaye yena nidrā netreṣu nirmitā /",
  "GK22vidsrgpu:4072": "tena kiṃ na kṛto mṛtyur martyānāṃ vibhava-kṣaye // VidSrk_39.26 *(1329) //",
  "GK22vidsrgpu:4073": "yenaivāmbara-khaṇḍena divā sañcarate raviḥ /",
  "GK22vidsrgpu:4074": "tenaiva niśi śītāṃśur aho daurgatyam etayoḥ // VidSrk_39.27 *(1330) //",
  "GK22vidsrgpu:4075": "malīmasena dehena pratigeham upasthitāḥ /",
  "GK22vidsrgpu:4076": "ātmanaivātma-kathakā vayaṃ vāyasa-vṛttayaḥ // VidSrk_39.28 *(1331) //",
  "GK22vidsrgpu:4077": "bhūyād ato bahu-vrīhi- śāsanāśā mudhaiva me /",
  "GK22vidsrgpu:4078": "pūrvāparāparāmarśād vimūḍhasyeva me matiḥ // VidSrk_39.29 *(1332) //",
  "GK22vidsrgpu:4079": "// iti dīna-vrajyā //",
  "GK22vidsrgpu:4080": "//39//",
  "GK22vidsrgpu:4081": "___________________________________________________________________",
  "GK22vidsrgpu:4082": "40. tato 'rthāntaranyāsa-vrajyā",
  "GK22vidsrgpu:4083": "kālindyā dalitendra-nīla-śakala-śyāmāmbhaso 'ntarjale magnasyāñjana-puñja-sañcaya-nibhasyāheḥ kuto 'nveṣaṇā /",
  "GK22vidsrgpu:4084": "tārābhāḥ phaṇa-cakravāla-maṇayo na syur yadi dyotino yair evonnatim āpnuvanti guṇinas tair eva yānty āpadam // VidSrk_40.1 *(1333) //",
  "GK22vidsrgpu:4085": "bhagnāśasya karaṇḍa-piṇḍita-tanor mlānendriyasya kṣudhā kṛtvākhur vivaraṃ svayaṃ nipatito naktaṃ mukhe bhoginaḥ /",
  "GK22vidsrgpu:4086": "tṛptas tat-piśitena satvaram asau tenaiva yātaḥ pathā svasthās tiṣṭhata daivam eva jagataḥ śāntau kṣaye cākulam // VidSrk_40.2 *(1334) //",
  "GK22vidsrgpu:4087": "yasyāḥ kṛte nṛpatayas tṛṇavat tyajanti prāṇān priyān api paraspara-baddha-vairāḥ /",
  "GK22vidsrgpu:4088": "teṣām asṛk pibati saiva mahī hatānāṃ śrīḥ prāyaśo vikṛtim eti bahūpabhuktā // VidSrk_40.3 *(1335) //",
  "GK22vidsrgpu:4089": "rathasyaikaṃ cakraṃ bhujaga-yamitāḥ sapta turagāḥ nirālambo mārgaś caraṇa-rahitaḥ sārathir api /",
  "GK22vidsrgpu:4090": "ravir yāty evāntaṃ pratidinam apārasya nabhasaḥ kriyā-siddhiḥ sattve bhavati mahatāṃ nopakaraṇe // VidSrk_40.4 *(1336) //",
  "GK22vidsrgpu:4091": "vāgīśvarasya --",
  "GK22vidsrgpu:4092": "paulastyaḥ katham anya-dāra-haraṇe doṣaṃ na vijñātavān kākutsthena kathaṃ na hema-hariṇasyāsaṃbhavo lakṣitaḥ /",
  "GK22vidsrgpu:4093": "akṣāṇāṃ ca yudhiṣṭhireṇa mahatā jñāto na doṣaḥ kathaṃ pratyāsanna-vipatti-mūḍha-manasāṃ prāyo matiḥ kṣīyate // VidSrk_40.5 *(1337) //",
  "GK22vidsrgpu:4094": "akārye tathyo vā bhavati vitathaḥ kāmam athavā tathāpy uccair dhāmnāṃ harati mahimānaṃ jana-ravaḥ /",
  "GK22vidsrgpu:4095": "tulottīrṇasyāpi prakaṭa-nihatāśeṣa-tamasoaḥ raves tādṛk tejo na hi bhavati kanyāṃ gata iti // VidSrk_40.6 *(1338) //",
  "GK22vidsrgpu:4096": "kṛto yad ahnas tanimā himāgame laghīyasī yac ca nidāgha-śarvarī /",
  "GK22vidsrgpu:4097": "anena dṛṣṭānta-yugena gamyate sad-artha-saṃkoca-samudyato vidhiḥ // VidSrk_40.7 *(1339) //",
  "GK22vidsrgpu:4098": "pītāmbarāya tanayāṃ pradadau payodhis tat-kālakūṭa-garalaṃ ca digambarāya /",
  "GK22vidsrgpu:4099": "tatrānayor vadata kasya guṇātirekaḥ prāyaḥ paricchada-kṛtādara eva lokaḥ // VidSrk_40.8 *(1340) //",
  "GK22vidsrgpu:4100": "kiṃ janmanā jagati kasyacid īkṣitena śaktyaiva yāti nijayā puruṣaḥ pratiṣṭhām /",
  "GK22vidsrgpu:4101": "śaktā hi kūpam api śoṣayituṃ na kumbhāḥ kumbhodbhavena punar ambudhir eva pītaḥ // VidSrk_40.9 *(1341) //",
  "GK22vidsrgpu:4102": "puṃsaḥ svarūpa-vinirūpaṇam eva kāryaṃ taj-janma-bhūmi-guṇa-doṣa-kathā vṛthaiva /",
  "GK22vidsrgpu:4103": "kaḥ kālakūṭam abhinandati sāgarotthaṃ ko vāravindam abhinindati paṅkajātam // VidSrk_40.10 *(1342) //",
  "GK22vidsrgpu:4104": "khalvāṭo divaseśvarasya kiraṇaiḥ saṃtāpito mūrdhani chāyām ātapa-vairiṇīm anusaran bilvasya mūlaṃ gataḥ /",
  "GK22vidsrgpu:4105": "tatrāpy āśu kadācid eva patatā bilvena bhagnaṃ śiraḥ prāyo gacchati yatra bhāgya-rahitas tatrāpadāṃ bhājanam // VidSrk_40.11 *(1343) //",
  "GK22vidsrgpu:4106": "alaṃkāraḥ śaṅkākara-naraka-pālaḥ parikaraḥ praśīrṇāṅgo bhṛṅgī vasu ca vṛṣa eko bahu-vayāḥ /",
  "GK22vidsrgpu:4107": "avastheyaṃ sthāṇor api bhavati yatrāmara-guror vidhau vakre mūrdhni sthitavati vayaṃ ke punar amī // VidSrk_40.12 *(1344) //",
  "GK22vidsrgpu:4108": "na saṃbandopādhiṃ dadhata iha dākṣiṇya-nidhayaḥ prahṛṣṭa-premāṇāṃ sa hi sahaja eṣām udayate /",
  "GK22vidsrgpu:4109": "ka ete saṃbandhān malaya-marutaś cūta-taravo yad etān ālabhya pratiparurudānaṃ janayati // VidSrk_40.13 *(1345) //",
  "GK22vidsrgpu:4110": "lokottaraṃ caritam arpayati pratiṣṭhāṃ puṃsaḥ kulaṃ na hi nimittam udāttatāyāḥ /",
  "GK22vidsrgpu:4111": "vātāpitāpana-muneḥ kalaśāt prasūtir līlāyitaṃ punar amuṣya samudra-pānam // VidSrk_40.14 *(1346) //",
  "GK22vidsrgpu:4112": "sthalīnāṃ dagdhānām upari mṛgatṛṣṇānusaraṇāt tṛṣārtaḥ śāraṅgo viramati na khinne 'pi vapuṣi /",
  "GK22vidsrgpu:4113": "ajānānas tattvaṃ na sa mṛgayate 'nyāṃ ca sarasīm abhūmau pratyāśā na hi phalati vighnaṃ ca kurute // VidSrk_40.15 *(1347) //",
  "GK22vidsrgpu:4114": "kiṃ kūrmasya bhara-vyathā na vapuṣi kṣmāṃ na kṣipaty eṣa yat kiṃ vā nāsti pariśramo dina-karasyāste na yan niścalaḥ /",
  "GK22vidsrgpu:4115": "kiṃ tv aṅgīkṛtam utsṛjan kṛpaṇavad ślāghyo jano lajjate nirvyūḍhiḥ pratipanna-vastuṣu satām ekaṃ batāho vratam // VidSrk_40.16 *(1348) //",
  "GK22vidsrgpu:4116": "svacchāśayo bhavati ko 'pi janaḥ prakṛtyā saṅgaḥ satām abhijanaś ca na hetur atra /",
  "GK22vidsrgpu:4117": "dugdhābdhi-labdha-janano hara-kandharā-sthaḥ svāṃ kālatāṃ tyajati jātu na kālakūṭaḥ // VidSrk_40.17 *(1349) //",
  "GK22vidsrgpu:4118": "vāsaś carma vibhūṣaṇaṃ śava-śiro bhikṣāṇatenāśanaṃ gaur ekaḥ sa ca lāṅgale 'py akuśalas tan-mātra-sāraṃ dhanam /",
  "GK22vidsrgpu:4119": "śarvasyety avagamya yāti vimukhī ratnālayaṃ jāhnavī kaṣṭaṃ durgatikasya jīvitam aho dārair api tyajyate // VidSrk_40.18 *(1350) //",
  "GK22vidsrgpu:4120": "kaivarta-karkaśa-kara-grahaṇa-cyuto 'pi jāle punar nipatitaḥ śapharo varākaḥ /",
  "GK22vidsrgpu:4121": "daivāt tato 'pi galito gilito bakena vāme vidhau vada kathaṃ vyasanasya śāntiḥ // VidSrk_40.19 *(1351) //",
  "GK22vidsrgpu:4122": "khanati na khuraiḥ kṣoṇī-pṛṣṭhaṃ na nardati sādaraṃ prakṛti-puruṣaṃ dṛṣṭvaivāgre na kupyati gām api /",
  "GK22vidsrgpu:4123": "vahati tu dhuraṃ dhuryo dhairyād anuddhata-kandharo jagati kṛtinaḥ kāryaudāryād pt parān atiśerate // VidSrk_40.20 *(1352) //",
  "GK22vidsrgpu:4124": "śiraḥ śārvaṃ svargād pt paśupati-śirastaḥ kṣiti-bhṛtaṃ mahīdhrād uttuṅgād avani-talam asmāc ca jaladhim /",
  "GK22vidsrgpu:4125": "adho 'dho gaṅgāvad vayam upagatā dūram athavā pada-bhraṃśetānāṃ bhavati vinipātaḥ śatamukhaḥ // VidSrk_40.21 *(1353) //",
  "GK22vidsrgpu:4126": "kvāpi kasya ca kuto 'pi kāraṇāc citta-vṛttir iha kiṃ guṇāguṇaiḥ /",
  "GK22vidsrgpu:4127": "unnataṃ yad avadhīrya bhūdharaṃ nīcam abdhim abhiyāti jāhnavī // VidSrk_40.22 *(1354) //",
  "GK22vidsrgpu:4128": "sarasi bahuśas tārā-cchāyāṃ daśan parivañcitaḥ kumuda-viṭapānveṣī haṃso niśāsu vicakṣaṇaḥ /",
  "GK22vidsrgpu:4129": "na daśati punas tārāśaṅkī divāpi sitotpalaṃ kuhaka-cakito lokaḥ satye 'py apāyam avekṣate // VidSrk_40.23 *(1355) //",
  "GK22vidsrgpu:4130": "asthānābhiniveśī prāyo jaḍa eva bhavati no vidvān /*",
  "GK22vidsrgpu:4131": "bālād anyaḥ ko 'mbhasi jighṛkṣatīndoḥ sphurad-bimbam // VidSrk_40.24 *(1356) //*",
  "GK22vidsrgpu:4132": "nirguṇam apy anuraktaṃ prāyo na samāśritaṃ jahati santaḥ /*",
  "GK22vidsrgpu:4133": "saha-vṛddhi-kṣaya-bhājaṃ vahati śaśāṅkaḥ kalaṅkam api // VidSrk_40.25 *(1357) //*",
  "GK22vidsrgpu:4134": "avikāriṇam api sajjanam aniśam anāryaḥ prabādhate 'tyartham /*",
  "GK22vidsrgpu:4135": "kamalinyā kim apakṛtaṃ himasya yas tāṃ sadā dahati // VidSrk_40.26 *(1358) //*",
  "GK22vidsrgpu:4136": "bhayaṃ yad dhanur īśvarasya śiśinā yaj jāmadagnyo hatas tyaktā yena guror girā vasumatī baddho yad ambhonidhiḥ /",
  "GK22vidsrgpu:4137": "ekaikaṃ daśakandhara-kṣaya-kṛto rāmasya kiṃ varṇyate daivaṃ varṇaya yena so 'pi sahasā nītaḥ kathā-śeṣatām // VidSrk_40.27 *(1359) //",
  "GK22vidsrgpu:4138": "śaśinam uditaṃ lekhā-mātraṃ namanti na cetaraṃ gagana-saritaṃ dhatte mūrdhnā haro na nagātmajām /",
  "GK22vidsrgpu:4139": "tribhuvana-patir lakṣmīṃ tyaktvā hariḥ priya-gopikaḥ paricita-guṇa-dveṣī loko navaṃ navam icchati // VidSrk_40.28 *(1360) //",
  "GK22vidsrgpu:4140": "upaśama-phalād vidyā-bījād pt phalaṃ dhanam icchatāṃ bhavati viphalaḥ prārambho yat tad atra kim adbhutam /",
  "GK22vidsrgpu:4141": "niyata-viṣayāḥ sarve bhāvā na yānti hi vikriyāṃ janayitum alaṃ śāler bījaṃ na jātu javāṅkuram // VidSrk_40.29 *(1361) //",
  "GK22vidsrgpu:4142": "tṛṣārtaiḥ sāraṅgaiḥ prati-jaladharaṃ bhūri virutaṃ ghanair muktā dhārāḥ sapadi payasas tān prati muhuḥ /",
  "GK22vidsrgpu:4143": "khagānāṃ ke meghāḥ ka iha vihagā vā jala-mucām ayācyo nārtānām anupakaraṇīyo na mahatām // VidSrk_40.30 *(1362) //",
  "GK22vidsrgpu:4144": "bhartṛhareḥ /",
  "GK22vidsrgpu:4145": "(Spdśā.pa. 1205, Skmsa.u.ka. 1951)",
  "GK22vidsrgpu:4146": "payas tejo vāyur gaganam avanir viśvam api vā svayaṃ viṣṇus tasya tridaśa-jayinaḥ kiṃ na sukaram /",
  "GK22vidsrgpu:4147": "chalān nīto 'dhastād balir aṇuka-rūpeṇa tad api svabhāvāc cakrī yaḥ praguṇam api cakreṇa sṛjati // VidSrk_40.31 *(1363) //",
  "GK22vidsrgpu:4148": "muṣṭikara-guhasya --",
  "GK22vidsrgpu:4149": "kiṃ nojjvalaḥ kim u kalāḥ sakalā na dhatte datte na kiṃ nayanayor mudam unmayūkhaḥ /",
  "GK22vidsrgpu:4150": "rāhos tu cakra-patito 'stamito 'yam induḥ satyaṃ satām ahṛdayeṣu guṇās tṛṇāni // VidSrk_40.32 *(1364) //",
  "GK22vidsrgpu:4151": "atulasya --",
  "GK22vidsrgpu:4152": "lūnās tilās tad-anu śoṣam upāgatās te śoṣād hi śuddhim atha tāpam upetavantaḥ /",
  "GK22vidsrgpu:4153": "tāpāt kaṭhoratara-yantra-nipīḍanāni sneho nimittam iti duḥkha-paraṃmparāyāḥ // VidSrk_40.33 *(1365) //",
  "GK22vidsrgpu:4154": "dugdha mugdham asti yas tvayā dhṛtaḥ sneha eṣa vipad-eka-kāraṇam /*",
  "GK22vidsrgpu:4155": "yat-kṛte tvam apavāsitaṃ punaś chinnam unmathitam agni-sātkṛtam // VidSrk_40.34 *(1366) //*",
  "GK22vidsrgpu:4156": "mūrdhenduḥ parameśvareṇa vidhṛto vakro jaḍātmā kṣayī karṇānte ca parāpakāra-caturo nyasto dvijihvādhipaḥ /",
  "GK22vidsrgpu:4157": "nandī dvāri bahiṣkṛto guṇanidhiḥ kaṣṭaṃ kim atrocyatāṃ pātrāpātra-vicāraṇāsv anipuṇaḥ prāyo bhaved īśvaraḥ // VidSrk_40.35 *(1367) //",
  "GK22vidsrgpu:4158": "kākutsthasya daśānano na kṛtavān dārāpahāraṃ yadi kvāmbhodhiḥ kva ca setubandha-ghaṭanā kvottīrya laṅkājayaḥ /",
  "GK22vidsrgpu:4159": "pārthasyāpi parābhavaṃ yadi ripuḥnr nādāt kva tādṛk tapo nīyante ripubhiḥ samunnati-padaṃ prāyaḥ paraṃ māninaḥ // VidSrk_40.36 *(1368) //",
  "GK22vidsrgpu:4160": "śambūkāḥ kila nirgatār jalanidhes tīreṣu dāvāgninā dahyante maṇayo vaṇik-kara-talair āyānti rājñāṃ śiraḥ /",
  "GK22vidsrgpu:4161": "sthāna-pracyutir alpakasya vipade santas tu deśāntaraṃ yānto yānti sadā samarpita-guṇāḥ ślāghyāḥ parām unnatim // VidSrk_40.37 *(1369) //",
  "GK22vidsrgpu:4162": "ya eko lokānāṃ parama-suhṛd ānanda-janakaḥ kalā-śālī śrīmān nidhuvana-vidhau maṅgala-ghaṭaḥ /",
  "GK22vidsrgpu:4163": "sudhā-sūtiḥ so 'yaṃ tripura-hara-cūḍāmaṇiraho prayāty astaṃ hanta prakṛti-viṣamā daiva-gatayaḥ // VidSrk_40.38 *(1370) //",
  "GK22vidsrgpu:4164": "apetāḥ śatrubhyo vayam iti viṣādo 'yam aphalaḥ pratīkāras tv eṣām aniśam anusaṃdhātum ucitaḥ /",
  "GK22vidsrgpu:4165": "jarāsaṃdhād bhagnaḥ saha halabhṛtā dānava-ripur jaghānainaṃ paścān na kim anila-sūnuḥ priya-sakhaḥ // VidSrk_40.39 *(1371) //",
  "GK22vidsrgpu:4166": "candraḥ kṣayī prakṛti-vakra-tanur jaḍātmā doṣākāraḥ sphurati mitra-vipatti-kāle /",
  "GK22vidsrgpu:4167": "mūrdhnā tathāpi vidhṛtaḥ parameśvareṇa naivāśriteṣu mahatāṃ guṇa-doṣa-cintā // VidSrk_40.40 *(1372) //",
  "GK22vidsrgpu:4168": "śuklīkaroti malināni digantarāṇi candro na śuklayati cātma-gataṃ kalaṅkam /",
  "GK22vidsrgpu:4169": "nityaṃ yathārtha-ghaṭanāhita-mānasānāṃ svārthodyamo bhavati no mahatāṃ kadācit // VidSrk_40.41 *(1373) //",
  "GK22vidsrgpu:4170": "gṛhṇāti yuktam itarac ca jahāti dhīmān eṣa svabhāva-janito mahatāṃ vivekaḥ /",
  "GK22vidsrgpu:4171": "anyonya-miśritam api vyatiricya śuddhaṃ dugdhaṃ pibaty udakam ujjhati rājahaṃsaḥ // VidSrk_40.42 *(1374) //",
  "GK22vidsrgpu:4172": "prāyo bhavaty anucita-sthiti-deśa-bhājaḥ śreyaḥ sva-jīva-paripālana-mātram eva /",
  "GK22vidsrgpu:4173": "antaḥ-pratapta-maru-saikata-dahyamāna- mūlasya campaka-taroḥ ka vikāśa-cintā // VidSrk_40.43 *(1375) //",
  "GK22vidsrgpu:4174": "vidyāyāḥ --",
  "GK22vidsrgpu:4175": "graha-parikavalita-tanur api ravir iha bodhayati padma-ṣaṇḍāni /*",
  "GK22vidsrgpu:4176": "bhavati vipady api mahatām aṅgīkṛta-vastu-nirvāhaḥ // VidSrk_40.44 *(1376) //*",
  "GK22vidsrgpu:4177": "praṇatyā bahu-lābho 'pi na sukhāya manīṣiṇaḥ /",
  "GK22vidsrgpu:4178": "cātakaḥ svalpam apy ambu gṛhṇāty ananta-kandharaḥ // VidSrk_40.45 *(1377) //",
  "GK22vidsrgpu:4179": "kasyopayoga-mātreṇa dhanena ramate manaḥ /",
  "GK22vidsrgpu:4180": "pada-pramāṇam ādhāram ārūḍhaḥ ko na kampate // VidSrk_40.46 *(1378) //",
  "GK22vidsrgpu:4181": "upaiti kṣārābdhiṃ sahati bahu-vāta-vyatikaraṃ puro nānā-bhaṅgān anubhavati paśyaiṣa jaladaḥ /",
  "GK22vidsrgpu:4182": "kathaṃcil labdhāni pravitarati toyāni jagate guṇaṃ vā doṣaṃ vā gaṇayati na dāna-vyasanitā // VidSrk_40.47 *(1379) //",
  "GK22vidsrgpu:4183": "vallaṇasya / (Srkm 1943)",
  "GK22vidsrgpu:4184": "sudhā-dhāmnaḥ kāntiṃ glapayati vilumpaty uḍu-gaṇaṃ kiraty uṣṇaṃ tejaḥ kumuda-vana-lakṣmīḥ śamayati /",
  "GK22vidsrgpu:4185": "ravir jānāty eva pratidivasam astādri-patanaṃ tathāpi pratyagrābhyudaya-taralaḥ kiṃ na kurute // VidSrk_40.48 *(1380) //",
  "GK22vidsrgpu:4186": "kavirājasya --",
  "GK22vidsrgpu:4187": "// ity arthāntaranyāsa-vrajyā //",
  "GK22vidsrgpu:4188": "//40//",
  "GK22vidsrgpu:4189": "___________________________________________________________________",
  "GK22vidsrgpu:4190": "41. tataś cāṭu-vrajyā",
  "GK22vidsrgpu:4191": "deva tvad-vijaya-prayāṇa-samaye kāmboja-vāhāvalī- viṅkhollelkha-visarpiṇi kṣiti-rajaḥ-pūre viyac cumbati /",
  "GK22vidsrgpu:4192": "bhānor vājibhir aṅga-karṣaṇa-rasāsvādaḥ samāsādito labdhaḥ kiṃ ca nabhas-talāmara-dhunī-paṅkeruhair anvayaḥ // VidSrk_41.1 *(1381) //",
  "GK22vidsrgpu:4193": "kasyacit / (Skmsa.u.ka. 1546,",
  "GK22vidsrgpu:4194": "vasukalpasya)",
  "GK22vidsrgpu:4195": "tvad-yantrāṇāṃ prayāṇeṣv anavarata-valat-karṇa-tāla-prakīrṇair ākīrṇe vyomni sarpa-samadagaja-ghaṭā-kumbha-sindūra-pūraiḥ /",
  "GK22vidsrgpu:4196": "bibhrāṇāḥ pāri-bhadra-druma-kusuma-ruco raśmayaḥ patyur ahnāṃ madhyāhne 'py asta-saṃdhyā-bhrama-cakita-dṛśaś cakrire cakravākān // VidSrk_41.2 *(1382) //",
  "GK22vidsrgpu:4197": "sphīto dhāmnā samara-vijayī śrī-kaṭākṣa-pradīrghaḥ snigdha-śyāmaḥ kuvalaya-rucir yuddha-malla tvadīyaḥ /",
  "GK22vidsrgpu:4198": "varṣe 'muṣmin pratinṛpa-yaśaḥ-pūra-gaure parīkṣā- kṣīra-nyastaṃ tulayati mahā-nīla-ratnaṃ kṛpāṇaḥ // VidSrk_41.3 *(1383) //",
  "GK22vidsrgpu:4199": "dig-dantinaḥ sva-kara-puṣkara-lekhanībhir gaṇḍa-sthalān madamasiṃ muhur ādadānāḥ /*",
  "GK22vidsrgpu:4200": "śrī-candra-deva tava toya-nidhi-tīra-tāḍī-patrodareṣu vijaya-stutim ālikhanti // VidSrk_41.4 *(1384) //*",
  "GK22vidsrgpu:4201": "abhinandasya --",
  "GK22vidsrgpu:4202": "satsu rakto dviṣāṃ kālaḥ pītaḥ strīṇāṃ vilocanaiḥ /",
  "GK22vidsrgpu:4203": "śubhra-kīrtyāsi tat satyaṃ catur-varṇāśramo bhavān // VidSrk_41.5 *(1385) //",
  "GK22vidsrgpu:4204": "acalasya --",
  "GK22vidsrgpu:4205": "na janayasi kaṃsa-harṣaṃ vahasi śarīraṃ yaśodayā juṣṭam /*",
  "GK22vidsrgpu:4206": "tyajasi na satyonmukhatām iti satyaṃ vāsudevo 'si // VidSrk_41.6 *(1386) //*",
  "GK22vidsrgpu:4207": "bhadrasya --",
  "GK22vidsrgpu:4208": "na lopo varṇānāṃ na khalu parataḥ pratyaya-vidhir vikāro nāsty eva kvacid api na bhagnāḥ prakṛtayaḥ /",
  "GK22vidsrgpu:4209": "guṇo vā vṛddhir vā satatam upakārāya jagatāṃ muner dākṣī-putrād api tava samarthaḥ pada-vidhiḥ // VidSrk_41.7 *(1387) //",
  "GK22vidsrgpu:4210": "pāṇineḥ / (Skmsa.u.ka. 1378,",
  "GK22vidsrgpu:4211": "śabdārṇavasya)",
  "GK22vidsrgpu:4212": "satyaṃ tvad-guṇa-kīrtanena sukhayaty ākhaṇḍalaṃ nāradaḥ kiṃ tu śrotra-kaṭu kvaṇanti madhupās tat-pārijāta-srajām /",
  "GK22vidsrgpu:4213": "vāryante yadi cāpsaraḥ-pariṣadā te cāmarāḍambarair udvellad-bhuja-valli-kaṅkaṇa-jhaṇat-kāras tadā duḥsahaḥ // VidSrk_41.8 *(1388) //",
  "GK22vidsrgpu:4214": "madhukūṭasya --",
  "GK22vidsrgpu:4215": "yasya dvīpaṃ dharitrī sa ca jaladhir abhūd yasya gaṇḍūṣa-toyaṃ tasyāścaryaika-mūrter api nabhasi vapur yatra durlakṣyam āsīt /",
  "GK22vidsrgpu:4216": "tat-pītaṃ tvad-yaśobhis tribhuvanam abhajaṃs tāni viśrāma-hetos tac cāntaḥ kaiṭabhāreḥ sa ca tava hṛdaye vandanīyas tvam ekaḥ // VidSrk_41.9 *(1389) //",
  "GK22vidsrgpu:4217": "tathāgata-dāsasya / (Skmsa.u.ka. 1377)",
  "GK22vidsrgpu:4218": "karpāsāsthi-pracaya-nicitā nirdhana-śrotriyāṇāṃ yeṣāṃ vātyāpravitata-kuṭī-prāṅgaṇāntā babhūvuḥ /",
  "GK22vidsrgpu:4219": "tat-saudhānāṃ parisara-bhuvi tvat-prasādād idānīṃ krīḍā-yuddha-cchidura-yuvatī-hāra-muktāḥ patanti // VidSrk_41.10 *(1390) //",
  "GK22vidsrgpu:4220": "śubhāṅkasya / (Skmsa.u.ka. 1452)",
  "GK22vidsrgpu:4221": "lakṣmī-vaśīkaraṇa-cūrṇa-sahodarāṇi tvat-pāda-paṅkaja-rajāṃsi ciraṃ jayanti /",
  "GK22vidsrgpu:4222": "yāni praṇāma-militāni nṛṇāṃ lalāṭe lumpanti daiva-likhitāni durakṣarāṇi // VidSrk_41.11 *(1391) //",
  "GK22vidsrgpu:4223": "abhinandasya /",
  "GK22vidsrgpu:4224": "(Sksa.ka.ā. 5.467, Skmsa.u.ka. 1416)",
  "GK22vidsrgpu:4225": "tvaṃ cen nātha kalā-nidhiḥ śaśadharas tat toyanāthā vayaṃ maryādā-nidhir ambhasāṃ patir atha tvaṃ ced vayaṃ vāridāḥ /",
  "GK22vidsrgpu:4226": "sarvāśā-paripūrako jaladharas tvaṃ ced vayaṃ bhūruhaḥ san-mārga-sthiti-sundaras tvam iti cec chākhī vayaṃ cādhvagāḥ // VidSrk_41.12 *(1392) //",
  "GK22vidsrgpu:4227": "dakṣasya / (Skmsa.u.ka. 1437, kasyacit)",
  "GK22vidsrgpu:4228": "pada-hīnān bila-vasatīn bhujagān iva jāta-bhoga-saṃkocān /*",
  "GK22vidsrgpu:4229": "vyathayati mantrākṣaram iva nāma tavārīn vanecarair gītam // VidSrk_41.13 *(1393) //*",
  "GK22vidsrgpu:4230": "tasyaiva / (Skmsa.u.ka. 1575, daṅkasya)",
  "GK22vidsrgpu:4231": "yeṣāṃ veśmasu kambu-karpara-calat-tarku-dhvanir duḥśravaḥ prāg āsīn naranātha saṃprati punas teṣāṃ tavānugrahāt /",
  "GK22vidsrgpu:4232": "ṣaḍ-jādi-krama-raṅgad-aṅguli-calat-pāṇi-skhalat-kaṅkaṇa- śreṇī-nisvana-māṃsalaḥ kala-girāṃ vīṇā-ravaḥ śrūyate // VidSrk_41.14 *(1394) //",
  "GK22vidsrgpu:4233": "kasyacit / (Skmsa.u.ka. 1451,",
  "GK22vidsrgpu:4234": "bhāsokasya)",
  "GK22vidsrgpu:4235": "nātha tvām anuyāce prasīda vijahīhi saṃgarārambham /*",
  "GK22vidsrgpu:4236": "unnati-bhājaḥ saṃprati santi vipakṣāḥ paraṃ girayaḥ // VidSrk_41.15 *(1395) //*",
  "GK22vidsrgpu:4237": "devaḥ sva-stutir astu nāma hṛdi naḥ sarve vasanty āgamās tīrthaṃ na kvacid īdṛg atra bhavati tvat-khaḍga-dhārā yathā /",
  "GK22vidsrgpu:4238": "yām ekaḥ sva-śarīra-śuddhi-rasiko mūrdhnā pratīcchan ripur dvaividhyād anu pañcatāṃ tad anu ca traidaśyam āpa kṣaṇāt // VidSrk_41.16 *(1396) //",
  "GK22vidsrgpu:4239": "rathāṅgasya /",
  "GK22vidsrgpu:4240": "(Smvsū.mu. 97.68, Skmsa.u.ka. 1511)",
  "GK22vidsrgpu:4241": "mat-paryanta-vasundharā-vijayine muktādi-ratnaṃ mayāt tavyaṃ ḍhaukitam eva tubhyam adhunā jāto 'smi niṣkiṃcanaḥ /",
  "GK22vidsrgpu:4242": "ity ullāsita-vīci-bāhur udayān mārtaṇḍa-bimba-cchalāt prātas tapta-kuṭhāram eṣa vahate deva tvad-agre 'mbudhiḥ // VidSrk_41.17 *(1397) //",
  "GK22vidsrgpu:4243": "vasukalpasya /",
  "GK22vidsrgpu:4244": "(Skmsa.u.ka. 1462, kasyāpi)",
  "GK22vidsrgpu:4245": "saṃdndiṣṭaṃ marubhūmi-bhūruha-cayair bhūpāla bhūyād bhavān nirjetā nava-khaṇḍa-maṇḍala-bhuvo yat tvat-prasādād vayam /",
  "GK22vidsrgpu:4246": "pratyāsanna-vipanna-vāraḍa-vadhū-netra-praṇālī-galad- bāṣpāmbhaḥ-plava-paṅka-picchila-talāḥ śrī-muñja modāmahe // VidSrk_41.18 *(1398) //",
  "GK22vidsrgpu:4247": "kasyacit / (Skmsa.u.ka. 1587)",
  "GK22vidsrgpu:4248": "tanvīm ujjhita-bhūṣaṇāṃ kala-giraṃ sītkāram ātanvatīṃ vepantīṃ vraṇitādharāṃ vivasanāṃ romodgamaṃ bibhratīm /",
  "GK22vidsrgpu:4249": "hemante hima-śīta-māruta-bhayād āśliṣya dorbhyāṃ tanuṃ svāṃ mūrtiṃ dayitām ivātirasikāṃ tvad-vidviṣaḥ śerate // VidSrk_41.19 *(1399) //",
  "GK22vidsrgpu:4250": "bhū-saṃparka-rajo-nipāta-malināḥ svasmād gṛhād pt pracyutāḥ sāmānyair api jantubhiḥ karatalair niḥśaṅkam āliṅgitāḥ /",
  "GK22vidsrgpu:4251": "nirlagnāḥ kvacid ekatām upagatā baddhāḥ kvacin mocitāḥ akṣāṇām iva śārayaḥ pratigṛhaṃ bhrāntās tavāri-striyaḥ // VidSrk_41.20 *(1400) //",
  "GK22vidsrgpu:4252": "varṣā-saṃbhṛta-pīti-sāram avaśaṃ stabdhāṅghri-hasta-dvayaṃ bhekaṃ mūrdhni nigṛhya kajjala-rajaḥ-śyāmaṃ bhujaṅgaṃ sthitam /",
  "GK22vidsrgpu:4253": "mugdhā-vyādha-vadhūs tavāri-nagare śūnye cirāt saṃprati svarṇopaskṛti-muṣṭi-sāyaka-dhiyā sākūtam āditsati // VidSrk_41.21 *(1401) //",
  "GK22vidsrgpu:4254": "kasyacit / (Skmsa.u.ka. 1593,",
  "GK22vidsrgpu:4255": "chittapasya)",
  "GK22vidsrgpu:4256": "paryaṅkaḥ śithilīkṛto na bhavatā siṃhāsanān notthitaṃ na krodhānala-dhūma-rājir iva ca bhrū-vallir ullāsitā /",
  "GK22vidsrgpu:4257": "rājñāṃ tvac-caraṇāravindam atha ca śrīcandra puṣpanty amūś cañcac-cāru-marīci-sañcaya-mucāṃ cūḍāmaṇīnāṃ rucaḥ // VidSrk_41.22 *(1402) //",
  "GK22vidsrgpu:4258": "suvinītasya --",
  "GK22vidsrgpu:4259": "dvāraṃ khaḍgibhir āvṛtaṃ bahir api prasivnna-gaṇḍair gajair antaḥ kañcukibhiḥ sphūran maṇidharair adhyāsitā bhūmayaḥ /",
  "GK22vidsrgpu:4260": "ākrāntaṃ mahiṣībhir eva śayanaṃ tvad-vidviṣāṃ mandire rājan saiva cirantana-praṇayinī-śūnye 'pi rājya-sthitiḥ // VidSrk_41.23 *(1403) //",
  "GK22vidsrgpu:4261": "vijaya-pālasya /",
  "GK22vidsrgpu:4262": "(Skmsa.u.ka. 1596, yogeśvarasya; Svsu.ā. 2569,",
  "GK22vidsrgpu:4263": "Smvsū.mu. 97.78, Kuval, p. 161)",
  "GK22vidsrgpu:4264": "atyuktau yadi na prakupyasi mṛṣā-vādaṃ na cen manyase tad brūmo 'dbhuta-kīrtaneṣu rasanā keṣāṃ na kaṇḍūyate /",
  "GK22vidsrgpu:4265": "deva tvad-vijaya-pratāpa-dahana-jvālāvalī-śoṣitāḥ sarve vāridhayas tato ripu-vadhū-bāṣpāmbubhiḥ pūritāḥ // VidSrk_41.24 *(1404) //",
  "GK22vidsrgpu:4266": "tāḍītāḍaṅka-mātrābharaṇa-pariṇatīny ullasat-sindu-vāra- srag-dāmāni dviṣāṃ vo ghana-jaghana-jarad-bhūri-bhūrjāṃśukāni /",
  "GK22vidsrgpu:4267": "vindhya-skandheṣu dhātu-drava-racita-kuca-prānta-patrāṅkurāṇi krīḍanti kroḍa-lagnaiḥ kapi-śiśubhir aviśrāntam antaḥ-purāṇi // VidSrk_41.25 *(1405) //",
  "GK22vidsrgpu:4268": "tvan-nāsīra-visāri-vāraṇa-bhara-bhraśyan-mahī-yantraṇād antaḥ-khinna-bhujaṅga-bhogavigalal-lālābhir āsīn nadī /",
  "GK22vidsrgpu:4269": "kiṃ cāsyāṃ jalakeli-lālasa-valan-nāgāṅganānāṃ phaṇa- śreṇībhir maṇi-keśarābhir abhavat saṃbhūtir ambhoruhām // VidSrk_41.26 *(1406) //",
  "GK22vidsrgpu:4270": "gaṅgādharasya --",
  "GK22vidsrgpu:4271": "saṃgrāmāṅgaṇa-saṃgatena bhavatā cāpe samāropite devākarṇaya yena yena mahasā yad-yat-samāsāditam /",
  "GK22vidsrgpu:4272": "kodaṇḍena śarāḥ śarai ripuśiras tenāpi bhū-maṇḍalaṃ tena tvaṃ bhavatā ca kīrtir anaghā kīrtyā ca loka-trayam // VidSrk_41.27 *(1407) //",
  "GK22vidsrgpu:4273": "saṃgrāmāṅgaṇasya /",
  "GK22vidsrgpu:4274": "(Sksa.ka.ā. 1.115, Skmsa.u.ka. 1557,",
  "GK22vidsrgpu:4275": "karka-rājasya)",
  "GK22vidsrgpu:4276": "śarair vyarthaṃ nātha tribhuvana-jayārambha-caturais tava jyā-nirghoṣaṃ nṛpatir iha ko nāma sahate /",
  "GK22vidsrgpu:4277": "yam uccair ākarṇya tridaśa-patir apy āhava-bhiyā hriyā pārśvaṃ paśyan nibhṛta-nibhṛtaṃ muñcati dhanuḥ // VidSrk_41.28 *(1408) //",
  "GK22vidsrgpu:4278": "nāhillasya --",
  "GK22vidsrgpu:4279": "ṛkṣasya kroḍa-sandhi-prahita-mukhatayā maṇḍalī-bhūta-mūrter ārāt suptasya vīra tvad-ari-vara-pura-dvāri nīhāra-kāle /",
  "GK22vidsrgpu:4280": "prātar nidrā-vinoda-krama-janita-mukhonmīlitaṃ cakṣur ekaṃ vyādhāḥ pālāla-bhasma-sthita-dahana-kaṇākāram ālokayanti // VidSrk_41.29 *(1409) //",
  "GK22vidsrgpu:4281": "te kaupīna-dhanās ta eva hi paraṃ dhātrī-phalaṃ bhuñjate teṣāṃ dvāri nadanti vāji-nivahās tair eva labdhā kṣitiḥ /",
  "GK22vidsrgpu:4282": "tair etat samalaṃkṛtaṃ nija-kulaṃ kiṃ vā bahu brūmahe ye dṛṣṭāḥ parameśvareṇa bhavatā tuṣṭena ruṣṭena vā // VidSrk_41.30 *(1410) //",
  "GK22vidsrgpu:4283": "jayādityasya /",
  "GK22vidsrgpu:4284": "(Skmsa.u.ka. 1404, Spdśā.pa. 1224)",
  "GK22vidsrgpu:4285": "dattendrābhaya-vibhramādbhuta-bhujā-saṃbhāra-gambhīrayā tvad-vṛttyā śithilī-kṛtas tribhuvana-trāṇāya nārāyaṇaḥ /",
  "GK22vidsrgpu:4286": "antas-toṣa-tuṣāra-saurabha-maya-śvāsānilāpūraṇa- prāṇottuṅga-bhujaṅga-talpam adhunā bhadreṇa nidrāyate // VidSrk_41.31 *(1411) //",
  "GK22vidsrgpu:4287": "vatse mādhavi tāta campaka śiśo mākanda konti priye hā mātar madayanti hā kuravaka bhrātaḥ khasar mālati /",
  "GK22vidsrgpu:4288": "ity evaṃ ripu-mandireṣu bhavataḥ śṛṇvanti naktaṃcarā golāṅgūla-vimarda-saṃbhrama-vaśād udyāna-devī-giraḥ // VidSrk_41.32 *(1412) //",
  "GK22vidsrgpu:4289": "śubhāṅkasya / (Skmsa.u.ka. 1599)",
  "GK22vidsrgpu:4290": "vajrin vajram idaṃ jahīhi bhagavan īśa triśūlena kiṃ viṣṇo tvaṃ ca vimuñca cakram amarāḥ sarve tyajantv āyudham /",
  "GK22vidsrgpu:4291": "adyāyaṃ para-cakra-bhūma-nṛpater voḍhuṃ trilokī-dhuraṃ prauḍhārāti-ghaṭā-vighaṭṭana-paṭur dordaṇḍa evodyataḥ // VidSrk_41.33 *(1413) //",
  "GK22vidsrgpu:4292": "bāṇās te para-cakra-vikrama-kalā-vailakṣya-dīkṣā-guroḥ vīkṣante mihirāṃśu-māṃsala-rucaḥ kṣiptāḥ prati-dveṣiṇaḥ /",
  "GK22vidsrgpu:4293": "hastāhallita-hāra-valli-taralā yuddhāṅgaṇālokana- krīḍālola-dig-aṅganā-samudayonmuktāḥ kaṭākṣā iva // VidSrk_41.34 *(1414) //",
  "GK22vidsrgpu:4294": "mañjuśrīmitrasya --",
  "GK22vidsrgpu:4295": "mandodvṛntaiḥ śirobhir maṇi-bhara-gurubhiḥ prauḍha-romāñca-daṇḍa- sphāyan-nirmoka-sandhi-prasarad-avigalat-saṃmada-sveda-pūrāḥ /",
  "GK22vidsrgpu:4296": "jihvā-yugmābhipūrṇānanda-viṣama-samudgīrṇa-varṇābhirāmaṃ velā-śailāṅka-bhājo bhujaga-yuvatayas tvad-guṇān udgṛṇanti // VidSrk_41.35 *(1415) //",
  "GK22vidsrgpu:4297": "(anargha-rāghava 1.56",
  "GK22vidsrgpu:4298": "murāreḥ / (a.rā. 1.56)",
  "GK22vidsrgpu:4299": "jīyāsuḥ kalikāla-karṇaka-jagad dāridrya-dārūdara- vyāghūrṇad-dhūṇa-cūrṇa-laṅgima-juṣas tvat-pādayoḥ pāṃśavaḥ /",
  "GK22vidsrgpu:4300": "lakṣmī-sadma-saroja-reṇu-suhṛdaḥ sevāvanamrī-bhavad- bhūmīpāla-kirīṭa-ratna-kiraṇa-jyotsnā-nadī-bālikāḥ // VidSrk_41.36 *(1416) //",
  "GK22vidsrgpu:4301": "vallaṇasya / (Skmsa.u.ka. 1417)",
  "GK22vidsrgpu:4302": "pṛthur asi guṇaiḥ kīrtyā rāmo nalo bharato bhavān mahati samare śatrughnas tvaṃ sadaiva yudhiṣṭhiraḥ /",
  "GK22vidsrgpu:4303": "iti sucaritair bibhrad rūpaṃ cirantana-bhūbhujāṃ katham asi na māndhātā deva triloka-vidhāyy api // VidSrk_41.37 *(1417) //",
  "GK22vidsrgpu:4304": "kasyacit / (Svsu.ā. 2502,",
  "GK22vidsrgpu:4305": "Skmsa.u.ka. 1436,",
  "GK22vidsrgpu:4306": "vīrya-mitrasya)",
  "GK22vidsrgpu:4307": "prabhur asi vayaṃ mālākāra-vrata-vyavasāyino vacana-kusumaṃ tenāsmābhis tavādara-ḍhaukitam /",
  "GK22vidsrgpu:4308": "yadi tad aguṇaṃ kaṇṭhe mā dhās tathorasi mā kṛthā navam iti kiyat karṇe dhehi kṣaṇaṃ phalatu śramaḥ // VidSrk_41.38 *(1418) //",
  "GK22vidsrgpu:4309": "vīrya-mitrasya / (Skmsa.u.ka. 1638)",
  "GK22vidsrgpu:4310": "bhayam ekam anekebhyaḥ śatrubhyo yugapat sadā /",
  "GK22vidsrgpu:4311": "dadāti tac ca tenāsti rājan citram idaṃ mahat // VidSrk_41.39 *(1419) //",
  "GK22vidsrgpu:4312": "sarvadā sarvado 'sīti mithyā saṃstūyase budhaiḥ /",
  "GK22vidsrgpu:4313": "nārayo lebhire pṛṣṭhaṃ na vakṣaḥ para-yoṣitaḥ // VidSrk_41.40 *(1420) //",
  "GK22vidsrgpu:4314": "apūrveyaṃ dhanur-vidyā bhavatā śikṣitā kutaḥ /",
  "GK22vidsrgpu:4315": "mārgaṇaughaḥ samāyāti guṇo yāti dig-antaram // VidSrk_41.41 *(1421) //",
  "GK22vidsrgpu:4316": "sālakānana-yoge 'pi sālakānana-varjitā /",
  "GK22vidsrgpu:4317": "hārāvaruddha-kaṇṭhāpi vihārāri-vadhūs tava // VidSrk_41.42 *(1422) //",
  "GK22vidsrgpu:4318": "amī vīryamitrasya --",
  "GK22vidsrgpu:4319": "karṣadbhiḥ sicayāñcalān atirasāt kurvadbhir āliṅganam gṛhṇānaiḥ kacam ālikhadbhir adharaṃ vidrāvayadbhiḥ kucau /",
  "GK22vidsrgpu:4320": "pratyakṣe 'pi kaliṅga-maṇḍala-pater antaḥ-purāṇām aho dhik kaṣṭaṃ viṭapair viṭair iva vane kiṃ nāma nāceṣṭitam // VidSrk_41.43 *(1423) //",
  "GK22vidsrgpu:4321": "vasukalpasya --",
  "GK22vidsrgpu:4322": "gambhīra-nīra-sarasīr api paṅkaśeṣāḥ kurvanti ye dinakarasya karās ta eva /",
  "GK22vidsrgpu:4323": "tvad-vairi-vīra-vanitānayanāmbu-leśa- śoṣe kathaṃ pratihatā iti me vitarkaḥ // VidSrk_41.44 *(1424) //",
  "GK22vidsrgpu:4324": "kasyacit / (Skmsa.u.ka. 1589,",
  "GK22vidsrgpu:4325": "kalpa-dattasya)",
  "GK22vidsrgpu:4326": "tvat-sainya-glapitasya pannaga-pater acchinna-dhārā-kramaṃ visphārāyata-śālini pratiphaṇaṃ phenāmbhasi bhraśyati /",
  "GK22vidsrgpu:4327": "deva kṣmāvalaya-prabho phaṇi-kulaiḥ pravyaktam ekottara- sthūla-stambha-sahasra-dhāritam iva kṣmā-cakram ālokyate // VidSrk_41.45 *(1425) //",
  "GK22vidsrgpu:4328": "kasyacit / (Skmsa.u.ka. 1503,",
  "GK22vidsrgpu:4329": "vasukalpasya)",
  "GK22vidsrgpu:4330": "śeṣaṃ kleśayituṃ diśaḥ sthagayituṃ peṣṭuṃ dharitrī-bhṛtaḥ sindhūn dhūli-bhareṇa kardamayituṃ tair eva roddhuṃ nabhaḥ /",
  "GK22vidsrgpu:4331": "nāsīre ca muhur muhuś calacalety ālāpa-kolāhalān kartuṃ nātha varuthinīyam avanīṃ jetuṃ punas tvad-bhujau // VidSrk_41.46 *(1426) //",
  "GK22vidsrgpu:4332": "kasyacit / (Skmsa.u.ka. 1504,",
  "GK22vidsrgpu:4333": "vasukalpasya)",
  "GK22vidsrgpu:4334": "deva tvat-sainya-bhārād avanim avanatāṃ dhartum uttabdha-dehaḥ sphūtkāra-kṣveḍa-mīlat-phaṇa-śata-nipatat-pīna-lālā-pravāhaḥ /",
  "GK22vidsrgpu:4335": "dṛṣṭaḥ prāroha-śālī vaṭa iva phalito rakta-mūrdhanya-ratnaḥ kūrmeṇoddhṛtya kaṇṭhaṃ nija-vipula-vapuś catvare sarparājaḥ // VidSrk_41.47 *(1427) //",
  "GK22vidsrgpu:4336": "ambhaḥ kardamatām upaiti sahasā paṅka-dravaḥ pāṃśutāṃ pāṃśur vāraṇa-karṇa-tāla-pavanair dik-prānta-nīhāratām /",
  "GK22vidsrgpu:4337": "nimnatvaṃ girayaḥ samaṃ viṣamatāṃ śūnyaṃ jana-sthānakaṃ niryāte tvayi rājya-pāla bhavati tyakta-svabhāvaṃ jagat // VidSrk_41.48 *(1428) //",
  "GK22vidsrgpu:4338": "mahodadheḥ / (Skmsa.u.ka. 1530)",
  "GK22vidsrgpu:4339": "asindūreṇa sīmanto mā bhūn no yoṣitām iti /",
  "GK22vidsrgpu:4340": "ataḥ pariharanty ājā- vasiṃ dūreṇa te 'rayaḥ // VidSrk_41.49 *(1429) //",
  "GK22vidsrgpu:4341": "deva tvaṃ kila kuntala-graha-ruciḥ kāñcīm apāsārayan kṣiptaḥ kṣipta-kara-tataḥ prahaṇanaṃ prārabdham aṅgeṣv api /",
  "GK22vidsrgpu:4342": "ity ākūta-juṣas tava stava-kṛtā vaitālikenodite lajjante pramadāḥ parasparam abhiprekṣyārayo bibhyati // VidSrk_41.50 *(1430) //",
  "GK22vidsrgpu:4343": "kasyacit / (Skmsa.u.ka. 1443)",
  "GK22vidsrgpu:4344": "bhīme prasthāna-bhāji sphurad-asi-jaladāpahnuta-dveṣi-vahnau gṛhṇītāhnāya sarve bhuvi bhuvana-bhujaś cāmaraṃ vā diśo vā /",
  "GK22vidsrgpu:4345": "naivaṃ ced vas tadānīṃ pradhana-dhṛta-dhanur mukta-rāvarṇa-viddhaṃ gṛdhrā mūrdhānam ūrdhvaṃ nabhasi rabhasino lāghavenoddharanti // VidSrk_41.51 *(1431) //",
  "GK22vidsrgpu:4346": "vasukalpasya --",
  "GK22vidsrgpu:4347": "bhavān īhita-kṛn nityaṃ tvaṃ himānī-giri-sthitaḥ /*",
  "GK22vidsrgpu:4348": "ataḥ śaṅkara evāsi sadā skandaḥ paraṃ na te // VidSrk_41.52 *(1432) //*",
  "GK22vidsrgpu:4349": "ābālyādhigamān mayaiva gamitaḥ koṭiṃ parām unnater asmat-saṃkathanena pārthiva-sutaḥ saṃpraty asau lajjate /",
  "GK22vidsrgpu:4350": "itthaṃ khinna ivātyayena yaśasā datto 'valambo 'mbudher yātas tīra-tapo-vanāni bhavato vṛddho guṇānāṃ gaṇaḥ // VidSrk_41.53 *(1433) //",
  "GK22vidsrgpu:4351": "kasyacit / (Skmsa.u.ka. 1386,",
  "GK22vidsrgpu:4352": "śrī-hanūmataḥ; Smvsū.mu. 97.14)",
  "GK22vidsrgpu:4353": "stana-yugam aśru-snātaṃ samīpatara-varti-hṛdaya-śokāgneḥ /*",
  "GK22vidsrgpu:4354": "carati vimuktāhāraṃ vratam iva bhavato ripu-strīṇām // VidSrk_41.54 *(1434) //*",
  "GK22vidsrgpu:4355": "saṃkalpe 'ṅkuritaṃ dvipatritam atha prasthāna-velāgame mārge pallavitaṃ puraṃ praviśataḥ śākhā-śatair udgatam /",
  "GK22vidsrgpu:4356": "prātar bhāvini darśane mukulitaṃ dṛṣṭe tu deva tvayi protphullaṃ phalitaṃ ca saṃprati manorājya-drumeṇādya me // VidSrk_41.55 *(1435) //",
  "GK22vidsrgpu:4357": "kasyacit / (Skmsa.u.ka. 1423,",
  "GK22vidsrgpu:4358": "chittapasya)",
  "GK22vidsrgpu:4359": "bhūti-vibhūṣita-dehāḥ kāntā-rāgeṇa labdha-mahimānaḥ /*",
  "GK22vidsrgpu:4360": "trikaliṅga-nyasta-karā bhavad-arayas tvat-samār jātāḥ // VidSrk_41.56 *(1436) //*",
  "GK22vidsrgpu:4361": "jāne vikrama-vardhana tvayi dhanaṃ viśrāṇayaty arthināṃ bhāvī śoṇa ivopalair upacito ratnair agādho 'mbudhiḥ /",
  "GK22vidsrgpu:4362": "tat paśyāmi ca rohaṇo maṇi-bharair ādhmāya-mānodaraḥ pākotpīḍita-dāḍimī-phala-dṛśāṃ kaiścid dinair yāsyati // VidSrk_41.57 *(1437) //",
  "GK22vidsrgpu:4363": "kasyacit / (Skmsa.u.ka. 1458,",
  "GK22vidsrgpu:4364": "ḍimbokasya)",
  "GK22vidsrgpu:4365": "ekas tridhā hṛdi sadā vasasi sma citraṃ yo vidviṣāṃ ca viduṣāṃ ca mṛgīdṛśāṃ ca /",
  "GK22vidsrgpu:4366": "tāpaṃ ca saṃmada-rasaṃ ca ratiṃ ca tanvan śauryoṣmaṇā ca vinayena ca līlayā ca // VidSrk_41.58 *(1438) //",
  "GK22vidsrgpu:4367": "śrī-hanūmataḥ / (Skmsa.u.ka. 1433)",
  "GK22vidsrgpu:4368": "deva tvām aham arthaye ciram asau varṣāgamo nirgatas tīrthaṃ tīrtham itas tato vicarituṃ ceto 'dhunā dhāvati /",
  "GK22vidsrgpu:4369": "tad viśrāmaya vīra vīrya-niviḍa-jyā-bandhanāt kārmukaṃ mā bhūd vairi-vadhū-vilocana-jalair mārga-kramo durgamaḥ // VidSrk_41.59 *(1439) //",
  "GK22vidsrgpu:4370": "dvirūpā samare rājann ekaivāsi-latā-vadhūḥ /",
  "GK22vidsrgpu:4371": "dārikāri-karīndrāṇāṃ subhaṭānāṃ ca kuṭṭanī // VidSrk_41.60 *(1440) //",
  "GK22vidsrgpu:4372": "āmṛśya stana-maṇḍalaṃ pratimuhuḥ sañcumbya gaṇḍa-sthalīṃ grīvāṃ pratyavalambya saṃbhrama-balair āhanyamānaḥ karaiḥ /",
  "GK22vidsrgpu:4373": "suptasyādri-nadi-nikuñja-gahane mattaḥ payodānilaiḥ karṇānte maśakaḥ kim apy ari-vadhū-sārthasya te jalpati // VidSrk_41.61 *(1441) //",
  "GK22vidsrgpu:4374": "lambamāna-nayanāmbu-bindavaḥ kandarāsu gahanāsu bhūbhṛtām /*",
  "GK22vidsrgpu:4375": "ākapola-tala-lola-kuntalāḥ sañcaranti tava vairi-yoṣitaḥ // VidSrk_41.62 *(1442) //*",
  "GK22vidsrgpu:4376": "mā te bhavatu śatrūṇāṃ yā śrutiḥ śrūyate kvipaḥ /",
  "GK22vidsrgpu:4377": "sārdhaṃ bandhubhir aṅgasya yā parasmaipade sici // VidSrk_41.63 *(1443) //",
  "GK22vidsrgpu:4378": "tat kalpa-druma-puṣpa-saṃstari-rajas tat kāma-dhenoḥ payasḥ taṃ ca tryambaka-netra-dagdha-vapuṣaḥ puṣpāyudhasyānalam /",
  "GK22vidsrgpu:4379": "padmāyāḥ śvasitānilāni ca śarat-kālasya tac ca sphuṭaṃ vyomādāya vinirmito 'si vidhinā kāmboja tubhyaṃ namaḥ // VidSrk_41.64 *(1444) //",
  "GK22vidsrgpu:4380": "vasukalpasya --",
  "GK22vidsrgpu:4381": "dviṣo bhavanti vīrendra mukhe na tava saṃmukhāḥ /",
  "GK22vidsrgpu:4382": "bhavad-bhuja-bala-prauḍhi- parityājita-hetayaḥ // VidSrk_41.65 *(1445) //",
  "GK22vidsrgpu:4383": "kṣiptaḥ kṣīra-gṛhe na dugdha-jaladhiḥ koṣe na hemācalo dikpālā api pāli-pālana-vidhāv ānīya nāropitāḥ /",
  "GK22vidsrgpu:4384": "no vā dikkariṇaḥ kvaṇan madhulihaḥ paryāya-paryāṇana- krīḍāyāṃ viniyojitā vada kṛtaṃ kiṃ kiṃ tvayā dig-jaye // VidSrk_41.66 *(1446) //",
  "GK22vidsrgpu:4385": "dakṣasya / (Skmsa.u.ka. 1566, kasyacit)",
  "GK22vidsrgpu:4386": "vāha-vyūha-khurāgra-ṭaṅka-vihati-kṣuṇṇakṣamā-janmābhir dhūlibhiḥ pihite vihāyasi bhavat-prasthāna-kālotsave /",
  "GK22vidsrgpu:4387": "diṅ-mohākula-sūra-sūta-vipatha-bhrāmyat-turaṅgāvalī- dīrghāyuḥ kutavāsaraṃ pratidiśaṃ vyasto ravir tāmyati // VidSrk_41.67 *(1447) //",
  "GK22vidsrgpu:4388": "kasyacit / (Skmsa.u.ka. 1548,",
  "GK22vidsrgpu:4389": "mahodadheḥ)",
  "GK22vidsrgpu:4390": "dātaiṣa viśva-viditaḥ kim ayaṃ dadāti sarvāhitāni jagate nanu vārtam etat /",
  "GK22vidsrgpu:4391": "asyodayāt prabhṛti vāñchati dāna-pātraṃ cintāmaṇir yadi dadāti dadātu tāvat // VidSrk_41.68 *(1448) //",
  "GK22vidsrgpu:4392": "aṅkokasya",
  "GK22vidsrgpu:4393": "pūrṇo 'gre kalaso vilāsa-vanitāḥ smerānanāḥ kanyakā dāna-klinna-kapola-paddhatir ibho gaura-dyutir gaur vṛṣaḥ /",
  "GK22vidsrgpu:4394": "kṣīra-kṣmāruhi vāyaso madhura-vāg-vāmā śiveti dhruvaṃ tvāṃ pratyuccalatāṃ narendra-tilaka prādurbhavanty arthinām // VidSrk_41.69 *(1449) //",
  "GK22vidsrgpu:4395": "kasyacit / (Srksa.u.ka. 14471447,",
  "GK22vidsrgpu:4396": "parameśvarasya)",
  "GK22vidsrgpu:4397": "yato yato nṛpa-vara padma-pāṭalaṃ vilocanaṃ calati tava prasīdataḥ /",
  "GK22vidsrgpu:4398": "tatas tato nalina-vanādhivāsinī tad-īpsayā kila kamalānudhāvati // VidSrk_41.70 *(1450) //",
  "GK22vidsrgpu:4399": "kasyacit / (Skmsa.u.ka. 1403)",
  "GK22vidsrgpu:4400": "ruditaṃ vanecarair api vindhyādri-nivāsibhis tavāri-śiśau /*",
  "GK22vidsrgpu:4401": "vana-mānuṣīṣu hastaṃ phala-hastāsu prasārayati // VidSrk_41.71 *(1451) //*",
  "GK22vidsrgpu:4402": "ābaddha-bhīma-bhṛkuṭī-sthapuṭaṃ lalāṭaṃ bibhrat parāṅmukha-ripor vidhutādharoṣṭhaḥ /",
  "GK22vidsrgpu:4403": "ātmaiva saṃgara-mukhe nija-maṇḍalāgra- cchāyā-chalād abhimukhas tava deva jātaḥ // VidSrk_41.72 *(1452) //",
  "GK22vidsrgpu:4404": "nija-gṛha-mayūra-nāmabhir āhūtānāgateṣu vana-śikhiṣu /*",
  "GK22vidsrgpu:4405": "bāla-tanayena rudatā tvad-ari-vadhū roditā dīrgham // VidSrk_41.73 *(1453) //*",
  "GK22vidsrgpu:4406": "yogeśvarasya --",
  "GK22vidsrgpu:4407": "ye tṛṣṇārtair adhikam aniśaṃ bhujyamānāḥ prasannāḥ antarbhūtār jhaṭiti guṇino yatra pūrṇā bhavanti /",
  "GK22vidsrgpu:4408": "namrī-bhūtaiḥ phalam abhinavaṃ prāpyate yady avaśyaṃ tat kiṃ kūpāḥ sukṛta-ghaṭitās tvādṛśā vā pumāṃsaḥ // VidSrk_41.74 *(1454) //",
  "GK22vidsrgpu:4409": "amara-dattasya --",
  "GK22vidsrgpu:4410": "bhrāntaṃ yena caturbhir eva caraṇaiḥ satyābhidhāne yuge tretāyāṃ tribhir aṅghribhiḥ katham api dvābhyāṃ tato dvāpare /",
  "GK22vidsrgpu:4411": "na syās tvaṃ yadi deva paṅgula-guṅdaḥ kāle kalāv utkale so 'yaṃ paṅgur avasthitaika-caraṇo dharmaḥ kathaṃ bhrāmyati // VidSrk_41.75 *(1455) //",
  "GK22vidsrgpu:4412": "cittūkasya / (Skmsa.u.ka. 1391)",
  "GK22vidsrgpu:4413": "tvaṃ dharma-bhūs tvam iha saṃgara-mūrdhni bhīmaḥ kīrtyārjuno 'si nakulena tavopamāsti /",
  "GK22vidsrgpu:4414": "tulyas tvayā yadi paraṃ sahadeva eva duḥśāsanas tava punar nanu ko 'pi śatruḥ // VidSrk_41.76 *(1456) //",
  "GK22vidsrgpu:4415": "halāyudhasya --",
  "GK22vidsrgpu:4416": "kūrmaḥ pādo 'tra yaṣṭir bhujaga-patir asau bhājanaṃ bhūta-dhātrī tailotpūraḥ samudraḥ kanaka-girir ayaṃ vṛtta-varti-prarohaḥ /",
  "GK22vidsrgpu:4417": "arciś tigmāṃśu-rocir gagana-malinimā kajjalaṃ dahyamānā śatru-śreṇī pataṅgā jvalati narapate tvat-pratāpa-pradīpaḥ // VidSrk_41.77 *(1457) //",
  "GK22vidsrgpu:4418": "śrī-hanūmataḥ /",
  "GK22vidsrgpu:4419": "(Spdśā.pa. 1248, Smvsū.mu. 97.47, Skmsa.u.ka. 1476)",
  "GK22vidsrgpu:4420": "antaḥ-khedam ivodvahan yad aniśaṃ ratnākaro ghūrṇate yac ca dhyānam ivāsthito na kanaka-kṣoṇī-dharaḥ syandate /",
  "GK22vidsrgpu:4421": "jāne dāna-vilāsa dāna-rabhasaṃ śauryaṃ ca te śuśruvān eko mantha-vighaṭṭanās tad-aparaṣ ṭaṅkā-hatīḥ śaṅkate // VidSrk_41.78 *(1458) //",
  "GK22vidsrgpu:4422": "vākkūṭasya --",
  "GK22vidsrgpu:4423": "mayā tāvad dṛṣṭo na khalu kali-kandarpa-nṛpater guṇais tulyaḥ ko 'pi kvacid api kim aśrāvi bhavatā /",
  "GK22vidsrgpu:4424": "iti praśna-śraddhākulitam iva karṇāntikam agān mṛgākṣīṇāṃ cakṣuś caṭulatara-tārānta-taralam // VidSrk_41.79 *(1459) //",
  "GK22vidsrgpu:4425": "vasukalpasya",
  "GK22vidsrgpu:4426": "na dīnas tvaṃ puṇya-prabha-vara-maṇīnāṃ vilasitair virājac-chuddhāntas tvam ahima-kara-prauḍha-mahimā /",
  "GK22vidsrgpu:4427": "kvacin na krodhas te svapada-jita-devas tvam udadher abhinno 'pi svāmin na kim asi samudraḥ sva-viṣaye // VidSrk_41.80 *(1460) //",
  "GK22vidsrgpu:4428": "iti cāṭu-vrajyā samāptā",
  "GK22vidsrgpu:4429": "//41//",
  "GK22vidsrgpu:4430": "___________________________________________________________________",
  "GK22vidsrgpu:4431": "42. tato nirveda-vrajyā",
  "GK22vidsrgpu:4432": "dhanyānāṃ giri-kandarodara-bhuvi jyotiḥ paraṃ dhyāyatām ānandāśru-jalaṃ pibanti śakunā niḥśaṅkam aṅke sthitāḥ /",
  "GK22vidsrgpu:4433": "asmākaṃ tu manorathoparacita-prāsāda-vāpī-taṭa- krīḍā-kānana-keli-mandira-sadām āyuḥ paraṃ sīdati // VidSrk_42.1 *(1461) //",
  "GK22vidsrgpu:4434": "kasyacit / (VaiS 196,",
  "GK22vidsrgpu:4435": "Ss 1.5,",
  "GK22vidsrgpu:4436": "Spdśā.pa. 4155,",
  "GK22vidsrgpu:4437": "Smvsū.mu. 126.9,",
  "GK22vidsrgpu:4438": "Skmsa.u.ka. 2288,",
  "GK22vidsrgpu:4439": "satyabodhasya)",
  "GK22vidsrgpu:4440": "āsvādya svayam eva vacmi mahatīḥmr marma-cchido vedanāḥ mā bhūt kasyacid apy ayaṃ paribhavo yāñcheti saṃsāriṇaḥ /",
  "GK22vidsrgpu:4441": "paśya bhrātar iyaṃ hi gaurava-jarā-dhikkāra-keli-sthalī māna-mlānimasī guṇa-vyatikara-prāgalbhya-garbha-cyutiḥ // VidSrk_42.2 *(1462) //",
  "GK22vidsrgpu:4442": "paśya gobhaṭa kiṃ kurmaḥ karmaṇāṃ gatir īdṛśī /",
  "GK22vidsrgpu:4443": "duṣer dhātor ivāsmākaṃ doṣa-niṣpattaye guṇaḥ // VidSrk_42.3 *(1463) //",
  "GK22vidsrgpu:4444": "anādṛtyāucityaṃ hriyam avigaṇayyātimahatīṃ yad etasyāpy arthe dhana-lava-durāśā-taralitāḥ /",
  "GK22vidsrgpu:4445": "alīkāhaṅkāra-jvara-kuṭilita-bhrūṇi dhanināṃ mukhāni prekṣyante dhig idam atiduṣpūram udaram // VidSrk_42.4 *(1464) //",
  "GK22vidsrgpu:4446": "jātir yātu rasātalaṃ guṇa-gaṇas tasyāpy adho gacchatu śīlaṃ śaila-taṭāt patāv abhijanaḥ saṃdahyatāṃ vahninā /",
  "GK22vidsrgpu:4447": "śaurye vairiṇi vajram āśu nipatatv artho 'stu naḥ kevalaṃ yenaikena vinā guṇās tṛṇa-lava-prāyāḥ samastā ime // VidSrk_42.5 *(1465) //",
  "GK22vidsrgpu:4448": "niṣkandāḥ kim u kandarodara-bhuvaḥ kṣīṇās tarūṇāṃ tvacaḥ kiṃ śuṣkāḥ saritaḥ sphurad-giri-guru-grāva-skhalad-vīcayaḥ /",
  "GK22vidsrgpu:4449": "pratyutthānam itas tataḥ pratidinaṃ kurvadbhīr udgītibhir yad dhārārpita-dṛṣṭibhiḥ kṣiti-bhujāṃ vidvadbhir apy āsyate // VidSrk_42.6 *(1466) //",
  "GK22vidsrgpu:4450": "amīṣāṃ prāṇānāṃ tulita-bisinī-patra-payasāṃ kṛte kiṃ nāsmābhir vigalita-vivekair vyavasitam /",
  "GK22vidsrgpu:4451": "yad īśānām agre draviṇa-kaṇa-mohāndha-manasāṃ kṛtaṃ vīta-vrīḍair nija-guṇa-kathā-pātakam api // VidSrk_42.7 *(1467) //",
  "GK22vidsrgpu:4452": "yad ete sādhūnām upari vimukhāḥ santi dhaninoaḥ na caiṣāvajñaiṣām api tu nija-vitta-vyaya-bhayam /",
  "GK22vidsrgpu:4453": "ataḥ khedo nāsmin aparam anukampaiva bhavati sva-māṃsa-trastebhyaḥ ka iva hariṇebhyaḥ paribhavaḥ // VidSrk_42.8 *(1468) //",
  "GK22vidsrgpu:4454": "no baddhaṃ śarad-indu-dhāma-dhavalaṃ pāṇau muhuḥ kaṅkaṇaṃ vrīḍā-manthara-komalaṃ nava-vadhū-vaktraṃ ca nāsvāditam /",
  "GK22vidsrgpu:4455": "nītaṃ naiva yaśaḥ surendra-bhavanaṃ śastreṇa śāstreṇa vā kālo jīrṇa-maṭheṣu dhṛṣṭa-piśunaiś chātraiḥ saha preritaḥ // VidSrk_42.9 *(1469) //",
  "GK22vidsrgpu:4456": "vayam akuśalāḥ karṇopānte niveśayituṃ mukhaṃ kṛtaka-caritair bhartuś ceto na vañcayituṃ kṣamāḥ /",
  "GK22vidsrgpu:4457": "priyam api vaco mithyā vaktuṃ jaḍair na ca śikṣitaṃ ka iva hi guṇo yo 'smān kuryān nareśvara-vallabhān // VidSrk_42.10 *(1470) //",
  "GK22vidsrgpu:4458": "khalollāpāḥ soḍhāḥ katham api parārādhana-parair nigṛhyāntar duḥkhaṃ hasitam api śūnyena manasā /",
  "GK22vidsrgpu:4459": "kṛto vitta-stambha-pratihata-dhiyām añjalir api tvam āśe moghāśe kim aparam ato nartayasi mām // VidSrk_42.11 *(1471) //",
  "GK22vidsrgpu:4460": "jana-sthāne bhrāntaṃ kanaka-mṛga-tṛṣṇānvita-dhiyā vaco vaidehīti pratidiśam udaśru pralapitam /",
  "GK22vidsrgpu:4461": "kṛtā laṅkā-bhartur vadana-paripāṭīṣu ghaṭanā mayāptaṃ rāmatvaṃ kuśala-vasutā na tv adhigatā // VidSrk_42.12 *(1472) //",
  "GK22vidsrgpu:4462": "abhinandasya /",
  "GK22vidsrgpu:4463": "(Svsu.ā. 3264, kasyacit;",
  "GK22vidsrgpu:4464": "Sdsā.da. under 4.17; Smvsū.mu. 127.5,",
  "GK22vidsrgpu:4465": "bhaṭṭa-vācaspateḥ;",
  "GK22vidsrgpu:4466": "Skmsa.u.ka. 2265, śūlapāṇeḥ)",
  "GK22vidsrgpu:4467": "sṛjati tāvad aśeṣa-guṇālayaṃ puruṣa-ratnam alaṃkaraṇaṃ bhuvaḥ /",
  "GK22vidsrgpu:4468": "tad anu tat-kṣaṇa-bhaṅgi karoti ced ahaha kaṣṭam apaṇḍitatā vidheḥ // VidSrk_42.13 *(1473) //",
  "GK22vidsrgpu:4469": "(nītiśataka 86)",
  "GK22vidsrgpu:4470": "sat-puruṣa-pakṣa-pātini bhagavati bhavitavyate namas tubhyam /*",
  "GK22vidsrgpu:4471": "yā tvaṃ svayam akṛtajñaṃ jaḍam akulīnaṃ na saṃspṛśati // VidSrk_42.14 *(1474) //*",
  "GK22vidsrgpu:4472": "dātā baliḥ prārthayitā ca viṣṇur dānaṃ mahī vāji-makhasya kālaḥ /",
  "GK22vidsrgpu:4473": "namo 'stu tasyai bhavitavyatāyai yasyāḥ phalaṃ bandhanam eva jātam // VidSrk_42.15 *(1475) //",
  "GK22vidsrgpu:4474": "priyā duhitaro dhātur vipadaḥ pratibhānti naḥ /",
  "GK22vidsrgpu:4475": "guṇavatyaḥ kulīnebhyo dīyante katham anyathā // VidSrk_42.16 *(1476) //",
  "GK22vidsrgpu:4476": "bhadre vāṇi vidhehi tāvad amalāṃ varṇānupūrvīṃ mukhe cetaḥ svāsthyam upehi gaccha gurute yatra sthitā māninaḥ /",
  "GK22vidsrgpu:4477": "lajje tiṣṭha parāṅ-mukhī kṣaṇam itas tṛṣṇu puraḥ sthīyatāṃ pāpo yāvad ahaṃ bravīmi dhanine dehīti dīnaṃ vacaḥ // VidSrk_42.17 *(1477) //",
  "GK22vidsrgpu:4478": "priyāṃ hitvā bālām abhinava-visāla-vyasaninīṃ adhīte bhikṣā-bhug-bhuvam adhiśayānaś cirataram /",
  "GK22vidsrgpu:4479": "api jñātvā śāstraṃ kaṭakam aṭato jīryati vapus tato re pāṇḍityaṃ yad iha na sukhaṃ no 'pi ca tapaḥ // VidSrk_42.18 *(1478) //",
  "GK22vidsrgpu:4480": "vidyā-late tapasvini vikasita-sita-kusuma-vākya-saṃpanne /*",
  "GK22vidsrgpu:4481": "virama varaṃ bhramarahite na phalasi bhuktiṃ ca muktiṃ ca // VidSrk_42.19 *(1479) //*",
  "GK22vidsrgpu:4482": "unmāda-gadgada-giro mada-vihvalākṣyā bhraśyan-nija-prakṛtayaḥ kṛtam asmarantaḥ /",
  "GK22vidsrgpu:4483": "aiśvarya-sīdhu-rasa-pāna-vighūrṇamānāḥ ke nāma na pratipadaṃ puruṣāḥ skhalanti // VidSrk_42.20 *(1480) //",
  "GK22vidsrgpu:4484": "svalpa-draviṇa-kaṇā vayam amī ca guṇino daridrati sahasram /*",
  "GK22vidsrgpu:4485": "dāna-vyasana-lavo hṛdi dhig dhātaḥ kiṃ viḍambayasi // VidSrk_42.21 *(1481) //*",
  "GK22vidsrgpu:4486": "vidyāvān api janmavān api tathā yukto 'pi cānyair guṇair yan nāpnoti manaḥ samīhita-phalaṃ daivasya sā vācyatā /",
  "GK22vidsrgpu:4487": "etāvat tu hṛdi vyathāṃ vitanute yat-prāktanaiḥ karmabhir lakṣmīṃ prāpya jaḍo 'py asādhur api ca svāṃ yogyatāṃ manyate // VidSrk_42.22 *(1482) //",
  "GK22vidsrgpu:4488": "kasyacit / (Skmsa.u.ka. 2225)",
  "GK22vidsrgpu:4489": "īśvara-gṛham idam atra hi viṣaṃ ca vṛṣabhaś ca bhasma cādriyate /*",
  "GK22vidsrgpu:4490": "yas tu na viṣaṃ na vṛṣabho na bhasma tasyātra kā gaṇanā // VidSrk_42.23 *(1483) //*",
  "GK22vidsrgpu:4491": "kāma-ghnād viṣa-sadṛśo bhūty-avaliptād bhujaṅga-saṅga-ruceḥ /*",
  "GK22vidsrgpu:4492": "ko bhṛṅgīva na śuṣyati vāñcha na phalam īśvarād aguṇāt // VidSrk_42.24 *(1484) //*",
  "GK22vidsrgpu:4493": "api vajreṇa saṃgharṣam api padbhyāṃ parābhavam /",
  "GK22vidsrgpu:4494": "sahante guṇalobhena ta eva maṇayo yadi // VidSrk_42.25 *(1485) //",
  "GK22vidsrgpu:4495": "labhante katham utthānam asthānaṃ guṇino gatāḥ /",
  "GK22vidsrgpu:4496": "dṛṣṭaḥ kiṃ kvāpi kenāpi kardamāt kandukodgamaḥ // VidSrk_42.26 *(1486) //",
  "GK22vidsrgpu:4497": "hṛt-paṭṭake yad yad ahaṃ likhāmi tat tad vidhir lumpati sāvadhānaḥ /*",
  "GK22vidsrgpu:4498": "bhūyo vilopān masṛṇe tv idānīṃ rekhāpi nodeti manorathasya // VidSrk_42.27 *(1487) //*",
  "GK22vidsrgpu:4499": "kuryān na kiṃ dhanavataḥ svajanasya vārtā kiṃ tat-kriyā nayanayor na dhṛtiṃ vidadhyāt /",
  "GK22vidsrgpu:4500": "mām eṣa yācitum upāgata ity asatya- saṃbhāvanā-vikalam asya na cen manaḥ syāt // VidSrk_42.28 *(1488) //",
  "GK22vidsrgpu:4501": "asmādṛśāṃ nūnam apuṇya-bhājāṃ na svopayogī na paropayogī /",
  "GK22vidsrgpu:4502": "sann apy asad-rūpatayaiva vedyo dāridrya-mudro guṇa-ratna-koṣaḥ // VidSrk_42.29 *(1489) //",
  "GK22vidsrgpu:4503": "tāvat kathaṃ kathaya yāsi gṛhaṃ parasya tatrāpi cāṭu-śatam ārabhase kathaṃ ca /",
  "GK22vidsrgpu:4504": "svaṃ varṇayasy atha kathaṃ kula-putra mānī hā mugdha dagdha-jaṭhareṇa viḍambito 'si // VidSrk_42.30 *(1490) //",
  "GK22vidsrgpu:4505": "sārasavattā vihatā na bakā vilasanti carati no kaṅkaḥ /*",
  "GK22vidsrgpu:4506": "sarasīva kīrti-śeṣaṃ gatavati bhuvi vikramāditye // VidSrk_42.31 *(1491) //*",
  "GK22vidsrgpu:4507": "subandhoḥ",
  "GK22vidsrgpu:4508": "(Vāsavadattā vāsavadattā 10 ṇB in a also divide sā rasavattā /) --",
  "GK22vidsrgpu:4509": "ucita-karma tanoti na saṃpadām itarad apy asad eva vivekinām /",
  "GK22vidsrgpu:4510": "iti nirasta-samasta-sukhānvayaḥ katham ato na viṣīdatu paṇḍitaḥ // VidSrk_42.32 *(1492) //",
  "GK22vidsrgpu:4511": "(Skmsa.u.ka. 1717, vācaspateḥ)",
  "GK22vidsrgpu:4512": "chittvā pāśam apāsya kūṭa-racanāṃ bhittvā balād vāgurāṃ paryantāgni-kalāpa-jāla-kuṭilān nirgatya dūraṃ vanāt /",
  "GK22vidsrgpu:4513": "vyādhānāṃ śara-gocarād atijavenotplutya gacchan mṛgaḥ kūpāntaḥ-patitaḥ karotu viguṇe kiṃ vā vidhau pauruṣam // VidSrk_42.33 *(1493) //",
  "GK22vidsrgpu:4514": "kasyacit / (Svsu.ā. 655,",
  "GK22vidsrgpu:4515": "muktāpīḍasya; Spdśā.pa. 940,",
  "GK22vidsrgpu:4516": "Skmsa.u.ka. 1862, kasyacit)",
  "GK22vidsrgpu:4517": "kāmaṃ vaneṣu hariṇās tṛṇena jīvanty ayatna-sulabhena /*",
  "GK22vidsrgpu:4518": "vidadhati dhaniṣu na daintyaṃ te kila paśavo vayaṃ sudhiyaḥ // VidSrk_42.34 *(1494) //*",
  "GK22vidsrgpu:4519": "vasumati vasumati bandhau dhana-lava-lobhena ye niṣīdanti /*",
  "GK22vidsrgpu:4520": "tān ca tṛṇān iva dadhatī kalayasi vada gauravaṃ kasya // VidSrk_42.35 *(1495) //*",
  "GK22vidsrgpu:4521": "kapolebhyo baddhaḥ katham akhila-viśva-prabhur asāv anāryair asmābhiḥ param iyam apūrvaiva racanā /",
  "GK22vidsrgpu:4522": "yad indoḥ pīyūṣa-drava-maya-mayūkhotkara-kiraḥ kalaṅko ratnaṃ tu pratiphaṇam anarghaṃ viṣa-bhṛtām // VidSrk_42.36 *(1496) //",
  "GK22vidsrgpu:4523": "vittokasya --",
  "GK22vidsrgpu:4524": "sarvaḥ prāṇa-vināśa-saṃśaya-karīṃ prāpyāpadaṃ dustarāṃ pratyāsanna-bhayo na vetti vibhavaṃ svaṃ jīvitaṃ kāṅkṣati /",
  "GK22vidsrgpu:4525": "uttīrṇas tu tato dhanārtham aparāṃ bhūyo viśaty āpadaṃ prāṇānāṃ ca dhanasya cāyam adhiyām anyonya-hetuḥ paṇaḥ // VidSrk_42.37 *(1497) //",
  "GK22vidsrgpu:4526": "no meghāyitam artha-vāri-viraha-kliṣṭe 'rthi-śasye mayā noddhṛtta-pratipakṣa-parvata-kule nirghāta-vātāyitam /",
  "GK22vidsrgpu:4527": "no vā vāma-vilocanāmala-mukhāmbhojeṣu bhṛṅgāyitaṃ mātuḥ kevalam eva yauvana-vana-cchede kuṭhārāyitam // VidSrk_42.38 *(1498) //",
  "GK22vidsrgpu:4528": "bhartṛ-hareḥ / (Skmsa.u.ka. 2269)",
  "GK22vidsrgpu:4529": "ye kāruṇya-parigrahād apaṇita-svārthāḥ parārthān prati prāṇair apy upakurvate vyasaninas te sādhavo dūrataḥ /",
  "GK22vidsrgpu:4530": "vidveṣānugamād anarjita-kṛpo rūkṣo jano vartate cakṣuḥ saṃhara bāṣpa-vegam adhunā kasyāgrato rudyate // VidSrk_42.39 *(1499) //",
  "GK22vidsrgpu:4531": "mātṛguptasya --",
  "GK22vidsrgpu:4532": "narendraiḥ śrī-candra-prabhṛtibhir atītaṃ sahṛdayair atikrāntaṃ tais taiḥ kavibhir abhinandādibhir api /",
  "GK22vidsrgpu:4533": "idānīṃ vāk tūṣṇīṃ bhava kim u mudhaiva pralapasi kva pūjā-saṃbhāraḥ kva ca tava guṇollāsa-rabhasaḥ // VidSrk_42.40 *(1500) //",
  "GK22vidsrgpu:4534": "vākkūṭasya --",
  "GK22vidsrgpu:4535": "sudhā-sūtiḥ kṣīṇo gaṇapatir asav eka-daśanaḥ pada-bhraṣṭā devī sarid api surāṇāṃ bhagavatī /",
  "GK22vidsrgpu:4536": "dvi-jihvād anyeṣāṃ kva nanu guṇinām īśvara-juṣāṃ tvayā dṛṣṭo bhogaḥ kim iha viphalaṃ kliśyasi manaḥ // VidSrk_42.41 *(1501) //",
  "GK22vidsrgpu:4537": "gaccha trape virama dhairya dhiyaḥ kim atra mithyā viḍambayasi kiṃ puruṣābhimāna /",
  "GK22vidsrgpu:4538": "pradhvasta-sarva-guṇam arjita-doṣa-sainyaṃ dainyaṃ yad ādiśati tad vayam ācarāmaḥ // VidSrk_42.42 *(1502) //",
  "GK22vidsrgpu:4539": "nirānandā dārā vyasana-vidhuro bāndhava-janoaḥ janī-bhūtaṃ mitraṃ dhana-viraha-dīnaḥ parijanaḥ /",
  "GK22vidsrgpu:4540": "asaṃtuṣṭaṃ cetaḥ kuliśa-kaṭhinaṃ jīvitam idaṃ vidhir vāmārambhas tad api ca mano vāñchati sukham // VidSrk_42.43 *(1503) //",
  "GK22vidsrgpu:4541": "durvāso malināṅga-yaṣṭir abalā dṛṣṭo janaḥ sve gṛhe nīcāt karṇa-kaṭu śrutaṃ dhanam adād āruḍha-garvaṃ vacaḥ /",
  "GK22vidsrgpu:4542": "anyo mandiram āgataḥ paricayād aprāpta-kāmo gataḥ khinnāḥ smaḥ sva-paropakāra-karaṇa-klībāṃ vahantas tanum // VidSrk_42.44 *(1504) //",
  "GK22vidsrgpu:4543": "kva paṅkaḥ kvāmbhojaṃ kvaṇad-ali-kulālāpa-madhuraṃ śiro raudraṃ kvāheḥ sphurad-uru-mayūkhaḥ kva ca maṇiḥ /",
  "GK22vidsrgpu:4544": "kaliḥ kvāyaṃ pāpaḥ kva ca guṇa-nidher janma bhavato vidhiḥ satyaṃ satyaṃ sadṛśa-viniyogeṣv akuśalaḥ // VidSrk_42.45 *(1505) //",
  "GK22vidsrgpu:4545": "namasyaḥ prajñāvān parikalita-loka-traya-gatiḥ sukhī mūrkhaḥ so 'pi sva-gata-mahimādvaita-hṛdayaḥ /",
  "GK22vidsrgpu:4546": "ayaṃ mā bhūt kaścit pratanu-mati-kirmīrita-manaḥ- samādhānonmīlat-sada-sad-iti-saṃdeha-vidhuraḥ // VidSrk_42.46 *(1506) //",
  "GK22vidsrgpu:4547": "vallaṇasya --",
  "GK22vidsrgpu:4548": "asmābhiś caturambu-rāśi-raśanāvacchedinīṃ medinīṃ bhrāmyadbhir na sa ko 'pi nistuṣa-guṇo dṛṣṭo viśiṣṭo janaḥ /",
  "GK22vidsrgpu:4549": "yasyāgre cira-sañcitāni hṛdaye duḥkhāni saukhyāni vā saṃjalpya kṣaṇam ekam ardham athavā niḥśvasya viśrāmyate // VidSrk_42.47 *(1507) //",
  "GK22vidsrgpu:4550": "ito dāva-jvālaḥ sthala-bhuva ito jāla-jaṭilā ito vyādho dhāvaty ayam anupadaṃ vakrita-dhanuḥ /",
  "GK22vidsrgpu:4551": "ito 'py agre tiṣṭhaty ayam ajagaro vistṛta-mukhaḥ kva yāyāt kiṃ kuryān mṛga-śiśur ayaṃ daiva-vaśagaḥ // VidSrk_42.48 *(1508) //",
  "GK22vidsrgpu:4552": "kasyacit / (Skmsa.u.ka. 1869)",
  "GK22vidsrgpu:4553": "keneyaṃ śrī-vyasana-rucinā śoṇa viśrāṇitā te jāne jānu-dvaya-sajala evābhirāmas tvam āsīḥ /",
  "GK22vidsrgpu:4554": "vega-bhraśyat-taṭaruhavano dustarāvarta-vīciḥ kasyedānīṃ kaluṣa-salilaḥ kūlabhedī priyo 'si // VidSrk_42.49 *(1509) //",
  "GK22vidsrgpu:4555": "śatānandasya / (Skmsa.u.ka. 1736)",
  "GK22vidsrgpu:4556": "sindhor arṇaḥ sthagita-gaganābhoga-pātāla-kukṣaḥ potopāyā iha hi bahavo laṅghanāya kṣamante /",
  "GK22vidsrgpu:4557": "āho riktaḥ katham api bhaved eṣa daivāt tadānīṃ ko nāma syād ataṭa-kuharālokanair yasya kalpaḥ // VidSrk_42.50 *(1510) //",
  "GK22vidsrgpu:4558": "keśaṭasya --",
  "GK22vidsrgpu:4559": "daive samarpya cira-sañcita-moha-bhāraṃ svasthāḥ sukhaṃ vasata kiṃ parayācanābhiḥ /",
  "GK22vidsrgpu:4560": "meruṃ pradakṣiṇayato 'pi divākarasya te tasya sapta turagā na kadācid aṣṭau // VidSrk_42.51 *(1511) //",
  "GK22vidsrgpu:4561": "artho na saṃbhṛtaḥ kaścin na vidyā kācid arjitā /",
  "GK22vidsrgpu:4562": "na tapaḥ sañcitaṃ kiṃcid gataṃ ca sakalaṃ vayaḥ // VidSrk_42.52 *(1512) //",
  "GK22vidsrgpu:4563": "ājanmānugate 'py asmin nāle vimukham ambujam /",
  "GK22vidsrgpu:4564": "prāyeṇa guṇa-pūrṇeṣu rītir lakṣmīvatām iyam // VidSrk_42.53 *(1513) //",
  "GK22vidsrgpu:4565": "sarokasya",
  "GK22vidsrgpu:4566": "dṛṣṭā sātha kupīṭa-yoni-mahasā lelihyamānākṛtiḥ puṣponmeṣavatī ca kiṃśuka-latā nītāvanīṃ vāyunā /",
  "GK22vidsrgpu:4567": "rambhe nopari padmayoḥbr bisalate nāgra-sphurat-pallave sauvarṇau na ghaṭau na nūtana-ghanāsannaḥ śaśī pārvaṇaḥ // VidSrk_42.54 *(1514) //",
  "GK22vidsrgpu:4568": "śaśīkarasya --",
  "GK22vidsrgpu:4569": "toyaṃ nirmathitaṃ ghṛtāya madhune niṣpīḍitaḥ prastaraḥ snānārthaṃ mṛgatṛṣṇikormi-taralā bhūmiḥ samālokitā /",
  "GK22vidsrgpu:4570": "dugdhā seyam acetanena jaratī dugdhasyatā gardabhī kaṣṭaṃ yat khalu dīrghayā dhana-tṛṣā nīco janaḥ sevitaḥ // VidSrk_42.55 *(1515) //",
  "GK22vidsrgpu:4571": "joyīkasya --",
  "GK22vidsrgpu:4572": "ratnākaras tava pitā sthitir ambujeṣu bhrātā sudhārasa-mayaḥ patir ādya-devaḥ /",
  "GK22vidsrgpu:4573": "kenāpareṇa kamale bata śikṣitāsi sāraṅga-śṛṅga-kuṭilāni viceṣṭitāni // VidSrk_42.56 *(1516) //",
  "GK22vidsrgpu:4574": "kasyacit / (Skmsa.u.ka. 347)",
  "GK22vidsrgpu:4575": "arthābhāve mṛdutā kāṭhinyaṃ bhavati cārtha-bāhulye /*",
  "GK22vidsrgpu:4576": "naikatrārtha-mṛdutve prāyaḥ śloke ca loke ca // VidSrk_42.57 *(1517) //*",
  "GK22vidsrgpu:4577": "// iti nirveda-vrajyā //",
  "GK22vidsrgpu:4578": "//42//",
  "GK22vidsrgpu:4579": "___________________________________________________________________",
  "GK22vidsrgpu:4580": "43. tato vārdhakya-vrajyā",
  "GK22vidsrgpu:4581": "anaṅga palitaṃ mūrdhni paśyaitad vijaya-dhvajam /",
  "GK22vidsrgpu:4582": "idānīṃ jitam asmābhis tavākiṃcit-karāḥ śarāḥ // VidSrk_43.1 *(1518) //",
  "GK22vidsrgpu:4583": "dharmakīrteḥ --",
  "GK22vidsrgpu:4584": "anucitam idam akramaś ca puṃsāṃ yad iha jarāsv api mānmathā vikārāḥ /",
  "GK22vidsrgpu:4585": "yad api ca na kṛtaṃ nitambinīnāṃ stana-patanāvadhi jīvitaṃ rataṃ vā // VidSrk_43.2 *(1519) //",
  "GK22vidsrgpu:4586": "vidyākālidāsayoḥ --",
  "GK22vidsrgpu:4587": "prāyaścittaṃ na gṛhṇītaḥ kāntāyāḥ patitau stanau /",
  "GK22vidsrgpu:4588": "ata eva tayoḥ sparśe loko 'yaṃ śithilādaraḥ // VidSrk_43.3 *(1520) //",
  "GK22vidsrgpu:4589": "dhig vṛddhatāṃ viṣalatām iva dhik tathāpi vāma-bhruvām upari sa-spṛhatām atanvīm /",
  "GK22vidsrgpu:4590": "ko 'trāparādhyati vidhiś ca śaṭhaḥ kuṭhāra- yogyaḥ kaṭhora-hṛdayaḥ kusumāyudhaś ca // VidSrk_43.4 *(1521) //",
  "GK22vidsrgpu:4591": "svasti sukhebhyaḥ saṃprati salilāñjalir eṣa manmatha-kathāyāḥ /*",
  "GK22vidsrgpu:4592": "tā api mām ativayasaṃ tarala-dṛśaḥ saralam īkṣante // VidSrk_43.5 *(1522) //*",
  "GK22vidsrgpu:4593": "kasyacit / (Svsu.ā. 3395,",
  "GK22vidsrgpu:4594": "Skmsa.u.ka. 2256,",
  "GK22vidsrgpu:4595": "śatānandasya)",
  "GK22vidsrgpu:4596": "kṣaṇāt prabodham āyāti laṅghyate tamasā punaḥ /",
  "GK22vidsrgpu:4597": "nirvāsyataḥ pradīpasya śikheva jaratāṃ matiḥ // VidSrk_43.6 *(1523) //",
  "GK22vidsrgpu:4598": "paliteṣv api dṛṣṭeṣu puṃsaḥ kā nāma kāmitā /",
  "GK22vidsrgpu:4599": "bhaiṣajyam iva manyante yad anyamanasaḥ striyaḥ // VidSrk_43.7 *(1524) //",
  "GK22vidsrgpu:4600": "eka-garbhoṣitāḥ snigdhā mūrdhnā sat-kṛtya dhāritāḥ /",
  "GK22vidsrgpu:4601": "keśā api virajyante jarayā kim utāṅganāḥ // VidSrk_43.8 *(1525) //",
  "GK22vidsrgpu:4602": "kasyacit / (Skmsa.u.ka. 2251,",
  "GK22vidsrgpu:4603": "śrī-vyāsa-pādānām)",
  "GK22vidsrgpu:4604": "gātrair girā ca vikalaś caṭum īśvarāṇāṃ kurvann ayaṃ prahasanasya naṭaḥ kṛto 'smi /",
  "GK22vidsrgpu:4605": "no vedmi māṃ palita-varṇaka-bhājam etaṃ nāṭyena kena naṭayiṣyati dīrgham āyuḥ // VidSrk_43.9 *(1526) //",
  "GK22vidsrgpu:4606": "aviviktāv atistabdhau stanav āḍhyāv ivādṛtau /",
  "GK22vidsrgpu:4607": "viviktav ānatav eva daridrāv iva garhitau // VidSrk_43.10 *(1527) //",
  "GK22vidsrgpu:4608": "nirdayasya --",
  "GK22vidsrgpu:4609": "// iti vārdhakya-vrajyā //",
  "GK22vidsrgpu:4610": "//43//",
  "GK22vidsrgpu:4611": "___________________________________________________________________",
  "GK22vidsrgpu:4612": "44. tataḥ śmaśāna-vrajyā",
  "GK22vidsrgpu:4613": "cañcat-pakṣābhidhāta-glapita-hutabhujaḥ prauḍha-dhāmnaś citāyāḥ krodha ākṛṣṭa-mūrter aham ahamikayā caṇḍa-cañcu-graheṇa /",
  "GK22vidsrgpu:4614": "sadyas taptaṃ śavasya jvalad iva piśitaṃ bhūri jagdhvārdha-dagdhaṃ paśyāntaḥ pluṣyamāṇaḥ praviśati salilaṃ satvaraṃ gṛdhra-saṅghaḥ // VidSrk_44.1 *(1528) //",
  "GK22vidsrgpu:4615": "kasyacit / (Smvsū.mu. 94.6,",
  "GK22vidsrgpu:4616": "Skmsa.u.ka. 2365, pāṇineḥ)",
  "GK22vidsrgpu:4617": "udbuddhebhyaḥ sudūraṃ ghana-rajani-tamaḥ-pūriteṣu drumeṣu prodgrīvaṃ paśya pāda-dvitaya-dhṛta-bhuvaḥ śreṇayaḥ pheravāṇām /",
  "GK22vidsrgpu:4618": "ulkālokaiḥ sphuradbhirnija-vadana-guhotsarpibhir vīkṣitebhyaś cyotat-sāndraṃ vasāmbhaḥ kvathita-śava-vapur-maṇḍalebhyaḥ pibanti // VidSrk_44.2 *(1529) //",
  "GK22vidsrgpu:4619": "pāṇineḥ / (Skmsa.u.ka. 2364)",
  "GK22vidsrgpu:4620": "utkṛtyotkṛtya kṛttiṃ prathamam atha pṛthūcchopha-bhūyāṃso māṃsāny aṅga-sphik-pṛṣṭha-piṇḍādy-avayava-sulabhāny agra-pūtīni jagdhvā /",
  "GK22vidsrgpu:4621": "ātta-srnāyvyv-antra-netraḥ prakaṭita-daśanaḥ preta-raṅgaḥ karaṅkād aṅka-sthād asthi-saṃstha-sthapuṭa-gatam api kravyam avyagram atti // VidSrk_44.3 *(1530) //",
  "GK22vidsrgpu:4622": "(mā.mā. 5.16)",
  "GK22vidsrgpu:4623": "karṇābhyarṇa-vidīrṇa-sṛk-kavi-kaṭa-vyādāna-dīptāgnibhir daṃṣṭrā-koṭi-visaṃkaṭair ita ito dhāvadbhir ākīrtyate /",
  "GK22vidsrgpu:4624": "vidyut-puñja-nikāśa-keśa-nayana-bhrū-śmaśru-jālair nabho lakṣyālakṣya-viśuṣka-dīrgha-vapuṣām ulkā-mukhānāṃ mukhaiḥ // VidSrk_44.4 *(1531) //",
  "GK22vidsrgpu:4625": "(mā.mā. 5.13)",
  "GK22vidsrgpu:4626": "antraiḥ kalpita-maṅgala-pratisarāḥ strī-hasta-raktotpala- vyaktottaṃsa-bhṛtaḥ pinahya sahasā hṛt-puṇḍarīka-srajaḥ /",
  "GK22vidsrgpu:4627": "etāḥ śoṇita-paṅka-kuṅkuma-kuṣaḥ saṃbhūya kāntaiḥ pibanty asthi-sneha-surāḥ kapāla-caṣakaiḥ prītāḥ piśācāṅganāḥ // VidSrk_44.5 *(1532) //",
  "GK22vidsrgpu:4628": "(mā.mā. 5.18)",
  "GK22vidsrgpu:4629": "etat pūtana-cakram akrama-kṛta-śvāsārdha-muktair vṛkān utpuṣṇad utpuṣṇat parito nṛ-māṃsa-vighasair ādardaraṃ krandataḥ /",
  "GK22vidsrgpu:4630": "kharjūra-druma-dadhna-jaṅghama-sita-tvaṅ-naddha-viṣvaktata- snāyu-granthi-ghanāsthi-pañjara-jarat-kaṅkālam ālokyate // VidSrk_44.6 *(1533) //",
  "GK22vidsrgpu:4631": "(mā.mā. 5.14)",
  "GK22vidsrgpu:4632": "guñjat-kuñja-kuṭīra-kauśika-ghaṭā-ghūtkāra-saṃvallita- krandat-pherava-caṇḍa-hātkṛti-bhṛti-prāg-bhāra-bhīmais taṭaiḥ /",
  "GK22vidsrgpu:4633": "antaḥ-śīrṇa-karaṅka-karkara-tarat-saṃrodhi-kūlaṅkaṣa- sroto-nirgama-ghora-gharghara-ravā pāre-śmaśānaṃ sarit // VidSrk_44.7 *(1534) //",
  "GK22vidsrgpu:4634": "bhavabhūter amī (mā.mā. 5.19)",
  "GK22vidsrgpu:4635": "bhavabhūter amī",
  "GK22vidsrgpu:4636": "atrāsthaḥ piśitaṃ śavasya kaṭhinair utkṛtya kṛtsnaṃ nakhair nagna-snāyu-karāla-ghora-kuharair mastiṣka-digdhāṅguliḥ /",
  "GK22vidsrgpu:4637": "saṃdaśyauṣṭha-piṭena bhugna-vadanaḥ pretaś citāgni-drutaṃ sūtkārair nalakāsthi-koṭara-gataṃ majjānam ākarṣati // VidSrk_44.8 *(1535) //",
  "GK22vidsrgpu:4638": "jayādityasya --",
  "GK22vidsrgpu:4639": "cañcac-cañcūdvṛtārdha-cyuta-piśita-lava-grāsa-saṃvṛddha-gardhair gṛdhrair ārabdha-pakṣa-dvitaya-vidhutibhir baddha-sāndrāndhakāre /",
  "GK22vidsrgpu:4640": "vaktrodvāntāḥ patantyaś chimiti-śikhi-śikhā-śreṇayo 'smin śivānāṃ asra-srotasy ajasra-sruta-bahala-vasā vāsa-visre svananti // VidSrk_44.9 *(1536) //",
  "GK22vidsrgpu:4641": "(ṇāgānanda 4.18",
  "GK22vidsrgpu:4642": "śrīharṣadevasya (nāgānanda 4.18)",
  "GK22vidsrgpu:4643": "vidūrād abhyastair viyati bahuśo maṇḍala-śataiḥ udañcat-pucchāgra-stimita-vitataiḥ pakṣati-puṭaiḥ /",
  "GK22vidsrgpu:4644": "patanty ete gṛdhrāḥ śava-piśita-lolānana-guhā- galal-lālā-kleda-snapita-nija-cañcū-bhaya-puṭāḥ // VidSrk_44.10 *(1537) //",
  "GK22vidsrgpu:4645": "(Caṇḍakauśikacaṇḍakauśika 4.7)",
  "GK22vidsrgpu:4646": "pibaty eko 'nyasmād ghana-rudhiram āchidya caṣakaṃ lalaj-jihvo vaktrād galitam aparo leḍhu pibataḥ /",
  "GK22vidsrgpu:4647": "tataḥ styānāḥ kaścid bhuvi nipatitāḥ śoṇita-kaṇāḥ kṣaṇād ucca-grīvo rasayati lasad-dirgha-rasanaḥ // VidSrk_44.11 *(1538) //",
  "GK22vidsrgpu:4648": "(Caṇḍakauśikacaṇḍakauśika 4.17)",
  "GK22vidsrgpu:4649": "citāgner ākṛṣṭaṃ nalaka-śikhara-protam asakṛtd sphuradbhir nirvāpya prabala-pavanaiḥ sphūtkṛta-śataiḥ /",
  "GK22vidsrgpu:4650": "śiro nāraṃ pretaḥ kavalayati tṛṣṇā-vaśa-valat- karālāsyaḥ pluṣyad-vadana-kuharas tūdgirati ca // VidSrk_44.12 *(1539) //",
  "GK22vidsrgpu:4651": "(Caṇḍakauśika 4.19",
  "GK22vidsrgpu:4652": "amī śrī-kṣemīśvarasya (caṇḍakauśika 4.19)",
  "GK22vidsrgpu:4653": "anyādānākulāntaḥ-karaṇa-vaśa-vipad-bādhita-preta-raṅkaṃ grāsa-bhraśyat-karāla-ślatha-piśita-śavāgra-grahe muktanādam /",
  "GK22vidsrgpu:4654": "sarvaiḥ krāmadbhir ulkānana-kavala-rasa-vyātta-vaktra-prabhābhir vyaktais taiḥ saṃvaladbhiḥ kṣaṇam aparam iva vyomni vṛttaṃ śmaśānam // VidSrk_44.13 *(1540) //",
  "GK22vidsrgpu:4655": "vallaṇasya --",
  "GK22vidsrgpu:4656": "netrākuñcana-sāraṇa-krama-kṛta-pravyakta-naktandino dik-cakrānta-visarpi-sallarisaṭā-bhārāvaruddhāmbaraḥ /",
  "GK22vidsrgpu:4657": "hasta-nyasta-kapāla-kandara-darī-muktābhra-dhārāḥ pibann unmukta-dhvani-bhinna-karṇa-kuharaḥ kravyād ayaṃ nṛtyati // VidSrk_44.14 *(1541) //",
  "GK22vidsrgpu:4658": "// iti śmaśāna-vrajyā //",
  "GK22vidsrgpu:4659": "//44//",
  "GK22vidsrgpu:4660": "___________________________________________________________________",
  "GK22vidsrgpu:4661": "45. tato vīra-vrajyā //45",
  "GK22vidsrgpu:4662": "śrutvā dāśarathī suvela-kaṭake sānandam ardhe dhanuṣ- ṭaṅkāraiḥ paripūrayanti kakubhaḥ proñchanti kaukṣeyakān /",
  "GK22vidsrgpu:4663": "abhyasyanti tathaiva citra-phalake laṅkā-pates tat punar vaidehī-kuca-patra-valli-valanā-vaidagdhyam ardhe karāḥ // VidSrk_45.1 *(1542) //",
  "GK22vidsrgpu:4664": "saṃtuṣṭe tisṛṇāṃ purām api ripau kaṇḍūla-dor-maṇḍala- krīḍā-kṛtta-punaḥ-prarūḍha-śiraso vīrasya lipsor varam /",
  "GK22vidsrgpu:4665": "yācñā-dainya-parāñci yasya kalahāyante mithas tvaṃ vṛṇu tvaṃ vṛṇv ity abhito mukhāni sa daśagrīvaḥ kathaṃ kathyate // VidSrk_45.2 *(1543) //",
  "GK22vidsrgpu:4666": "eko bhavān mama samaṃ daśa vā namanti jyā-ghoṣa-pūrita-viyanti śarāsanāni /",
  "GK22vidsrgpu:4667": "tal loka-pāla-sahitaḥ saha lakṣmaṇena cāpaṃ gṛhāṇa sadṛśaṃ kṣaṇam astu yuddham // VidSrk_45.3 *(1544) //",
  "GK22vidsrgpu:4668": "re vṛddha-gṛdhra kim akāṇḍam iha pravīra dāvānale śalabhatāṃ labhase pramatta /",
  "GK22vidsrgpu:4669": "lakpāvasāna-pavanollasitasya sindhor ambho ruṇaddhi kim u saikata-setubandhaḥ // VidSrk_45.4 *(1545) //",
  "GK22vidsrgpu:4670": "etau saṅghaśriyaḥ //",
  "GK22vidsrgpu:4671": "āskandhāvadhi kaṇṭha-kāṇḍa-vipine drāc candrahāsāsinā chettuṃ prakramite mayaiva tarasā truṭyac-chirāsaṃtatau /",
  "GK22vidsrgpu:4672": "asmeraṃ galitāśru-gadgada-padaṃ bhinna-bhruvā yady abhūd vaktreṣv ekam api svayaṃ sa bhagavān tan me pramāṇaṃ śivaḥ // VidSrk_45.5 *(1546) //",
  "GK22vidsrgpu:4673": "devo yady api te guruḥ sa bhagavān ardhendu-cūḍāmaṇiḥ kṣoṇī-maṇḍalam ekaviṃśatim idaṃ vārān jitaṃ yady api /",
  "GK22vidsrgpu:4674": "draṣṭavyo 'sy amum eva bhārgava-baṭaḥ kaṇṭhe kuṭhāraṃ vahan paulastyasya puraḥ praṇāma-racita-pratyagra-sevāñjaliḥ // VidSrk_45.6 *(1547) //",
  "GK22vidsrgpu:4675": "rudrādes tulanaṃ svakaṇṭha-vipina-cchedo harer vāsanaṃ kārāveśmani puṣpakasya ca jayo yasyedṛśaḥ kelayaḥ /",
  "GK22vidsrgpu:4676": "so 'haṃ durjaya-bāhu-daṇḍa-sacivo laṅkeśvaras tasya me kā ślāghā ghuṇa-jarjareṇa dhanuṣā kṛṣṭena bhagnena vā // VidSrk_45.7 *(1548) //",
  "GK22vidsrgpu:4677": "kasyacit / (Skmsa.u.ka. 2103, Brbā.rā. 1.51)",
  "GK22vidsrgpu:4678": "(Bābā.rā. 1.51; ab = Vakroktijīvita 1.21ab)",
  "GK22vidsrgpu:4679": "vīra-prasūr jayati bhārgava-reṇukaiva yat tvāṃ triloka-tilakaṃ sutam abhyasūta /",
  "GK22vidsrgpu:4680": "śakrebha-kumbha-taṭa-khaṇḍana-caṇḍa-dhāmā yenaiṣa me na gaṇito yudhi candrahāsaḥ // VidSrk_45.8 *(1549) //",
  "GK22vidsrgpu:4681": "(Bābā.rā. 2.29)",
  "GK22vidsrgpu:4682": "rāme rudra-śarāsanaṃ tulayati smitvā sthitaṃ pārthivaiḥ śiñjā-sañjana-tatpare 'vahasitaṃ dattvā mithas tālikāḥ /",
  "GK22vidsrgpu:4683": "āropya pracalāṅgulī-kisalaye mlānaṃ guṇāsphālane sphārākarṣaṇa-bhagna-parvaṇi punaḥ siṃhāsane mūrcchitam // VidSrk_45.9 *(1550) //",
  "GK22vidsrgpu:4684": "rājaśekharasya /",
  "GK22vidsrgpu:4685": "(bā.rā. 3.75; ha.nā. 1.31; Skmsa.u.ka. 2091)",
  "GK22vidsrgpu:4686": "pṛthvi sthirā bhava bhujaṅgama dhārayaināṃ tvaṃ kūrmarāja tad idaṃ dvitayaṃ dadhīthāḥ /",
  "GK22vidsrgpu:4687": "dik-kuñjarāḥ kuruta tat-tritaye didhīrṣāṃ rāmaḥ karotu hara-kārmukam ātatajyam // VidSrk_45.10 *(1551) //",
  "GK22vidsrgpu:4688": "(Bālarāmāyaṇa 1.48",
  "GK22vidsrgpu:4689": "rājaśekharasyāmī (bā.rā. 1.48)",
  "GK22vidsrgpu:4690": "lāṅgūlena gabhastimān valayitaḥ protaḥ śaśī maulinā jīmūtā vidhutāḥ śaṭābhir uḍavo daṃṣṭrābhir āsāditāḥ /",
  "GK22vidsrgpu:4691": "uttīrṇo 'mbu-nidhir dṛśaiva viṣadais tenāṭṭahāsormibhir laṅkeśasya ca laṅghito diśi diśi krūraḥ pratāpānalaḥ // VidSrk_45.11 *(1552) //",
  "GK22vidsrgpu:4692": "(ṛāmacarita 15.64",
  "GK22vidsrgpu:4693": "abhinandasya (rāmacarita 15.64)",
  "GK22vidsrgpu:4694": "yo yaḥ kṛtto daśamukha-bhujas tasya tasyaiva vīryaṃ labdhvā dṛpyanty adhikam adhikaṃ bāhavaḥ śiṣyamāṇāḥ /",
  "GK22vidsrgpu:4695": "yady acchinnaṃ daśamukha-śiras tasya tasyaiva kāntau saṃkrāmantyām atiśayavatī śeṣa-vaktreṣu lakṣmīḥ // VidSrk_45.12 *(1553) //",
  "GK22vidsrgpu:4696": "(anargha-rāghava 6.76",
  "GK22vidsrgpu:4697": "murāreḥ / (a.rā. 6.76)",
  "GK22vidsrgpu:4698": "bhagnaṃ deva samasta-vānara-bhaṭair naṣṭaṃ ca yūthādhipaiḥ kiṃ dhairyeṇa puro vilokaya daśagrīvo 'yam ārād abhūt /",
  "GK22vidsrgpu:4699": "itthaṃ jalpati saṃbhramolbaṇa-mukhe sugrīva-rāje muhus tenākekaram īkṣitaṃ daśa śanair bāṇān ṛjūkurvatā // VidSrk_45.13 *(1554) //",
  "GK22vidsrgpu:4700": "bhramaṇa-java-samīraiḥ śerate śāla-ṣaṇḍā mama nakha-kuliśāgrair grāva-garbhāḥ sphuṭanti /",
  "GK22vidsrgpu:4701": "ajagaram api cāhaṃ muṣṭi-niṣpiṣṭa-vaktraṃ nija-bhuja-taru-mūlasyālavālaṃ karomi // VidSrk_45.14 *(1555) //",
  "GK22vidsrgpu:4702": "kṛṣṭā yena śiroruheṣu rudatī pāñcāla-rājātmajā yenāsyāḥ paridhānam apy apahṛtaṃ rājñāṃ gurūṇāṃ puraḥ /",
  "GK22vidsrgpu:4703": "yasyoraḥ-sthala-śoṇitāsavam ahaṃ pātuṃ pratijñātavān so 'yaṃ mad-bhuja-pañjare nipatitaḥ saṃrakṣyatāṃ kauravāḥ // VidSrk_45.15 *(1556) //",
  "GK22vidsrgpu:4704": "(Veṇīsaṃhārave.saṃ. 3.47)",
  "GK22vidsrgpu:4705": "kapole jānakyāḥ kari-kalabha-danta-dyuti-muṣi smara-smeraṃ gaṇḍoḍḍamara-pulakaṃ vaktra-kamalam /",
  "GK22vidsrgpu:4706": "muhuḥ paśyan śrutvā rajani-cara-senā-kalakalaṃ jaṭā-jūṭa-granthiṃ draḍhayati raghūṇāṃ parivṛḍhaḥ // VidSrk_45.16 *(1557) //",
  "GK22vidsrgpu:4707": "harir alasa-vilocanaḥ sagarvaṃ balam avalokya punar jagāma nidrām /*",
  "GK22vidsrgpu:4708": "adhigata-pati-vikramāsta-bhītis tu dayitāpi vilokayāñcakāra // VidSrk_45.17 *(1558) //*",
  "GK22vidsrgpu:4709": "meṭhasya --",
  "GK22vidsrgpu:4710": "bhūyaḥ kāñcana-kenipāta-nikara-protkṣipta-dūrodgatair yat saṃkhyeṣu cakāra śīkara-kaṇair eva dviṣāṃ durdinam /",
  "GK22vidsrgpu:4711": "kiṃ cākāṇḍa-kṛtodyamas tripathagāsañcārinaukā-gaṇoaḥ gīrvāṇendra-phaṇīndrayor api dadau śaṅkāṃ viśaṅko 'pi yaḥ // VidSrk_45.18 *(1559) //",
  "GK22vidsrgpu:4712": "narasiṃhasya --",
  "GK22vidsrgpu:4713": "mainākaḥ kim ayaṃ ruṇaddhi gagane man-mārgam avyāhataṃ śaktis tasya kutaḥ sa vajra-patanād bhīto mahendrād api /",
  "GK22vidsrgpu:4714": "tārkṣyaḥ so 'pi samaṃ nijena vibhunā jānāti māṃ rāvaṇaṃ vijñātaṃ sa jaṭāyur eṣa jarasā kliṣṭo vadhaṃ vāñchati // VidSrk_45.19 *(1560) //",
  "GK22vidsrgpu:4715": "putras tvaṃ tripura-druhaḥ punar ahaṃ śiṣyaḥ kim etāvatā tulyaḥ so 'pi kṛtas tavāyam adhikaḥ kodaṇḍa-dīkṣā-vidhiḥ /",
  "GK22vidsrgpu:4716": "tatrādhāra-nibandhano yadi bhaved ādheya-dharmodayasḥ tad bhoḥ skanda gṛhāṇa kārmukam idaṃ nirṇīyatām antaram // VidSrk_45.20 *(1561) //",
  "GK22vidsrgpu:4717": "drāṅ niṣpeṣa-viśīrṇa-vajra-śakala-pratyupta-rūḍha-vraṇa- granthy-udbhāsini bhaṅgaṃ ogham aghavan mātaṅga-dantodyame /",
  "GK22vidsrgpu:4718": "bhartuḥnr nandana-devatā-viracita-srag-dāmni bhūmeḥ sutā vīra-śrīr iva yasya vakṣasi jagad-vīrasya viśrāmyatu // VidSrk_45.21 *(1562) //",
  "GK22vidsrgpu:4719": "(ma.vī.ca. 1.34",
  "GK22vidsrgpu:4720": "bhavabhūteḥ // (ma.vī.ca. 1.34)",
  "GK22vidsrgpu:4721": "// iti vīra-vrajyā //",
  "GK22vidsrgpu:4722": "//45//",
  "GK22vidsrgpu:4723": "___________________________________________________________________",
  "GK22vidsrgpu:4724": "46. tataḥ praśasti-vrajyā //46",
  "GK22vidsrgpu:4725": "yad-vargyābhir jagrāhe pṛthu-śakula-kulāsphālana-trāsa-hāsa- vyastoru-stambhikābhir diśi diśi saritāṃ dig-jaya-prakrameṣu /",
  "GK22vidsrgpu:4726": "ambho gambhīra-nābhī-kuhara-kavalanomukta-paryasta-lolat- kallolābaddha-mugdha-dhvani-cakita-kaṇat-kukkubhaṃ kāminībhiḥ // VidSrk_46.1 *(1563) //",
  "GK22vidsrgpu:4727": "majjaty āmajja-majjan-maṇi-masṛṇa-phaṇā-cakravāle phaṇīndre yat senoddāma-helā-bhara-calita-mahā-śaila-kīlāṃ babhāra /",
  "GK22vidsrgpu:4728": "kṛcchrāt pātāla-mūlāvila-bahula-nirālamba-jambāla-niṣṭhaḥ pṛṣṭhāṣṭhīla-pratiṣṭhām avanim avanamat karparaḥ kūrmarājaḥ // VidSrk_46.2 *(1564) //",
  "GK22vidsrgpu:4729": "yasyodyoge balānāṃ sakṛd api calatām ujjihānai rajobhir jambāliny ambarasya sravad-amara-sarit-toya-pūreṇa mārge /",
  "GK22vidsrgpu:4730": "saṃsīdac-cakra-śalyākula-taraṇikarot pīḍitāśvīya-datta- dvitrāvaskanda-mandaḥ katham api calati syandano bhānavīyaḥ // VidSrk_46.3 *(1565) //",
  "GK22vidsrgpu:4731": "bhava-bhūteḥ /",
  "GK22vidsrgpu:4732": "(Skmsa.u.ka. 1541, bāṇasya)",
  "GK22vidsrgpu:4733": "deve diśāṃ vijaya-kautuka-suprayāte niryantraṇa-prasara-sainya-bhareṇa yatra /",
  "GK22vidsrgpu:4734": "pratyūpyamāna-maṇi-kīlaka-gāḍha-bandha- prāṇaḥ . . phaṇapatir vasudhāṃ dadhāti // VidSrk_46.4 *(1566) //",
  "GK22vidsrgpu:4735": "murāreḥ --",
  "GK22vidsrgpu:4736": "guñjat-kuñja-kuṭīra-kuñjara-ghaṭā-vistīrṇa-karṇa-jvarāḥ prāk-pratyag-dharaṇīndra-kandara-darī-pārīndra-nidrā-druhaḥ /",
  "GK22vidsrgpu:4737": "laṅkāṅka trikakut-pratidhvani-ghanāḥ paryanta-yātrā-jaye yasya bhremuramandamandara-ravair āśā-rudho ghoṣaṇāḥ // VidSrk_46.5 *(1567) //",
  "GK22vidsrgpu:4738": "kasyacit / (Srkm 1538,",
  "GK22vidsrgpu:4739": "jayadevasya)",
  "GK22vidsrgpu:4740": "tvaṃ sarvadā nṛpati-candra jaya-śriyo 'rthī svapne 'pi na praṇayinī bhavato 'ham āsam /",
  "GK22vidsrgpu:4741": "itthaṃ śriyā kupitayeva ripūn vrajantyā saṃjaghnire samara-keli-sukhāni yasya // VidSrk_46.6 *(1568) //",
  "GK22vidsrgpu:4742": "te pīyūṣa-mayūkha-śekhara-śiraḥ-saṃdāna-mandākinī- kallola-pratimalla-kīrti-laharī-lāvaṇya-liptāmbarāḥ /",
  "GK22vidsrgpu:4743": "sarva-kṣatra-bhujoṣma-śātana-kalā-duḥśīla-doḥ-śālino vaṃśe tasya babhūvur adbhuta-guṇā dhārā-dharitrī-bhujaḥ // VidSrk_46.7 *(1569) //",
  "GK22vidsrgpu:4744": "yan nistriṃśa-hatodgatair ari-śiraś cakrair babhūva kṣaṇaṃ loke cāndramase vidhuṃtuda-ghaṭāvaskanda-kolāhalaḥ /",
  "GK22vidsrgpu:4745": "kiṃ cāmībhir api sphuran-maṇitayā caṇḍāṃśukoṭi-bhramaṃ bibhrāṇair udapādi rāhu-bhuvane bhūyān subhikṣotsavaḥ // VidSrk_46.8 *(1570) //",
  "GK22vidsrgpu:4746": "kasyacit / (Skmsa.u.ka. 1560, murāreḥ)",
  "GK22vidsrgpu:4747": "tenedaṃ sura-mandiraṃ ghaṭayatā ṭaṅkāvalī-nirdalat- pāṣāṇa-prakaraḥ kṛto 'yam akhilaḥ kṣīṇo girīṇāṃ gaṇaḥ /",
  "GK22vidsrgpu:4748": "arthibhyo vasu varṣatā punar asau saṃrūḍha-ratnāṅkura- śreṇi-smera-śiraḥ-sahasra-śikharaḥ saṃvardhito rohaṇaḥ // VidSrk_46.9 *(1571) //",
  "GK22vidsrgpu:4749": "surāṇāṃ pātāsau sa punar atipuṇyaika-hṛdayo grahas tasyāsthāne gurur ucita-mārge sa nirataḥ /",
  "GK22vidsrgpu:4750": "karas tasyātyarthaṃ vahati śatakoṭi-praṇayitāṃ sa sarvasvaṃ dātā tṛṇam iva sureśaṃ vijayate // VidSrk_46.10 *(1572) //",
  "GK22vidsrgpu:4751": "jīvākṛṣṭiṃ sa cakre mṛdha-bhuvi dhanuṣaḥ śatrur āsīd gatāsur lakṣāptir mārgaṇānām abhavad ari-bale tad-yaśas tena labdham /",
  "GK22vidsrgpu:4752": "muktā tena kṣameti tvaritam ari-gaṇair uttamāṅgaiḥ pratīṣṭhā pañcatvaṃ dveṣi-sainye sthitam avani-patir nāpa saṃkhyāntaraṃ saḥ // VidSrk_46.11 *(1573) //",
  "GK22vidsrgpu:4753": "yeṣāṃ kalpa-mahīruhāṃ marakata-vyājena tair arthibhir vyakrīyante śalāṭavo 'pi maṇayas te padmarāgādayaḥ /",
  "GK22vidsrgpu:4754": "teṣu prauḍha-phalopamardavi-namac-chākhā-mukhārohibhis tyāgādvaitam aharniśaṃ sukṛtino yasyāmarair gīyate // VidSrk_46.12 *(1574) //",
  "GK22vidsrgpu:4755": "yo maurvīkiṇa-kaitavena sakala-kṣmāpāla-lakṣmī-balāt- kāropagraha-vācyatāmakinitau bibhrad bhujau bhūpatiḥ /",
  "GK22vidsrgpu:4756": "lokān vācayati sma vikrama-mayim ākhyāyikām ātmanaḥ kvāpi kvāpy anugacchad-arjuna-kathā-saṃbhāra-lambhāvatīm // VidSrk_46.13 *(1575) //",
  "GK22vidsrgpu:4757": "murāreḥ /r etau --",
  "GK22vidsrgpu:4758": "krudhyad-gandha-karīndra-danta-muṣala-preṅkhola-dīptānala- jvālā-pātita-kumbha-mauktika-phala-vyutpanna-lājāñjalau /",
  "GK22vidsrgpu:4759": "hastenāsima-yūkha-darbha-latikā-baddhena yuddhotsavaiḥ rājñā yena salīlam utkala-pater lakṣmīḥ punar-bhūḥ kṛtā // VidSrk_46.14 *(1576) //",
  "GK22vidsrgpu:4760": "vasukalpasya --",
  "GK22vidsrgpu:4761": "// iti praśasti-vrajyā //",
  "GK22vidsrgpu:4762": "//46//",
  "GK22vidsrgpu:4763": "___________________________________________________________________",
  "GK22vidsrgpu:4764": "47. tataḥ parvata-vrajyā",
  "GK22vidsrgpu:4765": "guñjat-kuñja-kuṭīra-kauśika-ghaṭā-ghūtkāravat-kīcaka- stambāḍambara-mūka-maukuli-kulaḥ krauñcāvato 'yaṃ giriḥ /",
  "GK22vidsrgpu:4766": "etasmin pracalākināṃ pracalatām udvejitāḥ kūjitair udvellanti purāṇa-rohaṇa-taru-skandheṣu kumbhī-nasāḥ // VidSrk_47.1 *(1577) //",
  "GK22vidsrgpu:4767": "ete candra-śilā-samuccaya-mayāś candrātapa-prasphurat-d sarvāṅgīṇa-payaḥ-pravṛtta-sarito jhātkurvate parvatāḥ /",
  "GK22vidsrgpu:4768": "yeṣām unmada-jāgarūka-śikhini prasthe nameru-sthitāḥ śyāmām eva gabhīra-gadgada-giraḥ skandanti koyaṣṭayaḥ // VidSrk_47.2 *(1578) //",
  "GK22vidsrgpu:4769": "ādhatte danu-sūnu-sūdana-bhujā-keyūra-vajrāṅkura- vyūhollekha-padāvalī-vali-mayai ratnair mudaṃ mandaraḥ /",
  "GK22vidsrgpu:4770": "ādhārīkṛta-kūrma-pṛṣṭha-kaṣaṇa-kṣīṇoru-mūlo 'dhunā jānīmaḥ parataḥ payodhi-mathanād uccaistaro 'yaṃ giriḥ // VidSrk_47.3 *(1579) //",
  "GK22vidsrgpu:4771": "tat tādṛk phaṇirāja-rajju-kaṣaṇaṃ saṃrūḍha-pakṣa-cchidā- ghātāruntudam apy aho katham ayaṃ manthācalaḥ soḍhavān /",
  "GK22vidsrgpu:4772": "etenaiva durātmanā jalanidher utthāpya pāpām imāṃ lakṣmīm īśvara-durgata-vyavahṛti-vyastaṃ jagan nirmitam // VidSrk_47.4 *(1580) //",
  "GK22vidsrgpu:4773": "so 'yaṃ kailāsa-śailaḥ sphaṭika-maṇi-bhuvām aṃśu-jālair jvaladbhiśḥ chāyā pītāpi yatra pratikṛtibhir upasthāpyate pādapānām /",
  "GK22vidsrgpu:4774": "yasyopāntopasarpat-tapana-kara-dhṛtasyāpi padmasya mudrāṃ uddāmāno diśanti tripura-hara-śiraś-candralekhā-mayūkhāḥ // VidSrk_47.5 *(1581) //",
  "GK22vidsrgpu:4775": "giriḥ kailāso 'yaṃ daśa-vadana-keyūra-vilasan- maṇi-śreṇī-patrāṅkura-makara-mudrāṅkita-śilaḥ /",
  "GK22vidsrgpu:4776": "amuṣmin āruhya sphaṭika-maya-sarvāṅga-subhage nirīkṣante yakṣāḥ phaṇi-pati-purasyāpi caritam // VidSrk_47.6 *(1582) //",
  "GK22vidsrgpu:4777": "daśamukha-bhuja-daṇḍa-maṇḍalīnāṃ dṛḍha-paripīḍana-pīta-mekhalo 'yam /",
  "GK22vidsrgpu:4778": "jala-gṛhaka-vitardikāsukhāni sphaṭika-girir giriśasya nirmimīte // VidSrk_47.7 *(1583) //",
  "GK22vidsrgpu:4779": "kailāsādri-taṭīṣu dhūrjaṭi-jaṭālaṃkāra-candrāṅkura jyotsnā-kandalitābhir indu-dṛṣadām adbhir nadī-mātṛkāḥ /",
  "GK22vidsrgpu:4780": "gaurī-hasta-guṇa-pravṛddha-vapuṣaḥ puṣyanti dhātreyaka- bhrātṛ-sneha-sahoḍha-ṣaṇmukha-śiśu-krīḍā-sukhāḥ śākhinaḥ // VidSrk_47.8 *(1584) //",
  "GK22vidsrgpu:4781": "naktaṃ ratna-mayūkha-pāṭava-milat-kākola-kolāhala- trasyat-kauśika-bhukta-kandara-tamāḥ so 'yaṃ giriḥ smaryate /",
  "GK22vidsrgpu:4782": "yatrākṛṣṭa-kucāṃśuke mayi ruṣā vastrāya patrāṇi te cinvatyo vana-devatās taru-latām uccair vyadhuḥ kautukāt // VidSrk_47.9 *(1585) //",
  "GK22vidsrgpu:4783": "ete 'kṣṇor janayanti kāma-virujaṃ sītā-viyoge ghanāḥ vātāḥ śīkariṇo 'pi lakṣmaṇa dṛḍhaṃ saṃtāpayanty eva mām /",
  "GK22vidsrgpu:4784": "itthaṃ vṛddha-paramparā-pariṇatair yasmin vacobhir munīn adyāpy unmanayanti kānana-śukāḥ so 'yaṃ girir mālyavān // VidSrk_47.10 *(1586) //",
  "GK22vidsrgpu:4785": "kari-kavalana-śiṣṭaiḥ śākhi-śākhāgra-patrair aruṇa-saraṇayo 'mī sarvato bhīṣayante 'grakuñjaiḥ /*",
  "GK22vidsrgpu:4786": "calita-śabara-senā-datta-go-śṛṅga-caṇḍa-dhvani-cakita-varāha-vyākulā vindhya-pādāḥ // VidSrk_47.11 *(1587) //*",
  "GK22vidsrgpu:4787": "kamalāyudhasya /",
  "GK22vidsrgpu:4788": "(Sksa.ka.ā. 2.30, Smvsū.mu. 103.14, Skmsa.u.ka. 2040)",
  "GK22vidsrgpu:4789": "imās tā vindhyādreḥ śuka-harita-vaṃśī-vana-ghanā bhuvaḥ krīḍālolad-virada-daśanābhugna-taravaḥ /",
  "GK22vidsrgpu:4790": "latā-kuñje yāsām upanadi rata-klānta-śabarī- kapola-svedāmbhaḥ-kaṇa-caya-nudo vānti marutaḥ // VidSrk_47.12 *(1588) //",
  "GK22vidsrgpu:4791": "dakṣasya / (Sksa.ka.ā. 3.9,",
  "GK22vidsrgpu:4792": "Skmsa.u.ka. 2039,",
  "GK22vidsrgpu:4793": "yogeśvarasya)",
  "GK22vidsrgpu:4794": "snigdha-śyāmāḥ kvacid aparato bhīṣaṇābhoga-rūkṣāḥ sthāne sthāne mukhara-kakubho jhātkṛtair nirjharāṇām /",
  "GK22vidsrgpu:4795": "ete tīrthāśrama-giri-sarid-garta-kāntāra-miśrāḥ saṃdṛśyante paricaya-bhuvo daṇḍakāvindhya-pādāḥ // VidSrk_47.13 *(1589) //",
  "GK22vidsrgpu:4796": "bhavabhūteḥ / (u.rā.ca. 2.14)",
  "GK22vidsrgpu:4797": "niṣkūja-stimitāḥ kvacit kvacid api proccaṇḍa-sattva-svanāḥ svecchā-supta-gabhīra-ghora-duragāśvāsa-pradīptāgnayaḥ /",
  "GK22vidsrgpu:4798": "sīmānaḥ pradarodareṣu vivareṣv alpāmbhaso yāsv ayaṃ tṛṣyadbhiḥ pratisūryakair ajagara-sveda-dravaḥ pīyate // VidSrk_47.14 *(1590) //",
  "GK22vidsrgpu:4799": "(u.rā.ca. 2.16)",
  "GK22vidsrgpu:4800": "dadhati kuhara-bhājām atra bhallūka-yūnām anurasita-gurūṇi styānam ambūkṛtāni /",
  "GK22vidsrgpu:4801": "śiśira-kaṭu-kaṣāyaḥ styāyate śallakīnām ibha-dalita-vikīrṇa-granthi-niṣyanda-gandhaḥ // VidSrk_47.15 *(1591) //",
  "GK22vidsrgpu:4802": "bhavabhūter etau (u.rā.ca. 2.21 = ma.a.mi. 9.6 = ma.vī.ca. 5.41)",
  "GK22vidsrgpu:4803": "iha sama-daśa-kuntākrānta-vānīra-mukta- prasava-surabhi-śīta-svaccha-toyā bhavanti /",
  "GK22vidsrgpu:4804": "phala-bhara-pariṇāma-śyāma-jambū-nikuñja- skhalana-mukhara-bhūri-srotaso nirjhariṇyaḥ // VidSrk_47.16 *(1592) //",
  "GK22vidsrgpu:4805": "etāḥ sthāna-parigraheṇa śivayor atyanta-kānta-śriyaḥ prāleyācala-mekhalā-vana-bhuvaḥ puṣṇanti netrotsavam /",
  "GK22vidsrgpu:4806": "vyāvalgad-bala-vairi-vāraṇa-vara-pratyagra-dantāhati- śvabhra-prasravad-abhra-sindhu-savana-prasnigdha-deva-drumāḥ // VidSrk_47.17 *(1593) //",
  "GK22vidsrgpu:4807": "kasyacit / (Skmsa.u.ka. 2037)",
  "GK22vidsrgpu:4808": "// iti parvata-vrajyā //",
  "GK22vidsrgpu:4809": "//47//",
  "GK22vidsrgpu:4810": "___________________________________________________________________",
  "GK22vidsrgpu:4811": "48. tataḥ śānti-vrajyā",
  "GK22vidsrgpu:4812": "yad etat svacchandaṃ virahaṇam akārpaṇyam aśanaṃ sahāryaiḥ saṃvāsaḥ śrutam upaśamaika-śrama-phalam /",
  "GK22vidsrgpu:4813": "mano manda-spandaṃ viharati cirāyābhivimṛśan na jāne kasyaiṣā pariṇatir udārasya tapasaḥ // VidSrk_48.1 *(1594) //",
  "GK22vidsrgpu:4814": "hariṇa-caraṇa-kṣuṇṇopāntāḥ sa-śādvala-nirjharāḥ kusuma-śabalair viṣvag-vātais taraṅgita-pādapāḥ /",
  "GK22vidsrgpu:4815": "mudita-vihaga-śreṇī-citra-dhvani-pratināditā manasi na mudaṃ kasyā dadhyuḥ śivā vana-bhūmayaḥ // VidSrk_48.2 *(1595) //",
  "GK22vidsrgpu:4816": "guṇākara-bhadrasya --",
  "GK22vidsrgpu:4817": "pūrayitvārthinām āśāṃ priyaṃ kṛtvā dviṣām api /",
  "GK22vidsrgpu:4818": "pāraṃ gatvā śrutaughasya dhanyā vanam upāsate // VidSrk_48.3 *(1596) //",
  "GK22vidsrgpu:4819": "te tīkṣṇa-durjana-nikāra-śarair na bhinnā dhīrās ta eva śama-saukhya-bhujas ta eva /",
  "GK22vidsrgpu:4820": "sīmantinī-viṣa-latā-gahanaṃ vyudasya ye 'vasthitāḥ śama-phaleṣu tapo-vaneṣu // VidSrk_48.4 *(1597) //",
  "GK22vidsrgpu:4821": "vāso valkalamāstaraḥ kisalayānyokas tarūṇāṃ talaṃ mūlāni kṣataye kṣudhāṃ giri-nadī-toyaṃ tṛṣā-śāntaye /",
  "GK22vidsrgpu:4822": "krīḍā mugdha-mṛgair vayāṃsi suhṛdo naktaṃ pradīpaḥ śaśī svādhīne 'pi dhane tathāpi kṛpaṇā yācanta ity adbhutam // VidSrk_48.5 *(1598) //",
  "GK22vidsrgpu:4823": "kasyacit / (Skmsa.u.ka. 2316, Ss 2.20)",
  "GK22vidsrgpu:4824": "gataḥ kālo yatra priya sakhi mayi prema-kuṭilaḥ kaṭākṣaḥ kālindī-laghu-lahari-vṛttiḥ prabhavati /",
  "GK22vidsrgpu:4825": "idānīm asmākaṃ jaraṭha-kamaṭhī-pṛṣṭha-kaṭhinā mano-vṛttis tat kiṃ vyasanini mudhaiva kṣapayasi // VidSrk_48.6 *(1599) //",
  "GK22vidsrgpu:4826": "kasyacit / (Ss 4.13, Smvsū.mu. 131.33,",
  "GK22vidsrgpu:4827": "Skmsa.u.ka. 2315,",
  "GK22vidsrgpu:4828": "vallaṇasya)",
  "GK22vidsrgpu:4829": "mātar jare maraṇam antikam ānayantyāpy antas tvayā vayam amī paritoṣitāḥ smaḥ /*",
  "GK22vidsrgpu:4830": "nānā-sukha-vyasana-bhaṅgura-parva-pūrvaṃ dhig yauvanaṃ yad apanīya tavāvatāraḥ // VidSrk_48.7 *(1600) //*",
  "GK22vidsrgpu:4831": "ekaṃ vā kupita-priyā-praṇayinīṃ kṛtvā mano-nirvṛtiṃ tiṣṭhāmo nija-cāru-pīvara-kuca-krīḍā-rasāsvādane /",
  "GK22vidsrgpu:4832": "anyad vā sura-sindhu-saikata-taṭī-darbhāṣṭaka-srastara- sthāne brahma-padaṃ samāhita-dhiyo dhyāyanta evāsmahe // VidSrk_48.8 *(1601) //",
  "GK22vidsrgpu:4833": "jñānānantasya --",
  "GK22vidsrgpu:4834": "yad vaktraṃ muhur īkṣase na dhanināṃ brūṣe na cāṭuṃ mṛṣā naiṣāṃ garva-giraḥ śṛṇoṣi na punaḥ pratyāśayā dhāvasi /",
  "GK22vidsrgpu:4835": "kāle bāla-tṛṇāni khādasi sukhaṃ nidrāsi nidrāgame tan me brūhi kuraṅga kutra bhavatā kiṃ nāma taptaṃ tapaḥ // VidSrk_48.9 *(1602) //",
  "GK22vidsrgpu:4836": "kvacid vīṇā-goṣṭhī kvacid amṛta-kīrṇāḥ kavi-giraḥ kvacid vyādhi-kleśaḥ kvacid api viyogaś ca suhṛdām /",
  "GK22vidsrgpu:4837": "iti dhyātvā hṛṣyan kṣaṇam atha vighūrṇan kṣaṇam aho na jāne saṃsāraḥ kim amṛta-mayaḥ kiṃ viṣamayaḥ // VidSrk_48.10 *(1603) //",
  "GK22vidsrgpu:4838": "ātma-jñāna-viveka-nirmala-dhiyaḥ kurvanty aho duṣkaraṃ yan muñcanty upabhoga-bhāñjy api dhanāny ekāntato niḥspṛhāḥ /",
  "GK22vidsrgpu:4839": "na prāptāni purā na saṃprati na ca prāptau dṛḍha-pratyayoaḥ vāñchā-mātra-parigrahāṇy api vayaṃ tyaktuṃ na tāni kṣamāḥ // VidSrk_48.11 *(1604) //",
  "GK22vidsrgpu:4840": "agre gītaṃ sarasa-kavayaḥ pārśvayor dākṣiṇātyāḥ paścāl līlāvalaya-raṇitaṃ cāmara-grāhiṇīnām /",
  "GK22vidsrgpu:4841": "yady asty evaṃ kuru bhava-rase lampaṭatvaṃ tadānīṃ no cec cetaḥ praviśa sahasā nirvikalpe samādhau // VidSrk_48.12 *(1605) //",
  "GK22vidsrgpu:4842": "utpala-rājasya /",
  "GK22vidsrgpu:4843": "(Skmsa.u.ka. 2290, Svsu.ā. 3467, Spdśā.pa. 4167, VaiS 183)",
  "GK22vidsrgpu:4844": "āstāṃ sa-kaṇṭakam idaṃ vasudhādhipatyaṃ trailokya-rājyam api deva tṛṣṇāya manye /",
  "GK22vidsrgpu:4845": "niḥśaṅka-supta-hariṇī-kula-saṃkulāsu cetaḥ paraṃ valati śaila-vana-sthalīṣu // VidSrk_48.13 *(1606) //",
  "GK22vidsrgpu:4846": "dadāti tāvad amī viṣayāḥ sukhaṃ sphurati yāvad iyaṃ hṛdi mūḍhatā /",
  "GK22vidsrgpu:4847": "manasi tattva-vidāṃ tu vivecake kva viṣayāḥ kva sukhaṃ kva parigrahaḥ // VidSrk_48.14 *(1607) //",
  "GK22vidsrgpu:4848": "kasyacit / (Skmsa.u.ka. 2271)",
  "GK22vidsrgpu:4849": "satyaṃ manoharā rāmāḥ satyaṃ ramyā vibhūtayaḥ /",
  "GK22vidsrgpu:4850": "kiṃ tu mattāṅganāpāṅga- bhaṅgi-lokaṃ hi jīvitam // VidSrk_48.15 *(1608) //",
  "GK22vidsrgpu:4851": "dhig dhik tān kṛmi-nirviśeṣa-vapuṣaḥ sphūrjan-mahā-siddhayo niṣkandī-kṛta-śānti ye 'pi ca tapaḥ-kārā gṛheṣv āsane /",
  "GK22vidsrgpu:4852": "taṃ vidvāṃsam iha stumaḥ kara-puṭībhikṣālpa-śāke 'pi vā mugdhāvaktra-mṛṇālinī-madhuni vā yasyāviśeṣo rasaḥ // VidSrk_48.16 *(1609) //",
  "GK22vidsrgpu:4853": "vallaṇasya / (Ss 4.10, Skmsa.u.ka. 2332)",
  "GK22vidsrgpu:4854": "bībhatsā viṣayā jugupsitatamaḥ kāyo vayo gatvaraṃ prāyo bandhubhir adhvanīva pathikair saṅgo viyogāvahaḥ /",
  "GK22vidsrgpu:4855": "hātavyo 'yam asaṃstavāya visaraḥ saṃsāra ity ādikaṃ sarvasyaiva hi vāci cetasi punaḥ puṇyātmanaḥ kasyacit // VidSrk_48.17 *(1610) //",
  "GK22vidsrgpu:4856": "silhaṇasya / (Ss 1.20, Skmsa.u.ka. 2276)",
  "GK22vidsrgpu:4857": "yad āsīd ajñānaṃ smara-timira-saṃskāra-janitaṃ tadā dṛṣṭaṃ nārī-mayam idam aśeṣaṃ jagad api /",
  "GK22vidsrgpu:4858": "idānīm asmākaṃ paṭutara-vivekāñjana-juṣāṃ samībhūtā dṛṣṭis tribhuvanam api brahma manute // VidSrk_48.18 *(1611) //",
  "GK22vidsrgpu:4859": "kasyacit / (Ss 4.14, Sksa.ka.ā. 5.115; Skmsa.u.ka. 2313)",
  "GK22vidsrgpu:4860": "mātar lakṣmi bhajasva kañcid aparaṃ mat-kāṅkṣiṇī mā sma bhūr bhogebhyaḥ spṛhayālavas tava vaśāḥ kā niḥspṛhāṇām asi /",
  "GK22vidsrgpu:4861": "sadyaḥ-syūta-palāśa-patra-puṭikā-pātrī-pavitrī-kṛtaiḥ bhikṣā-saktubhir eva saṃprati vayaṃ vṛttiṃ samīhāmahe // VidSrk_48.19 *(1612) //",
  "GK22vidsrgpu:4862": "dharmasyotsava-vaijayanti-mukuṭa-srag-veṇi-gaurīpates tvāṃ ratnākara-patni jahnu-tanaye bhāgīrathi prārthaye /",
  "GK22vidsrgpu:4863": "tvattoyānta-śilā-niṣaṇṇa-vapuṣas tvad-vīcibhiḥ preṅkhatas tvan-nāma smaratas tad-arpita-dṛśaḥ prāṇāḥ prayāsyanti me // VidSrk_48.20 *(1613) //",
  "GK22vidsrgpu:4864": "vākkūṭasya /",
  "GK22vidsrgpu:4865": "(Skmsa.u.ka. 176, lakṣmīdharasya; Sksa.ka.ā. 4.183)",
  "GK22vidsrgpu:4866": "taḍin-mālāloklaṃ prativirati-dattāndha-tamasaṃ bhavat-saukhyaṃ hitvā śama-sukham upādeyam anagham /",
  "GK22vidsrgpu:4867": "iti vyaktodgāraṃ caṭula-vacasaḥ śūnya-manaso vayaṃ vīta-vrīḍāḥ śuka iva paṭhāmaḥ param amī // VidSrk_48.21 *(1614) //",
  "GK22vidsrgpu:4868": "kasyacit / (Ss 1.21, Skmsa.u.ka. 2277,",
  "GK22vidsrgpu:4869": "silhaṇasya)",
  "GK22vidsrgpu:4870": "viṣaya-saritas tīrṇāḥ kāmaṃ rujo 'py avadhīritā viṣaya-viraha-glāniḥ śāntā gatā malinātha dhīḥ /",
  "GK22vidsrgpu:4871": "iti cira-sukha-prāptaḥ kiṃcin-nimīlita-locano vrajati nitarāṃ tuṣṭiṃ puṣṭaḥ śmaśāna-gataḥ śavaḥ // VidSrk_48.22 *(1615) //",
  "GK22vidsrgpu:4872": "kāmaṃ śīrṇa-palāśa-saṃhati-kṛtāṃ kanthāṃ vasāno vane kuryām ambubhir apy ayācita-sukhaiḥ prāṇāvabandha-sthitim /",
  "GK22vidsrgpu:4873": "sāṅga-glāni sa-vepitaṃ sa-cakitaṃ sāntar-nidāgha-jvaraṃ vaktuṃ na tv aham utsaheya kṛpaṇaṃ dehīty avadyaṃ vacaḥ // VidSrk_48.23 *(1616) //",
  "GK22vidsrgpu:4874": "avaśyaṃ yātāraś cirataram uṣitvāpi viṣayā viyoge ko bhedas tyajati na jano yat svayam amūn /",
  "GK22vidsrgpu:4875": "vrajantaḥ svātantryād atula-paritāpāya manasaḥ svayaṃ tyaktā hy ete śama-sukham anantaṃ vidadhati // VidSrk_48.24 *(1617) //",
  "GK22vidsrgpu:4876": "kasyacit / (Ss 3.3; Svsu.ā. 3386;",
  "GK22vidsrgpu:4877": "Skmsa.u.ka. 2310, hareḥ; VaiS 157)",
  "GK22vidsrgpu:4878": "bhāgyaṃ naḥ kva nu tādṛg alpa-tapasāṃ yenāṭavī-maṇḍanāḥ syāmaḥ kṣoṇiruho dahaty avirataṃ yān eva dāvānalaḥ /",
  "GK22vidsrgpu:4879": "yeṣāṃ dhūma-samūha-baddha-vapuṣaḥ sindhor amī bandhavo nirvyājaṃ paripālayanti jagatīr ambhobhir ambhomucaḥ // VidSrk_48.25 *(1618) //",
  "GK22vidsrgpu:4880": "etat tad vaktram atra kva tad adhara-madhu kvāyātās te kaṭākṣāḥ kvālāpāḥ komalās te kva sa madana-dhanur-bhaṅguro bhrū-vilāsaḥ /",
  "GK22vidsrgpu:4881": "itthaṃ khaṭvāṅga-koṭau prakaṭita-daśanaṃ mañju-guñjat-samīraṃ rāgāndhānām ivoccair upahasitam aho moha-jālaṃ kapālam // VidSrk_48.26 *(1619) //",
  "GK22vidsrgpu:4882": "iyaṃ bālā māṃ praty anavaratam indīvara-dala prabhā-cauraṃ cakṣuḥ kṣipati kim abhipretam anayā /",
  "GK22vidsrgpu:4883": "gato moho 'smākaṃ smara-śabara-bāṇa-vyatikara- jvara-jvālā śāntā tad api na varākī viramati // VidSrk_48.27 *(1620) //",
  "GK22vidsrgpu:4884": "jñāna-śivasya / (Skmsa.u.ka. 2312)",
  "GK22vidsrgpu:4885": "śiśutvaṃ tāruṇyaṃ tad-anu ca dadhānāḥ pariṇatiṃ gatāḥ pāṃśu-krīḍāṃ viṣaya-paripāṭīm upaśamam /",
  "GK22vidsrgpu:4886": "lasanto 'ṅke mātuḥ kuvalaya-dṛśāṃ puṇya-saritāṃ pibanti svacchandaṃ stanam adharam ambhaḥ sukṛtinaḥ // VidSrk_48.28 *(1621) //",
  "GK22vidsrgpu:4887": "vahati nikaṭe kāla-srotaḥ samasta-bhayāvahaṃ divasa-rajanī-kula-cchedaiḥ patadbhir anāratam /",
  "GK22vidsrgpu:4888": "iha hi patatāṃ nāsty ālambo na vāpi nivartanaṃ tad api mahatāṃ ko 'yaṃ moho yad evam anākulāḥ // VidSrk_48.29 *(1622) //",
  "GK22vidsrgpu:4889": "bhāryā me putro me dravyaṃ sakalaṃ ca bandhu-vargo me /*",
  "GK22vidsrgpu:4890": "iti me me kurvantaṃ paśum iva baddhvā nayati kālaḥ // VidSrk_48.30 *(1623) //*",
  "GK22vidsrgpu:4891": "diśo vāsaḥ pātraṃ kara-kuharam eṇāḥ praṇayinaḥ samādhānaṃ nidrā śayanam avanī mūlam aśanam /",
  "GK22vidsrgpu:4892": "kadaitat saṃpūrṇaṃ mama hṛdaya-vṛtter abhimataṃ bhaviṣyaty atyugraṃ parama-paritoṣopacitaye // VidSrk_48.31 *(1624) //",
  "GK22vidsrgpu:4893": "śarad-ambudhara-cchāyā- gatvaryo yauvana-śriyaḥ /",
  "GK22vidsrgpu:4894": "āpāta-ramyā viṣayāḥ paryanta-paritāpinaḥ // VidSrk_48.32 *(1625) //",
  "GK22vidsrgpu:4895": "kuraṅgāḥ kalyāṇaṃ prati-viṭapam ārogyam aṭavi sravanti kṣemaṃ te pulina kuśalaṃ bhadram upalāḥ /",
  "GK22vidsrgpu:4896": "niśāntād asvantāt katham api viniṣkrānta-madhunā mano 'smākaṃ dīrghām abhilaṣati yuṣmat-paricitim // VidSrk_48.33 *(1626) //",
  "GK22vidsrgpu:4897": "man-nindayā yadi janaḥ paritoṣam eti nanv aprayatna-janito 'yam anugraho me /",
  "GK22vidsrgpu:4898": "śreyārthino hi puruṣāḥ para-tuṣṭi-hetor duḥkhārjitāny api dhanāni parityajanti // VidSrk_48.34 *(1627) //",
  "GK22vidsrgpu:4899": "kṛmi-kula-citaṃ lālā-klinnaṃ vigandhi jugupsitaṃ nirupama-rasa-prītyā khādan narāsthi nirāmiṣam /",
  "GK22vidsrgpu:4900": "sura-patim api śvā pārśva-sthaṃ sa-śaṅkitam īkṣate gaṇayati na hi kṣudro lokaḥ parigraha-phalgutām // VidSrk_48.35 *(1628) //",
  "GK22vidsrgpu:4901": "(nīti-śataka 9)",
  "GK22vidsrgpu:4902": "vivekaḥ kiṃ so 'pi svarasa-valitā yatra na kṛpā sa kiṃ yogo yasmin bhavati na parānugraha-rasaḥ /",
  "GK22vidsrgpu:4903": "sa kiṃ dharmo yatra sphurati na para-droha-viratiḥ śrutaṃ tat kiṃ sākṣād upaśama-padaṃ yan na nayati // VidSrk_48.36 *(1629) //",
  "GK22vidsrgpu:4904": "kasyacit / (Skmsa.u.ka. 2339, Ss 2.25)",
  "GK22vidsrgpu:4905": "gaṅgā-tīre hima-giri-śilā-baddha-padmāsanasya brahma-dhyānābhyasana-vidhinā yoga-nidrāṃ gatasya /",
  "GK22vidsrgpu:4906": "kiṃ tair bhāvyaṃ mama sudivasair yatra te nirviśaṅkāḥ saṃprāpsyante jaraṭha-hariṇāḥ śṛṅga-kaṇḍū-vinodam // VidSrk_48.37 *(1630) //",
  "GK22vidsrgpu:4907": "premṇā purā parigṛhitam idaṃ kuṭumbaṃ cel lālitaṃ tad-anupālitam adya yāvan /",
  "GK22vidsrgpu:4908": "saṃpraty apistimita-vastram ivāṅga-lagnam etaj jihāsur api hātum anīśvaro 'smi // VidSrk_48.38 *(1631) //",
  "GK22vidsrgpu:4909": "kasyacit / (Skmsa.u.ka. 2281)",
  "GK22vidsrgpu:4910": "kṣāntaṃ na kṣamayā gṛhocita-sukhaṃ tyaktaṃ na saṃtoṣataḥ soḍhā duḥsaha-śīta-vāta-tapana-kleśā na taptaṃ tapaḥ /",
  "GK22vidsrgpu:4911": "dhyātaṃ vittam aharniśaṃ na ca punas tattvāntaraṃ śāśvataṃ tat tat karma kṛtaṃ yad eva munibhis tais taiḥ phalair vañcitam // VidSrk_48.39 *(1632) //",
  "GK22vidsrgpu:4912": "kasyacit / (Ss 1.9: Svsu.ā. 3178,",
  "GK22vidsrgpu:4913": "Spdśā.pa. 4153; Skmsa.u.ka. 2261,",
  "GK22vidsrgpu:4914": "bhartṛhareḥ)",
  "GK22vidsrgpu:4915": "bhikṣāśanaṃ bhavanam āyatanaika-deśaḥ śayyā bhuvaḥ parijano nija-deha-bhāraḥ /",
  "GK22vidsrgpu:4916": "vāsaś ca kīrṇa-paṭa-khaṇḍa-nibaddha-kanthā hā hā tathāpi viṣayān na jahāti cetaḥ // VidSrk_48.40 *(1633) //",
  "GK22vidsrgpu:4917": "kasyacit / (Skmsa.u.ka. 2282,",
  "GK22vidsrgpu:4918": "silhaṇasya)",
  "GK22vidsrgpu:4919": "retaḥ-śoṇitayor iyaṃ pariṇatir yad varṣma tac cābhavan mṛtyor āmiṣam āspadaṃ guru-śucāṃ rogasya viśrāma-bhūḥ /",
  "GK22vidsrgpu:4920": "jānann apy avaśo viveka-virahān majjann avidyāmbudhau śṛṅgārīyati putra-kāmyati bata kṣetrīyati strīyati // VidSrk_48.41 *(1634) //",
  "GK22vidsrgpu:4921": "kasyacit / (Ss 1.26, Skmsa.u.ka. 2278,",
  "GK22vidsrgpu:4922": "silhaṇasya)",
  "GK22vidsrgpu:4923": "yadā pūrvaṃ nāsīd upari ca yadā naiva bhavitā tadā madhyāvasthā-tanu-paricayo bhūta-nicayaḥ /",
  "GK22vidsrgpu:4924": "ataḥ saṃyoge 'smin paravati viyoge ca sahaje kim ādhāraḥ premā kim adhikaraṇāḥ santu ca śucaḥ // VidSrk_48.42 *(1635) //",
  "GK22vidsrgpu:4925": "bhartṛhareḥ --",
  "GK22vidsrgpu:4926": "gomāyavaḥ śakunayaś ca śunāṃ gaṇo 'yaṃ lumpanti kīṭa-kṛmayaḥ paritas tathaiva /",
  "GK22vidsrgpu:4927": "svāṃ saṃpadaṃ sakala-sattva-kṛtopakārān no dṛṣṭavān yad asi tac chava vañcito 'si // VidSrk_48.43 *(1636) //",
  "GK22vidsrgpu:4928": "keśaṭasya --",
  "GK22vidsrgpu:4929": "dhūrtair indriya-nāmabhiḥ praṇayitām āpādayadbhiḥ svayaṃ saṃbhoktuṃ viṣayānayaṃ kila pumān saukhyāśayā vañcitaḥ /",
  "GK22vidsrgpu:4930": "taiḥ śeṣe kṛta-kṛtyatām upagatair audāsyam ālambitaṃ saṃpraty eṣa vidher niyoga-vaśagaḥ karmāntarair badhyate // VidSrk_48.44 *(1637) //",
  "GK22vidsrgpu:4931": "daśarathasya --",
  "GK22vidsrgpu:4932": "// iti śānti-vrajyā //",
  "GK22vidsrgpu:4933": "//48//",
  "GK22vidsrgpu:4934": "___________________________________________________________________",
  "GK22vidsrgpu:4935": "49. tataḥ saṃkīrṇa-vrajyā",
  "GK22vidsrgpu:4936": "tuṣāra-śailāñjana-śaila-kalpayor abheda-bhāg īśvara-viśva-rūpayoḥ /",
  "GK22vidsrgpu:4937": "śarat-payoda-stha-sitārdha-tārakā- patha-pratispārdhi vapur dhinotu vaḥ // VidSrk_49.1 *(1638) //",
  "GK22vidsrgpu:4938": "yad baddhordhva-jaṭaṃ yad-asthi-mukuṭaṃ yac-candra-mandārayor dhatte dhāma ca dāma ca smita-lasat-kundendra-nīla-śriyoḥ /",
  "GK22vidsrgpu:4939": "tat khaṭvāṅga-rathāṅga-saṅga-vikaṭaṃ śrī-kaṇṭha-vaikuṇṭhayor vande nandimahokṣatārkṣya-pariṣan-nānāṅkam ekaṃ vapuḥ // VidSrk_49.2 *(1639) //",
  "GK22vidsrgpu:4940": "kasyacit / (Skmsa.u.ka. 161,",
  "GK22vidsrgpu:4941": "rājaśekharasya)",
  "GK22vidsrgpu:4942": "mā garvam udvaha kapola-tale cakāsti kānta-sva-hasta-likhitā mama mañjarīti /",
  "GK22vidsrgpu:4943": "anyāpi kiṃ na sakhi bhājanam īdṛśīnāṃ vairī na ced bhavati vepathur antarāyaḥ // VidSrk_49.3 *(1640) //",
  "GK22vidsrgpu:4944": "keśaṭasya / (amaru 55;",
  "GK22vidsrgpu:4945": "Skmsa.u.ka. 1175;",
  "GK22vidsrgpu:4946": "Smvsū.mu. 86.14;",
  "GK22vidsrgpu:4947": "Daśarūpakada.rū. 2.22,",
  "GK22vidsrgpu:4948": "Rasārṇava-sudhākara.su. 2.191;",
  "GK22vidsrgpu:4949": "Padyāvalīpadyā. 302; bha.ra.si. 2.4.165)",
  "GK22vidsrgpu:4950": "cetaḥ kātaratāṃ vimuñca jhaṭiti svāsthyaṃ samālaṃvyatā prāptāsau smara-mārgaṇa-vraṇa-paritrāṇauṣadhiḥ preyasī /",
  "GK22vidsrgpu:4951": "yasyāḥ śvāsa-samīra-saurabha-patad-bhṛṅgāvalī-vāraṇa- krīḍā-pāṇi-vidhūti-kaṅkaṇa-raṇatkāro muhur mūrcchati // VidSrk_49.4 *(1641) //",
  "GK22vidsrgpu:4952": "kasyacit / (Smvsū.mu. 70.8, Skmsa.u.ka. 1045)",
  "GK22vidsrgpu:4953": "kathābhir deśānāṃ katham api ca kālena bahunā samāyāte kānte sakhi rajanir ardhaṃ gatavatī /",
  "GK22vidsrgpu:4954": "tato yāval-līlā-kalaha-kupitāsmi priyatame sapatnīva prācī dig iyam abhavat tāvad aruṇā // VidSrk_49.5 *(1642) //",
  "GK22vidsrgpu:4955": "kasyacit / (Skmsa.u.ka. 680)",
  "GK22vidsrgpu:4956": "vitata-kare 'py anurāgiṇi mitre koṣaṃ sadaiva mudrayataḥ /*",
  "GK22vidsrgpu:4957": "ucitānabhijña-kairava kairava-hasitaṃ na te caritam // VidSrk_49.6 *(1643) //*",
  "GK22vidsrgpu:4958": "pṛthukārta-svara-pātraṃ bhūṣita-niḥśeṣa-parijanaṃ deva /*",
  "GK22vidsrgpu:4959": "vilasat-kareṇu-gahanaṃ saṃprati samam āvayor bhavanam // VidSrk_49.7 *(1644) //*",
  "GK22vidsrgpu:4960": "(sa.u.ka. 2248, sā.da. 7.20, 10.13)",
  "GK22vidsrgpu:4961": "gurur api galati vivekaḥ skhalati ca cittaṃ vinaśyati prajñā /*",
  "GK22vidsrgpu:4962": "patati puruṣasya dhairyaṃ viṣaya-viṣāghūrṇite manasi // VidSrk_49.8 *(1645) //*",
  "GK22vidsrgpu:4963": "rājani vidvan-madhye vara-surata-samāgame vara-strīṇām /*",
  "GK22vidsrgpu:4964": "sādhvasa-dūṣita-hṛdayo vāk-paṭur api kātarī-bhavati // VidSrk_49.9 *(1646) //*",
  "GK22vidsrgpu:4965": "kiṃśuke kiṃ śukaḥ kuryāt phalite 'pi bubhukṣitaḥ /",
  "GK22vidsrgpu:4966": "adātari samṛddhe 'pi kiṃ kuryur anujīvinaḥ // VidSrk_49.10 *(1647) //",
  "GK22vidsrgpu:4967": "aham iha sthitavaty api tāvakī tvam api tatra vasann api māmakaḥ /",
  "GK22vidsrgpu:4968": "hṛdaya-saṃgatam eva susaṃgataṃ na tanu-saṃgatam ārya susaṃgatam // VidSrk_49.11 *(1648) //",
  "GK22vidsrgpu:4969": "dyām ālokayatāṃ kalāḥ kalayatāṃ chāyāḥ samācinvatāṃ kleśaḥ kevalam aṅgulīr dalayatāṃ mauhūrtikānām ayam /",
  "GK22vidsrgpu:4970": "dhanyā sā rajanī tad eva sudinaṃ dhanyaḥ sa eva kṣaṇo yatrājhāta-caraś-cirān nayanayoḥ sīmānam eti priyaḥ // VidSrk_49.12 *(1649) //",
  "GK22vidsrgpu:4971": "kasyacit / (Skmsa.u.ka. 2116,",
  "GK22vidsrgpu:4972": "vasudharasya)",
  "GK22vidsrgpu:4973": "teṣāṃ tvaṃ nidhir āgasām asahanā mānonnatā sāpy ato gantavyaṃ bhavayā na tad gṛham iti tvaṃ vāryase yāsi cet /",
  "GK22vidsrgpu:4974": "gāḍhaṃ mekhalayā balān niyamitaḥ karṇotpalais tāḍitaḥ kṣiptaḥ pāda-tale tad-eka-śaraṇo manye ciraṃ sthāsyasi // VidSrk_49.13 *(1650) //",
  "GK22vidsrgpu:4975": "jāne sāsahanā sa cāham apakṛn mayy aṅgaṇa-sthe punas tasyāḥ saṃbhavitā sa sādhvasa-bharaḥ ko 'pi prakopāpahaḥ /",
  "GK22vidsrgpu:4976": "yenodyat-pulakaiḥ prakampa-vikalair aṅgaiḥ kva karṇotpalaṃ kutrātmā kva ca mekhaleti galati prāyaḥ sa māna-grahaḥ // VidSrk_49.14 *(1651) //",
  "GK22vidsrgpu:4977": "turuṣka-bhojadevayoḥ /",
  "GK22vidsrgpu:4978": "(Skmsa.u.ka. 2118, vasundharasya)",
  "GK22vidsrgpu:4979": "jātānantaram eva yasya madhurāṃ mūrti-śriyaṃ paśyataḥ sadyaḥ putra-mahotsavāgata-vadhū-vargasya śṛṅgāriṇaḥ /",
  "GK22vidsrgpu:4980": "unnīyānya-yuvāsya-kālima-karīṃ tāruṇya-ramyām imāṃ dhanyaṃ janma sahāmunaika-samayaṃ na prāpya taptaṃ hṛdā // VidSrk_49.15 *(1652) //",
  "GK22vidsrgpu:4981": "vallaṇasya --",
  "GK22vidsrgpu:4982": "sītkāraṃ śikṣayati vraṇayaty adharaṃ tanoti romāñcam /*",
  "GK22vidsrgpu:4983": "nāgarakaḥ kim u milito na hi na hi sakhi haimanaḥ pavanaḥ // VidSrk_49.16 *(1653) //*",
  "GK22vidsrgpu:4984": "sa-vrīḍārdha-nirīkṣaṇaṃ yad ubhayor yad dūtikā-preṣaṇaṃ cādya-śvo bhavitā samāgama iti prītyā pramodaś vā yaḥ /",
  "GK22vidsrgpu:4985": "prāpte caiva samāgame sarabhasaṃ yac cumbanāliṅganāny etat-kāma-phalaṃ tad eva surataṃ śeṣaḥ paśūnām iva // VidSrk_49.17 *(1654) //",
  "GK22vidsrgpu:4986": "kasyāpi / (Svsu.ā. 2237,",
  "GK22vidsrgpu:4987": "Spdśā.pa. 3780, Skmsa.u.ka. 1168)",
  "GK22vidsrgpu:4988": "paśyodañcad avāñcad añcita-vapuḥ paścārdha-pūrvārdha-bhāk stabdhottānita-pṛṣṭha-niṣṭhita-manāg-bhugnāgra-lāṅgūla-bhṛt /",
  "GK22vidsrgpu:4989": "daṃṣṭrā-koṭi-visaṃkaṭāsya-kuharaḥ kurvan saṭām utkaṭāṃ utkarṇaḥ kurute kramaṃ kari-patau krūrākṛtiḥ keśarī // VidSrk_49.18 *(1655) //",
  "GK22vidsrgpu:4990": "ete mekala-kanyakā-praṇayinaḥ pātāla-mūla-spṛśaḥ saṃtrāsaṃ janayanti vindhya-bhidurā vārāṃ pravāhāḥ puraḥ /",
  "GK22vidsrgpu:4991": "līlonmūlita-nartita-pratihata-vyāvartita-prerita- tyakta-svīkṛta-nihnuta-pracalita-proddhūta-tīra-drumāḥ // VidSrk_49.19 *(1656) //",
  "GK22vidsrgpu:4992": "kasyāpi / (Skmsa.u.ka. 2052)",
  "GK22vidsrgpu:4993": "vātaiḥ śīkara-bandhubhiḥ śruti-sukhair haṃsāvalī-nisvanair protphullaiḥ kamalaiḥ payobhir amalair nītvā parāṃ nirvṛtim /",
  "GK22vidsrgpu:4994": "paścāt kṣīṇa-dhanāṃ bahir nija-daśāṃ dṛṣṭvā mṛṇāla-cchalād arthibhyaḥ pradadau navendu-viśadāny asthīni padmākaraḥ // VidSrk_49.20 *(1657) //",
  "GK22vidsrgpu:4995": "kasyacit / (Skmsa.u.ka. 1749, bhavyasya)",
  "GK22vidsrgpu:4996": "vidyate sa na hi kaścid upāyaḥ sarva-loka-paritoṣa-karo yaḥ /",
  "GK22vidsrgpu:4997": "sarvathā svahitam ācaraṇīyaṃ kiṃ kariṣyati jano bahu-jalpaḥ // VidSrk_49.21 *(1658) //",
  "GK22vidsrgpu:4998": "cāpasyaiva paraṃ koṭi- vibhavatvaṃ virājate /",
  "GK22vidsrgpu:4999": "yasmāl labhante lakṣāṇi nirguṇā api mārgaṇāḥ // VidSrk_49.22 *(1659) //",
  "GK22vidsrgpu:5000": "kṛtvāpi koṣa-pānaṃ bhramara-yuvā purata eva kamalinyāḥ /*",
  "GK22vidsrgpu:5001": "abhilaṣati bakula-kalikāṃ madhulihi maline kutaḥ satyam // VidSrk_49.23 *(1660) //*",
  "GK22vidsrgpu:5002": "grāme 'smin pathikāya naiva vasatiḥ pānthādhunā dīyate rātrāv atra vivāha-maṇḍapa-tale pānthaḥ prasupto yuvā /",
  "GK22vidsrgpu:5003": "tenodgīya khalena garjati ghane smṛtvā priyā yat-kṛtaṃ tenādyāpi karaṅka-daṇḍa-patanāśaṅkī janas tiṣṭhati // VidSrk_49.24 *(1661) //",
  "GK22vidsrgpu:5004": "kasyacit / (Spdśā.pa. 3893, Skmsa.u.ka. 910)",
  "GK22vidsrgpu:5005": "ātape dhṛtimatā saha vadhvā yāminī-virahiṇā vihagena /*",
  "GK22vidsrgpu:5006": "sehire na kiraṇā hima-raśmer duḥkhite manasi sarvam asahyam // VidSrk_49.25 *(1662) //*",
  "GK22vidsrgpu:5007": "unmudrī-kṛta-viśva-vismaya-bharais tat tan mahārghair guṇair durgādhe hṛdayāmbudhau tava bhaven naḥ sūkti-gaṅgā yadi /",
  "GK22vidsrgpu:5008": "viśva-śvitra-mataṅginī-ghana-rasa-syandiny amanda-dhvanir gaṅgā-sāgara-saṃgamaḥ punar ivāpūrvaḥ samunmīlati // VidSrk_49.26 *(1663) //",
  "GK22vidsrgpu:5009": "etan manda-vipakva-tinduka-phala-śyāmodarāpāṇḍura- prāntaṃ hanta pulinda-sundara-kara-sparśa-kṣamaṃ lakṣyate /",
  "GK22vidsrgpu:5010": "tat-pallī-pati-putri kuñjara-kulaṃ jīvābhayābhyarthanā dīnaṃ tvām anunāthati stana-yugaṃ patrāvṛtaṃ mā kṛthāḥ // VidSrk_49.27 *(1664) //",
  "GK22vidsrgpu:5011": "vallaṇasya / (Skmsa.u.ka. 851, Kp 142)",
  "GK22vidsrgpu:5012": "hriyā sarvasyāsau harati viditāsmīti vadanaṃ dvayor dṛṣṭvālāpaṃ kalayati kathām ātma-viṣayām /",
  "GK22vidsrgpu:5013": "sakhīṣu smerāsu prakaṭayati vailakṣyam adhikaṃ priyā prāyeṇāste hṛdaya-nihitātaṅka-vidhurā // VidSrk_49.28 *(1665) //",
  "GK22vidsrgpu:5014": "guṇavad aguṇavad vā kurvatā karma-jātaṃ pariṇatir avadhāryā yatnataḥ paṇḍitena /",
  "GK22vidsrgpu:5015": "atirabhasa-kṛtānāṃ karmaṇām ā vipatter bhavati hṛdaya-dāhī śalya-tulyo vipākaḥ // VidSrk_49.29 *(1666) //",
  "GK22vidsrgpu:5016": "varṣāḥ kardama-hetavaḥ pratidinaṃ tāpasya mūlaṃ śarad hemante jaḍatā tathaiva śiśire 'py āyāsyate vāyunā /",
  "GK22vidsrgpu:5017": "cittonmāda-karo vasanta-samayo grīṣmo 'pi caṇḍātapaḥ kālaḥ kāla iti prahṛṣyati janaḥ kālasya kā ramyatā // VidSrk_49.30 *(1667) //",
  "GK22vidsrgpu:5018": "dṛṣṭi-rodha-karaṃ yūnāṃ yauvana-prabhavaṃ tamaḥ /",
  "GK22vidsrgpu:5019": "aratnāloka-saṃhāryam avāryaṃ sūrya-raśmibhiḥ // VidSrk_49.31 *(1668) //",
  "GK22vidsrgpu:5020": "āpāta-mātra-rasike sarasīruhasya kiṃ bījam arpayitum icchasi vāpikāyām /",
  "GK22vidsrgpu:5021": "kālaḥ kalir jagad idaṃ na kṛtajñam ajñe sthitvā haniṣyati tavaiva mukhasya śobhām // VidSrk_49.32 *(1669) //",
  "GK22vidsrgpu:5022": "apriyāṇy api kurvāṇo yaḥ priyaḥ priya eva saḥ /",
  "GK22vidsrgpu:5023": "dagdha-mandira-sāre 'pi kasya vahnāv anādaraḥ // VidSrk_49.33 *(1670) //",
  "GK22vidsrgpu:5024": "ayaṃ kāṇaḥ śukro viṣama-caraṇaḥ sūrya-tanayaḥ kṣatāṅgo 'yaṃ rāhur vikala-mahimā śīta-kiraṇaḥ /",
  "GK22vidsrgpu:5025": "ajānānas teṣām api niyata-karma svaka-phalaṃ graha-grāma-grastā vayam iti jano 'yaṃ pralapati // VidSrk_49.34 *(1671) //",
  "GK22vidsrgpu:5026": "kanaka-bhūṣaṇa-saṃgrahaṇocito yadi maṇis trapuṇi pratibadhyate /",
  "GK22vidsrgpu:5027": "na sa virauti na cāpi na śobhate bhavati yojayitur vacanīyatā // VidSrk_49.35 *(1672) //",
  "GK22vidsrgpu:5028": "(Svsu.ā. 898, Skmsa.u.ka. 1716, acalasya)",
  "GK22vidsrgpu:5029": "namasyāmo devān nanu hata-vidhes te 'pi vaśagā vidhir vandyaḥ so 'pi pratiniyata-karmaika-phaladaḥ /",
  "GK22vidsrgpu:5030": "phalaṃ karmāyattaṃ yadi kim aparaiḥ kiṃ ca vidhinā namaḥ sat-karmabhyo vidhir api na yebhyaḥ prabhavati // VidSrk_49.36 *(1673) //",
  "GK22vidsrgpu:5031": "bhartṛhareḥ (nītiśataka 92)",
  "GK22vidsrgpu:5032": "yadā vigṛhṇāti tadā hataṃ yaśaḥ karoti maitrīm atha dūṣitā guṇāḥ /",
  "GK22vidsrgpu:5033": "sthitaḥ samīkṣyobhayatā parīkṣakaḥ karoty avajñopahataṃ pṛthag janam // VidSrk_49.37 *(1674) //",
  "GK22vidsrgpu:5034": "tṛṣṇe devi namas tubhyaṃ kṛta-kṛtyāsi sāmpratam /",
  "GK22vidsrgpu:5035": "ananta-nāma yad rūpaṃ tat tvayā vāmanī-kṛtam // VidSrk_49.38 *(1675) //",
  "GK22vidsrgpu:5036": "purā yātāḥ kecit tad anu calitāḥ kecid apare viṣādaḥ ko 'smākaṃ na hi na vayam apy atra gaminaḥ /",
  "GK22vidsrgpu:5037": "manaḥ-khedas tv evaṃ katham akṛta-saṃketa-vidhayo mahā-mārge 'smin no nayana-patham eṣyanti suhṛdaḥ // VidSrk_49.39 *(1676) //",
  "GK22vidsrgpu:5038": "san-mārge tāvad āste prabhavati puruṣas tāvad evendriyāṇāṃ lajjāṃ tāvad vidhatte vinayam api samālambate tāvad eva /",
  "GK22vidsrgpu:5039": "bhrū-cāpākṛṣṭa-muktāḥ śravaṇa-patha-gatā nīla-pakṣmāṇa ete yāval līlāvatīnāṃ na hṛdi dhṛti-muṣo dṛṣṭi-bāṇāḥ patanti // VidSrk_49.40 *(1677) //",
  "GK22vidsrgpu:5040": "(śṛṅgāra-śataka 74)",
  "GK22vidsrgpu:5041": "adhvany asya vadhūr viyoga-vidhurā bhartuḥ smarantī yadi prāṇān ujjhati kasya tan mahad aho saṃjāyate kilbiṣam /",
  "GK22vidsrgpu:5042": "ity evaṃ pathikaḥ karoti hṛdaye yāvat taror mūrdhani prodghuṣṭaṃ para-puṣṭayā tava tavety uccair vaco 'nekaśaḥ // VidSrk_49.41 *(1678) //",
  "GK22vidsrgpu:5043": "adrākṣīd apanidra-koraka-bhara-vyānamra-vallī-skhalad- dhūlī-durdina-sūditāmbaram asāv udyānam urvīpatiḥ /",
  "GK22vidsrgpu:5044": "āsthānī-bhavanaṃ vasanta-nṛpater devasya ceto-bhuvaḥ satrāgāram anuttaraṃ madhulihām ekaṃ prapā-maṇḍapam // VidSrk_49.42 *(1679) //",
  "GK22vidsrgpu:5045": "madana-jvaram apanetuṃ kuru saṃprati satatam auṣadha-dvitayam /*",
  "GK22vidsrgpu:5046": "bālā-dhara-madhu-pānaṃ kuca-pīḍana-muṣṭi-yogaṃ ca // VidSrk_49.43 *(1680) //*",
  "GK22vidsrgpu:5047": "upacāra-vidhijño 'pi nirdhanaḥ kiṃ kariṣyati /",
  "GK22vidsrgpu:5048": "niraṅkuśa ivārūḍho matta-dvirada-mūrdhani // VidSrk_49.44 *(1681) //",
  "GK22vidsrgpu:5049": "kasyā nāma kim atra nāsti viditaṃ yad vīkṣyamāṇo 'py ayaṃ loko mūka ivāsti māṃ prati punaḥ sarvo janas tapyate /",
  "GK22vidsrgpu:5050": "śakyaṃ darśayituṃ na pūga-phalavat kṛtvā dvidhedaṃ vapur yat satyaṃ sakhi vīkṣitaḥ khalu mayā nūnaṃ caturthyāḥ śaśī // VidSrk_49.45 *(1682) //",
  "GK22vidsrgpu:5051": "khurāghātaiḥ śṛṅgaiḥ pratidinam alaṃ hanti pathikān bhṛśaṃ śasyotsādaiḥ sakala-nagarākhyāta-paṭimā /",
  "GK22vidsrgpu:5052": "yugaṃ naiva skandhe vahati nitarāṃ yāti dharaṇīṃ varaṃ śūnyā śālā na ca punar ayaṃ duṣṭa-vṛṣabhaḥ // VidSrk_49.46 *(1683) //",
  "GK22vidsrgpu:5053": "pūrotpīḍe taḍāgasya parīvāhaḥ pratikriyā /",
  "GK22vidsrgpu:5054": "śoka-kṣobhe ca hṛdayaṃ pralāpair avadhāryate // VidSrk_49.47 *(1684) //",
  "GK22vidsrgpu:5055": "(uttararāmacarita 3.29)",
  "GK22vidsrgpu:5056": "dhik candanaṃ kaiva sudhā varākī kim indunā hāritam abja-kandaiḥ /",
  "GK22vidsrgpu:5057": "na vedmi tad vastu yad atra loke sutāṅga-dhūler upamāna-pātram // VidSrk_49.48 *(1685) //",
  "GK22vidsrgpu:5058": "yauvanaṃ calam apāyi śarīraṃ gatvaraṃ vasu vimṛśya viśiṣṭaḥ /",
  "GK22vidsrgpu:5059": "nānya-janma-gata-tikta-vipākaṃ dṛṣṭa-saukhyam api karma vidhatte // VidSrk_49.49 *(1686) //",
  "GK22vidsrgpu:5060": "adho 'dhaḥ paśyataḥ kasya mahimā nopajāyate /",
  "GK22vidsrgpu:5061": "upary upari paśyantaḥ sarva eva daridrati // VidSrk_49.50 *(1687) //",
  "GK22vidsrgpu:5062": "timiram idam indu-bimbāt pūtir gandho 'yam amburahakoṣāt amburuha-koṣāt /*",
  "GK22vidsrgpu:5063": "ninditam abhijāta-mukhād yad alīkaṃ vacanam uccarati // VidSrk_49.51 *(1688) //*",
  "GK22vidsrgpu:5064": "yo nīvāra-tṛṇāgra-muṣṭi-kavalaiḥ saṃvardhitaḥ śaiśave pītaṃ yena sarojinī-dala-puṭe homāvaśiṣṭaṃ payaḥ /",
  "GK22vidsrgpu:5065": "tad dānāsava-pāna-matta-madhupa vyālola-gaṇḍaṃ gajaṃ sotkaṇṭhaṃ sabhayaṃ ca paśyati śanair dūre sthitas tāpasaḥ // VidSrk_49.52 *(1689) //",
  "GK22vidsrgpu:5066": "kasyacit / (Svsu.ā. 637,",
  "GK22vidsrgpu:5067": "Spdśā.pa. 918,",
  "GK22vidsrgpu:5068": "Skmsa.u.ka. 1843, manokasya)",
  "GK22vidsrgpu:5069": "pāṇi-preṅkhaṇato viśīrṇa-śirasaḥ svedāvarugṇa-śriyas tā kṛtyākṛti-leśato manasi naḥ kiṃcit pratītaṃ gatāḥ /",
  "GK22vidsrgpu:5070": "vaicitryāpunar ukta-lāñchana-bhṛtaḥ khaṇḍena vākyena vā vyākṣepaṃ kathayanti pakṣmala-dṛśo lekhākṣara-śreṇayaḥ // VidSrk_49.53 *(1690) //",
  "GK22vidsrgpu:5071": "rājaśekharasya (Vsbvi.śā.bha. 3.22, Skmsa.u.ka. 1002)",
  "GK22vidsrgpu:5072": "tāḍīdalaṃ yad akaṭhoram idaṃ yad atra mudrā stanāṅka-ghana-candana-paṅka-mūrtiḥ /",
  "GK22vidsrgpu:5073": "yad bandhanaṃ bisalatātanutantavaś ca kasyāścid eṣa galitas tad anaṅga-lekhaḥ // VidSrk_49.54 *(1691) //",
  "GK22vidsrgpu:5074": "rājaśekharasya /",
  "GK22vidsrgpu:5075": "(Vsbvi.śā.bha. 3.21, Srk sa.u.ka. 1001)",
  "GK22vidsrgpu:5076": "mṛṇālam etad valayī-kṛtaṃ tayā tadīya evaiṣa vataṃsa-pallavaḥ /*",
  "GK22vidsrgpu:5077": "idaṃ ca tasyāḥ kadalī-dalāṃśukaṃ yad atra saṃkrānta iva smara-jvaraḥ // VidSrk_49.55 *(1692) //*",
  "GK22vidsrgpu:5078": "rājaśekharasyāmī --",
  "GK22vidsrgpu:5079": "madhur māso ramyo vipinam ajanaṃ tvaṃ ca taruṇī sphurat-kāmāveśe vayasi vayam apy āhita-bharāḥ /",
  "GK22vidsrgpu:5080": "vrajatv ambā mugdhe kṣaṇam iha vilambasva yadi vā sphuṭas tāvaj jātaḥ piśuna-vacasām eṣa viṣayaḥ // VidSrk_49.56 *(1693) //",
  "GK22vidsrgpu:5081": "vallaṇasya --",
  "GK22vidsrgpu:5082": "munīndor vāg-binduḥ pravitata-sudhā-pūra-paramo na cec cintā-pātre milati katham apy asya manasaḥ /",
  "GK22vidsrgpu:5083": "kutaḥ prāpya prītiṃ tuhina-giri-garbha-sthiti-juṣo 'py asahyaḥ sahyeta priya-viraha-dāha-vyatikaraḥ // VidSrk_49.57 *(1694) //",
  "GK22vidsrgpu:5084": "dharmakīrteḥ --",
  "GK22vidsrgpu:5085": "sarvasyaiva hi lokasya bahumānaṃ yad ātmani /",
  "GK22vidsrgpu:5086": "viṣṇor māyā-sahasrasya iyam ekā garīyasī // VidSrk_49.58 *(1695) //",
  "GK22vidsrgpu:5087": "kṛśaḥ kāṇaḥ khañjaḥ śravaṇa-vikalaḥ puccha-rahitaḥ kṣudhā-kṣāmo jīrṇaḥ piṭharaka-kapālārpita-galaḥ /",
  "GK22vidsrgpu:5088": "vraṇaiḥ pūya-klinnaiḥ krimi-kula-citair ācita-tanuḥ śunīm abhyeti śvā hatam api nihanty eva madanaḥ // VidSrk_49.59 *(1696) //",
  "GK22vidsrgpu:5089": "taranto dṛśyante bahava iha gambhīra-sarasi svasārābhyām ābhyāṃ hṛdi vidadhataḥ kautuka-śatam /",
  "GK22vidsrgpu:5090": "praviśyāntarlīnaṃ kim api suvivecyoddharati yaś ciraṃ ruddha-śvāsaḥ sa khalu punar eteṣu viralaḥ // VidSrk_49.60 *(1697) //",
  "GK22vidsrgpu:5091": "paṇḍita-jñāna-śriyaḥ --",
  "GK22vidsrgpu:5092": "// iti saṃkīrṇa-vrajyā //",
  "GK22vidsrgpu:5093": "//49//",
  "GK22vidsrgpu:5094": "___________________________________________________________________",
  "GK22vidsrgpu:5095": "50. tataḥ kavi-stuti-vrajyā",
  "GK22vidsrgpu:5096": "subandhau bhaktir naḥ ka iha raghukāre na ramate dhṛtir dākṣī-putre harati haricandro 'pi hṛdayam /",
  "GK22vidsrgpu:5097": "viśuddhoktiḥ śūraḥ prakṛti-subhagā bhāva-vigiras tathāpy antar modaṃ kam api bhavabhūtir vitanute // VidSrk_50.1 *(1698) //",
  "GK22vidsrgpu:5098": "kasyacit / (Skmsa.u.ka. 2130)",
  "GK22vidsrgpu:5099": "tātaḥ sṛṣṭim apūrva-vastu-viṣayām eko 'tra nirvyūḍhavān niṣṇātaḥ kavi-kuñjarendra-carite mārge girāṃ vāguraḥ /",
  "GK22vidsrgpu:5100": "revā vindhya-pulīndra-pāmara-vadhū-jhañjhānila-preṣita- prāye 'rthe vacanāni pallavayituṃ jānāti yogeśvaraḥ // VidSrk_50.2 *(1699) //",
  "GK22vidsrgpu:5101": "abhinandasya /",
  "GK22vidsrgpu:5102": "(Skmsa.u.ka. 2126, bhavānandasya)",
  "GK22vidsrgpu:5103": "pātu karṇa-rasāyanaṃ racayituṃ vācaḥ satāṃ saṃmatāṃ vyutpattiṃ paramām avāptum avadhiṃ labdhuṃ rasa-srotasaḥ /",
  "GK22vidsrgpu:5104": "bhoktuṃ svādu phalaṃ ca jīvita-taror yady asti te kautukaṃ tad bhrātaḥ śṛṇu rājaśekhara-kaveḥ sūktīḥ sudhā-syandanīḥ // VidSrk_50.3 *(1700) //",
  "GK22vidsrgpu:5105": "śaṅkara-varmaṇaḥ /",
  "GK22vidsrgpu:5106": "(Brbā.rā. 1.17, Vsbvi.śā.bha. 1.17, Srk sa.u.ka. 2133)",
  "GK22vidsrgpu:5107": "devīṃ vācam upāsate hi bahavaḥ sāraṃ tu sārasvataṃ jānīte nitarām asau gurukula-kliṣṭo murāriḥ kaviḥ /",
  "GK22vidsrgpu:5108": "ābdhar laṅghita eva vānara-bhaṭaiḥ kiṃ tv asya gambhīratām āpātāla-vilagna-pīvara-vapur jānāti manthācalaḥ // VidSrk_50.4 *(1701) //",
  "GK22vidsrgpu:5109": "murāreḥ / (kuvalayāvalī, 52; Skmsa.u.ka. 2135)",
  "GK22vidsrgpu:5110": "tat tādṛg-ujjvala-kakutstha-kula-praśasti- saurabhya-nirbhara-gabhīra-mano-harāṇi /",
  "GK22vidsrgpu:5111": "vālmīki-vāg-amṛta-kūpa-nipāta-lakṣmīm etāni bibhrati murāri-kaver vacāṃsi // VidSrk_50.5 *(1702) //",
  "GK22vidsrgpu:5112": "murārer etau (anargha-rāghava 1.12)",
  "GK22vidsrgpu:5113": "dhig dhik tān samayān pariśrama-rujo dhik tā giro niṣphalā yatrāmūr nibhavanti vallaṇa-guṇotkhātāmṛta-prītayaḥ /",
  "GK22vidsrgpu:5114": "romṇāṃ nṛtya-bhuvo vilocana-payaḥ-pūrābdhi-candrodayāḥ sāhitya-pratigaṇḍa-garva-galanaṃ glāni-kriyā-hetavaḥ // VidSrk_50.6 *(1703) //",
  "GK22vidsrgpu:5115": "vallaṇasya / (Srksa.u.ka. 2134)",
  "GK22vidsrgpu:5116": "uttānollapita-pratārita-nava-śrotraiḥ kathaṃ bhāvyatāṃ vāk-pratyaṃśa-niveśitākhila-jagat-tattvā kavīnāṃ kalā /",
  "GK22vidsrgpu:5117": "rathyā-garta-vigāhanādbhuta-kṛtair gāhyaḥ kva ratnākaro yasyāntaḥ-śapharāvamānana-taṭī-majjad-girīndrāḥ śriyaḥ // VidSrk_50.7 *(1704) //",
  "GK22vidsrgpu:5118": "anudghuṣṭaḥ śabdair atha ca ghaṭanātaḥ sphuṭa-rasaḥ padānām arthātmā ramayati na tūttānita-rasaḥ /",
  "GK22vidsrgpu:5119": "yathā kiṃcit kiṃcit pavana-cala-cīnāṃśukatayā stanābhogaḥ strīṇāṃ harati na tathonmudrita-tanuḥ // VidSrk_50.8 *(1705) //",
  "GK22vidsrgpu:5120": "vallaṇasyaite --",
  "GK22vidsrgpu:5121": "astaṃgata-bhāra-viravi kāla-vaśāt kāli-dāsa-vidhu-vidhuram /*",
  "GK22vidsrgpu:5122": "nirvāṇa-bāṇa-dīpaṃ jagad idam adyoti ratnena // VidSrk_50.9 *(1706) //*",
  "GK22vidsrgpu:5123": "kasyacit / (Skmsa.u.ka. 2127,",
  "GK22vidsrgpu:5124": "bhojadevasya)",
  "GK22vidsrgpu:5125": "jānakī-haraṇaṃ kartuṃ raghuvaṃśe puraḥ-sthite /",
  "GK22vidsrgpu:5126": "kaviḥ kumāra-dāso vā rāvaṇo vā yadi kṣamaḥ // VidSrk_50.10 *(1707) //",
  "GK22vidsrgpu:5127": "śabdās te na tathā-vidhāḥ pathi dhiyāṃ lokasya ye nāsate nārthātmāpi sa ko 'pi dhāvati girāṃ bhūpāla-mārge na yaḥ /",
  "GK22vidsrgpu:5128": "asty anyas tu sa saṃniveśa-śiśiraḥ śabdārthayoḥ saṃgamo yenāmī sva-vaśena dagdha-kavayo mathnanti cetāṃsi naḥ // VidSrk_50.11 *(1708) //",
  "GK22vidsrgpu:5129": "jayati kavi-kaṇṭha-haraḥ śrī-raghu-kāraḥ prameya-kedāre /*",
  "GK22vidsrgpu:5130": "yan-mati-dātra-vilūne śiloñcham iva kurvate kavayaḥ // VidSrk_50.12 *(1709) //*",
  "GK22vidsrgpu:5131": "kavīnām agalad darpo nūnaṃ vāsava-dattayā /",
  "GK22vidsrgpu:5132": "śaktyeva pāṇḍu-putrāṇāṃ gatayā karṇa-gocaram // VidSrk_50.13 *(1710) //",
  "GK22vidsrgpu:5133": "(harṣacarita 1.11)",
  "GK22vidsrgpu:5134": "kīrtiḥ pravara-senasya prayātā kusumojjvalā /",
  "GK22vidsrgpu:5135": "samudrasya paraṃ pāraṃ kapiseneva setunā // VidSrk_50.14 *(1711) //",
  "GK22vidsrgpu:5136": "(harṣacarita 1.14)",
  "GK22vidsrgpu:5137": "santi śvāna ivāsaṃkhyā jātibhājo gṛhe gṛhe /",
  "GK22vidsrgpu:5138": "utpādakā na bahavaḥ kavayaḥ śarabhā iva // VidSrk_50.15 *(1712) //",
  "GK22vidsrgpu:5139": "bāṇasyāmī (harṣacarita 1.5)",
  "GK22vidsrgpu:5140": "kavayaḥ kāli-dāsādyāḥ kavayo vayam apy amī /",
  "GK22vidsrgpu:5141": "parvate paramāṇau ca vastutvam ubhayor api // VidSrk_50.16 *(1713) //",
  "GK22vidsrgpu:5142": "saujanyāṅkura-kanda-sundara-kathā-sarvasva sīmantinī- cittākarṣaṇa-mantra-manmatha-sarit-kallola-vāg-vallabha /",
  "GK22vidsrgpu:5143": "saubhāgyaika-niveśa peśala-girām ādhāra dhairyāmbudhe dharmādri-druma rājaśekhara-sakhe dṛṣṭo 'si yāmo vayam // VidSrk_50.17 *(1714) //",
  "GK22vidsrgpu:5144": "kasyacit / (Skmsa.u.ka. 1422,",
  "GK22vidsrgpu:5145": "abhinandasya)",
  "GK22vidsrgpu:5146": "yad etad vāg-artha-vyatikara-mayaṃ kiṃcid amṛtaṃ pramoda-prasyandaiḥ sahṛdaya-manāṃsi snapayati /",
  "GK22vidsrgpu:5147": "idaṃ kāvyaṃ tattvaṃ sphurati tu yad atrāṇu paramaṃ tad antar-buddhīnāṃ sphuṭam atha ca vācām aviṣayaḥ // VidSrk_50.18 *(1715) //",
  "GK22vidsrgpu:5148": "suvarṇālaṃkārā prakaṭitarasāśleṣa-nipuṇā sphurad-vaidarbhoktir lalita-pada-bandha-krama-gatiḥ /",
  "GK22vidsrgpu:5149": "lasad bhūyo bhāvā mṛdur api vimardocita-tanuḥ kavīndra tvad-vāṇī harati hariṇākṣīva hṛdayam // VidSrk_50.19 *(1716) //",
  "GK22vidsrgpu:5150": "kasyacit / (Skmsa.u.ka. 2151, sākokasya)",
  "GK22vidsrgpu:5151": "ambā yena sarasvatī sutavatī tasyārpayantī rasān nānā-cāṭu-mukhī sa durlaḍitavān khelābhir ucchṛṅkhalaḥ /",
  "GK22vidsrgpu:5152": "jihvā-durvyasanair upadrava-rujaḥ kurvanti ye duḥsutāḥ tān dṛṣṭvārtham itas tato nikhanati svaṃ niḥsvam ātanvatī // VidSrk_50.20 *(1717) //",
  "GK22vidsrgpu:5153": "vallaṇasya --",
  "GK22vidsrgpu:5154": "avidita-guṇāpi sat-kavi-bhaṇitiḥ karṇeṣu vamati madhu-dhārām /*",
  "GK22vidsrgpu:5155": "anadhigata-parimalāpi hi harati dṛśaṃ mālatī-mālā // VidSrk_50.21 *(1718) //*",
  "GK22vidsrgpu:5156": "subandhoḥ (vāsavadattā 11)",
  "GK22vidsrgpu:5157": "babhūva valmīka-bhavaḥ purā kavis tataḥ prapede bhuvi bhartṛ-meṭhatām /",
  "GK22vidsrgpu:5158": "punaḥ sthito yo bhava-bhūti-rekhayā sa vartate saṃprati rājaśekharaḥ // VidSrk_50.22 *(1719) //",
  "GK22vidsrgpu:5159": "ucchvāso 'pi na niryāti bāṇe hṛdaya-vartini /",
  "GK22vidsrgpu:5160": "kiṃ punar vikaṭāṭopa- pada-bandhā sarasvatī // VidSrk_50.23 *(1720) //",
  "GK22vidsrgpu:5161": "yal lagnaṃ hṛdi puṃsāṃ bhūyo bhūyaḥ śiro na ghūrṇayati /*",
  "GK22vidsrgpu:5162": "tad api kaveḥ kim u kāvyaṃ kāṇḍo vā dhanvināṃ kim asau // VidSrk_50.24 *(1721) //*",
  "GK22vidsrgpu:5163": "tāmarasasya --",
  "GK22vidsrgpu:5164": "kathaṃcit kālidāsasya kālena bahunā mayā /",
  "GK22vidsrgpu:5165": "avagāḍheva gambhīra- masṛṇaughā sarasvatī // VidSrk_50.25 *(1722) //",
  "GK22vidsrgpu:5166": "kaścid vācaṃ racayitum alaṃ śrotum evāparas tāṃ kalyāṇī te matur ubhayato vismayaṃ nas tanoti /",
  "GK22vidsrgpu:5167": "na hy ekasmin atiśayavatāṃ saṃnipāto guṇānāṃ ekaḥ sūte kanakam upalas tat-parīkṣā-kṣamo 'nyaḥ // VidSrk_50.26 *(1723) //",
  "GK22vidsrgpu:5168": "kālidāsya --",
  "GK22vidsrgpu:5169": "prayoga-vyutpattau pratipada-viśeṣārtha-kathane prasattau gāmbhīrye rasavati ca vākyārtha-ghaṭane /",
  "GK22vidsrgpu:5170": "agamyāyām anyair diśi pariṇateś cārtha-vacasor mataṃ ced asmākaṃ kavir amara-siṃho vijayate // VidSrk_50.27 *(1724) //",
  "GK22vidsrgpu:5171": "śālikasya / (Skmsa.u.ka. 2132,",
  "GK22vidsrgpu:5172": "śālikanāthasya)",
  "GK22vidsrgpu:5173": "iyaṃ gaur uddāmā tava niviḍa-bandhāpi hi kathaṃ na vaidarbhād anyat carati sulabhatve 'pi hi katham /",
  "GK22vidsrgpu:5174": "avandhyā ca khyātā bhuvi katham agamyā kavi-vṛṣaiḥ kathaṃ vā pīyūṣaṃ sravati bahu dugdhāpi bahubhiḥ // VidSrk_50.28 *(1725) //",
  "GK22vidsrgpu:5175": "śabdārṇavasya / (Skmsa.u.ka. 2155)",
  "GK22vidsrgpu:5176": "śailair bandhayati sma vānara-hṛtair vālmīkir ambhonidhiṃ vyāsaḥ pārtha-śarais tathāpi na tayor atyuktir udbhāvyate /",
  "GK22vidsrgpu:5177": "vāg arthau ca tulādhṛtāv iva tathāpy asman-nibandhānayaṃ loko dūṣayituṃ prasārita-mukhas tubhyaṃ pratiṣṭhe namaḥ // VidSrk_50.29 *(1726) //",
  "GK22vidsrgpu:5178": "dharmakīrteḥ / (Skmsa.u.ka. 2374)",
  "GK22vidsrgpu:5179": "hā kaṣṭaṃ kavi-cakra-mauli-maṇinā dakṣeṇa yan nekṣitaḥ śrīmān utpala-rāja-deva-nṛpatir vidyā-vadhū-vallabhaḥ /",
  "GK22vidsrgpu:5180": "tasyāpy arthi-janaikarohaṇa-girer lakṣmīr vṛthaivābhavad dakṣasyāsya na yena sundara-giraḥ karṇāvataṃsī-kṛtāḥ // VidSrk_50.30 *(1727) //",
  "GK22vidsrgpu:5181": "dakṣasya --",
  "GK22vidsrgpu:5182": "yasya yathā vijñānaṃ tādṛk tasyeha hṛdaya-sad-bhāvaḥ /*",
  "GK22vidsrgpu:5183": "unmīlati kavi-puṅga-vacane ca purāṇa-puruṣe ca // VidSrk_50.31 *(1728) //*",
  "GK22vidsrgpu:5184": "vahati na puraḥ kaścit paścān na ko 'py anuyāti māṃ na ca nava-pada-kṣuṇṇo mārgaḥ kathaṃ nv aham ekakaḥ /",
  "GK22vidsrgpu:5185": "bhavati viditaṃ pūrva-vyūḍho 'dhunā khilatāṃ gataḥ sa khalu bahulo vāmaḥ panthā mayā sphuṭam urjitaḥ // VidSrk_50.32 *(1729) //",
  "GK22vidsrgpu:5186": "dharmakīrti-padānām --",
  "GK22vidsrgpu:5187": "vidyā-vadhūm apariṇīya kulānurūpāṃ ślāghyāṃ sutām iva tataḥ śriyam aprasūya /",
  "GK22vidsrgpu:5188": "tāṃ cārthine praṇaya-peśalam apradāya dhik taṃ manuṣya-padam ātmani yaḥ prayuṅkte // VidSrk_50.33 *(1730) //",
  "GK22vidsrgpu:5189": "bhartṛhareḥ --",
  "GK22vidsrgpu:5190": "ye nāma kecid iha naḥ prathayanty avajñāṃ jānanti te kim api tān prati naiṣa yatnaḥ /",
  "GK22vidsrgpu:5191": "utpatsyate tu mama ko 'pi samāna-dharmā kālo hy ayaṃ niravadhir vipulā ca lakṣmīḥ // VidSrk_50.34 *(1731) //",
  "GK22vidsrgpu:5192": "bhavabhūteḥ (mā.mā. 1.8)",
  "GK22vidsrgpu:5193": "nidhānaṃ vidyānāṃ kula-gṛham apārasya yaśasaḥ śuci kṣmā-pālānāṃ sucarita-kathā-darpaṇa-talam /",
  "GK22vidsrgpu:5194": "kalā-saṃpad-ratna-vratati-viṭapānāṃ sura-taruḥ prakṛtyā gambhīraḥ kavir iha sa-śabdo vijayate // VidSrk_50.35 *(1732) //",
  "GK22vidsrgpu:5195": "unnīto bhava-bhūtinā pratipadaṃ bāṇe gate yaḥ purā yaś cīrṇaḥ kamalāyudhena suciraṃ yenāgamat keśaṭaḥ /",
  "GK22vidsrgpu:5196": "yaḥ śrī-vākpatirāja-pāda-rajasāṃ saṃparka-pūtaś ciraṃ diṣṭyā ślāghya-guṇasya kasyacid asau mārgaḥ samunmīlati // VidSrk_50.36 *(1733) //",
  "GK22vidsrgpu:5197": "yogeśvarasya (Skmsa.u.ka. 2129,",
  "GK22vidsrgpu:5198": "abhinandasya)",
  "GK22vidsrgpu:5199": "paramādbhuta-rasa-dhāmany utsalite jagati vallanāmbhodhau /*",
  "GK22vidsrgpu:5200": "viśrānto rasa-bhāgas timitayati yathā gabhīrimā ko 'pi // VidSrk_50.37 *(1734) //*",
  "GK22vidsrgpu:5201": "vallaṇasya --",
  "GK22vidsrgpu:5202": "āḍhya-rāja-kṛtārambhair hṛdayasthaiḥ smṛtair api /",
  "GK22vidsrgpu:5203": "jihvāntaḥ kṛṣyamāṇeva na kavitve pragalbhate // VidSrk_50.38 *(1735) //",
  "GK22vidsrgpu:5204": "bāṇasya --",
  "GK22vidsrgpu:5205": "vālmīker mukulīkṛtaiva kavitā kaḥ stotum asty ādaro vaiyāsāni vacāṃsi bhāravi-girāṃ bhūtaiva nirbhartsanā /",
  "GK22vidsrgpu:5206": "kāvyaṃ ced avataṃsa-bhūpam abhajad dharmāyaṇaṃ karṇayos tātaḥ kiṃ bahu varṇyate sa bhagavān vaidarbha-garbheśvaraḥ // VidSrk_50.39 *(1736) //",
  "GK22vidsrgpu:5207": "dharmāśokasya --",
  "GK22vidsrgpu:5208": "vāmāṅgaṃ pṛthula-stana-stavakitaṃ yāvad bhavānī-pater lakṣmī-kaṇṭha-haṭha-graha-vyasanitā yāvac ca doṣṇāṃ hareḥ /",
  "GK22vidsrgpu:5209": "yāvac ca prati-sāma-sāraṇa-vidhi-vyagrau karau brahmaṇaḥ stheyāsuḥ śruti-śukti-lehya-madhavas tāvat satāṃ sūktayaḥ // VidSrk_50.40 *(1737) //",
  "GK22vidsrgpu:5210": "kīrtyā samaṃ tridiva-vāsam upasthitānāṃ martyāvatīrṇa-marutām api sat-kavīnām /",
  "GK22vidsrgpu:5211": "jagrantha durlabha-subhāṣita-ratna-koṣaṃ vidyākaraḥ sukṛti-kaṇṭha-vibhūṣaṇāya // VidSrk_50.41 *(1738) //",
  "GK22vidsrgpu:5212": "// iti kavi-varṇana-vrajyā samāptā //",
  "GK22vidsrgpu:5213": "//50//",
  "GK22vidsrgpu:5214": "samāpto 'yaṃ subhāṣita-ratna-koṣa iti //",
  "GK22vidsrgpu:5215": "paṇḍita-śrī-bhīmārjuna-somasya //"
}