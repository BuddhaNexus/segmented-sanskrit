{
    "GV01rv_hn08u:0": "Ṛgveda 8",
    "GV01rv_hn08u:1": "RV_8,001.01a mā cid anyad vi śaṃsata sakhāyo mā riṣaṇyata |",
    "GV01rv_hn08u:2": "RV_8,001.01c indram it stotā vṛṣaṇaṃ sacā sute muhur ukthā ca śaṃsata ||",
    "GV01rv_hn08u:3": "RV_8,001.02a avakrakṣiṇaṃ vṛṣabhaṃ yathājuraṃ gāṃ na carṣaṇīsaham |",
    "GV01rv_hn08u:4": "RV_8,001.02c vidveṣaṇaṃ saṃvananobhayaṅkaram maṃhiṣṭham ubhayāvinam ||",
    "GV01rv_hn08u:5": "RV_8,001.03a yac cid dhi tvā janā ime nānā havanta ūtaye |",
    "GV01rv_hn08u:6": "RV_8,001.03c asmākam brahmedam indra bhūtu te 'hā viśvā ca vardhanam ||",
    "GV01rv_hn08u:7": "RV_8,001.04a vi tartūryante maghavan vipaścito 'ryo vipo janānām |",
    "GV01rv_hn08u:8": "RV_8,001.04c upa kramasva pururūpam ā bhara vājaṃ nediṣṭham ūtaye ||",
    "GV01rv_hn08u:9": "RV_8,001.05a mahe cana tvām adrivaḥ parā śulkāya deyām |",
    "GV01rv_hn08u:10": "RV_8,001.05c na sahasrāya nāyutāya vajrivo na śatāya śatāmagha ||",
    "GV01rv_hn08u:11": "RV_8,001.06a vasyāṃ indrāsi me pitur uta bhrātur abhuñjataḥ |",
    "GV01rv_hn08u:12": "RV_8,001.06c mātā ca me chadayathaḥ samā vaso vasutvanāya rādhase ||",
    "GV01rv_hn08u:13": "RV_8,001.07a kveyatha kved asi purutrā cid dhi te manaḥ |",
    "GV01rv_hn08u:14": "RV_8,001.07c alarṣi yudhma khajakṛt purandara pra gāyatrā agāsiṣuḥ ||",
    "GV01rv_hn08u:15": "RV_8,001.08a prāsmai gāyatram arcata vāvātur yaḥ purandaraḥ |",
    "GV01rv_hn08u:16": "RV_8,001.08c yābhiḥ kāṇvasyopa barhir āsadaṃ yāsad vajrī bhinat puraḥ ||",
    "GV01rv_hn08u:17": "RV_8,001.09a ye te santi daśagvinaḥ śatino ye sahasriṇaḥ |",
    "GV01rv_hn08u:18": "RV_8,001.09c aśvāso ye te vṛṣaṇo raghudruvas tebhir nas tūyam ā gahi ||",
    "GV01rv_hn08u:19": "RV_8,001.10a ā tv adya sabardughāṃ huve gāyatravepasam |",
    "GV01rv_hn08u:20": "RV_8,001.10c indraṃ dhenuṃ sudughām anyām iṣam urudhārām araṅkṛtam ||",
    "GV01rv_hn08u:21": "RV_8,001.11a yat tudat sūra etaśaṃ vaṅkū vātasya parṇinā |",
    "GV01rv_hn08u:22": "RV_8,001.11c vahat kutsam ārjuneyaṃ śatakratuḥ tsarad gandharvam astṛtam",
    "GV01rv_hn08u:23": "RV_8,001.12a ya ṛte cid abhiśriṣaḥ purā jatrubhya ātṛdaḥ |",
    "GV01rv_hn08u:24": "RV_8,001.12c saṃdhātā saṃdhim maghavā purūvasur iṣkartā vihrutam punaḥ ||",
    "GV01rv_hn08u:25": "RV_8,001.13a mā bhūma niṣṭyā ivendra tvad araṇā iva |",
    "GV01rv_hn08u:26": "RV_8,001.13c vanāni na prajahitāny adrivo duroṣāso amanmahi ||",
    "GV01rv_hn08u:27": "RV_8,001.14a amanmahīd anāśavo 'nugrāsaś ca vṛtrahan |",
    "GV01rv_hn08u:28": "RV_8,001.14c sakṛt su te mahatā śūra rādhasā anu stomam mudīmahi ||",
    "GV01rv_hn08u:29": "RV_8,001.15a yadi stomam mama śravad asmākam indram indavaḥ |",
    "GV01rv_hn08u:30": "RV_8,001.15c tiraḥ pavitraṃ sasṛvāṃsa āśavo mandantu tugryāvṛdhaḥ ||",
    "GV01rv_hn08u:31": "RV_8,001.16a ā tv adya sadhastutiṃ vāvātuḥ sakhyur ā gahi |",
    "GV01rv_hn08u:32": "RV_8,001.16c upastutir maghonām pra tvāvatv adhā te vaśmi suṣṭutim ||",
    "GV01rv_hn08u:33": "RV_8,001.17a sotā hi somam adribhir em enam apsu dhāvata |",
    "GV01rv_hn08u:34": "RV_8,001.17c gavyā vastreva vāsayanta in naro nir dhukṣan vakṣaṇābhyaḥ ||",
    "GV01rv_hn08u:35": "RV_8,001.18a adha jmo adha vā divo bṛhato rocanād adhi |",
    "GV01rv_hn08u:36": "RV_8,001.18c ayā vardhasva tanvā girā mamā jātā sukrato pṛṇa ||",
    "GV01rv_hn08u:37": "RV_8,001.19a indrāya su madintamaṃ somaṃ sotā vareṇyam |",
    "GV01rv_hn08u:38": "RV_8,001.19c śakra eṇam pīpayad viśvayā dhiyā hinvānaṃ na vājayum ||",
    "GV01rv_hn08u:39": "RV_8,001.20a mā tvā somasya galdayā sadā yācann ahaṃ girā |",
    "GV01rv_hn08u:40": "RV_8,001.20c bhūrṇim mṛgaṃ na savaneṣu cukrudhaṃ ka īśānaṃ na yāciṣat ||",
    "GV01rv_hn08u:41": "RV_8,001.21a madeneṣitam madam ugram ugreṇa śavasā |",
    "GV01rv_hn08u:42": "RV_8,001.21c viśveṣāṃ tarutāram madacyutam made hi ṣmā dadāti naḥ ||",
    "GV01rv_hn08u:43": "RV_8,001.22a śevāre vāryā puru devo martāya dāśuṣe |",
    "GV01rv_hn08u:44": "RV_8,001.22c sa sunvate ca stuvate ca rāsate viśvagūrto ariṣṭutaḥ ||",
    "GV01rv_hn08u:45": "RV_8,001.23a endra yāhi matsva citreṇa deva rādhasā |",
    "GV01rv_hn08u:46": "RV_8,001.23c saro na prāsy udaraṃ sapītibhir ā somebhir uru sphiram ||",
    "GV01rv_hn08u:47": "RV_8,001.24a ā tvā sahasram ā śataṃ yuktā rathe hiraṇyaye |",
    "GV01rv_hn08u:48": "RV_8,001.24c brahmayujo haraya indra keśino vahantu somapītaye ||",
    "GV01rv_hn08u:49": "RV_8,001.25a ā tvā rathe hiraṇyaye harī mayūraśepyā |",
    "GV01rv_hn08u:50": "RV_8,001.25c śitipṛṣṭhā vahatām madhvo andhaso vivakṣaṇasya pītaye ||",
    "GV01rv_hn08u:51": "RV_8,001.26a pibā tv asya girvaṇaḥ sutasya pūrvapā iva |",
    "GV01rv_hn08u:52": "RV_8,001.26c pariṣkṛtasya rasina iyam āsutiś cārur madāya patyate ||",
    "GV01rv_hn08u:53": "RV_8,001.27a ya eko asti daṃsanā mahāṃ ugro abhi vrataiḥ |",
    "GV01rv_hn08u:54": "RV_8,001.27c gamat sa śiprī na sa yoṣad ā gamad dhavaṃ na pari varjati ||",
    "GV01rv_hn08u:55": "RV_8,001.28a tvam puraṃ cariṣṇvaṃ vadhaiḥ śuṣṇasya sam piṇak |",
    "GV01rv_hn08u:56": "RV_8,001.28c tvam bhā anu caro adha dvitā yad indra havyo bhuvaḥ ||",
    "GV01rv_hn08u:57": "RV_8,001.29a mama tvā sūra udite mama madhyandine divaḥ |",
    "GV01rv_hn08u:58": "RV_8,001.29c mama prapitve apiśarvare vasav ā stomāso avṛtsata ||",
    "GV01rv_hn08u:59": "RV_8,001.30a stuhi stuhīd ete ghā te maṃhiṣṭhāso maghonām |",
    "GV01rv_hn08u:60": "RV_8,001.30c ninditāśvaḥ prapathī paramajyā maghasya medhyātithe ||",
    "GV01rv_hn08u:61": "RV_8,001.31a ā yad aśvān vananvataḥ śraddhayāhaṃ rathe ruham |",
    "GV01rv_hn08u:62": "RV_8,001.31c uta vāmasya vasunaś ciketati yo asti yādvaḥ paśuḥ ||",
    "GV01rv_hn08u:63": "RV_8,001.32a ya ṛjrā mahyam māmahe saha tvacā hiraṇyayā |",
    "GV01rv_hn08u:64": "RV_8,001.32c eṣa viśvāny abhy astu saubhagāsaṅgasya svanadrathaḥ ||",
    "GV01rv_hn08u:65": "RV_8,001.33a adha plāyogir ati dāsad anyān āsaṅgo agne daśabhiḥ sahasraiḥ",
    "GV01rv_hn08u:66": "RV_8,001.33c adhokṣaṇo daśa mahyaṃ ruśanto naḷā iva saraso nir atiṣṭhan ||",
    "GV01rv_hn08u:67": "RV_8,001.34a anv asya sthūraṃ dadṛśe purastād anastha ūrur avarambamāṇaḥ |",
    "GV01rv_hn08u:68": "RV_8,001.34c śaśvatī nāry abhicakṣyāha subhadram arya bhojanam bibharṣi ||",
    "GV01rv_hn08u:69": "RV_8,002.01a idaṃ vaso sutam andhaḥ pibā supūrṇam udaram |",
    "GV01rv_hn08u:70": "RV_8,002.01c anābhayin rarimā te ||",
    "GV01rv_hn08u:71": "RV_8,002.02a nṛbhir dhūtaḥ suto aśnair avyo vāraiḥ paripūtaḥ |",
    "GV01rv_hn08u:72": "RV_8,002.02c aśvo na nikto nadīṣu ||",
    "GV01rv_hn08u:73": "RV_8,002.03a taṃ te yavaṃ yathā gobhiḥ svādum akarma śrīṇantaḥ |",
    "GV01rv_hn08u:74": "RV_8,002.03c indra tvāsmin sadhamāde ||",
    "GV01rv_hn08u:75": "RV_8,002.04a indra it somapā eka indraḥ sutapā viśvāyuḥ |",
    "GV01rv_hn08u:76": "RV_8,002.04c antar devān martyāṃś ca ||",
    "GV01rv_hn08u:77": "RV_8,002.05a na yaṃ śukro na durāśīr na tṛprā uruvyacasam |",
    "GV01rv_hn08u:78": "RV_8,002.05c apaspṛṇvate suhārdam ||",
    "GV01rv_hn08u:79": "RV_8,002.06a gobhir yad īm anye asman mṛgaṃ na vrā mṛgayante |",
    "GV01rv_hn08u:80": "RV_8,002.06c abhitsaranti dhenubhiḥ ||",
    "GV01rv_hn08u:81": "RV_8,002.07a traya indrasya somāḥ sutāsaḥ santu devasya |",
    "GV01rv_hn08u:82": "RV_8,002.07c sve kṣaye sutapāvnaḥ ||",
    "GV01rv_hn08u:83": "RV_8,002.08a trayaḥ kośāsa ścotanti tisraś camvaḥ supūrṇāḥ |",
    "GV01rv_hn08u:84": "RV_8,002.08c samāne adhi bhārman ||",
    "GV01rv_hn08u:85": "RV_8,002.09a śucir asi puruniṣṭhāḥ kṣīrair madhyata āśīrtaḥ |",
    "GV01rv_hn08u:86": "RV_8,002.09c dadhnā mandiṣṭhaḥ śūrasya ||",
    "GV01rv_hn08u:87": "RV_8,002.10a ime ta indra somās tīvrā asme sutāsaḥ |",
    "GV01rv_hn08u:88": "RV_8,002.10c śukrā āśiraṃ yācante ||",
    "GV01rv_hn08u:89": "RV_8,002.11a tāṃ āśiram puroḷāśam indremaṃ somaṃ śrīṇīhi |",
    "GV01rv_hn08u:90": "RV_8,002.11c revantaṃ hi tvā śṛṇomi ||",
    "GV01rv_hn08u:91": "RV_8,002.12a hṛtsu pītāso yudhyante durmadāso na surāyām |",
    "GV01rv_hn08u:92": "RV_8,002.12c ūdhar na nagnā jarante ||",
    "GV01rv_hn08u:93": "RV_8,002.13a revāṃ id revata stotā syāt tvāvato maghonaḥ |",
    "GV01rv_hn08u:94": "RV_8,002.13c pred u harivaḥ śrutasya ||",
    "GV01rv_hn08u:95": "RV_8,002.14a ukthaṃ cana śasyamānam agor arir ā ciketa |",
    "GV01rv_hn08u:96": "RV_8,002.14c na gāyatraṃ gīyamānam ||",
    "GV01rv_hn08u:97": "RV_8,002.15a mā na indra pīyatnave mā śardhate parā dāḥ |",
    "GV01rv_hn08u:98": "RV_8,002.15c śikṣā śacīvaḥ śacībhiḥ ||",
    "GV01rv_hn08u:99": "RV_8,002.16a vayam u tvā tadidarthā indra tvāyantaḥ sakhāyaḥ |",
    "GV01rv_hn08u:100": "RV_8,002.16c kaṇvā ukthebhir jarante ||",
    "GV01rv_hn08u:101": "RV_8,002.17a na ghem anyad ā papana vajrinn apaso naviṣṭau |",
    "GV01rv_hn08u:102": "RV_8,002.17c taved u stomaṃ ciketa ||",
    "GV01rv_hn08u:103": "RV_8,002.18a icchanti devāḥ sunvantaṃ na svapnāya spṛhayanti |",
    "GV01rv_hn08u:104": "RV_8,002.18c yanti pramādam atandrāḥ ||",
    "GV01rv_hn08u:105": "RV_8,002.19a o ṣu pra yāhi vājebhir mā hṛṇīthā abhy asmān |",
    "GV01rv_hn08u:106": "RV_8,002.19c mahāṃ iva yuvajāniḥ ||",
    "GV01rv_hn08u:107": "RV_8,002.20a mo ṣv adya durhaṇāvān sāyaṃ karad āre asmat |",
    "GV01rv_hn08u:108": "RV_8,002.20c aśrīra iva jāmātā ||",
    "GV01rv_hn08u:109": "RV_8,002.21a vidmā hy asya vīrasya bhūridāvarīṃ sumatim |",
    "GV01rv_hn08u:110": "RV_8,002.21c triṣu jātasya manāṃsi ||",
    "GV01rv_hn08u:111": "RV_8,002.22a ā tū ṣiñca kaṇvamantaṃ na ghā vidma śavasānāt |",
    "GV01rv_hn08u:112": "RV_8,002.22c yaśastaraṃ śatamūteḥ ||",
    "GV01rv_hn08u:113": "RV_8,002.23a jyeṣṭhena sotar indrāya somaṃ vīrāya śakrāya |",
    "GV01rv_hn08u:114": "RV_8,002.23c bharā piban naryāya ||",
    "GV01rv_hn08u:115": "RV_8,002.24a yo vediṣṭho avyathiṣv aśvāvantaṃ jaritṛbhyaḥ |",
    "GV01rv_hn08u:116": "RV_8,002.24c vājaṃ stotṛbhyo gomantam ||",
    "GV01rv_hn08u:117": "RV_8,002.25a panyam-panyam it sotāra ā dhāvata madyāya |",
    "GV01rv_hn08u:118": "RV_8,002.25c somaṃ vīrāya śūrāya ||",
    "GV01rv_hn08u:119": "RV_8,002.26a pātā vṛtrahā sutam ā ghā gaman nāre asmat |",
    "GV01rv_hn08u:120": "RV_8,002.26c ni yamate śatamūtiḥ ||",
    "GV01rv_hn08u:121": "RV_8,002.27a eha harī brahmayujā śagmā vakṣataḥ sakhāyam |",
    "GV01rv_hn08u:122": "RV_8,002.27c gīrbhiḥ śrutaṃ girvaṇasam ||",
    "GV01rv_hn08u:123": "RV_8,002.28a svādavaḥ somā ā yāhi śrītāḥ somā ā yāhi |",
    "GV01rv_hn08u:124": "RV_8,002.28c śiprinn ṛṣīvaḥ śacīvo nāyam acchā sadhamādam ||",
    "GV01rv_hn08u:125": "RV_8,002.29a stutaś ca yās tvā vardhanti mahe rādhase nṛmṇāya |",
    "GV01rv_hn08u:126": "RV_8,002.29c indra kāriṇaṃ vṛdhantaḥ ||",
    "GV01rv_hn08u:127": "RV_8,002.30a giraś ca yās te girvāha ukthā ca tubhyaṃ tāni |",
    "GV01rv_hn08u:128": "RV_8,002.30c satrā dadhire śavāṃsi ||",
    "GV01rv_hn08u:129": "RV_8,002.31a eved eṣa tuvikūrmir vājāṃ eko vajrahastaḥ |",
    "GV01rv_hn08u:130": "RV_8,002.31c sanād amṛkto dayate ||",
    "GV01rv_hn08u:131": "RV_8,002.32a hantā vṛtraṃ dakṣiṇenendraḥ purū puruhūtaḥ |",
    "GV01rv_hn08u:132": "RV_8,002.32c mahān mahībhiḥ śacībhiḥ ||",
    "GV01rv_hn08u:133": "RV_8,002.33a yasmin viśvāś carṣaṇaya uta cyautnā jrayāṃsi ca |",
    "GV01rv_hn08u:134": "RV_8,002.33c anu ghen mandī maghonaḥ ||",
    "GV01rv_hn08u:135": "RV_8,002.34a eṣa etāni cakārendro viśvā yo 'ti śṛṇve |",
    "GV01rv_hn08u:136": "RV_8,002.34c vājadāvā maghonām ||",
    "GV01rv_hn08u:137": "RV_8,002.35a prabhartā rathaṃ gavyantam apākāc cid yam avati |",
    "GV01rv_hn08u:138": "RV_8,002.35c ino vasu sa hi voḷhā ||",
    "GV01rv_hn08u:139": "RV_8,002.36a sanitā vipro arvadbhir hantā vṛtraṃ nṛbhiḥ śūraḥ |",
    "GV01rv_hn08u:140": "RV_8,002.36c satyo 'vitā vidhantam ||",
    "GV01rv_hn08u:141": "RV_8,002.37a yajadhvainam priyamedhā indraṃ satrācā manasā |",
    "GV01rv_hn08u:142": "RV_8,002.37c yo bhūt somaiḥ satyamadvā ||",
    "GV01rv_hn08u:143": "RV_8,002.38a gāthaśravasaṃ satpatiṃ śravaskāmam purutmānam |",
    "GV01rv_hn08u:144": "RV_8,002.38c kaṇvāso gāta vājinam ||",
    "GV01rv_hn08u:145": "RV_8,002.39a ya ṛte cid gās padebhyo dāt sakhā nṛbhyaḥ śacīvān |",
    "GV01rv_hn08u:146": "RV_8,002.39c ye asmin kāmam aśriyan ||",
    "GV01rv_hn08u:147": "RV_8,002.40a itthā dhīvantam adrivaḥ kāṇvam medhyātithim |",
    "GV01rv_hn08u:148": "RV_8,002.40c meṣo bhūto 'bhi yann ayaḥ ||",
    "GV01rv_hn08u:149": "RV_8,002.41a śikṣā vibhindo asmai catvāry ayutā dadat |",
    "GV01rv_hn08u:150": "RV_8,002.41c aṣṭā paraḥ sahasrā ||",
    "GV01rv_hn08u:151": "RV_8,002.42a uta su tye payovṛdhā mākī raṇasya naptyā |",
    "GV01rv_hn08u:152": "RV_8,002.42c janitvanāya māmahe ||",
    "GV01rv_hn08u:153": "RV_8,003.01a pibā sutasya rasino matsvā na indra gomataḥ |",
    "GV01rv_hn08u:154": "RV_8,003.01c āpir no bodhi sadhamādyo vṛdhe 'smāṃ avantu te dhiyaḥ ||",
    "GV01rv_hn08u:155": "RV_8,003.02a bhūyāma te sumatau vājino vayam mā na star abhimātaye |",
    "GV01rv_hn08u:156": "RV_8,003.02c asmāñ citrābhir avatād abhiṣṭibhir ā naḥ sumneṣu yāmaya ||",
    "GV01rv_hn08u:157": "RV_8,003.03a imā u tvā purūvaso giro vardhantu yā mama |",
    "GV01rv_hn08u:158": "RV_8,003.03c pāvakavarṇāḥ śucayo vipaścito 'bhi stomair anūṣata ||",
    "GV01rv_hn08u:159": "RV_8,003.04a ayaṃ sahasram ṛṣibhiḥ sahaskṛtaḥ samudra iva paprathe |",
    "GV01rv_hn08u:160": "RV_8,003.04c satyaḥ so asya mahimā gṛṇe śavo yajñeṣu viprarājye ||",
    "GV01rv_hn08u:161": "RV_8,003.05a indram id devatātaya indram prayaty adhvare |",
    "GV01rv_hn08u:162": "RV_8,003.05c indraṃ samīke vanino havāmaha indraṃ dhanasya sātaye ||",
    "GV01rv_hn08u:163": "RV_8,003.06a indro mahnā rodasī paprathac chava indraḥ sūryam arocayat |",
    "GV01rv_hn08u:164": "RV_8,003.06c indre ha viśvā bhuvanāni yemira indre suvānāsa indavaḥ ||",
    "GV01rv_hn08u:165": "RV_8,003.07a abhi tvā pūrvapītaya indra stomebhir āyavaḥ |",
    "GV01rv_hn08u:166": "RV_8,003.07c samīcīnāsa ṛbhavaḥ sam asvaran rudrā gṛṇanta pūrvyam ||",
    "GV01rv_hn08u:167": "RV_8,003.08a asyed indro vāvṛdhe vṛṣṇyaṃ śavo made sutasya viṣṇavi |",
    "GV01rv_hn08u:168": "RV_8,003.08c adyā tam asya mahimānam āyavo 'nu ṣṭuvanti pūrvathā ||",
    "GV01rv_hn08u:169": "RV_8,003.09a tat tvā yāmi suvīryaṃ tad brahma pūrvacittaye |",
    "GV01rv_hn08u:170": "RV_8,003.09c yenā yatibhyo bhṛgave dhane hite yena praskaṇvam āvitha ||",
    "GV01rv_hn08u:171": "RV_8,003.10a yenā samudram asṛjo mahīr apas tad indra vṛṣṇi te śavaḥ |",
    "GV01rv_hn08u:172": "RV_8,003.10c sadyaḥ so asya mahimā na saṃnaśe yaṃ kṣoṇīr anucakrade ||",
    "GV01rv_hn08u:173": "RV_8,003.11a śagdhī na indra yat tvā rayiṃ yāmi suvīryam |",
    "GV01rv_hn08u:174": "RV_8,003.11c śagdhi vājāya prathamaṃ siṣāsate śagdhi stomāya pūrvya ||",
    "GV01rv_hn08u:175": "RV_8,003.12a śagdhī no asya yad dha pauram āvitha dhiya indra siṣāsataḥ |",
    "GV01rv_hn08u:176": "RV_8,003.12c śagdhi yathā ruśamaṃ śyāvakaṃ kṛpam indra prāvaḥ svarṇaram ||",
    "GV01rv_hn08u:177": "RV_8,003.13a kan navyo atasīnāṃ turo gṛṇīta martyaḥ |",
    "GV01rv_hn08u:178": "RV_8,003.13c nahī nv asya mahimānam indriyaṃ svar gṛṇanta ānaśuḥ ||",
    "GV01rv_hn08u:179": "RV_8,003.14a kad u stuvanta ṛtayanta devata ṛṣiḥ ko vipra ohate |",
    "GV01rv_hn08u:180": "RV_8,003.14c kadā havam maghavann indra sunvataḥ kad u stuvata ā gamaḥ ||",
    "GV01rv_hn08u:181": "RV_8,003.15a ud u tye madhumattamā gira stomāsa īrate |",
    "GV01rv_hn08u:182": "RV_8,003.15c satrājito dhanasā akṣitotayo vājayanto rathā iva ||",
    "GV01rv_hn08u:183": "RV_8,003.16a kaṇvā iva bhṛgavaḥ sūryā iva viśvam id dhītam ānaśuḥ |",
    "GV01rv_hn08u:184": "RV_8,003.16c indraṃ stomebhir mahayanta āyavaḥ priyamedhāso asvaran ||",
    "GV01rv_hn08u:185": "RV_8,003.17a yukṣvā hi vṛtrahantama harī indra parāvataḥ |",
    "GV01rv_hn08u:186": "RV_8,003.17c arvācīno maghavan somapītaya ugra ṛṣvebhir ā gahi ||",
    "GV01rv_hn08u:187": "RV_8,003.18a ime hi te kāravo vāvaśur dhiyā viprāso medhasātaye |",
    "GV01rv_hn08u:188": "RV_8,003.18c sa tvaṃ no maghavann indra girvaṇo veno na śṛṇudhī havam ||",
    "GV01rv_hn08u:189": "RV_8,003.19a nir indra bṛhatībhyo vṛtraṃ dhanubhyo asphuraḥ |",
    "GV01rv_hn08u:190": "RV_8,003.19c nir arbudasya mṛgayasya māyino niḥ parvatasya gā ājaḥ ||",
    "GV01rv_hn08u:191": "RV_8,003.20a nir agnayo rurucur nir u sūryo niḥ soma indriyo rasaḥ |",
    "GV01rv_hn08u:192": "RV_8,003.20c nir antarikṣād adhamo mahām ahiṃ kṛṣe tad indra pauṃsyam ||",
    "GV01rv_hn08u:193": "RV_8,003.21a yam me dur indro marutaḥ pākasthāmā kaurayāṇaḥ |",
    "GV01rv_hn08u:194": "RV_8,003.21c viśveṣāṃ tmanā śobhiṣṭham upeva divi dhāvamānam ||",
    "GV01rv_hn08u:195": "RV_8,003.22a rohitam me pākasthāmā sudhuraṃ kakṣyaprām |",
    "GV01rv_hn08u:196": "RV_8,003.22c adād rāyo vibodhanam ||",
    "GV01rv_hn08u:197": "RV_8,003.23a yasmā anye daśa prati dhuraṃ vahanti vahnayaḥ |",
    "GV01rv_hn08u:198": "RV_8,003.23c astaṃ vayo na tugryam ||",
    "GV01rv_hn08u:199": "RV_8,003.24a ātmā pitus tanūr vāsa ojodā abhyañjanam |",
    "GV01rv_hn08u:200": "RV_8,003.24c turīyam id rohitasya pākasthāmānam bhojaṃ dātāram abravam ||",
    "GV01rv_hn08u:201": "RV_8,004.01a yad indra prāg apāg udaṅ nyag vā hūyase nṛbhiḥ |",
    "GV01rv_hn08u:202": "RV_8,004.01c simā purū nṛṣūto asy ānave 'si praśardha turvaśe ||",
    "GV01rv_hn08u:203": "RV_8,004.02a yad vā rume ruśame śyāvake kṛpa indra mādayase sacā |",
    "GV01rv_hn08u:204": "RV_8,004.02c kaṇvāsas tvā brahmabhi stomavāhasa indrā yacchanty ā gahi ||",
    "GV01rv_hn08u:205": "RV_8,004.03a yathā gauro apā kṛtaṃ tṛṣyann ety averiṇam |",
    "GV01rv_hn08u:206": "RV_8,004.03c āpitve naḥ prapitve tūyam ā gahi kaṇveṣu su sacā piba ||",
    "GV01rv_hn08u:207": "RV_8,004.04a mandantu tvā maghavann indrendavo rādhodeyāya sunvate |",
    "GV01rv_hn08u:208": "RV_8,004.04c āmuṣyā somam apibaś camū sutaṃ jyeṣṭhaṃ tad dadhiṣe sahaḥ ||",
    "GV01rv_hn08u:209": "RV_8,004.05a pra cakre sahasā saho babhañja manyum ojasā |",
    "GV01rv_hn08u:210": "RV_8,004.05c viśve ta indra pṛtanāyavo yaho ni vṛkṣā iva yemire ||",
    "GV01rv_hn08u:211": "RV_8,004.06a sahasreṇeva sacate yavīyudhā yas ta ānaḷ upastutim |",
    "GV01rv_hn08u:212": "RV_8,004.06c putram prāvargaṃ kṛṇute suvīrye dāśnoti namauktibhiḥ ||",
    "GV01rv_hn08u:213": "RV_8,004.07a mā bhema mā śramiṣmograsya sakhye tava |",
    "GV01rv_hn08u:214": "RV_8,004.07c mahat te vṛṣṇo abhicakṣyaṃ kṛtam paśyema turvaśaṃ yadum ||",
    "GV01rv_hn08u:215": "RV_8,004.08a savyām anu sphigyaṃ vāvase vṛṣā na dāno asya roṣati |",
    "GV01rv_hn08u:216": "RV_8,004.08c madhvā sampṛktāḥ sāragheṇa dhenavas tūyam ehi dravā piba ||",
    "GV01rv_hn08u:217": "RV_8,004.09a aśvī rathī surūpa id gomāṃ id indra te sakhā |",
    "GV01rv_hn08u:218": "RV_8,004.09c śvātrabhājā vayasā sacate sadā candro yāti sabhām upa ||",
    "GV01rv_hn08u:219": "RV_8,004.10a ṛśyo na tṛṣyann avapānam ā gahi pibā somaṃ vaśāṃ anu |",
    "GV01rv_hn08u:220": "RV_8,004.10c nimeghamāno maghavan dive-diva ojiṣṭhaṃ dadhiṣe sahaḥ ||",
    "GV01rv_hn08u:221": "RV_8,004.11a adhvaryo drāvayā tvaṃ somam indraḥ pipāsati |",
    "GV01rv_hn08u:222": "RV_8,004.11c upa nūnaṃ yuyuje vṛṣaṇā harī ā ca jagāma vṛtrahā ||",
    "GV01rv_hn08u:223": "RV_8,004.12a svayaṃ cit sa manyate dāśurir jano yatrā somasya tṛmpasi |",
    "GV01rv_hn08u:224": "RV_8,004.12c idaṃ te annaṃ yujyaṃ samukṣitaṃ tasyehi pra dravā piba ||",
    "GV01rv_hn08u:225": "RV_8,004.13a ratheṣṭhāyādhvaryavaḥ somam indrāya sotana |",
    "GV01rv_hn08u:226": "RV_8,004.13c adhi bradhnasyādrayo vi cakṣate sunvanto dāśvadhvaram ||",
    "GV01rv_hn08u:227": "RV_8,004.14a upa bradhnaṃ vāvātā vṛṣaṇā harī indram apasu vakṣataḥ |",
    "GV01rv_hn08u:228": "RV_8,004.14c arvāñcaṃ tvā saptayo 'dhvaraśriyo vahantu savaned upa ||",
    "GV01rv_hn08u:229": "RV_8,004.15a pra pūṣaṇaṃ vṛṇīmahe yujyāya purūvasum |",
    "GV01rv_hn08u:230": "RV_8,004.15c sa śakra śikṣa puruhūta no dhiyā tuje rāye vimocana ||",
    "GV01rv_hn08u:231": "RV_8,004.16a saṃ naḥ śiśīhi bhurijor iva kṣuraṃ rāsva rāyo vimocana |",
    "GV01rv_hn08u:232": "RV_8,004.16c tve tan naḥ suvedam usriyaṃ vasu yaṃ tvaṃ hinoṣi martyam ||",
    "GV01rv_hn08u:233": "RV_8,004.17a vemi tvā pūṣann ṛñjase vemi stotava āghṛṇe |",
    "GV01rv_hn08u:234": "RV_8,004.17c na tasya vemy araṇaṃ hi tad vaso stuṣe pajrāya sāmne ||",
    "GV01rv_hn08u:235": "RV_8,004.18a parā gāvo yavasaṃ kac cid āghṛṇe nityaṃ rekṇo amartya |",
    "GV01rv_hn08u:236": "RV_8,004.18c asmākam pūṣann avitā śivo bhava maṃhiṣṭho vājasātaye ||",
    "GV01rv_hn08u:237": "RV_8,004.19a sthūraṃ rādhaḥ śatāśvaṃ kuruṅgasya diviṣṭiṣu |",
    "GV01rv_hn08u:238": "RV_8,004.19c rājñas tveṣasya subhagasya rātiṣu turvaśeṣv amanmahi ||",
    "GV01rv_hn08u:239": "RV_8,004.20a dhībhiḥ sātāni kāṇvasya vājinaḥ priyamedhair abhidyubhiḥ |",
    "GV01rv_hn08u:240": "RV_8,004.20c ṣaṣṭiṃ sahasrānu nirmajām aje nir yūthāni gavām ṛṣiḥ ||",
    "GV01rv_hn08u:241": "RV_8,004.21a vṛkṣāś cin me abhipitve arāraṇuḥ |",
    "GV01rv_hn08u:242": "RV_8,004.21c gām bhajanta mehanāśvam bhajanta mehanā ||",
    "GV01rv_hn08u:243": "RV_8,005.01a dūrād iheva yat saty aruṇapsur aśiśvitat |",
    "GV01rv_hn08u:244": "RV_8,005.01c vi bhānuṃ viśvadhātanat ||",
    "GV01rv_hn08u:245": "RV_8,005.02a nṛvad dasrā manoyujā rathena pṛthupājasā |",
    "GV01rv_hn08u:246": "RV_8,005.02c sacethe aśvinoṣasam ||",
    "GV01rv_hn08u:247": "RV_8,005.03a yuvābhyāṃ vājinīvasū prati stomā adṛkṣata |",
    "GV01rv_hn08u:248": "RV_8,005.03c vācaṃ dūto yathohiṣe ||",
    "GV01rv_hn08u:249": "RV_8,005.04a purupriyā ṇa ūtaye purumandrā purūvasū |",
    "GV01rv_hn08u:250": "RV_8,005.04c stuṣe kaṇvāso aśvinā ||",
    "GV01rv_hn08u:251": "RV_8,005.05a maṃhiṣṭhā vājasātameṣayantā śubhas patī |",
    "GV01rv_hn08u:252": "RV_8,005.05c gantārā dāśuṣo gṛham ||",
    "GV01rv_hn08u:253": "RV_8,005.06a tā sudevāya dāśuṣe sumedhām avitāriṇīm |",
    "GV01rv_hn08u:254": "RV_8,005.06c ghṛtair gavyūtim ukṣatam ||",
    "GV01rv_hn08u:255": "RV_8,005.07a ā na stomam upa dravat tūyaṃ śyenebhir āśubhiḥ |",
    "GV01rv_hn08u:256": "RV_8,005.07c yātam aśvebhir aśvinā ||",
    "GV01rv_hn08u:257": "RV_8,005.08a yebhis tisraḥ parāvato divo viśvāni rocanā |",
    "GV01rv_hn08u:258": "RV_8,005.08c trīṃr aktūn paridīyathaḥ ||",
    "GV01rv_hn08u:259": "RV_8,005.09a uta no gomatīr iṣa uta sātīr aharvidā |",
    "GV01rv_hn08u:260": "RV_8,005.09c vi pathaḥ sātaye sitam ||",
    "GV01rv_hn08u:261": "RV_8,005.10a ā no gomantam aśvinā suvīraṃ surathaṃ rayim |",
    "GV01rv_hn08u:262": "RV_8,005.10c voḷham aśvāvatīr iṣaḥ ||",
    "GV01rv_hn08u:263": "RV_8,005.11a vāvṛdhānā śubhas patī dasrā hiraṇyavartanī |",
    "GV01rv_hn08u:264": "RV_8,005.11c pibataṃ somyam madhu ||",
    "GV01rv_hn08u:265": "RV_8,005.12a asmabhyaṃ vājinīvasū maghavadbhyaś ca saprathaḥ |",
    "GV01rv_hn08u:266": "RV_8,005.12c chardir yantam adābhyam ||",
    "GV01rv_hn08u:267": "RV_8,005.13a ni ṣu brahma janānāṃ yāviṣṭaṃ tūyam ā gatam |",
    "GV01rv_hn08u:268": "RV_8,005.13c mo ṣv anyāṃ upāratam ||",
    "GV01rv_hn08u:269": "RV_8,005.14a asya pibatam aśvinā yuvam madasya cāruṇaḥ |",
    "GV01rv_hn08u:270": "RV_8,005.14c madhvo rātasya dhiṣṇyā ||",
    "GV01rv_hn08u:271": "RV_8,005.15a asme ā vahataṃ rayiṃ śatavantaṃ sahasriṇam |",
    "GV01rv_hn08u:272": "RV_8,005.15c purukṣuṃ viśvadhāyasam ||",
    "GV01rv_hn08u:273": "RV_8,005.16a purutrā cid dhi vāṃ narā vihvayante manīṣiṇaḥ |",
    "GV01rv_hn08u:274": "RV_8,005.16c vāghadbhir aśvinā gatam ||",
    "GV01rv_hn08u:275": "RV_8,005.17a janāso vṛktabarhiṣo haviṣmanto araṅkṛtaḥ |",
    "GV01rv_hn08u:276": "RV_8,005.17c yuvāṃ havante aśvinā ||",
    "GV01rv_hn08u:277": "RV_8,005.18a asmākam adya vām ayaṃ stomo vāhiṣṭho antamaḥ |",
    "GV01rv_hn08u:278": "RV_8,005.18c yuvābhyām bhūtv aśvinā ||",
    "GV01rv_hn08u:279": "RV_8,005.19a yo ha vām madhuno dṛtir āhito rathacarṣaṇe |",
    "GV01rv_hn08u:280": "RV_8,005.19c tataḥ pibatam aśvinā ||",
    "GV01rv_hn08u:281": "RV_8,005.20a tena no vājinīvasū paśve tokāya śaṃ gave |",
    "GV01rv_hn08u:282": "RV_8,005.20c vahatam pīvarīr iṣaḥ ||",
    "GV01rv_hn08u:283": "RV_8,005.21a uta no divyā iṣa uta sindhūṃr aharvidā |",
    "GV01rv_hn08u:284": "RV_8,005.21c apa dvāreva varṣathaḥ ||",
    "GV01rv_hn08u:285": "RV_8,005.22a kadā vāṃ taugryo vidhat samudre jahito narā |",
    "GV01rv_hn08u:286": "RV_8,005.22c yad vāṃ ratho vibhiṣ patāt ||",
    "GV01rv_hn08u:287": "RV_8,005.23a yuvaṃ kaṇvāya nāsatyā ṛpiriptāya harmye |",
    "GV01rv_hn08u:288": "RV_8,005.23c śaśvad ūtīr daśasyathaḥ ||",
    "GV01rv_hn08u:289": "RV_8,005.24a tābhir ā yātam ūtibhir navyasībhiḥ suśastibhiḥ |",
    "GV01rv_hn08u:290": "RV_8,005.24c yad vāṃ vṛṣaṇvasū huve ||",
    "GV01rv_hn08u:291": "RV_8,005.25a yathā cit kaṇvam āvatam priyamedham upastutam |",
    "GV01rv_hn08u:292": "RV_8,005.25c atriṃ śiñjāram aśvinā ||",
    "GV01rv_hn08u:293": "RV_8,005.26a yathota kṛtvye dhane 'ṃśuṃ goṣv agastyam |",
    "GV01rv_hn08u:294": "RV_8,005.26c yathā vājeṣu sobharim ||",
    "GV01rv_hn08u:295": "RV_8,005.27a etāvad vāṃ vṛṣaṇvasū ato vā bhūyo aśvinā |",
    "GV01rv_hn08u:296": "RV_8,005.27c gṛṇantaḥ sumnam īmahe ||",
    "GV01rv_hn08u:297": "RV_8,005.28a rathaṃ hiraṇyavandhuraṃ hiraṇyābhīśum aśvinā |",
    "GV01rv_hn08u:298": "RV_8,005.28c ā hi sthātho divispṛśam ||",
    "GV01rv_hn08u:299": "RV_8,005.29a hiraṇyayī vāṃ rabhir īṣā akṣo hiraṇyayaḥ |",
    "GV01rv_hn08u:300": "RV_8,005.29c ubhā cakrā hiraṇyayā ||",
    "GV01rv_hn08u:301": "RV_8,005.30a tena no vājinīvasū parāvataś cid ā gatam |",
    "GV01rv_hn08u:302": "RV_8,005.30c upemāṃ suṣṭutim mama ||",
    "GV01rv_hn08u:303": "RV_8,005.31a ā vahethe parākāt pūrvīr aśnantāv aśvinā |",
    "GV01rv_hn08u:304": "RV_8,005.31c iṣo dāsīr amartyā ||",
    "GV01rv_hn08u:305": "RV_8,005.32a ā no dyumnair ā śravobhir ā rāyā yātam aśvinā |",
    "GV01rv_hn08u:306": "RV_8,005.32c puruścandrā nāsatyā ||",
    "GV01rv_hn08u:307": "RV_8,005.33a eha vām pruṣitapsavo vayo vahantu parṇinaḥ |",
    "GV01rv_hn08u:308": "RV_8,005.33c acchā svadhvaraṃ janam ||",
    "GV01rv_hn08u:309": "RV_8,005.34a rathaṃ vām anugāyasaṃ ya iṣā vartate saha |",
    "GV01rv_hn08u:310": "RV_8,005.34c na cakram abhi bādhate ||",
    "GV01rv_hn08u:311": "RV_8,005.35a hiraṇyayena rathena dravatpāṇibhir aśvaiḥ |",
    "GV01rv_hn08u:312": "RV_8,005.35c dhījavanā nāsatyā ||",
    "GV01rv_hn08u:313": "RV_8,005.36a yuvam mṛgaṃ jāgṛvāṃsaṃ svadatho vā vṛṣaṇvasū |",
    "GV01rv_hn08u:314": "RV_8,005.36c tā naḥ pṛṅktam iṣā rayim ||",
    "GV01rv_hn08u:315": "RV_8,005.37a tā me aśvinā sanīnāṃ vidyātaṃ navānām |",
    "GV01rv_hn08u:316": "RV_8,005.37c yathā cic caidyaḥ kaśuḥ śatam uṣṭrānāṃ dadat sahasrā daśa",
    "GV01rv_hn08u:317": "gonām ||",
    "GV01rv_hn08u:318": "RV_8,005.38a yo me hiraṇyasaṃdṛśo daśa rājño amaṃhata |",
    "GV01rv_hn08u:319": "RV_8,005.38c adhaspadā ic caidyasya kṛṣṭayaś carmamnā abhito janāḥ ||",
    "GV01rv_hn08u:320": "RV_8,005.39a mākir enā pathā gād yeneme yanti cedayaḥ |",
    "GV01rv_hn08u:321": "RV_8,005.39c anyo net sūrir ohate bhūridāvattaro janaḥ ||",
    "GV01rv_hn08u:322": "RV_8,006.01a mahāṃ indro ya ojasā parjanyo vṛṣṭimāṃ iva |",
    "GV01rv_hn08u:323": "RV_8,006.01c stomair vatsasya vāvṛdhe ||",
    "GV01rv_hn08u:324": "RV_8,006.02a prajām ṛtasya piprataḥ pra yad bharanta vahnayaḥ |",
    "GV01rv_hn08u:325": "RV_8,006.02c viprā ṛtasya vāhasā ||",
    "GV01rv_hn08u:326": "RV_8,006.03a kaṇvā indraṃ yad akrata stomair yajñasya sādhanam |",
    "GV01rv_hn08u:327": "RV_8,006.03c jāmi bruvata āyudham ||",
    "GV01rv_hn08u:328": "RV_8,006.04a sam asya manyave viśo viśvā namanta kṛṣṭayaḥ |",
    "GV01rv_hn08u:329": "RV_8,006.04c samudrāyeva sindhavaḥ ||",
    "GV01rv_hn08u:330": "RV_8,006.05a ojas tad asya titviṣa ubhe yat samavartayat |",
    "GV01rv_hn08u:331": "RV_8,006.05c indraś carmeva rodasī ||",
    "GV01rv_hn08u:332": "RV_8,006.06a vi cid vṛtrasya dodhato vajreṇa śataparvaṇā |",
    "GV01rv_hn08u:333": "RV_8,006.06c śiro bibheda vṛṣṇinā ||",
    "GV01rv_hn08u:334": "RV_8,006.07a imā abhi pra ṇonumo vipām agreṣu dhītayaḥ |",
    "GV01rv_hn08u:335": "RV_8,006.07c agneḥ śocir na didyutaḥ ||",
    "GV01rv_hn08u:336": "RV_8,006.08a guhā satīr upa tmanā pra yac chocanta dhītayaḥ |",
    "GV01rv_hn08u:337": "RV_8,006.08c kaṇvā ṛtasya dhārayā ||",
    "GV01rv_hn08u:338": "RV_8,006.09a pra tam indra naśīmahi rayiṃ gomantam aśvinam |",
    "GV01rv_hn08u:339": "RV_8,006.09c pra brahma pūrvacittaye ||",
    "GV01rv_hn08u:340": "RV_8,006.10a aham id dhi pituṣ pari medhām ṛtasya jagrabha |",
    "GV01rv_hn08u:341": "RV_8,006.10c ahaṃ sūrya ivājani ||",
    "GV01rv_hn08u:342": "RV_8,006.11a aham pratnena manmanā giraḥ śumbhāmi kaṇvavat |",
    "GV01rv_hn08u:343": "RV_8,006.11c yenendraḥ śuṣmam id dadhe ||",
    "GV01rv_hn08u:344": "RV_8,006.12a ye tvām indra na tuṣṭuvur ṛṣayo ye ca tuṣṭuvuḥ |",
    "GV01rv_hn08u:345": "RV_8,006.12c mamed vardhasva suṣṭutaḥ ||",
    "GV01rv_hn08u:346": "RV_8,006.13a yad asya manyur adhvanīd vi vṛtram parvaśo rujan |",
    "GV01rv_hn08u:347": "RV_8,006.13c apaḥ samudram airayat ||",
    "GV01rv_hn08u:348": "RV_8,006.14a ni śuṣṇa indra dharṇasiṃ vajraṃ jaghantha dasyavi |",
    "GV01rv_hn08u:349": "RV_8,006.14c vṛṣā hy ugra śṛṇviṣe ||",
    "GV01rv_hn08u:350": "RV_8,006.15a na dyāva indram ojasā nāntarikṣāṇi vajriṇam |",
    "GV01rv_hn08u:351": "RV_8,006.15c na vivyacanta bhūmayaḥ ||",
    "GV01rv_hn08u:352": "RV_8,006.16a yas ta indra mahīr apa stabhūyamāna āśayat |",
    "GV01rv_hn08u:353": "RV_8,006.16c ni tam padyāsu śiśnathaḥ ||",
    "GV01rv_hn08u:354": "RV_8,006.17a ya ime rodasī mahī samīcī samajagrabhīt |",
    "GV01rv_hn08u:355": "RV_8,006.17c tamobhir indra taṃ guhaḥ ||",
    "GV01rv_hn08u:356": "RV_8,006.18a ya indra yatayas tvā bhṛgavo ye ca tuṣṭuvuḥ |",
    "GV01rv_hn08u:357": "RV_8,006.18c mamed ugra śrudhī havam ||",
    "GV01rv_hn08u:358": "RV_8,006.19a imās ta indra pṛśnayo ghṛtaṃ duhata āśiram |",
    "GV01rv_hn08u:359": "RV_8,006.19c enām ṛtasya pipyuṣīḥ ||",
    "GV01rv_hn08u:360": "RV_8,006.20a yā indra prasvas tvāsā garbham acakriran |",
    "GV01rv_hn08u:361": "RV_8,006.20c pari dharmeva sūryam ||",
    "GV01rv_hn08u:362": "RV_8,006.21a tvām ic chavasas pate kaṇvā ukthena vāvṛdhuḥ |",
    "GV01rv_hn08u:363": "RV_8,006.21c tvāṃ sutāsa indavaḥ ||",
    "GV01rv_hn08u:364": "RV_8,006.22a taved indra praṇītiṣūta praśastir adrivaḥ |",
    "GV01rv_hn08u:365": "RV_8,006.22c yajño vitantasāyyaḥ ||",
    "GV01rv_hn08u:366": "RV_8,006.23a ā na indra mahīm iṣam puraṃ na darṣi gomatīm |",
    "GV01rv_hn08u:367": "RV_8,006.23c uta prajāṃ suvīryam ||",
    "GV01rv_hn08u:368": "RV_8,006.24a uta tyad āśvaśvyaṃ yad indra nāhuṣīṣv ā |",
    "GV01rv_hn08u:369": "RV_8,006.24c agre vikṣu pradīdayat ||",
    "GV01rv_hn08u:370": "RV_8,006.25a abhi vrajaṃ na tatniṣe sūra upākacakṣasam |",
    "GV01rv_hn08u:371": "RV_8,006.25c yad indra mṛḷayāsi naḥ ||",
    "GV01rv_hn08u:372": "RV_8,006.26a yad aṅga taviṣīyasa indra prarājasi kṣitīḥ |",
    "GV01rv_hn08u:373": "RV_8,006.26c mahāṃ apāra ojasā ||",
    "GV01rv_hn08u:374": "RV_8,006.27a taṃ tvā haviṣmatīr viśa upa bruvata ūtaye |",
    "GV01rv_hn08u:375": "RV_8,006.27c urujrayasam indubhiḥ ||",
    "GV01rv_hn08u:376": "RV_8,006.28a upahvare girīṇāṃ saṃgathe ca nadīnām |",
    "GV01rv_hn08u:377": "RV_8,006.28c dhiyā vipro ajāyata ||",
    "GV01rv_hn08u:378": "RV_8,006.29a ataḥ samudram udvataś cikitvāṃ ava paśyati |",
    "GV01rv_hn08u:379": "RV_8,006.29c yato vipāna ejati ||",
    "GV01rv_hn08u:380": "RV_8,006.30a ād it pratnasya retaso jyotiṣ paśyanti vāsaram |",
    "GV01rv_hn08u:381": "RV_8,006.30c paro yad idhyate divā ||",
    "GV01rv_hn08u:382": "RV_8,006.31a kaṇvāsa indra te matiṃ viśve vardhanti pauṃsyam |",
    "GV01rv_hn08u:383": "RV_8,006.31c uto śaviṣṭha vṛṣṇyam ||",
    "GV01rv_hn08u:384": "RV_8,006.32a imām ma indra suṣṭutiṃ juṣasva pra su mām ava |",
    "GV01rv_hn08u:385": "RV_8,006.32c uta pra vardhayā matim ||",
    "GV01rv_hn08u:386": "RV_8,006.33a uta brahmaṇyā vayaṃ tubhyam pravṛddha vajrivaḥ |",
    "GV01rv_hn08u:387": "RV_8,006.33c viprā atakṣma jīvase ||",
    "GV01rv_hn08u:388": "RV_8,006.34a abhi kaṇvā anūṣatāpo na pravatā yatīḥ |",
    "GV01rv_hn08u:389": "RV_8,006.34c indraṃ vananvatī matiḥ ||",
    "GV01rv_hn08u:390": "RV_8,006.35a indram ukthāni vāvṛdhuḥ samudram iva sindhavaḥ |",
    "GV01rv_hn08u:391": "RV_8,006.35c anuttamanyum ajaram ||",
    "GV01rv_hn08u:392": "RV_8,006.36a ā no yāhi parāvato haribhyāṃ haryatābhyām |",
    "GV01rv_hn08u:393": "RV_8,006.36c imam indra sutam piba ||",
    "GV01rv_hn08u:394": "RV_8,006.37a tvām id vṛtrahantama janāso vṛktabarhiṣaḥ |",
    "GV01rv_hn08u:395": "RV_8,006.37c havante vājasātaye ||",
    "GV01rv_hn08u:396": "RV_8,006.38a anu tvā rodasī ubhe cakraṃ na varty etaśam |",
    "GV01rv_hn08u:397": "RV_8,006.38c anu suvānāsa indavaḥ ||",
    "GV01rv_hn08u:398": "RV_8,006.39a mandasvā su svarṇara utendra śaryaṇāvati |",
    "GV01rv_hn08u:399": "RV_8,006.39c matsvā vivasvato matī ||",
    "GV01rv_hn08u:400": "RV_8,006.40a vāvṛdhāna upa dyavi vṛṣā vajry aroravīt |",
    "GV01rv_hn08u:401": "RV_8,006.40c vṛtrahā somapātamaḥ ||",
    "GV01rv_hn08u:402": "RV_8,006.41a ṛṣir hi pūrvajā asy eka īśāna ojasā |",
    "GV01rv_hn08u:403": "RV_8,006.41c indra coṣkūyase vasu ||",
    "GV01rv_hn08u:404": "RV_8,006.42a asmākaṃ tvā sutāṃ upa vītapṛṣṭhā abhi prayaḥ |",
    "GV01rv_hn08u:405": "RV_8,006.42c śataṃ vahantu harayaḥ ||",
    "GV01rv_hn08u:406": "RV_8,006.43a imāṃ su pūrvyāṃ dhiyam madhor ghṛtasya pipyuṣīm |",
    "GV01rv_hn08u:407": "RV_8,006.43c kaṇvā ukthena vāvṛdhuḥ ||",
    "GV01rv_hn08u:408": "RV_8,006.44a indram id vimahīnām medhe vṛṇīta martyaḥ |",
    "GV01rv_hn08u:409": "RV_8,006.44c indraṃ saniṣyur ūtaye ||",
    "GV01rv_hn08u:410": "RV_8,006.45a arvāñcaṃ tvā puruṣṭuta priyamedhastutā harī |",
    "GV01rv_hn08u:411": "RV_8,006.45c somapeyāya vakṣataḥ ||",
    "GV01rv_hn08u:412": "RV_8,006.46a śatam ahaṃ tirindire sahasram parśāv ā dade |",
    "GV01rv_hn08u:413": "RV_8,006.46c rādhāṃsi yādvānām ||",
    "GV01rv_hn08u:414": "RV_8,006.47a trīṇi śatāny arvatāṃ sahasrā daśa gonām |",
    "GV01rv_hn08u:415": "RV_8,006.47c daduṣ pajrāya sāmne ||",
    "GV01rv_hn08u:416": "RV_8,006.48a ud ānaṭ kakuho divam uṣṭrāñ caturyujo dadat |",
    "GV01rv_hn08u:417": "RV_8,006.48c śravasā yādvaṃ janam ||",
    "GV01rv_hn08u:418": "RV_8,007.01a pra yad vas triṣṭubham iṣam maruto vipro akṣarat |",
    "GV01rv_hn08u:419": "RV_8,007.01c vi parvateṣu rājatha ||",
    "GV01rv_hn08u:420": "RV_8,007.02a yad aṅga taviṣīyavo yāmaṃ śubhrā acidhvam |",
    "GV01rv_hn08u:421": "RV_8,007.02c ni parvatā ahāsata ||",
    "GV01rv_hn08u:422": "RV_8,007.03a ud īrayanta vāyubhir vāśrāsaḥ pṛśnimātaraḥ |",
    "GV01rv_hn08u:423": "RV_8,007.03c dhukṣanta pipyuṣīm iṣam ||",
    "GV01rv_hn08u:424": "RV_8,007.04a vapanti maruto miham pra vepayanti parvatān |",
    "GV01rv_hn08u:425": "RV_8,007.04c yad yāmaṃ yānti vāyubhiḥ ||",
    "GV01rv_hn08u:426": "RV_8,007.05a ni yad yāmāya vo girir ni sindhavo vidharmaṇe |",
    "GV01rv_hn08u:427": "RV_8,007.05c mahe śuṣmāya yemire ||",
    "GV01rv_hn08u:428": "RV_8,007.06a yuṣmāṃ u naktam ūtaye yuṣmān divā havāmahe |",
    "GV01rv_hn08u:429": "RV_8,007.06c yuṣmān prayaty adhvare ||",
    "GV01rv_hn08u:430": "RV_8,007.07a ud u tye aruṇapsavaś citrā yāmebhir īrate |",
    "GV01rv_hn08u:431": "RV_8,007.07c vāśrā adhi ṣṇunā divaḥ ||",
    "GV01rv_hn08u:432": "RV_8,007.08a sṛjanti raśmim ojasā panthāṃ sūryāya yātave |",
    "GV01rv_hn08u:433": "RV_8,007.08c te bhānubhir vi tasthire ||",
    "GV01rv_hn08u:434": "RV_8,007.09a imām me maruto giram imaṃ stomam ṛbhukṣaṇaḥ |",
    "GV01rv_hn08u:435": "RV_8,007.09c imam me vanatā havam ||",
    "GV01rv_hn08u:436": "RV_8,007.10a trīṇi sarāṃsi pṛśnayo duduhre vajriṇe madhu |",
    "GV01rv_hn08u:437": "RV_8,007.10c utsaṃ kavandham udriṇam ||",
    "GV01rv_hn08u:438": "RV_8,007.11a maruto yad dha vo divaḥ sumnāyanto havāmahe |",
    "GV01rv_hn08u:439": "RV_8,007.11c ā tū na upa gantana ||",
    "GV01rv_hn08u:440": "RV_8,007.12a yūyaṃ hi ṣṭhā sudānavo rudrā ṛbhukṣaṇo dame |",
    "GV01rv_hn08u:441": "RV_8,007.12c uta pracetaso made ||",
    "GV01rv_hn08u:442": "RV_8,007.13a ā no rayim madacyutam purukṣuṃ viśvadhāyasam |",
    "GV01rv_hn08u:443": "RV_8,007.13c iyartā maruto divaḥ ||",
    "GV01rv_hn08u:444": "RV_8,007.14a adhīva yad girīṇāṃ yāmaṃ śubhrā acidhvam |",
    "GV01rv_hn08u:445": "RV_8,007.14c suvānair mandadhva indubhiḥ ||",
    "GV01rv_hn08u:446": "RV_8,007.15a etāvataś cid eṣāṃ sumnam bhikṣeta martyaḥ |",
    "GV01rv_hn08u:447": "RV_8,007.15c adābhyasya manmabhiḥ ||",
    "GV01rv_hn08u:448": "RV_8,007.16a ye drapsā iva rodasī dhamanty anu vṛṣṭibhiḥ |",
    "GV01rv_hn08u:449": "RV_8,007.16c utsaṃ duhanto akṣitam ||",
    "GV01rv_hn08u:450": "RV_8,007.17a ud u svānebhir īrata ud rathair ud u vāyubhiḥ |",
    "GV01rv_hn08u:451": "RV_8,007.17c ut stomaiḥ pṛśnimātaraḥ ||",
    "GV01rv_hn08u:452": "RV_8,007.18a yenāva turvaśaṃ yaduṃ yena kaṇvaṃ dhanaspṛtam |",
    "GV01rv_hn08u:453": "RV_8,007.18c rāye su tasya dhīmahi ||",
    "GV01rv_hn08u:454": "RV_8,007.19a imā u vaḥ sudānavo ghṛtaṃ na pipyuṣīr iṣaḥ |",
    "GV01rv_hn08u:455": "RV_8,007.19c vardhān kāṇvasya manmabhiḥ ||",
    "GV01rv_hn08u:456": "RV_8,007.20a kva nūnaṃ sudānavo madathā vṛktabarhiṣaḥ |",
    "GV01rv_hn08u:457": "RV_8,007.20c brahmā ko vaḥ saparyati ||",
    "GV01rv_hn08u:458": "RV_8,007.21a nahi ṣma yad dha vaḥ purā stomebhir vṛktabarhiṣaḥ |",
    "GV01rv_hn08u:459": "RV_8,007.21c śardhāṃ ṛtasya jinvatha ||",
    "GV01rv_hn08u:460": "RV_8,007.22a sam u tye mahatīr apaḥ saṃ kṣoṇī sam u sūryam |",
    "GV01rv_hn08u:461": "RV_8,007.22c saṃ vajram parvaśo dadhuḥ ||",
    "GV01rv_hn08u:462": "RV_8,007.23a vi vṛtram parvaśo yayur vi parvatāṃ arājinaḥ |",
    "GV01rv_hn08u:463": "RV_8,007.23c cakrāṇā vṛṣṇi pauṃsyam ||",
    "GV01rv_hn08u:464": "RV_8,007.24a anu tritasya yudhyataḥ śuṣmam āvann uta kratum |",
    "GV01rv_hn08u:465": "RV_8,007.24c anv indraṃ vṛtratūrye ||",
    "GV01rv_hn08u:466": "RV_8,007.25a vidyuddhastā abhidyavaḥ śiprāḥ śīrṣan hiraṇyayīḥ |",
    "GV01rv_hn08u:467": "RV_8,007.25c śubhrā vy añjata śriye ||",
    "GV01rv_hn08u:468": "RV_8,007.26a uśanā yat parāvata ukṣṇo randhram ayātana |",
    "GV01rv_hn08u:469": "RV_8,007.26c dyaur na cakradad bhiyā ||",
    "GV01rv_hn08u:470": "RV_8,007.27a ā no makhasya dāvane 'śvair hiraṇyapāṇibhiḥ |",
    "GV01rv_hn08u:471": "RV_8,007.27c devāsa upa gantana ||",
    "GV01rv_hn08u:472": "RV_8,007.28a yad eṣām pṛṣatī rathe praṣṭir vahati rohitaḥ |",
    "GV01rv_hn08u:473": "RV_8,007.28c yānti śubhrā riṇann apaḥ ||",
    "GV01rv_hn08u:474": "RV_8,007.29a suṣome śaryaṇāvaty ārjīke pastyāvati |",
    "GV01rv_hn08u:475": "RV_8,007.29c yayur nicakrayā naraḥ ||",
    "GV01rv_hn08u:476": "RV_8,007.30a kadā gacchātha maruta itthā vipraṃ havamānam |",
    "GV01rv_hn08u:477": "RV_8,007.30c mārḍīkebhir nādhamānam ||",
    "GV01rv_hn08u:478": "RV_8,007.31a kad dha nūnaṃ kadhapriyo yad indram ajahātana |",
    "GV01rv_hn08u:479": "RV_8,007.31c ko vaḥ sakhitva ohate ||",
    "GV01rv_hn08u:480": "RV_8,007.32a saho ṣu ṇo vajrahastaiḥ kaṇvāso agnim marudbhiḥ |",
    "GV01rv_hn08u:481": "RV_8,007.32c stuṣe hiraṇyavāśībhiḥ ||",
    "GV01rv_hn08u:482": "RV_8,007.33a o ṣu vṛṣṇaḥ prayajyūn ā navyase suvitāya |",
    "GV01rv_hn08u:483": "RV_8,007.33c vavṛtyāṃ citravājān ||",
    "GV01rv_hn08u:484": "RV_8,007.34a girayaś cin ni jihate parśānāso manyamānāḥ |",
    "GV01rv_hn08u:485": "RV_8,007.34c parvatāś cin ni yemire ||",
    "GV01rv_hn08u:486": "RV_8,007.35a ākṣṇayāvāno vahanty antarikṣeṇa patataḥ |",
    "GV01rv_hn08u:487": "RV_8,007.35c dhātāra stuvate vayaḥ ||",
    "GV01rv_hn08u:488": "RV_8,007.36a agnir hi jāni pūrvyaś chando na sūro arciṣā |",
    "GV01rv_hn08u:489": "RV_8,007.36c te bhānubhir vi tasthire ||",
    "GV01rv_hn08u:490": "RV_8,008.01a ā no viśvābhir ūtibhir aśvinā gacchataṃ yuvam |",
    "GV01rv_hn08u:491": "RV_8,008.01c dasrā hiraṇyavartanī pibataṃ somyam madhu ||",
    "GV01rv_hn08u:492": "RV_8,008.02a ā nūnaṃ yātam aśvinā rathena sūryatvacā |",
    "GV01rv_hn08u:493": "RV_8,008.02c bhujī hiraṇyapeśasā kavī gambhīracetasā ||",
    "GV01rv_hn08u:494": "RV_8,008.03a ā yātaṃ nahuṣas pary āntarikṣāt suvṛktibhiḥ |",
    "GV01rv_hn08u:495": "RV_8,008.03c pibātho aśvinā madhu kaṇvānāṃ savane sutam ||",
    "GV01rv_hn08u:496": "RV_8,008.04a ā no yātaṃ divas pary āntarikṣād adhapriyā |",
    "GV01rv_hn08u:497": "RV_8,008.04c putraḥ kaṇvasya vām iha suṣāva somyam madhu ||",
    "GV01rv_hn08u:498": "RV_8,008.05a ā no yātam upaśruty aśvinā somapītaye |",
    "GV01rv_hn08u:499": "RV_8,008.05c svāhā stomasya vardhanā pra kavī dhītibhir narā ||",
    "GV01rv_hn08u:500": "RV_8,008.06a yac cid dhi vām pura ṛṣayo juhūre 'vase narā |",
    "GV01rv_hn08u:501": "RV_8,008.06c ā yātam aśvinā gatam upemāṃ suṣṭutim mama ||",
    "GV01rv_hn08u:502": "RV_8,008.07a divaś cid rocanād adhy ā no gantaṃ svarvidā |",
    "GV01rv_hn08u:503": "RV_8,008.07c dhībhir vatsapracetasā stomebhir havanaśrutā ||",
    "GV01rv_hn08u:504": "RV_8,008.08a kim anye pary āsate 'smat stomebhir aśvinā |",
    "GV01rv_hn08u:505": "RV_8,008.08c putraḥ kaṇvasya vām ṛṣir gīrbhir vatso avīvṛdhat ||",
    "GV01rv_hn08u:506": "RV_8,008.09a ā vāṃ vipra ihāvase 'hvat stomebhir aśvinā |",
    "GV01rv_hn08u:507": "RV_8,008.09c ariprā vṛtrahantamā tā no bhūtam mayobhuvā ||",
    "GV01rv_hn08u:508": "RV_8,008.10a ā yad vāṃ yoṣaṇā ratham atiṣṭhad vājinīvasū |",
    "GV01rv_hn08u:509": "RV_8,008.10c viśvāny aśvinā yuvam pra dhītāny agacchatam ||",
    "GV01rv_hn08u:510": "RV_8,008.11a ataḥ sahasranirṇijā rathenā yātam aśvinā |",
    "GV01rv_hn08u:511": "RV_8,008.11c vatso vām madhumad vaco 'śaṃsīt kāvyaḥ kaviḥ ||",
    "GV01rv_hn08u:512": "RV_8,008.12a purumandrā purūvasū manotarā rayīṇām |",
    "GV01rv_hn08u:513": "RV_8,008.12c stomam me aśvināv imam abhi vahnī anūṣātām ||",
    "GV01rv_hn08u:514": "RV_8,008.13a ā no viśvāny aśvinā dhattaṃ rādhāṃsy ahrayā |",
    "GV01rv_hn08u:515": "RV_8,008.13c kṛtaṃ na ṛtviyāvato mā no rīradhataṃ nide ||",
    "GV01rv_hn08u:516": "RV_8,008.14a yan nāsatyā parāvati yad vā stho adhy ambare |",
    "GV01rv_hn08u:517": "RV_8,008.14c ataḥ sahasranirṇijā rathenā yātam aśvinā ||",
    "GV01rv_hn08u:518": "RV_8,008.15a yo vāṃ nāsatyāv ṛṣir gīrbhir vatso avīvṛdhat |",
    "GV01rv_hn08u:519": "RV_8,008.15c tasmai sahasranirṇijam iṣaṃ dhattaṃ ghṛtaścutam ||",
    "GV01rv_hn08u:520": "RV_8,008.16a prāsmā ūrjaṃ ghṛtaścutam aśvinā yacchataṃ yuvam |",
    "GV01rv_hn08u:521": "RV_8,008.16c yo vāṃ sumnāya tuṣṭavad vasūyād dānunas patī ||",
    "GV01rv_hn08u:522": "RV_8,008.17a ā no gantaṃ riśādasemaṃ stomam purubhujā |",
    "GV01rv_hn08u:523": "RV_8,008.17c kṛtaṃ naḥ suśriyo naremā dātam abhiṣṭaye ||",
    "GV01rv_hn08u:524": "RV_8,008.18a ā vāṃ viśvābhir ūtibhiḥ priyamedhā ahūṣata |",
    "GV01rv_hn08u:525": "RV_8,008.18c rājantāv adhvarāṇām aśvinā yāmahūtiṣu ||",
    "GV01rv_hn08u:526": "RV_8,008.19a ā no gantam mayobhuvāśvinā śambhuvā yuvam |",
    "GV01rv_hn08u:527": "RV_8,008.19c yo vāṃ vipanyū dhītibhir gīrbhir vatso avīvṛdhat ||",
    "GV01rv_hn08u:528": "RV_8,008.20a yābhiḥ kaṇvam medhātithiṃ yābhir vaśaṃ daśavrajam |",
    "GV01rv_hn08u:529": "RV_8,008.20c yābhir gośaryam āvataṃ tābhir no 'vataṃ narā ||",
    "GV01rv_hn08u:530": "RV_8,008.21a yābhir narā trasadasyum āvataṃ kṛtvye dhane |",
    "GV01rv_hn08u:531": "RV_8,008.21c tābhiḥ ṣv asmāṃ aśvinā prāvataṃ vājasātaye ||",
    "GV01rv_hn08u:532": "RV_8,008.22a pra vāṃ stomāḥ suvṛktayo giro vardhantv aśvinā |",
    "GV01rv_hn08u:533": "RV_8,008.22c purutrā vṛtrahantamā tā no bhūtam puruspṛhā ||",
    "GV01rv_hn08u:534": "RV_8,008.23a trīṇi padāny aśvinor āviḥ sānti guhā paraḥ |",
    "GV01rv_hn08u:535": "RV_8,008.23c kavī ṛtasya patmabhir arvāg jīvebhyas pari ||",
    "GV01rv_hn08u:536": "RV_8,009.01a ā nūnam aśvinā yuvaṃ vatsasya gantam avase |",
    "GV01rv_hn08u:537": "RV_8,009.01c prāsmai yacchatam avṛkam pṛthu cchardir yuyutaṃ yā arātayaḥ ||",
    "GV01rv_hn08u:538": "RV_8,009.02a yad antarikṣe yad divi yat pañca mānuṣāṃ anu |",
    "GV01rv_hn08u:539": "RV_8,009.02c nṛmṇaṃ tad dhattam aśvinā ||",
    "GV01rv_hn08u:540": "RV_8,009.03a ye vāṃ daṃsāṃsy aśvinā viprāsaḥ parimāmṛśuḥ |",
    "GV01rv_hn08u:541": "RV_8,009.03c evet kāṇvasya bodhatam ||",
    "GV01rv_hn08u:542": "RV_8,009.04a ayaṃ vāṃ gharmo aśvinā stomena pari ṣicyate |",
    "GV01rv_hn08u:543": "RV_8,009.04c ayaṃ somo madhumān vājinīvasū yena vṛtraṃ ciketathaḥ ||",
    "GV01rv_hn08u:544": "RV_8,009.05a yad apsu yad vanaspatau yad oṣadhīṣu purudaṃsasā kṛtam |",
    "GV01rv_hn08u:545": "RV_8,009.05c tena māviṣṭam aśvinā ||",
    "GV01rv_hn08u:546": "RV_8,009.06a yan nāsatyā bhuraṇyatho yad vā deva bhiṣajyathaḥ |",
    "GV01rv_hn08u:547": "RV_8,009.06c ayaṃ vāṃ vatso matibhir na vindhate haviṣmantaṃ hi gacchathaḥ",
    "GV01rv_hn08u:548": "RV_8,009.07a ā nūnam aśvinor ṛṣi stomaṃ ciketa vāmayā |",
    "GV01rv_hn08u:549": "RV_8,009.07c ā somam madhumattamaṃ gharmaṃ siñcād atharvaṇi ||",
    "GV01rv_hn08u:550": "RV_8,009.08a ā nūnaṃ raghuvartaniṃ rathaṃ tiṣṭhātho aśvinā |",
    "GV01rv_hn08u:551": "RV_8,009.08c ā vāṃ stomā ime mama nabho na cucyavīrata ||",
    "GV01rv_hn08u:552": "RV_8,009.09a yad adya vāṃ nāsatyokthair ācucyuvīmahi |",
    "GV01rv_hn08u:553": "RV_8,009.09c yad vā vāṇībhir aśvinevet kāṇvasya bodhatam ||",
    "GV01rv_hn08u:554": "RV_8,009.10a yad vāṃ kakṣīvāṃ uta yad vyaśva ṛṣir yad vāṃ dīrghatamā juhāva |",
    "GV01rv_hn08u:555": "RV_8,009.10c pṛthī yad vāṃ vainyaḥ sādaneṣv eved ato aśvinā cetayethām ||",
    "GV01rv_hn08u:556": "RV_8,009.11a yātaṃ chardiṣpā uta naḥ paraspā bhūtaṃ jagatpā uta nas tanūpā",
    "GV01rv_hn08u:557": "RV_8,009.11c vartis tokāya tanayāya yātam ||",
    "GV01rv_hn08u:558": "RV_8,009.12a yad indreṇa sarathaṃ yātho aśvinā yad vā vāyunā bhavathaḥ",
    "GV01rv_hn08u:559": "samokasā |",
    "GV01rv_hn08u:560": "RV_8,009.12c yad ādityebhir ṛbhubhiḥ sajoṣasā yad vā viṣṇor vikramaṇeṣu tiṣṭhathaḥ ||",
    "GV01rv_hn08u:561": "RV_8,009.13a yad adyāśvināv ahaṃ huveya vājasātaye |",
    "GV01rv_hn08u:562": "RV_8,009.13c yat pṛtsu turvaṇe sahas tac chreṣṭham aśvinor avaḥ ||",
    "GV01rv_hn08u:563": "RV_8,009.14a ā nūnaṃ yātam aśvinemā havyāni vāṃ hitā |",
    "GV01rv_hn08u:564": "RV_8,009.14c ime somāso adhi turvaśe yadāv ime kaṇveṣu vām atha ||",
    "GV01rv_hn08u:565": "RV_8,009.15a yan nāsatyā parāke arvāke asti bheṣajam |",
    "GV01rv_hn08u:566": "RV_8,009.15c tena nūnaṃ vimadāya pracetasā chardir vatsāya yacchatam ||",
    "GV01rv_hn08u:567": "RV_8,009.16a abhutsy u pra devyā sākaṃ vācāham aśvinoḥ |",
    "GV01rv_hn08u:568": "RV_8,009.16c vy āvar devy ā matiṃ vi rātim martyebhyaḥ ||",
    "GV01rv_hn08u:569": "RV_8,009.17a pra bodhayoṣo aśvinā pra devi sūnṛte mahi |",
    "GV01rv_hn08u:570": "RV_8,009.17c pra yajñahotar ānuṣak pra madāya śravo bṛhat ||",
    "GV01rv_hn08u:571": "RV_8,009.18a yad uṣo yāsi bhānunā saṃ sūryeṇa rocase |",
    "GV01rv_hn08u:572": "RV_8,009.18c ā hāyam aśvino ratho vartir yāti nṛpāyyam ||",
    "GV01rv_hn08u:573": "RV_8,009.19a yad āpītāso aṃśavo gāvo na duhra ūdhabhiḥ |",
    "GV01rv_hn08u:574": "RV_8,009.19c yad vā vāṇīr anūṣata pra devayanto aśvinā ||",
    "GV01rv_hn08u:575": "RV_8,009.20a pra dyumnāya pra śavase pra nṛṣāhyāya śarmaṇe |",
    "GV01rv_hn08u:576": "RV_8,009.20c pra dakṣāya pracetasā ||",
    "GV01rv_hn08u:577": "RV_8,009.21a yan nūnaṃ dhībhir aśvinā pitur yonā niṣīdathaḥ |",
    "GV01rv_hn08u:578": "RV_8,009.21c yad vā sumnebhir ukthyā ||",
    "GV01rv_hn08u:579": "RV_8,010.01a yat stho dīrghaprasadmani yad vādo rocane divaḥ |",
    "GV01rv_hn08u:580": "RV_8,010.01c yad vā samudre adhy ākṛte gṛhe 'ta ā yātam aśvinā ||",
    "GV01rv_hn08u:581": "RV_8,010.02a yad vā yajñam manave sammimikṣathur evet kāṇvasya bodhatam |",
    "GV01rv_hn08u:582": "RV_8,010.02c bṛhaspatiṃ viśvān devāṃ ahaṃ huva indrāviṣṇū aśvināv āśuheṣasā ||",
    "GV01rv_hn08u:583": "RV_8,010.03a tyā nv aśvinā huve sudaṃsasā gṛbhe kṛtā |",
    "GV01rv_hn08u:584": "RV_8,010.03c yayor asti pra ṇaḥ sakhyaṃ deveṣv adhy āpyam ||",
    "GV01rv_hn08u:585": "RV_8,010.04a yayor adhi pra yajñā asūre santi sūrayaḥ |",
    "GV01rv_hn08u:586": "RV_8,010.04c tā yajñasyādhvarasya pracetasā svadhābhir yā pibataḥ somyam madhu ||",
    "GV01rv_hn08u:587": "RV_8,010.05a yad adyāśvināv apāg yat prāk stho vājinīvasū |",
    "GV01rv_hn08u:588": "RV_8,010.05c yad druhyavy anavi turvaśe yadau huve vām atha mā gatam ||",
    "GV01rv_hn08u:589": "RV_8,010.06a yad antarikṣe patathaḥ purubhujā yad veme rodasī anu |",
    "GV01rv_hn08u:590": "RV_8,010.06c yad vā svadhābhir adhitiṣṭhatho ratham ata ā yātam aśvinā ||",
    "GV01rv_hn08u:591": "RV_8,011.01a tvam agne vratapā asi deva ā martyeṣv ā |",
    "GV01rv_hn08u:592": "RV_8,011.01c tvaṃ yajñeṣv īḍyaḥ ||",
    "GV01rv_hn08u:593": "RV_8,011.02a tvam asi praśasyo vidatheṣu sahantya |",
    "GV01rv_hn08u:594": "RV_8,011.02c agne rathīr adhvarāṇām ||",
    "GV01rv_hn08u:595": "RV_8,011.03a sa tvam asmad apa dviṣo yuyodhi jātavedaḥ |",
    "GV01rv_hn08u:596": "RV_8,011.03c adevīr agne arātīḥ ||",
    "GV01rv_hn08u:597": "RV_8,011.04a anti cit santam aha yajñam martasya ripoḥ |",
    "GV01rv_hn08u:598": "RV_8,011.04c nopa veṣi jātavedaḥ ||",
    "GV01rv_hn08u:599": "RV_8,011.05a martā amartyasya te bhūri nāma manāmahe |",
    "GV01rv_hn08u:600": "RV_8,011.05c viprāso jātavedasaḥ ||",
    "GV01rv_hn08u:601": "RV_8,011.06a vipraṃ viprāso 'vase devam martāsa ūtaye |",
    "GV01rv_hn08u:602": "RV_8,011.06c agniṃ gīrbhir havāmahe ||",
    "GV01rv_hn08u:603": "RV_8,011.07a ā te vatso mano yamat paramāc cit sadhasthāt |",
    "GV01rv_hn08u:604": "RV_8,011.07c agne tvāṅkāmayā girā ||",
    "GV01rv_hn08u:605": "RV_8,011.08a purutrā hi sadṛṅṅ asi viśo viśvā anu prabhuḥ |",
    "GV01rv_hn08u:606": "RV_8,011.08c samatsu tvā havāmahe ||",
    "GV01rv_hn08u:607": "RV_8,011.09a samatsv agnim avase vājayanto havāmahe |",
    "GV01rv_hn08u:608": "RV_8,011.09c vājeṣu citrarādhasam ||",
    "GV01rv_hn08u:609": "RV_8,011.10a pratno hi kam īḍyo adhvareṣu sanāc ca hotā navyaś ca satsi |",
    "GV01rv_hn08u:610": "RV_8,011.10c svāṃ cāgne tanvam piprayasvāsmabhyaṃ ca saubhagam ā yajasva ||",
    "GV01rv_hn08u:611": "RV_8,012.01a ya indra somapātamo madaḥ śaviṣṭha cetati |",
    "GV01rv_hn08u:612": "RV_8,012.01c yenā haṃsi ny atriṇaṃ tam īmahe ||",
    "GV01rv_hn08u:613": "RV_8,012.02a yenā daśagvam adhriguṃ vepayantaṃ svarṇaram |",
    "GV01rv_hn08u:614": "RV_8,012.02c yenā samudram āvithā tam īmahe ||",
    "GV01rv_hn08u:615": "RV_8,012.03a yena sindhum mahīr apo rathāṃ iva pracodayaḥ |",
    "GV01rv_hn08u:616": "RV_8,012.03c panthām ṛtasya yātave tam īmahe ||",
    "GV01rv_hn08u:617": "RV_8,012.04a imaṃ stomam abhiṣṭaye ghṛtaṃ na pūtam adrivaḥ |",
    "GV01rv_hn08u:618": "RV_8,012.04c yenā nu sadya ojasā vavakṣitha ||",
    "GV01rv_hn08u:619": "RV_8,012.05a imaṃ juṣasva girvaṇaḥ samudra iva pinvate |",
    "GV01rv_hn08u:620": "RV_8,012.05c indra viśvābhir ūtibhir vavakṣitha ||",
    "GV01rv_hn08u:621": "RV_8,012.06a yo no devaḥ parāvataḥ sakhitvanāya māmahe |",
    "GV01rv_hn08u:622": "RV_8,012.06c divo na vṛṣṭim prathayan vavakṣitha ||",
    "GV01rv_hn08u:623": "RV_8,012.07a vavakṣur asya ketavo uta vajro gabhastyoḥ |",
    "GV01rv_hn08u:624": "RV_8,012.07c yat sūryo na rodasī avardhayat ||",
    "GV01rv_hn08u:625": "RV_8,012.08a yadi pravṛddha satpate sahasram mahiṣāṃ aghaḥ |",
    "GV01rv_hn08u:626": "RV_8,012.08c ād it ta indriyam mahi pra vāvṛdhe ||",
    "GV01rv_hn08u:627": "RV_8,012.09a indraḥ sūryasya raśmibhir ny arśasānam oṣati |",
    "GV01rv_hn08u:628": "RV_8,012.09c agnir vaneva sāsahiḥ pra vāvṛdhe ||",
    "GV01rv_hn08u:629": "RV_8,012.10a iyaṃ ta ṛtviyāvatī dhītir eti navīyasī |",
    "GV01rv_hn08u:630": "RV_8,012.10c saparyantī purupriyā mimīta it ||",
    "GV01rv_hn08u:631": "RV_8,012.11a garbho yajñasya devayuḥ kratum punīta ānuṣak |",
    "GV01rv_hn08u:632": "RV_8,012.11c stomair indrasya vāvṛdhe mimīta it ||",
    "GV01rv_hn08u:633": "RV_8,012.12a sanir mitrasya papratha indraḥ somasya pītaye |",
    "GV01rv_hn08u:634": "RV_8,012.12c prācī vāśīva sunvate mimīta it ||",
    "GV01rv_hn08u:635": "RV_8,012.13a yaṃ viprā ukthavāhaso 'bhipramandur āyavaḥ |",
    "GV01rv_hn08u:636": "RV_8,012.13c ghṛtaṃ na pipya āsany ṛtasya yat ||",
    "GV01rv_hn08u:637": "RV_8,012.14a uta svarāje aditi stomam indrāya jījanat |",
    "GV01rv_hn08u:638": "RV_8,012.14c purupraśastam ūtaya ṛtasya yat ||",
    "GV01rv_hn08u:639": "RV_8,012.15a abhi vahnaya ūtaye 'nūṣata praśastaye |",
    "GV01rv_hn08u:640": "RV_8,012.15c na deva vivratā harī ṛtasya yat ||",
    "GV01rv_hn08u:641": "RV_8,012.16a yat somam indra viṣṇavi yad vā gha trita āptye |",
    "GV01rv_hn08u:642": "RV_8,012.16c yad vā marutsu mandase sam indubhiḥ ||",
    "GV01rv_hn08u:643": "RV_8,012.17a yad vā śakra parāvati samudre adhi mandase |",
    "GV01rv_hn08u:644": "RV_8,012.17c asmākam it sute raṇā sam indubhiḥ ||",
    "GV01rv_hn08u:645": "RV_8,012.18a yad vāsi sunvato vṛdho yajamānasya satpate |",
    "GV01rv_hn08u:646": "RV_8,012.18c ukthe vā yasya raṇyasi sam indubhiḥ ||",
    "GV01rv_hn08u:647": "RV_8,012.19a devaṃ-devaṃ vo 'vasa indram-indraṃ gṛṇīṣaṇi |",
    "GV01rv_hn08u:648": "RV_8,012.19c adhā yajñāya turvaṇe vy ānaśuḥ ||",
    "GV01rv_hn08u:649": "RV_8,012.20a yajñebhir yajñavāhasaṃ somebhiḥ somapātamam |",
    "GV01rv_hn08u:650": "RV_8,012.20c hotrābhir indraṃ vāvṛdhur vy ānaśuḥ ||",
    "GV01rv_hn08u:651": "RV_8,012.21a mahīr asya praṇītayaḥ pūrvīr uta praśastayaḥ |",
    "GV01rv_hn08u:652": "RV_8,012.21c viśvā vasūni dāśuṣe vy ānaśuḥ ||",
    "GV01rv_hn08u:653": "RV_8,012.22a indraṃ vṛtrāya hantave devāso dadhire puraḥ |",
    "GV01rv_hn08u:654": "RV_8,012.22c indraṃ vāṇīr anūṣatā sam ojase ||",
    "GV01rv_hn08u:655": "RV_8,012.23a mahāntam mahinā vayaṃ stomebhir havanaśrutam |",
    "GV01rv_hn08u:656": "RV_8,012.23c arkair abhi pra ṇonumaḥ sam ojase ||",
    "GV01rv_hn08u:657": "RV_8,012.24a na yaṃ vivikto rodasī nāntarikṣāṇi vajriṇam |",
    "GV01rv_hn08u:658": "RV_8,012.24c amād id asya titviṣe sam ojasaḥ ||",
    "GV01rv_hn08u:659": "RV_8,012.25a yad indra pṛtanājye devās tvā dadhire puraḥ |",
    "GV01rv_hn08u:660": "RV_8,012.25c ād it te haryatā harī vavakṣatuḥ ||",
    "GV01rv_hn08u:661": "RV_8,012.26a yadā vṛtraṃ nadīvṛtaṃ śavasā vajrinn avadhīḥ |",
    "GV01rv_hn08u:662": "RV_8,012.26c ād it te haryatā harī vavakṣatuḥ ||",
    "GV01rv_hn08u:663": "RV_8,012.27a yadā te viṣṇur ojasā trīṇi padā vicakrame |",
    "GV01rv_hn08u:664": "RV_8,012.27c ād it te haryatā harī vavakṣatuḥ ||",
    "GV01rv_hn08u:665": "RV_8,012.28a yadā te haryatā harī vāvṛdhāte dive-dive |",
    "GV01rv_hn08u:666": "RV_8,012.28c ād it te viśvā bhuvanāni yemire ||",
    "GV01rv_hn08u:667": "RV_8,012.29a yadā te mārutīr viśas tubhyam indra niyemire |",
    "GV01rv_hn08u:668": "RV_8,012.29c ād it te viśvā bhuvanāni yemire ||",
    "GV01rv_hn08u:669": "RV_8,012.30a yadā sūryam amuṃ divi śukraṃ jyotir adhārayaḥ |",
    "GV01rv_hn08u:670": "RV_8,012.30c ād it te viśvā bhuvanāni yemire ||",
    "GV01rv_hn08u:671": "RV_8,012.31a imāṃ ta indra suṣṭutiṃ vipra iyarti dhītibhiḥ |",
    "GV01rv_hn08u:672": "RV_8,012.31c jāmim padeva pipratīm prādhvare ||",
    "GV01rv_hn08u:673": "RV_8,012.32a yad asya dhāmani priye samīcīnāso asvaran |",
    "GV01rv_hn08u:674": "RV_8,012.32c nābhā yajñasya dohanā prādhvare ||",
    "GV01rv_hn08u:675": "RV_8,012.33a suvīryaṃ svaśvyaṃ sugavyam indra daddhi naḥ |",
    "GV01rv_hn08u:676": "RV_8,012.33c hoteva pūrvacittaye prādhvare ||",
    "GV01rv_hn08u:677": "RV_8,013.01a indraḥ suteṣu someṣu kratum punīta ukthyam |",
    "GV01rv_hn08u:678": "RV_8,013.01c vide vṛdhasya dakṣaso mahān hi ṣaḥ ||",
    "GV01rv_hn08u:679": "RV_8,013.02a sa prathame vyomani devānāṃ sadane vṛdhaḥ |",
    "GV01rv_hn08u:680": "RV_8,013.02c supāraḥ suśravastamaḥ sam apsujit ||",
    "GV01rv_hn08u:681": "RV_8,013.03a tam ahve vājasātaya indram bharāya śuṣmiṇam |",
    "GV01rv_hn08u:682": "RV_8,013.03c bhavā naḥ sumne antamaḥ sakhā vṛdhe ||",
    "GV01rv_hn08u:683": "RV_8,013.04a iyaṃ ta indra girvaṇo rātiḥ kṣarati sunvataḥ |",
    "GV01rv_hn08u:684": "RV_8,013.04c mandāno asya barhiṣo vi rājasi ||",
    "GV01rv_hn08u:685": "RV_8,013.05a nūnaṃ tad indra daddhi no yat tvā sunvanta īmahe |",
    "GV01rv_hn08u:686": "RV_8,013.05c rayiṃ naś citram ā bharā svarvidam ||",
    "GV01rv_hn08u:687": "RV_8,013.06a stotā yat te vicarṣaṇir atipraśardhayad giraḥ |",
    "GV01rv_hn08u:688": "RV_8,013.06c vayā ivānu rohate juṣanta yat ||",
    "GV01rv_hn08u:689": "RV_8,013.07a pratnavaj janayā giraḥ śṛṇudhī jaritur havam |",
    "GV01rv_hn08u:690": "RV_8,013.07c made-made vavakṣithā sukṛtvane ||",
    "GV01rv_hn08u:691": "RV_8,013.08a krīḷanty asya sūnṛtā āpo na pravatā yatīḥ |",
    "GV01rv_hn08u:692": "RV_8,013.08c ayā dhiyā ya ucyate patir divaḥ ||",
    "GV01rv_hn08u:693": "RV_8,013.09a uto patir ya ucyate kṛṣṭīnām eka id vaśī |",
    "GV01rv_hn08u:694": "RV_8,013.09c namovṛdhair avasyubhiḥ sute raṇa ||",
    "GV01rv_hn08u:695": "RV_8,013.10a stuhi śrutaṃ vipaścitaṃ harī yasya prasakṣiṇā |",
    "GV01rv_hn08u:696": "RV_8,013.10c gantārā dāśuṣo gṛhaṃ namasvinaḥ ||",
    "GV01rv_hn08u:697": "RV_8,013.11a tūtujāno mahemate 'śvebhiḥ pruṣitapsubhiḥ |",
    "GV01rv_hn08u:698": "RV_8,013.11c ā yāhi yajñam āśubhiḥ śam id dhi te ||",
    "GV01rv_hn08u:699": "RV_8,013.12a indra śaviṣṭha satpate rayiṃ gṛṇatsu dhāraya |",
    "GV01rv_hn08u:700": "RV_8,013.12c śravaḥ sūribhyo amṛtaṃ vasutvanam ||",
    "GV01rv_hn08u:701": "RV_8,013.13a have tvā sūra udite have madhyandine divaḥ |",
    "GV01rv_hn08u:702": "RV_8,013.13c juṣāṇa indra saptibhir na ā gahi ||",
    "GV01rv_hn08u:703": "RV_8,013.14a ā tū gahi pra tu drava matsvā sutasya gomataḥ |",
    "GV01rv_hn08u:704": "RV_8,013.14c tantuṃ tanuṣva pūrvyaṃ yathā vide ||",
    "GV01rv_hn08u:705": "RV_8,013.15a yac chakrāsi parāvati yad arvāvati vṛtrahan |",
    "GV01rv_hn08u:706": "RV_8,013.15c yad vā samudre andhaso 'vited asi ||",
    "GV01rv_hn08u:707": "RV_8,013.16a indraṃ vardhantu no gira indraṃ sutāsa indavaḥ |",
    "GV01rv_hn08u:708": "RV_8,013.16c indre haviṣmatīr viśo arāṇiṣuḥ ||",
    "GV01rv_hn08u:709": "RV_8,013.17a tam id viprā avasyavaḥ pravatvatībhir ūtibhiḥ |",
    "GV01rv_hn08u:710": "RV_8,013.17c indraṃ kṣoṇīr avardhayan vayā iva ||",
    "GV01rv_hn08u:711": "RV_8,013.18a trikadrukeṣu cetanaṃ devāso yajñam atnata |",
    "GV01rv_hn08u:712": "RV_8,013.18c tam id vardhantu no giraḥ sadāvṛdham ||",
    "GV01rv_hn08u:713": "RV_8,013.19a stotā yat te anuvrata ukthāny ṛtuthā dadhe |",
    "GV01rv_hn08u:714": "RV_8,013.19c śuciḥ pāvaka ucyate so adbhutaḥ ||",
    "GV01rv_hn08u:715": "RV_8,013.20a tad id rudrasya cetati yahvam pratneṣu dhāmasu |",
    "GV01rv_hn08u:716": "RV_8,013.20c mano yatrā vi tad dadhur vicetasaḥ ||",
    "GV01rv_hn08u:717": "RV_8,013.21a yadi me sakhyam āvara imasya pāhy andhasaḥ |",
    "GV01rv_hn08u:718": "RV_8,013.21c yena viśvā ati dviṣo atārima ||",
    "GV01rv_hn08u:719": "RV_8,013.22a kadā ta indra girvaṇa stotā bhavāti śantamaḥ |",
    "GV01rv_hn08u:720": "RV_8,013.22c kadā no gavye aśvye vasau dadhaḥ ||",
    "GV01rv_hn08u:721": "RV_8,013.23a uta te suṣṭutā harī vṛṣaṇā vahato ratham |",
    "GV01rv_hn08u:722": "RV_8,013.23c ajuryasya madintamaṃ yam īmahe ||",
    "GV01rv_hn08u:723": "RV_8,013.24a tam īmahe puruṣṭutaṃ yahvam pratnābhir ūtibhiḥ |",
    "GV01rv_hn08u:724": "RV_8,013.24c ni barhiṣi priye sadad adha dvitā ||",
    "GV01rv_hn08u:725": "RV_8,013.25a vardhasvā su puruṣṭuta ṛṣiṣṭutābhir ūtibhiḥ |",
    "GV01rv_hn08u:726": "RV_8,013.25c dhukṣasva pipyuṣīm iṣam avā ca naḥ ||",
    "GV01rv_hn08u:727": "RV_8,013.26a indra tvam avited asītthā stuvato adrivaḥ |",
    "GV01rv_hn08u:728": "RV_8,013.26c ṛtād iyarmi te dhiyam manoyujam ||",
    "GV01rv_hn08u:729": "RV_8,013.27a iha tyā sadhamādyā yujānaḥ somapītaye |",
    "GV01rv_hn08u:730": "RV_8,013.27c harī indra pratadvasū abhi svara ||",
    "GV01rv_hn08u:731": "RV_8,013.28a abhi svarantu ye tava rudrāsaḥ sakṣata śriyam |",
    "GV01rv_hn08u:732": "RV_8,013.28c uto marutvatīr viśo abhi prayaḥ ||",
    "GV01rv_hn08u:733": "RV_8,013.29a imā asya pratūrtayaḥ padaṃ juṣanta yad divi |",
    "GV01rv_hn08u:734": "RV_8,013.29c nābhā yajñasya saṃ dadhur yathā vide ||",
    "GV01rv_hn08u:735": "RV_8,013.30a ayaṃ dīrghāya cakṣase prāci prayaty adhvare |",
    "GV01rv_hn08u:736": "RV_8,013.30c mimīte yajñam ānuṣag vicakṣya ||",
    "GV01rv_hn08u:737": "RV_8,013.31a vṛṣāyam indra te ratha uto te vṛṣaṇā harī |",
    "GV01rv_hn08u:738": "RV_8,013.31c vṛṣā tvaṃ śatakrato vṛṣā havaḥ ||",
    "GV01rv_hn08u:739": "RV_8,013.32a vṛṣā grāvā vṛṣā mado vṛṣā somo ayaṃ sutaḥ |",
    "GV01rv_hn08u:740": "RV_8,013.32c vṛṣā yajño yam invasi vṛṣā havaḥ ||",
    "GV01rv_hn08u:741": "RV_8,013.33a vṛṣā tvā vṛṣaṇaṃ huve vajriñ citrābhir ūtibhiḥ |",
    "GV01rv_hn08u:742": "RV_8,013.33c vāvantha hi pratiṣṭutiṃ vṛṣā havaḥ ||",
    "GV01rv_hn08u:743": "RV_8,014.01a yad indrāhaṃ yathā tvam īśīya vasva eka it |",
    "GV01rv_hn08u:744": "RV_8,014.01c stotā me goṣakhā syāt ||",
    "GV01rv_hn08u:745": "RV_8,014.02a śikṣeyam asmai ditseyaṃ śacīpate manīṣiṇe |",
    "GV01rv_hn08u:746": "RV_8,014.02c yad ahaṃ gopatiḥ syām ||",
    "GV01rv_hn08u:747": "RV_8,014.03a dhenuṣ ṭa indra sūnṛtā yajamānāya sunvate |",
    "GV01rv_hn08u:748": "RV_8,014.03c gām aśvam pipyuṣī duhe ||",
    "GV01rv_hn08u:749": "RV_8,014.04a na te vartāsti rādhasa indra devo na martyaḥ |",
    "GV01rv_hn08u:750": "RV_8,014.04c yad ditsasi stuto magham ||",
    "GV01rv_hn08u:751": "RV_8,014.05a yajña indram avardhayad yad bhūmiṃ vy avartayat |",
    "GV01rv_hn08u:752": "RV_8,014.05c cakrāṇa opaśaṃ divi ||",
    "GV01rv_hn08u:753": "RV_8,014.06a vāvṛdhānasya te vayaṃ viśvā dhanāni jigyuṣaḥ |",
    "GV01rv_hn08u:754": "RV_8,014.06c ūtim indrā vṛṇīmahe ||",
    "GV01rv_hn08u:755": "RV_8,014.07a vy antarikṣam atiran made somasya rocanā |",
    "GV01rv_hn08u:756": "RV_8,014.07c indro yad abhinad valam ||",
    "GV01rv_hn08u:757": "RV_8,014.08a ud gā ājad aṅgirobhya āviṣ kṛṇvan guhā satīḥ |",
    "GV01rv_hn08u:758": "RV_8,014.08c arvāñcaṃ nunude valam ||",
    "GV01rv_hn08u:759": "RV_8,014.09a indreṇa rocanā divo dṛḷhāni dṛṃhitāni ca |",
    "GV01rv_hn08u:760": "RV_8,014.09c sthirāṇi na parāṇude ||",
    "GV01rv_hn08u:761": "RV_8,014.10a apām ūrmir madann iva stoma indrājirāyate |",
    "GV01rv_hn08u:762": "RV_8,014.10c vi te madā arājiṣuḥ ||",
    "GV01rv_hn08u:763": "RV_8,014.11a tvaṃ hi stomavardhana indrāsy ukthavardhanaḥ |",
    "GV01rv_hn08u:764": "RV_8,014.11c stotṝṇām uta bhadrakṛt ||",
    "GV01rv_hn08u:765": "RV_8,014.12a indram it keśinā harī somapeyāya vakṣataḥ |",
    "GV01rv_hn08u:766": "RV_8,014.12c upa yajñaṃ surādhasam ||",
    "GV01rv_hn08u:767": "RV_8,014.13a apām phenena namuceḥ śira indrod avartayaḥ |",
    "GV01rv_hn08u:768": "RV_8,014.13c viśvā yad ajaya spṛdhaḥ ||",
    "GV01rv_hn08u:769": "RV_8,014.14a māyābhir utsisṛpsata indra dyām ārurukṣataḥ |",
    "GV01rv_hn08u:770": "RV_8,014.14c ava dasyūṃr adhūnuthāḥ ||",
    "GV01rv_hn08u:771": "RV_8,014.15a asunvām indra saṃsadaṃ viṣūcīṃ vy anāśayaḥ |",
    "GV01rv_hn08u:772": "RV_8,014.15c somapā uttaro bhavan ||",
    "GV01rv_hn08u:773": "RV_8,015.01a tam v abhi pra gāyata puruhūtam puruṣṭutam |",
    "GV01rv_hn08u:774": "RV_8,015.01c indraṃ gīrbhis taviṣam ā vivāsata ||",
    "GV01rv_hn08u:775": "RV_8,015.02a yasya dvibarhaso bṛhat saho dādhāra rodasī |",
    "GV01rv_hn08u:776": "RV_8,015.02c girīṃr ajrāṃ apaḥ svar vṛṣatvanā ||",
    "GV01rv_hn08u:777": "RV_8,015.03a sa rājasi puruṣṭutaṃ eko vṛtrāṇi jighnase |",
    "GV01rv_hn08u:778": "RV_8,015.03c indra jaitrā śravasyā ca yantave ||",
    "GV01rv_hn08u:779": "RV_8,015.04a taṃ te madaṃ gṛṇīmasi vṛṣaṇam pṛtsu sāsahim |",
    "GV01rv_hn08u:780": "RV_8,015.04c u lokakṛtnum adrivo hariśriyam ||",
    "GV01rv_hn08u:781": "RV_8,015.05a yena jyotīṃṣy āyave manave ca viveditha |",
    "GV01rv_hn08u:782": "RV_8,015.05c mandāno asya barhiṣo vi rājasi ||",
    "GV01rv_hn08u:783": "RV_8,015.06a tad adyā cit ta ukthino 'nu ṣṭuvanti pūrvathā |",
    "GV01rv_hn08u:784": "RV_8,015.06c vṛṣapatnīr apo jayā dive-dive ||",
    "GV01rv_hn08u:785": "RV_8,015.07a tava tyad indriyam bṛhat tava śuṣmam uta kratum |",
    "GV01rv_hn08u:786": "RV_8,015.07c vajraṃ śiśāti dhiṣaṇā vareṇyam ||",
    "GV01rv_hn08u:787": "RV_8,015.08a tava dyaur indra pauṃsyam pṛthivī vardhati śravaḥ |",
    "GV01rv_hn08u:788": "RV_8,015.08c tvām āpaḥ parvatāsaś ca hinvire ||",
    "GV01rv_hn08u:789": "RV_8,015.09a tvāṃ viṣṇur bṛhan kṣayo mitro gṛṇāti varuṇaḥ |",
    "GV01rv_hn08u:790": "RV_8,015.09c tvāṃ śardho madaty anu mārutam ||",
    "GV01rv_hn08u:791": "RV_8,015.10a tvaṃ vṛṣā janānām maṃhiṣṭha indra jajñiṣe |",
    "GV01rv_hn08u:792": "RV_8,015.10c satrā viśvā svapatyāni dadhiṣe ||",
    "GV01rv_hn08u:793": "RV_8,015.11a satrā tvam puruṣṭutaṃ eko vṛtrāṇi tośase |",
    "GV01rv_hn08u:794": "RV_8,015.11c nānya indrāt karaṇam bhūya invati ||",
    "GV01rv_hn08u:795": "RV_8,015.12a yad indra manmaśas tvā nānā havanta ūtaye |",
    "GV01rv_hn08u:796": "RV_8,015.12c asmākebhir nṛbhir atrā svar jaya ||",
    "GV01rv_hn08u:797": "RV_8,015.13a araṃ kṣayāya no mahe viśvā rūpāṇy āviśan |",
    "GV01rv_hn08u:798": "RV_8,015.13c indraṃ jaitrāya harṣayā śacīpatim ||",
    "GV01rv_hn08u:799": "RV_8,016.01a pra samrājaṃ carṣaṇīnām indraṃ stotā navyaṃ gīrbhiḥ |",
    "GV01rv_hn08u:800": "RV_8,016.01c naraṃ nṛṣāham maṃhiṣṭham ||",
    "GV01rv_hn08u:801": "RV_8,016.02a yasminn ukthāni raṇyanti viśvāni ca śravasyā |",
    "GV01rv_hn08u:802": "RV_8,016.02c apām avo na samudre ||",
    "GV01rv_hn08u:803": "RV_8,016.03a taṃ suṣṭutyā vivāse jyeṣṭharājam bhare kṛtnum |",
    "GV01rv_hn08u:804": "RV_8,016.03c maho vājinaṃ sanibhyaḥ ||",
    "GV01rv_hn08u:805": "RV_8,016.04a yasyānūnā gabhīrā madā uravas tarutrāḥ |",
    "GV01rv_hn08u:806": "RV_8,016.04c harṣumantaḥ śūrasātau ||",
    "GV01rv_hn08u:807": "RV_8,016.05a tam id dhaneṣu hiteṣv adhivākāya havante |",
    "GV01rv_hn08u:808": "RV_8,016.05c yeṣām indras te jayanti ||",
    "GV01rv_hn08u:809": "RV_8,016.06a tam ic cyautnair āryanti taṃ kṛtebhiś carṣaṇayaḥ |",
    "GV01rv_hn08u:810": "RV_8,016.06c eṣa indro varivaskṛt ||",
    "GV01rv_hn08u:811": "RV_8,016.07a indro brahmendra ṛṣir indraḥ purū puruhūtaḥ |",
    "GV01rv_hn08u:812": "RV_8,016.07c mahān mahībhiḥ śacībhiḥ ||",
    "GV01rv_hn08u:813": "RV_8,016.08a sa stomyaḥ sa havyaḥ satyaḥ satvā tuvikūrmiḥ |",
    "GV01rv_hn08u:814": "RV_8,016.08c ekaś cit sann abhibhūtiḥ ||",
    "GV01rv_hn08u:815": "RV_8,016.09a tam arkebhis taṃ sāmabhis taṃ gāyatraiś carṣaṇayaḥ |",
    "GV01rv_hn08u:816": "RV_8,016.09c indraṃ vardhanti kṣitayaḥ ||",
    "GV01rv_hn08u:817": "RV_8,016.10a praṇetāraṃ vasyo acchā kartāraṃ jyotiḥ samatsu |",
    "GV01rv_hn08u:818": "RV_8,016.10c sāsahvāṃsaṃ yudhāmitrān ||",
    "GV01rv_hn08u:819": "RV_8,016.11a sa naḥ papriḥ pārayāti svasti nāvā puruhūtaḥ |",
    "GV01rv_hn08u:820": "RV_8,016.11c indro viśvā ati dviṣaḥ ||",
    "GV01rv_hn08u:821": "RV_8,016.12a sa tvaṃ na indra vājebhir daśasyā ca gātuyā ca |",
    "GV01rv_hn08u:822": "RV_8,016.12c acchā ca naḥ sumnaṃ neṣi ||",
    "GV01rv_hn08u:823": "RV_8,017.01a ā yāhi suṣumā hi ta indra somam pibā imam |",
    "GV01rv_hn08u:824": "RV_8,017.01c edam barhiḥ sado mama ||",
    "GV01rv_hn08u:825": "RV_8,017.02a ā tvā brahmayujā harī vahatām indra keśinā |",
    "GV01rv_hn08u:826": "RV_8,017.02c upa brahmāṇi naḥ śṛṇu ||",
    "GV01rv_hn08u:827": "RV_8,017.03a brahmāṇas tvā vayaṃ yujā somapām indra sominaḥ |",
    "GV01rv_hn08u:828": "RV_8,017.03c sutāvanto havāmahe ||",
    "GV01rv_hn08u:829": "RV_8,017.04a ā no yāhi sutāvato 'smākaṃ suṣṭutīr upa |",
    "GV01rv_hn08u:830": "RV_8,017.04c pibā su śiprinn andhasaḥ ||",
    "GV01rv_hn08u:831": "RV_8,017.05a ā te siñcāmi kukṣyor anu gātrā vi dhāvatu |",
    "GV01rv_hn08u:832": "RV_8,017.05c gṛbhāya jihvayā madhu ||",
    "GV01rv_hn08u:833": "RV_8,017.06a svāduṣ ṭe astu saṃsude madhumān tanve tava |",
    "GV01rv_hn08u:834": "RV_8,017.06c somaḥ śam astu te hṛde ||",
    "GV01rv_hn08u:835": "RV_8,017.07a ayam u tvā vicarṣaṇe janīr ivābhi saṃvṛtaḥ |",
    "GV01rv_hn08u:836": "RV_8,017.07c pra soma indra sarpatu ||",
    "GV01rv_hn08u:837": "RV_8,017.08a tuvigrīvo vapodaraḥ subāhur andhaso made |",
    "GV01rv_hn08u:838": "RV_8,017.08c indro vṛtrāṇi jighnate ||",
    "GV01rv_hn08u:839": "RV_8,017.09a indra prehi puras tvaṃ viśvasyeśāna ojasā |",
    "GV01rv_hn08u:840": "RV_8,017.09c vṛtrāṇi vṛtrahañ jahi ||",
    "GV01rv_hn08u:841": "RV_8,017.10a dīrghas te astv aṅkuśo yenā vasu prayacchasi |",
    "GV01rv_hn08u:842": "RV_8,017.10c yajamānāya sunvate ||",
    "GV01rv_hn08u:843": "RV_8,017.11a ayaṃ ta indra somo nipūto adhi barhiṣi |",
    "GV01rv_hn08u:844": "RV_8,017.11c ehīm asya dravā piba ||",
    "GV01rv_hn08u:845": "RV_8,017.12a śācigo śācipūjanāyaṃ raṇāya te sutaḥ |",
    "GV01rv_hn08u:846": "RV_8,017.12c ākhaṇḍala pra hūyase ||",
    "GV01rv_hn08u:847": "RV_8,017.13a yas te śṛṅgavṛṣo napāt praṇapāt kuṇḍapāyyaḥ |",
    "GV01rv_hn08u:848": "RV_8,017.13c ny asmin dadhra ā manaḥ ||",
    "GV01rv_hn08u:849": "RV_8,017.14a vāstoṣ pate dhruvā sthūṇāṃsatraṃ somyānām |",
    "GV01rv_hn08u:850": "RV_8,017.14c drapso bhettā purāṃ śaśvatīnām indro munīnāṃ sakhā ||",
    "GV01rv_hn08u:851": "RV_8,017.15a pṛdākusānur yajato gaveṣaṇa ekaḥ sann abhi bhūyasaḥ |",
    "GV01rv_hn08u:852": "RV_8,017.15c bhūrṇim aśvaṃ nayat tujā puro gṛbhendraṃ somasya pītaye ||",
    "GV01rv_hn08u:853": "RV_8,018.01a idaṃ ha nūnam eṣāṃ sumnam bhikṣeta martyaḥ |",
    "GV01rv_hn08u:854": "RV_8,018.01c ādityānām apūrvyaṃ savīmani ||",
    "GV01rv_hn08u:855": "RV_8,018.02a anarvāṇo hy eṣām panthā ādityānām |",
    "GV01rv_hn08u:856": "RV_8,018.02c adabdhāḥ santi pāyavaḥ sugevṛdhaḥ ||",
    "GV01rv_hn08u:857": "RV_8,018.03a tat su naḥ savitā bhago varuṇo mitro aryamā |",
    "GV01rv_hn08u:858": "RV_8,018.03c śarma yacchantu sapratho yad īmahe ||",
    "GV01rv_hn08u:859": "RV_8,018.04a devebhir devy adite 'riṣṭabharmann ā gahi |",
    "GV01rv_hn08u:860": "RV_8,018.04c smat sūribhiḥ purupriye suśarmabhiḥ ||",
    "GV01rv_hn08u:861": "RV_8,018.05a te hi putrāso aditer vidur dveṣāṃsi yotave |",
    "GV01rv_hn08u:862": "RV_8,018.05c aṃhoś cid urucakrayo 'nehasaḥ ||",
    "GV01rv_hn08u:863": "RV_8,018.06a aditir no divā paśum aditir naktam advayāḥ |",
    "GV01rv_hn08u:864": "RV_8,018.06c aditiḥ pātv aṃhasaḥ sadāvṛdhā ||",
    "GV01rv_hn08u:865": "RV_8,018.07a uta syā no divā matir aditir ūtyā gamat |",
    "GV01rv_hn08u:866": "RV_8,018.07c sā śantāti mayas karad apa sridhaḥ ||",
    "GV01rv_hn08u:867": "RV_8,018.08a uta tyā daivyā bhiṣajā śaṃ naḥ karato aśvinā |",
    "GV01rv_hn08u:868": "RV_8,018.08c yuyuyātām ito rapo apa sridhaḥ ||",
    "GV01rv_hn08u:869": "RV_8,018.09a śam agnir agnibhiḥ karac chaṃ nas tapatu sūryaḥ |",
    "GV01rv_hn08u:870": "RV_8,018.09c śaṃ vāto vātv arapā apa sridhaḥ ||",
    "GV01rv_hn08u:871": "RV_8,018.10a apāmīvām apa sridham apa sedhata durmatim |",
    "GV01rv_hn08u:872": "RV_8,018.10c ādityāso yuyotanā no aṃhasaḥ ||",
    "GV01rv_hn08u:873": "RV_8,018.11a yuyotā śarum asmad āṃ ādityāsa utāmatim |",
    "GV01rv_hn08u:874": "RV_8,018.11c ṛdhag dveṣaḥ kṛṇuta viśvavedasaḥ ||",
    "GV01rv_hn08u:875": "RV_8,018.12a tat su naḥ śarma yacchatādityā yan mumocati |",
    "GV01rv_hn08u:876": "RV_8,018.12c enasvantaṃ cid enasaḥ sudānavaḥ ||",
    "GV01rv_hn08u:877": "RV_8,018.13a yo naḥ kaś cid ririkṣati rakṣastvena martyaḥ |",
    "GV01rv_hn08u:878": "RV_8,018.13c svaiḥ ṣa evai ririṣīṣṭa yur janaḥ ||",
    "GV01rv_hn08u:879": "RV_8,018.14a sam it tam agham aśnavad duḥśaṃsam martyaṃ ripum |",
    "GV01rv_hn08u:880": "RV_8,018.14c yo asmatrā durhaṇāvāṃ upa dvayuḥ ||",
    "GV01rv_hn08u:881": "RV_8,018.15a pākatrā sthana devā hṛtsu jānītha martyam |",
    "GV01rv_hn08u:882": "RV_8,018.15c upa dvayuṃ cādvayuṃ ca vasavaḥ ||",
    "GV01rv_hn08u:883": "RV_8,018.16a ā śarma parvatānām otāpāṃ vṛṇīmahe |",
    "GV01rv_hn08u:884": "RV_8,018.16c dyāvākṣāmāre asmad rapas kṛtam ||",
    "GV01rv_hn08u:885": "RV_8,018.17a te no bhadreṇa śarmaṇā yuṣmākaṃ nāvā vasavaḥ |",
    "GV01rv_hn08u:886": "RV_8,018.17c ati viśvāni duritā pipartana ||",
    "GV01rv_hn08u:887": "RV_8,018.18a tuce tanāya tat su no drāghīya āyur jīvase |",
    "GV01rv_hn08u:888": "RV_8,018.18c ādityāsaḥ sumahasaḥ kṛṇotana ||",
    "GV01rv_hn08u:889": "RV_8,018.19a yajño hīḷo vo antara ādityā asti mṛḷata |",
    "GV01rv_hn08u:890": "RV_8,018.19c yuṣme id vo api ṣmasi sajātye ||",
    "GV01rv_hn08u:891": "RV_8,018.20a bṛhad varūtham marutāṃ devaṃ trātāram aśvinā |",
    "GV01rv_hn08u:892": "RV_8,018.20c mitram īmahe varuṇaṃ svastaye ||",
    "GV01rv_hn08u:893": "RV_8,018.21a aneho mitrāryaman nṛvad varuṇa śaṃsyam |",
    "GV01rv_hn08u:894": "RV_8,018.21c trivarūtham maruto yanta naś chardiḥ ||",
    "GV01rv_hn08u:895": "RV_8,018.22a ye cid dhi mṛtyubandhava ādityā manavaḥ smasi |",
    "GV01rv_hn08u:896": "RV_8,018.22c pra sū na āyur jīvase tiretana ||",
    "GV01rv_hn08u:897": "RV_8,019.01a taṃ gūrdhayā svarṇaraṃ devāso devam aratiṃ dadhanvire |",
    "GV01rv_hn08u:898": "RV_8,019.01c devatrā havyam ohire ||",
    "GV01rv_hn08u:899": "RV_8,019.02a vibhūtarātiṃ vipra citraśociṣam agnim īḷiṣva yanturam |",
    "GV01rv_hn08u:900": "RV_8,019.02c asya medhasya somyasya sobhare prem adhvarāya pūrvyam ||",
    "GV01rv_hn08u:901": "RV_8,019.03a yajiṣṭhaṃ tvā vavṛmahe devaṃ devatrā hotāram amartyam |",
    "GV01rv_hn08u:902": "RV_8,019.03c asya yajñasya sukratum ||",
    "GV01rv_hn08u:903": "RV_8,019.04a ūrjo napātaṃ subhagaṃ sudīditim agniṃ śreṣṭhaśociṣam |",
    "GV01rv_hn08u:904": "RV_8,019.04c sa no mitrasya varuṇasya so apām ā sumnaṃ yakṣate divi ||",
    "GV01rv_hn08u:905": "RV_8,019.05a yaḥ samidhā ya āhutī yo vedena dadāśa marto agnaye |",
    "GV01rv_hn08u:906": "RV_8,019.05c yo namasā svadhvaraḥ ||",
    "GV01rv_hn08u:907": "RV_8,019.06a tasyed arvanto raṃhayanta āśavas tasya dyumnitamaṃ yaśaḥ |",
    "GV01rv_hn08u:908": "RV_8,019.06c na tam aṃho devakṛtaṃ kutaś cana na martyakṛtaṃ naśat ||",
    "GV01rv_hn08u:909": "RV_8,019.07a svagnayo vo agnibhiḥ syāma sūno sahasa ūrjām pate |",
    "GV01rv_hn08u:910": "RV_8,019.07c suvīras tvam asmayuḥ ||",
    "GV01rv_hn08u:911": "RV_8,019.08a praśaṃsamāno atithir na mitriyo 'gnī ratho na vedyaḥ |",
    "GV01rv_hn08u:912": "RV_8,019.08c tve kṣemāso api santi sādhavas tvaṃ rājā rayīṇām ||",
    "GV01rv_hn08u:913": "RV_8,019.09a so addhā dāśvadhvaro 'gne martaḥ subhaga sa praśaṃsyaḥ |",
    "GV01rv_hn08u:914": "RV_8,019.09c sa dhībhir astu sanitā ||",
    "GV01rv_hn08u:915": "RV_8,019.10a yasya tvam ūrdhvo adhvarāya tiṣṭhasi kṣayadvīraḥ sa sādhate |",
    "GV01rv_hn08u:916": "RV_8,019.10c so arvadbhiḥ sanitā sa vipanyubhiḥ sa śūraiḥ sanitā kṛtam ||",
    "GV01rv_hn08u:917": "RV_8,019.11a yasyāgnir vapur gṛhe stomaṃ cano dadhīta viśvavāryaḥ |",
    "GV01rv_hn08u:918": "RV_8,019.11c havyā vā veviṣad viṣaḥ ||",
    "GV01rv_hn08u:919": "RV_8,019.12a viprasya vā stuvataḥ sahaso yaho makṣūtamasya rātiṣu |",
    "GV01rv_hn08u:920": "RV_8,019.12c avodevam uparimartyaṃ kṛdhi vaso vividuṣo vacaḥ ||",
    "GV01rv_hn08u:921": "RV_8,019.13a yo agniṃ havyadātibhir namobhir vā sudakṣam āvivāsati |",
    "GV01rv_hn08u:922": "RV_8,019.13c girā vājiraśociṣam ||",
    "GV01rv_hn08u:923": "RV_8,019.14a samidhā yo niśitī dāśad aditiṃ dhāmabhir asya martyaḥ |",
    "GV01rv_hn08u:924": "RV_8,019.14c viśvet sa dhībhiḥ subhago janāṃ ati dyumnair udna iva tāriṣat",
    "GV01rv_hn08u:925": "RV_8,019.15a tad agne dyumnam ā bhara yat sāsahat sadane kaṃ cid atriṇam |",
    "GV01rv_hn08u:926": "RV_8,019.15c manyuṃ janasya dūḍhyaḥ ||",
    "GV01rv_hn08u:927": "RV_8,019.16a yena caṣṭe varuṇo mitro aryamā yena nāsatyā bhagaḥ |",
    "GV01rv_hn08u:928": "RV_8,019.16c vayaṃ tat te śavasā gātuvittamā indratvotā vidhemahi ||",
    "GV01rv_hn08u:929": "RV_8,019.17a te ghed agne svādhyo ye tvā vipra nidadhire nṛcakṣasam |",
    "GV01rv_hn08u:930": "RV_8,019.17c viprāso deva sukratum ||",
    "GV01rv_hn08u:931": "RV_8,019.18a ta id vediṃ subhaga ta āhutiṃ te sotuṃ cakrire divi |",
    "GV01rv_hn08u:932": "RV_8,019.18c ta id vājebhir jigyur mahad dhanaṃ ye tve kāmaṃ nyerire ||",
    "GV01rv_hn08u:933": "RV_8,019.19a bhadro no agnir āhuto bhadrā rātiḥ subhaga bhadro adhvaraḥ |",
    "GV01rv_hn08u:934": "RV_8,019.19c bhadrā uta praśastayaḥ ||",
    "GV01rv_hn08u:935": "RV_8,019.20a bhadram manaḥ kṛṇuṣva vṛtratūrye yenā samatsu sāsahaḥ |",
    "GV01rv_hn08u:936": "RV_8,019.20c ava sthirā tanuhi bhūri śardhatāṃ vanemā te abhiṣṭibhiḥ ||",
    "GV01rv_hn08u:937": "RV_8,019.21a īḷe girā manurhitaṃ yaṃ devā dūtam aratiṃ nyerire |",
    "GV01rv_hn08u:938": "RV_8,019.21c yajiṣṭhaṃ havyavāhanam ||",
    "GV01rv_hn08u:939": "RV_8,019.22a tigmajambhāya taruṇāya rājate prayo gāyasy agnaye |",
    "GV01rv_hn08u:940": "RV_8,019.22c yaḥ piṃśate sūnṛtābhiḥ suvīryam agnir ghṛtebhir āhutaḥ ||",
    "GV01rv_hn08u:941": "RV_8,019.23a yadī ghṛtebhir āhuto vāśīm agnir bharata uc cāva ca |",
    "GV01rv_hn08u:942": "RV_8,019.23c asura iva nirṇijam ||",
    "GV01rv_hn08u:943": "RV_8,019.24a yo havyāny airayatā manurhito deva āsā sugandhinā |",
    "GV01rv_hn08u:944": "RV_8,019.24c vivāsate vāryāṇi svadhvaro hotā devo amartyaḥ ||",
    "GV01rv_hn08u:945": "RV_8,019.25a yad agne martyas tvaṃ syām aham mitramaho amartyaḥ |",
    "GV01rv_hn08u:946": "RV_8,019.25c sahasaḥ sūnav āhuta ||",
    "GV01rv_hn08u:947": "RV_8,019.26a na tvā rāsīyābhiśastaye vaso na pāpatvāya santya |",
    "GV01rv_hn08u:948": "RV_8,019.26c na me stotāmatīvā na durhitaḥ syād agne na pāpayā ||",
    "GV01rv_hn08u:949": "RV_8,019.27a pitur na putraḥ subhṛto duroṇa ā devāṃ etu pra ṇo haviḥ ||",
    "GV01rv_hn08u:950": "RV_8,019.28a tavāham agna ūtibhir nediṣṭhābhiḥ saceya joṣam ā vaso |",
    "GV01rv_hn08u:951": "RV_8,019.28c sadā devasya martyaḥ ||",
    "GV01rv_hn08u:952": "RV_8,019.29a tava kratvā saneyaṃ tava rātibhir agne tava praśastibhiḥ |",
    "GV01rv_hn08u:953": "RV_8,019.29c tvām id āhuḥ pramatiṃ vaso mamāgne harṣasva dātave ||",
    "GV01rv_hn08u:954": "RV_8,019.30a pra so agne tavotibhiḥ suvīrābhis tirate vājabharmabhiḥ |",
    "GV01rv_hn08u:955": "RV_8,019.30c yasya tvaṃ sakhyam āvaraḥ ||",
    "GV01rv_hn08u:956": "RV_8,019.31a tava drapso nīlavān vāśa ṛtviya indhānaḥ siṣṇav ā dade |",
    "GV01rv_hn08u:957": "RV_8,019.31c tvam mahīnām uṣasām asi priyaḥ kṣapo vastuṣu rājasi ||",
    "GV01rv_hn08u:958": "RV_8,019.32a tam āganma sobharayaḥ sahasramuṣkaṃ svabhiṣṭim avase |",
    "GV01rv_hn08u:959": "RV_8,019.32c samrājaṃ trāsadasyavam ||",
    "GV01rv_hn08u:960": "RV_8,019.33a yasya te agne anye agnaya upakṣito vayā iva |",
    "GV01rv_hn08u:961": "RV_8,019.33c vipo na dyumnā ni yuve janānāṃ tava kṣatrāṇi vardhayan ||",
    "GV01rv_hn08u:962": "RV_8,019.34a yam ādityāso adruhaḥ pāraṃ nayatha martyam |",
    "GV01rv_hn08u:963": "RV_8,019.34c maghonāṃ viśveṣāṃ sudānavaḥ ||",
    "GV01rv_hn08u:964": "RV_8,019.35a yūyaṃ rājānaḥ kaṃ cic carṣaṇīsahaḥ kṣayantam mānuṣāṃ anu |",
    "GV01rv_hn08u:965": "RV_8,019.35c vayaṃ te vo varuṇa mitrāryaman syāmed ṛtasya rathyaḥ ||",
    "GV01rv_hn08u:966": "RV_8,019.36a adān me paurukutsyaḥ pañcāśataṃ trasadasyur vadhūnām |",
    "GV01rv_hn08u:967": "RV_8,019.36c maṃhiṣṭho aryaḥ satpatiḥ ||",
    "GV01rv_hn08u:968": "RV_8,019.37a uta me prayiyor vayiyoḥ suvāstvā adhi tugvani |",
    "GV01rv_hn08u:969": "RV_8,019.37c tisṝṇāṃ saptatīnāṃ śyāvaḥ praṇetā bhuvad vasur diyānām patiḥ ||",
    "GV01rv_hn08u:970": "RV_8,020.01a ā gantā mā riṣaṇyata prasthāvāno māpa sthātā samanyavaḥ |",
    "GV01rv_hn08u:971": "RV_8,020.01c sthirā cin namayiṣṇavaḥ ||",
    "GV01rv_hn08u:972": "RV_8,020.02a vīḷupavibhir maruta ṛbhukṣaṇa ā rudrāsaḥ sudītibhiḥ |",
    "GV01rv_hn08u:973": "RV_8,020.02c iṣā no adyā gatā puruspṛho yajñam ā sobharīyavaḥ ||",
    "GV01rv_hn08u:974": "RV_8,020.03a vidmā hi rudriyāṇāṃ śuṣmam ugram marutāṃ śimīvatām |",
    "GV01rv_hn08u:975": "RV_8,020.03c viṣṇor eṣasya mīḷhuṣām ||",
    "GV01rv_hn08u:976": "RV_8,020.04a vi dvīpāni pāpatan tiṣṭhad ducchunobhe yujanta rodasī |",
    "GV01rv_hn08u:977": "RV_8,020.04c pra dhanvāny airata śubhrakhādayo yad ejatha svabhānavaḥ ||",
    "GV01rv_hn08u:978": "RV_8,020.05a acyutā cid vo ajmann ā nānadati parvatāso vanaspatiḥ |",
    "GV01rv_hn08u:979": "RV_8,020.05c bhūmir yāmeṣu rejate ||",
    "GV01rv_hn08u:980": "RV_8,020.06a amāya vo maruto yātave dyaur jihīta uttarā bṛhat |",
    "GV01rv_hn08u:981": "RV_8,020.06c yatrā naro dediśate tanūṣv ā tvakṣāṃsi bāhvojasaḥ ||",
    "GV01rv_hn08u:982": "RV_8,020.07a svadhām anu śriyaṃ naro mahi tveṣā amavanto vṛṣapsavaḥ |",
    "GV01rv_hn08u:983": "RV_8,020.07c vahante ahrutapsavaḥ ||",
    "GV01rv_hn08u:984": "RV_8,020.08a gobhir vāṇo ajyate sobharīṇāṃ rathe kośe hiraṇyaye |",
    "GV01rv_hn08u:985": "RV_8,020.08c gobandhavaḥ sujātāsa iṣe bhuje mahānto na sparase nu ||",
    "GV01rv_hn08u:986": "RV_8,020.09a prati vo vṛṣadañjayo vṛṣṇe śardhāya mārutāya bharadhvam |",
    "GV01rv_hn08u:987": "RV_8,020.09c havyā vṛṣaprayāvṇe ||",
    "GV01rv_hn08u:988": "RV_8,020.10a vṛṣaṇaśvena maruto vṛṣapsunā rathena vṛṣanābhinā |",
    "GV01rv_hn08u:989": "RV_8,020.10c ā śyenāso na pakṣiṇo vṛthā naro havyā no vītaye gata ||",
    "GV01rv_hn08u:990": "RV_8,020.11a samānam añjy eṣāṃ vi bhrājante rukmāso adhi bāhuṣu |",
    "GV01rv_hn08u:991": "RV_8,020.11c davidyutaty ṛṣṭayaḥ ||",
    "GV01rv_hn08u:992": "RV_8,020.12a ta ugrāso vṛṣaṇa ugrabāhavo nakiṣ ṭanūṣu yetire |",
    "GV01rv_hn08u:993": "RV_8,020.12c sthirā dhanvāny āyudhā ratheṣu vo 'nīkeṣv adhi śriyaḥ ||",
    "GV01rv_hn08u:994": "RV_8,020.13a yeṣām arṇo na sapratho nāma tveṣaṃ śaśvatām ekam id bhuje |",
    "GV01rv_hn08u:995": "RV_8,020.13c vayo na pitryaṃ sahaḥ ||",
    "GV01rv_hn08u:996": "RV_8,020.14a tān vandasva marutas tāṃ upa stuhi teṣāṃ hi dhunīnām |",
    "GV01rv_hn08u:997": "RV_8,020.14c arāṇāṃ na caramas tad eṣāṃ dānā mahnā tad eṣām ||",
    "GV01rv_hn08u:998": "RV_8,020.15a subhagaḥ sa va ūtiṣv āsa pūrvāsu maruto vyuṣṭiṣu |",
    "GV01rv_hn08u:999": "RV_8,020.15c yo vā nūnam utāsati ||",
    "GV01rv_hn08u:1000": "RV_8,020.16a yasya vā yūyam prati vājino nara ā havyā vītaye gatha |",
    "GV01rv_hn08u:1001": "RV_8,020.16c abhi ṣa dyumnair uta vājasātibhiḥ sumnā vo dhūtayo naśat ||",
    "GV01rv_hn08u:1002": "RV_8,020.17a yathā rudrasya sūnavo divo vaśanty asurasya vedhasaḥ |",
    "GV01rv_hn08u:1003": "RV_8,020.17c yuvānas tathed asat ||",
    "GV01rv_hn08u:1004": "RV_8,020.18a ye cārhanti marutaḥ sudānavaḥ sman mīḷhuṣaś caranti ye |",
    "GV01rv_hn08u:1005": "RV_8,020.18c ataś cid ā na upa vasyasā hṛdā yuvāna ā vavṛdhvam ||",
    "GV01rv_hn08u:1006": "RV_8,020.19a yūna ū ṣu naviṣṭhayā vṛṣṇaḥ pāvakāṃ abhi sobhare girā |",
    "GV01rv_hn08u:1007": "RV_8,020.19c gāya gā iva carkṛṣat ||",
    "GV01rv_hn08u:1008": "RV_8,020.20a sāhā ye santi muṣṭiheva havyo viśvāsu pṛtsu hotṛṣu |",
    "GV01rv_hn08u:1009": "RV_8,020.20c vṛṣṇaś candrān na suśravastamān girā vandasva maruto aha ||",
    "GV01rv_hn08u:1010": "RV_8,020.21a gāvaś cid ghā samanyavaḥ sajātyena marutaḥ sabandhavaḥ |",
    "GV01rv_hn08u:1011": "RV_8,020.21c rihate kakubho mithaḥ ||",
    "GV01rv_hn08u:1012": "RV_8,020.22a martaś cid vo nṛtavo rukmavakṣasa upa bhrātṛtvam āyati |",
    "GV01rv_hn08u:1013": "RV_8,020.22c adhi no gāta marutaḥ sadā hi va āpitvam asti nidhruvi ||",
    "GV01rv_hn08u:1014": "RV_8,020.23a maruto mārutasya na ā bheṣajasya vahatā sudānavaḥ |",
    "GV01rv_hn08u:1015": "RV_8,020.23c yūyaṃ sakhāyaḥ saptayaḥ ||",
    "GV01rv_hn08u:1016": "RV_8,020.24a yābhiḥ sindhum avatha yābhis tūrvatha yābhir daśasyathā krivim |",
    "GV01rv_hn08u:1017": "RV_8,020.24c mayo no bhūtotibhir mayobhuvaḥ śivābhir asacadviṣaḥ ||",
    "GV01rv_hn08u:1018": "RV_8,020.25a yat sindhau yad asiknyāṃ yat samudreṣu marutaḥ subarhiṣaḥ |",
    "GV01rv_hn08u:1019": "RV_8,020.25c yat parvateṣu bheṣajam ||",
    "GV01rv_hn08u:1020": "RV_8,020.26a viśvam paśyanto bibhṛthā tanūṣv ā tenā no adhi vocata |",
    "GV01rv_hn08u:1021": "RV_8,020.26c kṣamā rapo maruta āturasya na iṣkartā vihrutam punaḥ ||",
    "GV01rv_hn08u:1022": "RV_8,021.01a vayam u tvām apūrvya sthūraṃ na kac cid bharanto 'vasyavaḥ |",
    "GV01rv_hn08u:1023": "RV_8,021.01c vāje citraṃ havāmahe ||",
    "GV01rv_hn08u:1024": "RV_8,021.02a upa tvā karmann ūtaye sa no yuvograś cakrāma yo dhṛṣat |",
    "GV01rv_hn08u:1025": "RV_8,021.02c tvām id dhy avitāraṃ vavṛmahe sakhāya indra sānasim ||",
    "GV01rv_hn08u:1026": "RV_8,021.03a ā yāhīma indavo 'śvapate gopata urvarāpate |",
    "GV01rv_hn08u:1027": "RV_8,021.03c somaṃ somapate piba ||",
    "GV01rv_hn08u:1028": "RV_8,021.04a vayaṃ hi tvā bandhumantam abandhavo viprāsa indra yemima |",
    "GV01rv_hn08u:1029": "RV_8,021.04c yā te dhāmāni vṛṣabha tebhir ā gahi viśvebhiḥ somapītaye ||",
    "GV01rv_hn08u:1030": "RV_8,021.05a sīdantas te vayo yathā gośrīte madhau madire vivakṣaṇe |",
    "GV01rv_hn08u:1031": "RV_8,021.05c abhi tvām indra nonumaḥ ||",
    "GV01rv_hn08u:1032": "RV_8,021.06a acchā ca tvainā namasā vadāmasi kim muhuś cid vi dīdhayaḥ |",
    "GV01rv_hn08u:1033": "RV_8,021.06c santi kāmāso harivo dadiṣ ṭvaṃ smo vayaṃ santi no dhiyaḥ ||",
    "GV01rv_hn08u:1034": "RV_8,021.07a nūtnā id indra te vayam ūtī abhūma nahi nū te adrivaḥ |",
    "GV01rv_hn08u:1035": "RV_8,021.07c vidmā purā parīṇasaḥ ||",
    "GV01rv_hn08u:1036": "RV_8,021.08a vidmā sakhitvam uta śūra bhojyam ā te tā vajrinn īmahe |",
    "GV01rv_hn08u:1037": "RV_8,021.08c uto samasminn ā śiśīhi no vaso vāje suśipra gomati ||",
    "GV01rv_hn08u:1038": "RV_8,021.09a yo na idam-idam purā pra vasya ānināya tam u va stuṣe |",
    "GV01rv_hn08u:1039": "RV_8,021.09c sakhāya indram ūtaye ||",
    "GV01rv_hn08u:1040": "RV_8,021.10a haryaśvaṃ satpatiṃ carṣaṇīsahaṃ sa hi ṣmā yo amandata |",
    "GV01rv_hn08u:1041": "RV_8,021.10c ā tu naḥ sa vayati gavyam aśvyaṃ stotṛbhyo maghavā śatam ||",
    "GV01rv_hn08u:1042": "RV_8,021.11a tvayā ha svid yujā vayam prati śvasantaṃ vṛṣabha bruvīmahi |",
    "GV01rv_hn08u:1043": "RV_8,021.11c saṃsthe janasya gomataḥ ||",
    "GV01rv_hn08u:1044": "RV_8,021.12a jayema kāre puruhūta kāriṇo 'bhi tiṣṭhema dūḍhyaḥ |",
    "GV01rv_hn08u:1045": "RV_8,021.12c nṛbhir vṛtraṃ hanyāma śūśuyāma cāver indra pra ṇo dhiyaḥ ||",
    "GV01rv_hn08u:1046": "RV_8,021.13a abhrātṛvyo anā tvam anāpir indra januṣā sanād asi |",
    "GV01rv_hn08u:1047": "RV_8,021.13c yudhed āpitvam icchase ||",
    "GV01rv_hn08u:1048": "RV_8,021.14a nakī revantaṃ sakhyāya vindase pīyanti te surāśvaḥ |",
    "GV01rv_hn08u:1049": "RV_8,021.14c yadā kṛṇoṣi nadanuṃ sam ūhasy ād it piteva hūyase ||",
    "GV01rv_hn08u:1050": "RV_8,021.15a mā te amājuro yathā mūrāsa indra sakhye tvāvataḥ |",
    "GV01rv_hn08u:1051": "RV_8,021.15c ni ṣadāma sacā sute ||",
    "GV01rv_hn08u:1052": "RV_8,021.16a mā te godatra nir arāma rādhasa indra mā te gṛhāmahi |",
    "GV01rv_hn08u:1053": "RV_8,021.16c dṛḷhā cid aryaḥ pra mṛśābhy ā bhara na te dāmāna ādabhe ||",
    "GV01rv_hn08u:1054": "RV_8,021.17a indro vā ghed iyan maghaṃ sarasvatī vā subhagā dadir vasu |",
    "GV01rv_hn08u:1055": "RV_8,021.17c tvaṃ vā citra dāśuṣe ||",
    "GV01rv_hn08u:1056": "RV_8,021.18a citra id rājā rājakā id anyake yake sarasvatīm anu |",
    "GV01rv_hn08u:1057": "RV_8,021.18c parjanya iva tatanad dhi vṛṣṭyā sahasram ayutā dadat ||",
    "GV01rv_hn08u:1058": "RV_8,022.01a o tyam ahva ā ratham adyā daṃsiṣṭham ūtaye |",
    "GV01rv_hn08u:1059": "RV_8,022.01c yam aśvinā suhavā rudravartanī ā sūryāyai tasthathuḥ ||",
    "GV01rv_hn08u:1060": "RV_8,022.02a pūrvāyuṣaṃ suhavam puruspṛham bhujyuṃ vājeṣu pūrvyam |",
    "GV01rv_hn08u:1061": "RV_8,022.02c sacanāvantaṃ sumatibhiḥ sobhare vidveṣasam anehasam ||",
    "GV01rv_hn08u:1062": "RV_8,022.03a iha tyā purubhūtamā devā namobhir aśvinā |",
    "GV01rv_hn08u:1063": "RV_8,022.03c arvācīnā sv avase karāmahe gantārā dāśuṣo gṛham ||",
    "GV01rv_hn08u:1064": "RV_8,022.04a yuvo rathasya pari cakram īyata īrmānyad vām iṣaṇyati |",
    "GV01rv_hn08u:1065": "RV_8,022.04c asmāṃ acchā sumatir vāṃ śubhas patī ā dhenur iva dhāvatu ||",
    "GV01rv_hn08u:1066": "RV_8,022.05a ratho yo vāṃ trivandhuro hiraṇyābhīśur aśvinā |",
    "GV01rv_hn08u:1067": "RV_8,022.05c pari dyāvāpṛthivī bhūṣati śrutas tena nāsatyā gatam ||",
    "GV01rv_hn08u:1068": "RV_8,022.06a daśasyantā manave pūrvyaṃ divi yavaṃ vṛkeṇa karṣathaḥ |",
    "GV01rv_hn08u:1069": "RV_8,022.06c tā vām adya sumatibhiḥ śubhas patī aśvinā pra stuvīmahi ||",
    "GV01rv_hn08u:1070": "RV_8,022.07a upa no vājinīvasū yātam ṛtasya pathibhiḥ |",
    "GV01rv_hn08u:1071": "RV_8,022.07c yebhis tṛkṣiṃ vṛṣaṇā trāsadasyavam mahe kṣatrāya jinvathaḥ ||",
    "GV01rv_hn08u:1072": "RV_8,022.08a ayaṃ vām adribhiḥ sutaḥ somo narā vṛṣaṇvasū |",
    "GV01rv_hn08u:1073": "RV_8,022.08c ā yātaṃ somapītaye pibataṃ dāśuṣo gṛhe ||",
    "GV01rv_hn08u:1074": "RV_8,022.09a ā hi ruhatam aśvinā rathe kośe hiraṇyaye vṛṣaṇvasū |",
    "GV01rv_hn08u:1075": "RV_8,022.09c yuñjāthām pīvarīr iṣaḥ ||",
    "GV01rv_hn08u:1076": "RV_8,022.10a yābhiḥ paktham avatho yābhir adhriguṃ yābhir babhruṃ vijoṣasam |",
    "GV01rv_hn08u:1077": "RV_8,022.10c tābhir no makṣū tūyam aśvinā gatam bhiṣajyataṃ yad āturam ||",
    "GV01rv_hn08u:1078": "RV_8,022.11a yad adhrigāvo adhrigū idā cid ahno aśvinā havāmahe |",
    "GV01rv_hn08u:1079": "RV_8,022.11c vayaṃ gīrbhir vipanyavaḥ ||",
    "GV01rv_hn08u:1080": "RV_8,022.12a tābhir ā yātaṃ vṛṣaṇopa me havaṃ viśvapsuṃ viśvavāryam |",
    "GV01rv_hn08u:1081": "RV_8,022.12c iṣā maṃhiṣṭhā purubhūtamā narā yābhiḥ kriviṃ vāvṛdhus tābhir ā gatam ||",
    "GV01rv_hn08u:1082": "RV_8,022.13a tāv idā cid ahānāṃ tāv aśvinā vandamāna upa bruve |",
    "GV01rv_hn08u:1083": "RV_8,022.13c tā u namobhir īmahe ||",
    "GV01rv_hn08u:1084": "RV_8,022.14a tāv id doṣā tā uṣasi śubhas patī tā yāman rudravartanī |",
    "GV01rv_hn08u:1085": "RV_8,022.14c mā no martāya ripave vājinīvasū paro rudrāv ati khyatam ||",
    "GV01rv_hn08u:1086": "RV_8,022.15a ā sugmyāya sugmyam prātā rathenāśvinā vā sakṣaṇī |",
    "GV01rv_hn08u:1087": "RV_8,022.15c huve piteva sobharī ||",
    "GV01rv_hn08u:1088": "RV_8,022.16a manojavasā vṛṣaṇā madacyutā makṣuṅgamābhir ūtibhiḥ |",
    "GV01rv_hn08u:1089": "RV_8,022.16c ārāttāc cid bhūtam asme avase pūrvībhiḥ purubhojasā ||",
    "GV01rv_hn08u:1090": "RV_8,022.17a ā no aśvāvad aśvinā vartir yāsiṣṭam madhupātamā narā |",
    "GV01rv_hn08u:1091": "RV_8,022.17c gomad dasrā hiraṇyavat ||",
    "GV01rv_hn08u:1092": "RV_8,022.18a suprāvargaṃ suvīryaṃ suṣṭhu vāryam anādhṛṣṭaṃ rakṣasvinā |",
    "GV01rv_hn08u:1093": "RV_8,022.18c asminn ā vām āyāne vājinīvasū viśvā vāmāni dhīmahi ||",
    "GV01rv_hn08u:1094": "RV_8,023.01a īḷiṣvā hi pratīvyaṃ yajasva jātavedasam |",
    "GV01rv_hn08u:1095": "RV_8,023.01c cariṣṇudhūmam agṛbhītaśociṣam ||",
    "GV01rv_hn08u:1096": "RV_8,023.02a dāmānaṃ viśvacarṣaṇe 'gniṃ viśvamano girā |",
    "GV01rv_hn08u:1097": "RV_8,023.02c uta stuṣe viṣpardhaso rathānām ||",
    "GV01rv_hn08u:1098": "RV_8,023.03a yeṣām ābādha ṛgmiya iṣaḥ pṛkṣaś ca nigrabhe |",
    "GV01rv_hn08u:1099": "RV_8,023.03c upavidā vahnir vindate vasu ||",
    "GV01rv_hn08u:1100": "RV_8,023.04a ud asya śocir asthād dīdiyuṣo vy ajaram |",
    "GV01rv_hn08u:1101": "RV_8,023.04c tapurjambhasya sudyuto gaṇaśriyaḥ ||",
    "GV01rv_hn08u:1102": "RV_8,023.05a ud u tiṣṭha svadhvara stavāno devyā kṛpā |",
    "GV01rv_hn08u:1103": "RV_8,023.05c abhikhyā bhāsā bṛhatā śuśukvaniḥ ||",
    "GV01rv_hn08u:1104": "RV_8,023.06a agne yāhi suśastibhir havyā juhvāna ānuṣak |",
    "GV01rv_hn08u:1105": "RV_8,023.06c yathā dūto babhūtha havyavāhanaḥ ||",
    "GV01rv_hn08u:1106": "RV_8,023.07a agniṃ vaḥ pūrvyaṃ huve hotāraṃ carṣaṇīnām |",
    "GV01rv_hn08u:1107": "RV_8,023.07c tam ayā vācā gṛṇe tam u va stuṣe ||",
    "GV01rv_hn08u:1108": "RV_8,023.08a yajñebhir adbhutakratuṃ yaṃ kṛpā sūdayanta it |",
    "GV01rv_hn08u:1109": "RV_8,023.08c mitraṃ na jane sudhitam ṛtāvani ||",
    "GV01rv_hn08u:1110": "RV_8,023.09a ṛtāvānam ṛtāyavo yajñasya sādhanaṃ girā |",
    "GV01rv_hn08u:1111": "RV_8,023.09c upo enaṃ jujuṣur namasas pade ||",
    "GV01rv_hn08u:1112": "RV_8,023.10a acchā no aṅgirastamaṃ yajñāso yantu saṃyataḥ |",
    "GV01rv_hn08u:1113": "RV_8,023.10c hotā yo asti vikṣv ā yaśastamaḥ ||",
    "GV01rv_hn08u:1114": "RV_8,023.11a agne tava tye ajarendhānāso bṛhad bhāḥ |",
    "GV01rv_hn08u:1115": "RV_8,023.11c aśvā iva vṛṣaṇas taviṣīyavaḥ ||",
    "GV01rv_hn08u:1116": "RV_8,023.12a sa tvaṃ na ūrjām pate rayiṃ rāsva suvīryam |",
    "GV01rv_hn08u:1117": "RV_8,023.12c prāva nas toke tanaye samatsv ā ||",
    "GV01rv_hn08u:1118": "RV_8,023.13a yad vā u viśpatiḥ śitaḥ suprīto manuṣo viśi |",
    "GV01rv_hn08u:1119": "RV_8,023.13c viśved agniḥ prati rakṣāṃsi sedhati ||",
    "GV01rv_hn08u:1120": "RV_8,023.14a śruṣṭy agne navasya me stomasya vīra viśpate |",
    "GV01rv_hn08u:1121": "RV_8,023.14c ni māyinas tapuṣā rakṣaso daha ||",
    "GV01rv_hn08u:1122": "RV_8,023.15a na tasya māyayā cana ripur īśīta martyaḥ |",
    "GV01rv_hn08u:1123": "RV_8,023.15c yo agnaye dadāśa havyadātibhiḥ ||",
    "GV01rv_hn08u:1124": "RV_8,023.16a vyaśvas tvā vasuvidam ukṣaṇyur aprīṇād ṛṣiḥ |",
    "GV01rv_hn08u:1125": "RV_8,023.16c maho rāye tam u tvā sam idhīmahi ||",
    "GV01rv_hn08u:1126": "RV_8,023.17a uśanā kāvyas tvā ni hotāram asādayat |",
    "GV01rv_hn08u:1127": "RV_8,023.17c āyajiṃ tvā manave jātavedasam ||",
    "GV01rv_hn08u:1128": "RV_8,023.18a viśve hi tvā sajoṣaso devāso dūtam akrata |",
    "GV01rv_hn08u:1129": "RV_8,023.18c śruṣṭī deva prathamo yajñiyo bhuvaḥ ||",
    "GV01rv_hn08u:1130": "RV_8,023.19a imaṃ ghā vīro amṛtaṃ dūtaṃ kṛṇvīta martyaḥ |",
    "GV01rv_hn08u:1131": "RV_8,023.19c pāvakaṃ kṛṣṇavartaniṃ vihāyasam ||",
    "GV01rv_hn08u:1132": "RV_8,023.20a taṃ huvema yatasrucaḥ subhāsaṃ śukraśociṣam |",
    "GV01rv_hn08u:1133": "RV_8,023.20c viśām agnim ajaram pratnam īḍyam ||",
    "GV01rv_hn08u:1134": "RV_8,023.21a yo asmai havyadātibhir āhutim marto 'vidhat |",
    "GV01rv_hn08u:1135": "RV_8,023.21c bhūri poṣaṃ sa dhatte vīravad yaśaḥ ||",
    "GV01rv_hn08u:1136": "RV_8,023.22a prathamaṃ jātavedasam agniṃ yajñeṣu pūrvyam |",
    "GV01rv_hn08u:1137": "RV_8,023.22c prati srug eti namasā haviṣmatī ||",
    "GV01rv_hn08u:1138": "RV_8,023.23a ābhir vidhemāgnaye jyeṣṭhābhir vyaśvavat |",
    "GV01rv_hn08u:1139": "RV_8,023.23c maṃhiṣṭhābhir matibhiḥ śukraśociṣe ||",
    "GV01rv_hn08u:1140": "RV_8,023.24a nūnam arca vihāyase stomebhi sthūrayūpavat |",
    "GV01rv_hn08u:1141": "RV_8,023.24c ṛṣe vaiyaśva damyāyāgnaye ||",
    "GV01rv_hn08u:1142": "RV_8,023.25a atithim mānuṣāṇāṃ sūnuṃ vanaspatīnām |",
    "GV01rv_hn08u:1143": "RV_8,023.25c viprā agnim avase pratnam īḷate ||",
    "GV01rv_hn08u:1144": "RV_8,023.26a maho viśvāṃ abhi ṣato 'bhi havyāni mānuṣā |",
    "GV01rv_hn08u:1145": "RV_8,023.26c agne ni ṣatsi namasādhi barhiṣi ||",
    "GV01rv_hn08u:1146": "RV_8,023.27a vaṃsvā no vāryā puru vaṃsva rāyaḥ puruspṛhaḥ |",
    "GV01rv_hn08u:1147": "RV_8,023.27c suvīryasya prajāvato yaśasvataḥ ||",
    "GV01rv_hn08u:1148": "RV_8,023.28a tvaṃ varo suṣāmṇe 'gne janāya codaya |",
    "GV01rv_hn08u:1149": "RV_8,023.28c sadā vaso rātiṃ yaviṣṭha śaśvate ||",
    "GV01rv_hn08u:1150": "RV_8,023.29a tvaṃ hi supratūr asi tvaṃ no gomatīr iṣaḥ |",
    "GV01rv_hn08u:1151": "RV_8,023.29c maho rāyaḥ sātim agne apā vṛdhi ||",
    "GV01rv_hn08u:1152": "RV_8,023.30a agne tvaṃ yaśā asy ā mitrāvaruṇā vaha |",
    "GV01rv_hn08u:1153": "RV_8,023.30c ṛtāvānā samrājā pūtadakṣasā ||",
    "GV01rv_hn08u:1154": "RV_8,024.01a sakhāya ā śiṣāmahi brahmendrāya vajriṇe |",
    "GV01rv_hn08u:1155": "RV_8,024.01c stuṣa ū ṣu vo nṛtamāya dhṛṣṇave ||",
    "GV01rv_hn08u:1156": "RV_8,024.02a śavasā hy asi śruto vṛtrahatyena vṛtrahā |",
    "GV01rv_hn08u:1157": "RV_8,024.02c maghair maghono ati śūra dāśasi ||",
    "GV01rv_hn08u:1158": "RV_8,024.03a sa na stavāna ā bhara rayiṃ citraśravastamam |",
    "GV01rv_hn08u:1159": "RV_8,024.03c nireke cid yo harivo vasur dadiḥ ||",
    "GV01rv_hn08u:1160": "RV_8,024.04a ā nirekam uta priyam indra darṣi janānām |",
    "GV01rv_hn08u:1161": "RV_8,024.04c dhṛṣatā dhṛṣṇo stavamāna ā bhara ||",
    "GV01rv_hn08u:1162": "RV_8,024.05a na te savyaṃ na dakṣiṇaṃ hastaṃ varanta āmuraḥ |",
    "GV01rv_hn08u:1163": "RV_8,024.05c na paribādho harivo gaviṣṭiṣu ||",
    "GV01rv_hn08u:1164": "RV_8,024.06a ā tvā gobhir iva vrajaṃ gīrbhir ṛṇomy adrivaḥ |",
    "GV01rv_hn08u:1165": "RV_8,024.06c ā smā kāmaṃ jaritur ā manaḥ pṛṇa ||",
    "GV01rv_hn08u:1166": "RV_8,024.07a viśvāni viśvamanaso dhiyā no vṛtrahantama |",
    "GV01rv_hn08u:1167": "RV_8,024.07c ugra praṇetar adhi ṣū vaso gahi ||",
    "GV01rv_hn08u:1168": "RV_8,024.08a vayaṃ te asya vṛtrahan vidyāma śūra navyasaḥ |",
    "GV01rv_hn08u:1169": "RV_8,024.08c vaso spārhasya puruhūta rādhasaḥ ||",
    "GV01rv_hn08u:1170": "RV_8,024.09a indra yathā hy asti te 'parītaṃ nṛto śavaḥ |",
    "GV01rv_hn08u:1171": "RV_8,024.09c amṛktā rātiḥ puruhūta dāśuṣe ||",
    "GV01rv_hn08u:1172": "RV_8,024.10a ā vṛṣasva mahāmaha mahe nṛtama rādhase |",
    "GV01rv_hn08u:1173": "RV_8,024.10c dṛḷhaś cid dṛhya maghavan maghattaye ||",
    "GV01rv_hn08u:1174": "RV_8,024.11a nū anyatrā cid adrivas tvan no jagmur āśasaḥ |",
    "GV01rv_hn08u:1175": "RV_8,024.11c maghavañ chagdhi tava tan na ūtibhiḥ ||",
    "GV01rv_hn08u:1176": "RV_8,024.12a nahy aṅga nṛto tvad anyaṃ vindāmi rādhase |",
    "GV01rv_hn08u:1177": "RV_8,024.12c rāye dyumnāya śavase ca girvaṇaḥ ||",
    "GV01rv_hn08u:1178": "RV_8,024.13a endum indrāya siñcata pibāti somyam madhu |",
    "GV01rv_hn08u:1179": "RV_8,024.13c pra rādhasā codayāte mahitvanā ||",
    "GV01rv_hn08u:1180": "RV_8,024.14a upo harīṇām patiṃ dakṣam pṛñcantam abravam |",
    "GV01rv_hn08u:1181": "RV_8,024.14c nūnaṃ śrudhi stuvato aśvyasya ||",
    "GV01rv_hn08u:1182": "RV_8,024.15a nahy aṅga purā cana jajñe vīrataras tvat |",
    "GV01rv_hn08u:1183": "RV_8,024.15c nakī rāyā naivathā na bhandanā ||",
    "GV01rv_hn08u:1184": "RV_8,024.16a ed u madhvo madintaraṃ siñca vādhvaryo andhasaḥ |",
    "GV01rv_hn08u:1185": "RV_8,024.16c evā hi vīra stavate sadāvṛdhaḥ ||",
    "GV01rv_hn08u:1186": "RV_8,024.17a indra sthātar harīṇāṃ nakiṣ ṭe pūrvyastutim |",
    "GV01rv_hn08u:1187": "RV_8,024.17c ud ānaṃśa śavasā na bhandanā ||",
    "GV01rv_hn08u:1188": "RV_8,024.18a taṃ vo vājānām patim ahūmahi śravasyavaḥ |",
    "GV01rv_hn08u:1189": "RV_8,024.18c aprāyubhir yajñebhir vāvṛdhenyam ||",
    "GV01rv_hn08u:1190": "RV_8,024.19a eto nv indraṃ stavāma sakhāya stomyaṃ naram |",
    "GV01rv_hn08u:1191": "RV_8,024.19c kṛṣṭīr yo viśvā abhy asty eka it ||",
    "GV01rv_hn08u:1192": "RV_8,024.20a agorudhāya gaviṣe dyukṣāya dasmyaṃ vacaḥ |",
    "GV01rv_hn08u:1193": "RV_8,024.20c ghṛtāt svādīyo madhunaś ca vocata ||",
    "GV01rv_hn08u:1194": "RV_8,024.21a yasyāmitāni vīryā na rādhaḥ paryetave |",
    "GV01rv_hn08u:1195": "RV_8,024.21c jyotir na viśvam abhy asti dakṣiṇā ||",
    "GV01rv_hn08u:1196": "RV_8,024.22a stuhīndraṃ vyaśvavad anūrmiṃ vājinaṃ yamam |",
    "GV01rv_hn08u:1197": "RV_8,024.22c aryo gayam maṃhamānaṃ vi dāśuṣe ||",
    "GV01rv_hn08u:1198": "RV_8,024.23a evā nūnam upa stuhi vaiyaśva daśamaṃ navam |",
    "GV01rv_hn08u:1199": "RV_8,024.23c suvidvāṃsaṃ carkṛtyaṃ caraṇīnām ||",
    "GV01rv_hn08u:1200": "RV_8,024.24a vetthā hi nirṛtīnāṃ vajrahasta parivṛjam |",
    "GV01rv_hn08u:1201": "RV_8,024.24c ahar-ahaḥ śundhyuḥ paripadām iva ||",
    "GV01rv_hn08u:1202": "RV_8,024.25a tad indrāva ā bhara yenā daṃsiṣṭha kṛtvane |",
    "GV01rv_hn08u:1203": "RV_8,024.25c dvitā kutsāya śiśnatho ni codaya ||",
    "GV01rv_hn08u:1204": "RV_8,024.26a tam u tvā nūnam īmahe navyaṃ daṃsiṣṭha sanyase |",
    "GV01rv_hn08u:1205": "RV_8,024.26c sa tvaṃ no viśvā abhimātīḥ sakṣaṇiḥ ||",
    "GV01rv_hn08u:1206": "RV_8,024.27a ya ṛkṣād aṃhaso mucad yo vāryāt sapta sindhuṣu |",
    "GV01rv_hn08u:1207": "RV_8,024.27c vadhar dāsasya tuvinṛmṇa nīnamaḥ ||",
    "GV01rv_hn08u:1208": "RV_8,024.28a yathā varo suṣāmṇe sanibhya āvaho rayim |",
    "GV01rv_hn08u:1209": "RV_8,024.28c vyaśvebhyaḥ subhage vājinīvati ||",
    "GV01rv_hn08u:1210": "RV_8,024.29a ā nāryasya dakṣiṇā vyaśvāṃ etu sominaḥ |",
    "GV01rv_hn08u:1211": "RV_8,024.29c sthūraṃ ca rādhaḥ śatavat sahasravat ||",
    "GV01rv_hn08u:1212": "RV_8,024.30a yat tvā pṛcchād ījānaḥ kuhayā kuhayākṛte |",
    "GV01rv_hn08u:1213": "RV_8,024.30c eṣo apaśrito valo gomatīm ava tiṣṭhati ||",
    "GV01rv_hn08u:1214": "RV_8,025.01a tā vāṃ viśvasya gopā devā deveṣu yajñiyā |",
    "GV01rv_hn08u:1215": "RV_8,025.01c ṛtāvānā yajase pūtadakṣasā ||",
    "GV01rv_hn08u:1216": "RV_8,025.02a mitrā tanā na rathyā varuṇo yaś ca sukratuḥ |",
    "GV01rv_hn08u:1217": "RV_8,025.02c sanāt sujātā tanayā dhṛtavratā ||",
    "GV01rv_hn08u:1218": "RV_8,025.03a tā mātā viśvavedasāsuryāya pramahasā |",
    "GV01rv_hn08u:1219": "RV_8,025.03c mahī jajānāditir ṛtāvarī ||",
    "GV01rv_hn08u:1220": "RV_8,025.04a mahāntā mitrāvaruṇā samrājā devāv asurā |",
    "GV01rv_hn08u:1221": "RV_8,025.04c ṛtāvānāv ṛtam ā ghoṣato bṛhat ||",
    "GV01rv_hn08u:1222": "RV_8,025.05a napātā śavaso mahaḥ sūnū dakṣasya sukratū |",
    "GV01rv_hn08u:1223": "RV_8,025.05c sṛpradānū iṣo vāstv adhi kṣitaḥ ||",
    "GV01rv_hn08u:1224": "RV_8,025.06a saṃ yā dānūni yemathur divyāḥ pārthivīr iṣaḥ |",
    "GV01rv_hn08u:1225": "RV_8,025.06c nabhasvatīr ā vāṃ carantu vṛṣṭayaḥ ||",
    "GV01rv_hn08u:1226": "RV_8,025.07a adhi yā bṛhato divo 'bhi yūtheva paśyataḥ |",
    "GV01rv_hn08u:1227": "RV_8,025.07c ṛtāvānā samrājā namase hitā ||",
    "GV01rv_hn08u:1228": "RV_8,025.08a ṛtāvānā ni ṣedatuḥ sāmrājyāya sukratū |",
    "GV01rv_hn08u:1229": "RV_8,025.08c dhṛtavratā kṣatriyā kṣatram āśatuḥ ||",
    "GV01rv_hn08u:1230": "RV_8,025.09a akṣṇaś cid gātuvittarānulbaṇena cakṣasā |",
    "GV01rv_hn08u:1231": "RV_8,025.09c ni cin miṣantā nicirā ni cikyatuḥ ||",
    "GV01rv_hn08u:1232": "RV_8,025.10a uta no devy aditir uruṣyatāṃ nāsatyā |",
    "GV01rv_hn08u:1233": "RV_8,025.10c uruṣyantu maruto vṛddhaśavasaḥ ||",
    "GV01rv_hn08u:1234": "RV_8,025.11a te no nāvam uruṣyata divā naktaṃ sudānavaḥ |",
    "GV01rv_hn08u:1235": "RV_8,025.11c ariṣyanto ni pāyubhiḥ sacemahi ||",
    "GV01rv_hn08u:1236": "RV_8,025.12a aghnate viṣṇave vayam ariṣyantaḥ sudānave |",
    "GV01rv_hn08u:1237": "RV_8,025.12c śrudhi svayāvan sindho pūrvacittaye ||",
    "GV01rv_hn08u:1238": "RV_8,025.13a tad vāryaṃ vṛṇīmahe variṣṭhaṃ gopayatyam |",
    "GV01rv_hn08u:1239": "RV_8,025.13c mitro yat pānti varuṇo yad aryamā ||",
    "GV01rv_hn08u:1240": "RV_8,025.14a uta naḥ sindhur apāṃ tan marutas tad aśvinā |",
    "GV01rv_hn08u:1241": "RV_8,025.14c indro viṣṇur mīḍhvāṃsaḥ sajoṣasaḥ ||",
    "GV01rv_hn08u:1242": "RV_8,025.15a te hi ṣmā vanuṣo naro 'bhimātiṃ kayasya cit |",
    "GV01rv_hn08u:1243": "RV_8,025.15c tigmaṃ na kṣodaḥ pratighnanti bhūrṇayaḥ ||",
    "GV01rv_hn08u:1244": "RV_8,025.16a ayam eka itthā purūru caṣṭe vi viśpatiḥ |",
    "GV01rv_hn08u:1245": "RV_8,025.16c tasya vratāny anu vaś carāmasi ||",
    "GV01rv_hn08u:1246": "RV_8,025.17a anu pūrvāṇy okyā sāmrājyasya saścima |",
    "GV01rv_hn08u:1247": "RV_8,025.17c mitrasya vratā varuṇasya dīrghaśrut ||",
    "GV01rv_hn08u:1248": "RV_8,025.18a pari yo raśminā divo 'ntān mame pṛthivyāḥ |",
    "GV01rv_hn08u:1249": "RV_8,025.18c ubhe ā paprau rodasī mahitvā ||",
    "GV01rv_hn08u:1250": "RV_8,025.19a ud u ṣya śaraṇe divo jyotir ayaṃsta sūryaḥ |",
    "GV01rv_hn08u:1251": "RV_8,025.19c agnir na śukraḥ samidhāna āhutaḥ ||",
    "GV01rv_hn08u:1252": "RV_8,025.20a vaco dīrghaprasadmanīśe vājasya gomataḥ |",
    "GV01rv_hn08u:1253": "RV_8,025.20c īśe hi pitvo 'viṣasya dāvane ||",
    "GV01rv_hn08u:1254": "RV_8,025.21a tat sūryaṃ rodasī ubhe doṣā vastor upa bruve |",
    "GV01rv_hn08u:1255": "RV_8,025.21c bhojeṣv asmāṃ abhy uc carā sadā ||",
    "GV01rv_hn08u:1256": "RV_8,025.22a ṛjram ukṣaṇyāyane rajataṃ harayāṇe |",
    "GV01rv_hn08u:1257": "RV_8,025.22c rathaṃ yuktam asanāma suṣāmaṇi ||",
    "GV01rv_hn08u:1258": "RV_8,025.23a tā me aśvyānāṃ harīṇāṃ nitośanā |",
    "GV01rv_hn08u:1259": "RV_8,025.23c uto nu kṛtvyānāṃ nṛvāhasā ||",
    "GV01rv_hn08u:1260": "RV_8,025.24a smadabhīśū kaśāvantā viprā naviṣṭhayā matī |",
    "GV01rv_hn08u:1261": "RV_8,025.24c maho vājināv arvantā sacāsanam ||",
    "GV01rv_hn08u:1262": "RV_8,026.01a yuvor u ṣū rathaṃ huve sadhastutyāya sūriṣu |",
    "GV01rv_hn08u:1263": "RV_8,026.01c atūrtadakṣā vṛṣaṇā vṛṣaṇvasū ||",
    "GV01rv_hn08u:1264": "RV_8,026.02a yuvaṃ varo suṣāmṇe mahe tane nāsatyā |",
    "GV01rv_hn08u:1265": "RV_8,026.02c avobhir yātho vṛṣaṇā vṛṣaṇvasū ||",
    "GV01rv_hn08u:1266": "RV_8,026.03a tā vām adya havāmahe havyebhir vājinīvasū |",
    "GV01rv_hn08u:1267": "RV_8,026.03c pūrvīr iṣa iṣayantāv ati kṣapaḥ ||",
    "GV01rv_hn08u:1268": "RV_8,026.04a ā vāṃ vāhiṣṭho aśvinā ratho yātu śruto narā |",
    "GV01rv_hn08u:1269": "RV_8,026.04c upa stomān turasya darśathaḥ śriye ||",
    "GV01rv_hn08u:1270": "RV_8,026.05a juhurāṇā cid aśvinā manyethāṃ vṛṣaṇvasū |",
    "GV01rv_hn08u:1271": "RV_8,026.05c yuvaṃ hi rudrā parṣatho ati dviṣaḥ ||",
    "GV01rv_hn08u:1272": "RV_8,026.06a dasrā hi viśvam ānuṣaṅ makṣūbhiḥ paridīyathaḥ |",
    "GV01rv_hn08u:1273": "RV_8,026.06c dhiyañjinvā madhuvarṇā śubhas patī ||",
    "GV01rv_hn08u:1274": "RV_8,026.07a upa no yātam aśvinā rāyā viśvapuṣā saha |",
    "GV01rv_hn08u:1275": "RV_8,026.07c maghavānā suvīrāv anapacyutā ||",
    "GV01rv_hn08u:1276": "RV_8,026.08a ā me asya pratīvyam indranāsatyā gatam |",
    "GV01rv_hn08u:1277": "RV_8,026.08c devā devebhir adya sacanastamā ||",
    "GV01rv_hn08u:1278": "RV_8,026.09a vayaṃ hi vāṃ havāmaha ukṣaṇyanto vyaśvavat |",
    "GV01rv_hn08u:1279": "RV_8,026.09c sumatibhir upa viprāv ihā gatam ||",
    "GV01rv_hn08u:1280": "RV_8,026.10a aśvinā sv ṛṣe stuhi kuvit te śravato havam |",
    "GV01rv_hn08u:1281": "RV_8,026.10c nedīyasaḥ kūḷayātaḥ paṇīṃr uta ||",
    "GV01rv_hn08u:1282": "RV_8,026.11a vaiyaśvasya śrutaṃ naroto me asya vedathaḥ |",
    "GV01rv_hn08u:1283": "RV_8,026.11c sajoṣasā varuṇo mitro aryamā ||",
    "GV01rv_hn08u:1284": "RV_8,026.12a yuvādattasya dhiṣṇyā yuvānītasya sūribhiḥ |",
    "GV01rv_hn08u:1285": "RV_8,026.12c ahar-ahar vṛṣaṇa mahyaṃ śikṣatam ||",
    "GV01rv_hn08u:1286": "RV_8,026.13a yo vāṃ yajñebhir āvṛto 'dhivastrā vadhūr iva |",
    "GV01rv_hn08u:1287": "RV_8,026.13c saparyantā śubhe cakrāte aśvinā ||",
    "GV01rv_hn08u:1288": "RV_8,026.14a yo vām uruvyacastamaṃ ciketati nṛpāyyam |",
    "GV01rv_hn08u:1289": "RV_8,026.14c vartir aśvinā pari yātam asmayū ||",
    "GV01rv_hn08u:1290": "RV_8,026.15a asmabhyaṃ su vṛṣaṇvasū yātaṃ vartir nṛpāyyam |",
    "GV01rv_hn08u:1291": "RV_8,026.15c viṣudruheva yajñam ūhathur girā ||",
    "GV01rv_hn08u:1292": "RV_8,026.16a vāhiṣṭho vāṃ havānāṃ stomo dūto huvan narā |",
    "GV01rv_hn08u:1293": "RV_8,026.16c yuvābhyām bhūtv aśvinā ||",
    "GV01rv_hn08u:1294": "RV_8,026.17a yad ado divo arṇava iṣo vā madatho gṛhe |",
    "GV01rv_hn08u:1295": "RV_8,026.17c śrutam in me amartyā ||",
    "GV01rv_hn08u:1296": "RV_8,026.18a uta syā śvetayāvarī vāhiṣṭhā vāṃ nadīnām |",
    "GV01rv_hn08u:1297": "RV_8,026.18c sindhur hiraṇyavartaniḥ ||",
    "GV01rv_hn08u:1298": "RV_8,026.19a smad etayā sukīrtyāśvinā śvetayā dhiyā |",
    "GV01rv_hn08u:1299": "RV_8,026.19c vahethe śubhrayāvānā ||",
    "GV01rv_hn08u:1300": "RV_8,026.20a yukṣvā hi tvaṃ rathāsahā yuvasva poṣyā vaso |",
    "GV01rv_hn08u:1301": "RV_8,026.20c ān no vāyo madhu pibāsmākaṃ savanā gahi ||",
    "GV01rv_hn08u:1302": "RV_8,026.21a tava vāyav ṛtaspate tvaṣṭur jāmātar adbhuta |",
    "GV01rv_hn08u:1303": "RV_8,026.21c avāṃsy ā vṛṇīmahe ||",
    "GV01rv_hn08u:1304": "RV_8,026.22a tvaṣṭur jāmātaraṃ vayam īśānaṃ rāya īmahe |",
    "GV01rv_hn08u:1305": "RV_8,026.22c sutāvanto vāyuṃ dyumnā janāsaḥ ||",
    "GV01rv_hn08u:1306": "RV_8,026.23a vāyo yāhi śivā divo vahasvā su svaśvyam |",
    "GV01rv_hn08u:1307": "RV_8,026.23c vahasva mahaḥ pṛthupakṣasā rathe ||",
    "GV01rv_hn08u:1308": "RV_8,026.24a tvāṃ hi supsarastamaṃ nṛṣadaneṣu hūmahe |",
    "GV01rv_hn08u:1309": "RV_8,026.24c grāvāṇaṃ nāśvapṛṣṭham maṃhanā ||",
    "GV01rv_hn08u:1310": "RV_8,026.25a sa tvaṃ no deva manasā vāyo mandāno agriyaḥ |",
    "GV01rv_hn08u:1311": "RV_8,026.25c kṛdhi vājāṃ apo dhiyaḥ ||",
    "GV01rv_hn08u:1312": "RV_8,027.01a agnir ukthe purohito grāvāṇo barhir adhvare |",
    "GV01rv_hn08u:1313": "RV_8,027.01c ṛcā yāmi maruto brahmaṇas patiṃ devāṃ avo vareṇyam ||",
    "GV01rv_hn08u:1314": "RV_8,027.02a ā paśuṃ gāsi pṛthivīṃ vanaspatīn uṣāsā naktam oṣadhīḥ |",
    "GV01rv_hn08u:1315": "RV_8,027.02c viśve ca no vasavo viśvavedaso dhīnām bhūta prāvitāraḥ ||",
    "GV01rv_hn08u:1316": "RV_8,027.03a pra sū na etv adhvaro 'gnā deveṣu pūrvyaḥ |",
    "GV01rv_hn08u:1317": "RV_8,027.03c ādityeṣu pra varuṇe dhṛtavrate marutsu viśvabhānuṣu ||",
    "GV01rv_hn08u:1318": "RV_8,027.04a viśve hi ṣmā manave viśvavedaso bhuvan vṛdhe riśādasaḥ |",
    "GV01rv_hn08u:1319": "RV_8,027.04c ariṣṭebhiḥ pāyubhir viśvavedaso yantā no 'vṛkaṃ chardiḥ ||",
    "GV01rv_hn08u:1320": "RV_8,027.05a ā no adya samanaso gantā viśve sajoṣasaḥ |",
    "GV01rv_hn08u:1321": "RV_8,027.05c ṛcā girā maruto devy adite sadane pastye mahi ||",
    "GV01rv_hn08u:1322": "RV_8,027.06a abhi priyā maruto yā vo aśvyā havyā mitra prayāthana |",
    "GV01rv_hn08u:1323": "RV_8,027.06c ā barhir indro varuṇas turā nara ādityāsaḥ sadantu naḥ ||",
    "GV01rv_hn08u:1324": "RV_8,027.07a vayaṃ vo vṛktabarhiṣo hitaprayasa ānuṣak |",
    "GV01rv_hn08u:1325": "RV_8,027.07c sutasomāso varuṇa havāmahe manuṣvad iddhāgnayaḥ ||",
    "GV01rv_hn08u:1326": "RV_8,027.08a ā pra yāta maruto viṣṇo aśvinā pūṣan mākīnayā dhiyā |",
    "GV01rv_hn08u:1327": "RV_8,027.08c indra ā yātu prathamaḥ saniṣyubhir vṛṣā yo vṛtrahā gṛṇe ||",
    "GV01rv_hn08u:1328": "RV_8,027.09a vi no devāso adruho 'cchidraṃ śarma yacchata |",
    "GV01rv_hn08u:1329": "RV_8,027.09c na yad dūrād vasavo nū cid antito varūtham ādadharṣati ||",
    "GV01rv_hn08u:1330": "RV_8,027.10a asti hi vaḥ sajātyaṃ riśādaso devāso asty āpyam |",
    "GV01rv_hn08u:1331": "RV_8,027.10c pra ṇaḥ pūrvasmai suvitāya vocata makṣū sumnāya navyase ||",
    "GV01rv_hn08u:1332": "RV_8,027.11a idā hi va upastutim idā vāmasya bhaktaye |",
    "GV01rv_hn08u:1333": "RV_8,027.11c upa vo viśvavedaso namasyur āṃ asṛkṣy anyām iva ||",
    "GV01rv_hn08u:1334": "RV_8,027.12a ud u ṣya vaḥ savitā supraṇītayo 'sthād ūrdhvo vareṇyaḥ |",
    "GV01rv_hn08u:1335": "RV_8,027.12c ni dvipādaś catuṣpādo arthino 'viśran patayiṣṇavaḥ ||",
    "GV01rv_hn08u:1336": "RV_8,027.13a devaṃ-devaṃ vo 'vase devaṃ-devam abhiṣṭaye |",
    "GV01rv_hn08u:1337": "RV_8,027.13c devaṃ-devaṃ huvema vājasātaye gṛṇanto devyā dhiyā ||",
    "GV01rv_hn08u:1338": "RV_8,027.14a devāso hi ṣmā manave samanyavo viśve sākaṃ sarātayaḥ |",
    "GV01rv_hn08u:1339": "RV_8,027.14c te no adya te aparaṃ tuce tu no bhavantu varivovidaḥ ||",
    "GV01rv_hn08u:1340": "RV_8,027.15a pra vaḥ śaṃsāmy adruhaḥ saṃstha upastutīnām |",
    "GV01rv_hn08u:1341": "RV_8,027.15c na taṃ dhūrtir varuṇa mitra martyaṃ yo vo dhāmabhyo 'vidhat",
    "GV01rv_hn08u:1342": "RV_8,027.16a pra sa kṣayaṃ tirate vi mahīr iṣo yo vo varāya dāśati |",
    "GV01rv_hn08u:1343": "RV_8,027.16c pra prajābhir jāyate dharmaṇas pary ariṣṭaḥ sarva edhate ||",
    "GV01rv_hn08u:1344": "RV_8,027.17a ṛte sa vindate yudhaḥ sugebhir yāty adhvanaḥ |",
    "GV01rv_hn08u:1345": "RV_8,027.17c aryamā mitro varuṇaḥ sarātayo yaṃ trāyante sajoṣasaḥ ||",
    "GV01rv_hn08u:1346": "RV_8,027.18a ajre cid asmai kṛṇuthā nyañcanaṃ durge cid ā susaraṇam |",
    "GV01rv_hn08u:1347": "RV_8,027.18c eṣā cid asmād aśaniḥ paro nu sāsredhantī vi naśyatu ||",
    "GV01rv_hn08u:1348": "RV_8,027.19a yad adya sūrya udyati priyakṣatrā ṛtaṃ dadha |",
    "GV01rv_hn08u:1349": "RV_8,027.19c yan nimruci prabudhi viśvavedaso yad vā madhyandine divaḥ ||",
    "GV01rv_hn08u:1350": "RV_8,027.20a yad vābhipitve asurā ṛtaṃ yate chardir yema vi dāśuṣe |",
    "GV01rv_hn08u:1351": "RV_8,027.20c vayaṃ tad vo vasavo viśvavedasa upa stheyāma madhya ā ||",
    "GV01rv_hn08u:1352": "RV_8,027.21a yad adya sūra udite yan madhyandina ātuci |",
    "GV01rv_hn08u:1353": "RV_8,027.21c vāmaṃ dhattha manave viśvavedaso juhvānāya pracetase ||",
    "GV01rv_hn08u:1354": "RV_8,027.22a vayaṃ tad vaḥ samrāja ā vṛṇīmahe putro na bahupāyyam |",
    "GV01rv_hn08u:1355": "RV_8,027.22c aśyāma tad ādityā juhvato havir yena vasyo 'naśāmahai ||",
    "GV01rv_hn08u:1356": "RV_8,028.01a ye triṃśati trayas paro devāso barhir āsadan |",
    "GV01rv_hn08u:1357": "RV_8,028.01c vidann aha dvitāsanan ||",
    "GV01rv_hn08u:1358": "RV_8,028.02a varuṇo mitro aryamā smadrātiṣāco agnayaḥ |",
    "GV01rv_hn08u:1359": "RV_8,028.02c patnīvanto vaṣaṭkṛtāḥ ||",
    "GV01rv_hn08u:1360": "RV_8,028.03a te no gopā apācyās ta udak ta itthā nyak |",
    "GV01rv_hn08u:1361": "RV_8,028.03c purastāt sarvayā viśā ||",
    "GV01rv_hn08u:1362": "RV_8,028.04a yathā vaśanti devās tathed asat tad eṣāṃ nakir ā minat |",
    "GV01rv_hn08u:1363": "RV_8,028.04c arāvā cana martyaḥ ||",
    "GV01rv_hn08u:1364": "RV_8,028.05a saptānāṃ sapta ṛṣṭayaḥ sapta dyumnāny eṣām |",
    "GV01rv_hn08u:1365": "RV_8,028.05c sapto adhi śriyo dhire ||",
    "GV01rv_hn08u:1366": "RV_8,029.01a babhrur eko viṣuṇaḥ sūnaro yuvāñjy aṅkte hiraṇyayam ||",
    "GV01rv_hn08u:1367": "RV_8,029.02a yonim eka ā sasāda dyotano 'ntar deveṣu medhiraḥ ||",
    "GV01rv_hn08u:1368": "RV_8,029.03a vāśīm eko bibharti hasta āyasīm antar deveṣu nidhruviḥ ||",
    "GV01rv_hn08u:1369": "RV_8,029.04a vajram eko bibharti hasta āhitaṃ tena vṛtrāṇi jighnate ||",
    "GV01rv_hn08u:1370": "RV_8,029.05a tigmam eko bibharti hasta āyudhaṃ śucir ugro jalāṣabheṣajaḥ ||",
    "GV01rv_hn08u:1371": "RV_8,029.06a patha ekaḥ pīpāya taskaro yathāṃ eṣa veda nidhīnām ||",
    "GV01rv_hn08u:1372": "RV_8,029.07a trīṇy eka urugāyo vi cakrame yatra devāso madanti ||",
    "GV01rv_hn08u:1373": "RV_8,029.08a vibhir dvā carata ekayā saha pra pravāseva vasataḥ ||",
    "GV01rv_hn08u:1374": "RV_8,029.09a sado dvā cakrāte upamā divi samrājā sarpirāsutī ||",
    "GV01rv_hn08u:1375": "RV_8,029.10a arcanta eke mahi sāma manvata tena sūryam arocayan ||",
    "GV01rv_hn08u:1376": "RV_8,030.01a nahi vo asty arbhako devāso na kumārakaḥ |",
    "GV01rv_hn08u:1377": "RV_8,030.01c viśve satomahānta it ||",
    "GV01rv_hn08u:1378": "RV_8,030.02a iti stutāso asathā riśādaso ye stha trayaś ca triṃśac ca |",
    "GV01rv_hn08u:1379": "RV_8,030.02c manor devā yajñiyāsaḥ ||",
    "GV01rv_hn08u:1380": "RV_8,030.03a te nas trādhvaṃ te 'vata ta u no adhi vocata |",
    "GV01rv_hn08u:1381": "RV_8,030.03c mā naḥ pathaḥ pitryān mānavād adhi dūraṃ naiṣṭa parāvataḥ ||",
    "GV01rv_hn08u:1382": "RV_8,030.04a ye devāsa iha sthana viśve vaiśvānarā uta |",
    "GV01rv_hn08u:1383": "RV_8,030.04c asmabhyaṃ śarma sapratho gave 'śvāya yacchata ||",
    "GV01rv_hn08u:1384": "RV_8,031.01a yo yajāti yajāta it sunavac ca pacāti ca |",
    "GV01rv_hn08u:1385": "RV_8,031.01c brahmed indrasya cākanat ||",
    "GV01rv_hn08u:1386": "RV_8,031.02a puroḷāśaṃ yo asmai somaṃ rarata āśiram |",
    "GV01rv_hn08u:1387": "RV_8,031.02c pād it taṃ śakro aṃhasaḥ ||",
    "GV01rv_hn08u:1388": "RV_8,031.03a tasya dyumāṃ asad ratho devajūtaḥ sa śūśuvat |",
    "GV01rv_hn08u:1389": "RV_8,031.03c viśvā vanvann amitriyā ||",
    "GV01rv_hn08u:1390": "RV_8,031.04a asya prajāvatī gṛhe 'saścantī dive-dive |",
    "GV01rv_hn08u:1391": "RV_8,031.04c iḷā dhenumatī duhe ||",
    "GV01rv_hn08u:1392": "RV_8,031.05a yā dampatī samanasā sunuta ā ca dhāvataḥ |",
    "GV01rv_hn08u:1393": "RV_8,031.05c devāso nityayāśirā ||",
    "GV01rv_hn08u:1394": "RV_8,031.06a prati prāśavyāṃ itaḥ samyañcā barhir āśāte |",
    "GV01rv_hn08u:1395": "RV_8,031.06c na tā vājeṣu vāyataḥ ||",
    "GV01rv_hn08u:1396": "RV_8,031.07a na devānām api hnutaḥ sumatiṃ na jugukṣataḥ |",
    "GV01rv_hn08u:1397": "RV_8,031.07c śravo bṛhad vivāsataḥ ||",
    "GV01rv_hn08u:1398": "RV_8,031.08a putriṇā tā kumāriṇā viśvam āyur vy aśnutaḥ |",
    "GV01rv_hn08u:1399": "RV_8,031.08c ubhā hiraṇyapeśasā ||",
    "GV01rv_hn08u:1400": "RV_8,031.09a vītihotrā kṛtadvasū daśasyantāmṛtāya kam |",
    "GV01rv_hn08u:1401": "RV_8,031.09c sam ūdho romaśaṃ hato deveṣu kṛṇuto duvaḥ ||",
    "GV01rv_hn08u:1402": "RV_8,031.10a ā śarma parvatānāṃ vṛṇīmahe nadīnām |",
    "GV01rv_hn08u:1403": "RV_8,031.10c ā viṣṇoḥ sacābhuvaḥ ||",
    "GV01rv_hn08u:1404": "RV_8,031.11a aitu pūṣā rayir bhagaḥ svasti sarvadhātamaḥ |",
    "GV01rv_hn08u:1405": "RV_8,031.11c urur adhvā svastaye ||",
    "GV01rv_hn08u:1406": "RV_8,031.12a aramatir anarvaṇo viśvo devasya manasā |",
    "GV01rv_hn08u:1407": "RV_8,031.12c ādityānām aneha it ||",
    "GV01rv_hn08u:1408": "RV_8,031.13a yathā no mitro aryamā varuṇaḥ santi gopāḥ |",
    "GV01rv_hn08u:1409": "RV_8,031.13c sugā ṛtasya panthāḥ ||",
    "GV01rv_hn08u:1410": "RV_8,031.14a agniṃ vaḥ pūrvyaṃ girā devam īḷe vasūnām |",
    "GV01rv_hn08u:1411": "RV_8,031.14c saparyantaḥ purupriyam mitraṃ na kṣetrasādhasam ||",
    "GV01rv_hn08u:1412": "RV_8,031.15a makṣū devavato rathaḥ śūro vā pṛtsu kāsu cit |",
    "GV01rv_hn08u:1413": "RV_8,031.15c devānāṃ ya in mano yajamāna iyakṣaty abhīd ayajvano bhuvat ||",
    "GV01rv_hn08u:1414": "RV_8,031.16a na yajamāna riṣyasi na sunvāna na devayo |",
    "GV01rv_hn08u:1415": "RV_8,031.16c devānāṃ ya in mano yajamāna iyakṣaty abhīd ayajvano bhuvat ||",
    "GV01rv_hn08u:1416": "RV_8,031.17a nakiṣ ṭaṃ karmaṇā naśan na pra yoṣan na yoṣati |",
    "GV01rv_hn08u:1417": "RV_8,031.17c devānāṃ ya in mano yajamāna iyakṣaty abhīd ayajvano bhuvat ||",
    "GV01rv_hn08u:1418": "RV_8,031.18a asad atra suvīryam uta tyad āśvaśvyam |",
    "GV01rv_hn08u:1419": "RV_8,031.18c devānāṃ ya in mano yajamāna iyakṣaty abhīd ayajvano bhuvat ||",
    "GV01rv_hn08u:1420": "RV_8,032.01a pra kṛtāny ṛjīṣiṇaḥ kaṇvā indrasya gāthayā |",
    "GV01rv_hn08u:1421": "RV_8,032.01c made somasya vocata ||",
    "GV01rv_hn08u:1422": "RV_8,032.02a yaḥ sṛbindam anarśanim pipruṃ dāsam ahīśuvam |",
    "GV01rv_hn08u:1423": "RV_8,032.02c vadhīd ugro riṇann apaḥ ||",
    "GV01rv_hn08u:1424": "RV_8,032.03a ny arbudasya viṣṭapaṃ varṣmāṇam bṛhatas tira |",
    "GV01rv_hn08u:1425": "RV_8,032.03c kṛṣe tad indra pauṃsyam ||",
    "GV01rv_hn08u:1426": "RV_8,032.04a prati śrutāya vo dhṛṣat tūrṇāśaṃ na girer adhi |",
    "GV01rv_hn08u:1427": "RV_8,032.04c huve suśipram ūtaye ||",
    "GV01rv_hn08u:1428": "RV_8,032.05a sa gor aśvasya vi vrajam mandānaḥ somyebhyaḥ |",
    "GV01rv_hn08u:1429": "RV_8,032.05c puraṃ na śūra darṣasi ||",
    "GV01rv_hn08u:1430": "RV_8,032.06a yadi me rāraṇaḥ suta ukthe vā dadhase canaḥ |",
    "GV01rv_hn08u:1431": "RV_8,032.06c ārād upa svadhā gahi ||",
    "GV01rv_hn08u:1432": "RV_8,032.07a vayaṃ ghā te api ṣmasi stotāra indra girvaṇaḥ |",
    "GV01rv_hn08u:1433": "RV_8,032.07c tvaṃ no jinva somapāḥ ||",
    "GV01rv_hn08u:1434": "RV_8,032.08a uta naḥ pitum ā bhara saṃrarāṇo avikṣitam |",
    "GV01rv_hn08u:1435": "RV_8,032.08c maghavan bhūri te vasu ||",
    "GV01rv_hn08u:1436": "RV_8,032.09a uta no gomatas kṛdhi hiraṇyavato aśvinaḥ |",
    "GV01rv_hn08u:1437": "RV_8,032.09c iḷābhiḥ saṃ rabhemahi ||",
    "GV01rv_hn08u:1438": "RV_8,032.10a bṛbadukthaṃ havāmahe sṛprakarasnam ūtaye |",
    "GV01rv_hn08u:1439": "RV_8,032.10c sādhu kṛṇvantam avase ||",
    "GV01rv_hn08u:1440": "RV_8,032.11a yaḥ saṃsthe cic chatakratur ād īṃ kṛṇoti vṛtrahā |",
    "GV01rv_hn08u:1441": "RV_8,032.11c jaritṛbhyaḥ purūvasuḥ ||",
    "GV01rv_hn08u:1442": "RV_8,032.12a sa naḥ śakraś cid ā śakad dānavāṃ antarābharaḥ |",
    "GV01rv_hn08u:1443": "RV_8,032.12c indro viśvābhir ūtibhiḥ ||",
    "GV01rv_hn08u:1444": "RV_8,032.13a yo rāyo 'vanir mahān supāraḥ sunvataḥ sakhā |",
    "GV01rv_hn08u:1445": "RV_8,032.13c tam indram abhi gāyata ||",
    "GV01rv_hn08u:1446": "RV_8,032.14a āyantāram mahi sthiram pṛtanāsu śravojitam |",
    "GV01rv_hn08u:1447": "RV_8,032.14c bhūrer īśānam ojasā ||",
    "GV01rv_hn08u:1448": "RV_8,032.15a nakir asya śacīnāṃ niyantā sūnṛtānām |",
    "GV01rv_hn08u:1449": "RV_8,032.15c nakir vaktā na dād iti ||",
    "GV01rv_hn08u:1450": "RV_8,032.16a na nūnam brahmaṇām ṛṇam prāśūnām asti sunvatām |",
    "GV01rv_hn08u:1451": "RV_8,032.16c na somo apratā pape ||",
    "GV01rv_hn08u:1452": "RV_8,032.17a panya id upa gāyata panya ukthāni śaṃsata |",
    "GV01rv_hn08u:1453": "RV_8,032.17c brahmā kṛṇota panya it ||",
    "GV01rv_hn08u:1454": "RV_8,032.18a panya ā dardirac chatā sahasrā vājy avṛtaḥ |",
    "GV01rv_hn08u:1455": "RV_8,032.18c indro yo yajvano vṛdhaḥ ||",
    "GV01rv_hn08u:1456": "RV_8,032.19a vi ṣū cara svadhā anu kṛṣṭīnām anv āhuvaḥ |",
    "GV01rv_hn08u:1457": "RV_8,032.19c indra piba sutānām ||",
    "GV01rv_hn08u:1458": "RV_8,032.20a piba svadhainavānām uta yas tugrye sacā |",
    "GV01rv_hn08u:1459": "RV_8,032.20c utāyam indra yas tava ||",
    "GV01rv_hn08u:1460": "RV_8,032.21a atīhi manyuṣāviṇaṃ suṣuvāṃsam upāraṇe |",
    "GV01rv_hn08u:1461": "RV_8,032.21c imaṃ rātaṃ sutam piba ||",
    "GV01rv_hn08u:1462": "RV_8,032.22a ihi tisraḥ parāvata ihi pañca janāṃ ati |",
    "GV01rv_hn08u:1463": "RV_8,032.22c dhenā indrāvacākaśat ||",
    "GV01rv_hn08u:1464": "RV_8,032.23a sūryo raśmiṃ yathā sṛjā tvā yacchantu me giraḥ |",
    "GV01rv_hn08u:1465": "RV_8,032.23c nimnam āpo na sadhryak ||",
    "GV01rv_hn08u:1466": "RV_8,032.24a adhvaryav ā tu hi ṣiñca somaṃ vīrāya śipriṇe |",
    "GV01rv_hn08u:1467": "RV_8,032.24c bharā sutasya pītaye ||",
    "GV01rv_hn08u:1468": "RV_8,032.25a ya udnaḥ phaligam bhinan nyak sindhūṃr avāsṛjat |",
    "GV01rv_hn08u:1469": "RV_8,032.25c yo goṣu pakvaṃ dhārayat ||",
    "GV01rv_hn08u:1470": "RV_8,032.26a ahan vṛtram ṛcīṣama aurṇavābham ahīśuvam |",
    "GV01rv_hn08u:1471": "RV_8,032.26c himenāvidhyad arbudam ||",
    "GV01rv_hn08u:1472": "RV_8,032.27a pra va ugrāya niṣṭure 'ṣāḷhāya prasakṣiṇe |",
    "GV01rv_hn08u:1473": "RV_8,032.27c devattam brahma gāyata ||",
    "GV01rv_hn08u:1474": "RV_8,032.28a yo viśvāny abhi vratā somasya made andhasaḥ |",
    "GV01rv_hn08u:1475": "RV_8,032.28c indro deveṣu cetati ||",
    "GV01rv_hn08u:1476": "RV_8,032.29a iha tyā sadhamādyā harī hiraṇyakeśyā |",
    "GV01rv_hn08u:1477": "RV_8,032.29c voḷhām abhi prayo hitam ||",
    "GV01rv_hn08u:1478": "RV_8,032.30a arvāñcaṃ tvā puruṣṭuta priyamedhastutā harī |",
    "GV01rv_hn08u:1479": "RV_8,032.30c somapeyāya vakṣataḥ ||",
    "GV01rv_hn08u:1480": "RV_8,033.01a vayaṃ gha tvā sutāvanta āpo na vṛktabarhiṣaḥ |",
    "GV01rv_hn08u:1481": "RV_8,033.01c pavitrasya prasravaṇeṣu vṛtrahan pari stotāra āsate ||",
    "GV01rv_hn08u:1482": "RV_8,033.02a svaranti tvā sute naro vaso nireka ukthinaḥ |",
    "GV01rv_hn08u:1483": "RV_8,033.02c kadā sutaṃ tṛṣāṇa oka ā gama indra svabdīva vaṃsagaḥ ||",
    "GV01rv_hn08u:1484": "RV_8,033.03a kaṇvebhir dhṛṣṇav ā dhṛṣad vājaṃ darṣi sahasriṇam |",
    "GV01rv_hn08u:1485": "RV_8,033.03c piśaṅgarūpam maghavan vicarṣaṇe makṣū gomantam īmahe ||",
    "GV01rv_hn08u:1486": "RV_8,033.04a pāhi gāyāndhaso mada indrāya medhyātithe |",
    "GV01rv_hn08u:1487": "RV_8,033.04c yaḥ sammiślo haryor yaḥ sute sacā vajrī ratho hiraṇyayaḥ ||",
    "GV01rv_hn08u:1488": "RV_8,033.05a yaḥ suṣavyaḥ sudakṣiṇa ino yaḥ sukratur gṛṇe |",
    "GV01rv_hn08u:1489": "RV_8,033.05c ya ākaraḥ sahasrā yaḥ śatāmagha indro yaḥ pūrbhid āritaḥ ||",
    "GV01rv_hn08u:1490": "RV_8,033.06a yo dhṛṣito yo 'vṛto yo asti śmaśruṣu śritaḥ |",
    "GV01rv_hn08u:1491": "RV_8,033.06c vibhūtadyumnaś cyavanaḥ puruṣṭutaḥ kratvā gaur iva śākinaḥ ||",
    "GV01rv_hn08u:1492": "RV_8,033.07a ka īṃ veda sute sacā pibantaṃ kad vayo dadhe |",
    "GV01rv_hn08u:1493": "RV_8,033.07c ayaṃ yaḥ puro vibhinatty ojasā mandānaḥ śipry andhasaḥ ||",
    "GV01rv_hn08u:1494": "RV_8,033.08a dānā mṛgo na vāraṇaḥ purutrā carathaṃ dadhe |",
    "GV01rv_hn08u:1495": "RV_8,033.08c nakiṣ ṭvā ni yamad ā sute gamo mahāṃś carasy ojasā ||",
    "GV01rv_hn08u:1496": "RV_8,033.09a ya ugraḥ sann aniṣṭṛta sthiro raṇāya saṃskṛtaḥ |",
    "GV01rv_hn08u:1497": "RV_8,033.09c yadi stotur maghavā śṛṇavad dhavaṃ nendro yoṣaty ā gamat ||",
    "GV01rv_hn08u:1498": "RV_8,033.10a satyam itthā vṛṣed asi vṛṣajūtir no 'vṛtaḥ |",
    "GV01rv_hn08u:1499": "RV_8,033.10c vṛṣā hy ugra śṛṇviṣe parāvati vṛṣo arvāvati śrutaḥ ||",
    "GV01rv_hn08u:1500": "RV_8,033.11a vṛṣaṇas te abhīśavo vṛṣā kaśā hiraṇyayī |",
    "GV01rv_hn08u:1501": "RV_8,033.11c vṛṣā ratho maghavan vṛṣaṇā harī vṛṣā tvaṃ śatakrato ||",
    "GV01rv_hn08u:1502": "RV_8,033.12a vṛṣā sotā sunotu te vṛṣann ṛjīpinn ā bhara |",
    "GV01rv_hn08u:1503": "RV_8,033.12c vṛṣā dadhanve vṛṣaṇaṃ nadīṣv ā tubhyaṃ sthātar harīṇām ||",
    "GV01rv_hn08u:1504": "RV_8,033.13a endra yāhi pītaye madhu śaviṣṭha somyam |",
    "GV01rv_hn08u:1505": "RV_8,033.13c nāyam acchā maghavā śṛṇavad giro brahmokthā ca sukratuḥ ||",
    "GV01rv_hn08u:1506": "RV_8,033.14a vahantu tvā ratheṣṭhām ā harayo rathayujaḥ |",
    "GV01rv_hn08u:1507": "RV_8,033.14c tiraś cid aryaṃ savanāni vṛtrahann anyeṣāṃ yā śatakrato ||",
    "GV01rv_hn08u:1508": "RV_8,033.15a asmākam adyāntamaṃ stomaṃ dhiṣva mahāmaha |",
    "GV01rv_hn08u:1509": "RV_8,033.15c asmākaṃ te savanā santu śantamā madāya dyukṣa somapāḥ ||",
    "GV01rv_hn08u:1510": "RV_8,033.16a nahi ṣas tava no mama śāstre anyasya raṇyati |",
    "GV01rv_hn08u:1511": "RV_8,033.16c yo asmān vīra ānayat ||",
    "GV01rv_hn08u:1512": "RV_8,033.17a indraś cid ghā tad abravīt striyā aśāsyam manaḥ |",
    "GV01rv_hn08u:1513": "RV_8,033.17c uto aha kratuṃ raghum ||",
    "GV01rv_hn08u:1514": "RV_8,033.18a saptī cid ghā madacyutā mithunā vahato ratham |",
    "GV01rv_hn08u:1515": "RV_8,033.18c eved dhūr vṛṣṇa uttarā ||",
    "GV01rv_hn08u:1516": "RV_8,033.19a adhaḥ paśyasva mopari saṃtarām pādakau hara |",
    "GV01rv_hn08u:1517": "RV_8,033.19c mā te kaśaplakau dṛśan strī hi brahmā babhūvitha ||",
    "GV01rv_hn08u:1518": "RV_8,034.01a endra yāhi haribhir upa kaṇvasya suṣṭutim |",
    "GV01rv_hn08u:1519": "RV_8,034.01c divo amuṣya śāsato divaṃ yaya divāvaso ||",
    "GV01rv_hn08u:1520": "RV_8,034.02a ā tvā grāvā vadann iha somī ghoṣeṇa yacchatu |",
    "GV01rv_hn08u:1521": "RV_8,034.02c divo amuṣya śāsato divaṃ yaya divāvaso ||",
    "GV01rv_hn08u:1522": "RV_8,034.03a atrā vi nemir eṣām urāṃ na dhūnute vṛkaḥ |",
    "GV01rv_hn08u:1523": "RV_8,034.03c divo amuṣya śāsato divaṃ yaya divāvaso ||",
    "GV01rv_hn08u:1524": "RV_8,034.04a ā tvā kaṇvā ihāvase havante vājasātaye |",
    "GV01rv_hn08u:1525": "RV_8,034.04c divo amuṣya śāsato divaṃ yaya divāvaso ||",
    "GV01rv_hn08u:1526": "RV_8,034.05a dadhāmi te sutānāṃ vṛṣṇe na pūrvapāyyam |",
    "GV01rv_hn08u:1527": "RV_8,034.05c divo amuṣya śāsato divaṃ yaya divāvaso ||",
    "GV01rv_hn08u:1528": "RV_8,034.06a smatpurandhir na ā gahi viśvatodhīr na ūtaye |",
    "GV01rv_hn08u:1529": "RV_8,034.06c divo amuṣya śāsato divaṃ yaya divāvaso ||",
    "GV01rv_hn08u:1530": "RV_8,034.07a ā no yāhi mahemate sahasrote śatāmagha |",
    "GV01rv_hn08u:1531": "RV_8,034.07c divo amuṣya śāsato divaṃ yaya divāvaso ||",
    "GV01rv_hn08u:1532": "RV_8,034.08a ā tvā hotā manurhito devatrā vakṣad īḍyaḥ |",
    "GV01rv_hn08u:1533": "RV_8,034.08c divo amuṣya śāsato divaṃ yaya divāvaso ||",
    "GV01rv_hn08u:1534": "RV_8,034.09a ā tvā madacyutā harī śyenam pakṣeva vakṣataḥ |",
    "GV01rv_hn08u:1535": "RV_8,034.09c divo amuṣya śāsato divaṃ yaya divāvaso ||",
    "GV01rv_hn08u:1536": "RV_8,034.10a ā yāhy arya ā pari svāhā somasya pītaye |",
    "GV01rv_hn08u:1537": "RV_8,034.10c divo amuṣya śāsato divaṃ yaya divāvaso ||",
    "GV01rv_hn08u:1538": "RV_8,034.11a ā no yāhy upaśruty uktheṣu raṇayā iha |",
    "GV01rv_hn08u:1539": "RV_8,034.11c divo amuṣya śāsato divaṃ yaya divāvaso ||",
    "GV01rv_hn08u:1540": "RV_8,034.12a sarūpair ā su no gahi sambhṛtaiḥ sambhṛtāśvaḥ |",
    "GV01rv_hn08u:1541": "RV_8,034.12c divo amuṣya śāsato divaṃ yaya divāvaso ||",
    "GV01rv_hn08u:1542": "RV_8,034.13a ā yāhi parvatebhyaḥ samudrasyādhi viṣṭapaḥ |",
    "GV01rv_hn08u:1543": "RV_8,034.13c divo amuṣya śāsato divaṃ yaya divāvaso ||",
    "GV01rv_hn08u:1544": "RV_8,034.14a ā no gavyāny aśvyā sahasrā śūra dardṛhi |",
    "GV01rv_hn08u:1545": "RV_8,034.14c divo amuṣya śāsato divaṃ yaya divāvaso ||",
    "GV01rv_hn08u:1546": "RV_8,034.15a ā naḥ sahasraśo bharāyutāni śatāni ca |",
    "GV01rv_hn08u:1547": "RV_8,034.15c divo amuṣya śāsato divaṃ yaya divāvaso ||",
    "GV01rv_hn08u:1548": "RV_8,034.16a ā yad indraś ca dadvahe sahasraṃ vasurociṣaḥ |",
    "GV01rv_hn08u:1549": "RV_8,034.16c ojiṣṭham aśvyam paśum ||",
    "GV01rv_hn08u:1550": "RV_8,034.17a ya ṛjrā vātaraṃhaso 'ruṣāso raghuṣyadaḥ |",
    "GV01rv_hn08u:1551": "RV_8,034.17c bhrājante sūryā iva ||",
    "GV01rv_hn08u:1552": "RV_8,034.18a pārāvatasya rātiṣu dravaccakreṣv āśuṣu |",
    "GV01rv_hn08u:1553": "RV_8,034.18c tiṣṭhaṃ vanasya madhya ā ||",
    "GV01rv_hn08u:1554": "RV_8,035.01a agninendreṇa varuṇena viṣṇunādityai rudrair vasubhiḥ sacābhuvā |",
    "GV01rv_hn08u:1555": "RV_8,035.01c sajoṣasā uṣasā sūryeṇa ca somam pibatam aśvinā ||",
    "GV01rv_hn08u:1556": "RV_8,035.02a viśvābhir dhībhir bhuvanena vājinā divā pṛthivyādribhiḥ",
    "GV01rv_hn08u:1557": "sacābhuvā |",
    "GV01rv_hn08u:1558": "RV_8,035.02c sajoṣasā uṣasā sūryeṇa ca somam pibatam aśvinā ||",
    "GV01rv_hn08u:1559": "RV_8,035.03a viśvair devais tribhir ekādaśair ihādbhir marudbhir bhṛgubhiḥ sacābhuvā |",
    "GV01rv_hn08u:1560": "RV_8,035.03c sajoṣasā uṣasā sūryeṇa ca somam pibatam aśvinā ||",
    "GV01rv_hn08u:1561": "RV_8,035.04a juṣethāṃ yajñam bodhataṃ havasya me viśveha devau savanāva gacchatam |",
    "GV01rv_hn08u:1562": "RV_8,035.04c sajoṣasā uṣasā sūryeṇa ceṣaṃ no voḷham aśvinā ||",
    "GV01rv_hn08u:1563": "RV_8,035.05a stomaṃ juṣethāṃ yuvaśeva kanyanāṃ viśveha devau savanāva gacchatam |",
    "GV01rv_hn08u:1564": "RV_8,035.05c sajoṣasā uṣasā sūryeṇa ceṣaṃ no voḷham aśvinā ||",
    "GV01rv_hn08u:1565": "RV_8,035.06a giro juṣethām adhvaraṃ juṣethāṃ viśveha devau savanāva gacchatam |",
    "GV01rv_hn08u:1566": "RV_8,035.06c sajoṣasā uṣasā sūryeṇa ceṣaṃ no voḷham aśvinā ||",
    "GV01rv_hn08u:1567": "RV_8,035.07a hāridraveva patatho vaned upa somaṃ sutam mahiṣevāva gacchathaḥ |",
    "GV01rv_hn08u:1568": "RV_8,035.07c sajoṣasā uṣasā sūryeṇa ca trir vartir yātam aśvinā ||",
    "GV01rv_hn08u:1569": "RV_8,035.08a haṃsāv iva patatho adhvagāv iva somaṃ sutam mahiṣevāva gacchathaḥ |",
    "GV01rv_hn08u:1570": "RV_8,035.08c sajoṣasā uṣasā sūryeṇa ca trir vartir yātam aśvinā ||",
    "GV01rv_hn08u:1571": "RV_8,035.09a śyenāv iva patatho havyadātaye somaṃ sutam mahiṣevāva gacchathaḥ |",
    "GV01rv_hn08u:1572": "RV_8,035.09c sajoṣasā uṣasā sūryeṇa ca trir vartir yātam aśvinā ||",
    "GV01rv_hn08u:1573": "RV_8,035.10a pibataṃ ca tṛpṇutaṃ cā ca gacchatam prajāṃ ca dhattaṃ",
    "GV01rv_hn08u:1574": "draviṇaṃ ca dhattam |",
    "GV01rv_hn08u:1575": "RV_8,035.10c sajoṣasā uṣasā sūryeṇa corjaṃ no dhattam aśvinā ||",
    "GV01rv_hn08u:1576": "RV_8,035.11a jayataṃ ca pra stutaṃ ca pra cāvatam prajāṃ ca dhattaṃ draviṇaṃ ca dhattam |",
    "GV01rv_hn08u:1577": "RV_8,035.11c sajoṣasā uṣasā sūryeṇa corjaṃ no dhattam aśvinā ||",
    "GV01rv_hn08u:1578": "RV_8,035.12a hataṃ ca śatrūn yatataṃ ca mitriṇaḥ prajāṃ ca dhattaṃ",
    "GV01rv_hn08u:1579": "draviṇaṃ ca dhattam |",
    "GV01rv_hn08u:1580": "RV_8,035.12c sajoṣasā uṣasā sūryeṇa corjaṃ no dhattam aśvinā ||",
    "GV01rv_hn08u:1581": "RV_8,035.13a mitrāvaruṇavantā uta dharmavantā marutvantā jaritur gacchatho",
    "GV01rv_hn08u:1582": "havam |",
    "GV01rv_hn08u:1583": "RV_8,035.13c sajoṣasā uṣasā sūryeṇa cādityair yātam aśvinā ||",
    "GV01rv_hn08u:1584": "RV_8,035.14a aṅgirasvantā uta viṣṇuvantā marutvantā jaritur gacchatho",
    "GV01rv_hn08u:1585": "havam |",
    "GV01rv_hn08u:1586": "RV_8,035.14c sajoṣasā uṣasā sūryeṇa cādityair yātam aśvinā ||",
    "GV01rv_hn08u:1587": "RV_8,035.15a ṛbhumantā vṛṣaṇā vājavantā marutvantā jaritur gacchatho havam",
    "GV01rv_hn08u:1588": "RV_8,035.15c sajoṣasā uṣasā sūryeṇa cādityair yātam aśvinā ||",
    "GV01rv_hn08u:1589": "RV_8,035.16a brahma jinvatam uta jinvataṃ dhiyo hataṃ rakṣāṃsi sedhatam amīvāḥ |",
    "GV01rv_hn08u:1590": "RV_8,035.16c sajoṣasā uṣasā sūryeṇa ca somaṃ sunvato aśvinā ||",
    "GV01rv_hn08u:1591": "RV_8,035.17a kṣatraṃ jinvatam uta jinvataṃ nṝn hataṃ rakṣāṃsi sedhatam amīvāḥ |",
    "GV01rv_hn08u:1592": "RV_8,035.17c sajoṣasā uṣasā sūryeṇa ca somaṃ sunvato aśvinā ||",
    "GV01rv_hn08u:1593": "RV_8,035.18a dhenūr jinvatam uta jinvataṃ viśo hataṃ rakṣāṃsi sedhatam amīvāḥ |",
    "GV01rv_hn08u:1594": "RV_8,035.18c sajoṣasā uṣasā sūryeṇa ca somaṃ sunvato aśvinā ||",
    "GV01rv_hn08u:1595": "RV_8,035.19a atrer iva śṛṇutam pūrvyastutiṃ śyāvāśvasya sunvato madacyutā",
    "GV01rv_hn08u:1596": "RV_8,035.19c sajoṣasā uṣasā sūryeṇa cāśvinā tiroahnyam ||",
    "GV01rv_hn08u:1597": "RV_8,035.20a sargāṃ iva sṛjataṃ suṣṭutīr upa śyāvāśvasya sunvato madacyutā |",
    "GV01rv_hn08u:1598": "RV_8,035.20c sajoṣasā uṣasā sūryeṇa cāśvinā tiroahnyam ||",
    "GV01rv_hn08u:1599": "RV_8,035.21a raśmīṃr iva yacchatam adhvarāṃ upa śyāvāśvasya sunvato madacyutā |",
    "GV01rv_hn08u:1600": "RV_8,035.21c sajoṣasā uṣasā sūryeṇa cāśvinā tiroahnyam ||",
    "GV01rv_hn08u:1601": "RV_8,035.22a arvāg rathaṃ ni yacchatam pibataṃ somyam madhu |",
    "GV01rv_hn08u:1602": "RV_8,035.22c ā yātam aśvinā gatam avasyur vām ahaṃ huve dhattaṃ ratnāni dāśuṣe ||",
    "GV01rv_hn08u:1603": "RV_8,035.23a namovāke prasthite adhvare narā vivakṣaṇasya pītaye |",
    "GV01rv_hn08u:1604": "RV_8,035.23c ā yātam aśvinā gatam avasyur vām ahaṃ huve dhattaṃ ratnāni dāśuṣe ||",
    "GV01rv_hn08u:1605": "RV_8,035.24a svāhākṛtasya tṛmpataṃ sutasya devāv andhasaḥ |",
    "GV01rv_hn08u:1606": "RV_8,035.24c ā yātam aśvinā gatam avasyur vām ahaṃ huve dhattaṃ ratnāni dāśuṣe ||",
    "GV01rv_hn08u:1607": "RV_8,036.01a avitāsi sunvato vṛktabarhiṣaḥ pibā somam madāya kaṃ śatakrato |",
    "GV01rv_hn08u:1608": "RV_8,036.01c yaṃ te bhāgam adhārayan viśvāḥ sehānaḥ pṛtanā uru jrayaḥ sam apsujin marutvāṃ indra satpate ||",
    "GV01rv_hn08u:1609": "RV_8,036.02a prāva stotāram maghavann ava tvām pibā somam madāya kaṃ",
    "GV01rv_hn08u:1610": "śatakrato |",
    "GV01rv_hn08u:1611": "RV_8,036.02c yaṃ te bhāgam adhārayan viśvāḥ sehānaḥ pṛtanā uru jrayaḥ sam apsujin marutvāṃ indra satpate ||",
    "GV01rv_hn08u:1612": "RV_8,036.03a ūrjā devāṃ avasy ojasā tvām pibā somam madāya kaṃ śatakrato |",
    "GV01rv_hn08u:1613": "RV_8,036.03c yaṃ te bhāgam adhārayan viśvāḥ sehānaḥ pṛtanā uru jrayaḥ sam apsujin marutvāṃ indra satpate ||",
    "GV01rv_hn08u:1614": "RV_8,036.04a janitā divo janitā pṛthivyāḥ pibā somam madāya kaṃ śatakrato",
    "GV01rv_hn08u:1615": "RV_8,036.04c yaṃ te bhāgam adhārayan viśvāḥ sehānaḥ pṛtanā uru jrayaḥ sam apsujin marutvāṃ indra satpate ||",
    "GV01rv_hn08u:1616": "RV_8,036.05a janitāśvānāṃ janitā gavām asi pibā somam madāya kaṃ śatakrato",
    "GV01rv_hn08u:1617": "RV_8,036.05c yaṃ te bhāgam adhārayan viśvāḥ sehānaḥ pṛtanā uru jrayaḥ sam apsujin marutvāṃ indra satpate ||",
    "GV01rv_hn08u:1618": "RV_8,036.06a atrīṇāṃ stomam adrivo mahas kṛdhi pibā somam madāya kaṃ",
    "GV01rv_hn08u:1619": "śatakrato |",
    "GV01rv_hn08u:1620": "RV_8,036.06c yaṃ te bhāgam adhārayan viśvāḥ sehānaḥ pṛtanā uru jrayaḥ sam apsujin marutvāṃ indra satpate ||",
    "GV01rv_hn08u:1621": "RV_8,036.07a śyāvāśvasya sunvatas tathā śṛṇu yathāśṛṇor atreḥ karmāṇi kṛṇvataḥ |",
    "GV01rv_hn08u:1622": "RV_8,036.07c pra trasadasyum āvitha tvam eka in nṛṣāhya indra brahmāṇi",
    "GV01rv_hn08u:1623": "vardhayan ||",
    "GV01rv_hn08u:1624": "RV_8,037.01a predam brahma vṛtratūryeṣv āvitha pra sunvataḥ śacīpata indra viśvābhir ūtibhiḥ",
    "GV01rv_hn08u:1625": "RV_8,037.01d mādhyandinasya savanasya vṛtrahann anedya pibā somasya",
    "GV01rv_hn08u:1626": "vajrivaḥ ||",
    "GV01rv_hn08u:1627": "RV_8,037.02a sehāna ugra pṛtanā abhi druhaḥ śacīpata indra viśvābhir ūtibhiḥ |",
    "GV01rv_hn08u:1628": "RV_8,037.02d mādhyandinasya savanasya vṛtrahann anedya pibā somasya",
    "GV01rv_hn08u:1629": "vajrivaḥ ||",
    "GV01rv_hn08u:1630": "RV_8,037.03a ekarāḷ asya bhuvanasya rājasi śacīpata indra viśvābhir ūtibhiḥ |",
    "GV01rv_hn08u:1631": "RV_8,037.03d mādhyandinasya savanasya vṛtrahann anedya pibā somasya",
    "GV01rv_hn08u:1632": "vajrivaḥ ||",
    "GV01rv_hn08u:1633": "RV_8,037.04a sasthāvānā yavayasi tvam eka ic chacīpata indra viśvābhir ūtibhiḥ |",
    "GV01rv_hn08u:1634": "RV_8,037.04d mādhyandinasya savanasya vṛtrahann anedya pibā somasya",
    "GV01rv_hn08u:1635": "vajrivaḥ ||",
    "GV01rv_hn08u:1636": "RV_8,037.05a kṣemasya ca prayujaś ca tvam īśiṣe śacīpata indra viśvābhir",
    "GV01rv_hn08u:1637": "ūtibhiḥ |",
    "GV01rv_hn08u:1638": "RV_8,037.05d mādhyandinasya savanasya vṛtrahann anedya pibā somasya",
    "GV01rv_hn08u:1639": "vajrivaḥ ||",
    "GV01rv_hn08u:1640": "RV_8,037.06a kṣatrāya tvam avasi na tvam āvitha śacīpata indra viśvābhir",
    "GV01rv_hn08u:1641": "ūtibhiḥ |",
    "GV01rv_hn08u:1642": "RV_8,037.06d mādhyandinasya savanasya vṛtrahann anedya pibā somasya",
    "GV01rv_hn08u:1643": "vajrivaḥ ||",
    "GV01rv_hn08u:1644": "RV_8,037.07a śyāvāśvasya rebhatas tathā śṛṇu yathāśṛṇor atreḥ karmāṇi kṛṇvataḥ |",
    "GV01rv_hn08u:1645": "RV_8,037.07c pra trasadasyum āvitha tvam eka in nṛṣāhya indra kṣatrāṇi",
    "GV01rv_hn08u:1646": "vardhayan ||",
    "GV01rv_hn08u:1647": "RV_8,038.01a yajñasya hi stha ṛtvijā sasnī vājeṣu karmasu |",
    "GV01rv_hn08u:1648": "RV_8,038.01c indrāgnī tasya bodhatam ||",
    "GV01rv_hn08u:1649": "RV_8,038.02a tośāsā rathayāvānā vṛtrahaṇāparājitā |",
    "GV01rv_hn08u:1650": "RV_8,038.02c indrāgnī tasya bodhatam ||",
    "GV01rv_hn08u:1651": "RV_8,038.03a idaṃ vām madiram madhv adhukṣann adribhir naraḥ |",
    "GV01rv_hn08u:1652": "RV_8,038.03c indrāgnī tasya bodhatam ||",
    "GV01rv_hn08u:1653": "RV_8,038.04a juṣethāṃ yajñam iṣṭaye sutaṃ somaṃ sadhastutī |",
    "GV01rv_hn08u:1654": "RV_8,038.04c indrāgnī ā gataṃ narā ||",
    "GV01rv_hn08u:1655": "RV_8,038.05a imā juṣethāṃ savanā yebhir havyāny ūhathuḥ |",
    "GV01rv_hn08u:1656": "RV_8,038.05c indrāgnī ā gataṃ narā ||",
    "GV01rv_hn08u:1657": "RV_8,038.06a imāṃ gāyatravartaniṃ juṣethāṃ suṣṭutim mama |",
    "GV01rv_hn08u:1658": "RV_8,038.06c indrāgnī ā gataṃ narā ||",
    "GV01rv_hn08u:1659": "RV_8,038.07a prātaryāvabhir ā gataṃ devebhir jenyāvasū |",
    "GV01rv_hn08u:1660": "RV_8,038.07c indrāgnī somapītaye ||",
    "GV01rv_hn08u:1661": "RV_8,038.08a śyāvāśvasya sunvato 'trīṇāṃ śṛṇutaṃ havam |",
    "GV01rv_hn08u:1662": "RV_8,038.08c indrāgnī somapītaye ||",
    "GV01rv_hn08u:1663": "RV_8,038.09a evā vām ahva ūtaye yathāhuvanta medhirāḥ |",
    "GV01rv_hn08u:1664": "RV_8,038.09c indrāgnī somapītaye ||",
    "GV01rv_hn08u:1665": "RV_8,038.10a āhaṃ sarasvatīvator indrāgnyor avo vṛṇe |",
    "GV01rv_hn08u:1666": "RV_8,038.10c yābhyāṃ gāyatram ṛcyate ||",
    "GV01rv_hn08u:1667": "RV_8,039.01a agnim astoṣy ṛgmiyam agnim īḷā yajadhyai |",
    "GV01rv_hn08u:1668": "RV_8,039.01c agnir devāṃ anaktu na ubhe hi vidathe kavir antaś carati dūtyaṃ nabhantām anyake same ||",
    "GV01rv_hn08u:1669": "RV_8,039.02a ny agne navyasā vacas tanūṣu śaṃsam eṣām |",
    "GV01rv_hn08u:1670": "RV_8,039.02c ny arātī rarāvṇāṃ viśvā aryo arātīr ito yucchantv āmuro",
    "GV01rv_hn08u:1671": "nabhantām anyake same ||",
    "GV01rv_hn08u:1672": "RV_8,039.03a agne manmāni tubhyaṃ kaṃ ghṛtaṃ na juhva āsani |",
    "GV01rv_hn08u:1673": "RV_8,039.03c sa deveṣu pra cikiddhi tvaṃ hy asi pūrvyaḥ śivo dūto vivasvato nabhantām anyake same ||",
    "GV01rv_hn08u:1674": "RV_8,039.04a tat-tad agnir vayo dadhe yathā-yathā kṛpaṇyati |",
    "GV01rv_hn08u:1675": "RV_8,039.04c ūrjāhutir vasūnāṃ śaṃ ca yoś ca mayo dadhe viśvasyai",
    "GV01rv_hn08u:1676": "devahūtyai nabhantām anyake same ||",
    "GV01rv_hn08u:1677": "RV_8,039.05a sa ciketa sahīyasāgniś citreṇa karmaṇā |",
    "GV01rv_hn08u:1678": "RV_8,039.05c sa hotā śaśvatīnāṃ dakṣiṇābhir abhīvṛta inoti ca pratīvyaṃ nabhantām anyake same ||",
    "GV01rv_hn08u:1679": "RV_8,039.06a agnir jātā devānām agnir veda martānām apīcyam |",
    "GV01rv_hn08u:1680": "RV_8,039.06c agniḥ sa draviṇodā agnir dvārā vy ūrṇute svāhuto navīyasā",
    "GV01rv_hn08u:1681": "nabhantām anyake same ||",
    "GV01rv_hn08u:1682": "RV_8,039.07a agnir deveṣu saṃvasuḥ sa vikṣu yajñiyāsv ā |",
    "GV01rv_hn08u:1683": "RV_8,039.07c sa mudā kāvyā puru viśvam bhūmeva puṣyati devo deveṣu yajñiyo nabhantām anyake same ||",
    "GV01rv_hn08u:1684": "RV_8,039.08a yo agniḥ saptamānuṣaḥ śrito viśveṣu sindhuṣu |",
    "GV01rv_hn08u:1685": "RV_8,039.08c tam āganma tripastyam mandhātur dasyuhantamam agniṃ yajñeṣu pūrvyaṃ nabhantām anyake same ||",
    "GV01rv_hn08u:1686": "RV_8,039.09a agnis trīṇi tridhātūny ā kṣeti vidathā kaviḥ |",
    "GV01rv_hn08u:1687": "RV_8,039.09c sa trīṃr ekādaśāṃ iha yakṣac ca piprayac ca no vipro dūtaḥ pariṣkṛto nabhantām anyake same ||",
    "GV01rv_hn08u:1688": "RV_8,039.10a tvaṃ no agna āyuṣu tvaṃ deveṣu pūrvya vasva eka irajyasi |",
    "GV01rv_hn08u:1689": "RV_8,039.10d tvām āpaḥ parisrutaḥ pari yanti svasetavo nabhantām anyake same ||",
    "GV01rv_hn08u:1690": "RV_8,040.01a indrāgnī yuvaṃ su naḥ sahantā dāsatho rayim |",
    "GV01rv_hn08u:1691": "RV_8,040.01c yena dṛḷhā samatsv ā vīḷu cit sāhiṣīmahy agnir vaneva vāta in nabhantām anyake same ||",
    "GV01rv_hn08u:1692": "RV_8,040.02a nahi vāṃ vavrayāmahe 'thendram id yajāmahe śaviṣṭhaṃ nṛṇāṃ naram |",
    "GV01rv_hn08u:1693": "RV_8,040.02d sa naḥ kadā cid arvatā gamad ā vājasātaye gamad ā medhasātaye nabhantām anyake same ||",
    "GV01rv_hn08u:1694": "RV_8,040.03a tā hi madhyam bharāṇām indrāgnī adhikṣitaḥ |",
    "GV01rv_hn08u:1695": "RV_8,040.03c tā u kavitvanā kavī pṛcchyamānā sakhīyate saṃ dhītam aśnutaṃ",
    "GV01rv_hn08u:1696": "narā nabhantām anyake same ||",
    "GV01rv_hn08u:1697": "RV_8,040.04a abhy arca nabhākavad indrāgnī yajasā girā |",
    "GV01rv_hn08u:1698": "RV_8,040.04c yayor viśvam idaṃ jagad iyaṃ dyauḥ pṛthivī mahy upasthe",
    "GV01rv_hn08u:1699": "bibhṛto vasu nabhantām anyake same ||",
    "GV01rv_hn08u:1700": "RV_8,040.05a pra brahmāṇi nabhākavad indrāgnibhyām irajyata |",
    "GV01rv_hn08u:1701": "RV_8,040.05c yā saptabudhnam arṇavaṃ jihmabāram aporṇuta indra īśāna ojasā nabhantām anyake same ||",
    "GV01rv_hn08u:1702": "RV_8,040.06a api vṛśca purāṇavad vratater iva guṣpitam ojo dāsasya dambhaya |",
    "GV01rv_hn08u:1703": "RV_8,040.06d vayaṃ tad asya sambhṛtaṃ vasv indreṇa vi bhajemahi nabhantām",
    "GV01rv_hn08u:1704": "anyake same ||",
    "GV01rv_hn08u:1705": "RV_8,040.07a yad indrāgnī janā ime vihvayante tanā girā |",
    "GV01rv_hn08u:1706": "RV_8,040.07c asmākebhir nṛbhir vayaṃ sāsahyāma pṛtanyato vanuyāma",
    "GV01rv_hn08u:1707": "vanuṣyato nabhantām anyake same ||",
    "GV01rv_hn08u:1708": "RV_8,040.08a yā nu śvetāv avo diva uccarāta upa dyubhiḥ |",
    "GV01rv_hn08u:1709": "RV_8,040.08c indrāgnyor anu vratam uhānā yanti sindhavo yān sīm bandhād",
    "GV01rv_hn08u:1710": "amuñcatāṃ nabhantām anyake same ||",
    "GV01rv_hn08u:1711": "RV_8,040.09a pūrvīṣ ṭa indropamātayaḥ pūrvīr uta praśastayaḥ sūno hinvasya harivaḥ |",
    "GV01rv_hn08u:1712": "RV_8,040.09d vasvo vīrasyāpṛco yā nu sādhanta no dhiyo nabhantām anyake",
    "GV01rv_hn08u:1713": "same ||",
    "GV01rv_hn08u:1714": "RV_8,040.10a taṃ śiśītā suvṛktibhis tveṣaṃ satvānam ṛgmiyam |",
    "GV01rv_hn08u:1715": "RV_8,040.10c uto nu cid ya ojasā śuṣṇasyāṇḍāni bhedati jeṣat svarvatīr apo nabhantām anyake same ||",
    "GV01rv_hn08u:1716": "RV_8,040.11a taṃ śiśītā svadhvaraṃ satyaṃ satvānam ṛtviyam |",
    "GV01rv_hn08u:1717": "RV_8,040.11c uto nu cid ya ohata āṇḍā śuṣṇasya bhedaty ajaiḥ svarvatīr apo nabhantām anyake same ||",
    "GV01rv_hn08u:1718": "RV_8,040.12a evendrāgnibhyām pitṛvan navīyo mandhātṛvad aṅgirasvad avāci |",
    "GV01rv_hn08u:1719": "RV_8,040.12c tridhātunā śarmaṇā pātam asmān vayaṃ syāma patayo rayīṇām ||",
    "GV01rv_hn08u:1720": "RV_8,041.01a asmā ū ṣu prabhūtaye varuṇāya marudbhyo 'rcā viduṣṭarebhyaḥ |",
    "GV01rv_hn08u:1721": "RV_8,041.01d yo dhītā mānuṣāṇām paśvo gā iva rakṣati nabhantām anyake same",
    "GV01rv_hn08u:1722": "RV_8,041.02a tam ū ṣu samanā girā pitṝṇāṃ ca manmabhiḥ |",
    "GV01rv_hn08u:1723": "RV_8,041.02c nābhākasya praśastibhir yaḥ sindhūnām upodaye saptasvasā sa madhyamo nabhantām anyake same ||",
    "GV01rv_hn08u:1724": "RV_8,041.03a sa kṣapaḥ pari ṣasvaje ny usro māyayā dadhe sa viśvam pari darśataḥ |",
    "GV01rv_hn08u:1725": "RV_8,041.03d tasya venīr anu vratam uṣas tisro avardhayan nabhantām anyake",
    "GV01rv_hn08u:1726": "same ||",
    "GV01rv_hn08u:1727": "RV_8,041.04a yaḥ kakubho nidhārayaḥ pṛthivyām adhi darśataḥ |",
    "GV01rv_hn08u:1728": "RV_8,041.04c sa mātā pūrvyam padaṃ tad varuṇasya saptyaṃ sa hi gopā iveryo nabhantām anyake same ||",
    "GV01rv_hn08u:1729": "RV_8,041.05a yo dhartā bhuvanānāṃ ya usrāṇām apīcyā veda nāmāni guhyā |",
    "GV01rv_hn08u:1730": "RV_8,041.05d sa kaviḥ kāvyā puru rūpaṃ dyaur iva puṣyati nabhantām anyake same ||",
    "GV01rv_hn08u:1731": "RV_8,041.06a yasmin viśvāni kāvyā cakre nābhir iva śritā |",
    "GV01rv_hn08u:1732": "RV_8,041.06c tritaṃ jūtī saparyata vraje gāvo na saṃyuje yuje aśvāṃ",
    "GV01rv_hn08u:1733": "ayukṣata nabhantām anyake same ||",
    "GV01rv_hn08u:1734": "RV_8,041.07a ya āsv atka āśaye viśvā jātāny eṣām |",
    "GV01rv_hn08u:1735": "RV_8,041.07c pari dhāmāni marmṛśad varuṇasya puro gaye viśve devā anu",
    "GV01rv_hn08u:1736": "vrataṃ nabhantām anyake same ||",
    "GV01rv_hn08u:1737": "RV_8,041.08a sa samudro apīcyas turo dyām iva rohati ni yad āsu yajur dadhe |",
    "GV01rv_hn08u:1738": "RV_8,041.08d sa māyā arcinā padāstṛṇān nākam āruhan nabhantām anyake same",
    "GV01rv_hn08u:1739": "RV_8,041.09a yasya śvetā vicakṣaṇā tisro bhūmīr adhikṣitaḥ |",
    "GV01rv_hn08u:1740": "RV_8,041.09c trir uttarāṇi papratur varuṇasya dhruvaṃ sadaḥ sa saptānām irajyati nabhantām anyake same ||",
    "GV01rv_hn08u:1741": "RV_8,041.10a yaḥ śvetāṃ adhinirṇijaś cakre kṛṣṇāṃ anu vratā |",
    "GV01rv_hn08u:1742": "RV_8,041.10c sa dhāma pūrvyam mame ya skambhena vi rodasī ajo na dyām adhārayan nabhantām anyake same ||",
    "GV01rv_hn08u:1743": "RV_8,042.01a astabhnād dyām asuro viśvavedā amimīta varimāṇam pṛthivyāḥ |",
    "GV01rv_hn08u:1744": "RV_8,042.01c āsīdad viśvā bhuvanāni samrāḍ viśvet tāni varuṇasya vratāni ||",
    "GV01rv_hn08u:1745": "RV_8,042.02a evā vandasva varuṇam bṛhantaṃ namasyā dhīram amṛtasya gopām |",
    "GV01rv_hn08u:1746": "RV_8,042.02c sa naḥ śarma trivarūthaṃ vi yaṃsat pātaṃ no dyāvāpṛthivī",
    "GV01rv_hn08u:1747": "upasthe ||",
    "GV01rv_hn08u:1748": "RV_8,042.03a imāṃ dhiyaṃ śikṣamāṇasya deva kratuṃ dakṣaṃ varuṇa saṃ śiśādhi |",
    "GV01rv_hn08u:1749": "RV_8,042.03c yayāti viśvā duritā tarema sutarmāṇam adhi nāvaṃ ruhema ||",
    "GV01rv_hn08u:1750": "RV_8,042.04a ā vāṃ grāvāṇo aśvinā dhībhir viprā acucyavuḥ |",
    "GV01rv_hn08u:1751": "RV_8,042.04c nāsatyā somapītaye nabhantām anyake same ||",
    "GV01rv_hn08u:1752": "RV_8,042.05a yathā vām atrir aśvinā gīrbhir vipro ajohavīt |",
    "GV01rv_hn08u:1753": "RV_8,042.05c nāsatyā somapītaye nabhantām anyake same ||",
    "GV01rv_hn08u:1754": "RV_8,042.06a evā vām ahva ūtaye yathāhuvanta medhirāḥ |",
    "GV01rv_hn08u:1755": "RV_8,042.06c nāsatyā somapītaye nabhantām anyake same ||",
    "GV01rv_hn08u:1756": "RV_8,043.01a ime viprasya vedhaso 'gner astṛtayajvanaḥ |",
    "GV01rv_hn08u:1757": "RV_8,043.01c gira stomāsa īrate ||",
    "GV01rv_hn08u:1758": "RV_8,043.02a asmai te pratiharyate jātavedo vicarṣaṇe |",
    "GV01rv_hn08u:1759": "RV_8,043.02c agne janāmi suṣṭutim ||",
    "GV01rv_hn08u:1760": "RV_8,043.03a ārokā iva ghed aha tigmā agne tava tviṣaḥ |",
    "GV01rv_hn08u:1761": "RV_8,043.03c dadbhir vanāni bapsati ||",
    "GV01rv_hn08u:1762": "RV_8,043.04a harayo dhūmaketavo vātajūtā upa dyavi |",
    "GV01rv_hn08u:1763": "RV_8,043.04c yatante vṛthag agnayaḥ ||",
    "GV01rv_hn08u:1764": "RV_8,043.05a ete tye vṛthag agnaya iddhāsaḥ sam adṛkṣata |",
    "GV01rv_hn08u:1765": "RV_8,043.05c uṣasām iva ketavaḥ ||",
    "GV01rv_hn08u:1766": "RV_8,043.06a kṛṣṇā rajāṃsi patsutaḥ prayāṇe jātavedasaḥ |",
    "GV01rv_hn08u:1767": "RV_8,043.06c agnir yad rodhati kṣami ||",
    "GV01rv_hn08u:1768": "RV_8,043.07a dhāsiṃ kṛṇvāna oṣadhīr bapsad agnir na vāyati |",
    "GV01rv_hn08u:1769": "RV_8,043.07c punar yan taruṇīr api ||",
    "GV01rv_hn08u:1770": "RV_8,043.08a jihvābhir aha nannamad arciṣā jañjaṇābhavan |",
    "GV01rv_hn08u:1771": "RV_8,043.08c agnir vaneṣu rocate ||",
    "GV01rv_hn08u:1772": "RV_8,043.09a apsv agne sadhiṣ ṭava sauṣadhīr anu rudhyase |",
    "GV01rv_hn08u:1773": "RV_8,043.09c garbhe sañ jāyase punaḥ ||",
    "GV01rv_hn08u:1774": "RV_8,043.10a ud agne tava tad ghṛtād arcī rocata āhutam |",
    "GV01rv_hn08u:1775": "RV_8,043.10c niṃsānaṃ juhvo mukhe ||",
    "GV01rv_hn08u:1776": "RV_8,043.11a ukṣānnāya vaśānnāya somapṛṣṭhāya vedhase |",
    "GV01rv_hn08u:1777": "RV_8,043.11c stomair vidhemāgnaye ||",
    "GV01rv_hn08u:1778": "RV_8,043.12a uta tvā namasā vayaṃ hotar vareṇyakrato |",
    "GV01rv_hn08u:1779": "RV_8,043.12c agne samidbhir īmahe ||",
    "GV01rv_hn08u:1780": "RV_8,043.13a uta tvā bhṛguvac chuce manuṣvad agna āhuta |",
    "GV01rv_hn08u:1781": "RV_8,043.13c aṅgirasvad dhavāmahe ||",
    "GV01rv_hn08u:1782": "RV_8,043.14a tvaṃ hy agne agninā vipro vipreṇa san satā |",
    "GV01rv_hn08u:1783": "RV_8,043.14c sakhā sakhyā samidhyase ||",
    "GV01rv_hn08u:1784": "RV_8,043.15a sa tvaṃ viprāya dāśuṣe rayiṃ dehi sahasriṇam |",
    "GV01rv_hn08u:1785": "RV_8,043.15c agne vīravatīm iṣam ||",
    "GV01rv_hn08u:1786": "RV_8,043.16a agne bhrātaḥ sahaskṛta rohidaśva śucivrata |",
    "GV01rv_hn08u:1787": "RV_8,043.16c imaṃ stomaṃ juṣasva me ||",
    "GV01rv_hn08u:1788": "RV_8,043.17a uta tvāgne mama stuto vāśrāya pratiharyate |",
    "GV01rv_hn08u:1789": "RV_8,043.17c goṣṭhaṃ gāva ivāśata ||",
    "GV01rv_hn08u:1790": "RV_8,043.18a tubhyaṃ tā aṅgirastama viśvāḥ sukṣitayaḥ pṛthak |",
    "GV01rv_hn08u:1791": "RV_8,043.18c agne kāmāya yemire ||",
    "GV01rv_hn08u:1792": "RV_8,043.19a agniṃ dhībhir manīṣiṇo medhirāso vipaścitaḥ |",
    "GV01rv_hn08u:1793": "RV_8,043.19c admasadyāya hinvire ||",
    "GV01rv_hn08u:1794": "RV_8,043.20a taṃ tvām ajmeṣu vājinaṃ tanvānā agne adhvaram |",
    "GV01rv_hn08u:1795": "RV_8,043.20c vahniṃ hotāram īḷate ||",
    "GV01rv_hn08u:1796": "RV_8,043.21a purutrā hi sadṛṅṅ asi viśo viśvā anu prabhuḥ |",
    "GV01rv_hn08u:1797": "RV_8,043.21c samatsu tvā havāmahe ||",
    "GV01rv_hn08u:1798": "RV_8,043.22a tam īḷiṣva ya āhuto 'gnir vibhrājate ghṛtaiḥ |",
    "GV01rv_hn08u:1799": "RV_8,043.22c imaṃ naḥ śṛṇavad dhavam ||",
    "GV01rv_hn08u:1800": "RV_8,043.23a taṃ tvā vayaṃ havāmahe śṛṇvantaṃ jātavedasam |",
    "GV01rv_hn08u:1801": "RV_8,043.23c agne ghnantam apa dviṣaḥ ||",
    "GV01rv_hn08u:1802": "RV_8,043.24a viśāṃ rājānam adbhutam adhyakṣaṃ dharmaṇām imam |",
    "GV01rv_hn08u:1803": "RV_8,043.24c agnim īḷe sa u śravat ||",
    "GV01rv_hn08u:1804": "RV_8,043.25a agniṃ viśvāyuvepasam maryaṃ na vājinaṃ hitam |",
    "GV01rv_hn08u:1805": "RV_8,043.25c saptiṃ na vājayāmasi ||",
    "GV01rv_hn08u:1806": "RV_8,043.26a ghnan mṛdhrāṇy apa dviṣo dahan rakṣāṃsi viśvahā |",
    "GV01rv_hn08u:1807": "RV_8,043.26c agne tigmena dīdihi ||",
    "GV01rv_hn08u:1808": "RV_8,043.27a yaṃ tvā janāsa indhate manuṣvad aṅgirastama |",
    "GV01rv_hn08u:1809": "RV_8,043.27c agne sa bodhi me vacaḥ ||",
    "GV01rv_hn08u:1810": "RV_8,043.28a yad agne divijā asy apsujā vā sahaskṛta |",
    "GV01rv_hn08u:1811": "RV_8,043.28c taṃ tvā gīrbhir havāmahe ||",
    "GV01rv_hn08u:1812": "RV_8,043.29a tubhyaṃ ghet te janā ime viśvāḥ sukṣitayaḥ pṛthak |",
    "GV01rv_hn08u:1813": "RV_8,043.29c dhāsiṃ hinvanty attave ||",
    "GV01rv_hn08u:1814": "RV_8,043.30a te ghed agne svādhyo 'hā viśvā nṛcakṣasaḥ |",
    "GV01rv_hn08u:1815": "RV_8,043.30c tarantaḥ syāma durgahā ||",
    "GV01rv_hn08u:1816": "RV_8,043.31a agnim mandram purupriyaṃ śīram pāvakaśociṣam |",
    "GV01rv_hn08u:1817": "RV_8,043.31c hṛdbhir mandrebhir īmahe ||",
    "GV01rv_hn08u:1818": "RV_8,043.32a sa tvam agne vibhāvasuḥ sṛjan sūryo na raśmibhiḥ |",
    "GV01rv_hn08u:1819": "RV_8,043.32c śardhan tamāṃsi jighnase ||",
    "GV01rv_hn08u:1820": "RV_8,043.33a tat te sahasva īmahe dātraṃ yan nopadasyati |",
    "GV01rv_hn08u:1821": "RV_8,043.33c tvad agne vāryaṃ vasu ||",
    "GV01rv_hn08u:1822": "RV_8,044.01a samidhāgniṃ duvasyata ghṛtair bodhayatātithim |",
    "GV01rv_hn08u:1823": "RV_8,044.01c āsmin havyā juhotana ||",
    "GV01rv_hn08u:1824": "RV_8,044.02a agne stomaṃ juṣasva me vardhasvānena manmanā |",
    "GV01rv_hn08u:1825": "RV_8,044.02c prati sūktāni harya naḥ ||",
    "GV01rv_hn08u:1826": "RV_8,044.03a agniṃ dūtam puro dadhe havyavāham upa bruve |",
    "GV01rv_hn08u:1827": "RV_8,044.03c devāṃ ā sādayād iha ||",
    "GV01rv_hn08u:1828": "RV_8,044.04a ut te bṛhanto arcayaḥ samidhānasya dīdivaḥ |",
    "GV01rv_hn08u:1829": "RV_8,044.04c agne śukrāsa īrate ||",
    "GV01rv_hn08u:1830": "RV_8,044.05a upa tvā juhvo mama ghṛtācīr yantu haryata |",
    "GV01rv_hn08u:1831": "RV_8,044.05c agne havyā juṣasva naḥ ||",
    "GV01rv_hn08u:1832": "RV_8,044.06a mandraṃ hotāram ṛtvijaṃ citrabhānuṃ vibhāvasum |",
    "GV01rv_hn08u:1833": "RV_8,044.06c agnim īḷe sa u śravat ||",
    "GV01rv_hn08u:1834": "RV_8,044.07a pratnaṃ hotāram īḍyaṃ juṣṭam agniṃ kavikratum |",
    "GV01rv_hn08u:1835": "RV_8,044.07c adhvarāṇām abhiśriyam ||",
    "GV01rv_hn08u:1836": "RV_8,044.08a juṣāṇo aṅgirastamemā havyāny ānuṣak |",
    "GV01rv_hn08u:1837": "RV_8,044.08c agne yajñaṃ naya ṛtuthā ||",
    "GV01rv_hn08u:1838": "RV_8,044.09a samidhāna u santya śukraśoca ihā vaha |",
    "GV01rv_hn08u:1839": "RV_8,044.09c cikitvān daivyaṃ janam ||",
    "GV01rv_hn08u:1840": "RV_8,044.10a vipraṃ hotāram adruhaṃ dhūmaketuṃ vibhāvasum |",
    "GV01rv_hn08u:1841": "RV_8,044.10c yajñānāṃ ketum īmahe ||",
    "GV01rv_hn08u:1842": "RV_8,044.11a agne ni pāhi nas tvam prati ṣma deva rīṣataḥ |",
    "GV01rv_hn08u:1843": "RV_8,044.11c bhindhi dveṣaḥ sahaskṛta ||",
    "GV01rv_hn08u:1844": "RV_8,044.12a agniḥ pratnena manmanā śumbhānas tanvaṃ svām |",
    "GV01rv_hn08u:1845": "RV_8,044.12c kavir vipreṇa vāvṛdhe ||",
    "GV01rv_hn08u:1846": "RV_8,044.13a ūrjo napātam ā huve 'gnim pāvakaśociṣam |",
    "GV01rv_hn08u:1847": "RV_8,044.13c asmin yajñe svadhvare ||",
    "GV01rv_hn08u:1848": "RV_8,044.14a sa no mitramahas tvam agne śukreṇa śociṣā |",
    "GV01rv_hn08u:1849": "RV_8,044.14c devair ā satsi barhiṣi ||",
    "GV01rv_hn08u:1850": "RV_8,044.15a yo agniṃ tanvo dame devam martaḥ saparyati |",
    "GV01rv_hn08u:1851": "RV_8,044.15c tasmā id dīdayad vasu ||",
    "GV01rv_hn08u:1852": "RV_8,044.16a agnir mūrdhā divaḥ kakut patiḥ pṛthivyā ayam |",
    "GV01rv_hn08u:1853": "RV_8,044.16c apāṃ retāṃsi jinvati ||",
    "GV01rv_hn08u:1854": "RV_8,044.17a ud agne śucayas tava śukrā bhrājanta īrate |",
    "GV01rv_hn08u:1855": "RV_8,044.17c tava jyotīṃṣy arcayaḥ ||",
    "GV01rv_hn08u:1856": "RV_8,044.18a īśiṣe vāryasya hi dātrasyāgne svarpatiḥ |",
    "GV01rv_hn08u:1857": "RV_8,044.18c stotā syāṃ tava śarmaṇi ||",
    "GV01rv_hn08u:1858": "RV_8,044.19a tvām agne manīṣiṇas tvāṃ hinvanti cittibhiḥ |",
    "GV01rv_hn08u:1859": "RV_8,044.19c tvāṃ vardhantu no giraḥ ||",
    "GV01rv_hn08u:1860": "RV_8,044.20a adabdhasya svadhāvato dūtasya rebhataḥ sadā |",
    "GV01rv_hn08u:1861": "RV_8,044.20c agneḥ sakhyaṃ vṛṇīmahe ||",
    "GV01rv_hn08u:1862": "RV_8,044.21a agniḥ śucivratatamaḥ śucir vipraḥ śuciḥ kaviḥ |",
    "GV01rv_hn08u:1863": "RV_8,044.21c śucī rocata āhutaḥ ||",
    "GV01rv_hn08u:1864": "RV_8,044.22a uta tvā dhītayo mama giro vardhantu viśvahā |",
    "GV01rv_hn08u:1865": "RV_8,044.22c agne sakhyasya bodhi naḥ ||",
    "GV01rv_hn08u:1866": "RV_8,044.23a yad agne syām ahaṃ tvaṃ tvaṃ vā ghā syā aham |",
    "GV01rv_hn08u:1867": "RV_8,044.23c syuṣ ṭe satyā ihāśiṣaḥ ||",
    "GV01rv_hn08u:1868": "RV_8,044.24a vasur vasupatir hi kam asy agne vibhāvasuḥ |",
    "GV01rv_hn08u:1869": "RV_8,044.24c syāma te sumatāv api ||",
    "GV01rv_hn08u:1870": "RV_8,044.25a agne dhṛtavratāya te samudrāyeva sindhavaḥ |",
    "GV01rv_hn08u:1871": "RV_8,044.25c giro vāśrāsa īrate ||",
    "GV01rv_hn08u:1872": "RV_8,044.26a yuvānaṃ viśpatiṃ kaviṃ viśvādam puruvepasam |",
    "GV01rv_hn08u:1873": "RV_8,044.26c agniṃ śumbhāmi manmabhiḥ ||",
    "GV01rv_hn08u:1874": "RV_8,044.27a yajñānāṃ rathye vayaṃ tigmajambhāya vīḷave |",
    "GV01rv_hn08u:1875": "RV_8,044.27c stomair iṣemāgnaye ||",
    "GV01rv_hn08u:1876": "RV_8,044.28a ayam agne tve api jaritā bhūtu santya |",
    "GV01rv_hn08u:1877": "RV_8,044.28c tasmai pāvaka mṛḷaya ||",
    "GV01rv_hn08u:1878": "RV_8,044.29a dhīro hy asy admasad vipro na jāgṛviḥ sadā |",
    "GV01rv_hn08u:1879": "RV_8,044.29c agne dīdayasi dyavi ||",
    "GV01rv_hn08u:1880": "RV_8,044.30a purāgne duritebhyaḥ purā mṛdhrebhyaḥ kave |",
    "GV01rv_hn08u:1881": "RV_8,044.30c pra ṇa āyur vaso tira ||",
    "GV01rv_hn08u:1882": "RV_8,045.01a ā ghā ye agnim indhate stṛṇanti barhir ānuṣak |",
    "GV01rv_hn08u:1883": "RV_8,045.01c yeṣām indro yuvā sakhā ||",
    "GV01rv_hn08u:1884": "RV_8,045.02a bṛhann id idhma eṣām bhūri śastam pṛthuḥ svaruḥ |",
    "GV01rv_hn08u:1885": "RV_8,045.02c yeṣām indro yuvā sakhā ||",
    "GV01rv_hn08u:1886": "RV_8,045.03a ayuddha id yudhā vṛtaṃ śūra ājati satvabhiḥ |",
    "GV01rv_hn08u:1887": "RV_8,045.03c yeṣām indro yuvā sakhā ||",
    "GV01rv_hn08u:1888": "RV_8,045.04a ā bundaṃ vṛtrahā dade jātaḥ pṛcchad vi mātaram |",
    "GV01rv_hn08u:1889": "RV_8,045.04c ka ugrāḥ ke ha śṛṇvire ||",
    "GV01rv_hn08u:1890": "RV_8,045.05a prati tvā śavasī vadad girāv apso na yodhiṣat |",
    "GV01rv_hn08u:1891": "RV_8,045.05c yas te śatrutvam ācake ||",
    "GV01rv_hn08u:1892": "RV_8,045.06a uta tvam maghavañ chṛṇu yas te vaṣṭi vavakṣi tat |",
    "GV01rv_hn08u:1893": "RV_8,045.06c yad vīḷayāsi vīḷu tat ||",
    "GV01rv_hn08u:1894": "RV_8,045.07a yad ājiṃ yāty ājikṛd indraḥ svaśvayur upa |",
    "GV01rv_hn08u:1895": "RV_8,045.07c rathītamo rathīnām ||",
    "GV01rv_hn08u:1896": "RV_8,045.08a vi ṣu viśvā abhiyujo vajrin viṣvag yathā vṛha |",
    "GV01rv_hn08u:1897": "RV_8,045.08c bhavā naḥ suśravastamaḥ ||",
    "GV01rv_hn08u:1898": "RV_8,045.09a asmākaṃ su ratham pura indraḥ kṛṇotu sātaye |",
    "GV01rv_hn08u:1899": "RV_8,045.09c na yaṃ dhūrvanti dhūrtayaḥ ||",
    "GV01rv_hn08u:1900": "RV_8,045.10a vṛjyāma te pari dviṣo 'raṃ te śakra dāvane |",
    "GV01rv_hn08u:1901": "RV_8,045.10c gamemed indra gomataḥ ||",
    "GV01rv_hn08u:1902": "RV_8,045.11a śanaiś cid yanto adrivo 'śvāvantaḥ śatagvinaḥ |",
    "GV01rv_hn08u:1903": "RV_8,045.11c vivakṣaṇā anehasaḥ ||",
    "GV01rv_hn08u:1904": "RV_8,045.12a ūrdhvā hi te dive-dive sahasrā sūnṛtā śatā |",
    "GV01rv_hn08u:1905": "RV_8,045.12c jaritṛbhyo vimaṃhate ||",
    "GV01rv_hn08u:1906": "RV_8,045.13a vidmā hi tvā dhanañjayam indra dṛḷhā cid ārujam |",
    "GV01rv_hn08u:1907": "RV_8,045.13c ādāriṇaṃ yathā gayam ||",
    "GV01rv_hn08u:1908": "RV_8,045.14a kakuhaṃ cit tvā kave mandantu dhṛṣṇav indavaḥ |",
    "GV01rv_hn08u:1909": "RV_8,045.14c ā tvā paṇiṃ yad īmahe ||",
    "GV01rv_hn08u:1910": "RV_8,045.15a yas te revāṃ adāśuriḥ pramamarṣa maghattaye |",
    "GV01rv_hn08u:1911": "RV_8,045.15c tasya no veda ā bhara ||",
    "GV01rv_hn08u:1912": "RV_8,045.16a ima u tvā vi cakṣate sakhāya indra sominaḥ |",
    "GV01rv_hn08u:1913": "RV_8,045.16c puṣṭāvanto yathā paśum ||",
    "GV01rv_hn08u:1914": "RV_8,045.17a uta tvābadhiraṃ vayaṃ śrutkarṇaṃ santam ūtaye |",
    "GV01rv_hn08u:1915": "RV_8,045.17c dūrād iha havāmahe ||",
    "GV01rv_hn08u:1916": "RV_8,045.18a yac chuśrūyā imaṃ havaṃ durmarṣaṃ cakriyā uta |",
    "GV01rv_hn08u:1917": "RV_8,045.18c bhaver āpir no antamaḥ ||",
    "GV01rv_hn08u:1918": "RV_8,045.19a yac cid dhi te api vyathir jaganvāṃso amanmahi |",
    "GV01rv_hn08u:1919": "RV_8,045.19c godā id indra bodhi naḥ ||",
    "GV01rv_hn08u:1920": "RV_8,045.20a ā tvā rambhaṃ na jivrayo rarabhmā śavasas pate |",
    "GV01rv_hn08u:1921": "RV_8,045.20c uśmasi tvā sadhastha ā ||",
    "GV01rv_hn08u:1922": "RV_8,045.21a stotram indrāya gāyata purunṛmṇāya satvane |",
    "GV01rv_hn08u:1923": "RV_8,045.21c nakir yaṃ vṛṇvate yudhi ||",
    "GV01rv_hn08u:1924": "RV_8,045.22a abhi tvā vṛṣabhā sute sutaṃ sṛjāmi pītaye |",
    "GV01rv_hn08u:1925": "RV_8,045.22c tṛmpā vy aśnuhī madam ||",
    "GV01rv_hn08u:1926": "RV_8,045.23a mā tvā mūrā aviṣyavo mopahasvāna ā dabhan |",
    "GV01rv_hn08u:1927": "RV_8,045.23c mākīm brahmadviṣo vanaḥ ||",
    "GV01rv_hn08u:1928": "RV_8,045.24a iha tvā goparīṇasā mahe mandantu rādhase |",
    "GV01rv_hn08u:1929": "RV_8,045.24c saro gauro yathā piba ||",
    "GV01rv_hn08u:1930": "RV_8,045.25a yā vṛtrahā parāvati sanā navā ca cucyuve |",
    "GV01rv_hn08u:1931": "RV_8,045.25c tā saṃsatsu pra vocata ||",
    "GV01rv_hn08u:1932": "RV_8,045.26a apibat kadruvaḥ sutam indraḥ sahasrabāhve |",
    "GV01rv_hn08u:1933": "RV_8,045.26c atrādediṣṭa pauṃsyam ||",
    "GV01rv_hn08u:1934": "RV_8,045.27a satyaṃ tat turvaśe yadau vidāno ahnavāyyam |",
    "GV01rv_hn08u:1935": "RV_8,045.27c vy ānaṭ turvaṇe śami ||",
    "GV01rv_hn08u:1936": "RV_8,045.28a taraṇiṃ vo janānāṃ tradaṃ vājasya gomataḥ |",
    "GV01rv_hn08u:1937": "RV_8,045.28c samānam u pra śaṃsiṣam ||",
    "GV01rv_hn08u:1938": "RV_8,045.29a ṛbhukṣaṇaṃ na vartava uktheṣu tugryāvṛdham |",
    "GV01rv_hn08u:1939": "RV_8,045.29c indraṃ some sacā sute ||",
    "GV01rv_hn08u:1940": "RV_8,045.30a yaḥ kṛntad id vi yonyaṃ triśokāya girim pṛthum |",
    "GV01rv_hn08u:1941": "RV_8,045.30c gobhyo gātuṃ niretave ||",
    "GV01rv_hn08u:1942": "RV_8,045.31a yad dadhiṣe manasyasi mandānaḥ pred iyakṣasi |",
    "GV01rv_hn08u:1943": "RV_8,045.31c mā tat kar indra mṛḷaya ||",
    "GV01rv_hn08u:1944": "RV_8,045.32a dabhraṃ cid dhi tvāvataḥ kṛtaṃ śṛṇve adhi kṣami |",
    "GV01rv_hn08u:1945": "RV_8,045.32c jigātv indra te manaḥ ||",
    "GV01rv_hn08u:1946": "RV_8,045.33a taved u tāḥ sukīrtayo 'sann uta praśastayaḥ |",
    "GV01rv_hn08u:1947": "RV_8,045.33c yad indra mṛḷayāsi naḥ ||",
    "GV01rv_hn08u:1948": "RV_8,045.34a mā na ekasminn āgasi mā dvayor uta triṣu |",
    "GV01rv_hn08u:1949": "RV_8,045.34c vadhīr mā śūra bhūriṣu ||",
    "GV01rv_hn08u:1950": "RV_8,045.35a bibhayā hi tvāvata ugrād abhiprabhaṅgiṇaḥ |",
    "GV01rv_hn08u:1951": "RV_8,045.35c dasmād aham ṛtīṣahaḥ ||",
    "GV01rv_hn08u:1952": "RV_8,045.36a mā sakhyuḥ śūnam ā vide mā putrasya prabhūvaso |",
    "GV01rv_hn08u:1953": "RV_8,045.36c āvṛtvad bhūtu te manaḥ ||",
    "GV01rv_hn08u:1954": "RV_8,045.37a ko nu maryā amithitaḥ sakhā sakhāyam abravīt |",
    "GV01rv_hn08u:1955": "RV_8,045.37c jahā ko asmad īṣate ||",
    "GV01rv_hn08u:1956": "RV_8,045.38a evāre vṛṣabhā sute 'sinvan bhūry āvayaḥ |",
    "GV01rv_hn08u:1957": "RV_8,045.38c śvaghnīva nivatā caran ||",
    "GV01rv_hn08u:1958": "RV_8,045.39a ā ta etā vacoyujā harī gṛbhṇe sumadrathā |",
    "GV01rv_hn08u:1959": "RV_8,045.39c yad īm brahmabhya id dadaḥ ||",
    "GV01rv_hn08u:1960": "RV_8,045.40a bhindhi viśvā apa dviṣaḥ pari bādho jahī mṛdhaḥ |",
    "GV01rv_hn08u:1961": "RV_8,045.40c vasu spārhaṃ tad ā bhara ||",
    "GV01rv_hn08u:1962": "RV_8,045.41a yad vīḷāv indra yat sthire yat parśāne parābhṛtam |",
    "GV01rv_hn08u:1963": "RV_8,045.41c vasu spārhaṃ tad ā bhara ||",
    "GV01rv_hn08u:1964": "RV_8,045.42a yasya te viśvamānuṣo bhūrer dattasya vedati |",
    "GV01rv_hn08u:1965": "RV_8,045.42c vasu spārhaṃ tad ā bhara ||",
    "GV01rv_hn08u:1966": "RV_8,046.01a tvāvataḥ purūvaso vayam indra praṇetaḥ |",
    "GV01rv_hn08u:1967": "RV_8,046.01c smasi sthātar harīṇām ||",
    "GV01rv_hn08u:1968": "RV_8,046.02a tvāṃ hi satyam adrivo vidma dātāram iṣām |",
    "GV01rv_hn08u:1969": "RV_8,046.02c vidma dātāraṃ rayīṇām ||",
    "GV01rv_hn08u:1970": "RV_8,046.03a ā yasya te mahimānaṃ śatamūte śatakrato |",
    "GV01rv_hn08u:1971": "RV_8,046.03c gīrbhir gṛṇanti kāravaḥ ||",
    "GV01rv_hn08u:1972": "RV_8,046.04a sunītho ghā sa martyo yam maruto yam aryamā |",
    "GV01rv_hn08u:1973": "RV_8,046.04c mitraḥ pānty adruhaḥ ||",
    "GV01rv_hn08u:1974": "RV_8,046.05a dadhāno gomad aśvavat suvīryam ādityajūta edhate |",
    "GV01rv_hn08u:1975": "RV_8,046.05c sadā rāyā puruspṛhā ||",
    "GV01rv_hn08u:1976": "RV_8,046.06a tam indraṃ dānam īmahe śavasānam abhīrvam |",
    "GV01rv_hn08u:1977": "RV_8,046.06c īśānaṃ rāya īmahe ||",
    "GV01rv_hn08u:1978": "RV_8,046.07a tasmin hi santy ūtayo viśvā abhīravaḥ sacā |",
    "GV01rv_hn08u:1979": "RV_8,046.07c tam ā vahantu saptayaḥ purūvasum madāya harayaḥ sutam ||",
    "GV01rv_hn08u:1980": "RV_8,046.08a yas te mado vareṇyo ya indra vṛtrahantamaḥ |",
    "GV01rv_hn08u:1981": "RV_8,046.08c ya ādadiḥ svar nṛbhir yaḥ pṛtanāsu duṣṭaraḥ ||",
    "GV01rv_hn08u:1982": "RV_8,046.09a yo duṣṭaro viśvavāra śravāyyo vājeṣv asti tarutā |",
    "GV01rv_hn08u:1983": "RV_8,046.09c sa naḥ śaviṣṭha savanā vaso gahi gamema gomati vraje ||",
    "GV01rv_hn08u:1984": "RV_8,046.10a gavyo ṣu ṇo yathā purāśvayota rathayā |",
    "GV01rv_hn08u:1985": "RV_8,046.10c varivasya mahāmaha ||",
    "GV01rv_hn08u:1986": "RV_8,046.11a nahi te śūra rādhaso 'ntaṃ vindāmi satrā |",
    "GV01rv_hn08u:1987": "RV_8,046.11c daśasyā no maghavan nū cid adrivo dhiyo vājebhir āvitha ||",
    "GV01rv_hn08u:1988": "RV_8,046.12a ya ṛṣvaḥ śrāvayatsakhā viśvet sa veda janimā puruṣṭutaḥ |",
    "GV01rv_hn08u:1989": "RV_8,046.12c taṃ viśve mānuṣā yugendraṃ havante taviṣaṃ yatasrucaḥ ||",
    "GV01rv_hn08u:1990": "RV_8,046.13a sa no vājeṣv avitā purūvasuḥ purasthātā maghavā vṛtrahā bhuvat ||",
    "GV01rv_hn08u:1991": "RV_8,046.14a abhi vo vīram andhaso madeṣu gāya girā mahā vicetasam |",
    "GV01rv_hn08u:1992": "RV_8,046.14c indraṃ nāma śrutyaṃ śākinaṃ vaco yathā ||",
    "GV01rv_hn08u:1993": "RV_8,046.15a dadī rekṇas tanve dadir vasu dadir vājeṣu puruhūta vājinam |",
    "GV01rv_hn08u:1994": "RV_8,046.15c nūnam atha ||",
    "GV01rv_hn08u:1995": "RV_8,046.16a viśveṣām irajyantaṃ vasūnāṃ sāsahvāṃsaṃ cid asya varpasaḥ |",
    "GV01rv_hn08u:1996": "RV_8,046.16c kṛpayato nūnam aty atha ||",
    "GV01rv_hn08u:1997": "RV_8,046.17a mahaḥ su vo aram iṣe stavāmahe mīḷhuṣe araṅgamāya jagmaye |",
    "GV01rv_hn08u:1998": "RV_8,046.17c yajñebhir gīrbhir viśvamanuṣām marutām iyakṣasi gāye tvā namasā girā ||",
    "GV01rv_hn08u:1999": "RV_8,046.18a ye pātayante ajmabhir girīṇāṃ snubhir eṣām |",
    "GV01rv_hn08u:2000": "RV_8,046.18c yajñam mahiṣvaṇīnāṃ sumnaṃ tuviṣvaṇīnām prādhvare ||",
    "GV01rv_hn08u:2001": "RV_8,046.19a prabhaṅgaṃ durmatīnām indra śaviṣṭhā bhara |",
    "GV01rv_hn08u:2002": "RV_8,046.19c rayim asmabhyaṃ yujyaṃ codayanmate jyeṣṭhaṃ codayanmate ||",
    "GV01rv_hn08u:2003": "RV_8,046.20a sanitaḥ susanitar ugra citra cetiṣṭha sūnṛta |",
    "GV01rv_hn08u:2004": "RV_8,046.20c prāsahā samrāṭ sahuriṃ sahantam bhujyuṃ vājeṣu pūrvyam ||",
    "GV01rv_hn08u:2005": "RV_8,046.21a ā sa etu ya īvad āṃ adevaḥ pūrtam ādade |",
    "GV01rv_hn08u:2006": "RV_8,046.21c yathā cid vaśo aśvyaḥ pṛthuśravasi kānīte 'syā vyuṣy ādade ||",
    "GV01rv_hn08u:2007": "RV_8,046.22a ṣaṣṭiṃ sahasrāśvyasyāyutāsanam uṣṭrānāṃ viṃśatiṃ śatā |",
    "GV01rv_hn08u:2008": "RV_8,046.22c daśa śyāvīnāṃ śatā daśa tryaruṣīṇāṃ daśa gavāṃ sahasrā ||",
    "GV01rv_hn08u:2009": "RV_8,046.23a daśa śyāvā ṛdhadrayo vītavārāsa āśavaḥ |",
    "GV01rv_hn08u:2010": "RV_8,046.23c mathrā nemiṃ ni vāvṛtuḥ ||",
    "GV01rv_hn08u:2011": "RV_8,046.24a dānāsaḥ pṛthuśravasaḥ kānītasya surādhasaḥ |",
    "GV01rv_hn08u:2012": "RV_8,046.24c rathaṃ hiraṇyayaṃ dadan maṃhiṣṭhaḥ sūrir abhūd varṣiṣṭham akṛta śravaḥ ||",
    "GV01rv_hn08u:2013": "RV_8,046.25a ā no vāyo mahe tane yāhi makhāya pājase |",
    "GV01rv_hn08u:2014": "RV_8,046.25c vayaṃ hi te cakṛmā bhūri dāvane sadyaś cin mahi dāvane ||",
    "GV01rv_hn08u:2015": "RV_8,046.26a yo aśvebhir vahate vasta usrās triḥ sapta saptatīnām |",
    "GV01rv_hn08u:2016": "RV_8,046.26c ebhiḥ somebhiḥ somasudbhiḥ somapā dānāya śukrapūtapāḥ ||",
    "GV01rv_hn08u:2017": "RV_8,046.27a yo ma imaṃ cid u tmanāmandac citraṃ dāvane |",
    "GV01rv_hn08u:2018": "RV_8,046.27c araṭve akṣe nahuṣe sukṛtvani sukṛttarāya sukratuḥ ||",
    "GV01rv_hn08u:2019": "RV_8,046.28a ucathye vapuṣi yaḥ svarāḷ uta vāyo ghṛtasnāḥ |",
    "GV01rv_hn08u:2020": "RV_8,046.28c aśveṣitaṃ rajeṣitaṃ śuneṣitam prājma tad idaṃ nu tat ||",
    "GV01rv_hn08u:2021": "RV_8,046.29a adha priyam iṣirāya ṣaṣṭiṃ sahasrāsanam |",
    "GV01rv_hn08u:2022": "RV_8,046.29c aśvānām in na vṛṣṇām ||",
    "GV01rv_hn08u:2023": "RV_8,046.30a gāvo na yūtham upa yanti vadhraya upa mā yanti vadhrayaḥ ||",
    "GV01rv_hn08u:2024": "RV_8,046.31a adha yac cārathe gaṇe śatam uṣṭrāṃ acikradat |",
    "GV01rv_hn08u:2025": "RV_8,046.31c adha śvitneṣu viṃśatiṃ śatā ||",
    "GV01rv_hn08u:2026": "RV_8,046.32a śataṃ dāse balbūthe vipras tarukṣa ā dade |",
    "GV01rv_hn08u:2027": "RV_8,046.32c te te vāyav ime janā madantīndragopā madanti devagopāḥ ||",
    "GV01rv_hn08u:2028": "RV_8,046.33a adha syā yoṣaṇā mahī pratīcī vaśam aśvyam |",
    "GV01rv_hn08u:2029": "RV_8,046.33c adhirukmā vi nīyate ||",
    "GV01rv_hn08u:2030": "RV_8,047.01a mahi vo mahatām avo varuṇa mitra dāśuṣe |",
    "GV01rv_hn08u:2031": "RV_8,047.01c yam ādityā abhi druho rakṣathā nem aghaṃ naśad anehaso va ūtayaḥ suūtayo va ūtayaḥ",
    "GV01rv_hn08u:2032": "RV_8,047.02a vidā devā aghānām ādityāso apākṛtim |",
    "GV01rv_hn08u:2033": "RV_8,047.02c pakṣā vayo yathopari vy asme śarma yacchatānehaso va ūtayaḥ",
    "GV01rv_hn08u:2034": "suūtayo va ūtayaḥ ||",
    "GV01rv_hn08u:2035": "RV_8,047.03a vy asme adhi śarma tat pakṣā vayo na yantana |",
    "GV01rv_hn08u:2036": "RV_8,047.03c viśvāni viśvavedaso varūthyā manāmahe 'nehaso va ūtayaḥ suūtayo va ūtayaḥ",
    "GV01rv_hn08u:2037": "RV_8,047.04a yasmā arāsata kṣayaṃ jīvātuṃ ca pracetasaḥ |",
    "GV01rv_hn08u:2038": "RV_8,047.04c manor viśvasya ghed ima ādityā rāya īśate 'nehaso va ūtayaḥ suūtayo va ūtayaḥ",
    "GV01rv_hn08u:2039": "RV_8,047.05a pari ṇo vṛṇajann aghā durgāṇi rathyo yathā |",
    "GV01rv_hn08u:2040": "RV_8,047.05c syāmed indrasya śarmaṇy ādityānām utāvasy anehaso va ūtayaḥ suūtayo va ūtayaḥ",
    "GV01rv_hn08u:2041": "RV_8,047.06a parihvṛted anā jano yuṣmādattasya vāyati |",
    "GV01rv_hn08u:2042": "RV_8,047.06c devā adabhram āśa vo yam ādityā ahetanānehaso va ūtayaḥ",
    "GV01rv_hn08u:2043": "suūtayo va ūtayaḥ ||",
    "GV01rv_hn08u:2044": "RV_8,047.07a na taṃ tigmaṃ cana tyajo na drāsad abhi taṃ guru |",
    "GV01rv_hn08u:2045": "RV_8,047.07c yasmā u śarma sapratha ādityāso arādhvam anehaso va ūtayaḥ",
    "GV01rv_hn08u:2046": "suūtayo va ūtayaḥ ||",
    "GV01rv_hn08u:2047": "RV_8,047.08a yuṣme devā api ṣmasi yudhyanta iva varmasu |",
    "GV01rv_hn08u:2048": "RV_8,047.08c yūyam maho na enaso yūyam arbhād uruṣyatānehaso va ūtayaḥ",
    "GV01rv_hn08u:2049": "suūtayo va ūtayaḥ ||",
    "GV01rv_hn08u:2050": "RV_8,047.09a aditir na uruṣyatv aditiḥ śarma yacchatu |",
    "GV01rv_hn08u:2051": "RV_8,047.09c mātā mitrasya revato 'ryamṇo varuṇasya cānehaso va ūtayaḥ suūtayo va ūtayaḥ ||",
    "GV01rv_hn08u:2052": "RV_8,047.10a yad devāḥ śarma śaraṇaṃ yad bhadraṃ yad anāturam |",
    "GV01rv_hn08u:2053": "RV_8,047.10c tridhātu yad varūthyaṃ tad asmāsu vi yantanānehaso va ūtayaḥ",
    "GV01rv_hn08u:2054": "suūtayo va ūtayaḥ ||",
    "GV01rv_hn08u:2055": "RV_8,047.11a ādityā ava hi khyatādhi kūlād iva spaśaḥ |",
    "GV01rv_hn08u:2056": "RV_8,047.11c sutīrtham arvato yathānu no neṣathā sugam anehaso va ūtayaḥ",
    "GV01rv_hn08u:2057": "suūtayo va ūtayaḥ ||",
    "GV01rv_hn08u:2058": "RV_8,047.12a neha bhadraṃ rakṣasvine nāvayai nopayā uta |",
    "GV01rv_hn08u:2059": "RV_8,047.12c gave ca bhadraṃ dhenave vīrāya ca śravasyate 'nehaso va ūtayaḥ suūtayo va ūtayaḥ",
    "GV01rv_hn08u:2060": "RV_8,047.13a yad āvir yad apīcyaṃ devāso asti duṣkṛtam |",
    "GV01rv_hn08u:2061": "RV_8,047.13c trite tad viśvam āptya āre asmad dadhātanānehaso va ūtayaḥ",
    "GV01rv_hn08u:2062": "suūtayo va ūtayaḥ ||",
    "GV01rv_hn08u:2063": "RV_8,047.14a yac ca goṣu duṣṣvapnyaṃ yac cāsme duhitar divaḥ |",
    "GV01rv_hn08u:2064": "RV_8,047.14c tritāya tad vibhāvary āptyāya parā vahānehaso va ūtayaḥ suūtayo va ūtayaḥ",
    "GV01rv_hn08u:2065": "RV_8,047.15a niṣkaṃ vā ghā kṛṇavate srajaṃ vā duhitar divaḥ |",
    "GV01rv_hn08u:2066": "RV_8,047.15c trite duṣṣvapnyaṃ sarvam āptye pari dadmasy anehaso va ūtayaḥ",
    "GV01rv_hn08u:2067": "suūtayo va ūtayaḥ ||",
    "GV01rv_hn08u:2068": "RV_8,047.16a tadannāya tadapase tam bhāgam upaseduṣe |",
    "GV01rv_hn08u:2069": "RV_8,047.16c tritāya ca dvitāya coṣo duṣṣvapnyaṃ vahānehaso va ūtayaḥ suūtayo va ūtayaḥ",
    "GV01rv_hn08u:2070": "RV_8,047.17a yathā kalāṃ yathā śaphaṃ yatha ṛṇaṃ saṃnayāmasi |",
    "GV01rv_hn08u:2071": "RV_8,047.17c evā duṣṣvapnyaṃ sarvam āptye saṃ nayāmasy anehaso va ūtayaḥ",
    "GV01rv_hn08u:2072": "suūtayo va ūtayaḥ ||",
    "GV01rv_hn08u:2073": "RV_8,047.18a ajaiṣmādyāsanāma cābhūmānāgaso vayam |",
    "GV01rv_hn08u:2074": "RV_8,047.18c uṣo yasmād duṣṣvapnyād abhaiṣmāpa tad ucchatv anehaso va ūtayaḥ suūtayo va ūtayaḥ ||",
    "GV01rv_hn08u:2075": "RV_8,048.01a svādor abhakṣi vayasaḥ sumedhāḥ svādhyo varivovittarasya |",
    "GV01rv_hn08u:2076": "RV_8,048.01c viśve yaṃ devā uta martyāso madhu bruvanto abhi saṃcaranti ||",
    "GV01rv_hn08u:2077": "RV_8,048.02a antaś ca prāgā aditir bhavāsy avayātā haraso daivyasya |",
    "GV01rv_hn08u:2078": "RV_8,048.02c indav indrasya sakhyaṃ juṣāṇaḥ śrauṣṭīva dhuram anu rāya ṛdhyāḥ ||",
    "GV01rv_hn08u:2079": "RV_8,048.03a apāma somam amṛtā abhūmāganma jyotir avidāma devān |",
    "GV01rv_hn08u:2080": "RV_8,048.03c kiṃ nūnam asmān kṛṇavad arātiḥ kim u dhūrtir amṛta martyasya",
    "GV01rv_hn08u:2081": "RV_8,048.04a śaṃ no bhava hṛda ā pīta indo piteva soma sūnave suśevaḥ |",
    "GV01rv_hn08u:2082": "RV_8,048.04c sakheva sakhya uruśaṃsa dhīraḥ pra ṇa āyur jīvase soma tārīḥ",
    "GV01rv_hn08u:2083": "RV_8,048.05a ime mā pītā yaśasa uruṣyavo rathaṃ na gāvaḥ sam anāha parvasu |",
    "GV01rv_hn08u:2084": "RV_8,048.05c te mā rakṣantu visrasaś caritrād uta mā srāmād yavayantv",
    "GV01rv_hn08u:2085": "indavaḥ ||",
    "GV01rv_hn08u:2086": "RV_8,048.06a agniṃ na mā mathitaṃ saṃ didīpaḥ pra cakṣaya kṛṇuhi vasyaso naḥ |",
    "GV01rv_hn08u:2087": "RV_8,048.06c athā hi te mada ā soma manye revāṃ iva pra carā puṣṭim accha",
    "GV01rv_hn08u:2088": "RV_8,048.07a iṣireṇa te manasā sutasya bhakṣīmahi pitryasyeva rāyaḥ |",
    "GV01rv_hn08u:2089": "RV_8,048.07c soma rājan pra ṇa āyūṃṣi tārīr ahānīva sūryo vāsarāṇi ||",
    "GV01rv_hn08u:2090": "RV_8,048.08a soma rājan mṛḷayā naḥ svasti tava smasi vratyās tasya viddhi",
    "GV01rv_hn08u:2091": "RV_8,048.08c alarti dakṣa uta manyur indo mā no aryo anukāmam parā dāḥ ||",
    "GV01rv_hn08u:2092": "RV_8,048.09a tvaṃ hi nas tanvaḥ soma gopā gātre-gātre niṣasatthā nṛcakṣāḥ |",
    "GV01rv_hn08u:2093": "RV_8,048.09c yat te vayam pramināma vratāni sa no mṛḷa suṣakhā deva vasyaḥ ||",
    "GV01rv_hn08u:2094": "RV_8,048.10a ṛdūdareṇa sakhyā saceya yo mā na riṣyed dharyaśva pītaḥ |",
    "GV01rv_hn08u:2095": "RV_8,048.10c ayaṃ yaḥ somo ny adhāyy asme tasmā indram pratiram emy āyuḥ ||",
    "GV01rv_hn08u:2096": "RV_8,048.11a apa tyā asthur anirā amīvā nir atrasan tamiṣīcīr abhaiṣuḥ |",
    "GV01rv_hn08u:2097": "RV_8,048.11c ā somo asmāṃ aruhad vihāyā aganma yatra pratiranta āyuḥ ||",
    "GV01rv_hn08u:2098": "RV_8,048.12a yo na induḥ pitaro hṛtsu pīto 'martyo martyāṃ āviveśa |",
    "GV01rv_hn08u:2099": "RV_8,048.12c tasmai somāya haviṣā vidhema mṛḷīke asya sumatau syāma ||",
    "GV01rv_hn08u:2100": "RV_8,048.13a tvaṃ soma pitṛbhiḥ saṃvidāno 'nu dyāvāpṛthivī ā tatantha |",
    "GV01rv_hn08u:2101": "RV_8,048.13c tasmai ta indo haviṣā vidhema vayaṃ syāma patayo rayīṇām ||",
    "GV01rv_hn08u:2102": "RV_8,048.14a trātāro devā adhi vocatā no mā no nidrā īśata mota jalpiḥ |",
    "GV01rv_hn08u:2103": "RV_8,048.14c vayaṃ somasya viśvaha priyāsaḥ suvīrāso vidatham ā vadema ||",
    "GV01rv_hn08u:2104": "RV_8,048.15a tvaṃ naḥ soma viśvato vayodhās tvaṃ svarvid ā viśā nṛcakṣāḥ |",
    "GV01rv_hn08u:2105": "RV_8,048.15c tvaṃ na inda ūtibhiḥ sajoṣāḥ pāhi paścātād uta vā purastāt ||",
    "GV01rv_hn08u:2106": "RV_8,049.01a abhi pra vaḥ surādhasam indram arca yathā vide |",
    "GV01rv_hn08u:2107": "RV_8,049.01c yo jaritṛbhyo maghavā purūvasuḥ sahasreṇeva śikṣati ||",
    "GV01rv_hn08u:2108": "RV_8,049.02a śatānīkeva pra jigāti dhṛṣṇuyā hanti vṛtrāṇi dāśuṣe |",
    "GV01rv_hn08u:2109": "RV_8,049.02c girer iva pra rasā asya pinvire datrāṇi purubhojasaḥ ||",
    "GV01rv_hn08u:2110": "RV_8,049.03a ā tvā sutāsa indavo madā ya indra girvaṇaḥ |",
    "GV01rv_hn08u:2111": "RV_8,049.03c āpo na vajrinn anv okyaṃ saraḥ pṛṇanti śūra rādhase ||",
    "GV01rv_hn08u:2112": "RV_8,049.04a anehasam prataraṇaṃ vivakṣaṇam madhvaḥ svādiṣṭham īm piba |",
    "GV01rv_hn08u:2113": "RV_8,049.04c ā yathā mandasānaḥ kirāsi naḥ pra kṣudreva tmanā dhṛṣat ||",
    "GV01rv_hn08u:2114": "RV_8,049.05a ā na stomam upa dravad dhiyāno aśvo na sotṛbhiḥ |",
    "GV01rv_hn08u:2115": "RV_8,049.05c yaṃ te svadhāvan svadayanti dhenava indra kaṇveṣu rātayaḥ ||",
    "GV01rv_hn08u:2116": "RV_8,049.06a ugraṃ na vīraṃ namasopa sedima vibhūtim akṣitāvasum |",
    "GV01rv_hn08u:2117": "RV_8,049.06c udrīva vajrinn avato na siñcate kṣarantīndra dhītayaḥ ||",
    "GV01rv_hn08u:2118": "RV_8,049.07a yad dha nūnaṃ yad vā yajñe yad vā pṛthivyām adhi |",
    "GV01rv_hn08u:2119": "RV_8,049.07c ato no yajñam āśubhir mahemata ugra ugrebhir ā gahi ||",
    "GV01rv_hn08u:2120": "RV_8,049.08a ajirāso harayo ye ta āśavo vātā iva prasakṣiṇaḥ |",
    "GV01rv_hn08u:2121": "RV_8,049.08c yebhir apatyam manuṣaḥ parīyase yebhir viśvaṃ svar dṛśe ||",
    "GV01rv_hn08u:2122": "RV_8,049.09a etāvatas ta īmaha indra sumnasya gomataḥ |",
    "GV01rv_hn08u:2123": "RV_8,049.09c yathā prāvo maghavan medhyātithiṃ yathā nīpātithiṃ dhane ||",
    "GV01rv_hn08u:2124": "RV_8,049.10a yathā kaṇve maghavan trasadasyavi yathā pakthe daśavraje |",
    "GV01rv_hn08u:2125": "RV_8,049.10c yathā gośarye asanor ṛjiśvanīndra gomad dhiraṇyavat ||",
    "GV01rv_hn08u:2126": "RV_8,050.01a pra su śrutaṃ surādhasam arcā śakram abhiṣṭaye |",
    "GV01rv_hn08u:2127": "RV_8,050.01c yaḥ sunvate stuvate kāmyaṃ vasu sahasreṇeva maṃhate ||",
    "GV01rv_hn08u:2128": "RV_8,050.02a śatānīkā hetayo asya duṣṭarā indrasya samiṣo mahīḥ |",
    "GV01rv_hn08u:2129": "RV_8,050.02c girir na bhujmā maghavatsu pinvate yad īṃ sutā amandiṣuḥ ||",
    "GV01rv_hn08u:2130": "RV_8,050.03a yad īṃ sutāsa indavo 'bhi priyam amandiṣuḥ |",
    "GV01rv_hn08u:2131": "RV_8,050.03c āpo na dhāyi savanam ma ā vaso dughā ivopa dāśuṣe ||",
    "GV01rv_hn08u:2132": "RV_8,050.04a anehasaṃ vo havamānam ūtaye madhvaḥ kṣaranti dhītayaḥ |",
    "GV01rv_hn08u:2133": "RV_8,050.04c ā tvā vaso havamānāsa indava upa stotreṣu dadhire ||",
    "GV01rv_hn08u:2134": "RV_8,050.05a ā naḥ some svadhvara iyāno atyo na tośate |",
    "GV01rv_hn08u:2135": "RV_8,050.05c yaṃ te svadāvan svadanti gūrtayaḥ paure chandayase havam ||",
    "GV01rv_hn08u:2136": "RV_8,050.06a pra vīram ugraṃ viviciṃ dhanaspṛtaṃ vibhūtiṃ rādhaso mahaḥ |",
    "GV01rv_hn08u:2137": "RV_8,050.06c udrīva vajrinn avato vasutvanā sadā pīpetha dāśuṣe ||",
    "GV01rv_hn08u:2138": "RV_8,050.07a yad dha nūnam parāvati yad vā pṛthivyāṃ divi |",
    "GV01rv_hn08u:2139": "RV_8,050.07c yujāna indra haribhir mahemata ṛṣva ṛṣvebhir ā gahi ||",
    "GV01rv_hn08u:2140": "RV_8,050.08a rathirāso harayo ye te asridha ojo vātasya piprati |",
    "GV01rv_hn08u:2141": "RV_8,050.08c yebhir ni dasyum manuṣo nighoṣayo yebhiḥ svaḥ parīyase ||",
    "GV01rv_hn08u:2142": "RV_8,050.09a etāvatas te vaso vidyāma śūra navyasaḥ |",
    "GV01rv_hn08u:2143": "RV_8,050.09c yathā prāva etaśaṃ kṛtvye dhane yathā vaśaṃ daśavraje ||",
    "GV01rv_hn08u:2144": "RV_8,050.10a yathā kaṇve maghavan medhe adhvare dīrghanīthe damūnasi |",
    "GV01rv_hn08u:2145": "RV_8,050.10c yathā gośarye asiṣāso adrivo mayi gotraṃ hariśriyam ||",
    "GV01rv_hn08u:2146": "RV_8,051.01a yathā manau sāṃvaraṇau somam indrāpibaḥ sutam |",
    "GV01rv_hn08u:2147": "RV_8,051.01c nīpātithau maghavan medhyātithau puṣṭigau śruṣṭigau sacā ||",
    "GV01rv_hn08u:2148": "RV_8,051.02a pārṣadvāṇaḥ praskaṇvaṃ sam asādayac chayānaṃ jivrim uddhitam",
    "GV01rv_hn08u:2149": "RV_8,051.02c sahasrāṇy asiṣāsad gavām ṛṣis tvoto dasyave vṛkaḥ ||",
    "GV01rv_hn08u:2150": "RV_8,051.03a ya ukthebhir na vindhate cikid ya ṛṣicodanaḥ |",
    "GV01rv_hn08u:2151": "RV_8,051.03c indraṃ tam acchā vada navyasyā maty ariṣyantaṃ na bhojase ||",
    "GV01rv_hn08u:2152": "RV_8,051.04a yasmā arkaṃ saptaśīrṣāṇam ānṛcus tridhātum uttame pade |",
    "GV01rv_hn08u:2153": "RV_8,051.04c sa tv imā viśvā bhuvanāni cikradad ād ij janiṣṭa pauṃsyam ||",
    "GV01rv_hn08u:2154": "RV_8,051.05a yo no dātā vasūnām indraṃ taṃ hūmahe vayam |",
    "GV01rv_hn08u:2155": "RV_8,051.05c vidmā hy asya sumatiṃ navīyasīṃ gamema gomati vraje ||",
    "GV01rv_hn08u:2156": "RV_8,051.06a yasmai tvaṃ vaso dānāya śikṣasi sa rāyas poṣam aśnute |",
    "GV01rv_hn08u:2157": "RV_8,051.06c taṃ tvā vayam maghavann indra girvaṇaḥ sutāvanto havāmahe ||",
    "GV01rv_hn08u:2158": "RV_8,051.07a kadā cana starīr asi nendra saścasi dāśuṣe |",
    "GV01rv_hn08u:2159": "RV_8,051.07c upopen nu maghavan bhūya in nu te dānaṃ devasya pṛcyate ||",
    "GV01rv_hn08u:2160": "RV_8,051.08a pra yo nanakṣe abhy ojasā kriviṃ vadhaiḥ śuṣṇaṃ nighoṣayan |",
    "GV01rv_hn08u:2161": "RV_8,051.08c yaded astambhīt prathayann amūṃ divam ād ij janiṣṭa pārthivaḥ",
    "GV01rv_hn08u:2162": "RV_8,051.09a yasyāyaṃ viśva āryo dāsaḥ śevadhipā ariḥ |",
    "GV01rv_hn08u:2163": "RV_8,051.09c tiraś cid arye ruśame parīravi tubhyet so ajyate rayiḥ ||",
    "GV01rv_hn08u:2164": "RV_8,051.10a turaṇyavo madhumantaṃ ghṛtaścutaṃ viprāso arkam ānṛcuḥ |",
    "GV01rv_hn08u:2165": "RV_8,051.10c asme rayiḥ paprathe vṛṣṇyaṃ śavo 'sme suvānāsa indavaḥ ||",
    "GV01rv_hn08u:2166": "RV_8,052.01a yathā manau vivasvati somaṃ śakrāpibaḥ sutam |",
    "GV01rv_hn08u:2167": "RV_8,052.01c yathā trite chanda indra jujoṣasy āyau mādayase sacā ||",
    "GV01rv_hn08u:2168": "RV_8,052.02a pṛṣadhre medhye mātariśvanīndra suvāne amandathāḥ |",
    "GV01rv_hn08u:2169": "RV_8,052.02c yathā somaṃ daśaśipre daśoṇye syūmaraśmāv ṛjūnasi ||",
    "GV01rv_hn08u:2170": "RV_8,052.03a ya ukthā kevalā dadhe yaḥ somaṃ dhṛṣitāpibat |",
    "GV01rv_hn08u:2171": "RV_8,052.03c yasmai viṣṇus trīṇi padā vicakrama upa mitrasya dharmabhiḥ ||",
    "GV01rv_hn08u:2172": "RV_8,052.04a yasya tvam indra stomeṣu cākano vāje vājiñ chatakrato |",
    "GV01rv_hn08u:2173": "RV_8,052.04c taṃ tvā vayaṃ sudughām iva goduho juhūmasi śravasyavaḥ ||",
    "GV01rv_hn08u:2174": "RV_8,052.05a yo no dātā sa naḥ pitā mahāṃ ugra īśānakṛt |",
    "GV01rv_hn08u:2175": "RV_8,052.05c ayāmann ugro maghavā purūvasur gor aśvasya pra dātu naḥ ||",
    "GV01rv_hn08u:2176": "RV_8,052.06a yasmai tvaṃ vaso dānāya maṃhase sa rāyas poṣam invati |",
    "GV01rv_hn08u:2177": "RV_8,052.06c vasūyavo vasupatiṃ śatakratuṃ stomair indraṃ havāmahe ||",
    "GV01rv_hn08u:2178": "RV_8,052.07a kadā cana pra yucchasy ubhe ni pāsi janmanī |",
    "GV01rv_hn08u:2179": "RV_8,052.07c turīyāditya havanaṃ ta indriyam ā tasthāv amṛtaṃ divi ||",
    "GV01rv_hn08u:2180": "RV_8,052.08a yasmai tvam maghavann indra girvaṇaḥ śikṣo śikṣasi dāśuṣe |",
    "GV01rv_hn08u:2181": "RV_8,052.08c asmākaṃ gira uta suṣṭutiṃ vaso kaṇvavac chṛṇudhī havam ||",
    "GV01rv_hn08u:2182": "RV_8,052.09a astāvi manma pūrvyam brahmendrāya vocata |",
    "GV01rv_hn08u:2183": "RV_8,052.09c pūrvīr ṛtasya bṛhatīr anūṣata stotur medhā asṛkṣata ||",
    "GV01rv_hn08u:2184": "RV_8,052.10a sam indro rāyo bṛhatīr adhūnuta saṃ kṣoṇī sam u sūryam |",
    "GV01rv_hn08u:2185": "RV_8,052.10c saṃ śukrāsaḥ śucayaḥ saṃ gavāśiraḥ somā indram amandiṣuḥ ||",
    "GV01rv_hn08u:2186": "RV_8,053.01a upamaṃ tvā maghonāṃ jyeṣṭhaṃ ca vṛṣabhāṇām |",
    "GV01rv_hn08u:2187": "RV_8,053.01c pūrbhittamam maghavann indra govidam īśānaṃ rāya īmahe ||",
    "GV01rv_hn08u:2188": "RV_8,053.02a ya āyuṃ kutsam atithigvam ardayo vāvṛdhāno dive-dive |",
    "GV01rv_hn08u:2189": "RV_8,053.02c taṃ tvā vayaṃ haryaśvaṃ śatakratuṃ vājayanto havāmahe ||",
    "GV01rv_hn08u:2190": "RV_8,053.03a ā no viśveṣāṃ rasam madhvaḥ siñcantv adrayaḥ |",
    "GV01rv_hn08u:2191": "RV_8,053.03c ye parāvati sunvire janeṣv ā ye arvāvatīndavaḥ ||",
    "GV01rv_hn08u:2192": "RV_8,053.04a viśvā dveṣāṃsi jahi cāva cā kṛdhi viśve sanvantv ā vasu |",
    "GV01rv_hn08u:2193": "RV_8,053.04c śīṣṭeṣu cit te madirāso aṃśavo yatrā somasya tṛmpasi ||",
    "GV01rv_hn08u:2194": "RV_8,053.05a indra nedīya ed ihi mitamedhābhir ūtibhiḥ |",
    "GV01rv_hn08u:2195": "RV_8,053.05c ā śantama śantamābhir abhiṣṭibhir ā svāpe svāpibhiḥ ||",
    "GV01rv_hn08u:2196": "RV_8,053.06a ājituraṃ satpatiṃ viśvacarṣaṇiṃ kṛdhi prajāsv ābhagam |",
    "GV01rv_hn08u:2197": "RV_8,053.06c pra sū tirā śacībhir ye ta ukthinaḥ kratum punata ānuṣak ||",
    "GV01rv_hn08u:2198": "RV_8,053.07a yas te sādhiṣṭho 'vase te syāma bhareṣu te |",
    "GV01rv_hn08u:2199": "RV_8,053.07c vayaṃ hotrābhir uta devahūtibhiḥ sasavāṃso manāmahe ||",
    "GV01rv_hn08u:2200": "RV_8,053.08a ahaṃ hi te harivo brahma vājayur ājiṃ yāmi sadotibhiḥ |",
    "GV01rv_hn08u:2201": "RV_8,053.08c tvām id eva tam ame sam aśvayur gavyur agre mathīnām ||",
    "GV01rv_hn08u:2202": "RV_8,054.01a etat ta indra vīryaṃ gīrbhir gṛṇanti kāravaḥ |",
    "GV01rv_hn08u:2203": "RV_8,054.01c te stobhanta ūrjam āvan ghṛtaścutam paurāso nakṣan dhītibhiḥ ||",
    "GV01rv_hn08u:2204": "RV_8,054.02a nakṣanta indram avase sukṛtyayā yeṣāṃ suteṣu mandase |",
    "GV01rv_hn08u:2205": "RV_8,054.02c yathā saṃvarte amado yathā kṛśa evāsme indra matsva ||",
    "GV01rv_hn08u:2206": "RV_8,054.03a ā no viśve sajoṣaso devāso gantanopa naḥ |",
    "GV01rv_hn08u:2207": "RV_8,054.03c vasavo rudrā avase na ā gamañ chṛṇvantu maruto havam ||",
    "GV01rv_hn08u:2208": "RV_8,054.04a pūṣā viṣṇur havanam me sarasvaty avantu sapta sindhavaḥ |",
    "GV01rv_hn08u:2209": "RV_8,054.04c āpo vātaḥ parvatāso vanaspatiḥ śṛṇotu pṛthivī havam ||",
    "GV01rv_hn08u:2210": "RV_8,054.05a yad indra rādho asti te māghonam maghavattama |",
    "GV01rv_hn08u:2211": "RV_8,054.05c tena no bodhi sadhamādyo vṛdhe bhago dānāya vṛtrahan ||",
    "GV01rv_hn08u:2212": "RV_8,054.06a ājipate nṛpate tvam id dhi no vāja ā vakṣi sukrato |",
    "GV01rv_hn08u:2213": "RV_8,054.06c vītī hotrābhir uta devavītibhiḥ sasavāṃso vi śṛṇvire ||",
    "GV01rv_hn08u:2214": "RV_8,054.07a santi hy arya āśiṣa indra āyur janānām |",
    "GV01rv_hn08u:2215": "RV_8,054.07c asmān nakṣasva maghavann upāvase dhukṣasva pipyuṣīm iṣam ||",
    "GV01rv_hn08u:2216": "RV_8,054.08a vayaṃ ta indra stomebhir vidhema tvam asmākaṃ śatakrato |",
    "GV01rv_hn08u:2217": "RV_8,054.08c mahi sthūraṃ śaśayaṃ rādho ahrayam praskaṇvāya ni tośaya ||",
    "GV01rv_hn08u:2218": "RV_8,055.01a bhūrīd indrasya vīryaṃ vy akhyam abhy āyati |",
    "GV01rv_hn08u:2219": "RV_8,055.01c rādhas te dasyave vṛka ||",
    "GV01rv_hn08u:2220": "RV_8,055.02a śataṃ śvetāsa ukṣaṇo divi tāro na rocante |",
    "GV01rv_hn08u:2221": "RV_8,055.02c mahnā divaṃ na tastabhuḥ ||",
    "GV01rv_hn08u:2222": "RV_8,055.03a śataṃ veṇūñ chataṃ śunaḥ śataṃ carmāṇi mlātāni |",
    "GV01rv_hn08u:2223": "RV_8,055.03c śatam me balbajastukā aruṣīṇāṃ catuḥśatam ||",
    "GV01rv_hn08u:2224": "RV_8,055.04a sudevā stha kāṇvāyanā vayo-vayo vicarantaḥ |",
    "GV01rv_hn08u:2225": "RV_8,055.04c aśvāso na caṅkramata ||",
    "GV01rv_hn08u:2226": "RV_8,055.05a ād it sāptasya carkirann ānūnasya mahi śravaḥ |",
    "GV01rv_hn08u:2227": "RV_8,055.05c śyāvīr atidhvasan pathaś cakṣuṣā cana saṃnaśe ||",
    "GV01rv_hn08u:2228": "RV_8,056.01a prati te dasyave vṛka rādho adarśy ahrayam |",
    "GV01rv_hn08u:2229": "RV_8,056.01c dyaur na prathinā śavaḥ ||",
    "GV01rv_hn08u:2230": "RV_8,056.02a daśa mahyam pautakrataḥ sahasrā dasyave vṛkaḥ |",
    "GV01rv_hn08u:2231": "RV_8,056.02c nityād rāyo amaṃhata ||",
    "GV01rv_hn08u:2232": "RV_8,056.03a śatam me gardabhānāṃ śatam ūrṇāvatīnām |",
    "GV01rv_hn08u:2233": "RV_8,056.03c śataṃ dāsāṃ ati srajaḥ ||",
    "GV01rv_hn08u:2234": "RV_8,056.04a tatro api prāṇīyata pūtakratāyai vyaktā |",
    "GV01rv_hn08u:2235": "RV_8,056.04c aśvānām in na yūthyām ||",
    "GV01rv_hn08u:2236": "RV_8,056.05a acety agniś cikitur havyavāṭ sa sumadrathaḥ |",
    "GV01rv_hn08u:2237": "RV_8,056.05c agniḥ śukreṇa śociṣā bṛhat sūro arocata divi sūryo arocata ||",
    "GV01rv_hn08u:2238": "RV_8,057.01a yuvaṃ devā kratunā pūrvyeṇa yuktā rathena taviṣaṃ yajatrā |",
    "GV01rv_hn08u:2239": "RV_8,057.01c āgacchataṃ nāsatyā śacībhir idaṃ tṛtīyaṃ savanam pibāthaḥ ||",
    "GV01rv_hn08u:2240": "RV_8,057.02a yuvāṃ devās traya ekādaśāsaḥ satyāḥ satyasya dadṛśe purastāt |",
    "GV01rv_hn08u:2241": "RV_8,057.02c asmākaṃ yajñaṃ savanaṃ juṣāṇā pātaṃ somam aśvinā dīdyagnī ||",
    "GV01rv_hn08u:2242": "RV_8,057.03a panāyyaṃ tad aśvinā kṛtaṃ vāṃ vṛṣabho divo rajasaḥ pṛthivyāḥ",
    "GV01rv_hn08u:2243": "RV_8,057.03c sahasraṃ śaṃsā uta ye gaviṣṭau sarvāṃ it tāṃ upa yātā pibadhyai ||",
    "GV01rv_hn08u:2244": "RV_8,057.04a ayaṃ vām bhāgo nihito yajatremā giro nāsatyopa yātam |",
    "GV01rv_hn08u:2245": "RV_8,057.04c pibataṃ somam madhumantam asme pra dāśvāṃsam avataṃ śacībhiḥ ||",
    "GV01rv_hn08u:2246": "RV_8,058.01a yam ṛtvijo bahudhā kalpayantaḥ sacetaso yajñam imaṃ vahanti |",
    "GV01rv_hn08u:2247": "RV_8,058.01c yo anūcāno brāhmaṇo yukta āsīt kā svit tatra yajamānasya",
    "GV01rv_hn08u:2248": "saṃvit ||",
    "GV01rv_hn08u:2249": "RV_8,058.02a eka evāgnir bahudhā samiddha ekaḥ sūryo viśvam anu prabhūtaḥ",
    "GV01rv_hn08u:2250": "RV_8,058.02c ekaivoṣāḥ sarvam idaṃ vi bhāty ekaṃ vā idaṃ vi babhūva sarvam ||",
    "GV01rv_hn08u:2251": "RV_8,058.03a jyotiṣmantaṃ ketumantaṃ tricakraṃ sukhaṃ rathaṃ suṣadam",
    "GV01rv_hn08u:2252": "bhūrivāram |",
    "GV01rv_hn08u:2253": "RV_8,058.03c citrāmaghā yasya yoge 'dhijajñe taṃ vāṃ huve ati riktam pibadhyai ||",
    "GV01rv_hn08u:2254": "RV_8,059.01a imāni vām bhāgadheyāni sisrata indrāvaruṇā pra mahe suteṣu vām |",
    "GV01rv_hn08u:2255": "RV_8,059.01c yajñe-yajñe ha savanā bhuraṇyatho yat sunvate yajamānāya",
    "GV01rv_hn08u:2256": "śikṣathaḥ ||",
    "GV01rv_hn08u:2257": "RV_8,059.02a niṣṣidhvarīr oṣadhīr āpa āstām indrāvaruṇā mahimānam āśata |",
    "GV01rv_hn08u:2258": "RV_8,059.02c yā sisratū rajasaḥ pāre adhvano yayoḥ śatrur nakir ādeva",
    "GV01rv_hn08u:2259": "ohate ||",
    "GV01rv_hn08u:2260": "RV_8,059.03a satyaṃ tad indrāvaruṇā kṛśasya vām madhva ūrmiṃ duhate sapta",
    "GV01rv_hn08u:2261": "vāṇīḥ |",
    "GV01rv_hn08u:2262": "RV_8,059.03c tābhir dāśvāṃsam avataṃ śubhas patī yo vām adabdho abhi pāti cittibhiḥ ||",
    "GV01rv_hn08u:2263": "RV_8,059.04a ghṛtapruṣaḥ saumyā jīradānavaḥ sapta svasāraḥ sadana ṛtasya |",
    "GV01rv_hn08u:2264": "RV_8,059.04c yā ha vām indrāvaruṇā ghṛtaścutas tābhir dhattaṃ yajamānāya śikṣatam ||",
    "GV01rv_hn08u:2265": "RV_8,059.05a avocāma mahate saubhagāya satyaṃ tveṣābhyām mahimānam",
    "GV01rv_hn08u:2266": "indriyam |",
    "GV01rv_hn08u:2267": "RV_8,059.05c asmān sv indrāvaruṇā ghṛtaścutas tribhiḥ sāptebhir avataṃ śubhas patī ||",
    "GV01rv_hn08u:2268": "RV_8,059.06a indrāvaruṇā yad ṛṣibhyo manīṣāṃ vāco matiṃ śrutam adattam agre |",
    "GV01rv_hn08u:2269": "RV_8,059.06c yāni sthānāny asṛjanta dhīrā yajñaṃ tanvānās tapasābhy apaśyam ||",
    "GV01rv_hn08u:2270": "RV_8,059.07a indrāvaruṇā saumanasam adṛptaṃ rāyas poṣaṃ yajamāneṣu dhattam",
    "GV01rv_hn08u:2271": "RV_8,059.07c prajām puṣṭim bhūtim asmāsu dhattaṃ dīrghāyutvāya pra tirataṃ na āyuḥ ||",
    "GV01rv_hn08u:2272": "RV_8,060.01a agna ā yāhy agnibhir hotāraṃ tvā vṛṇīmahe |",
    "GV01rv_hn08u:2273": "RV_8,060.01c ā tvām anaktu prayatā haviṣmatī yajiṣṭham barhir āsade ||",
    "GV01rv_hn08u:2274": "RV_8,060.02a acchā hi tvā sahasaḥ sūno aṅgiraḥ srucaś caranty adhvare |",
    "GV01rv_hn08u:2275": "RV_8,060.02c ūrjo napātaṃ ghṛtakeśam īmahe 'gniṃ yajñeṣu pūrvyam ||",
    "GV01rv_hn08u:2276": "RV_8,060.03a agne kavir vedhā asi hotā pāvaka yakṣyaḥ |",
    "GV01rv_hn08u:2277": "RV_8,060.03c mandro yajiṣṭho adhvareṣv īḍyo viprebhiḥ śukra manmabhiḥ ||",
    "GV01rv_hn08u:2278": "RV_8,060.04a adrogham ā vahośato yaviṣṭhya devāṃ ajasra vītaye |",
    "GV01rv_hn08u:2279": "RV_8,060.04c abhi prayāṃsi sudhitā vaso gahi mandasva dhītibhir hitaḥ ||",
    "GV01rv_hn08u:2280": "RV_8,060.05a tvam it saprathā asy agne trātar ṛtas kaviḥ |",
    "GV01rv_hn08u:2281": "RV_8,060.05c tvāṃ viprāsaḥ samidhāna dīdiva ā vivāsanti vedhasaḥ ||",
    "GV01rv_hn08u:2282": "RV_8,060.06a śocā śociṣṭha dīdihi viśe mayo rāsva stotre mahāṃ asi |",
    "GV01rv_hn08u:2283": "RV_8,060.06c devānāṃ śarman mama santu sūrayaḥ śatrūṣāhaḥ svagnayaḥ ||",
    "GV01rv_hn08u:2284": "RV_8,060.07a yathā cid vṛddham atasam agne saṃjūrvasi kṣami |",
    "GV01rv_hn08u:2285": "RV_8,060.07c evā daha mitramaho yo asmadhrug durmanmā kaś ca venati ||",
    "GV01rv_hn08u:2286": "RV_8,060.08a mā no martāya ripave rakṣasvine māghaśaṃsāya rīradhaḥ |",
    "GV01rv_hn08u:2287": "RV_8,060.08c asredhadbhis taraṇibhir yaviṣṭhya śivebhiḥ pāhi pāyubhiḥ ||",
    "GV01rv_hn08u:2288": "RV_8,060.09a pāhi no agna ekayā pāhy uta dvitīyayā |",
    "GV01rv_hn08u:2289": "RV_8,060.09c pāhi gīrbhis tisṛbhir ūrjām pate pāhi catasṛbhir vaso ||",
    "GV01rv_hn08u:2290": "RV_8,060.10a pāhi viśvasmād rakṣaso arāvṇaḥ pra sma vājeṣu no 'va |",
    "GV01rv_hn08u:2291": "RV_8,060.10c tvām id dhi nediṣṭhaṃ devatātaya āpiṃ nakṣāmahe vṛdhe ||",
    "GV01rv_hn08u:2292": "RV_8,060.11a ā no agne vayovṛdhaṃ rayim pāvaka śaṃsyam |",
    "GV01rv_hn08u:2293": "RV_8,060.11c rāsvā ca na upamāte puruspṛhaṃ sunītī svayaśastaram ||",
    "GV01rv_hn08u:2294": "RV_8,060.12a yena vaṃsāma pṛtanāsu śardhatas taranto arya ādiśaḥ |",
    "GV01rv_hn08u:2295": "RV_8,060.12c sa tvaṃ no vardha prayasā śacīvaso jinvā dhiyo vasuvidaḥ ||",
    "GV01rv_hn08u:2296": "RV_8,060.13a śiśāno vṛṣabho yathāgniḥ śṛṅge davidhvat |",
    "GV01rv_hn08u:2297": "RV_8,060.13c tigmā asya hanavo na pratidhṛṣe sujambhaḥ sahaso yahuḥ ||",
    "GV01rv_hn08u:2298": "RV_8,060.14a nahi te agne vṛṣabha pratidhṛṣe jambhāso yad vitiṣṭhase |",
    "GV01rv_hn08u:2299": "RV_8,060.14c sa tvaṃ no hotaḥ suhutaṃ haviṣ kṛdhi vaṃsvā no vāryā puru ||",
    "GV01rv_hn08u:2300": "RV_8,060.15a śeṣe vaneṣu mātroḥ saṃ tvā martāsa indhate |",
    "GV01rv_hn08u:2301": "RV_8,060.15c atandro havyā vahasi haviṣkṛta ād id deveṣu rājasi ||",
    "GV01rv_hn08u:2302": "RV_8,060.16a sapta hotāras tam id īḷate tvāgne sutyajam ahrayam |",
    "GV01rv_hn08u:2303": "RV_8,060.16c bhinatsy adriṃ tapasā vi śociṣā prāgne tiṣṭha janāṃ ati ||",
    "GV01rv_hn08u:2304": "RV_8,060.17a agnim-agniṃ vo adhriguṃ huvema vṛktabarhiṣaḥ |",
    "GV01rv_hn08u:2305": "RV_8,060.17c agniṃ hitaprayasaḥ śaśvatīṣv ā hotāraṃ carṣaṇīnām ||",
    "GV01rv_hn08u:2306": "RV_8,060.18a ketena śarman sacate suṣāmaṇy agne tubhyaṃ cikitvanā |",
    "GV01rv_hn08u:2307": "RV_8,060.18c iṣaṇyayā naḥ pururūpam ā bhara vājaṃ nediṣṭham ūtaye ||",
    "GV01rv_hn08u:2308": "RV_8,060.19a agne jaritar viśpatis tepāno deva rakṣasaḥ |",
    "GV01rv_hn08u:2309": "RV_8,060.19c aproṣivān gṛhapatir mahāṃ asi divas pāyur duroṇayuḥ ||",
    "GV01rv_hn08u:2310": "RV_8,060.20a mā no rakṣa ā veśīd āghṛṇīvaso mā yātur yātumāvatām |",
    "GV01rv_hn08u:2311": "RV_8,060.20c parogavyūty anirām apa kṣudham agne sedha rakṣasvinaḥ ||",
    "GV01rv_hn08u:2312": "RV_8,061.01a ubhayaṃ śṛṇavac ca na indro arvāg idaṃ vacaḥ |",
    "GV01rv_hn08u:2313": "RV_8,061.01c satrācyā maghavā somapītaye dhiyā śaviṣṭha ā gamat ||",
    "GV01rv_hn08u:2314": "RV_8,061.02a taṃ hi svarājaṃ vṛṣabhaṃ tam ojase dhiṣaṇe niṣṭatakṣatuḥ |",
    "GV01rv_hn08u:2315": "RV_8,061.02c utopamānām prathamo ni ṣīdasi somakāmaṃ hi te manaḥ ||",
    "GV01rv_hn08u:2316": "RV_8,061.03a ā vṛṣasva purūvaso sutasyendrāndhasaḥ |",
    "GV01rv_hn08u:2317": "RV_8,061.03c vidmā hi tvā harivaḥ pṛtsu sāsahim adhṛṣṭaṃ cid dadhṛṣvaṇim",
    "GV01rv_hn08u:2318": "RV_8,061.04a aprāmisatya maghavan tathed asad indra kratvā yathā vaśaḥ |",
    "GV01rv_hn08u:2319": "RV_8,061.04c sanema vājaṃ tava śiprinn avasā makṣū cid yanto adrivaḥ ||",
    "GV01rv_hn08u:2320": "RV_8,061.05a śagdhy ū ṣu śacīpata indra viśvābhir ūtibhiḥ |",
    "GV01rv_hn08u:2321": "RV_8,061.05c bhagaṃ na hi tvā yaśasaṃ vasuvidam anu śūra carāmasi ||",
    "GV01rv_hn08u:2322": "RV_8,061.06a pauro aśvasya purukṛd gavām asy utso deva hiraṇyayaḥ |",
    "GV01rv_hn08u:2323": "RV_8,061.06c nakir hi dānam parimardhiṣat tve yad-yad yāmi tad ā bhara ||",
    "GV01rv_hn08u:2324": "RV_8,061.07a tvaṃ hy ehi cerave vidā bhagaṃ vasuttaye |",
    "GV01rv_hn08u:2325": "RV_8,061.07c ud vāvṛṣasva maghavan gaviṣṭaya ud indrāśvamiṣṭaye ||",
    "GV01rv_hn08u:2326": "RV_8,061.08a tvam purū sahasrāṇi śatāni ca yūthā dānāya maṃhase |",
    "GV01rv_hn08u:2327": "RV_8,061.08c ā purandaraṃ cakṛma vipravacasa indraṃ gāyanto 'vase ||",
    "GV01rv_hn08u:2328": "RV_8,061.09a avipro vā yad avidhad vipro vendra te vacaḥ |",
    "GV01rv_hn08u:2329": "RV_8,061.09c sa pra mamandat tvāyā śatakrato prācāmanyo ahaṃsana ||",
    "GV01rv_hn08u:2330": "RV_8,061.10a ugrabāhur mrakṣakṛtvā purandaro yadi me śṛṇavad dhavam |",
    "GV01rv_hn08u:2331": "RV_8,061.10c vasūyavo vasupatiṃ śatakratuṃ stomair indraṃ havāmahe ||",
    "GV01rv_hn08u:2332": "RV_8,061.11a na pāpāso manāmahe nārāyāso na jaḷhavaḥ |",
    "GV01rv_hn08u:2333": "RV_8,061.11c yad in nv indraṃ vṛṣaṇaṃ sacā sute sakhāyaṃ kṛṇavāmahai ||",
    "GV01rv_hn08u:2334": "RV_8,061.12a ugraṃ yuyujma pṛtanāsu sāsahim ṛṇakātim adābhyam |",
    "GV01rv_hn08u:2335": "RV_8,061.12c vedā bhṛmaṃ cit sanitā rathītamo vājinaṃ yam id ū naśat ||",
    "GV01rv_hn08u:2336": "RV_8,061.13a yata indra bhayāmahe tato no abhayaṃ kṛdhi |",
    "GV01rv_hn08u:2337": "RV_8,061.13c maghavañ chagdhi tava tan na ūtibhir vi dviṣo vi mṛdho jahi ||",
    "GV01rv_hn08u:2338": "RV_8,061.14a tvaṃ hi rādhaspate rādhaso mahaḥ kṣayasyāsi vidhataḥ |",
    "GV01rv_hn08u:2339": "RV_8,061.14c taṃ tvā vayam maghavann indra girvaṇaḥ sutāvanto havāmahe ||",
    "GV01rv_hn08u:2340": "RV_8,061.15a indra spaḷ uta vṛtrahā paraspā no vareṇyaḥ |",
    "GV01rv_hn08u:2341": "RV_8,061.15c sa no rakṣiṣac caramaṃ sa madhyamaṃ sa paścāt pātu naḥ puraḥ ||",
    "GV01rv_hn08u:2342": "RV_8,061.16a tvaṃ naḥ paścād adharād uttarāt pura indra ni pāhi viśvataḥ |",
    "GV01rv_hn08u:2343": "RV_8,061.16c āre asmat kṛṇuhi daivyam bhayam āre hetīr adevīḥ ||",
    "GV01rv_hn08u:2344": "RV_8,061.17a adyādyā śvaḥ-śva indra trāsva pare ca naḥ |",
    "GV01rv_hn08u:2345": "RV_8,061.17c viśvā ca no jaritṝn satpate ahā divā naktaṃ ca rakṣiṣaḥ ||",
    "GV01rv_hn08u:2346": "RV_8,061.18a prabhaṅgī śūro maghavā tuvīmaghaḥ sammiślo viryāya kam |",
    "GV01rv_hn08u:2347": "RV_8,061.18c ubhā te bāhū vṛṣaṇā śatakrato ni yā vajram mimikṣatuḥ ||",
    "GV01rv_hn08u:2348": "RV_8,062.01a pro asmā upastutim bharatā yaj jujoṣati |",
    "GV01rv_hn08u:2349": "RV_8,062.01c ukthair indrasya māhinaṃ vayo vardhanti somino bhadrā indrasya rātayaḥ ||",
    "GV01rv_hn08u:2350": "RV_8,062.02a ayujo asamo nṛbhir ekaḥ kṛṣṭīr ayāsyaḥ |",
    "GV01rv_hn08u:2351": "RV_8,062.02c pūrvīr ati pra vāvṛdhe viśvā jātāny ojasā bhadrā indrasya",
    "GV01rv_hn08u:2352": "rātayaḥ ||",
    "GV01rv_hn08u:2353": "RV_8,062.03a ahitena cid arvatā jīradānuḥ siṣāsati |",
    "GV01rv_hn08u:2354": "RV_8,062.03c pravācyam indra tat tava vīryāṇi kariṣyato bhadrā indrasya rātayaḥ ||",
    "GV01rv_hn08u:2355": "RV_8,062.04a ā yāhi kṛṇavāma ta indra brahmāṇi vardhanā |",
    "GV01rv_hn08u:2356": "RV_8,062.04c yebhiḥ śaviṣṭha cākano bhadram iha śravasyate bhadrā indrasya rātayaḥ ||",
    "GV01rv_hn08u:2357": "RV_8,062.05a dhṛṣataś cid dhṛṣan manaḥ kṛṇoṣīndra yat tvam |",
    "GV01rv_hn08u:2358": "RV_8,062.05c tīvraiḥ somaiḥ saparyato namobhiḥ pratibhūṣato bhadrā",
    "GV01rv_hn08u:2359": "indrasya rātayaḥ ||",
    "GV01rv_hn08u:2360": "RV_8,062.06a ava caṣṭa ṛcīṣamo 'vatāṃ iva mānuṣaḥ |",
    "GV01rv_hn08u:2361": "RV_8,062.06c juṣṭvī dakṣasya sominaḥ sakhāyaṃ kṛṇute yujam bhadrā indrasya rātayaḥ ||",
    "GV01rv_hn08u:2362": "RV_8,062.07a viśve ta indra vīryaṃ devā anu kratuṃ daduḥ |",
    "GV01rv_hn08u:2363": "RV_8,062.07c bhuvo viśvasya gopatiḥ puruṣṭuta bhadrā indrasya rātayaḥ ||",
    "GV01rv_hn08u:2364": "RV_8,062.08a gṛṇe tad indra te śava upamaṃ devatātaye |",
    "GV01rv_hn08u:2365": "RV_8,062.08c yad dhaṃsi vṛtram ojasā śacīpate bhadrā indrasya rātayaḥ ||",
    "GV01rv_hn08u:2366": "RV_8,062.09a samaneva vapuṣyataḥ kṛṇavan mānuṣā yugā |",
    "GV01rv_hn08u:2367": "RV_8,062.09c vide tad indraś cetanam adha śruto bhadrā indrasya rātayaḥ ||",
    "GV01rv_hn08u:2368": "RV_8,062.10a uj jātam indra te śava ut tvām ut tava kratum |",
    "GV01rv_hn08u:2369": "RV_8,062.10c bhūrigo bhūri vāvṛdhur maghavan tava śarmaṇi bhadrā indrasya rātayaḥ ||",
    "GV01rv_hn08u:2370": "RV_8,062.11a ahaṃ ca tvaṃ ca vṛtrahan saṃ yujyāva sanibhya ā |",
    "GV01rv_hn08u:2371": "RV_8,062.11c arātīvā cid adrivo 'nu nau śūra maṃsate bhadrā indrasya rātayaḥ ||",
    "GV01rv_hn08u:2372": "RV_8,062.12a satyam id vā u taṃ vayam indraṃ stavāma nānṛtam |",
    "GV01rv_hn08u:2373": "RV_8,062.12c mahāṃ asunvato vadho bhūri jyotīṃṣi sunvato bhadrā indrasya rātayaḥ ||",
    "GV01rv_hn08u:2374": "RV_8,063.01a sa pūrvyo mahānāṃ venaḥ kratubhir ānaje |",
    "GV01rv_hn08u:2375": "RV_8,063.01c yasya dvārā manuṣ pitā deveṣu dhiya ānaje ||",
    "GV01rv_hn08u:2376": "RV_8,063.02a divo mānaṃ not sadan somapṛṣṭhāso adrayaḥ |",
    "GV01rv_hn08u:2377": "RV_8,063.02c ukthā brahma ca śaṃsyā ||",
    "GV01rv_hn08u:2378": "RV_8,063.03a sa vidvāṃ aṅgirobhya indro gā avṛṇod apa |",
    "GV01rv_hn08u:2379": "RV_8,063.03c stuṣe tad asya pauṃsyam ||",
    "GV01rv_hn08u:2380": "RV_8,063.04a sa pratnathā kavivṛdha indro vākasya vakṣaṇiḥ |",
    "GV01rv_hn08u:2381": "RV_8,063.04c śivo arkasya homany asmatrā gantv avase ||",
    "GV01rv_hn08u:2382": "RV_8,063.05a ād ū nu te anu kratuṃ svāhā varasya yajyavaḥ |",
    "GV01rv_hn08u:2383": "RV_8,063.05c śvātram arkā anūṣatendra gotrasya dāvane ||",
    "GV01rv_hn08u:2384": "RV_8,063.06a indre viśvāni vīryā kṛtāni kartvāni ca |",
    "GV01rv_hn08u:2385": "RV_8,063.06c yam arkā adhvaraṃ viduḥ ||",
    "GV01rv_hn08u:2386": "RV_8,063.07a yat pāñcajanyayā viśendre ghoṣā asṛkṣata |",
    "GV01rv_hn08u:2387": "RV_8,063.07c astṛṇād barhaṇā vipo 'ryo mānasya sa kṣayaḥ ||",
    "GV01rv_hn08u:2388": "RV_8,063.08a iyam u te anuṣṭutiś cakṛṣe tāni pauṃsyā |",
    "GV01rv_hn08u:2389": "RV_8,063.08c prāvaś cakrasya vartanim ||",
    "GV01rv_hn08u:2390": "RV_8,063.09a asya vṛṣṇo vyodana uru kramiṣṭa jīvase |",
    "GV01rv_hn08u:2391": "RV_8,063.09c yavaṃ na paśva ā dade ||",
    "GV01rv_hn08u:2392": "RV_8,063.10a tad dadhānā avasyavo yuṣmābhir dakṣapitaraḥ |",
    "GV01rv_hn08u:2393": "RV_8,063.10c syāma marutvato vṛdhe ||",
    "GV01rv_hn08u:2394": "RV_8,063.11a baḷ ṛtviyāya dhāmna ṛkvabhiḥ śūra nonumaḥ |",
    "GV01rv_hn08u:2395": "RV_8,063.11c jeṣāmendra tvayā yujā ||",
    "GV01rv_hn08u:2396": "RV_8,063.12a asme rudrā mehanā parvatāso vṛtrahatye bharahūtau sajoṣāḥ |",
    "GV01rv_hn08u:2397": "RV_8,063.12c yaḥ śaṃsate stuvate dhāyi pajra indrajyeṣṭhā asmāṃ avantu devāḥ ||",
    "GV01rv_hn08u:2398": "RV_8,064.01a ut tvā mandantu stomāḥ kṛṇuṣva rādho adrivaḥ |",
    "GV01rv_hn08u:2399": "RV_8,064.01c ava brahmadviṣo jahi ||",
    "GV01rv_hn08u:2400": "RV_8,064.02a padā paṇīṃr arādhaso ni bādhasva mahāṃ asi |",
    "GV01rv_hn08u:2401": "RV_8,064.02c nahi tvā kaś cana prati ||",
    "GV01rv_hn08u:2402": "RV_8,064.03a tvam īśiṣe sutānām indra tvam asutānām |",
    "GV01rv_hn08u:2403": "RV_8,064.03c tvaṃ rājā janānām ||",
    "GV01rv_hn08u:2404": "RV_8,064.04a ehi prehi kṣayo divy āghoṣañ carṣaṇīnām |",
    "GV01rv_hn08u:2405": "RV_8,064.04c obhe pṛṇāsi rodasī ||",
    "GV01rv_hn08u:2406": "RV_8,064.05a tyaṃ cit parvataṃ giriṃ śatavantaṃ sahasriṇam |",
    "GV01rv_hn08u:2407": "RV_8,064.05c vi stotṛbhyo rurojitha ||",
    "GV01rv_hn08u:2408": "RV_8,064.06a vayam u tvā divā sute vayaṃ naktaṃ havāmahe |",
    "GV01rv_hn08u:2409": "RV_8,064.06c asmākaṃ kāmam ā pṛṇa ||",
    "GV01rv_hn08u:2410": "RV_8,064.07a kva sya vṛṣabho yuvā tuvigrīvo anānataḥ |",
    "GV01rv_hn08u:2411": "RV_8,064.07c brahmā kas taṃ saparyati ||",
    "GV01rv_hn08u:2412": "RV_8,064.08a kasya svit savanaṃ vṛṣā jujuṣvāṃ ava gacchati |",
    "GV01rv_hn08u:2413": "RV_8,064.08c indraṃ ka u svid ā cake ||",
    "GV01rv_hn08u:2414": "RV_8,064.09a kaṃ te dānā asakṣata vṛtrahan kaṃ suvīryā |",
    "GV01rv_hn08u:2415": "RV_8,064.09c ukthe ka u svid antamaḥ ||",
    "GV01rv_hn08u:2416": "RV_8,064.10a ayaṃ te mānuṣe jane somaḥ pūruṣu sūyate |",
    "GV01rv_hn08u:2417": "RV_8,064.10c tasyehi pra dravā piba ||",
    "GV01rv_hn08u:2418": "RV_8,064.11a ayaṃ te śaryaṇāvati suṣomāyām adhi priyaḥ |",
    "GV01rv_hn08u:2419": "RV_8,064.11c ārjīkīye madintamaḥ ||",
    "GV01rv_hn08u:2420": "RV_8,064.12a tam adya rādhase mahe cārum madāya ghṛṣvaye |",
    "GV01rv_hn08u:2421": "RV_8,064.12c ehīm indra dravā piba ||",
    "GV01rv_hn08u:2422": "RV_8,065.01a yad indra prāg apāg udaṅ nyag vā hūyase nṛbhiḥ |",
    "GV01rv_hn08u:2423": "RV_8,065.01c ā yāhi tūyam āśubhiḥ ||",
    "GV01rv_hn08u:2424": "RV_8,065.02a yad vā prasravaṇe divo mādayāse svarṇare |",
    "GV01rv_hn08u:2425": "RV_8,065.02c yad vā samudre andhasaḥ ||",
    "GV01rv_hn08u:2426": "RV_8,065.03a ā tvā gīrbhir mahām uruṃ huve gām iva bhojase |",
    "GV01rv_hn08u:2427": "RV_8,065.03c indra somasya pītaye ||",
    "GV01rv_hn08u:2428": "RV_8,065.04a ā ta indra mahimānaṃ harayo deva te mahaḥ |",
    "GV01rv_hn08u:2429": "RV_8,065.04c rathe vahantu bibhrataḥ ||",
    "GV01rv_hn08u:2430": "RV_8,065.05a indra gṛṇīṣa u stuṣe mahāṃ ugra īśānakṛt |",
    "GV01rv_hn08u:2431": "RV_8,065.05c ehi naḥ sutam piba ||",
    "GV01rv_hn08u:2432": "RV_8,065.06a sutāvantas tvā vayam prayasvanto havāmahe |",
    "GV01rv_hn08u:2433": "RV_8,065.06c idaṃ no barhir āsade ||",
    "GV01rv_hn08u:2434": "RV_8,065.07a yac cid dhi śaśvatām asīndra sādhāraṇas tvam |",
    "GV01rv_hn08u:2435": "RV_8,065.07c taṃ tvā vayaṃ havāmahe ||",
    "GV01rv_hn08u:2436": "RV_8,065.08a idaṃ te somyam madhv adhukṣann adribhir naraḥ |",
    "GV01rv_hn08u:2437": "RV_8,065.08c juṣāṇa indra tat piba ||",
    "GV01rv_hn08u:2438": "RV_8,065.09a viśvāṃ aryo vipaścito 'ti khyas tūyam ā gahi |",
    "GV01rv_hn08u:2439": "RV_8,065.09c asme dhehi śravo bṛhat ||",
    "GV01rv_hn08u:2440": "RV_8,065.10a dātā me pṛṣatīnāṃ rājā hiraṇyavīnām |",
    "GV01rv_hn08u:2441": "RV_8,065.10c mā devā maghavā riṣat ||",
    "GV01rv_hn08u:2442": "RV_8,065.11a sahasre pṛṣatīnām adhi ścandram bṛhat pṛthu |",
    "GV01rv_hn08u:2443": "RV_8,065.11c śukraṃ hiraṇyam ā dade ||",
    "GV01rv_hn08u:2444": "RV_8,065.12a napāto durgahasya me sahasreṇa surādhasaḥ |",
    "GV01rv_hn08u:2445": "RV_8,065.12c śravo deveṣv akrata ||",
    "GV01rv_hn08u:2446": "RV_8,066.01a tarobhir vo vidadvasum indraṃ sabādha ūtaye |",
    "GV01rv_hn08u:2447": "RV_8,066.01c bṛhad gāyantaḥ sutasome adhvare huve bharaṃ na kāriṇam ||",
    "GV01rv_hn08u:2448": "RV_8,066.02a na yaṃ dudhrā varante na sthirā muro made suśipram andhasaḥ |",
    "GV01rv_hn08u:2449": "RV_8,066.02c ya ādṛtyā śaśamānāya sunvate dātā jaritra ukthyam ||",
    "GV01rv_hn08u:2450": "RV_8,066.03a yaḥ śakro mṛkṣo aśvyo yo vā kījo hiraṇyayaḥ |",
    "GV01rv_hn08u:2451": "RV_8,066.03c sa ūrvasya rejayaty apāvṛtim indro gavyasya vṛtrahā ||",
    "GV01rv_hn08u:2452": "RV_8,066.04a nikhātaṃ cid yaḥ purusambhṛtaṃ vasūd id vapati dāśuṣe |",
    "GV01rv_hn08u:2453": "RV_8,066.04c vajrī suśipro haryaśva it karad indraḥ kratvā yathā vaśat ||",
    "GV01rv_hn08u:2454": "RV_8,066.05a yad vāvantha puruṣṭuta purā cic chūra nṛṇām |",
    "GV01rv_hn08u:2455": "RV_8,066.05c vayaṃ tat ta indra sam bharāmasi yajñam ukthaṃ turaṃ vacaḥ ||",
    "GV01rv_hn08u:2456": "RV_8,066.06a sacā someṣu puruhūta vajrivo madāya dyukṣa somapāḥ |",
    "GV01rv_hn08u:2457": "RV_8,066.06c tvam id dhi brahmakṛte kāmyaṃ vasu deṣṭhaḥ sunvate bhuvaḥ ||",
    "GV01rv_hn08u:2458": "RV_8,066.07a vayam enam idā hyo 'pīpemeha vajriṇam |",
    "GV01rv_hn08u:2459": "RV_8,066.07c tasmā u adya samanā sutam bharā nūnam bhūṣata śrute ||",
    "GV01rv_hn08u:2460": "RV_8,066.08a vṛkaś cid asya vāraṇa urāmathir ā vayuneṣu bhūṣati |",
    "GV01rv_hn08u:2461": "RV_8,066.08c semaṃ na stomaṃ jujuṣāṇa ā gahīndra pra citrayā dhiyā ||",
    "GV01rv_hn08u:2462": "RV_8,066.09a kad ū nv asyākṛtam indrasyāsti pauṃsyam |",
    "GV01rv_hn08u:2463": "RV_8,066.09c keno nu kaṃ śromatena na śuśruve januṣaḥ pari vṛtrahā ||",
    "GV01rv_hn08u:2464": "RV_8,066.10a kad ū mahīr adhṛṣṭā asya taviṣīḥ kad u vṛtraghno astṛtam |",
    "GV01rv_hn08u:2465": "RV_8,066.10c indro viśvān bekanāṭāṃ ahardṛśa uta kratvā paṇīṃr abhi ||",
    "GV01rv_hn08u:2466": "RV_8,066.11a vayaṃ ghā te apūrvyendra brahmāṇi vṛtrahan |",
    "GV01rv_hn08u:2467": "RV_8,066.11c purūtamāsaḥ puruhūta vajrivo bhṛtiṃ na pra bharāmasi ||",
    "GV01rv_hn08u:2468": "RV_8,066.12a pūrvīś cid dhi tve tuvikūrminn āśaso havanta indrotayaḥ |",
    "GV01rv_hn08u:2469": "RV_8,066.12c tiraś cid aryaḥ savanā vaso gahi śaviṣṭha śrudhi me havam ||",
    "GV01rv_hn08u:2470": "RV_8,066.13a vayaṃ ghā te tve id v indra viprā api ṣmasi |",
    "GV01rv_hn08u:2471": "RV_8,066.13c nahi tvad anyaḥ puruhūta kaś cana maghavann asti marḍitā ||",
    "GV01rv_hn08u:2472": "RV_8,066.14a tvaṃ no asyā amater uta kṣudho 'bhiśaster ava spṛdhi |",
    "GV01rv_hn08u:2473": "RV_8,066.14c tvaṃ na ūtī tava citrayā dhiyā śikṣā śaciṣṭha gātuvit ||",
    "GV01rv_hn08u:2474": "RV_8,066.15a soma id vaḥ suto astu kalayo mā bibhītana |",
    "GV01rv_hn08u:2475": "RV_8,066.15c aped eṣa dhvasmāyati svayaṃ ghaiṣo apāyati ||",
    "GV01rv_hn08u:2476": "RV_8,067.01a tyān nu kṣatriyāṃ ava ādityān yāciṣāmahe |",
    "GV01rv_hn08u:2477": "RV_8,067.01c sumṛḷīkāṃ abhiṣṭaye ||",
    "GV01rv_hn08u:2478": "RV_8,067.02a mitro no aty aṃhatiṃ varuṇaḥ parṣad aryamā |",
    "GV01rv_hn08u:2479": "RV_8,067.02c ādityāso yathā viduḥ ||",
    "GV01rv_hn08u:2480": "RV_8,067.03a teṣāṃ hi citram ukthyaṃ varūtham asti dāśuṣe |",
    "GV01rv_hn08u:2481": "RV_8,067.03c ādityānām araṅkṛte ||",
    "GV01rv_hn08u:2482": "RV_8,067.04a mahi vo mahatām avo varuṇa mitrāryaman |",
    "GV01rv_hn08u:2483": "RV_8,067.04c avāṃsy ā vṛṇīmahe ||",
    "GV01rv_hn08u:2484": "RV_8,067.05a jīvān no abhi dhetanādityāsaḥ purā hathāt |",
    "GV01rv_hn08u:2485": "RV_8,067.05c kad dha stha havanaśrutaḥ ||",
    "GV01rv_hn08u:2486": "RV_8,067.06a yad vaḥ śrāntāya sunvate varūtham asti yac chardiḥ |",
    "GV01rv_hn08u:2487": "RV_8,067.06c tenā no adhi vocata ||",
    "GV01rv_hn08u:2488": "RV_8,067.07a asti devā aṃhor urv asti ratnam anāgasaḥ |",
    "GV01rv_hn08u:2489": "RV_8,067.07c ādityā adbhutainasaḥ ||",
    "GV01rv_hn08u:2490": "RV_8,067.08a mā naḥ setuḥ siṣed ayam mahe vṛṇaktu nas pari |",
    "GV01rv_hn08u:2491": "RV_8,067.08c indra id dhi śruto vaśī ||",
    "GV01rv_hn08u:2492": "RV_8,067.09a mā no mṛcā ripūṇāṃ vṛjinānām aviṣyavaḥ |",
    "GV01rv_hn08u:2493": "RV_8,067.09c devā abhi pra mṛkṣata ||",
    "GV01rv_hn08u:2494": "RV_8,067.10a uta tvām adite mahy ahaṃ devy upa bruve |",
    "GV01rv_hn08u:2495": "RV_8,067.10c sumṛḷīkām abhiṣṭaye ||",
    "GV01rv_hn08u:2496": "RV_8,067.11a parṣi dīne gabhīra āṃ ugraputre jighāṃsataḥ |",
    "GV01rv_hn08u:2497": "RV_8,067.11c mākis tokasya no riṣat ||",
    "GV01rv_hn08u:2498": "RV_8,067.12a aneho na uruvraja urūci vi prasartave |",
    "GV01rv_hn08u:2499": "RV_8,067.12c kṛdhi tokāya jīvase ||",
    "GV01rv_hn08u:2500": "RV_8,067.13a ye mūrdhānaḥ kṣitīnām adabdhāsaḥ svayaśasaḥ |",
    "GV01rv_hn08u:2501": "RV_8,067.13c vratā rakṣante adruhaḥ ||",
    "GV01rv_hn08u:2502": "RV_8,067.14a te na āsno vṛkāṇām ādityāso mumocata |",
    "GV01rv_hn08u:2503": "RV_8,067.14c stenam baddham ivādite ||",
    "GV01rv_hn08u:2504": "RV_8,067.15a apo ṣu ṇa iyaṃ śarur ādityā apa durmatiḥ |",
    "GV01rv_hn08u:2505": "RV_8,067.15c asmad etv ajaghnuṣī ||",
    "GV01rv_hn08u:2506": "RV_8,067.16a śaśvad dhi vaḥ sudānava ādityā ūtibhir vayam |",
    "GV01rv_hn08u:2507": "RV_8,067.16c purā nūnam bubhujmahe ||",
    "GV01rv_hn08u:2508": "RV_8,067.17a śaśvantaṃ hi pracetasaḥ pratiyantaṃ cid enasaḥ |",
    "GV01rv_hn08u:2509": "RV_8,067.17c devāḥ kṛṇutha jīvase ||",
    "GV01rv_hn08u:2510": "RV_8,067.18a tat su no navyaṃ sanyasa ādityā yan mumocati |",
    "GV01rv_hn08u:2511": "RV_8,067.18c bandhād baddham ivādite ||",
    "GV01rv_hn08u:2512": "RV_8,067.19a nāsmākam asti tat tara ādityāso atiṣkade |",
    "GV01rv_hn08u:2513": "RV_8,067.19c yūyam asmabhyam mṛḷata ||",
    "GV01rv_hn08u:2514": "RV_8,067.20a mā no hetir vivasvata ādityāḥ kṛtrimā śaruḥ |",
    "GV01rv_hn08u:2515": "RV_8,067.20c purā nu jaraso vadhīt ||",
    "GV01rv_hn08u:2516": "RV_8,067.21a vi ṣu dveṣo vy aṃhatim ādityāso vi saṃhitam |",
    "GV01rv_hn08u:2517": "RV_8,067.21c viṣvag vi vṛhatā rapaḥ ||",
    "GV01rv_hn08u:2518": "RV_8,068.01a ā tvā rathaṃ yathotaye sumnāya vartayāmasi |",
    "GV01rv_hn08u:2519": "RV_8,068.01c tuvikūrmim ṛtīṣaham indra śaviṣṭha satpate ||",
    "GV01rv_hn08u:2520": "RV_8,068.02a tuviśuṣma tuvikrato śacīvo viśvayā mate |",
    "GV01rv_hn08u:2521": "RV_8,068.02c ā paprātha mahitvanā ||",
    "GV01rv_hn08u:2522": "RV_8,068.03a yasya te mahinā mahaḥ pari jmāyantam īyatuḥ |",
    "GV01rv_hn08u:2523": "RV_8,068.03c hastā vajraṃ hiraṇyayam ||",
    "GV01rv_hn08u:2524": "RV_8,068.04a viśvānarasya vas patim anānatasya śavasaḥ |",
    "GV01rv_hn08u:2525": "RV_8,068.04c evaiś ca carṣaṇīnām ūtī huve rathānām ||",
    "GV01rv_hn08u:2526": "RV_8,068.05a abhiṣṭaye sadāvṛdhaṃ svarmīḷheṣu yaṃ naraḥ |",
    "GV01rv_hn08u:2527": "RV_8,068.05c nānā havanta ūtaye ||",
    "GV01rv_hn08u:2528": "RV_8,068.06a paromātram ṛcīṣamam indram ugraṃ surādhasam |",
    "GV01rv_hn08u:2529": "RV_8,068.06c īśānaṃ cid vasūnām ||",
    "GV01rv_hn08u:2530": "RV_8,068.07a taṃ-tam id rādhase maha indraṃ codāmi pītaye |",
    "GV01rv_hn08u:2531": "RV_8,068.07c yaḥ pūrvyām anuṣṭutim īśe kṛṣṭīnāṃ nṛtuḥ ||",
    "GV01rv_hn08u:2532": "RV_8,068.08a na yasya te śavasāna sakhyam ānaṃśa martyaḥ |",
    "GV01rv_hn08u:2533": "RV_8,068.08c nakiḥ śavāṃsi te naśat ||",
    "GV01rv_hn08u:2534": "RV_8,068.09a tvotāsas tvā yujāpsu sūrye mahad dhanam |",
    "GV01rv_hn08u:2535": "RV_8,068.09c jayema pṛtsu vajrivaḥ ||",
    "GV01rv_hn08u:2536": "RV_8,068.10a taṃ tvā yajñebhir īmahe taṃ gīrbhir girvaṇastama |",
    "GV01rv_hn08u:2537": "RV_8,068.10c indra yathā cid āvitha vājeṣu purumāyyam ||",
    "GV01rv_hn08u:2538": "RV_8,068.11a yasya te svādu sakhyaṃ svādvī praṇītir adrivaḥ |",
    "GV01rv_hn08u:2539": "RV_8,068.11c yajño vitantasāyyaḥ ||",
    "GV01rv_hn08u:2540": "RV_8,068.12a uru ṇas tanve tana uru kṣayāya nas kṛdhi |",
    "GV01rv_hn08u:2541": "RV_8,068.12c uru ṇo yandhi jīvase ||",
    "GV01rv_hn08u:2542": "RV_8,068.13a uruṃ nṛbhya uruṃ gava uruṃ rathāya panthām |",
    "GV01rv_hn08u:2543": "RV_8,068.13c devavītim manāmahe ||",
    "GV01rv_hn08u:2544": "RV_8,068.14a upa mā ṣaḍ dvā-dvā naraḥ somasya harṣyā |",
    "GV01rv_hn08u:2545": "RV_8,068.14c tiṣṭhanti svādurātayaḥ ||",
    "GV01rv_hn08u:2546": "RV_8,068.15a ṛjrāv indrota ā dade harī ṛkṣasya sūnavi |",
    "GV01rv_hn08u:2547": "RV_8,068.15c āśvamedhasya rohitā ||",
    "GV01rv_hn08u:2548": "RV_8,068.16a surathāṃ ātithigve svabhīśūṃr ārkṣe |",
    "GV01rv_hn08u:2549": "RV_8,068.16c āśvamedhe supeśasaḥ ||",
    "GV01rv_hn08u:2550": "RV_8,068.17a ṣaḷ aśvāṃ ātithigva indrote vadhūmataḥ |",
    "GV01rv_hn08u:2551": "RV_8,068.17c sacā pūtakratau sanam ||",
    "GV01rv_hn08u:2552": "RV_8,068.18a aiṣu cetad vṛṣaṇvaty antar ṛjreṣv aruṣī |",
    "GV01rv_hn08u:2553": "RV_8,068.18c svabhīśuḥ kaśāvatī ||",
    "GV01rv_hn08u:2554": "RV_8,068.19a na yuṣme vājabandhavo ninitsuś cana martyaḥ |",
    "GV01rv_hn08u:2555": "RV_8,068.19c avadyam adhi dīdharat ||",
    "GV01rv_hn08u:2556": "RV_8,069.01a pra-pra vas triṣṭubham iṣam mandadvīrāyendave |",
    "GV01rv_hn08u:2557": "RV_8,069.01c dhiyā vo medhasātaye purandhyā vivāsati ||",
    "GV01rv_hn08u:2558": "RV_8,069.02a nadaṃ va odatīnāṃ nadaṃ yoyuvatīnām |",
    "GV01rv_hn08u:2559": "RV_8,069.02c patiṃ vo aghnyānāṃ dhenūnām iṣudhyasi ||",
    "GV01rv_hn08u:2560": "RV_8,069.03a tā asya sūdadohasaḥ somaṃ śrīṇanti pṛśnayaḥ |",
    "GV01rv_hn08u:2561": "RV_8,069.03c janman devānāṃ viśas triṣv ā rocane divaḥ ||",
    "GV01rv_hn08u:2562": "RV_8,069.04a abhi pra gopatiṃ girendram arca yathā vide |",
    "GV01rv_hn08u:2563": "RV_8,069.04c sūnuṃ satyasya satpatim ||",
    "GV01rv_hn08u:2564": "RV_8,069.05a ā harayaḥ sasṛjrire 'ruṣīr adhi barhiṣi |",
    "GV01rv_hn08u:2565": "RV_8,069.05c yatrābhi saṃnavāmahe ||",
    "GV01rv_hn08u:2566": "RV_8,069.06a indrāya gāva āśiraṃ duduhre vajriṇe madhu |",
    "GV01rv_hn08u:2567": "RV_8,069.06c yat sīm upahvare vidat ||",
    "GV01rv_hn08u:2568": "RV_8,069.07a ud yad bradhnasya viṣṭapaṃ gṛham indraś ca ganvahi |",
    "GV01rv_hn08u:2569": "RV_8,069.07c madhvaḥ pītvā sacevahi triḥ sapta sakhyuḥ pade ||",
    "GV01rv_hn08u:2570": "RV_8,069.08a arcata prārcata priyamedhāso arcata |",
    "GV01rv_hn08u:2571": "RV_8,069.08c arcantu putrakā uta puraṃ na dhṛṣṇv arcata ||",
    "GV01rv_hn08u:2572": "RV_8,069.09a ava svarāti gargaro godhā pari saniṣvaṇat |",
    "GV01rv_hn08u:2573": "RV_8,069.09c piṅgā pari caniṣkadad indrāya brahmodyatam ||",
    "GV01rv_hn08u:2574": "RV_8,069.10a ā yat patanty enyaḥ sudughā anapasphuraḥ |",
    "GV01rv_hn08u:2575": "RV_8,069.10c apasphuraṃ gṛbhāyata somam indrāya pātave ||",
    "GV01rv_hn08u:2576": "RV_8,069.11a apād indro apād agnir viśve devā amatsata |",
    "GV01rv_hn08u:2577": "RV_8,069.11c varuṇa id iha kṣayat tam āpo abhy anūṣata vatsaṃ saṃśiśvarīr iva ||",
    "GV01rv_hn08u:2578": "RV_8,069.12a sudevo asi varuṇa yasya te sapta sindhavaḥ |",
    "GV01rv_hn08u:2579": "RV_8,069.12c anukṣaranti kākudaṃ sūrmyaṃ suṣirām iva ||",
    "GV01rv_hn08u:2580": "RV_8,069.13a yo vyatīṃr aphāṇayat suyuktāṃ upa dāśuṣe |",
    "GV01rv_hn08u:2581": "RV_8,069.13c takvo netā tad id vapur upamā yo amucyata ||",
    "GV01rv_hn08u:2582": "RV_8,069.14a atīd u śakra ohata indro viśvā ati dviṣaḥ |",
    "GV01rv_hn08u:2583": "RV_8,069.14c bhinat kanīna odanam pacyamānam paro girā ||",
    "GV01rv_hn08u:2584": "RV_8,069.15a arbhako na kumārako 'dhi tiṣṭhan navaṃ ratham |",
    "GV01rv_hn08u:2585": "RV_8,069.15c sa pakṣan mahiṣam mṛgam pitre mātre vibhukratum ||",
    "GV01rv_hn08u:2586": "RV_8,069.16a ā tū suśipra dampate rathaṃ tiṣṭhā hiraṇyayam |",
    "GV01rv_hn08u:2587": "RV_8,069.16c adha dyukṣaṃ sacevahi sahasrapādam aruṣaṃ svastigām anehasam",
    "GV01rv_hn08u:2588": "RV_8,069.17a taṃ ghem itthā namasvina upa svarājam āsate |",
    "GV01rv_hn08u:2589": "RV_8,069.17c arthaṃ cid asya sudhitaṃ yad etava āvartayanti dāvane ||",
    "GV01rv_hn08u:2590": "RV_8,069.18a anu pratnasyaukasaḥ priyamedhāsa eṣām |",
    "GV01rv_hn08u:2591": "RV_8,069.18c pūrvām anu prayatiṃ vṛktabarhiṣo hitaprayasa āśata ||",
    "GV01rv_hn08u:2592": "RV_8,070.01a yo rājā carṣaṇīnāṃ yātā rathebhir adhriguḥ |",
    "GV01rv_hn08u:2593": "RV_8,070.01c viśvāsāṃ tarutā pṛtanānāṃ jyeṣṭho yo vṛtrahā gṛṇe ||",
    "GV01rv_hn08u:2594": "RV_8,070.02a indraṃ taṃ śumbha puruhanmann avase yasya dvitā vidhartari |",
    "GV01rv_hn08u:2595": "RV_8,070.02c hastāya vajraḥ prati dhāyi darśato maho dive na sūryaḥ ||",
    "GV01rv_hn08u:2596": "RV_8,070.03a nakiṣ ṭaṃ karmaṇā naśad yaś cakāra sadāvṛdham |",
    "GV01rv_hn08u:2597": "RV_8,070.03c indraṃ na yajñair viśvagūrtam ṛbhvasam adhṛṣṭaṃ dhṛṣṇvojasam",
    "GV01rv_hn08u:2598": "RV_8,070.04a aṣāḷham ugram pṛtanāsu sāsahiṃ yasmin mahīr urujrayaḥ |",
    "GV01rv_hn08u:2599": "RV_8,070.04c saṃ dhenavo jāyamāne anonavur dyāvaḥ kṣāmo anonavuḥ ||",
    "GV01rv_hn08u:2600": "RV_8,070.05a yad dyāva indra te śataṃ śatam bhūmīr uta syuḥ |",
    "GV01rv_hn08u:2601": "RV_8,070.05c na tvā vajrin sahasraṃ sūryā anu na jātam aṣṭa rodasī ||",
    "GV01rv_hn08u:2602": "RV_8,070.06a ā paprātha mahinā vṛṣṇyā vṛṣan viśvā śaviṣṭha śavasā |",
    "GV01rv_hn08u:2603": "RV_8,070.06c asmāṃ ava maghavan gomati vraje vajriñ citrābhir ūtibhiḥ ||",
    "GV01rv_hn08u:2604": "RV_8,070.07a na sīm adeva āpad iṣaṃ dīrghāyo martyaḥ |",
    "GV01rv_hn08u:2605": "RV_8,070.07c etagvā cid ya etaśā yuyojate harī indro yuyojate ||",
    "GV01rv_hn08u:2606": "RV_8,070.08a taṃ vo maho mahāyyam indraṃ dānāya sakṣaṇim |",
    "GV01rv_hn08u:2607": "RV_8,070.08c yo gādheṣu ya āraṇeṣu havyo vājeṣv asti havyaḥ ||",
    "GV01rv_hn08u:2608": "RV_8,070.09a ud ū ṣu ṇo vaso mahe mṛśasva śūra rādhase |",
    "GV01rv_hn08u:2609": "RV_8,070.09c ud ū ṣu mahyai maghavan maghattaya ud indra śravase mahe ||",
    "GV01rv_hn08u:2610": "RV_8,070.10a tvaṃ na indra ṛtayus tvānido ni tṛmpasi |",
    "GV01rv_hn08u:2611": "RV_8,070.10c madhye vasiṣva tuvinṛmṇorvor ni dāsaṃ śiśnatho hathaiḥ ||",
    "GV01rv_hn08u:2612": "RV_8,070.11a anyavratam amānuṣam ayajvānam adevayum |",
    "GV01rv_hn08u:2613": "RV_8,070.11c ava svaḥ sakhā dudhuvīta parvataḥ sughnāya dasyum parvataḥ ||",
    "GV01rv_hn08u:2614": "RV_8,070.12a tvaṃ na indrāsāṃ haste śaviṣṭha dāvane |",
    "GV01rv_hn08u:2615": "RV_8,070.12c dhānānāṃ na saṃ gṛbhāyāsmayur dviḥ saṃ gṛbhāyāsmayuḥ ||",
    "GV01rv_hn08u:2616": "RV_8,070.13a sakhāyaḥ kratum icchata kathā rādhāma śarasya |",
    "GV01rv_hn08u:2617": "RV_8,070.13c upastutim bhojaḥ sūrir yo ahrayaḥ ||",
    "GV01rv_hn08u:2618": "RV_8,070.14a bhūribhiḥ samaha ṛṣibhir barhiṣmadbhi staviṣyase |",
    "GV01rv_hn08u:2619": "RV_8,070.14c yad ittham ekam-ekam ic chara vatsān parādadaḥ ||",
    "GV01rv_hn08u:2620": "RV_8,070.15a karṇagṛhyā maghavā śauradevyo vatsaṃ nas tribhya ānayat |",
    "GV01rv_hn08u:2621": "RV_8,070.15c ajāṃ sūrir na dhātave ||",
    "GV01rv_hn08u:2622": "RV_8,071.01a tvaṃ no agne mahobhiḥ pāhi viśvasyā arāteḥ |",
    "GV01rv_hn08u:2623": "RV_8,071.01c uta dviṣo martyasya ||",
    "GV01rv_hn08u:2624": "RV_8,071.02a nahi manyuḥ pauruṣeya īśe hi vaḥ priyajāta |",
    "GV01rv_hn08u:2625": "RV_8,071.02c tvam id asi kṣapāvān ||",
    "GV01rv_hn08u:2626": "RV_8,071.03a sa no viśvebhir devebhir ūrjo napād bhadraśoce |",
    "GV01rv_hn08u:2627": "RV_8,071.03c rayiṃ dehi viśvavāram ||",
    "GV01rv_hn08u:2628": "RV_8,071.04a na tam agne arātayo martaṃ yuvanta rāyaḥ |",
    "GV01rv_hn08u:2629": "RV_8,071.04c yaṃ trāyase dāśvāṃsam ||",
    "GV01rv_hn08u:2630": "RV_8,071.05a yaṃ tvaṃ vipra medhasātāv agne hinoṣi dhanāya |",
    "GV01rv_hn08u:2631": "RV_8,071.05c sa tavotī goṣu gantā ||",
    "GV01rv_hn08u:2632": "RV_8,071.06a tvaṃ rayim puruvīram agne dāśuṣe martāya |",
    "GV01rv_hn08u:2633": "RV_8,071.06c pra ṇo naya vasyo accha ||",
    "GV01rv_hn08u:2634": "RV_8,071.07a uruṣyā ṇo mā parā dā aghāyate jātavedaḥ |",
    "GV01rv_hn08u:2635": "RV_8,071.07c durādhye martāya ||",
    "GV01rv_hn08u:2636": "RV_8,071.08a agne mākiṣ ṭe devasya rātim adevo yuyota |",
    "GV01rv_hn08u:2637": "RV_8,071.08c tvam īśiṣe vasūnām ||",
    "GV01rv_hn08u:2638": "RV_8,071.09a sa no vasva upa māsy ūrjo napān māhinasya |",
    "GV01rv_hn08u:2639": "RV_8,071.09c sakhe vaso jaritṛbhyaḥ ||",
    "GV01rv_hn08u:2640": "RV_8,071.10a acchā naḥ śīraśociṣaṃ giro yantu darśatam |",
    "GV01rv_hn08u:2641": "RV_8,071.10c acchā yajñāso namasā purūvasum purupraśastam ūtaye ||",
    "GV01rv_hn08u:2642": "RV_8,071.11a agniṃ sūnuṃ sahaso jātavedasaṃ dānāya vāryāṇām |",
    "GV01rv_hn08u:2643": "RV_8,071.11c dvitā yo bhūd amṛto martyeṣv ā hotā mandratamo viśi ||",
    "GV01rv_hn08u:2644": "RV_8,071.12a agniṃ vo devayajyayāgnim prayaty adhvare |",
    "GV01rv_hn08u:2645": "RV_8,071.12c agniṃ dhīṣu prathamam agnim arvaty agniṃ kṣaitrāya sādhase ||",
    "GV01rv_hn08u:2646": "RV_8,071.13a agnir iṣāṃ sakhye dadātu na īśe yo vāryāṇām |",
    "GV01rv_hn08u:2647": "RV_8,071.13c agniṃ toke tanaye śaśvad īmahe vasuṃ santaṃ tanūpām ||",
    "GV01rv_hn08u:2648": "RV_8,071.14a agnim īḷiṣvāvase gāthābhiḥ śīraśociṣam |",
    "GV01rv_hn08u:2649": "RV_8,071.14c agniṃ rāye purumīḷha śrutaṃ naro 'gniṃ sudītaye chardiḥ ||",
    "GV01rv_hn08u:2650": "RV_8,071.15a agniṃ dveṣo yotavai no gṛṇīmasy agniṃ śaṃ yoś ca dātave |",
    "GV01rv_hn08u:2651": "RV_8,071.15c viśvāsu vikṣv aviteva havyo bhuvad vastur ṛṣūṇām ||",
    "GV01rv_hn08u:2652": "RV_8,072.01a haviṣ kṛṇudhvam ā gamad adhvaryur vanate punaḥ |",
    "GV01rv_hn08u:2653": "RV_8,072.01c vidvāṃ asya praśāsanam ||",
    "GV01rv_hn08u:2654": "RV_8,072.02a ni tigmam abhy aṃśuṃ sīdad dhotā manāv adhi |",
    "GV01rv_hn08u:2655": "RV_8,072.02c juṣāṇo asya sakhyam ||",
    "GV01rv_hn08u:2656": "RV_8,072.03a antar icchanti taṃ jane rudram paro manīṣayā |",
    "GV01rv_hn08u:2657": "RV_8,072.03c gṛbhṇanti jihvayā sasam ||",
    "GV01rv_hn08u:2658": "RV_8,072.04a jāmy atītape dhanur vayodhā aruhad vanam |",
    "GV01rv_hn08u:2659": "RV_8,072.04c dṛṣadaṃ jihvayāvadhīt ||",
    "GV01rv_hn08u:2660": "RV_8,072.05a caran vatso ruśann iha nidātāraṃ na vindate |",
    "GV01rv_hn08u:2661": "RV_8,072.05c veti stotava ambyam ||",
    "GV01rv_hn08u:2662": "RV_8,072.06a uto nv asya yan mahad aśvāvad yojanam bṛhad |",
    "GV01rv_hn08u:2663": "RV_8,072.06c dāmā rathasya dadṛśe ||",
    "GV01rv_hn08u:2664": "RV_8,072.07a duhanti saptaikām upa dvā pañca sṛjataḥ |",
    "GV01rv_hn08u:2665": "RV_8,072.07c tīrthe sindhor adhi svare ||",
    "GV01rv_hn08u:2666": "RV_8,072.08a ā daśabhir vivasvata indraḥ kośam acucyavīt |",
    "GV01rv_hn08u:2667": "RV_8,072.08c khedayā trivṛtā divaḥ ||",
    "GV01rv_hn08u:2668": "RV_8,072.09a pari tridhātur adhvaraṃ jūrṇir eti navīyasī |",
    "GV01rv_hn08u:2669": "RV_8,072.09c madhvā hotāro añjate ||",
    "GV01rv_hn08u:2670": "RV_8,072.10a siñcanti namasāvatam uccācakram parijmānam |",
    "GV01rv_hn08u:2671": "RV_8,072.10c nīcīnabāram akṣitam ||",
    "GV01rv_hn08u:2672": "RV_8,072.11a abhyāram id adrayo niṣiktam puṣkare madhu |",
    "GV01rv_hn08u:2673": "RV_8,072.11c avatasya visarjane ||",
    "GV01rv_hn08u:2674": "RV_8,072.12a gāva upāvatāvatam mahī yajñasya rapsudā |",
    "GV01rv_hn08u:2675": "RV_8,072.12c ubhā karṇā hiraṇyayā ||",
    "GV01rv_hn08u:2676": "RV_8,072.13a ā sute siñcata śriyaṃ rodasyor abhiśriyam |",
    "GV01rv_hn08u:2677": "RV_8,072.13c rasā dadhīta vṛṣabham ||",
    "GV01rv_hn08u:2678": "RV_8,072.14a te jānata svam okyaṃ saṃ vatsāso na mātṛbhiḥ |",
    "GV01rv_hn08u:2679": "RV_8,072.14c mitho nasanta jāmibhiḥ ||",
    "GV01rv_hn08u:2680": "RV_8,072.15a upa srakveṣu bapsataḥ kṛṇvate dharuṇaṃ divi |",
    "GV01rv_hn08u:2681": "RV_8,072.15c indre agnā namaḥ svaḥ ||",
    "GV01rv_hn08u:2682": "RV_8,072.16a adhukṣat pipyuṣīm iṣam ūrjaṃ saptapadīm ariḥ |",
    "GV01rv_hn08u:2683": "RV_8,072.16c sūryasya sapta raśmibhiḥ ||",
    "GV01rv_hn08u:2684": "RV_8,072.17a somasya mitrāvaruṇoditā sūra ā dade |",
    "GV01rv_hn08u:2685": "RV_8,072.17c tad āturasya bheṣajam ||",
    "GV01rv_hn08u:2686": "RV_8,072.18a uto nv asya yat padaṃ haryatasya nidhānyam |",
    "GV01rv_hn08u:2687": "RV_8,072.18c pari dyāṃ jihvayātanat ||",
    "GV01rv_hn08u:2688": "RV_8,073.01a ud īrāthām ṛtāyate yuñjāthām aśvinā ratham |",
    "GV01rv_hn08u:2689": "RV_8,073.01c anti ṣad bhūtu vām avaḥ ||",
    "GV01rv_hn08u:2690": "RV_8,073.02a nimiṣaś cij javīyasā rathenā yātam aśvinā |",
    "GV01rv_hn08u:2691": "RV_8,073.02c anti ṣad bhūtu vām avaḥ ||",
    "GV01rv_hn08u:2692": "RV_8,073.03a upa stṛṇītam atraye himena gharmam aśvinā |",
    "GV01rv_hn08u:2693": "RV_8,073.03c anti ṣad bhūtu vām avaḥ ||",
    "GV01rv_hn08u:2694": "RV_8,073.04a kuha sthaḥ kuha jagmathuḥ kuha śyeneva petathuḥ |",
    "GV01rv_hn08u:2695": "RV_8,073.04c anti ṣad bhūtu vām avaḥ ||",
    "GV01rv_hn08u:2696": "RV_8,073.05a yad adya karhi karhi cic chuśrūyātam imaṃ havam |",
    "GV01rv_hn08u:2697": "RV_8,073.05c anti ṣad bhūtu vām avaḥ ||",
    "GV01rv_hn08u:2698": "RV_8,073.06a aśvinā yāmahūtamā nediṣṭhaṃ yāmy āpyam |",
    "GV01rv_hn08u:2699": "RV_8,073.06c anti ṣad bhūtu vām avaḥ ||",
    "GV01rv_hn08u:2700": "RV_8,073.07a avantam atraye gṛhaṃ kṛṇutaṃ yuvam aśvinā |",
    "GV01rv_hn08u:2701": "RV_8,073.07c anti ṣad bhūtu vām avaḥ ||",
    "GV01rv_hn08u:2702": "RV_8,073.08a varethe agnim ātapo vadate valgv atraye |",
    "GV01rv_hn08u:2703": "RV_8,073.08c anti ṣad bhūtu vām avaḥ ||",
    "GV01rv_hn08u:2704": "RV_8,073.09a pra saptavadhrir āśasā dhārām agner aśāyata |",
    "GV01rv_hn08u:2705": "RV_8,073.09c anti ṣad bhūtu vām avaḥ ||",
    "GV01rv_hn08u:2706": "RV_8,073.10a ihā gataṃ vṛṣaṇvasū śṛṇutam ma imaṃ havam |",
    "GV01rv_hn08u:2707": "RV_8,073.10c anti ṣad bhūtu vām avaḥ ||",
    "GV01rv_hn08u:2708": "RV_8,073.11a kim idaṃ vām purāṇavaj jarator iva śasyate |",
    "GV01rv_hn08u:2709": "RV_8,073.11c anti ṣad bhūtu vām avaḥ ||",
    "GV01rv_hn08u:2710": "RV_8,073.12a samānaṃ vāṃ sajātyaṃ samāno bandhur aśvinā |",
    "GV01rv_hn08u:2711": "RV_8,073.12c anti ṣad bhūtu vām avaḥ ||",
    "GV01rv_hn08u:2712": "RV_8,073.13a yo vāṃ rajāṃsy aśvinā ratho viyāti rodasī |",
    "GV01rv_hn08u:2713": "RV_8,073.13c anti ṣad bhūtu vām avaḥ ||",
    "GV01rv_hn08u:2714": "RV_8,073.14a ā no gavyebhir aśvyaiḥ sahasrair upa gacchatam |",
    "GV01rv_hn08u:2715": "RV_8,073.14c anti ṣad bhūtu vām avaḥ ||",
    "GV01rv_hn08u:2716": "RV_8,073.15a mā no gavyebhir aśvyaiḥ sahasrebhir ati khyatam |",
    "GV01rv_hn08u:2717": "RV_8,073.15c anti ṣad bhūtu vām avaḥ ||",
    "GV01rv_hn08u:2718": "RV_8,073.16a aruṇapsur uṣā abhūd akar jyotir ṛtāvarī |",
    "GV01rv_hn08u:2719": "RV_8,073.16c anti ṣad bhūtu vām avaḥ ||",
    "GV01rv_hn08u:2720": "RV_8,073.17a aśvinā su vicākaśad vṛkṣam paraśumāṃ iva |",
    "GV01rv_hn08u:2721": "RV_8,073.17c anti ṣad bhūtu vām avaḥ ||",
    "GV01rv_hn08u:2722": "RV_8,073.18a puraṃ na dhṛṣṇav ā ruja kṛṣṇayā bādhito viśā |",
    "GV01rv_hn08u:2723": "RV_8,073.18c anti ṣad bhūtu vām avaḥ ||",
    "GV01rv_hn08u:2724": "RV_8,074.01a viśo-viśo vo atithiṃ vājayantaḥ purupriyam |",
    "GV01rv_hn08u:2725": "RV_8,074.01c agniṃ vo duryaṃ vaca stuṣe śūṣasya manmabhiḥ ||",
    "GV01rv_hn08u:2726": "RV_8,074.02a yaṃ janāso haviṣmanto mitraṃ na sarpirāsutim |",
    "GV01rv_hn08u:2727": "RV_8,074.02c praśaṃsanti praśastibhiḥ ||",
    "GV01rv_hn08u:2728": "RV_8,074.03a panyāṃsaṃ jātavedasaṃ yo devatāty udyatā |",
    "GV01rv_hn08u:2729": "RV_8,074.03c havyāny airayad divi ||",
    "GV01rv_hn08u:2730": "RV_8,074.04a āganma vṛtrahantamaṃ jyeṣṭham agnim ānavam |",
    "GV01rv_hn08u:2731": "RV_8,074.04c yasya śrutarvā bṛhann ārkṣo anīka edhate ||",
    "GV01rv_hn08u:2732": "RV_8,074.05a amṛtaṃ jātavedasaṃ tiras tamāṃsi darśatam |",
    "GV01rv_hn08u:2733": "RV_8,074.05c ghṛtāhavanam īḍyam ||",
    "GV01rv_hn08u:2734": "RV_8,074.06a sabādho yaṃ janā ime 'gniṃ havyebhir īḷate |",
    "GV01rv_hn08u:2735": "RV_8,074.06c juhvānāso yatasrucaḥ ||",
    "GV01rv_hn08u:2736": "RV_8,074.07a iyaṃ te navyasī matir agne adhāyy asmad ā |",
    "GV01rv_hn08u:2737": "RV_8,074.07c mandra sujāta sukrato 'mūra dasmātithe ||",
    "GV01rv_hn08u:2738": "RV_8,074.08a sā te agne śantamā caniṣṭhā bhavatu priyā |",
    "GV01rv_hn08u:2739": "RV_8,074.08c tayā vardhasva suṣṭutaḥ ||",
    "GV01rv_hn08u:2740": "RV_8,074.09a sā dyumnair dyumninī bṛhad upopa śravasi śravaḥ |",
    "GV01rv_hn08u:2741": "RV_8,074.09c dadhīta vṛtratūrye ||",
    "GV01rv_hn08u:2742": "RV_8,074.10a aśvam id gāṃ rathaprāṃ tveṣam indraṃ na satpatim |",
    "GV01rv_hn08u:2743": "RV_8,074.10c yasya śravāṃsi tūrvatha panyam-panyaṃ ca kṛṣṭayaḥ ||",
    "GV01rv_hn08u:2744": "RV_8,074.11a yaṃ tvā gopavano girā caniṣṭhad agne aṅgiraḥ |",
    "GV01rv_hn08u:2745": "RV_8,074.11c sa pāvaka śrudhī havam ||",
    "GV01rv_hn08u:2746": "RV_8,074.12a yaṃ tvā janāsa īḷate sabādho vājasātaye |",
    "GV01rv_hn08u:2747": "RV_8,074.12c sa bodhi vṛtratūrye ||",
    "GV01rv_hn08u:2748": "RV_8,074.13a ahaṃ huvāna ārkṣe śrutarvaṇi madacyuti |",
    "GV01rv_hn08u:2749": "RV_8,074.13c śardhāṃsīva stukāvinām mṛkṣā śīrṣā caturṇām ||",
    "GV01rv_hn08u:2750": "RV_8,074.14a māṃ catvāra āśavaḥ śaviṣṭhasya dravitnavaḥ |",
    "GV01rv_hn08u:2751": "RV_8,074.14c surathāso abhi prayo vakṣan vayo na tugryam ||",
    "GV01rv_hn08u:2752": "RV_8,074.15a satyam it tvā mahenadi paruṣṇy ava dediśam |",
    "GV01rv_hn08u:2753": "RV_8,074.15c nem āpo aśvadātaraḥ śaviṣṭhād asti martyaḥ ||",
    "GV01rv_hn08u:2754": "RV_8,075.01a yukṣvā hi devahūtamāṃ aśvāṃ agne rathīr iva |",
    "GV01rv_hn08u:2755": "RV_8,075.01c ni hotā pūrvyaḥ sadaḥ ||",
    "GV01rv_hn08u:2756": "RV_8,075.02a uta no deva devāṃ acchā voco viduṣṭaraḥ |",
    "GV01rv_hn08u:2757": "RV_8,075.02c śrad viśvā vāryā kṛdhi ||",
    "GV01rv_hn08u:2758": "RV_8,075.03a tvaṃ ha yad yaviṣṭhya sahasaḥ sūnav āhuta |",
    "GV01rv_hn08u:2759": "RV_8,075.03c ṛtāvā yajñiyo bhuvaḥ ||",
    "GV01rv_hn08u:2760": "RV_8,075.04a ayam agniḥ sahasriṇo vājasya śatinas patiḥ |",
    "GV01rv_hn08u:2761": "RV_8,075.04c mūrdhā kavī rayīṇām ||",
    "GV01rv_hn08u:2762": "RV_8,075.05a taṃ nemim ṛbhavo yathā namasva sahūtibhiḥ |",
    "GV01rv_hn08u:2763": "RV_8,075.05c nedīyo yajñam aṅgiraḥ ||",
    "GV01rv_hn08u:2764": "RV_8,075.06a tasmai nūnam abhidyave vācā virūpa nityayā |",
    "GV01rv_hn08u:2765": "RV_8,075.06c vṛṣṇe codasva suṣṭutim ||",
    "GV01rv_hn08u:2766": "RV_8,075.07a kam u ṣvid asya senayāgner apākacakṣasaḥ |",
    "GV01rv_hn08u:2767": "RV_8,075.07c paṇiṃ goṣu starāmahe ||",
    "GV01rv_hn08u:2768": "RV_8,075.08a mā no devānāṃ viśaḥ prasnātīr ivosrāḥ |",
    "GV01rv_hn08u:2769": "RV_8,075.08c kṛśaṃ na hāsur aghnyāḥ ||",
    "GV01rv_hn08u:2770": "RV_8,075.09a mā naḥ samasya dūḍhyaḥ paridveṣaso aṃhatiḥ |",
    "GV01rv_hn08u:2771": "RV_8,075.09c ūrmir na nāvam ā vadhīt ||",
    "GV01rv_hn08u:2772": "RV_8,075.10a namas te agna ojase gṛṇanti deva kṛṣṭayaḥ |",
    "GV01rv_hn08u:2773": "RV_8,075.10c amair amitram ardaya ||",
    "GV01rv_hn08u:2774": "RV_8,075.11a kuvit su no gaviṣṭaye 'gne saṃveṣiṣo rayim |",
    "GV01rv_hn08u:2775": "RV_8,075.11c urukṛd uru ṇas kṛdhi ||",
    "GV01rv_hn08u:2776": "RV_8,075.12a mā no asmin mahādhane parā varg bhārabhṛd yathā |",
    "GV01rv_hn08u:2777": "RV_8,075.12c saṃvargaṃ saṃ rayiṃ jaya ||",
    "GV01rv_hn08u:2778": "RV_8,075.13a anyam asmad bhiyā iyam agne siṣaktu ducchunā |",
    "GV01rv_hn08u:2779": "RV_8,075.13c vardhā no amavac chavaḥ ||",
    "GV01rv_hn08u:2780": "RV_8,075.14a yasyājuṣan namasvinaḥ śamīm adurmakhasya vā |",
    "GV01rv_hn08u:2781": "RV_8,075.14c taṃ ghed agnir vṛdhāvati ||",
    "GV01rv_hn08u:2782": "RV_8,075.15a parasyā adhi saṃvato 'varāṃ abhy ā tara |",
    "GV01rv_hn08u:2783": "RV_8,075.15c yatrāham asmi tāṃ ava ||",
    "GV01rv_hn08u:2784": "RV_8,075.16a vidmā hi te purā vayam agne pitur yathāvasaḥ |",
    "GV01rv_hn08u:2785": "RV_8,075.16c adhā te sumnam īmahe ||",
    "GV01rv_hn08u:2786": "RV_8,076.01a imaṃ nu māyinaṃ huva indram īśānam ojasā |",
    "GV01rv_hn08u:2787": "RV_8,076.01c marutvantaṃ na vṛñjase ||",
    "GV01rv_hn08u:2788": "RV_8,076.02a ayam indro marutsakhā vi vṛtrasyābhinac chiraḥ |",
    "GV01rv_hn08u:2789": "RV_8,076.02c vajreṇa śataparvaṇā ||",
    "GV01rv_hn08u:2790": "RV_8,076.03a vāvṛdhāno marutsakhendro vi vṛtram airayat |",
    "GV01rv_hn08u:2791": "RV_8,076.03c sṛjan samudriyā apaḥ ||",
    "GV01rv_hn08u:2792": "RV_8,076.04a ayaṃ ha yena vā idaṃ svar marutvatā jitam |",
    "GV01rv_hn08u:2793": "RV_8,076.04c indreṇa somapītaye ||",
    "GV01rv_hn08u:2794": "RV_8,076.05a marutvantam ṛjīṣiṇam ojasvantaṃ virapśinam |",
    "GV01rv_hn08u:2795": "RV_8,076.05c indraṃ gīrbhir havāmahe ||",
    "GV01rv_hn08u:2796": "RV_8,076.06a indram pratnena manmanā marutvantaṃ havāmahe |",
    "GV01rv_hn08u:2797": "RV_8,076.06c asya somasya pītaye ||",
    "GV01rv_hn08u:2798": "RV_8,076.07a marutvāṃ indra mīḍhvaḥ pibā somaṃ śatakrato |",
    "GV01rv_hn08u:2799": "RV_8,076.07c asmin yajñe puruṣṭuta ||",
    "GV01rv_hn08u:2800": "RV_8,076.08a tubhyed indra marutvate sutāḥ somāso adrivaḥ |",
    "GV01rv_hn08u:2801": "RV_8,076.08c hṛdā hūyanta ukthinaḥ ||",
    "GV01rv_hn08u:2802": "RV_8,076.09a pibed indra marutsakhā sutaṃ somaṃ diviṣṭiṣu |",
    "GV01rv_hn08u:2803": "RV_8,076.09c vajraṃ śiśāna ojasā ||",
    "GV01rv_hn08u:2804": "RV_8,076.10a uttiṣṭhann ojasā saha pītvī śipre avepayaḥ |",
    "GV01rv_hn08u:2805": "RV_8,076.10c somam indra camū sutam ||",
    "GV01rv_hn08u:2806": "RV_8,076.11a anu tvā rodasī ubhe krakṣamāṇam akṛpetām |",
    "GV01rv_hn08u:2807": "RV_8,076.11c indra yad dasyuhābhavaḥ ||",
    "GV01rv_hn08u:2808": "RV_8,076.12a vācam aṣṭāpadīm ahaṃ navasraktim ṛtaspṛśam |",
    "GV01rv_hn08u:2809": "RV_8,076.12c indrāt pari tanvam mame ||",
    "GV01rv_hn08u:2810": "RV_8,077.01a jajñāno nu śatakratur vi pṛcchad iti mātaram |",
    "GV01rv_hn08u:2811": "RV_8,077.01c ka ugrāḥ ke ha śṛṇvire ||",
    "GV01rv_hn08u:2812": "RV_8,077.02a ād īṃ śavasy abravīd aurṇavābham ahīśuvam |",
    "GV01rv_hn08u:2813": "RV_8,077.02c te putra santu niṣṭuraḥ ||",
    "GV01rv_hn08u:2814": "RV_8,077.03a sam it tān vṛtrahākhidat khe arāṃ iva khedayā |",
    "GV01rv_hn08u:2815": "RV_8,077.03c pravṛddho dasyuhābhavat ||",
    "GV01rv_hn08u:2816": "RV_8,077.04a ekayā pratidhāpibat sākaṃ sarāṃsi triṃśatam |",
    "GV01rv_hn08u:2817": "RV_8,077.04c indraḥ somasya kāṇukā ||",
    "GV01rv_hn08u:2818": "RV_8,077.05a abhi gandharvam atṛṇad abudhneṣu rajassv ā |",
    "GV01rv_hn08u:2819": "RV_8,077.05c indro brahmabhya id vṛdhe ||",
    "GV01rv_hn08u:2820": "RV_8,077.06a nir āvidhyad giribhya ā dhārayat pakvam odanam |",
    "GV01rv_hn08u:2821": "RV_8,077.06c indro bundaṃ svātatam ||",
    "GV01rv_hn08u:2822": "RV_8,077.07a śatabradhna iṣus tava sahasraparṇa eka it |",
    "GV01rv_hn08u:2823": "RV_8,077.07c yam indra cakṛṣe yujam ||",
    "GV01rv_hn08u:2824": "RV_8,077.08a tena stotṛbhya ā bhara nṛbhyo nāribhyo attave |",
    "GV01rv_hn08u:2825": "RV_8,077.08c sadyo jāta ṛbhuṣṭhira ||",
    "GV01rv_hn08u:2826": "RV_8,077.09a etā cyautnāni te kṛtā varṣiṣṭhāni parīṇasā |",
    "GV01rv_hn08u:2827": "RV_8,077.09c hṛdā vīḍv adhārayaḥ ||",
    "GV01rv_hn08u:2828": "RV_8,077.10a viśvet tā viṣṇur ābharad urukramas tveṣitaḥ |",
    "GV01rv_hn08u:2829": "RV_8,077.10c śatam mahiṣān kṣīrapākam odanaṃ varāham indra emuṣam ||",
    "GV01rv_hn08u:2830": "RV_8,077.11a tuvikṣaṃ te sukṛtaṃ sūmayaṃ dhanuḥ sādhur bundo hiraṇyayaḥ |",
    "GV01rv_hn08u:2831": "RV_8,077.11c ubhā te bāhū raṇyā susaṃskṛta ṛdūpe cid ṛdūvṛdhā ||",
    "GV01rv_hn08u:2832": "RV_8,078.01a puroḷāśaṃ no andhasa indra sahasram ā bhara |",
    "GV01rv_hn08u:2833": "RV_8,078.01c śatā ca śūra gonām ||",
    "GV01rv_hn08u:2834": "RV_8,078.02a ā no bhara vyañjanaṃ gām aśvam abhyañjanam |",
    "GV01rv_hn08u:2835": "RV_8,078.02c sacā manā hiraṇyayā ||",
    "GV01rv_hn08u:2836": "RV_8,078.03a uta naḥ karṇaśobhanā purūṇi dhṛṣṇav ā bhara |",
    "GV01rv_hn08u:2837": "RV_8,078.03c tvaṃ hi śṛṇviṣe vaso ||",
    "GV01rv_hn08u:2838": "RV_8,078.04a nakīṃ vṛdhīka indra te na suṣā na sudā uta |",
    "GV01rv_hn08u:2839": "RV_8,078.04c nānyas tvac chūra vāghataḥ ||",
    "GV01rv_hn08u:2840": "RV_8,078.05a nakīm indro nikartave na śakraḥ pariśaktave |",
    "GV01rv_hn08u:2841": "RV_8,078.05c viśvaṃ śṛṇoti paśyati ||",
    "GV01rv_hn08u:2842": "RV_8,078.06a sa manyum martyānām adabdho ni cikīṣate |",
    "GV01rv_hn08u:2843": "RV_8,078.06c purā nidaś cikīṣate ||",
    "GV01rv_hn08u:2844": "RV_8,078.07a kratva it pūrṇam udaraṃ turasyāsti vidhataḥ |",
    "GV01rv_hn08u:2845": "RV_8,078.07c vṛtraghnaḥ somapāvnaḥ ||",
    "GV01rv_hn08u:2846": "RV_8,078.08a tve vasūni saṃgatā viśvā ca soma saubhagā |",
    "GV01rv_hn08u:2847": "RV_8,078.08c sudātv aparihvṛtā ||",
    "GV01rv_hn08u:2848": "RV_8,078.09a tvām id yavayur mama kāmo gavyur hiraṇyayuḥ |",
    "GV01rv_hn08u:2849": "RV_8,078.09c tvām aśvayur eṣate ||",
    "GV01rv_hn08u:2850": "RV_8,078.10a taved indrāham āśasā haste dātraṃ canā dade |",
    "GV01rv_hn08u:2851": "RV_8,078.10c dinasya vā maghavan sambhṛtasya vā pūrdhi yavasya kāśinā ||",
    "GV01rv_hn08u:2852": "RV_8,079.01a ayaṃ kṛtnur agṛbhīto viśvajid udbhid it somaḥ |",
    "GV01rv_hn08u:2853": "RV_8,079.01c ṛṣir vipraḥ kāvyena ||",
    "GV01rv_hn08u:2854": "RV_8,079.02a abhy ūrṇoti yan nagnam bhiṣakti viśvaṃ yat turam |",
    "GV01rv_hn08u:2855": "RV_8,079.02c prem andhaḥ khyan niḥ śroṇo bhūt ||",
    "GV01rv_hn08u:2856": "RV_8,079.03a tvaṃ soma tanūkṛdbhyo dveṣobhyo 'nyakṛtebhyaḥ |",
    "GV01rv_hn08u:2857": "RV_8,079.03c uru yantāsi varūtham ||",
    "GV01rv_hn08u:2858": "RV_8,079.04a tvaṃ cittī tava dakṣair diva ā pṛthivyā ṛjīṣin |",
    "GV01rv_hn08u:2859": "RV_8,079.04c yāvīr aghasya cid dveṣaḥ ||",
    "GV01rv_hn08u:2860": "RV_8,079.05a arthino yanti ced arthaṃ gacchān id daduṣo rātim |",
    "GV01rv_hn08u:2861": "RV_8,079.05c vavṛjyus tṛṣyataḥ kāmam ||",
    "GV01rv_hn08u:2862": "RV_8,079.06a vidad yat pūrvyaṃ naṣṭam ud īm ṛtāyum īrayat |",
    "GV01rv_hn08u:2863": "RV_8,079.06c prem āyus tārīd atīrṇam ||",
    "GV01rv_hn08u:2864": "RV_8,079.07a suśevo no mṛḷayākur adṛptakratur avātaḥ |",
    "GV01rv_hn08u:2865": "RV_8,079.07c bhavā naḥ soma śaṃ hṛde ||",
    "GV01rv_hn08u:2866": "RV_8,079.08a mā naḥ soma saṃ vīvijo mā vi bībhiṣathā rājan |",
    "GV01rv_hn08u:2867": "RV_8,079.08c mā no hārdi tviṣā vadhīḥ ||",
    "GV01rv_hn08u:2868": "RV_8,079.09a ava yat sve sadhasthe devānāṃ durmatīr īkṣe |",
    "GV01rv_hn08u:2869": "RV_8,079.09c rājann apa dviṣaḥ sedha mīḍhvo apa sridhaḥ sedha ||",
    "GV01rv_hn08u:2870": "RV_8,080.01a nahy anyam baḷākaram marḍitāraṃ śatakrato |",
    "GV01rv_hn08u:2871": "RV_8,080.01c tvaṃ na indra mṛḷaya ||",
    "GV01rv_hn08u:2872": "RV_8,080.02a yo naḥ śaśvat purāvithāmṛdhro vājasātaye |",
    "GV01rv_hn08u:2873": "RV_8,080.02c sa tvaṃ na indra mṛḷaya ||",
    "GV01rv_hn08u:2874": "RV_8,080.03a kim aṅga radhracodanaḥ sunvānasyāvited asi |",
    "GV01rv_hn08u:2875": "RV_8,080.03c kuvit sv indra ṇaḥ śakaḥ ||",
    "GV01rv_hn08u:2876": "RV_8,080.04a indra pra ṇo ratham ava paścāc cit santam adrivaḥ |",
    "GV01rv_hn08u:2877": "RV_8,080.04c purastād enam me kṛdhi ||",
    "GV01rv_hn08u:2878": "RV_8,080.05a hanto nu kim āsase prathamaṃ no rathaṃ kṛdhi |",
    "GV01rv_hn08u:2879": "RV_8,080.05c upamaṃ vājayu śravaḥ ||",
    "GV01rv_hn08u:2880": "RV_8,080.06a avā no vājayuṃ rathaṃ sukaraṃ te kim it pari |",
    "GV01rv_hn08u:2881": "RV_8,080.06c asmān su jigyuṣas kṛdhi ||",
    "GV01rv_hn08u:2882": "RV_8,080.07a indra dṛhyasva pūr asi bhadrā ta eti niṣkṛtam |",
    "GV01rv_hn08u:2883": "RV_8,080.07c iyaṃ dhīr ṛtviyāvatī ||",
    "GV01rv_hn08u:2884": "RV_8,080.08a mā sīm avadya ā bhāg urvī kāṣṭhā hitaṃ dhanam |",
    "GV01rv_hn08u:2885": "RV_8,080.08c apāvṛktā aratnayaḥ ||",
    "GV01rv_hn08u:2886": "RV_8,080.09a turīyaṃ nāma yajñiyaṃ yadā karas tad uśmasi |",
    "GV01rv_hn08u:2887": "RV_8,080.09c ād it patir na ohase ||",
    "GV01rv_hn08u:2888": "RV_8,080.10a avīvṛdhad vo amṛtā amandīd ekadyūr devā uta yāś ca devīḥ |",
    "GV01rv_hn08u:2889": "RV_8,080.10c tasmā u rādhaḥ kṛṇuta praśastam prātar makṣū dhiyāvasur jagamyāt ||",
    "GV01rv_hn08u:2890": "RV_8,081.01a ā tū na indra kṣumantaṃ citraṃ grābhaṃ saṃ gṛbhāya |",
    "GV01rv_hn08u:2891": "RV_8,081.01c mahāhastī dakṣiṇena ||",
    "GV01rv_hn08u:2892": "RV_8,081.02a vidmā hi tvā tuvikūrmiṃ tuvideṣṇaṃ tuvīmagham |",
    "GV01rv_hn08u:2893": "RV_8,081.02c tuvimātram avobhiḥ ||",
    "GV01rv_hn08u:2894": "RV_8,081.03a nahi tvā śūra devā na martāso ditsantam |",
    "GV01rv_hn08u:2895": "RV_8,081.03c bhīmaṃ na gāṃ vārayante ||",
    "GV01rv_hn08u:2896": "RV_8,081.04a eto nv indraṃ stavāmeśānaṃ vasvaḥ svarājam |",
    "GV01rv_hn08u:2897": "RV_8,081.04c na rādhasā mardhiṣan naḥ ||",
    "GV01rv_hn08u:2898": "RV_8,081.05a pra stoṣad upa gāsiṣac chravat sāma gīyamānam |",
    "GV01rv_hn08u:2899": "RV_8,081.05c abhi rādhasā jugurat ||",
    "GV01rv_hn08u:2900": "RV_8,081.06a ā no bhara dakṣiṇenābhi savyena pra mṛśa |",
    "GV01rv_hn08u:2901": "RV_8,081.06c indra mā no vasor nir bhāk ||",
    "GV01rv_hn08u:2902": "RV_8,081.07a upa kramasvā bhara dhṛṣatā dhṛṣṇo janānām |",
    "GV01rv_hn08u:2903": "RV_8,081.07c adāśūṣṭarasya vedaḥ ||",
    "GV01rv_hn08u:2904": "RV_8,081.08a indra ya u nu te asti vājo viprebhiḥ sanitvaḥ |",
    "GV01rv_hn08u:2905": "RV_8,081.08c asmābhiḥ su taṃ sanuhi ||",
    "GV01rv_hn08u:2906": "RV_8,081.09a sadyojuvas te vājā asmabhyaṃ viśvaścandrāḥ |",
    "GV01rv_hn08u:2907": "RV_8,081.09c vaśaiś ca makṣū jarante ||",
    "GV01rv_hn08u:2908": "RV_8,082.01a ā pra drava parāvato 'rvāvataś ca vṛtrahan |",
    "GV01rv_hn08u:2909": "RV_8,082.01c madhvaḥ prati prabharmaṇi ||",
    "GV01rv_hn08u:2910": "RV_8,082.02a tīvrāḥ somāsa ā gahi sutāso mādayiṣṇavaḥ |",
    "GV01rv_hn08u:2911": "RV_8,082.02c pibā dadhṛg yathociṣe ||",
    "GV01rv_hn08u:2912": "RV_8,082.03a iṣā mandasvād u te 'raṃ varāya manyave |",
    "GV01rv_hn08u:2913": "RV_8,082.03c bhuvat ta indra śaṃ hṛde ||",
    "GV01rv_hn08u:2914": "RV_8,082.04a ā tv aśatrav ā gahi ny ukthāni ca hūyase |",
    "GV01rv_hn08u:2915": "RV_8,082.04c upame rocane divaḥ ||",
    "GV01rv_hn08u:2916": "RV_8,082.05a tubhyāyam adribhiḥ suto gobhiḥ śrīto madāya kam |",
    "GV01rv_hn08u:2917": "RV_8,082.05c pra soma indra hūyate ||",
    "GV01rv_hn08u:2918": "RV_8,082.06a indra śrudhi su me havam asme sutasya gomataḥ |",
    "GV01rv_hn08u:2919": "RV_8,082.06c vi pītiṃ tṛptim aśnuhi ||",
    "GV01rv_hn08u:2920": "RV_8,082.07a ya indra camaseṣv ā somaś camūṣu te sutaḥ |",
    "GV01rv_hn08u:2921": "RV_8,082.07c pibed asya tvam īśiṣe ||",
    "GV01rv_hn08u:2922": "RV_8,082.08a yo apsu candramā iva somaś camūṣu dadṛśe |",
    "GV01rv_hn08u:2923": "RV_8,082.08c pibed asya tvam īśiṣe ||",
    "GV01rv_hn08u:2924": "RV_8,082.09a yaṃ te śyenaḥ padābharat tiro rajāṃsy aspṛtam |",
    "GV01rv_hn08u:2925": "RV_8,082.09c pibed asya tvam īśiṣe ||",
    "GV01rv_hn08u:2926": "RV_8,083.01a devānām id avo mahat tad ā vṛṇīmahe vayam |",
    "GV01rv_hn08u:2927": "RV_8,083.01c vṛṣṇām asmabhyam ūtaye ||",
    "GV01rv_hn08u:2928": "RV_8,083.02a te naḥ santu yujaḥ sadā varuṇo mitro aryamā |",
    "GV01rv_hn08u:2929": "RV_8,083.02c vṛdhāsaś ca pracetasaḥ ||",
    "GV01rv_hn08u:2930": "RV_8,083.03a ati no viṣpitā puru naubhir apo na parṣatha |",
    "GV01rv_hn08u:2931": "RV_8,083.03c yūyam ṛtasya rathyaḥ ||",
    "GV01rv_hn08u:2932": "RV_8,083.04a vāmaṃ no astv aryaman vāmaṃ varuṇa śaṃsyam |",
    "GV01rv_hn08u:2933": "RV_8,083.04c vāmaṃ hy āvṛṇīmahe ||",
    "GV01rv_hn08u:2934": "RV_8,083.05a vāmasya hi pracetasa īśānāśo riśādasaḥ |",
    "GV01rv_hn08u:2935": "RV_8,083.05c nem ādityā aghasya yat ||",
    "GV01rv_hn08u:2936": "RV_8,083.06a vayam id vaḥ sudānavaḥ kṣiyanto yānto adhvann ā |",
    "GV01rv_hn08u:2937": "RV_8,083.06c devā vṛdhāya hūmahe ||",
    "GV01rv_hn08u:2938": "RV_8,083.07a adhi na indraiṣāṃ viṣṇo sajātyānām |",
    "GV01rv_hn08u:2939": "RV_8,083.07c itā maruto aśvinā ||",
    "GV01rv_hn08u:2940": "RV_8,083.08a pra bhrātṛtvaṃ sudānavo 'dha dvitā samānyā |",
    "GV01rv_hn08u:2941": "RV_8,083.08c mātur garbhe bharāmahe ||",
    "GV01rv_hn08u:2942": "RV_8,083.09a yūyaṃ hi ṣṭhā sudānava indrajyeṣṭhā abhidyavaḥ |",
    "GV01rv_hn08u:2943": "RV_8,083.09c adhā cid va uta bruve ||",
    "GV01rv_hn08u:2944": "RV_8,084.01a preṣṭhaṃ vo atithiṃ stuṣe mitram iva priyam |",
    "GV01rv_hn08u:2945": "RV_8,084.01c agniṃ rathaṃ na vedyam ||",
    "GV01rv_hn08u:2946": "RV_8,084.02a kavim iva pracetasaṃ yaṃ devāso adha dvitā |",
    "GV01rv_hn08u:2947": "RV_8,084.02c ni martyeṣv ādadhuḥ ||",
    "GV01rv_hn08u:2948": "RV_8,084.03a tvaṃ yaviṣṭha dāśuṣo nṝṃḥ pāhi śṛṇudhī giraḥ |",
    "GV01rv_hn08u:2949": "RV_8,084.03c rakṣā tokam uta tmanā ||",
    "GV01rv_hn08u:2950": "RV_8,084.04a kayā te agne aṅgira ūrjo napād upastutim |",
    "GV01rv_hn08u:2951": "RV_8,084.04c varāya deva manyave ||",
    "GV01rv_hn08u:2952": "RV_8,084.05a dāśema kasya manasā yajñasya sahaso yaho |",
    "GV01rv_hn08u:2953": "RV_8,084.05c kad u voca idaṃ namaḥ ||",
    "GV01rv_hn08u:2954": "RV_8,084.06a adhā tvaṃ hi nas karo viśvā asmabhyaṃ sukṣitīḥ |",
    "GV01rv_hn08u:2955": "RV_8,084.06c vājadraviṇaso giraḥ ||",
    "GV01rv_hn08u:2956": "RV_8,084.07a kasya nūnam parīṇaso dhiyo jinvasi dampate |",
    "GV01rv_hn08u:2957": "RV_8,084.07c goṣātā yasya te giraḥ ||",
    "GV01rv_hn08u:2958": "RV_8,084.08a tam marjayanta sukratum puroyāvānam ājiṣu |",
    "GV01rv_hn08u:2959": "RV_8,084.08c sveṣu kṣayeṣu vājinam ||",
    "GV01rv_hn08u:2960": "RV_8,084.09a kṣeti kṣemebhiḥ sādhubhir nakir yaṃ ghnanti hanti yaḥ |",
    "GV01rv_hn08u:2961": "RV_8,084.09c agne suvīra edhate ||",
    "GV01rv_hn08u:2962": "RV_8,085.01a ā me havaṃ nāsatyāśvinā gacchataṃ yuvam |",
    "GV01rv_hn08u:2963": "RV_8,085.01c madhvaḥ somasya pītaye ||",
    "GV01rv_hn08u:2964": "RV_8,085.02a imam me stomam aśvinemam me śṛṇutaṃ havam |",
    "GV01rv_hn08u:2965": "RV_8,085.02c madhvaḥ somasya pītaye ||",
    "GV01rv_hn08u:2966": "RV_8,085.03a ayaṃ vāṃ kṛṣṇo aśvinā havate vājinīvasū |",
    "GV01rv_hn08u:2967": "RV_8,085.03c madhvaḥ somasya pītaye ||",
    "GV01rv_hn08u:2968": "RV_8,085.04a śṛṇutaṃ jaritur havaṃ kṛṣṇasya stuvato narā |",
    "GV01rv_hn08u:2969": "RV_8,085.04c madhvaḥ somasya pītaye ||",
    "GV01rv_hn08u:2970": "RV_8,085.05a chardir yantam adābhyaṃ viprāya stuvate narā |",
    "GV01rv_hn08u:2971": "RV_8,085.05c madhvaḥ somasya pītaye ||",
    "GV01rv_hn08u:2972": "RV_8,085.06a gacchataṃ dāśuṣo gṛham itthā stuvato aśvinā |",
    "GV01rv_hn08u:2973": "RV_8,085.06c madhvaḥ somasya pītaye ||",
    "GV01rv_hn08u:2974": "RV_8,085.07a yuñjāthāṃ rāsabhaṃ rathe vīḍvaṅge vṛṣaṇvasū |",
    "GV01rv_hn08u:2975": "RV_8,085.07c madhvaḥ somasya pītaye ||",
    "GV01rv_hn08u:2976": "RV_8,085.08a trivandhureṇa trivṛtā rathenā yātam aśvinā |",
    "GV01rv_hn08u:2977": "RV_8,085.08c madhvaḥ somasya pītaye ||",
    "GV01rv_hn08u:2978": "RV_8,085.09a nū me giro nāsatyāśvinā prāvataṃ yuvam |",
    "GV01rv_hn08u:2979": "RV_8,085.09c madhvaḥ somasya pītaye ||",
    "GV01rv_hn08u:2980": "RV_8,086.01a ubhā hi dasrā bhiṣajā mayobhuvobhā dakṣasya vacaso babhūvathuḥ |",
    "GV01rv_hn08u:2981": "RV_8,086.01c tā vāṃ viśvako havate tanūkṛthe mā no vi yauṣṭaṃ sakhyā mumocatam ||",
    "GV01rv_hn08u:2982": "RV_8,086.02a kathā nūnaṃ vāṃ vimanā upa stavad yuvaṃ dhiyaṃ dadathur",
    "GV01rv_hn08u:2983": "vasyaiṣṭaye |",
    "GV01rv_hn08u:2984": "RV_8,086.02c tā vāṃ viśvako havate tanūkṛthe mā no vi yauṣṭaṃ sakhyā mumocatam ||",
    "GV01rv_hn08u:2985": "RV_8,086.03a yuvaṃ hi ṣmā purubhujemam edhatuṃ viṣṇāpve dadathur vasyaiṣṭaye |",
    "GV01rv_hn08u:2986": "RV_8,086.03c tā vāṃ viśvako havate tanūkṛthe mā no vi yauṣṭaṃ sakhyā mumocatam ||",
    "GV01rv_hn08u:2987": "RV_8,086.04a uta tyaṃ vīraṃ dhanasām ṛjīṣiṇaṃ dūre cit santam avase",
    "GV01rv_hn08u:2988": "havāmahe |",
    "GV01rv_hn08u:2989": "RV_8,086.04c yasya svādiṣṭhā sumatiḥ pitur yathā mā no vi yauṣṭaṃ sakhyā mumocatam ||",
    "GV01rv_hn08u:2990": "RV_8,086.05a ṛtena devaḥ savitā śamāyata ṛtasya śṛṅgam urviyā vi paprathe",
    "GV01rv_hn08u:2991": "RV_8,086.05c ṛtaṃ sāsāha mahi cit pṛtanyato mā no vi yauṣṭaṃ sakhyā mumocatam ||",
    "GV01rv_hn08u:2992": "RV_8,087.01a dyumnī vāṃ stomo aśvinā krivir na seka ā gatam |",
    "GV01rv_hn08u:2993": "RV_8,087.01c madhvaḥ sutasya sa divi priyo narā pātaṃ gaurāv iveriṇe ||",
    "GV01rv_hn08u:2994": "RV_8,087.02a pibataṃ gharmam madhumantam aśvinā barhiḥ sīdataṃ narā |",
    "GV01rv_hn08u:2995": "RV_8,087.02c tā mandasānā manuṣo duroṇa ā ni pātaṃ vedasā vayaḥ ||",
    "GV01rv_hn08u:2996": "RV_8,087.03a ā vāṃ viśvābhir ūtibhiḥ priyamedhā ahūṣata |",
    "GV01rv_hn08u:2997": "RV_8,087.03c tā vartir yātam upa vṛktabarhiṣo juṣṭaṃ yajñaṃ diviṣṭiṣu ||",
    "GV01rv_hn08u:2998": "RV_8,087.04a pibataṃ somam madhumantam aśvinā barhiḥ sīdataṃ sumat |",
    "GV01rv_hn08u:2999": "RV_8,087.04c tā vāvṛdhānā upa suṣṭutiṃ divo gantaṃ gaurāv iveriṇam ||",
    "GV01rv_hn08u:3000": "RV_8,087.05a ā nūnaṃ yātam aśvināśvebhiḥ pruṣitapsubhiḥ |",
    "GV01rv_hn08u:3001": "RV_8,087.05c dasrā hiraṇyavartanī śubhas patī pātaṃ somam ṛtāvṛdhā ||",
    "GV01rv_hn08u:3002": "RV_8,087.06a vayaṃ hi vāṃ havāmahe vipanyavo viprāso vājasātaye |",
    "GV01rv_hn08u:3003": "RV_8,087.06c tā valgū dasrā purudaṃsasā dhiyāśvinā śruṣṭy ā gatam ||",
    "GV01rv_hn08u:3004": "RV_8,088.01a taṃ vo dasmam ṛtīṣahaṃ vasor mandānam andhasaḥ |",
    "GV01rv_hn08u:3005": "RV_8,088.01c abhi vatsaṃ na svasareṣu dhenava indraṃ gīrbhir navāmahe ||",
    "GV01rv_hn08u:3006": "RV_8,088.02a dyukṣaṃ sudānuṃ taviṣībhir āvṛtaṃ giriṃ na purubhojasam |",
    "GV01rv_hn08u:3007": "RV_8,088.02c kṣumantaṃ vājaṃ śatinaṃ sahasriṇam makṣū gomantam īmahe ||",
    "GV01rv_hn08u:3008": "RV_8,088.03a na tvā bṛhanto adrayo varanta indra vīḷavaḥ |",
    "GV01rv_hn08u:3009": "RV_8,088.03c yad ditsasi stuvate māvate vasu nakiṣ ṭad ā mināti te ||",
    "GV01rv_hn08u:3010": "RV_8,088.04a yoddhāsi kratvā śavasota daṃsanā viśvā jātābhi majmanā |",
    "GV01rv_hn08u:3011": "RV_8,088.04c ā tvāyam arka ūtaye vavartati yaṃ gotamā ajījanan ||",
    "GV01rv_hn08u:3012": "RV_8,088.05a pra hi ririkṣa ojasā divo antebhyas pari |",
    "GV01rv_hn08u:3013": "RV_8,088.05c na tvā vivyāca raja indra pārthivam anu svadhāṃ vavakṣitha ||",
    "GV01rv_hn08u:3014": "RV_8,088.06a nakiḥ pariṣṭir maghavan maghasya te yad dāśuṣe daśasyasi |",
    "GV01rv_hn08u:3015": "RV_8,088.06c asmākam bodhy ucathasya coditā maṃhiṣṭho vājasātaye ||",
    "GV01rv_hn08u:3016": "RV_8,089.01a bṛhad indrāya gāyata maruto vṛtrahantamam |",
    "GV01rv_hn08u:3017": "RV_8,089.01c yena jyotir ajanayann ṛtāvṛdho devaṃ devāya jāgṛvi ||",
    "GV01rv_hn08u:3018": "RV_8,089.02a apādhamad abhiśastīr aśastihāthendro dyumny ābhavat |",
    "GV01rv_hn08u:3019": "RV_8,089.02c devās ta indra sakhyāya yemire bṛhadbhāno marudgaṇa ||",
    "GV01rv_hn08u:3020": "RV_8,089.03a pra va indrāya bṛhate maruto brahmārcata |",
    "GV01rv_hn08u:3021": "RV_8,089.03c vṛtraṃ hanati vṛtrahā śatakratur vajreṇa śataparvaṇā ||",
    "GV01rv_hn08u:3022": "RV_8,089.04a abhi pra bhara dhṛṣatā dhṛṣanmanaḥ śravaś cit te asad bṛhat |",
    "GV01rv_hn08u:3023": "RV_8,089.04c arṣantv āpo javasā vi mātaro hano vṛtraṃ jayā svaḥ ||",
    "GV01rv_hn08u:3024": "RV_8,089.05a yaj jāyathā apūrvya maghavan vṛtrahatyāya |",
    "GV01rv_hn08u:3025": "RV_8,089.05c tat pṛthivīm aprathayas tad astabhnā uta dyām ||",
    "GV01rv_hn08u:3026": "RV_8,089.06a tat te yajño ajāyata tad arka uta haskṛtiḥ |",
    "GV01rv_hn08u:3027": "RV_8,089.06c tad viśvam abhibhūr asi yaj jātaṃ yac ca jantvam ||",
    "GV01rv_hn08u:3028": "RV_8,089.07a āmāsu pakvam airaya ā sūryaṃ rohayo divi |",
    "GV01rv_hn08u:3029": "RV_8,089.07c gharmaṃ na sāman tapatā suvṛktibhir juṣṭaṃ girvaṇase bṛhat ||",
    "GV01rv_hn08u:3030": "RV_8,090.01a ā no viśvāsu havya indraḥ samatsu bhūṣatu |",
    "GV01rv_hn08u:3031": "RV_8,090.01c upa brahmāṇi savanāni vṛtrahā paramajyā ṛcīṣamaḥ ||",
    "GV01rv_hn08u:3032": "RV_8,090.02a tvaṃ dātā prathamo rādhasām asy asi satya īśānakṛt |",
    "GV01rv_hn08u:3033": "RV_8,090.02c tuvidyumnasya yujyā vṛṇīmahe putrasya śavaso mahaḥ ||",
    "GV01rv_hn08u:3034": "RV_8,090.03a brahmā ta indra girvaṇaḥ kriyante anatidbhutā |",
    "GV01rv_hn08u:3035": "RV_8,090.03c imā juṣasva haryaśva yojanendra yā te amanmahi ||",
    "GV01rv_hn08u:3036": "RV_8,090.04a tvaṃ hi satyo maghavann anānato vṛtrā bhūri nyṛñjase |",
    "GV01rv_hn08u:3037": "RV_8,090.04c sa tvaṃ śaviṣṭha vajrahasta dāśuṣe 'rvāñcaṃ rayim ā kṛdhi ||",
    "GV01rv_hn08u:3038": "RV_8,090.05a tvam indra yaśā asy ṛjīṣī śavasas pate |",
    "GV01rv_hn08u:3039": "RV_8,090.05c tvaṃ vṛtrāṇi haṃsy apratīny eka id anuttā carṣaṇīdhṛtā ||",
    "GV01rv_hn08u:3040": "RV_8,090.06a tam u tvā nūnam asura pracetasaṃ rādho bhāgam ivemahe |",
    "GV01rv_hn08u:3041": "RV_8,090.06c mahīva kṛttiḥ śaraṇā ta indra pra te sumnā no aśnavan ||",
    "GV01rv_hn08u:3042": "RV_8,091.01a kanyā vār avāyatī somam api srutāvidat |",
    "GV01rv_hn08u:3043": "RV_8,091.01c astam bharanty abravīd indrāya sunavai tvā śakrāya sunavai tvā ||",
    "GV01rv_hn08u:3044": "RV_8,091.02a asau ya eṣi vīrako gṛhaṃ-gṛhaṃ vicākaśad |",
    "GV01rv_hn08u:3045": "RV_8,091.02c imaṃ jambhasutam piba dhānāvantaṃ karambhiṇam apūpavantam",
    "GV01rv_hn08u:3046": "ukthinam ||",
    "GV01rv_hn08u:3047": "RV_8,091.03a ā cana tvā cikitsāmo 'dhi cana tvā nemasi |",
    "GV01rv_hn08u:3048": "RV_8,091.03c śanair iva śanakair ivendrāyendo pari srava ||",
    "GV01rv_hn08u:3049": "RV_8,091.04a kuvic chakat kuvit karat kuvin no vasyasas karat |",
    "GV01rv_hn08u:3050": "RV_8,091.04c kuvit patidviṣo yatīr indreṇa saṃgamāmahai ||",
    "GV01rv_hn08u:3051": "RV_8,091.05a imāni trīṇi viṣṭapā tānīndra vi rohaya |",
    "GV01rv_hn08u:3052": "RV_8,091.05c śiras tatasyorvarām ād idam ma upodare ||",
    "GV01rv_hn08u:3053": "RV_8,091.06a asau ca yā na urvarād imāṃ tanvam mama |",
    "GV01rv_hn08u:3054": "RV_8,091.06c atho tatasya yac chiraḥ sarvā tā romaśā kṛdhi ||",
    "GV01rv_hn08u:3055": "RV_8,091.07a khe rathasya khe 'nasaḥ khe yugasya śatakrato |",
    "GV01rv_hn08u:3056": "RV_8,091.07c apālām indra triṣ pūtvy akṛṇoḥ sūryatvacam ||",
    "GV01rv_hn08u:3057": "RV_8,092.01a pāntam ā vo andhasa indram abhi pra gāyata |",
    "GV01rv_hn08u:3058": "RV_8,092.01c viśvāsāhaṃ śatakratum maṃhiṣṭhaṃ carṣaṇīnām ||",
    "GV01rv_hn08u:3059": "RV_8,092.02a puruhūtam puruṣṭutaṃ gāthānyaṃ sanaśrutam |",
    "GV01rv_hn08u:3060": "RV_8,092.02c indra iti bravītana ||",
    "GV01rv_hn08u:3061": "RV_8,092.03a indra in no mahānāṃ dātā vājānāṃ nṛtuḥ |",
    "GV01rv_hn08u:3062": "RV_8,092.03c mahāṃ abhijñv ā yamat ||",
    "GV01rv_hn08u:3063": "RV_8,092.04a apād u śipry andhasaḥ sudakṣasya prahoṣiṇaḥ |",
    "GV01rv_hn08u:3064": "RV_8,092.04c indor indro yavāśiraḥ ||",
    "GV01rv_hn08u:3065": "RV_8,092.05a tam v abhi prārcatendraṃ somasya pītaye |",
    "GV01rv_hn08u:3066": "RV_8,092.05c tad id dhy asya vardhanam ||",
    "GV01rv_hn08u:3067": "RV_8,092.06a asya pītvā madānāṃ devo devasyaujasā |",
    "GV01rv_hn08u:3068": "RV_8,092.06c viśvābhi bhuvanā bhuvat ||",
    "GV01rv_hn08u:3069": "RV_8,092.07a tyam u vaḥ satrāsāhaṃ viśvāsu gīrṣv āyatam |",
    "GV01rv_hn08u:3070": "RV_8,092.07c ā cyāvayasy ūtaye ||",
    "GV01rv_hn08u:3071": "RV_8,092.08a yudhmaṃ santam anarvāṇaṃ somapām anapacyutam |",
    "GV01rv_hn08u:3072": "RV_8,092.08c naram avāryakratum ||",
    "GV01rv_hn08u:3073": "RV_8,092.09a śikṣā ṇa indra rāya ā puru vidvāṃ ṛcīṣama |",
    "GV01rv_hn08u:3074": "RV_8,092.09c avā naḥ pārye dhane ||",
    "GV01rv_hn08u:3075": "RV_8,092.10a ataś cid indra ṇa upā yāhi śatavājayā |",
    "GV01rv_hn08u:3076": "RV_8,092.10c iṣā sahasravājayā ||",
    "GV01rv_hn08u:3077": "RV_8,092.11a ayāma dhīvato dhiyo 'rvadbhiḥ śakra godare |",
    "GV01rv_hn08u:3078": "RV_8,092.11c jayema pṛtsu vajrivaḥ ||",
    "GV01rv_hn08u:3079": "RV_8,092.12a vayam u tvā śatakrato gāvo na yavaseṣv ā |",
    "GV01rv_hn08u:3080": "RV_8,092.12c uktheṣu raṇayāmasi ||",
    "GV01rv_hn08u:3081": "RV_8,092.13a viśvā hi martyatvanānukāmā śatakrato |",
    "GV01rv_hn08u:3082": "RV_8,092.13c aganma vajrinn āśasaḥ ||",
    "GV01rv_hn08u:3083": "RV_8,092.14a tve su putra śavaso 'vṛtran kāmakātayaḥ |",
    "GV01rv_hn08u:3084": "RV_8,092.14c na tvām indrāti ricyate ||",
    "GV01rv_hn08u:3085": "RV_8,092.15a sa no vṛṣan saniṣṭhayā saṃ ghorayā dravitnvā |",
    "GV01rv_hn08u:3086": "RV_8,092.15c dhiyāviḍḍhi purandhyā ||",
    "GV01rv_hn08u:3087": "RV_8,092.16a yas te nūnaṃ śatakratav indra dyumnitamo madaḥ |",
    "GV01rv_hn08u:3088": "RV_8,092.16c tena nūnam made madeḥ ||",
    "GV01rv_hn08u:3089": "RV_8,092.17a yas te citraśravastamo ya indra vṛtrahantamaḥ |",
    "GV01rv_hn08u:3090": "RV_8,092.17c ya ojodātamo madaḥ ||",
    "GV01rv_hn08u:3091": "RV_8,092.18a vidmā hi yas te adrivas tvādattaḥ satya somapāḥ |",
    "GV01rv_hn08u:3092": "RV_8,092.18c viśvāsu dasma kṛṣṭiṣu ||",
    "GV01rv_hn08u:3093": "RV_8,092.19a indrāya madvane sutam pari ṣṭobhantu no giraḥ |",
    "GV01rv_hn08u:3094": "RV_8,092.19c arkam arcantu kāravaḥ ||",
    "GV01rv_hn08u:3095": "RV_8,092.20a yasmin viśvā adhi śriyo raṇanti sapta saṃsadaḥ |",
    "GV01rv_hn08u:3096": "RV_8,092.20c indraṃ sute havāmahe ||",
    "GV01rv_hn08u:3097": "RV_8,092.21a trikadrukeṣu cetanaṃ devāso yajñam atnata |",
    "GV01rv_hn08u:3098": "RV_8,092.21c tam id vardhantu no giraḥ ||",
    "GV01rv_hn08u:3099": "RV_8,092.22a ā tvā viśantv indavaḥ samudram iva sindhavaḥ |",
    "GV01rv_hn08u:3100": "RV_8,092.22c na tvām indrāti ricyate ||",
    "GV01rv_hn08u:3101": "RV_8,092.23a vivyaktha mahinā vṛṣan bhakṣaṃ somasya jāgṛve |",
    "GV01rv_hn08u:3102": "RV_8,092.23c ya indra jaṭhareṣu te ||",
    "GV01rv_hn08u:3103": "RV_8,092.24a araṃ ta indra kukṣaye somo bhavatu vṛtrahan |",
    "GV01rv_hn08u:3104": "RV_8,092.24c araṃ dhāmabhya indavaḥ ||",
    "GV01rv_hn08u:3105": "RV_8,092.25a aram aśvāya gāyati śrutakakṣo araṃ gave |",
    "GV01rv_hn08u:3106": "RV_8,092.25c aram indrasya dhāmne ||",
    "GV01rv_hn08u:3107": "RV_8,092.26a araṃ hi ṣma suteṣu ṇaḥ someṣv indra bhūṣasi |",
    "GV01rv_hn08u:3108": "RV_8,092.26c araṃ te śakra dāvane ||",
    "GV01rv_hn08u:3109": "RV_8,092.27a parākāttāc cid adrivas tvāṃ nakṣanta no giraḥ |",
    "GV01rv_hn08u:3110": "RV_8,092.27c araṃ gamāma te vayam ||",
    "GV01rv_hn08u:3111": "RV_8,092.28a evā hy asi vīrayur evā śūra uta sthiraḥ |",
    "GV01rv_hn08u:3112": "RV_8,092.28c evā te rādhyam manaḥ ||",
    "GV01rv_hn08u:3113": "RV_8,092.29a evā rātis tuvīmagha viśvebhir dhāyi dhātṛbhiḥ |",
    "GV01rv_hn08u:3114": "RV_8,092.29c adhā cid indra me sacā ||",
    "GV01rv_hn08u:3115": "RV_8,092.30a mo ṣu brahmeva tandrayur bhuvo vājānām pate |",
    "GV01rv_hn08u:3116": "RV_8,092.30c matsvā sutasya gomataḥ ||",
    "GV01rv_hn08u:3117": "RV_8,092.31a mā na indrābhy ādiśaḥ sūro aktuṣv ā yaman |",
    "GV01rv_hn08u:3118": "RV_8,092.31c tvā yujā vanema tat ||",
    "GV01rv_hn08u:3119": "RV_8,092.32a tvayed indra yujā vayam prati bruvīmahi spṛdhaḥ |",
    "GV01rv_hn08u:3120": "RV_8,092.32c tvam asmākaṃ tava smasi ||",
    "GV01rv_hn08u:3121": "RV_8,092.33a tvām id dhi tvāyavo 'nunonuvataś carān |",
    "GV01rv_hn08u:3122": "RV_8,092.33c sakhāya indra kāravaḥ ||",
    "GV01rv_hn08u:3123": "RV_8,093.01a ud ghed abhi śrutāmaghaṃ vṛṣabhaṃ naryāpasam |",
    "GV01rv_hn08u:3124": "RV_8,093.01c astāram eṣi sūrya ||",
    "GV01rv_hn08u:3125": "RV_8,093.02a nava yo navatim puro bibheda bāhvojasā |",
    "GV01rv_hn08u:3126": "RV_8,093.02c ahiṃ ca vṛtrahāvadhīt ||",
    "GV01rv_hn08u:3127": "RV_8,093.03a sa na indraḥ śivaḥ sakhāśvāvad gomad yavamat |",
    "GV01rv_hn08u:3128": "RV_8,093.03c urudhāreva dohate ||",
    "GV01rv_hn08u:3129": "RV_8,093.04a yad adya kac ca vṛtrahann udagā abhi sūrya |",
    "GV01rv_hn08u:3130": "RV_8,093.04c sarvaṃ tad indra te vaśe ||",
    "GV01rv_hn08u:3131": "RV_8,093.05a yad vā pravṛddha satpate na marā iti manyase |",
    "GV01rv_hn08u:3132": "RV_8,093.05c uto tat satyam it tava ||",
    "GV01rv_hn08u:3133": "RV_8,093.06a ye somāsaḥ parāvati ye arvāvati sunvire |",
    "GV01rv_hn08u:3134": "RV_8,093.06c sarvāṃs tāṃ indra gacchasi ||",
    "GV01rv_hn08u:3135": "RV_8,093.07a tam indraṃ vājayāmasi mahe vṛtrāya hantave |",
    "GV01rv_hn08u:3136": "RV_8,093.07c sa vṛṣā vṛṣabho bhuvat ||",
    "GV01rv_hn08u:3137": "RV_8,093.08a indraḥ sa dāmane kṛta ojiṣṭhaḥ sa made hitaḥ |",
    "GV01rv_hn08u:3138": "RV_8,093.08c dyumnī ślokī sa somyaḥ ||",
    "GV01rv_hn08u:3139": "RV_8,093.09a girā vajro na sambhṛtaḥ sabalo anapacyutaḥ |",
    "GV01rv_hn08u:3140": "RV_8,093.09c vavakṣa ṛṣvo astṛtaḥ ||",
    "GV01rv_hn08u:3141": "RV_8,093.10a durge cin naḥ sugaṃ kṛdhi gṛṇāna indra girvaṇaḥ |",
    "GV01rv_hn08u:3142": "RV_8,093.10c tvaṃ ca maghavan vaśaḥ ||",
    "GV01rv_hn08u:3143": "RV_8,093.11a yasya te nū cid ādiśaṃ na minanti svarājyam |",
    "GV01rv_hn08u:3144": "RV_8,093.11c na devo nādhrigur janaḥ ||",
    "GV01rv_hn08u:3145": "RV_8,093.12a adhā te apratiṣkutaṃ devī śuṣmaṃ saparyataḥ |",
    "GV01rv_hn08u:3146": "RV_8,093.12c ubhe suśipra rodasī ||",
    "GV01rv_hn08u:3147": "RV_8,093.13a tvam etad adhārayaḥ kṛṣṇāsu rohiṇīṣu ca |",
    "GV01rv_hn08u:3148": "RV_8,093.13c paruṣṇīṣu ruśat payaḥ ||",
    "GV01rv_hn08u:3149": "RV_8,093.14a vi yad aher adha tviṣo viśve devāso akramuḥ |",
    "GV01rv_hn08u:3150": "RV_8,093.14c vidan mṛgasya tāṃ amaḥ ||",
    "GV01rv_hn08u:3151": "RV_8,093.15a ād u me nivaro bhuvad vṛtrahādiṣṭa pauṃsyam |",
    "GV01rv_hn08u:3152": "RV_8,093.15c ajātaśatrur astṛtaḥ ||",
    "GV01rv_hn08u:3153": "RV_8,093.16a śrutaṃ vo vṛtrahantamam pra śardhaṃ carṣaṇīnām |",
    "GV01rv_hn08u:3154": "RV_8,093.16c ā śuṣe rādhase mahe ||",
    "GV01rv_hn08u:3155": "RV_8,093.17a ayā dhiyā ca gavyayā puruṇāman puruṣṭuta |",
    "GV01rv_hn08u:3156": "RV_8,093.17c yat some-soma ābhavaḥ ||",
    "GV01rv_hn08u:3157": "RV_8,093.18a bodhinmanā id astu no vṛtrahā bhūryāsutiḥ |",
    "GV01rv_hn08u:3158": "RV_8,093.18c śṛṇotu śakra āśiṣam ||",
    "GV01rv_hn08u:3159": "RV_8,093.19a kayā tvaṃ na ūtyābhi pra mandase vṛṣan |",
    "GV01rv_hn08u:3160": "RV_8,093.19c kayā stotṛbhya ā bhara ||",
    "GV01rv_hn08u:3161": "RV_8,093.20a kasya vṛṣā sute sacā niyutvān vṛṣabho raṇat |",
    "GV01rv_hn08u:3162": "RV_8,093.20c vṛtrahā somapītaye ||",
    "GV01rv_hn08u:3163": "RV_8,093.21a abhī ṣu ṇas tvaṃ rayim mandasānaḥ sahasriṇam |",
    "GV01rv_hn08u:3164": "RV_8,093.21c prayantā bodhi dāśuṣe ||",
    "GV01rv_hn08u:3165": "RV_8,093.22a patnīvantaḥ sutā ima uśanto yanti vītaye |",
    "GV01rv_hn08u:3166": "RV_8,093.22c apāṃ jagmir nicumpuṇaḥ ||",
    "GV01rv_hn08u:3167": "RV_8,093.23a iṣṭā hotrā asṛkṣatendraṃ vṛdhāso adhvare |",
    "GV01rv_hn08u:3168": "RV_8,093.23c acchāvabhṛtham ojasā ||",
    "GV01rv_hn08u:3169": "RV_8,093.24a iha tyā sadhamādyā harī hiraṇyakeśyā |",
    "GV01rv_hn08u:3170": "RV_8,093.24c voḷhām abhi prayo hitam ||",
    "GV01rv_hn08u:3171": "RV_8,093.25a tubhyaṃ somāḥ sutā ime stīrṇam barhir vibhāvaso |",
    "GV01rv_hn08u:3172": "RV_8,093.25c stotṛbhya indram ā vaha ||",
    "GV01rv_hn08u:3173": "RV_8,093.26a ā te dakṣaṃ vi rocanā dadhad ratnā vi dāśuṣe |",
    "GV01rv_hn08u:3174": "RV_8,093.26c stotṛbhya indram arcata ||",
    "GV01rv_hn08u:3175": "RV_8,093.27a ā te dadhāmīndriyam ukthā viśvā śatakrato |",
    "GV01rv_hn08u:3176": "RV_8,093.27c stotṛbhya indra mṛḷaya ||",
    "GV01rv_hn08u:3177": "RV_8,093.28a bhadram-bhadraṃ na ā bhareṣam ūrjaṃ śatakrato |",
    "GV01rv_hn08u:3178": "RV_8,093.28c yad indra mṛḷayāsi naḥ ||",
    "GV01rv_hn08u:3179": "RV_8,093.29a sa no viśvāny ā bhara suvitāni śatakrato |",
    "GV01rv_hn08u:3180": "RV_8,093.29c yad indra mṛḷayāsi naḥ ||",
    "GV01rv_hn08u:3181": "RV_8,093.30a tvām id vṛtrahantama sutāvanto havāmahe |",
    "GV01rv_hn08u:3182": "RV_8,093.30c yad indra mṛḷayāsi naḥ ||",
    "GV01rv_hn08u:3183": "RV_8,093.31a upa no haribhiḥ sutaṃ yāhi madānām pate |",
    "GV01rv_hn08u:3184": "RV_8,093.31c upa no haribhiḥ sutam ||",
    "GV01rv_hn08u:3185": "RV_8,093.32a dvitā yo vṛtrahantamo vida indraḥ śatakratuḥ |",
    "GV01rv_hn08u:3186": "RV_8,093.32c upa no haribhiḥ sutam ||",
    "GV01rv_hn08u:3187": "RV_8,093.33a tvaṃ hi vṛtrahann eṣām pātā somānām asi |",
    "GV01rv_hn08u:3188": "RV_8,093.33c upa no haribhiḥ sutam ||",
    "GV01rv_hn08u:3189": "RV_8,093.34a indra iṣe dadātu na ṛbhukṣaṇam ṛbhuṃ rayim |",
    "GV01rv_hn08u:3190": "RV_8,093.34c vājī dadātu vājinam ||",
    "GV01rv_hn08u:3191": "RV_8,094.01a gaur dhayati marutāṃ śravasyur mātā maghonām |",
    "GV01rv_hn08u:3192": "RV_8,094.01c yuktā vahnī rathānām ||",
    "GV01rv_hn08u:3193": "RV_8,094.02a yasyā devā upasthe vratā viśve dhārayante |",
    "GV01rv_hn08u:3194": "RV_8,094.02c sūryāmāsā dṛśe kam ||",
    "GV01rv_hn08u:3195": "RV_8,094.03a tat su no viśve arya ā sadā gṛṇanti kāravaḥ |",
    "GV01rv_hn08u:3196": "RV_8,094.03c marutaḥ somapītaye ||",
    "GV01rv_hn08u:3197": "RV_8,094.04a asti somo ayaṃ sutaḥ pibanty asya marutaḥ |",
    "GV01rv_hn08u:3198": "RV_8,094.04c uta svarājo aśvinā ||",
    "GV01rv_hn08u:3199": "RV_8,094.05a pibanti mitro aryamā tanā pūtasya varuṇaḥ |",
    "GV01rv_hn08u:3200": "RV_8,094.05c triṣadhasthasya jāvataḥ ||",
    "GV01rv_hn08u:3201": "RV_8,094.06a uto nv asya joṣam āṃ indraḥ sutasya gomataḥ |",
    "GV01rv_hn08u:3202": "RV_8,094.06c prātar hoteva matsati ||",
    "GV01rv_hn08u:3203": "RV_8,094.07a kad atviṣanta sūrayas tira āpa iva sridhaḥ |",
    "GV01rv_hn08u:3204": "RV_8,094.07c arṣanti pūtadakṣasaḥ ||",
    "GV01rv_hn08u:3205": "RV_8,094.08a kad vo adya mahānāṃ devānām avo vṛṇe |",
    "GV01rv_hn08u:3206": "RV_8,094.08c tmanā ca dasmavarcasām ||",
    "GV01rv_hn08u:3207": "RV_8,094.09a ā ye viśvā pārthivāni paprathan rocanā divaḥ |",
    "GV01rv_hn08u:3208": "RV_8,094.09c marutaḥ somapītaye ||",
    "GV01rv_hn08u:3209": "RV_8,094.10a tyān nu pūtadakṣaso divo vo maruto huve |",
    "GV01rv_hn08u:3210": "RV_8,094.10c asya somasya pītaye ||",
    "GV01rv_hn08u:3211": "RV_8,094.11a tyān nu ye vi rodasī tastabhur maruto huve |",
    "GV01rv_hn08u:3212": "RV_8,094.11c asya somasya pītaye ||",
    "GV01rv_hn08u:3213": "RV_8,094.12a tyaṃ nu mārutaṃ gaṇaṃ giriṣṭhāṃ vṛṣaṇaṃ huve |",
    "GV01rv_hn08u:3214": "RV_8,094.12c asya somasya pītaye ||",
    "GV01rv_hn08u:3215": "RV_8,095.01a ā tvā giro rathīr ivāsthuḥ suteṣu girvaṇaḥ |",
    "GV01rv_hn08u:3216": "RV_8,095.01c abhi tvā sam anūṣatendra vatsaṃ na mātaraḥ ||",
    "GV01rv_hn08u:3217": "RV_8,095.02a ā tvā śukrā acucyavuḥ sutāsa indra girvaṇaḥ |",
    "GV01rv_hn08u:3218": "RV_8,095.02c pibā tv asyāndhasa indra viśvāsu te hitam ||",
    "GV01rv_hn08u:3219": "RV_8,095.03a pibā somam madāya kam indra śyenābhṛtaṃ sutam |",
    "GV01rv_hn08u:3220": "RV_8,095.03c tvaṃ hi śaśvatīnām patī rājā viśām asi ||",
    "GV01rv_hn08u:3221": "RV_8,095.04a śrudhī havaṃ tiraścyā indra yas tvā saparyati |",
    "GV01rv_hn08u:3222": "RV_8,095.04c suvīryasya gomato rāyas pūrdhi mahāṃ asi ||",
    "GV01rv_hn08u:3223": "RV_8,095.05a indra yas te navīyasīṃ giram mandrām ajījanat |",
    "GV01rv_hn08u:3224": "RV_8,095.05c cikitvinmanasaṃ dhiyam pratnām ṛtasya pipyuṣīm ||",
    "GV01rv_hn08u:3225": "RV_8,095.06a tam u ṣṭavāma yaṃ gira indram ukthāni vāvṛdhuḥ |",
    "GV01rv_hn08u:3226": "RV_8,095.06c purūṇy asya pauṃsyā siṣāsanto vanāmahe ||",
    "GV01rv_hn08u:3227": "RV_8,095.07a eto nv indraṃ stavāma śuddhaṃ śuddhena sāmnā |",
    "GV01rv_hn08u:3228": "RV_8,095.07c śuddhair ukthair vāvṛdhvāṃsaṃ śuddha āśīrvān mamattu ||",
    "GV01rv_hn08u:3229": "RV_8,095.08a indra śuddho na ā gahi śuddhaḥ śuddhābhir ūtibhiḥ |",
    "GV01rv_hn08u:3230": "RV_8,095.08c śuddho rayiṃ ni dhāraya śuddho mamaddhi somyaḥ ||",
    "GV01rv_hn08u:3231": "RV_8,095.09a indra śuddho hi no rayiṃ śuddho ratnāni dāśuṣe |",
    "GV01rv_hn08u:3232": "RV_8,095.09c śuddho vṛtrāṇi jighnase śuddho vājaṃ siṣāsasi ||",
    "GV01rv_hn08u:3233": "RV_8,096.01a asmā uṣāsa ātiranta yāmam indrāya naktam ūrmyāḥ suvācaḥ |",
    "GV01rv_hn08u:3234": "RV_8,096.01c asmā āpo mātaraḥ sapta tasthur nṛbhyas tarāya sindhavaḥ supārāḥ ||",
    "GV01rv_hn08u:3235": "RV_8,096.02a atividdhā vithureṇā cid astrā triḥ sapta sānu saṃhitā girīṇām",
    "GV01rv_hn08u:3236": "RV_8,096.02c na tad devo na martyas tuturyād yāni pravṛddho vṛṣabhaś",
    "GV01rv_hn08u:3237": "cakāra ||",
    "GV01rv_hn08u:3238": "RV_8,096.03a indrasya vajra āyaso nimiśla indrasya bāhvor bhūyiṣṭham ojaḥ |",
    "GV01rv_hn08u:3239": "RV_8,096.03c śīrṣann indrasya kratavo nireka āsann eṣanta śrutyā upāke ||",
    "GV01rv_hn08u:3240": "RV_8,096.04a manye tvā yajñiyaṃ yajñiyānām manye tvā cyavanam acyutānām |",
    "GV01rv_hn08u:3241": "RV_8,096.04c manye tvā satvanām indra ketum manye tvā vṛṣabhaṃ carṣaṇīnām",
    "GV01rv_hn08u:3242": "RV_8,096.05a ā yad vajram bāhvor indra dhatse madacyutam ahaye hantavā u |",
    "GV01rv_hn08u:3243": "RV_8,096.05c pra parvatā anavanta pra gāvaḥ pra brahmāṇo abhinakṣanta indram ||",
    "GV01rv_hn08u:3244": "RV_8,096.06a tam u ṣṭavāma ya imā jajāna viśvā jātāny avarāṇy asmāt |",
    "GV01rv_hn08u:3245": "RV_8,096.06c indreṇa mitraṃ didhiṣema gīrbhir upo namobhir vṛṣabhaṃ viśema ||",
    "GV01rv_hn08u:3246": "RV_8,096.07a vṛtrasya tvā śvasathād īṣamāṇā viśve devā ajahur ye sakhāyaḥ",
    "GV01rv_hn08u:3247": "RV_8,096.07c marudbhir indra sakhyaṃ te astv athemā viśvāḥ pṛtanā jayāsi",
    "GV01rv_hn08u:3248": "RV_8,096.08a triḥ ṣaṣṭis tvā maruto vāvṛdhānā usrā iva rāśayo yajñiyāsaḥ |",
    "GV01rv_hn08u:3249": "RV_8,096.08c upa tvemaḥ kṛdhi no bhāgadheyaṃ śuṣmaṃ ta enā haviṣā vidhema",
    "GV01rv_hn08u:3250": "RV_8,096.09a tigmam āyudham marutām anīkaṃ kas ta indra prati vajraṃ",
    "GV01rv_hn08u:3251": "dadharṣa |",
    "GV01rv_hn08u:3252": "RV_8,096.09c anāyudhāso asurā adevāś cakreṇa tāṃ apa vapa ṛjīṣin ||",
    "GV01rv_hn08u:3253": "RV_8,096.10a maha ugrāya tavase suvṛktim preraya śivatamāya paśvaḥ |",
    "GV01rv_hn08u:3254": "RV_8,096.10c girvāhase gira indrāya pūrvīr dhehi tanve kuvid aṅga vedat ||",
    "GV01rv_hn08u:3255": "RV_8,096.11a ukthavāhase vibhve manīṣāṃ druṇā na pāram īrayā nadīnām |",
    "GV01rv_hn08u:3256": "RV_8,096.11c ni spṛśa dhiyā tanvi śrutasya juṣṭatarasya kuvid aṅga vedat",
    "GV01rv_hn08u:3257": "RV_8,096.12a tad viviḍḍhi yat ta indro jujoṣat stuhi suṣṭutiṃ namasā",
    "GV01rv_hn08u:3258": "vivāsa |",
    "GV01rv_hn08u:3259": "RV_8,096.12c upa bhūṣa jaritar mā ruvaṇyaḥ śrāvayā vācaṃ kuvid aṅga vedat",
    "GV01rv_hn08u:3260": "RV_8,096.13a ava drapso aṃśumatīm atiṣṭhad iyānaḥ kṛṣṇo daśabhiḥ sahasraiḥ |",
    "GV01rv_hn08u:3261": "RV_8,096.13c āvat tam indraḥ śacyā dhamantam apa snehitīr nṛmaṇā adhatta",
    "GV01rv_hn08u:3262": "RV_8,096.14a drapsam apaśyaṃ viṣuṇe carantam upahvare nadyo aṃśumatyāḥ |",
    "GV01rv_hn08u:3263": "RV_8,096.14c nabho na kṛṣṇam avatasthivāṃsam iṣyāmi vo vṛṣaṇo yudhyatājau ||",
    "GV01rv_hn08u:3264": "RV_8,096.15a adha drapso aṃśumatyā upasthe 'dhārayat tanvaṃ titviṣāṇaḥ |",
    "GV01rv_hn08u:3265": "RV_8,096.15c viśo adevīr abhy ācarantīr bṛhaspatinā yujendraḥ sasāhe ||",
    "GV01rv_hn08u:3266": "RV_8,096.16a tvaṃ ha tyat saptabhyo jāyamāno 'śatrubhyo abhavaḥ śatrur indra |",
    "GV01rv_hn08u:3267": "RV_8,096.16c gūḷhe dyāvāpṛthivī anv avindo vibhumadbhyo bhuvanebhyo raṇaṃ dhāḥ ||",
    "GV01rv_hn08u:3268": "RV_8,096.17a tvaṃ ha tyad apratimānam ojo vajreṇa vajrin dhṛṣito jaghantha",
    "GV01rv_hn08u:3269": "RV_8,096.17c tvaṃ śuṣṇasyāvātiro vadhatrais tvaṃ gā indra śacyed avindaḥ ||",
    "GV01rv_hn08u:3270": "RV_8,096.18a tvaṃ ha tyad vṛṣabha carṣaṇīnāṃ ghano vṛtrāṇāṃ taviṣo babhūtha |",
    "GV01rv_hn08u:3271": "RV_8,096.18c tvaṃ sindhūṃr asṛjas tastabhānān tvam apo ajayo dāsapatnīḥ ||",
    "GV01rv_hn08u:3272": "RV_8,096.19a sa sukratū raṇitā yaḥ suteṣv anuttamanyur yo aheva revān |",
    "GV01rv_hn08u:3273": "RV_8,096.19c ya eka in nary apāṃsi kartā sa vṛtrahā pratīd anyam āhuḥ ||",
    "GV01rv_hn08u:3274": "RV_8,096.20a sa vṛtrahendraś carṣaṇīdhṛt taṃ suṣṭutyā havyaṃ huvema |",
    "GV01rv_hn08u:3275": "RV_8,096.20c sa prāvitā maghavā no 'dhivaktā sa vājasya śravasyasya dātā",
    "GV01rv_hn08u:3276": "RV_8,096.21a sa vṛtrahendra ṛbhukṣāḥ sadyo jajñāno havyo babhūva |",
    "GV01rv_hn08u:3277": "RV_8,096.21c kṛṇvann apāṃsi naryā purūṇi somo na pīto havyaḥ sakhibhyaḥ ||",
    "GV01rv_hn08u:3278": "RV_8,097.01a yā indra bhuja ābharaḥ svarvāṃ asurebhyaḥ |",
    "GV01rv_hn08u:3279": "RV_8,097.01c stotāram in maghavann asya vardhaya ye ca tve vṛktabarhiṣaḥ",
    "GV01rv_hn08u:3280": "RV_8,097.02a yam indra dadhiṣe tvam aśvaṃ gām bhāgam avyayam |",
    "GV01rv_hn08u:3281": "RV_8,097.02c yajamāne sunvati dakṣiṇāvati tasmin taṃ dhehi mā paṇau ||",
    "GV01rv_hn08u:3282": "RV_8,097.03a ya indra sasty avrato 'nuṣvāpam adevayuḥ |",
    "GV01rv_hn08u:3283": "RV_8,097.03c svaiḥ ṣa evair mumurat poṣyaṃ rayiṃ sanutar dhehi taṃ tataḥ",
    "GV01rv_hn08u:3284": "RV_8,097.04a yac chakrāsi parāvati yad arvāvati vṛtrahan |",
    "GV01rv_hn08u:3285": "RV_8,097.04c atas tvā gīrbhir dyugad indra keśibhiḥ sutāvāṃ ā vivāsati ||",
    "GV01rv_hn08u:3286": "RV_8,097.05a yad vāsi rocane divaḥ samudrasyādhi viṣṭapi |",
    "GV01rv_hn08u:3287": "RV_8,097.05c yat pārthive sadane vṛtrahantama yad antarikṣa ā gahi ||",
    "GV01rv_hn08u:3288": "RV_8,097.06a sa naḥ someṣu somapāḥ suteṣu śavasas pate |",
    "GV01rv_hn08u:3289": "RV_8,097.06c mādayasva rādhasā sūnṛtāvatendra rāyā parīṇasā ||",
    "GV01rv_hn08u:3290": "RV_8,097.07a mā na indra parā vṛṇag bhavā naḥ sadhamādyaḥ |",
    "GV01rv_hn08u:3291": "RV_8,097.07c tvaṃ na ūtī tvam in na āpyam mā na indra parā vṛṇak ||",
    "GV01rv_hn08u:3292": "RV_8,097.08a asme indra sacā sute ni ṣadā pītaye madhu |",
    "GV01rv_hn08u:3293": "RV_8,097.08c kṛdhī jaritre maghavann avo mahad asme indra sacā sute ||",
    "GV01rv_hn08u:3294": "RV_8,097.09a na tvā devāsa āśata na martyāso adrivaḥ |",
    "GV01rv_hn08u:3295": "RV_8,097.09c viśvā jātāni śavasābhibhūr asi na tvā devāsa āśata ||",
    "GV01rv_hn08u:3296": "RV_8,097.10a viśvāḥ pṛtanā abhibhūtaraṃ naraṃ sajūs tatakṣur indraṃ jajanuś ca rājase |",
    "GV01rv_hn08u:3297": "RV_8,097.10c kratvā variṣṭhaṃ vara āmurim utogram ojiṣṭhaṃ tavasaṃ tarasvinam ||",
    "GV01rv_hn08u:3298": "RV_8,097.11a sam īṃ rebhāso asvarann indraṃ somasya pītaye |",
    "GV01rv_hn08u:3299": "RV_8,097.11c svarpatiṃ yad īṃ vṛdhe dhṛtavrato hy ojasā sam ūtibhiḥ ||",
    "GV01rv_hn08u:3300": "RV_8,097.12a nemiṃ namanti cakṣasā meṣaṃ viprā abhisvarā |",
    "GV01rv_hn08u:3301": "RV_8,097.12c sudītayo vo adruho 'pi karṇe tarasvinaḥ sam ṛkvabhiḥ ||",
    "GV01rv_hn08u:3302": "RV_8,097.13a tam indraṃ johavīmi maghavānam ugraṃ satrā dadhānam apratiṣkutaṃ śavāṃsi |",
    "GV01rv_hn08u:3303": "RV_8,097.13c maṃhiṣṭho gīrbhir ā ca yajñiyo vavartad rāye no viśvā supathā kṛṇotu vajrī ||",
    "GV01rv_hn08u:3304": "RV_8,097.14a tvam pura indra cikid enā vy ojasā śaviṣṭha śakra nāśayadhyai",
    "GV01rv_hn08u:3305": "RV_8,097.14c tvad viśvāni bhuvanāni vajrin dyāvā rejete pṛthivī ca bhīṣā",
    "GV01rv_hn08u:3306": "RV_8,097.15a tan ma ṛtam indra śūra citra pātv apo na vajrin duritāti parṣi bhūri |",
    "GV01rv_hn08u:3307": "RV_8,097.15c kadā na indra rāya ā daśasyer viśvapsnyasya spṛhayāyyasya rājan ||",
    "GV01rv_hn08u:3308": "RV_8,098.01a indrāya sāma gāyata viprāya bṛhate bṛhat |",
    "GV01rv_hn08u:3309": "RV_8,098.01c dharmakṛte vipaścite panasyave ||",
    "GV01rv_hn08u:3310": "RV_8,098.02a tvam indrābhibhūr asi tvaṃ sūryam arocayaḥ |",
    "GV01rv_hn08u:3311": "RV_8,098.02c viśvakarmā viśvadevo mahāṃ asi ||",
    "GV01rv_hn08u:3312": "RV_8,098.03a vibhrājañ jyotiṣā svar agaccho rocanaṃ divaḥ |",
    "GV01rv_hn08u:3313": "RV_8,098.03c devās ta indra sakhyāya yemire ||",
    "GV01rv_hn08u:3314": "RV_8,098.04a endra no gadhi priyaḥ satrājid agohyaḥ |",
    "GV01rv_hn08u:3315": "RV_8,098.04c girir na viśvatas pṛthuḥ patir divaḥ ||",
    "GV01rv_hn08u:3316": "RV_8,098.05a abhi hi satya somapā ubhe babhūtha rodasī |",
    "GV01rv_hn08u:3317": "RV_8,098.05c indrāsi sunvato vṛdhaḥ patir divaḥ ||",
    "GV01rv_hn08u:3318": "RV_8,098.06a tvaṃ hi śaśvatīnām indra dartā purām asi |",
    "GV01rv_hn08u:3319": "RV_8,098.06c hantā dasyor manor vṛdhaḥ patir divaḥ ||",
    "GV01rv_hn08u:3320": "RV_8,098.07a adhā hīndra girvaṇa upa tvā kāmān mahaḥ sasṛjmahe |",
    "GV01rv_hn08u:3321": "RV_8,098.07c udeva yanta udabhiḥ ||",
    "GV01rv_hn08u:3322": "RV_8,098.08a vār ṇa tvā yavyābhir vardhanti śūra brahmāṇi |",
    "GV01rv_hn08u:3323": "RV_8,098.08c vāvṛdhvāṃsaṃ cid adrivo dive-dive ||",
    "GV01rv_hn08u:3324": "RV_8,098.09a yuñjanti harī iṣirasya gāthayorau ratha uruyuge |",
    "GV01rv_hn08u:3325": "RV_8,098.09c indravāhā vacoyujā ||",
    "GV01rv_hn08u:3326": "RV_8,098.10a tvaṃ na indrā bharaṃ ojo nṛmṇaṃ śatakrato vicarṣaṇe |",
    "GV01rv_hn08u:3327": "RV_8,098.10c ā vīram pṛtanāṣaham ||",
    "GV01rv_hn08u:3328": "RV_8,098.11a tvaṃ hi naḥ pitā vaso tvam mātā śatakrato babhūvitha |",
    "GV01rv_hn08u:3329": "RV_8,098.11c adhā te sumnam īmahe ||",
    "GV01rv_hn08u:3330": "RV_8,098.12a tvāṃ śuṣmin puruhūta vājayantam upa bruve śatakrato |",
    "GV01rv_hn08u:3331": "RV_8,098.12c sa no rāsva suvīryam ||",
    "GV01rv_hn08u:3332": "RV_8,099.01a tvām idā hyo naro 'pīpyan vajrin bhūrṇayaḥ |",
    "GV01rv_hn08u:3333": "RV_8,099.01c sa indra stomavāhasām iha śrudhy upa svasaram ā gahi ||",
    "GV01rv_hn08u:3334": "RV_8,099.02a matsvā suśipra harivas tad īmahe tve ā bhūṣanti vedhasaḥ |",
    "GV01rv_hn08u:3335": "RV_8,099.02c tava śravāṃsy upamāny ukthyā suteṣv indra girvaṇaḥ ||",
    "GV01rv_hn08u:3336": "RV_8,099.03a śrāyanta iva sūryaṃ viśved indrasya bhakṣata |",
    "GV01rv_hn08u:3337": "RV_8,099.03c vasūni jāte janamāna ojasā prati bhāgaṃ na dīdhima ||",
    "GV01rv_hn08u:3338": "RV_8,099.04a anarśarātiṃ vasudām upa stuhi bhadrā indrasya rātayaḥ |",
    "GV01rv_hn08u:3339": "RV_8,099.04c so asya kāmaṃ vidhato na roṣati mano dānāya codayan ||",
    "GV01rv_hn08u:3340": "RV_8,099.05a tvam indra pratūrtiṣv abhi viśvā asi spṛdhaḥ |",
    "GV01rv_hn08u:3341": "RV_8,099.05c aśastihā janitā viśvatūr asi tvaṃ tūrya taruṣyataḥ ||",
    "GV01rv_hn08u:3342": "RV_8,099.06a anu te śuṣmaṃ turayantam īyatuḥ kṣoṇī śiśuṃ na mātarā |",
    "GV01rv_hn08u:3343": "RV_8,099.06c viśvās te spṛdhaḥ śnathayanta manyave vṛtraṃ yad indra tūrvasi ||",
    "GV01rv_hn08u:3344": "RV_8,099.07a ita ūtī vo ajaram prahetāram aprahitam |",
    "GV01rv_hn08u:3345": "RV_8,099.07c āśuṃ jetāraṃ hetāraṃ rathītamam atūrtaṃ tugryāvṛdham ||",
    "GV01rv_hn08u:3346": "RV_8,099.08a iṣkartāram aniṣkṛtaṃ sahaskṛtaṃ śatamūtiṃ śatakratum |",
    "GV01rv_hn08u:3347": "RV_8,099.08c samānam indram avase havāmahe vasavānaṃ vasūjuvam ||",
    "GV01rv_hn08u:3348": "RV_8,100.01a ayaṃ ta emi tanvā purastād viśve devā abhi mā yanti paścāt |",
    "GV01rv_hn08u:3349": "RV_8,100.01c yadā mahyaṃ dīdharo bhāgam indrād in mayā kṛṇavo vīryāṇi ||",
    "GV01rv_hn08u:3350": "RV_8,100.02a dadhāmi te madhuno bhakṣam agre hitas te bhāgaḥ suto astu somaḥ |",
    "GV01rv_hn08u:3351": "RV_8,100.02c asaś ca tvaṃ dakṣiṇataḥ sakhā me 'dhā vṛtrāṇi jaṅghanāva bhūri ||",
    "GV01rv_hn08u:3352": "RV_8,100.03a pra su stomam bharata vājayanta indrāya satyaṃ yadi satyam",
    "GV01rv_hn08u:3353": "asti |",
    "GV01rv_hn08u:3354": "RV_8,100.03c nendro astīti nema u tva āha ka īṃ dadarśa kam abhi ṣṭavāma",
    "GV01rv_hn08u:3355": "RV_8,100.04a ayam asmi jaritaḥ paśya meha viśvā jātāny abhy asmi mahnā |",
    "GV01rv_hn08u:3356": "RV_8,100.04c ṛtasya mā pradiśo vardhayanty ādardiro bhuvanā dardarīmi ||",
    "GV01rv_hn08u:3357": "RV_8,100.05a ā yan mā venā aruhann ṛtasyaṃ ekam āsīnaṃ haryatasya pṛṣṭhe |",
    "GV01rv_hn08u:3358": "RV_8,100.05c manaś cin me hṛda ā praty avocad acikradañ chiśumantaḥ",
    "GV01rv_hn08u:3359": "sakhāyaḥ ||",
    "GV01rv_hn08u:3360": "RV_8,100.06a viśvet tā te savaneṣu pravācyā yā cakartha maghavann indra",
    "GV01rv_hn08u:3361": "sunvate |",
    "GV01rv_hn08u:3362": "RV_8,100.06c pārāvataṃ yat purusambhṛtaṃ vasv apāvṛṇoḥ śarabhāya",
    "GV01rv_hn08u:3363": "ṛṣibandhave ||",
    "GV01rv_hn08u:3364": "RV_8,100.07a pra nūnaṃ dhāvatā pṛthaṅ neha yo vo avāvarīt |",
    "GV01rv_hn08u:3365": "RV_8,100.07c ni ṣīṃ vṛtrasya marmaṇi vajram indro apīpatat ||",
    "GV01rv_hn08u:3366": "RV_8,100.08a manojavā ayamāna āyasīm atarat puram |",
    "GV01rv_hn08u:3367": "RV_8,100.08c divaṃ suparṇo gatvāya somaṃ vajriṇa ābharat ||",
    "GV01rv_hn08u:3368": "RV_8,100.09a samudre antaḥ śayata udnā vajro abhīvṛtaḥ |",
    "GV01rv_hn08u:3369": "RV_8,100.09c bharanty asmai saṃyataḥ puraḥprasravaṇā balim ||",
    "GV01rv_hn08u:3370": "RV_8,100.10a yad vāg vadanty avicetanāni rāṣṭrī devānāṃ niṣasāda mandrā |",
    "GV01rv_hn08u:3371": "RV_8,100.10c catasra ūrjaṃ duduhe payāṃsi kva svid asyāḥ paramaṃ jagāma ||",
    "GV01rv_hn08u:3372": "RV_8,100.11a devīṃ vācam ajanayanta devās tāṃ viśvarūpāḥ paśavo vadanti |",
    "GV01rv_hn08u:3373": "RV_8,100.11c sā no mandreṣam ūrjaṃ duhānā dhenur vāg asmān upa suṣṭutaitu",
    "GV01rv_hn08u:3374": "RV_8,100.12a sakhe viṣṇo vitaraṃ vi kramasva dyaur dehi lokaṃ vajrāya",
    "GV01rv_hn08u:3375": "viṣkabhe |",
    "GV01rv_hn08u:3376": "RV_8,100.12c hanāva vṛtraṃ riṇacāva sindhūn indrasya yantu prasave visṛṣṭāḥ ||",
    "GV01rv_hn08u:3377": "RV_8,101.01a ṛdhag itthā sa martyaḥ śaśame devatātaye |",
    "GV01rv_hn08u:3378": "RV_8,101.01c yo nūnam mitrāvaruṇāv abhiṣṭaya ācakre havyadātaye ||",
    "GV01rv_hn08u:3379": "RV_8,101.02a varṣiṣṭhakṣatrā urucakṣasā narā rājānā dīrghaśruttamā |",
    "GV01rv_hn08u:3380": "RV_8,101.02c tā bāhutā na daṃsanā ratharyataḥ sākaṃ sūryasya raśmibhiḥ ||",
    "GV01rv_hn08u:3381": "RV_8,101.03a pra yo vām mitrāvaruṇājiro dūto adravat |",
    "GV01rv_hn08u:3382": "RV_8,101.03c ayaḥśīrṣā maderaghuḥ ||",
    "GV01rv_hn08u:3383": "RV_8,101.04a na yaḥ sampṛcche na punar havītave na saṃvādāya ramate |",
    "GV01rv_hn08u:3384": "RV_8,101.04c tasmān no adya samṛter uruṣyatam bāhubhyāṃ na uruṣyatam ||",
    "GV01rv_hn08u:3385": "RV_8,101.05a pra mitrāya prāryamṇe sacathyam ṛtāvaso |",
    "GV01rv_hn08u:3386": "RV_8,101.05c varūthyaṃ varuṇe chandyaṃ vaca stotraṃ rājasu gāyata ||",
    "GV01rv_hn08u:3387": "RV_8,101.06a te hinvire aruṇaṃ jenyaṃ vasv ekam putraṃ tisṝṇām |",
    "GV01rv_hn08u:3388": "RV_8,101.06c te dhāmāny amṛtā martyānām adabdhā abhi cakṣate ||",
    "GV01rv_hn08u:3389": "RV_8,101.07a ā me vacāṃsy udyatā dyumattamāni kartvā |",
    "GV01rv_hn08u:3390": "RV_8,101.07c ubhā yātaṃ nāsatyā sajoṣasā prati havyāni vītaye ||",
    "GV01rv_hn08u:3391": "RV_8,101.08a rātiṃ yad vām arakṣasaṃ havāmahe yuvābhyāṃ vājinīvasū |",
    "GV01rv_hn08u:3392": "RV_8,101.08c prācīṃ hotrām pratirantāv itaṃ narā gṛṇānā jamadagninā ||",
    "GV01rv_hn08u:3393": "RV_8,101.09a ā no yajñaṃ divispṛśaṃ vāyo yāhi sumanmabhiḥ |",
    "GV01rv_hn08u:3394": "RV_8,101.09c antaḥ pavitra upari śrīṇāno 'yaṃ śukro ayāmi te ||",
    "GV01rv_hn08u:3395": "RV_8,101.10a vety adhvaryuḥ pathibhī rajiṣṭhaiḥ prati havyāni vītaye |",
    "GV01rv_hn08u:3396": "RV_8,101.10c adhā niyutva ubhayasya naḥ piba śuciṃ somaṃ gavāśiram ||",
    "GV01rv_hn08u:3397": "RV_8,101.11a baṇ mahāṃ asi sūrya baḷ āditya mahāṃ asi |",
    "GV01rv_hn08u:3398": "RV_8,101.11c mahas te sato mahimā panasyate 'ddhā deva mahāṃ asi ||",
    "GV01rv_hn08u:3399": "RV_8,101.12a baṭ sūrya śravasā mahāṃ asi satrā deva mahāṃ asi |",
    "GV01rv_hn08u:3400": "RV_8,101.12c mahnā devānām asuryaḥ purohito vibhu jyotir adābhyam ||",
    "GV01rv_hn08u:3401": "RV_8,101.13a iyaṃ yā nīcy arkiṇī rūpā rohiṇyā kṛtā |",
    "GV01rv_hn08u:3402": "RV_8,101.13c citreva praty adarśy āyaty antar daśasu bāhuṣu ||",
    "GV01rv_hn08u:3403": "RV_8,101.14a prajā ha tisro atyāyam īyur ny anyā arkam abhito viviśre |",
    "GV01rv_hn08u:3404": "RV_8,101.14c bṛhad dha tasthau bhuvaneṣv antaḥ pavamāno harita ā viveśa ||",
    "GV01rv_hn08u:3405": "RV_8,101.15a mātā rudrāṇāṃ duhitā vasūnāṃ svasādityānām amṛtasya nābhiḥ |",
    "GV01rv_hn08u:3406": "RV_8,101.15c pra nu vocaṃ cikituṣe janāya mā gām anāgām aditiṃ vadhiṣṭa ||",
    "GV01rv_hn08u:3407": "RV_8,101.16a vacovidaṃ vācam udīrayantīṃ viśvābhir dhībhir upatiṣṭhamānām",
    "GV01rv_hn08u:3408": "RV_8,101.16c devīṃ devebhyaḥ pary eyuṣīṃ gām ā māvṛkta martyo dabhracetāḥ",
    "GV01rv_hn08u:3409": "RV_8,102.01a tvam agne bṛhad vayo dadhāsi deva dāśuṣe |",
    "GV01rv_hn08u:3410": "RV_8,102.01c kavir gṛhapatir yuvā ||",
    "GV01rv_hn08u:3411": "RV_8,102.02a sa na īḷānayā saha devāṃ agne duvasyuvā |",
    "GV01rv_hn08u:3412": "RV_8,102.02c cikid vibhānav ā vaha ||",
    "GV01rv_hn08u:3413": "RV_8,102.03a tvayā ha svid yujā vayaṃ codiṣṭhena yaviṣṭhya |",
    "GV01rv_hn08u:3414": "RV_8,102.03c abhi ṣmo vājasātaye ||",
    "GV01rv_hn08u:3415": "RV_8,102.04a aurvabhṛguvac chucim apnavānavad ā huve |",
    "GV01rv_hn08u:3416": "RV_8,102.04c agniṃ samudravāsasam ||",
    "GV01rv_hn08u:3417": "RV_8,102.05a huve vātasvanaṃ kavim parjanyakrandyaṃ sahaḥ |",
    "GV01rv_hn08u:3418": "RV_8,102.05c agniṃ samudravāsasam ||",
    "GV01rv_hn08u:3419": "RV_8,102.06a ā savaṃ savitur yathā bhagasyeva bhujiṃ huve |",
    "GV01rv_hn08u:3420": "RV_8,102.06c agniṃ samudravāsasam ||",
    "GV01rv_hn08u:3421": "RV_8,102.07a agniṃ vo vṛdhantam adhvarāṇām purūtamam |",
    "GV01rv_hn08u:3422": "RV_8,102.07c acchā naptre sahasvate ||",
    "GV01rv_hn08u:3423": "RV_8,102.08a ayaṃ yathā na ābhuvat tvaṣṭā rūpeva takṣyā |",
    "GV01rv_hn08u:3424": "RV_8,102.08c asya kratvā yaśasvataḥ ||",
    "GV01rv_hn08u:3425": "RV_8,102.09a ayaṃ viśvā abhi śriyo 'gnir deveṣu patyate |",
    "GV01rv_hn08u:3426": "RV_8,102.09c ā vājair upa no gamat ||",
    "GV01rv_hn08u:3427": "RV_8,102.10a viśveṣām iha stuhi hotṝṇāṃ yaśastamam |",
    "GV01rv_hn08u:3428": "RV_8,102.10c agniṃ yajñeṣu pūrvyam ||",
    "GV01rv_hn08u:3429": "RV_8,102.11a śīram pāvakaśociṣaṃ jyeṣṭho yo dameṣv ā |",
    "GV01rv_hn08u:3430": "RV_8,102.11c dīdāya dīrghaśruttamaḥ ||",
    "GV01rv_hn08u:3431": "RV_8,102.12a tam arvantaṃ na sānasiṃ gṛṇīhi vipra śuṣmiṇam |",
    "GV01rv_hn08u:3432": "RV_8,102.12c mitraṃ na yātayajjanam ||",
    "GV01rv_hn08u:3433": "RV_8,102.13a upa tvā jāmayo giro dediśatīr haviṣkṛtaḥ |",
    "GV01rv_hn08u:3434": "RV_8,102.13c vāyor anīke asthiran ||",
    "GV01rv_hn08u:3435": "RV_8,102.14a yasya tridhātv avṛtam barhis tasthāv asaṃdinam |",
    "GV01rv_hn08u:3436": "RV_8,102.14c āpaś cin ni dadhā padam ||",
    "GV01rv_hn08u:3437": "RV_8,102.15a padaṃ devasya mīḷhuṣo 'nādhṛṣṭābhir ūtibhiḥ |",
    "GV01rv_hn08u:3438": "RV_8,102.15c bhadrā sūrya ivopadṛk ||",
    "GV01rv_hn08u:3439": "RV_8,102.16a agne ghṛtasya dhītibhis tepāno deva śociṣā |",
    "GV01rv_hn08u:3440": "RV_8,102.16c ā devān vakṣi yakṣi ca ||",
    "GV01rv_hn08u:3441": "RV_8,102.17a taṃ tvājananta mātaraḥ kaviṃ devāso aṅgiraḥ |",
    "GV01rv_hn08u:3442": "RV_8,102.17c havyavāham amartyam ||",
    "GV01rv_hn08u:3443": "RV_8,102.18a pracetasaṃ tvā kave 'gne dūtaṃ vareṇyam |",
    "GV01rv_hn08u:3444": "RV_8,102.18c havyavāhaṃ ni ṣedire ||",
    "GV01rv_hn08u:3445": "RV_8,102.19a nahi me asty aghnyā na svadhitir vananvati |",
    "GV01rv_hn08u:3446": "RV_8,102.19c athaitādṛg bharāmi te ||",
    "GV01rv_hn08u:3447": "RV_8,102.20a yad agne kāni kāni cid ā te dārūṇi dadhmasi |",
    "GV01rv_hn08u:3448": "RV_8,102.20c tā juṣasva yaviṣṭhya ||",
    "GV01rv_hn08u:3449": "RV_8,102.21a yad atty upajihvikā yad vamro atisarpati |",
    "GV01rv_hn08u:3450": "RV_8,102.21c sarvaṃ tad astu te ghṛtam ||",
    "GV01rv_hn08u:3451": "RV_8,102.22a agnim indhāno manasā dhiyaṃ saceta martyaḥ |",
    "GV01rv_hn08u:3452": "RV_8,102.22c agnim īdhe vivasvabhiḥ ||",
    "GV01rv_hn08u:3453": "RV_8,103.01a adarśi gātuvittamo yasmin vratāny ādadhuḥ |",
    "GV01rv_hn08u:3454": "RV_8,103.01c upo ṣu jātam āryasya vardhanam agniṃ nakṣanta no giraḥ ||",
    "GV01rv_hn08u:3455": "RV_8,103.02a pra daivodāso agnir devāṃ acchā na majmanā |",
    "GV01rv_hn08u:3456": "RV_8,103.02c anu mātaram pṛthivīṃ vi vāvṛte tasthau nākasya sānavi ||",
    "GV01rv_hn08u:3457": "RV_8,103.03a yasmād rejanta kṛṣṭayaś carkṛtyāni kṛṇvataḥ |",
    "GV01rv_hn08u:3458": "RV_8,103.03c sahasrasām medhasātāv iva tmanāgniṃ dhībhiḥ saparyata ||",
    "GV01rv_hn08u:3459": "RV_8,103.04a pra yaṃ rāye ninīṣasi marto yas te vaso dāśat |",
    "GV01rv_hn08u:3460": "RV_8,103.04c sa vīraṃ dhatte agna ukthaśaṃsinaṃ tmanā sahasrapoṣiṇam ||",
    "GV01rv_hn08u:3461": "RV_8,103.05a sa dṛḷhe cid abhi tṛṇatti vājam arvatā sa dhatte akṣiti śravaḥ |",
    "GV01rv_hn08u:3462": "RV_8,103.05c tve devatrā sadā purūvaso viśvā vāmāni dhīmahi ||",
    "GV01rv_hn08u:3463": "RV_8,103.06a yo viśvā dayate vasu hotā mandro janānām |",
    "GV01rv_hn08u:3464": "RV_8,103.06c madhor na pātrā prathamāny asmai pra stomā yanty agnaye ||",
    "GV01rv_hn08u:3465": "RV_8,103.07a aśvaṃ na gīrbhī rathyaṃ sudānavo marmṛjyante devayavaḥ |",
    "GV01rv_hn08u:3466": "RV_8,103.07c ubhe toke tanaye dasma viśpate parṣi rādho maghonām ||",
    "GV01rv_hn08u:3467": "RV_8,103.08a pra maṃhiṣṭhāya gāyata ṛtāvne bṛhate śukraśociṣe |",
    "GV01rv_hn08u:3468": "RV_8,103.08c upastutāso agnaye ||",
    "GV01rv_hn08u:3469": "RV_8,103.09a ā vaṃsate maghavā vīravad yaśaḥ samiddho dyumny āhutaḥ |",
    "GV01rv_hn08u:3470": "RV_8,103.09c kuvin no asya sumatir navīyasy acchā vājebhir āgamat ||",
    "GV01rv_hn08u:3471": "RV_8,103.10a preṣṭham u priyāṇāṃ stuhy āsāvātithim |",
    "GV01rv_hn08u:3472": "RV_8,103.10c agniṃ rathānāṃ yamam ||",
    "GV01rv_hn08u:3473": "RV_8,103.11a uditā yo niditā veditā vasv ā yajñiyo vavartati |",
    "GV01rv_hn08u:3474": "RV_8,103.11c duṣṭarā yasya pravaṇe normayo dhiyā vājaṃ siṣāsataḥ ||",
    "GV01rv_hn08u:3475": "RV_8,103.12a mā no hṛṇītām atithir vasur agniḥ purupraśasta eṣaḥ |",
    "GV01rv_hn08u:3476": "RV_8,103.12c yaḥ suhotā svadhvaraḥ ||",
    "GV01rv_hn08u:3477": "RV_8,103.13a mo te riṣan ye acchoktibhir vaso 'gne kebhiś cid evaiḥ |",
    "GV01rv_hn08u:3478": "RV_8,103.13c kīriś cid dhi tvām īṭṭe dūtyāya rātahavyaḥ svadhvaraḥ ||",
    "GV01rv_hn08u:3479": "RV_8,103.14a āgne yāhi marutsakhā rudrebhiḥ somapītaye |",
    "GV01rv_hn08u:3480": "RV_8,103.14c sobharyā upa suṣṭutim mādayasva svarṇare ||"
}