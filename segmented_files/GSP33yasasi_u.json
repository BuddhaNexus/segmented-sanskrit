{
  "GSP33yasasi_u:0": "śrīḥ /",
  "GSP33yasasi_u:1": "śrīharirjayati /",
  "GSP33yasasi_u:2": "śrīmate rāmānujāya namaḥ /",
  "GSP33yasasi_u:3": "paramācāryaśrīmadyāmunamunisamanugṛhīte siddhitraye - saṃvitsiddhiḥ /",
  "GSP33yasasi_u:4": "siddhāñjananāmakavyākhyopetā /",
  "GSP33yasasi_u:5": "ekamevādvitīyaṃ tadbrahmetyupaniṣadvacaḥ /",
  "GSP33yasasi_u:6": "brahmaṇo 'nyasya sadbhāvaṃ nanu tatpratiṣedhati // 1 //",
  "GSP33yasasi_u:7": "(vyākhyā)",
  "GSP33yasasi_u:8": "īṣṭe viśvasya nityaṃ vyapagatatulanāyogyavastvantaro yo vidye yasyādhigatyai vidurupaniṣado dve parāṃ cāparāṃ ca /",
  "GSP33yasasi_u:9": "yo viśvasvāntavāsī prathayati ca dhiyaṃ tasya tasyānurūpāṃ devaḥ śrīmān sa mahyaṃ pradiśatu dayayā dhīvikāsaṃ samantāt // 1 //",
  "GSP33yasasi_u:10": "yāmunāśayavijñaṃ taṃ dhyātvā lakṣmaṇayoginam /",
  "GSP33yasasi_u:11": "yāmunāryakṛtiṃ saṃvitsiddhiṃ vyākaravāṇyaham // 2 //",
  "GSP33yasasi_u:12": "pramāṇaphalarūpāyāḥ saṃvidaḥ prameyatattvavyavasthāpikāyāḥ svarūpādiviśodhyate 'tra saṃvistiddhau /",
  "GSP33yasasi_u:13": "iyamādimā siddhitraye ślokavārtikacchlokamālikārūpā /",
  "GSP33yasasi_u:14": "tantravārtikavaccātmeśvarasiddhī /",
  "GSP33yasasi_u:15": "atra copakramamadhyāvasāneṣu bhūyān granthabhāgo luptaḥ /",
  "GSP33yasasi_u:16": "upalabhyamānasaṃvitsiddhibhāge ca bahulamadvaitimatanirāso dṛśyate /",
  "GSP33yasasi_u:17_0": "advaitino hisadeva somyedamagra āsīdekamevādvitīyamiti kāraṇībhūtasya sacchabditasya",
  "GSP33yasasi_u:17_1": "parabrahmaṇo 'dvitīyatvaśravaṇātsatyaṃ jñānamanantaṃ brahmeti jñānamātratvaśravaṇācca",
  "GSP33yasasi_u:17_2": "sajātīyavijātīyasvagatabhedasāmānyaśūnyaṃ brahmaiva cinmātraṃ sat paramārthaḥ,",
  "GSP33yasasi_u:18": "anyatsarvaṃ tatraivāvidyayā parikalpitaṃ mithyābhūtamityāmananti /",
  "GSP33yasasi_u:19": "tatrādvitīyaśrutestadabhimatārthapratipādakatvāsambhavaṃ varṇayitumādau tanmatamanuvadatiekameveti /",
  "GSP33yasasi_u:20": "yattadornityasaṃbandhātpūrvārdhe yadi tyanuṣajyate /",
  "GSP33yasasi_u:21": "yat upaniṣadvacaḥ, tadityanvayaḥ /",
  "GSP33yasasi_u:22": "yadvā uttarārdhe tacchadbaḥ prasiddhaparāmarśī na tu yacchabdanirdiṣṭapratinirdeśarūpaḥ /",
  "GSP33yasasi_u:23": "tadbrahmetyatrasadbrahmeti pāṭhaḥ saṃbhāvyate /",
  "GSP33yasasi_u:24": "brahmavācisatpadaviśeṣaṇamadvitīyapadaṃ brahmaṇo 'nyasyāsattvaparamiti pūrvapakṣiṇāmāśayaḥ // 1 //",
  "GSP33yasasi_u:25": "atre brūmo 'dvitīyoktau samāsaḥ ko vivakṣitaḥ /",
  "GSP33yasasi_u:26": "kiṃsvittatpuruṣaḥ kiṃ vā bahuvrīhirathocyatām // 2 //",
  "GSP33yasasi_u:27": "tamimaṃ dūṣayitumadvitīyapade vṛttiṃ vikalpayati siddhāntīatreti /",
  "GSP33yasasi_u:28": "advitīyoktau - advitīyapade /",
  "GSP33yasasi_u:29": "athavā kiṃ bahuvrīhirityanvayaḥ // 2 //",
  "GSP33yasasi_u:30": "pūrvasminnuttarastāvatprādhānyena vivakṣyate /",
  "GSP33yasasi_u:31": "padārthastatra tadbrahma tato 'nyatsadṛśaṃ tu vā // 3 //",
  "GSP33yasasi_u:32": "tadviruddhamatho vā syātriṣvapyanyanna bādhate /",
  "GSP33yasasi_u:33": "anyatve sadṛśatve vā dvitīyaṃ sidhyati dhruvam // 4 //",
  "GSP33yasasi_u:34": "advitīyapadasya tatpuruṣavṛttatve na dvitīyasya bādha ityāhapūrvasmin ityādinā ślokacatuṣṭayena /",
  "GSP33yasasi_u:35": "tatpuruṣa iti prathamakalpe tāvaduttarapadārthaḥ prādhānyena vivakṣyate,",
  "GSP33yasasi_u:36": "uttarapadārthapradhānatvāttatpuruṣasyetyarthaḥ /",
  "GSP33yasasi_u:37": "tatreti /",
  "GSP33yasasi_u:38": "na dvitīyamadvitīyam /",
  "GSP33yasasi_u:39": "nañtatpuruṣe cāropitatvasya pūrvapadārthatvaṃ tasya cottarapadārthaviśeṣaṇatvamiṣyate śābdikaiḥ /",
  "GSP33yasasi_u:40": "āropaśca sadṛśādau /",
  "GSP33yasasi_u:41": "tatphalitakathanaṃ tadanyādyarthe nañ iti /",
  "GSP33yasasi_u:42": "nañivayuktamanyasadṛśādhikaraṇe tathā hyarthagatiriti ca śābdikānāṃ paribhāṣā /",
  "GSP33yasasi_u:43": "tathā cādvitīyapadenāropitadvitīyatvavadbrahmeti bodhe tatra dvitīyānyatvasya dvitīyasadṛśatvasya dvitīyaviruddhatvasya vā pratītiḥ phalati /",
  "GSP33yasasi_u:44": "arthatraye 'pi brahmabhinnasya dvitīyapadārthasya na bādhaḥ /",
  "GSP33yasasi_u:45": "dvitīyapratiyogikasya bhedasya sādṛśyasya vā pratibodhane pratiyogitayā dvitīyasiddherniṣpratyūhatvāditi bhāvaḥ // 3 //4 //",
  "GSP33yasasi_u:46": "viruddhatve dvitīyena tṛtīyaṃ prathamaṃ tu vā /",
  "GSP33yasasi_u:47": "brahma prāpnoti yasmāttat dvitīyena virudhyate // 5 //",
  "GSP33yasasi_u:48": "nanvevamapi dvitīyaviruddhatve brahmaṇo bodhite kathaṃ na dvitīyasya bādha ityatrāhaviruddhatvaiti /",
  "GSP33yasasi_u:49": "ayamāśayaḥ - dvitīyatvaṃ atra dvitvasaṅkhyāpūrakatvarūpam /",
  "GSP33yasasi_u:50": "dvitīyaviruddhatvaṃ ca dvitīyatvaviruddhadharmavattvāt /",
  "GSP33yasasi_u:51": "sa ca dharmaḥ prathamatvaṃ niyamataḥ tṛtīyatvādi vā /",
  "GSP33yasasi_u:52": "naitāvatā dvitīyasya kasyacidbādha iti // 5 //",
  "GSP33yasasi_u:53": "ataḥ saprathamāḥ sarve tṛtīyādyartharāśayaḥ /",
  "GSP33yasasi_u:54": "dvitīyena tathā spṛṣṭvā svasthāstiṣṭhantyabādhitāḥ // 6 //",
  "GSP33yasasi_u:55": "tadāhaataiti /",
  "GSP33yasasi_u:56": "dvitīyena - dvitvasaṅkhyāpūrakeṇa,",
  "GSP33yasasi_u:57": "tathā spṛṣṭvā - virodhasaṃbandhena sambadhya,",
  "GSP33yasasi_u:58": "svasthāḥ - svasvapramāṇādhīnasiddhikāḥ santaḥ,",
  "GSP33yasasi_u:59": "advitīyoktyābādhitāḥ prathamatṛtīyādyartharāśayo vartanta evetyarthaḥ /",
  "GSP33yasasi_u:60": "spṛṣṭā iti pāṭhaḥ saṃbhāvyate // 6 //",
  "GSP33yasasi_u:61": "nanu nañ brahmaṇo 'nyasya sarvasyaiva niṣedhakam /",
  "GSP33yasasi_u:62": "dvitīyagrahaṇaṃ yasmātsarvasyavopalakṣaṇam // 7 //",
  "GSP33yasasi_u:63": "atra śaṅkate pūrvapakṣīnanu nañiti /",
  "GSP33yasasi_u:64": "ayamāśayaḥ-dvitīyapadaṃ na mukhyārthakam /",
  "GSP33yasasi_u:65": "kintu bhedaprapañcamātralakṣakam /",
  "GSP33yasasi_u:66": "nañpadaṃ cātyantābhāvārthakam /",
  "GSP33yasasi_u:67": "dvitīyasyābhāvo 'dvitīyam /",
  "GSP33yasasi_u:68": "arthābhāve 'vyayībhāvaḥ /",
  "GSP33yasasi_u:69": "tathā ca bhedaprapañcabādhaḥ sidhyatyadvitīyaśrutyeti // 7 //",
  "GSP33yasasi_u:70": "naivaṃ viṣedho na hyasmādvidīyasyāvagamyate /",
  "GSP33yasasi_u:71": "tato 'nyattadviruddhaṃ vā sadṛśaṃ vātra vakti saḥ // 8 //",
  "GSP33yasasi_u:72": "pariharatinaivamiti /",
  "GSP33yasasi_u:73": "hirhetau /",
  "GSP33yasasi_u:74": "yato 'smādadvitīyapadādbrahmapadasamānādhikaraṇāt dvitīyato bhinnatvādireva bodhyate brahmaṇaḥ /",
  "GSP33yasasi_u:75": "na tu prapañcaniṣedhamātram /",
  "GSP33yasasi_u:76": "ato nātrāvyayībhāvo yukta iti bhāvaḥ /",
  "GSP33yasasi_u:77": "avikalpito 'pyayaṃ prasaṅgātpratikṣipyate 'tra /",
  "GSP33yasasi_u:78": "saḥ-advitīyaśabdaḥ // 8 //",
  "GSP33yasasi_u:79": "dvitīyaṃ yasya naivāsti tadbrahmeti vivakṣite /",
  "GSP33yasasi_u:80": "satyādilakṣaṇoktīnāmapalakṣaṇatā bhavet // 9 //",
  "GSP33yasasi_u:81": "anupapannaśca brahmabhinnasya sarvasya niṣedhaḥ /",
  "GSP33yasasi_u:82": "tathā sati brahmalakṣaṇavākyānāmasaṅgatiprasaṅgādityāhadvitīyamiti /",
  "GSP33yasasi_u:83": "yatsaṃbandhino 'nyasya-yato bhinnasya sarvasyābhāvaḥ,",
  "GSP33yasasi_u:84": "tadbrahmetyarthakathane lakṣyavṛttyasādhāraṇadharmarūpasya lakṣaṇasyāpyasattvātsatyajñānādilakṣaṇavākyamapalakṣaṇaṃbhavediti bhāvaḥ // 9 //",
  "GSP33yasasi_u:85": "advitīye dvitīyārthanāstitāmātragocare /",
  "GSP33yasasi_u:86": "svaniṣṭhatvānnañarthasya na syādbrahmapadānvayaḥ // 10 //",
  "GSP33yasasi_u:87": "avyayībhāvasya satpadenānanvayamapyāhaadvitīyaiti /",
  "GSP33yasasi_u:88": "advitīye-advitīyapade /",
  "GSP33yasasi_u:89": "svaniṣṭhatvātsvapradhānatvāt /",
  "GSP33yasasi_u:90": "itarapadārthāviśeṣaṇatvāditi yāvat /",
  "GSP33yasasi_u:91": "brahmavācisatpade viśeṣaṇatayānvayo na syāt /",
  "GSP33yasasi_u:92": "tatsamānādhikaraṇaṃ tadviśeṣaṇaṃ hīdam /",
  "GSP33yasasi_u:93": "tanneṣṭāpattiḥ kartuṃ śakyā /",
  "GSP33yasasi_u:94": "vākyabhedaprasaṅgaśca tathāsatīti bhāvaḥ // 10 //",
  "GSP33yasasi_u:95": "dvitīyaśūnyatā tatra brahmaṇo na viśeṣaṇam /",
  "GSP33yasasi_u:96": "viśeṣaṇe vā tadbrahma tṛtīyaṃ prathamaṃ tu vā // 11 //",
  "GSP33yasasi_u:97": "nanu dvitīyābhāvo brahmasvarūpameva /",
  "GSP33yasasi_u:98": "tadbrahmapadasāmānādhikaraṇyaṃ ghaṭata iti cettatrāhadvitīyeti /",
  "GSP33yasasi_u:99": "dvitīyābhāvo 'bhedena brahmaṇo na viśeṣaṇaṃ bhavitumarhati /",
  "GSP33yasasi_u:100": "abhāvasya tucchatvādbrahmaṇaḥ satyatvāt satyatucchayoraikyāyogāditi pūrvārdhasyārthaḥ /",
  "GSP33yasasi_u:101": "brahmaviśeṣaṇatve 'pi vadāmaḥ dvitīyaṃ pratīyogi prathamam /",
  "GSP33yasasi_u:102": "tadabhāvatvaṃ dvitīyam /",
  "GSP33yasasi_u:103": "tṛtīyaṃ ca viśeṣyaṃ brahma /",
  "GSP33yasasi_u:104": "yadvā brahma prathamam /",
  "GSP33yasasi_u:105": "dvitīyaṃ pratiyogi dvitīyam /",
  "GSP33yasasi_u:106": "tṛtīyaṃ tadabhāvatvaviśeṣaṇamiti prathamatvaṃ tṛtīyatvaṃ vā brahmaṇo 'varjanīyamityuttarārdhārthaḥ /",
  "GSP33yasasi_u:107": "evamavyayībhāvapakṣe 'pyanupapattiruktā // 11 //",
  "GSP33yasasi_u:108": "prasaktaṃ pūrvavatsarvaṃ bahurvīhau samasyati /",
  "GSP33yasasi_u:109": "brahmaṇaḥ prathamā ye ca tṛtīyādyā jagatrtraye // 12 //",
  "GSP33yasasi_u:110": "brahma pratyadvitīyatvātsvasthāstiṣṭhantyabādhitāḥ /",
  "GSP33yasasi_u:111": "kiñca tatra bahuvrīhau samāse saṃśrite sati // 13 //",
  "GSP33yasasi_u:112": "vṛttyarthasya nañarthasya na padārthāntarānvayaḥ /",
  "GSP33yasasi_u:113": "satyā(tyar)thāntarasambandhe ṣaṣṭhī yasyeti yujyate // 14 //",
  "GSP33yasasi_u:114": "atha bahuvrīhipakṣe dūṣaṇamāhaprasaktamiti /",
  "GSP33yasasi_u:115": "bahuvrīhivṛtte 'pyadvitīyapadetatpuruṣa iva prathamatṛtīyādisarvasadbhāvo 'nivāryaḥ prasakta evetyarthaḥ /",
  "GSP33yasasi_u:116": "tadevopapādayatyardhābhyāṃbrahmaṇa iti,brahmeti ca /",
  "GSP33yasasi_u:117": "nāsti dvitīyaṃ yasya tadbrahmetyatra pakṣe vigrahaḥ /",
  "GSP33yasasi_u:118": "brahmaniṣṭhadvitvasaṅkhyāpūrakaṃ nāstītyarthaḥ /",
  "GSP33yasasi_u:119": "tathā ca brahmaṇa eva dvitīyatvaṃ labhyeta /",
  "GSP33yasasi_u:120": "tataśca brahmāpekṣayā prathamasya tṛtīyādeśca na bādho 'dvitīyaśrutyetyarthaḥ /",
  "GSP33yasasi_u:121": "ādyasaṅkhyāpūrakatvaṃ prathamatvam , tritvādisaṅkhyāpūrakatvaṃ ca tṛtīyatvādīti bodhyam /",
  "GSP33yasasi_u:122": "brahma pratyadvitīyatvāt-brahmāpekṣayā dvitīyatvābhāvāt /",
  "GSP33yasasi_u:123": "tacca brahmāpekṣayā prathamatvāttṛtīyāditvādvā /",
  "GSP33yasasi_u:124": "svasthā ityādi pūrvapadvyākhyeyam /",
  "GSP33yasasi_u:125": "nanu bahuvrīhighaṭakasya dvitīyapadasya dvitvasaṅkhyāpūrakārthatvaṃ,",
  "GSP33yasasi_u:126": "dvitve ca yacchabdārthasya brahmaṇo niṣṭhatvasaṃbandhonānvayo nopeyate;",
  "GSP33yasasi_u:127": "yena prathamatṛtīyādiprasaktiḥ /",
  "GSP33yasasi_u:128": "kintu dvitīyapadaṃ bhinnaparam /",
  "GSP33yasasi_u:129": "bhede ca brahmapratiyogikatvasyānvayaḥ /",
  "GSP33yasasi_u:130": "yato brahmaṇo bhinnaṃ nāsti tadbrahmādvitīyamiti dvitīyabādho 'dvitīyaśrutyā labhyata evetyatrāhakiñceti /",
  "GSP33yasasi_u:131": "anyapadārthapradhāno hi bahuvrīhiḥ /",
  "GSP33yasasi_u:132": "tathā ca bahuvrīhivṛttapadopasthāpyadvitīyābhāvasyānyapadārthabrahmaviśeṣaṇatvaṃ vaktavyam /",
  "GSP33yasasi_u:133": "tanna ghaṭate /",
  "GSP33yasasi_u:134": "brahmabhinnasarvaśūnyavāde dvitīyābhāvasyāpi śūnyatayā brahmapadārthaviśeṣaṇatvāyogādityarthaḥ /",
  "GSP33yasasi_u:135": "vṛttyarthasya bahuvrīhyarthasya, nañarthasya dvitīyābhāvasya /",
  "GSP33yasasi_u:136": "kuto na padārthāntarānvayāsambhavaḥ ? tatrāhasatyeti /",
  "GSP33yasasi_u:137": "yasyeti ṣaṣṭhī prakṛtyarthānviter'thāntarasaṃbandhe prāmāṇike sati saṅgacchate /",
  "GSP33yasasi_u:138": "nirviśeṣe ca brahmaṇi prakṛtyarthe padārthāntarasaṃbandhasyāsatyatvāt ṣaṣṭhībahuvrīhiśca prakṛte na ghaṭata ityarthaḥ // 12 //13 //14 //",
  "GSP33yasasi_u:139": "dvitīyavastunāstitvaṃ na brahma na viśeṣaṇam /",
  "GSP33yasasi_u:140": "asattvānna hyasadbrahma bhavennāpi viśeṣaṇam // 15 //",
  "GSP33yasasi_u:141": "rāhoḥ śira ityādāvabhede 'pi ṣaṣṭhyā dṛṣṭeryadabhinno dvitīyābhāvastadadvitīyaṃ brahmeti vivakṣāṃ pratikṣepati,dvitīyeti /",
  "GSP33yasasi_u:142": "asataḥ satpadārthābhedastadviśeṣaṇatvamapi na yujyate iti bhāvaḥ // 15 //",
  "GSP33yasasi_u:143": "tasmātprapañcasadbhāvo nādvaitaśrutibādhitaḥ /",
  "GSP33yasasi_u:144": "svapramāṇabalātsiddhaḥ śrutyā cāpyanumoditaḥ // 16 //",
  "GSP33yasasi_u:145": "parābhimatādvitīyaśrutyarthānupapattinirūpaṇaṃ nigamayatitasmāditi /",
  "GSP33yasasi_u:146": "nirdeṣapratyakṣādipramāṇasiddhaḥ śrutyāpi paramārthatvenānuvarṇito bhedaprapañcasadbhāvo nādvitīyaśrutibādhyaḥ,",
  "GSP33yasasi_u:147": "upapāditaprakāreṇādvitīyaśruteḥ brahmabhinnanāstitāpratipādanāsāmarthyādityarthaḥ // 16 //",
  "GSP33yasasi_u:148": "( ityadvitīyaśruteḥ parābhimatārthe dūṣaṇanirūpaṇam ) tenādvitīyaṃ brahmeti śruterartho 'yamucyate /",
  "GSP33yasasi_u:149": "dvitīyagaṇanāyogyo nāsīdasti bhaviṣyati // 17 //",
  "GSP33yasasi_u:150": "samo vābhyadhiko vāsya yo dvitīyastugaṇyate /",
  "GSP33yasasi_u:151": "yato 'sya vibhavavyūhakalāmātramidaṃ jagat // 18 //",
  "GSP33yasasi_u:152": "dvitīyavāgāspadatāṃ pratipadyeta tatkatham /",
  "GSP33yasasi_u:153": "yathā colanṛpaḥ samrāḍadvitīyo 'dya bhūtale // 19 //",
  "GSP33yasasi_u:154": "iti tattulyanṛpatinivāraṇaparaṃ vacaḥ /",
  "GSP33yasasi_u:155": "na tu tadbhṛtyatatputrakalatrādiniṣedhakam // 20 ////",
  "GSP33yasasi_u:156": "tathā surāsuranarabrahmabrahmāṇḍakoṭayaḥ /",
  "GSP33yasasi_u:157": "kleśakarmavipākādyairaspṛṣṭasyākhileśituḥ // 21 //",
  "GSP33yasasi_u:158": "jñānādiṣāṅguṇyanidheracintyavibhavasya tāḥ /",
  "GSP33yasasi_u:159": "viṣṇorvibhūtimahimasamudradrapsavipruṣaḥ // 22 //",
  "GSP33yasasi_u:160": "kastarhyadvitīyaśrutyarthaḥ ? tatrāhateneti /",
  "GSP33yasasi_u:161": "parābhimatārthasyānupapattyānyādṛśor'thaḥ susaṅgata upanyasyate 'smābhirityarthaḥ /",
  "GSP33yasasi_u:162": "ucyata iti pratijñānamucyamānārthasyāpūrvavadāścaryāvahatvadyotanārthamavadheyatvārthaṃ ca /",
  "GSP33yasasi_u:163": "tamevārthamāhadvitīyeti /",
  "GSP33yasasi_u:164": "prathamato brahmaṇo gaṇane kṛte tena saha gaṇanārhe dvitīyaḥ samo vādhiko vā padārthaḥ kālatraye 'pi nāstītyarthaḥ /",
  "GSP33yasasi_u:165": "nanu vividhavicitrānantacidacitprapañce kathaṃ kasyacidapi brahmasamasyābhāvaḥ ? tatrāhayataiti /",
  "GSP33yasasi_u:166_0": "asya paramātmano 'nantamahāvibhūtervibhūtyekadeśāṃśamātratvāccaturdaśabhuvanātmakabrahmāṇḍakoṭerapi",
  "GSP33yasasi_u:166_1": "tadantargatasyodumbaramaśakavatparicchinnasvarūpasvabhāvāderbhavabrahmāderapi na",
  "GSP33yasasi_u:166_2": "tena sāmyagandhaprasaṅga iti dvitīyavāgāspa datāṃ-dvitīyapadavācyatāṃ,",
  "GSP33yasasi_u:167": "brahmaṇā saha gaṇanāyogyatvam ,",
  "GSP33yasasi_u:168": "kathaṃ tat-jagat pratipadyeta-prāpnuyādityarthaḥ /",
  "GSP33yasasi_u:169": "siddhānte 'dvitīyapadasya vṛttidvayamapi saṃbhavatītyabhipretam /",
  "GSP33yasasi_u:170": "tathā cānugṛhītaṃ śatadūṣaṇyāṃ śrīmadvedāntadeśikacaraṇaiḥasmatpakṣe tu vṛttidvayamapi samyak /",
  "GSP33yasasi_u:171": "dvitīyavyatirekoktyā sataḥ syādagragaṇyatā /",
  "GSP33yasasi_u:172": "dvitīyaśūnyatoktyā ca tatsamānaniṣedhakam //",
  "GSP33yasasi_u:173": "iti /",
  "GSP33yasasi_u:174": "etadvyākurmahe-atiśayitavastugaṇanāprastāve brahmaṇa eva prathamaparigaṇanaṃ nyāyyam /",
  "GSP33yasasi_u:175": "tasyaiva mukhyātiśayavattvāt /",
  "GSP33yasasi_u:176": "mukhyasyaiva prathamaparigaṇanasya loke śāstre ca dṛṣṭeḥ /",
  "GSP33yasasi_u:177": "kavikulagaṇanāprasaṅge kālidāsasyaiva hi prāthamyena gaṇanaṃ kavilokaprasiddham /",
  "GSP33yasasi_u:178": "yathocyatepurākavīnāṃ gaṇanāprasaṅge kaniṣṭhikādhiṣṭhitakālidāsā iti /",
  "GSP33yasasi_u:179": "śāstrakṛto jaiminerācāryasyāpi saṃmataṃ mukhyasya prathamaparigaṇanam /",
  "GSP33yasasi_u:180": "tathā hi sūtrayāmāsamukhyaṃ vā pūrvacodanāllokavaditi /",
  "GSP33yasasi_u:181": "evaṃ nañtatpuruṣe brahmaṇa evāgragaṇyatā sthitā /",
  "GSP33yasasi_u:182": "tataḥ sarvādhitakatvasiddhiḥ /",
  "GSP33yasasi_u:183": "tataścādhikaniṣedhaḥ phalati /",
  "GSP33yasasi_u:184": "samasyaiva dvitīyagaṇanāyogyatvamityāśayamūlakaṃ capurā kavīnāmitiślokasyottarārdhaṃ paripaṭhyate adyāpi tattulyakaverabhāvādanāmikā sār'thavatī babhūvaiti /",
  "GSP33yasasi_u:185": "tathā ca bahuvrīhivṛttyā samaniṣedhaḥ phalati brahmaṇa iti /",
  "GSP33yasasi_u:186": "muktānāmapi bhogamātrasāmyamiti na brahmaṇā saha gaṇanaṃ mukhyaparigaṇanaprastāve yuktam /",
  "GSP33yasasi_u:187": "tanmukhyaṃ vastu vastuto brahmaikameveti advitīyatvaṃ tasya pratitiṣṭhatīti ca bodhyam /",
  "GSP33yasasi_u:188": "evamadvitīyaśruteḥ brahmaṇaḥ samābhyadhikarāhityapratipādanaparatvaṃ vyavasthāpitam /",
  "GSP33yasasi_u:189_0": "na tatsamaścābhyadhikaśca dṛśyate iti śrutyantarānusārātna tvatsamo 'styabhyadhikaḥ",
  "GSP33yasasi_u:189_1": "kuto 'nyo lokatraye 'pyapratimaprabhāva ityupabṛṃhaṇānusārāccaidamarthyameva tasya nyāyyamiti hārdam /",
  "GSP33yasasi_u:190": "athādvitīyapadasya samāntaraniṣedhaparatve laukikaprayogaṃ ca nidarśayatiyatheti /",
  "GSP33yasasi_u:191": "colanṛpasyāsthānapaṇḍitaṃ vijityavādāhaverājāsanaṃ rājyārdhaṃ ca tatsamarpitamadhigatavanta ime paramācāryāḥ pūrvāśrame /",
  "GSP33yasasi_u:192": "tatprasaṅgasmārakaścāyaṃ colanṛpaprastāvo 'tra /",
  "GSP33yasasi_u:193": "yathā rājño 'dvitīyatvavarṇanaṃ rājavibhūtyāderniṣedhakaṃ na,",
  "GSP33yasasi_u:194": "kintu tatsamanṛpāntaraniṣedhakameva,",
  "GSP33yasasi_u:195": "evaṃ brahmaṇo 'dvitīyatvaśrutirna tadvibhūterniṣedhiketyāhatatheti /",
  "GSP33yasasi_u:196": "atra yā ityapatitam /",
  "GSP33yasasi_u:197": "yāḥ surāsuranarabrahmagarbhabrahmāṇḍakoṭayaḥ,",
  "GSP33yasasi_u:198": "tā veṣṇavamahāvibhūtyarṇavaviśīryamāṇa jalakaṇikāyamānāḥ tadadvitīyatvaśrutyā na bādhyanta iti yāvat /",
  "GSP33yasasi_u:199": "aupaniṣadaṃ paraṃ tattvaṃ paraṃ brahma śrīmannārāyaṇa eveti ca viṣṇoriti nirdeśena jñāpitam // 17 //18 //19 //20 //21 //22 //",
  "GSP33yasasi_u:200": "kaḥ khalvaṅgulibhaṅgena samudrān saptasaṅkhyā /",
  "GSP33yasasi_u:201": "gaṇayan gaṇayedūrmiphenabudbudavipruṣaḥ // 23 //",
  "GSP33yasasi_u:202": "yathaika eva savitā na dvitīyo nabhaḥsthale /",
  "GSP33yasasi_u:203": "ityuktā na hi sāvitrā niṣidhyante 'tra raśmayaḥ // 24 //",
  "GSP33yasasi_u:204": "yathā pradhānasaṅkhyeyasaṅkhyāyāṃ naiva gaṇyate /",
  "GSP33yasasi_u:205": "saṅkhyā pṛthaksatī tatra saṅkhyeyānyapadārthavat // 25 //",
  "GSP33yasasi_u:206": "nanvatulyatve 'pi sahagaṇaneṣyatāmityatrāhaka iti /",
  "GSP33yasasi_u:207": "tatsvarūpāntargatasya tena saha gaṇanāyoga ityatredaṃ nidarśanam , savitṛnidarśanaṃ ca /",
  "GSP33yasasi_u:208": "guṇasya guṇinā saha gaṇanāyoga ityatrayathā pradhāneti /",
  "GSP33yasasi_u:209": "pṛthaksatī-saṅkhyeyādbhinnatvena sthitā /",
  "GSP33yasasi_u:210": "yadvā apṛthaksatīticchedaḥ /",
  "GSP33yasasi_u:211": "apṛthaksiddhaviśeṣaṇabhūtetyarthaḥ /",
  "GSP33yasasi_u:212": "saṅkhyeyānyapadārthavaditi tu vaidharmyadṛṣṭāntaḥ /",
  "GSP33yasasi_u:213": "saṅkhyeyadravyagaṇanāyāṃ saṅkhyeyo 'nyaḥ padārtho yathā gaṇyate na tathā tadguṇabhūtā saṅkhyā tena saha gaṇyata ityarthaḥ /",
  "GSP33yasasi_u:214": "yadvā saṅkhyeyatvenāprastutavastvantaravadityarthaḥ /",
  "GSP33yasasi_u:215": "sādharmyadṛṣṭāntatvamidānīṃ ghaṭate // 23 //24 //25 //",
  "GSP33yasasi_u:216": "tathā, pādo 'sya viśvā bhūtāni tripādasyāmṛtaṃ divi /",
  "GSP33yasasi_u:217": "iti bruvan jagatsarvamitthambhāve nyaveśayat // 26 //",
  "GSP33yasasi_u:218": "nanu sarvaṃ tadā śobhanam ; yadi brahmavibhūtitvādau pramāṇaṃ syādityatrāhatatheti /",
  "GSP33yasasi_u:219": "pādo 'syeti /",
  "GSP33yasasi_u:220": "yathā brahmaguṇatvaṃ sidhyejjagataḥ tathaiva brahmāṃśatvaṃ pratipādayacchrutijātaṃ sarvaṃ jagata brahmāpṛthaksiddhaprakāratve vyavārthāpayadityarthaḥ /",
  "GSP33yasasi_u:221": "guṇatvaṃ cātyantapāratantryarūpamitthambhāvaśabditamapṛthaksiddhaprakāratvalakṣaṇameva /",
  "GSP33yasasi_u:222": "itthambhāva ityanena na svarūpaikadeśatvalakṣaṇamaṃśatvam /",
  "GSP33yasasi_u:223": "kintu viśiṣṭabrahmasvarūpāntargataprakārataikarūpatvalakṣaṇameva jagato brahmāṃśatvamiti vyajyate // 26 //",
  "GSP33yasasi_u:224": "tathā, etāvānasya mahimā tato jyāyastaro hi saḥ /",
  "GSP33yasasi_u:225": "yatrānyanna vijānāti sa bhūmodaramantaram /",
  "GSP33yasasi_u:226": "kurute 'sya bhayaṃ vyaktamityādiśrutayaḥ parāḥ // 27 //",
  "GSP33yasasi_u:227": "merorivāṇuryasyedaṃ brahmāṇḍamakhilaṃ jagat /",
  "GSP33yasasi_u:228": "ityādikāḥ samastasya taditthambhāvatāparāḥ // 28 //",
  "GSP33yasasi_u:229": "brahmasvarūpaikadeśatvameva jagataḥ kuto netyatrāhatatheti /",
  "GSP33yasasi_u:230": "etāvāniti /",
  "GSP33yasasi_u:231": "mahimā ityanena jagato vibhūtitvaṃ brahmaṇo 'tiśayāvahatvādguṇatvaṃ ca jñāyate /",
  "GSP33yasasi_u:232": "tato jyāyāṃśca pūruṣa iti brahmaṇo jagadapekṣayātivailakṣaṇyaṃ ca /",
  "GSP33yasasi_u:233": "ato na brahmasvarūpaikadeśatā mṛdaṃśateva tatpariṇāmaghaṭāderjagato yuktā /",
  "GSP33yasasi_u:234": "ato 'pṛthaksiddhaviśeṣaṇatayā viśiṣṭaikavastvekadeśatvarūpameva brahmāṃśatvaṃ jagato 'bhimatamiti bhāvaḥ /",
  "GSP33yasasi_u:235": "sarvasya brahmasvarūpāntargatatve śrutimudāharatiyatreti /",
  "GSP33yasasi_u:236": "yatra viśiṣṭe brahmaṇi samanubhūyamāne 'nyatsvatantraṃ vastu na paśyati,",
  "GSP33yasasi_u:237": "sarvasya tadantarbhāvāt , sa bhūmetyarthaḥ /",
  "GSP33yasasi_u:238": "sarvaprakārakaḥ sarvātmā paraṃ brahma paramapuruṣo nārāyaṇa eva bhūmā,",
  "GSP33yasasi_u:239": "anyaḥ sarvo 'pyalpaka iti proktaṃ bhavati /",
  "GSP33yasasi_u:240": "svaniṣṭhaprañcadarśananindayā ca brahmaniṣṭhatvameva tasya gamyata ityāśayena śrutyantaramupādatte udaramiti /",
  "GSP33yasasi_u:241": "yadā hyevaiṣa etasminnu daramantaraṃ kurute, atha tasya bhayaṃ bhavatīti taittirīyopaniṣadi /",
  "GSP33yasasi_u:242": "etasmin prapañce daramalpamapi antaramantarālaṃ brahmasaṃbandhavicchedaṃ yadā paśyati tadaivāsyaivaṃ jānataḥ saṃsārabhayamupasthitamagre bhavatītyarthaḥ /",
  "GSP33yasasi_u:243": "paraprakriyācchāyayaivamatrārtho vivakṣito bhedamithyātvaṃ na sidhyatyetadvākyata iti bodhanāya /",
  "GSP33yasasi_u:244": "paramātmani niṣṭhāśabditasya dhruvānusmaraṇasya pūrvavākyaprastutasyālpakālavicchede 'pi saṃsārabhayaprasaṅga eveti tu siddhāntisammator'thaḥ /",
  "GSP33yasasi_u:245": "viṣṇumahāvibhūtyekadeśatve jagataḥ smṛtivākyaṃmerorityādi /",
  "GSP33yasasi_u:246": "ityādaya ityasyāgre smṛtayaśceti yojyam /",
  "GSP33yasasi_u:247": "taditthambhāvatāparāḥ- brahmāpṛthaksiddhaprakāratvapratipādanatatparāḥ // 27 //28 //",
  "GSP33yasasi_u:248": "vācārambhaṇamātraṃ tu jagat sthāvarajaṅgamam /",
  "GSP33yasasi_u:249": "vikārajātaṃ, kūṭasthaṃ mūlakāraṇameva sat // 29 //",
  "GSP33yasasi_u:250_0": "nanu virukteṣu vacaneṣu brahmavibhūtitvādau jagataḥ pratipādite 'pi vacanāntareṣu",
  "GSP33yasasi_u:250_1": "kāraṇamātrasya satyatvam anyasya sarvasyāsatyatvaṃ ca pratīyate iti tadanurodheneṣāṃ",
  "GSP33yasasi_u:250_2": "vyāvahārikaviṣayatvameva mantavyamiti cettatrāhavāceti /",
  "GSP33yasasi_u:251": "vacanāntareṣvapi mithyātvaṃ nocyate bhedaprapañcasya, kintu brahmātmakatvena sattaiveti bhāvaḥ /",
  "GSP33yasasi_u:252": "śrautakatipayapadaghaṭitaṃ śrautārthānuvādarūpaṃ vācārambhaṇamātramityādi /",
  "GSP33yasasi_u:253": "tattatpadasmāritāni śrutivākyāni vivakṣitāni /",
  "GSP33yasasi_u:254": "vācā'sambhaṇaṃ vikāro nāmadheyaṃ mṛttiketyeva satyamiti cchāndogye ṣaṣṭhaprapāṭhake /",
  "GSP33yasasi_u:255": "vācā iti tṛtīyā prayojanasya hetutvavivakṣayā /",
  "GSP33yasasi_u:256": "ārambhaṇam-ālambhavam-spṛṣṭam /",
  "GSP33yasasi_u:257": "ālambhaḥ sparśahiṃsayoḥ /",
  "GSP33yasasi_u:258": "gṛhītamiti yāvat /",
  "GSP33yasasi_u:259": "ārambhate ityārambhaṇaṃ-sṛṣṭamiti vā /",
  "GSP33yasasi_u:260": "napuṃsakaikaśeṣaikavadbhāvau /",
  "GSP33yasasi_u:261": "kintat ? vikāro nāmadheyaṃ ca /",
  "GSP33yasasi_u:262": "kena spṛṣṭamityākāṅkṣāyāṃntvetha yathā somyaikena mṛtpiṇḍeneti pūrvaprakṛto mṛtpiṇḍo yogyatvātkartṛtayānveti /",
  "GSP33yasasi_u:263": "ghaṭatvādyavasthārūpo vikāraḥ tattadavasthāyogaprayuktaṃ ghaṭādināma ca mṛtpiṇḍenaiva gṛhītaṃ vākpūrvakavyavahārāyeti phalitam /",
  "GSP33yasasi_u:264": "evaṃ kāraṇadravyasyaiva nānāvasthābhāktvena nānākāryātmakatvātkāryāṇāṃ kāraṇānanyatvamityāhamṛttiketyeva satyamiti /",
  "GSP33yasasi_u:265": "atra sarvaṃ mṛṇmayaṃ viśeṣyam /",
  "GSP33yasasi_u:266": "itiśabdaḥ prakāravācī /",
  "GSP33yasasi_u:267": "sarvaṃ mṛṇmayaṃ mṛttikātvaprakāreṇaiva prāmāṇikam /",
  "GSP33yasasi_u:268": "na tu mṛdanātmakatvenetyarthaḥ /",
  "GSP33yasasi_u:269": "anena kāṇādābhimata upādānopādeyayoratyantabhedo nirastaḥ /",
  "GSP33yasasi_u:270": "ekavijñānena sarvavijñānapratijñopapādanārthaṃ pravṛttatvādasya vākyasyopādānopādeyayorananyatva eva tātparyamuktadiśā /",
  "GSP33yasasi_u:271": "na tu kāryamātrasya mithyātve /",
  "GSP33yasasi_u:272": "tathā sati sarvasya jñātavyasyābhāvādeva sarvaṃ jñātaṃ syādityasaṅgatamāpadyeta /",
  "GSP33yasasi_u:273": "samastapadatve parābhimate vāgārambhaṇamiti bhavet /",
  "GSP33yasasi_u:274": "vācārambhaṇaśabdasya mithyārthakatvaṃ cāprasiddhameva parābhimatamiti bodhyam /",
  "GSP33yasasi_u:275": "tatsatyamityasyārthato 'nuvādaḥkūṭasthamityādiḥ /",
  "GSP33yasasi_u:276": "upādānatve 'pi brahmaṇo nirvikāratvaṃ kūṭasthaśabdena vivakṣitam /",
  "GSP33yasasi_u:277": "satsatyam-satataikarūpam /",
  "GSP33yasasi_u:278": "nanu nirvikāratve kathamupādānatvam ?",
  "GSP33yasasi_u:279": "sarvacidaciccharīrakatvāt sūkṣmacidacidviśiṣṭatvenopādānatvaṃ brahmaṇa upapannameva /",
  "GSP33yasasi_u:280": "so 'yaṃ śarīrātmabhāvo jagadbrahmaṇoḥsadāyatanāḥ aitadātmyamidaṃ sarvamiti nirdiṣṭaḥ /",
  "GSP33yasasi_u:281": "nacaivaṃ svarūpapariṇāmābhāve mṛṇmayadṛṣṭāntāsaṅgatiḥ,",
  "GSP33yasasi_u:282": "kāryakāraṇayorananyatvamātre dṛṣṭāntasaṅgateḥ /",
  "GSP33yasasi_u:283": "nanu cetanācetanaprapañcasya brahmānanyatvaṃ vā katham ?",
  "GSP33yasasi_u:284": "brahmātmakatvena brahmarūpatvenānanyatvopapatteḥ /",
  "GSP33yasasi_u:285": "tadidameva prāmāṇikamiti cocyate etadātmyamidaṃ sarvaṃ tatsatyamityekavākyatayānvayāt /",
  "GSP33yasasi_u:286": "dṛṣṭāntavākyānuguṇaścāyamevārthaṃ iti dhyeyam /",
  "GSP33yasasi_u:287": "paravyākhyācchāyayā tu tadbrahma satyaṃ sadaikarūpamityartho varṇitaḥ /",
  "GSP33yasasi_u:288": "ślokevācārambhaṇamātramityasya vākpūrvavyavahārāyaiva niṣpannaṃ kārtsnyenetyarthaḥ // 29 //",
  "GSP33yasasi_u:289": "ananyatkāraṇātkāryaṃ pāvakādvisphuliṅgavat /",
  "GSP33yasasi_u:290": "mṛttikālohabījādinānādṛṣṭāntavistaraiḥ // 30 //",
  "GSP33yasasi_u:291": "samānaprakaraṇeṣūpādānopādeyayoraikyasyaiva pratipādanācca na kāryasya mithyātvaṃ vācārambhaṇaśruterarthaḥ / kintu kāraṇātmakataiveti pratibodhayannāhaananyaditi /",
  "GSP33yasasi_u:292": "pāpakādvyucca ritānāṃ visphuliṅgānāmagnyaṃśatvenāgnyananyatvavadbrahmaṇa udbhūtasya prapañcasyāpi brahmāṃśabhūtasya brahmānanyatvameva vivakṣitam /",
  "GSP33yasasi_u:293": "idaṃ cānanyatvaṃ mṛdādidṛṣṭāntaiśca śrutiṣu nirūpitamiti yāvat // 30 //",
  "GSP33yasasi_u:294": "nāśakaddagdhumanalastṛṇaṃ majjayituṃ jalam /",
  "GSP33yasasi_u:295": "na vāyuścalituṃ śaktaḥ tacchaktyāpyāyanādṛte // 31 //",
  "GSP33yasasi_u:296": "kāryāṇāṃ kāraṇātmakatve upattiruktā /",
  "GSP33yasasi_u:297": "arthavādarūpamapi tātparyaliṅgamastītyāhanāśakaditi /",
  "GSP33yasasi_u:298": "kenopaniṣadi prasiddho 'yamarthaḥ // 31 //",
  "GSP33yasasi_u:299": "ekapradhānavijñānādvijñātamakhilaṃ bhavet /",
  "GSP33yasasi_u:300": "ityādivedavacanatanmūlāptāgamairapi // 32 //",
  "GSP33yasasi_u:301": "brahmātmanā'tmalābho 'yaṃ prapañcaścidacinmayaḥ /",
  "GSP33yasasi_u:302": "iti pramīyate brāhmī vibhūtirna niṣidhyate // 33 //",
  "GSP33yasasi_u:303": "nanuuta tamādeśamaprākṣyoyenāśrataṃ śrutaṃ bhavatīti pratijñātamekavijñānena sarvavijñānaṃ brahmaṇa ekasyaiva pāramārthye ghaṭate /",
  "GSP33yasasi_u:304": "natu tadbhinnānāṃ bahūnāṃ pāramārthye /",
  "GSP33yasasi_u:305": "tatprapañcasyāpāramārthyamakāmenāpi svīkartavyamiti cettatrāhaeketi /",
  "GSP33yasasi_u:306_0": "brahmaṇo nikhilajagadantarātmatvena nikhilajagatpradhānatayā nikhilasya ca taccharīratvena",
  "GSP33yasasi_u:306_1": "tatprakārataikasvarūpatayā tasmin jñāte tadanantargataṃ kimapi jñātavyaṃ mukhyaṃ",
  "GSP33yasasi_u:306_2": "nāvaśiṣyata iti ekavijñānena sarvavijñāvākyasyārtha iti bhāvaḥ /",
  "GSP33yasasi_u:307": "ityādīti /",
  "GSP33yasasi_u:308": "niruktārthaparaiḥ śrutivacanaistanmūlopabṛṃhaṇasmṛtivacanaiśca brahmātmakatvena labdhasvarūpaḥ prapañca ityeva bodhyate /",
  "GSP33yasasi_u:309": "na tu brahmaṇo vibhūtibhūtaḥ sa niṣidhyata ityarthaḥ /",
  "GSP33yasasi_u:310": "brahmātmanā'tmalābha iti /",
  "GSP33yasasi_u:311": "ātmano lābho yasyeti bahuvrīhiḥ /",
  "GSP33yasasi_u:312": "brahmābhinnāntarātmanā prayojyasvarūpalābhavānityarthaḥ /",
  "GSP33yasasi_u:313": "brahmatātmalābho 'yamiti samastapāṭhaḥ saṃbhāvya /",
  "GSP33yasasi_u:314": "tatra ca ātmano lābhaḥ ātmalābhaḥ-svarūpasattā brahmatmatayā-brahmatmakatvena ātmalābho yasyeti bahuvrīhiḥ /",
  "GSP33yasasi_u:315": "brahmāvibhūtibhūtasya prapañcasya na niṣedhaḥ kṛtaḥ śāstreṣviti nirūpitametāvatā // 32 //33 //",
  "GSP33yasasi_u:316": "tanniṣedhe samastasya mithyātvāllokavedayoḥ /",
  "GSP33yasasi_u:317": "vyavahārāstu lupyeran tathā syādbrahmadhīrapi // 34 //",
  "GSP33yasasi_u:318": "atha prapañcaniṣedhasyānupapannatvādapi niṣedhaparatayevāpātataḥ pratipannātāṃ śrutivākyānāmapyānyaparyamevaiṣṭavyamityāśayavānāhatanniṣedha iti /",
  "GSP33yasasi_u:319": "prapañcaniṣedhe vivakṣite śāstravacanataḥ tattadarthaviśeṣapratipādanopādānādyarthāḥ sarve vyavahārā laukikā vaidikāśca lupyeran-aprāmāṇikā visaṃvādinaśca bhaveyuḥ,",
  "GSP33yasasi_u:320": "sarvasya mithyātvādityarthaḥ /",
  "GSP33yasasi_u:321": "nanu bhedavyavahārāṇāmaprāmāṇikatvamiṣṭameveti cettatrāhatatheti /",
  "GSP33yasasi_u:322": "brahmabhinnasarvamithyātve brahmaviṣayakadhiya aupaniṣadyā apivilopo 'satyatā prasajyata ityarthaḥ /",
  "GSP33yasasi_u:323": "asatyakāraṇajanyatvādasatyatvamasatyaviṣayatvaṃ ca bhavettasyā iti bhāvaḥ // 34 //",
  "GSP33yasasi_u:324": "vyāvahārikasatyatvānmṛṣātve 'pyaviruddhatā /",
  "GSP33yasasi_u:325": "pratyakṣāderiti mataṃ prāgeva samadūduṣam // 35 //",
  "GSP33yasasi_u:326": "nanu paramārthadṛṣṭyā brahmabhinnasya sarvasya mithyātve 'pi tataḥ prāk avidyātaḥ pramāṇaprameyavyavahārādi nirūhyata iti cettatrāhavyāvahāriketi /",
  "GSP33yasasi_u:327": "etaddūṣaṇabhāgo viluptaḥ /",
  "GSP33yasasi_u:328": "vyāvahārikasattayā pramāṇaprameyavyavahāropapādane vyāvahārikapramāṇabhāvena śrutyādinā janitā parabrahmabuddhirapi bhavatabhimatā vyāvahārikārthamātragocarā bhavet ;",
  "GSP33yasasi_u:329": "nirviśeṣabrahmamātrapāramārthyasyāpi vyavahāraikaśaraṇatvāt /",
  "GSP33yasasi_u:330": "tathā ca brahmamātrapāramārthyamapi paramārthasādhakābhāvānna sidhyet /",
  "GSP33yasasi_u:331": "etadviṣaye pūrvācāryaiḥ sūribhireva parākrāntaṃ nitarāmiti visamyate 'treti bodhyam // 35 //",
  "GSP33yasasi_u:332": "ataścopaniṣajjātabrahmādvaitadhitadhiyā jagat /",
  "GSP33yasasi_u:333": "na bādhyate vibhūtitvādbrahmaṇaścetyavasthitam // 36 //",
  "GSP33yasasi_u:334": "( iti prapañcasya brahmavibhūtitvasthāpanapūrvakamadvitīyaśrutyarthavarṇanam )",
  "GSP33yasasi_u:335": "advitīyaśruteḥ prapañcābādhakatvanirūpaṇaṃ nigamayatiataśceti /",
  "GSP33yasasi_u:336": "brahmaṇo vibhūtitvācca jagadbrahmādvaitadhiyā na bādhyate /",
  "GSP33yasasi_u:337": "savibhūtikasyaiva tasyādvitīyatvadhiya upaniṣatsiddhatvāt /",
  "GSP33yasasi_u:338": "cakāro 'bādhitapratītisiddhatvādihetvantarasamuccāyakaḥ /",
  "GSP33yasasi_u:339": "yadvā castvarthe /",
  "GSP33yasasi_u:340": "samo 'dhiko vā bādhyate /",
  "GSP33yasasi_u:341": "na tu jagadvibhūtibhūtamityarthaḥ // 36 //",
  "GSP33yasasi_u:342": "nanu sattve prapañcasya nāstīti pratyayaḥ katham /",
  "GSP33yasasi_u:343": "asattve vā kathaṃ tasminnastīti pratyayo bhavet // 37 //",
  "GSP33yasasi_u:344": "prapañcasyādvitīyaśrutyā bādha iti parapakṣo nirastaḥ /",
  "GSP33yasasi_u:345": "atha tasya sadasadanirvacanīyatvamapi parābhimataṃ nirasituṃ vicāramupakramate nanu sattve iti /",
  "GSP33yasasi_u:346": "sattve prapañcasya nāstīti bādhaviṣayatvaṃ kathaṃ ghaṭatetyākṣepo mādhyamikādīnām /",
  "GSP33yasasi_u:347": "atra pratīpakṣaḥ sāṅkhyādīnāmasattveveti /",
  "GSP33yasasi_u:348": "asattve sadbuddhibodhyatvaṃ pratipannaṃ tasya kathaṃ ghaṭeteti // 37 //",
  "GSP33yasasi_u:349": "sadasattvaṃ tathaikasya viruddhatvādasambhavi /",
  "GSP33yasasi_u:350": "sadasatpratyayaprāptaviruddhadvandvasaṅgame // 38 //",
  "GSP33yasasi_u:351": "tayoranyatarārthasya niścayābhāvahetutaḥ /",
  "GSP33yasasi_u:352": "sadasattvaṃ prapañcasya jaināstu pratipedire // 39 //",
  "GSP33yasasi_u:353": "nanu astināstibuddhibalātsadasattvaṃ vācyamiti jaināḥ /",
  "GSP33yasasi_u:354": "tatrāhasadasattvamiti /",
  "GSP33yasasi_u:355": "viruddhadvayamasambhavadekasminnopagamārhamiti yāvat /",
  "GSP33yasasi_u:356": "vicāraprasaktimāhasadasaditi /",
  "GSP33yasasi_u:357": "viruddhākāradvayaprasaṅge parasparavirodhādubhayasyānyatarasyākārasya vānirṇayāddhetorvicāraḥ prāptāvasara iti yāvat /",
  "GSP33yasasi_u:358": "atravicāraḥ prakramyataiti śeṣapūraṇena vākyārtho vaktavyaḥ /",
  "GSP33yasasi_u:359": "tatrādāvanaikāntyavādināṃ jainānāṃ matamāhasadasatvamiti /",
  "GSP33yasasi_u:360": "pratīyamānatvādevaikasmin sadasattvayorna virodha ityabhimānaḥ /",
  "GSP33yasasi_u:361": "yadvā jainamatānuvādaḥsadasatpratyayaprāptetyārabhyajaināstu pratijānata ityantena /",
  "GSP33yasasi_u:362": "sadasattvayoḥ pratīyayormadhye ekasyaiva nirṇaye hetvabhāvādyathāpratīti prapañcasyobhayamevaiṣṭavyamiti janā āsthitā ityarthaḥ /",
  "GSP33yasasi_u:363": "niścayābhāvahetuta ityanena niścayahetvabhāvo vivakṣitaḥ /",
  "GSP33yasasi_u:364": "pāṭhāntaraṃ vā saṃbhāvyate // 38 //39 //",
  "GSP33yasasi_u:365": "sattvaprāptiṃ puraskṛtya nāstīti pratyayodayāt /",
  "GSP33yasasi_u:366": "sadā sattvaṃ prapañcasya sāṅkhyāstu pratipedire // 40 //",
  "GSP33yasasi_u:367": "etadvirodhisattvekāntavādikāpilamatamāhasattvaprāptimiti /",
  "GSP33yasasi_u:368": "prasaktipūrvakatvānniṣedhasyopajīvyatvātsattvapratītiḥ prabalā /",
  "GSP33yasasi_u:369": "tatsadā sattvameva prapañcasya /",
  "GSP33yasasi_u:370": "nāstīti tvabhivyaktyabhāvaparā pratītirityeteṣāmāśayaḥ // 40 //",
  "GSP33yasasi_u:371": "sadasatpratyaya prāptaviruddhadvandvasaṅkaṭe /",
  "GSP33yasasi_u:372": "virodhaparihārārthaṃ sattvāsatatvāṃśabhaṅgataḥ /",
  "GSP33yasasi_u:373": "sadasadbhyāmanirvācyaṃ prapañcaṃ kecidūcire // 41 //",
  "GSP33yasasi_u:374": "matadvayapratyanīkaṃ māyāvādināṃ matamāhasadasaditi /",
  "GSP33yasasi_u:375_0": "pratītibalātsattvāsattvarūpaviruddhadharmadvayāpattirūpasaṅkaṭe prasakte viruddhayoraikādhikaraṇyānupapattibalātsattvamasattvaṃ",
  "GSP33yasasi_u:375_1": "ca viruddhaṃ dharmadvayaṃ parityajya na sat nāpyasaditi sadasadanirvacaniyaṃ prapañca",
  "GSP33yasasi_u:375_2": "nirvacanti śāṅkarā ityarthaḥ // 41 //",
  "GSP33yasasi_u:376": "sattvāsattve vibhāgena deśakālādibhedataḥ /",
  "GSP33yasasi_u:377": "ghaṭāderiti manvānā vyavasthāmapare jaguḥ // 42 //",
  "GSP33yasasi_u:378": "naiyāyikādīnāṃ pakṣamāhasadasattve iti /",
  "GSP33yasasi_u:379": "vibhāgeneti tṛtīyetthambhāve /",
  "GSP33yasasi_u:380": "vibhaktadeśakālādiviśeṣataḥ sattvamasattvaṃ ca pratītaṃ vyavasthitaṃ ghaṭāderghaṭata eveti bhāvo 'mīṣām // 42 //",
  "GSP33yasasi_u:381": "tadevaṃ vādisammardāt saṃśaye samupasthite /",
  "GSP33yasasi_u:382": "nirṇayaḥ kriyate tatra mīmāṃsakamatena tu // 43 //",
  "GSP33yasasi_u:383": "tadevamiti /",
  "GSP33yasasi_u:384": "vādisaṃmardāt-vādivivādāt /",
  "GSP33yasasi_u:385": "vipratipatteriti yāvat /",
  "GSP33yasasi_u:386": "vipratipatteḥ sandehodayāt sandigdhārthanirṇayāya vicāra upacikramiṣitaḥ /",
  "GSP33yasasi_u:387": "tatra pakṣāntarāṇāṃ sadoṣatvapratipādanapūrvakaṃ sopādhikasattvāsattvapakṣo mīmāṃsakābhimato nirṇīyate sadyuktyeti bhāvaḥ /",
  "GSP33yasasi_u:388": "kriyata iti vartamānavyapadeśastatsāmīpyāt /",
  "GSP33yasasi_u:389": "pratijñāceyaṃ śrotṛbuddhisamādhyarthā // 43 //",
  "GSP33yasasi_u:390": "ghaṭasvarūpe nāstitvamastitvaṃ yadyabūbudhat /",
  "GSP33yasasi_u:391": "syādeva yugapatsattvamasattvaṃ ca ghaṭādiṣu // 44 //",
  "GSP33yasasi_u:392": "idānīmidamatrāsti nāstītyevaṃvidhā yataḥ /",
  "GSP33yasasi_u:393": "deśakāladaśābhedādastināstīti no dhiyaḥ // 45 //",
  "GSP33yasasi_u:394": "ato deśādibhedena sadasattvaṃ ghaṭādiṣu /",
  "GSP33yasasi_u:395": "vyavasthitaṃ nirastatvā(syā)dvādasyeha na sambhavaḥ // 46 //",
  "GSP33yasasi_u:396": "tatra nirupādhikasattvāsattvasamuccayapakṣanirasanena siddhāntaḥ samanuvarṇyate ghaṭasvarūpaityādinā ślokatrayeṇa /",
  "GSP33yasasi_u:397": "ayamarthaḥ - ghaṭasvarūpe nāstitvaṃ pratīyamānameva,",
  "GSP33yasasi_u:398": "nāstītipratītireveti yāvat ,",
  "GSP33yasasi_u:399": "yadyastitvamapi tasya pratyapādayiṣyat ,",
  "GSP33yasasi_u:400": "yadvā pratītiḥ sattvamasattvaṃ ca nirūpādhi yadi pratyapādayiṣyat ,",
  "GSP33yasasi_u:401": "tarhi sadasattvasamuccayo 'bhyupāgaṃsyata /",
  "GSP33yasasi_u:402": "nacaivam /",
  "GSP33yasasi_u:403": "kintu kiñciddeśakālāvasthādiviśeṣeṇa sattvam ,",
  "GSP33yasasi_u:404": "anyadeśādyaupādhikamasattvameva ca pratipādayanti pratītayaḥ /",
  "GSP33yasasi_u:405": "ato deśādibhedataḥ sadasattve vyavasthite ghaṭādau /",
  "GSP33yasasi_u:406": "tat vādasyānyavādasya bādhādidoṣadūṣitatvānna sambhava ityarthaḥ /",
  "GSP33yasasi_u:407": "nirastasyādvādasyeti pāṭhaḥ sambhāvyate /",
  "GSP33yasasi_u:408": "tadāyamarthaḥ - nirastasya vyāghātabādhitasya syādvādasya syādasti,",
  "GSP33yasasi_u:409": "syānnāstīti jainānāmanaikāntyavādasya na sambhava iti /",
  "GSP33yasasi_u:410": "atra ca naiyāyikādimataṃ,",
  "GSP33yasasi_u:411": "tataḥ siddhānte viśeṣaśca śatadūṣaṇyāṃ vyavriyata ṣaṣṭitame vāde śrīmannigamāntācāryacaraṇaiḥ /",
  "GSP33yasasi_u:412": "yathā upādhibhedādubhayavyavastheti pakṣamadūraviprakarṣātparigṛhṇīmahe /",
  "GSP33yasasi_u:413": "upādhibhedastu svātmanā sattvam , anyātmanāsattvam /",
  "GSP33yasasi_u:414": "svakāle sattvam , anyakāle punarasattvam /",
  "GSP33yasasi_u:415": "tathā svadeśe sattvam , anyadeśe punarasattvamiti /",
  "GSP33yasasi_u:416": "iha tādātmyaṃ saṃsargo vā sattvamiti vyapadiśyate /",
  "GSP33yasasi_u:417": "tadviruddhaveṣeṇa vastunyevāsadvyapadeśaḥ /",
  "GSP33yasasi_u:418": "ṣaṣṭhe tu pakṣe viruddhadharmayoga eva vastunyasadvyavahārahetutayā vyapadiśyate /",
  "GSP33yasasi_u:419": "ghaṭo hi ghaṭātmanā san paṭātmanā punarasanniti nirdiśyate /",
  "GSP33yasasi_u:420": "sanneva svadeśakālayoḥ svavirodhideśakālayorasanniti /",
  "GSP33yasasi_u:421": "upalambhānukūlatvāllāghavāccedamevādriyante vṛddhāḥiti /",
  "GSP33yasasi_u:422": "atrāyaṃ vivekaḥ - sattā tādātmyataditarasaṃbandhānyataralakṣaṇā /",
  "GSP33yasasi_u:423": "ayaṃ ghaṭo 'stītyatra ghaṭatādātmyalakṣaṇā sattā pratīyate /",
  "GSP33yasasi_u:424": "atredānīṃ ghaṭo 'stītyatra caitaddeśakālasaṃyogalakṣaṇā /",
  "GSP33yasasi_u:425": "tathā ayaṃ paṭo nāstītyatra paṭatādātmyābhāvalakṣaṇā paṭātmanāsattā pratīyate /",
  "GSP33yasasi_u:426": "tatra tadā ghaṭo nāstītyatra ca taddeśakālasaṃyogābhāvalakṣaṇāsattā pratīyate /",
  "GSP33yasasi_u:427": "evaṃ bhāvābhāvarūpayoḥ sadasattvayordeśādibhedenopapattirghaṭādāviti ekaḥ pakṣaḥ /",
  "GSP33yasasi_u:428": "abhāvo 'pi bhāvāntararūpa eveti pakṣāntaraṇ /",
  "GSP33yasasi_u:429": "yathā ghaṭatvameva hi ayaṃ ghaṭo 'stītyatra pratītaṃ ghaṭasya sattvam /",
  "GSP33yasasi_u:430": "tadevāyaṃ paṭo nāstītyatrāpi pratīyate paṭādbhedarūpam /",
  "GSP33yasasi_u:431": "evaṃ svadeśakālasaṃbandhalakṣaṇā sattaivānyadeśakālanāstitāpratītāvapi viṣayo bhavati deśāntarādisaṃbandhābhāvatveneti /",
  "GSP33yasasi_u:432": "tathā ca dharmaviśeṣa eva bhāvānāmastināstipratītigocara iti siddham /",
  "GSP33yasasi_u:433": "idameva siddhāntināmapi saṃmatamiti // 44 //45 //46 //",
  "GSP33yasasi_u:434": "nanu deśādisambandhaḥ sata evopapadyate /",
  "GSP33yasasi_u:435": "na deśakālasambandhādasataḥ sattvamiṣyate // 47 //",
  "GSP33yasasi_u:436": "sambadho dvyāśrayastasmātsataḥ sattvaṃ sadā bhavet /",
  "GSP33yasasi_u:437": "asataḥ kārakaiḥ sattvaṃ janmanetyatidurghaṭam // 48 //",
  "GSP33yasasi_u:438": "ādyantavān prapañco 'taḥ satkakṣyāntarniveśyate /",
  "GSP33yasasi_u:439": "uktaṃ ca - ādāvante ca yannāsti nāsti madhye 'pi tattathā iti /",
  "GSP33yasasi_u:440": "ato niścitasadbhāvaḥ sadā sannabhyuyeyatām // 49 //",
  "GSP33yasasi_u:441": "avirodhena sadasattvasamarthanasamahamānaḥ sattvaikāntyavādī kāpilo 'tra pratyavatiṣṭhate nanu deśādīti /",
  "GSP33yasasi_u:442": "pūrvamasato ghaṭādeḥ svadeśakālasaṃbandhena sattotpattyā durupapādā /",
  "GSP33yasasi_u:443": "saṃbandhasya saṃyogasya saṃbandhidvayajanyasyāsati saṃbandhinyatarasminnapi samutpatterayogāt /",
  "GSP33yasasi_u:444": "tathā ca svadeśakālasaṃbandhātsattvam /",
  "GSP33yasasi_u:445": "sattve ca svadeśakālasaṃbandha ityanyonyasaṃśrayaḥ /",
  "GSP33yasasi_u:446": "ataḥ sattvameva sadā mantavyaṃ bhāvānāmitisataḥ sattvaṃ sadā bhavedityantasyārthaḥ /",
  "GSP33yasasi_u:447": "nanu sadā sattve kārakacakravyāpārānarthakyaṃ prasajyeta /",
  "GSP33yasasi_u:448": "tatpūrvamasata eva kārakavyāpāreṇotpattirvācyetyatrāhaasata iti /",
  "GSP33yasasi_u:449": "asataḥ prayatnaśatenāpi niṣpattyā sattvaṃ durupapādaṃ sikatābhyastailasyeva /",
  "GSP33yasasi_u:450": "kiñcāsata utpattau daṇḍacakrādito 'sattvāviśeṣādghaṭasyeva paṭasyāpyutpādaprasaṅgaḥ /",
  "GSP33yasasi_u:451": "kenacidedvyāpāreṇa śaśe 'pi śṛṅgasya kadācidudayaprasaṅgaśca /",
  "GSP33yasasi_u:452": "etadanusandhānenoktamiti /",
  "GSP33yasasi_u:453": "nanūpādānaviśeṣe kāryaviśeṣotpādanasāmarthyapratiniyamānnātiprasaṅga iti cenmaivam ,",
  "GSP33yasasi_u:454": "kāryagarbhatvamantarā sāmarthyaniyamasyāpi durnirūpatvāt /",
  "GSP33yasasi_u:455": "tatsadeva kāryaṃ kārakavyāpāreṇābhivyajyata ityeṣṭavyamityāhaādyantavāniti /",
  "GSP33yasasi_u:456": "āvirbhāvatirobhāvalakṣaṇāveva cādyantau utpādavināśāviti bhāvaḥ /",
  "GSP33yasasi_u:457": "atra saṃvādaḥādāviti /",
  "GSP33yasasi_u:458": "ata iti /",
  "GSP33yasasi_u:459": "sattvena niñcitaḥ sadā sannevetīṣyatāmityarthaḥ // 47 //48 //49 //",
  "GSP33yasasi_u:460": "asataḥ sarvadāsattvaṃ janyayogāt khapuṣpavat /",
  "GSP33yasasi_u:461": "asattve na viśeṣo 'sti prāgatyantāsatoriha // 50 //",
  "GSP33yasasi_u:462": "( iti prapañcasya sattvapakṣasamarthanam ) asataiti /",
  "GSP33yasasi_u:463": "janyayogāt - utpattyayogāt /",
  "GSP33yasasi_u:464": "prāgatyantāsatoḥ - pūrvamasatotyantāsa taśca /",
  "GSP33yasasi_u:465": "iti kāpilamatamupapāditam /",
  "GSP33yasasi_u:466": "atropapāditasya kāpilamatasya pratikṣepaparaḥ,",
  "GSP33yasasi_u:467": "matāntaropapādanapratikṣepaparaśca granthabhāgo vilupta ityūhyate /",
  "GSP33yasasi_u:468": "buddhisaukaryāya sāṅkhyapakṣapratikṣepaprakāro diḍmātraṃ pradarśyate 'tra /",
  "GSP33yasasi_u:469": "dvavyaṃ tāvat nityameva /",
  "GSP33yasasi_u:470": "avasthābhedāstu ghaṭatvakapālatvādaya āgantukāḥ /",
  "GSP33yasasi_u:471": "avasthāviśeṣasampattyartha eva ca kārakavyāpāraḥ /",
  "GSP33yasasi_u:472": "dravyasya sattvādeva kārakavyāpāragocaratvamavasthāntarabhāktvaṃ ca ghaṭate /",
  "GSP33yasasi_u:473": "anvayavyatirekābhyāṃ ca kārakacakrasya tasya tasya tatra tatra kārye sāmarthyaniyamaḥ sidhyatīti nātiprasaṅgaḥ /",
  "GSP33yasasi_u:474": "tattadavasthāviśiṣṭaveṣeṇa jātatvanaṣṭatvādipratītiścopapadyate /",
  "GSP33yasasi_u:475": "kārakacakrasyābhivyañjakatvamiti pakṣe tu kārakajñāpakavibhāgāyogaḥ /",
  "GSP33yasasi_u:476": "abhivyakterjñānādbhede prakārāntareṇotpattirevāpatitā /",
  "GSP33yasasi_u:477": "kiñca abhivyakternityatve kārakavyāpāravaiyarthyameva /",
  "GSP33yasasi_u:478": "tasyā api abhivyaktyantarasvīkāre 'navasthā /",
  "GSP33yasasi_u:479": "tasyā utpādyatve tvasatkāryavādaprasaṅgaḥ /",
  "GSP33yasasi_u:480": "tadabhivyakterutpattyupagamato yathopalambhaṃ tasyotpattirupagantumucitā /",
  "GSP33yasasi_u:481": "sadeva dravyamavasthāntarabhāksatkāryaṃ bhavatītyeva satkāryavādaḥ saṃrakṣaṇīyaḥ /",
  "GSP33yasasi_u:482": "ayameva ca trayyantasiddho 'pīti /",
  "GSP33yasasi_u:483": "āvidyo bhedaprapañco mithyā /",
  "GSP33yasasi_u:484": "advitīyaśrutyā ca mithyātvaṃ gamyate /",
  "GSP33yasasi_u:485": "tacca pratītibādhābhyāṃ sadasadvilakṣaṇatvasiddheḥ supratiṣṭhitamiti hi māyāvādināṃ matam /",
  "GSP33yasasi_u:486": "tacca pūrvottarapraghaṭṭakaiḥ pratikṣiptaprāyamevetibodhyam // 50 //",
  "GSP33yasasi_u:487": "śvetaketumupādāya tattvamityapi yacchrutam /",
  "GSP33yasasi_u:488": "ṣaṣṭhaprapāṭhake tasya kuto mukhyārthasambhavaḥ // 51 //",
  "GSP33yasasi_u:489": "atha nirviśeṣacinmātrabrahmātmaikyajñānamevāvidyānivartakam /",
  "GSP33yasasi_u:490": "nirviśeṣacinmātrabrahmātmaikyaṃ catattvamasivākyapratipannamiti vādamadvaitināṃ pratikṣeptuṃ tattvamasivākyārthavicāramupakramate śvetaketumiti /",
  "GSP33yasasi_u:491": "upādāyasambodhya /",
  "GSP33yasasi_u:492": "chāndogya ityādiḥ /",
  "GSP33yasasi_u:493": "jīvabrahmaikye tattvamasivākyameva mukhyaṃ pramāṇamabhimanyate taiḥ /",
  "GSP33yasasi_u:494": "asyāpi samānādhikaraṇavākyasya mukhyārthatvaṃ tanmate na saṃbhavatītyahatasyetyādinā // 51 //",
  "GSP33yasasi_u:495": "kārpaṇyaśokaduḥkhārtaścetanastvaṃpadoditaḥ /",
  "GSP33yasasi_u:496": "sarvajñassatyasaṅkalpo nissīmasukhasāgaraḥ /",
  "GSP33yasasi_u:497": "tatpadārthastayoraikyaṃ tejastimiravatkatham // 52 //",
  "GSP33yasasi_u:498": "kārpaṇyeti /",
  "GSP33yasasi_u:499": "kārpaṇyaṃ-dainyam , gatiśūnyatā /",
  "GSP33yasasi_u:500": "śokaḥ gataduḥkhānusandhānajā cittavaiyākulī /",
  "GSP33yasasi_u:501": "duḥkhaṃ vartamānāniṣṭānubhavalakṣaṇam /",
  "GSP33yasasi_u:502": "samānavibhaktyā pratipannamaikyaṃ jīveśvarayorviruddhasvabhāvayorna ghaṭata iti mukhyārthāsaṃbhava evetyāśayaḥ // 52 //",
  "GSP33yasasi_u:503": "tvamarthasthe taṭasthe vā ..... ( taderthasthe vibhedake ) /",
  "GSP33yasasi_u:504": "guṇe tattvaṃpadaśrutyoraikārthyaṃ dūravāritam // 53 //",
  "GSP33yasasi_u:505": "tvamarthastheiti /",
  "GSP33yasasi_u:506": "tvamarthaniṣṭho guṇo 'jñatvaduḥkhitvādiḥ /",
  "GSP33yasasi_u:507": "tadarthaniṣṭhaśca sarvajñatvajagatkāraṇatvādiḥ /",
  "GSP33yasasi_u:508": "sa ca brahmaṇastaṭasthalakṣaṇatvena parābhimataḥ /",
  "GSP33yasasi_u:509": "anayordharmayorāśrayabhedakatvāttattvamarthayoraikyaṃ sudūranirastamaśvagardabhayorivetyarthaḥ // 53 //",
  "GSP33yasasi_u:510": "ajñatvasarvaveditvaduḥkhitvasukhitādike /",
  "GSP33yasasi_u:511": "viśeṣaṇe vā ciddhātorathavāpyupalakṣaṇe /",
  "GSP33yasasi_u:512": "viruddhaguṇasaṅkānterbhedaḥ syāt tvantadarthayoḥ // 54 //",
  "GSP33yasasi_u:513": "nanvajñatvādi sarvajñatvādi copalakṣaṇatayaivocyate, na tu viśeṣaṇatayā /",
  "GSP33yasasi_u:514": "ubhayopalakṣitaṃ vastvekamevetyarthaḥ /",
  "GSP33yasasi_u:515": "ato na virodha ityatrāhaajñatveti /",
  "GSP33yasasi_u:516": "ciddhātoḥ - cittattvāsya /",
  "GSP33yasasi_u:517": "upalakṣaṇatve 'pi ajñatvādinopalakṣyasya jīvabhāvasya sarvajñatvādinopalakṣyasyeśvarabhāvasya ca vaiyadhikaraṇyādeva tvantadarthayoraikyaṃ na sidhyatītyarthaḥ // 54 //",
  "GSP33yasasi_u:518": "vācyaikadeśabhaṅgena cidekavyaktiniṣṭhatā /",
  "GSP33yasasi_u:519": "so 'yaṃ gaurivattattvaṃpadayorityapeśalam // 55 //",
  "GSP33yasasi_u:520": "nanu virodhānmukhyārthastyajyate /",
  "GSP33yasasi_u:521": "cinmātre tu padadvayalakṣaṇopeyate,",
  "GSP33yasasi_u:522": "yathā so 'yaṃ raurityatra tattedantopalakṣite vastumātre lakṣaṇā padadvayasya tatheti śaṅkate vācyeti /",
  "GSP33yasasi_u:523": "vācyaikadeśasya pravṛttinimittabhedasya tyāgena viśeṣyamātre cinmātre padadvayasya vṛttiḥ jahadajahallakṣaṇayeti /",
  "GSP33yasasi_u:524": "etatpratikṣipatiityapyapeśalamiti /",
  "GSP33yasasi_u:525": "apeśalam - asundaram /",
  "GSP33yasasi_u:526": "ekapadalakṣaṇayaiva virodhaparihāre padadvayalakṣaṇākalpanā na manorametyarthaḥ // 55 //",
  "GSP33yasasi_u:527": "deśakāladaśābhedādekasminnapi dharmiṇi /",
  "GSP33yasasi_u:528": "viruddhadvandvasaṅkānteḥ so 'yaṃ gauriti yujyate // 56 //",
  "GSP33yasasi_u:529": "dṛṣṭānte padadvayasyāpi na lakṣaṇetyāhadeśakāleti /",
  "GSP33yasasi_u:530": "tattā nāma taddeśakālayogitā /",
  "GSP33yasasi_u:531": "idantaitaddeśakālayogitā /",
  "GSP33yasasi_u:532": "tattāviśiṣṭe idantānvayasya bādhe 'pi ekasmin dharmiṇyubhayānvaye na virodhaḥ / deśadvayasaṃbandhaḥ paricchinnasya vastunaḥ kālabhedātparihriyate /",
  "GSP33yasasi_u:533": "kāladvayasambandhastu sthiratvādeva nirūhyate /",
  "GSP33yasasi_u:534": "prātipadikābhyāṃ deśadvayakāladvayasaṃbandhasya samānavibhaktyā tadāśrayadravyaikyasya ca pratipādane na virodhaleśo 'pi /",
  "GSP33yasasi_u:535": "asminnevārthesoyamiti vākyasya tātparyam /",
  "GSP33yasasi_u:536": "tanna padadvayalakṣaṇā dṛṣṭānte ityarthaḥ // 56 //",
  "GSP33yasasi_u:537": "svaprakāśasya ciddhātorviruddhadvandvasaṅgatau /",
  "GSP33yasasi_u:538": "na vyavasthāpakaṃ kiñciddeśakāladaśādike // 57 //",
  "GSP33yasasi_u:539": "na tvevaṃ bhavatā vaktuṃ śakyata ityāhasvaprakāśasyeti /",
  "GSP33yasasi_u:540": "nirviśeṣe cinmātre viruddhadharmadvayasambandhasyāvirodhopapādakaṃ deśakālāvasthābhedādau kiñcidapi na ghaṭate /",
  "GSP33yasasi_u:541": "svayamprakāśasvarūpatvādajñānamapyavirodhopapādakaṃ na śakyaśaṅkatasminniti bhāvaḥ // 57 //",
  "GSP33yasasi_u:542": "nirdhūtanikhiladvandvasvaprakāśe cidātmani /",
  "GSP33yasasi_u:543": "dvaitānarthabhramābhāvācchāstraṃ nirviṣayaṃ bhavet // 58 //",
  "GSP33yasasi_u:544": "brahmaṇyavidyānvayāyogādevāvidyākṛtabhedadarśananirasanārthatvaṃ śāstrasya nirviśeṣacinmātra brahmātmaikyaviṣayatvaṃ ca parābhimataṃ na saṃbhavītyāhanirdhūteti /",
  "GSP33yasasi_u:545": "dvandvaśabdo bhedavācyatra /",
  "GSP33yasasi_u:546": "ajñānenaiva bhedabhramo vaktavyaḥ /",
  "GSP33yasasi_u:547": "na ca nirviśeṣe svaprakāśe ca tatprasaktiḥ /",
  "GSP33yasasi_u:548": "tannirasanīyasyāsiddhestannirāsakatvābhimataikyajñāne śāstratātparyaṃ na kalpayituṃ śakyam /",
  "GSP33yasasi_u:549": "tannirarthakamāpadyetādhyātmaśāstraṃ tattvamasimahāvākyaṃ vetyarthaḥ /",
  "GSP33yasasi_u:550": "etenāvidyākṛtāntaḥkaraṇabheda eva jīveśvarabhāvakalpakopādhiścinmātre ityapi parastam /",
  "GSP33yasasi_u:551": "avidyāyā evāsambhavāttatreti bodhyam // 58 //",
  "GSP33yasasi_u:552": "etena satyakāmatvajagatkāraṇatādayaḥ /",
  "GSP33yasasi_u:553": "mā ... pare ( māyopādhau pare )'dhyastāḥ śokamohadayaḥ punaḥ // 59 //",
  "GSP33yasasi_u:554": "avidyopādhike jīve vināśe neti yanmatam /",
  "GSP33yasasi_u:555": "kṣudrabrahmavidāmetanmataṃ prāgeva dūṣitam // 60 //",
  "GSP33yasasi_u:556": "cinmātre brahmaṇyavidyānvayānupapattiparyālocanayā kaiścidadvaitibhiḥ kalpitaṃ māyāvidyopādhibhedaṃ tata eveśeśitavyabhedaṃ cāparamārthamupapādyamānaṃ nirasyatieteneti /",
  "GSP33yasasi_u:557": "etena-nirdhūtatrividhabhede cinmātre māyāvidyopādhibhedāsiddhyaiva /",
  "GSP33yasasi_u:558": "māyopādhau-māyopahitacinmātre pare-īśvare /",
  "GSP33yasasi_u:559": "vināśeneti /",
  "GSP33yasasi_u:560": "tattvamasivākyajanyaikyasākṣātkāreṇa māyāvidyopādhināśe tatkalpita īśajīvabhāvo 'pi nivṛtto nāvatiṣṭhata ityarthaḥ /",
  "GSP33yasasi_u:561": "prāgeva dūṣitamiti /",
  "GSP33yasasi_u:562": "etaddūṣaṇabhāgo viluptaḥ /",
  "GSP33yasasi_u:563": "aparamārthatvenābhimatayostayoḥ kalpakābhāvādasiddhireva /",
  "GSP33yasasi_u:564": "svataḥkalpanāyāmātmāśrayaḥ /",
  "GSP33yasasi_u:565": "brahmaṇa eva tatkalpakatve brahmasvarūpasya nityatvāttayornityatvaprasaktiḥ /",
  "GSP33yasasi_u:566": "aikyajñānena nivṛttyupagame 'pi tasya kṣaṇikatvādeva punarapi brahmasvarūpabalāttayoḥ kalpanāprasaṅgaḥ /",
  "GSP33yasasi_u:567": "kiñca māyāyā bhrāntijanakatve duḥkhādijanakatve cāvidyāto vibhāgāsiddhiḥ /",
  "GSP33yasasi_u:568": "tasyā yathārthabuddhijanakatve krīḍārasamātraparikaratve cāpuruṣārthatvāyogāttannirasanānupapattiḥ /",
  "GSP33yasasi_u:569": "anādibhāvarūpāyāstasyā jñānamātrato nirasanāyogaścetyādi dūṣaṇamanusandheyam /",
  "GSP33yasasi_u:570": "avidyāyā eva bahusaṃmatatvānmāyāvidyopādhibhedavādino 'mī kṣudrā brahmavido 'dvaitiṣviti ca bodhyam // 59 //60 //",
  "GSP33yasasi_u:571": "citsvarūpe viśiṣṭe vā māyāvidyādyupādhayaḥ /",
  "GSP33yasasi_u:572": "pūrvasmin sarvasāṅkaryaṃ parajīvāvibhāgataḥ // 61 //",
  "GSP33yasasi_u:573": "uttarasminnapi tathā viśiṣṭamapi cidyadi /",
  "GSP33yasasi_u:574": "citsvarūpaṃ hi nirbhedaṃ māyāvidyādyupādhibhiḥ /",
  "GSP33yasasi_u:575": "vibhinnamiva vibhrāntaṃ viśiṣṭaṃ ca ... (mataṃ tava ) // 62 //",
  "GSP33yasasi_u:576": "upādhibhedopagamāsambhava ityuktam /",
  "GSP33yasasi_u:577": "tadupagamena dūṣaṇāntaraṃ cocyate citsvarūpe iti /",
  "GSP33yasasi_u:578": "kiṃ cinmātremāyāvidyādyupādhayaḥ saṃbandhante, uta viśiṣṭe /",
  "GSP33yasasi_u:579": "niraṃśe cinmātre māyāvidyāsambandhe tatprayuktasvabhāvabhedā ekasminneva prasajyante iti jīveśvarasvabhāvasāṅkaryaprasaṅgaḥ /",
  "GSP33yasasi_u:580": "viśiṣṭe cet kiṃ tadviśeṣaṇam ?",
  "GSP33yasasi_u:581": "māyāvidyā ceti cedātmāśrayaḥ, jīvatveśvaratve iti cedanyonyāśrayaḥ, anyattu viśeṣaṇaṃ durvacameva /",
  "GSP33yasasi_u:582": "kiñca māyayāvidyayā vā saṃvitsvarūpasya cchedāsambhavādekameva tattadupahitaṃ bhavedgaganamiva maṭhāntavartighaṭena maṭhena copahitam /",
  "GSP33yasasi_u:583": "tathā ca hastapādādyavacchinnasukhaduḥkhabhoga ekasyaiva yathā jīvasya,",
  "GSP33yasasi_u:584": "tathā tattadupādhiprayuktaiśvaryaduḥkhādibhoga ekasyaiva brahmaṇaḥ prasajyata iti jīvaparasvabhāvāvyavasthitirevetyarthaḥ // 61 //62 //",
  "GSP33yasasi_u:585": "taṭasthāvasthitā dharmāḥ svarūpaṃ na spṛśanti kim /",
  "GSP33yasasi_u:586": "na hi daṇḍiśiraśchedāddevadatto na hiṃsitaḥ // 63 //",
  "GSP33yasasi_u:587": "nanvaupādhikapradeśabhedopagamādbrahmaṇi na jīveśasvabhāvasāṅkaryamiti cettatrāhataṭastheti /",
  "GSP33yasasi_u:588": "māyayāvidyayā vopahitaṃ taṭasthamityucyate brahma /",
  "GSP33yasasi_u:589_0": "tanniṣṭhasya sārvajñyāderajñatvādeśca daṇḍena kuṇḍalena vopahite kādācitkadaṇḍādiviśeṣaṇavattayā",
  "GSP33yasasi_u:589_1": "taṭasthaśabdite devadatte vartamānasya sukhasya duḥkhasya ca devadattātmanīva brahmaṇi",
  "GSP33yasasi_u:589_2": "sambandho durvāra eveti bhāvaḥ /",
  "GSP33yasasi_u:590": "tatrānanditvaprasaṅgasya sahyatvātkathañcihuḥkhitvasyāsahyasya prasaṅge nidarśanamāhanahīti /",
  "GSP33yasasi_u:591": "upādhibhede 'pi viruddhasamāveśaprasaṅgo durvāraḥ /",
  "GSP33yasasi_u:592": "vastubhedamantarā kalpitapradeśabhedamātreṇa vyavasthā durghaṭā /",
  "GSP33yasasi_u:593": "tathāca māyāvidyopādhibhe dakalpanāpārtheti sthitam // 63 //",
  "GSP33yasasi_u:594": "acidaṃśavyapohena cidekapariśeṣatā /",
  "GSP33yasasi_u:595": "atastattvamasītyāderartha ityapyasundaram // 64 //",
  "GSP33yasasi_u:596": "( iti tattvamasivākyasya parābhimatabrahmātmaikyaparatve 'nupapattyupapādanam )",
  "GSP33yasasi_u:597": "etena māyāvidyopādhirūpaviśeṣaṇabhedaparityāgena viśeṣyībhūtacinmātraikyaṃ tattvamasivākyārtha ityapi nirastamityāhaacidaṃśeti /",
  "GSP33yasasi_u:598": "padadvayalakṣaṇā, brahmaṇyeva doṣāpattiścetyuktametāvatā // 64 //",
  "GSP33yasasi_u:599": "abrahmānātmatābhāve pratyak cit pariśiṣyate /",
  "GSP33yasasi_u:600": "tattvaṃpadadvayaṃ jīvaparatādātmyagocaram /",
  "GSP33yasasi_u:601": "tanmukhyavṛtti tādātmyamapi vastudvayāśrayam // 65 //",
  "GSP33yasasi_u:602": "atha paramate sāmānādhikaraṇyārthasya tādātmyasyāpyanupapattimupapādayatiabrahmeti /",
  "GSP33yasasi_u:603": "brahmabhinnasyānātmatve tattvaṃpadadvayalakṣyārtha eka pratyaktatvaṃ cinmātramava śiṣyate /",
  "GSP33yasasi_u:604": "tatra ca samānādhikaraṇavākyārthasya tādātmyasyanupapattirityarthaḥ /",
  "GSP33yasasi_u:605": "atrottarārdhaṃ viluptamityūhyate /",
  "GSP33yasasi_u:606": "taccaekaśeṣe tu tādātmyaṃ cinmātre naiva sambhavet iti syāt /",
  "GSP33yasasi_u:607": "ekaśeṣe tādātmyānupapattimeva vivṛṇotitattvamiti /",
  "GSP33yasasi_u:608": "samānādhikaraṇamiti śeṣaḥ /",
  "GSP33yasasi_u:609": "tasya mukhyavṛttiryatra tat tanmukhyavṛtti /",
  "GSP33yasasi_u:610": "vastudvayāśrayamiti /",
  "GSP33yasasi_u:611": "bhedasamānādhikaraṇābhedasya tādātmyasyātyantāyābhede 'sambhava iti bhāvaḥ /",
  "GSP33yasasi_u:612": "atra yādavaprakāśaprakriyayā bhāṭṭaprakriyayā vā nirūpyate tādātmyamiti bodhyam /",
  "GSP33yasasi_u:613": "siddhānte tuvastudvayāśrayamityasya pravṛttinimittadharmabhedavadekavastvāśritamityarthaḥ /",
  "GSP33yasasi_u:614": "dharmadvārakabhedaviśiṣṭasvarūpābheda eva ca tādātmyaṃ matamiti vivekaḥ // 65 //",
  "GSP33yasasi_u:615": "bhedābhedavikalpastu yastvayā paricoditaḥ /",
  "GSP33yasasi_u:616": "abhedābhedino 'satye bandhe sati nirarthakaḥ // 66 //",
  "GSP33yasasi_u:617": "nanu bhedābhedastādātmyamiti na saṃbhavati /",
  "GSP33yasasi_u:618": "bhedābhedayorabhede 'tyantabhede 'pi bhedābhedasyāsiddheḥ /",
  "GSP33yasasi_u:619": "bhedābhede vā tatrāpi tathetyanavastheti cettatrāhabhedābhedeti /",
  "GSP33yasasi_u:620": "ayaṃ vikalpanaprakāro nopalabhyamānagranthabhāge 'sti /",
  "GSP33yasasi_u:621": "tadbhāgo viluptaḥ syādvā /",
  "GSP33yasasi_u:622": "bhinnayostādātmyamutābhinnayoḥ /",
  "GSP33yasasi_u:623": "ādye ghaṭaḥ paṭa iti prasajyate /",
  "GSP33yasasi_u:624": "antye ghaṭo ghaṭa itīti vā bhedābhedavikalpo bodhyaḥ /",
  "GSP33yasasi_u:625": "abhedābhedinaḥ-bhedābhedibhinnasya,",
  "GSP33yasasi_u:626": "atyantabhinnasyātyantābhinnasya vā bandhe - tādātmyasambandhe asati-aprāmāṇike sati bhavatkṛto 'yaṃ vikalpo 'pārtha ityarthaḥ /",
  "GSP33yasasi_u:627": "na hi ghaṭo ghaṭa iti vā ghaṭaḥ paṭa iti vā sāmānādhikaraṇyaṃ dṛṣṭam /",
  "GSP33yasasi_u:628": "kintu nīlo ghaṭa ityeva /",
  "GSP33yasasi_u:629": "tadbhedābheda eva tādātmya meṣṭavyam /",
  "GSP33yasasi_u:630": "bhedābhedayorbheda eva /",
  "GSP33yasasi_u:631": "na ca bhede tayorvirodhādekatra samāveśo na ghaṭata iti vācyam ,",
  "GSP33yasasi_u:632": "nīlaghaṭayoḥ pratītatvādeva tayorvirodhābhāvāt /",
  "GSP33yasasi_u:633": "dharmato bhedaḥ svarūpato 'bheda iti vāvirodha iti bhāvaḥ // 66 //",
  "GSP33yasasi_u:634": "abhedo bhedamardī tu svāśrayībhūtavastunoḥ /",
  "GSP33yasasi_u:635": "bhedaḥ parasparānātmyaṃ bhāvānāmevametayoḥ // 67 //",
  "GSP33yasasi_u:636": "svarūpamabhyupetyaiva bhedābhedavikalpayoḥ /",
  "GSP33yasasi_u:637": "bhedābhedaṃ vikalpayataḥ svavyāghāto 'pītyāhaabheda iti ślokadvayena /",
  "GSP33yasasi_u:638": "bhedamardītiiti kvacitpāṭhaḥ /",
  "GSP33yasasi_u:639": "tatra itiśabdasya evamityanenānvayaḥ ityevamiti /",
  "GSP33yasasi_u:640": "bhedamardī-atyantabhedanirāsakaḥ /",
  "GSP33yasasi_u:641": "etayoḥ-bhedābhedayoḥ svarūpaṃ svarūpabhedamupagamyaiva bhedo 'bhedo veti vikalpakoṭyorbādhanaṃ dūṣaṇaṃ kriyate /",
  "GSP33yasasi_u:642": "tenasvābhyugamena, vāgbādhā-bhavaduktadūṣaṇavacanoparodhaḥ /",
  "GSP33yasasi_u:643": "prasajyata iti śeṣaḥ /",
  "GSP33yasasi_u:644": "tvaṃ ca svābhyupagamaviruddhavacanatvena nigṛhyasa ityarthaḥ // 67 //68 //",
  "GSP33yasasi_u:645": "bhinnābhinnatvasambandhasadasattvavikalpanam /",
  "GSP33yasasi_u:646": "pratyakṣānubhāvāpāstaṃ kevalaṃ kaṇṭhaśoṣaṇam // 69 //",
  "GSP33yasasi_u:647": "bhinnābhinnatveti /",
  "GSP33yasasi_u:648": "bhinnābhinnatvasya dharmiṇā sambandho 'sti na vā /",
  "GSP33yasasi_u:649": "ādye tatsambandhe 'pi sambandhāntaraṃ vācyam /",
  "GSP33yasasi_u:650": "tatrāpi tathetyanavasthā /",
  "GSP33yasasi_u:651": "antye asambaddhasya viśiṣṭabuddhinirvāhakatvaṃ tasya na syāditi vikalpanamapi kaṇṭhaśoṣaṇamātraphalakaṃ pratyakṣānubhavabādhitaṃ cetyarthaḥ // 69 //",
  "GSP33yasasi_u:652": "nīle nīlamatiryādṛgutpale nīladhīrhi sā /",
  "GSP33yasasi_u:653": "nīlamutpalamevedamiti sākṣāccakāsti naḥ // 70 //",
  "GSP33yasasi_u:654": "nīlaiti /",
  "GSP33yasasi_u:655": "nīlarūpavati ghaṭādau nīlabuddhiryathā nīlasamavāyāvagāhinī viditā nāpalapyā,",
  "GSP33yasasi_u:656": "evaṃ nīlamutpalamiti viditāprasiddhā nīlatādātmyamatirapi nāpalapyā /",
  "GSP33yasasi_u:657": "svaparanirvāhakasamādhinā svarūpasambandhena vānavasthā parihāryeti bhāvaḥ // 70 //",
  "GSP33yasasi_u:658": "yathā viditasaṃyogasambandhe 'pyakṣagocare /",
  "GSP33yasasi_u:659": "bhedābhedādidustarkavikalpādhānavibhramaḥ // 71 //",
  "GSP33yasasi_u:660": "tadvattādātmyasambandhe śrutipratyakṣamūlake /",
  "GSP33yasasi_u:661": "śrutidaṇḍena dustarkavikalpabhramavāraṇam // 72 //",
  "GSP33yasasi_u:662": "tādātmyasambandhavidveṣiprayuktānāṃ dustarkāṇāṃ pratyakṣaśāstraparāhatatvameva prapañcayatiyatheti /",
  "GSP33yasasi_u:663": "saṃyoge bhedābhedāditustarko yathā-bhinnayoḥ saṃyoga utābhinnayoḥ /",
  "GSP33yasasi_u:664": "ādye himavadvindhyayorapi saṃyogaprasaṅgaḥ /",
  "GSP33yasasi_u:665": "antye svenaiva svasya saḥ /",
  "GSP33yasasi_u:666": "saṃyogo dharmiṇo bhinno na vā /",
  "GSP33yasasi_u:667": "bhede tasyāpi sambandhāntaraṃ tasyāpi tathetyanavasthā /",
  "GSP33yasasi_u:668": "abhede saṃyoga eva na sidhyatītyādiḥ /",
  "GSP33yasasi_u:669": "sphuṭapratipanne saṃyoge dustarkatanmūlavikalpanādi yathā bhramalakṣaṇaṃ kaṇṭhaśoṣaṇamātram ,",
  "GSP33yasasi_u:670": "pratyakṣaparāhataṃ ca ;",
  "GSP33yasasi_u:671": "evaṃ nīlotpalāditādātmye pratyakṣe jīvabrahmatādātmye ca śāstrasiddhe dustarkavikalpanādi pratyakṣaśāstradaṇḍanivāritamiti bhāvaḥ /",
  "GSP33yasasi_u:672": "śrutidaṇḍeneti prakṛtatattvamasivākyārthābhiprāyeṇoktam // 71 //72 //",
  "GSP33yasasi_u:673": "nirdeṣāpauruṣeyī ca śrutiratyarthamādarāt /",
  "GSP33yasasi_u:674": "asakṛttattvamityāha tādātmyaṃ brahmajīvāyoḥ // 73 //",
  "GSP33yasasi_u:675": "jīvaparayosdātmye 'bhyāsarūpaṃ tātparyaliṅgamapyastītyāhanirdeṣeti /",
  "GSP33yasasi_u:676": "pravṛttinimittarūpadharmabhedena dharmisvarūpābhedena ca tādātmyaṃ tattvamasītyādau tvamādiśabdānāṃ tattaccharīrakabrahmaparyantatayā nirūpaṇīyam ,",
  "GSP33yasasi_u:677": "tadādipadānāṃ brahmātmakaparatayā vā /",
  "GSP33yasasi_u:678": "yādavaprakāśādimate tu jīvabrahmasvarūpagatāveva bhedābhedāviti vivekaḥ // 73 //",
  "GSP33yasasi_u:679": "brahmānandahradāntaḥstho muktātmā sukhamedhate /",
  "GSP33yasasi_u:680": "phale ca phalino 'bhāvānmokṣasyāpuruṣārthatā /",
  "GSP33yasasi_u:681": "ekaśeṣe hi ciddhātoḥ kasya mokṣaḥ phalaṃ bhavet // 74 //",
  "GSP33yasasi_u:682": "( iti paramate sāmānādhikaraṇyārthāyogavarṇanam )",
  "GSP33yasasi_u:683": "etāvatā paramate prātipadikayoriva samānavibhakterapi na mukhyārthateti vyavasthāpitam /",
  "GSP33yasasi_u:684": "yadyapi abhedamātrasya samānavibhaktyarthatvaṃ sambhavati /",
  "GSP33yasasi_u:685": "tathāpi pravṛttinimittadharmabhedaprahāṇānna sāmānādhikaraṇyamukhyārthatā paramata iti bodhyam /",
  "GSP33yasasi_u:686": "atha cinmātrapariśeṣe 'pi na yuktaḥ /",
  "GSP33yasasi_u:687": "tathā sati mokṣasyāpuruṣārthatāprasakterityāhabrahmeti /",
  "GSP33yasasi_u:688": "eṣa brahma praviṣṭo 'smi grīṣme śītamiva hradam itivacanānusāreṇa brahmānandasya hradatvarūpaṇam ,",
  "GSP33yasasi_u:689": "sakalasaṃsāratāpakleśaharatvānniratiśayāhlādakaratvācca tasya /",
  "GSP33yasasi_u:690": "brahmānandaṃ hṛdantaḥstha iti pūrvamudritapāṭhastu na samīcīnaḥ /",
  "GSP33yasasi_u:691": "muktātmāparicchinnabrahmānandasāgare nimagno nityapravṛddhasukho varīvartitarāmiti śāstramaryādā /",
  "GSP33yasasi_u:692": "paramaphale mokṣe bhoktṛtvāvasthāpannasya svasya vilayaṃ cejjānīyānnābhilaṣyettāmityarthaḥ /",
  "GSP33yasasi_u:693": "ekaśeṣe-nirviśeṣacinmā trapariśeṣe, kasya-brahmaṇo jīvasya vā mokṣaḥ phalam ?",
  "GSP33yasasi_u:694": "na brahmaṇaḥ, nityamuktatvāt , nāpi jīvasya, tasyaiva tadā vilayāditi bhāvaḥ /",
  "GSP33yasasi_u:695": "cinmātrameva brahma jīvasya svarūpamiti cettarhi brahmaṇa evāvidyājīvabhāvādi vaktavyam /",
  "GSP33yasasi_u:696": "tacca śrutiyuktiparāhatamiti dhyeyam /",
  "GSP33yasasi_u:697": "evamavidyāparikalpitajīveśvaratvādivikalpaparityāgena nirviśeṣacinmātraikyaṃntattvamasivākyārtha ityatra dūṣaṇajātaṃ proktam // 74 //",
  "GSP33yasasi_u:698": "kiñca prapañcarūpeṇa ko nu saṃvidvivartate /",
  "GSP33yasasi_u:699": "na tāvadghaṭadhīstasyāmasatyāmapi darśanāt // 75 //",
  "GSP33yasasi_u:700": "na hi tasyāmajātāyāṃ naṣṭāyāṃ vākhilaṃ jagat /",
  "GSP33yasasi_u:701": "nāstīti śakyate vaktumuktau pratyakṣabādhanāt /",
  "GSP33yasasi_u:702": "nāpyanyasaṃvit tannāśe 'pyanyeṣāmupalambhanāt // 76 //",
  "GSP33yasasi_u:703": "atha prapañcabhramādhiṣṭhānasya tadbhramahetośca svarūpavimarśenāpi paramate 'sāmañjasyamudbhāvayatikiñcetyādinā /",
  "GSP33yasasi_u:704": "vivartate ayathākāreṇa bhāsate /",
  "GSP33yasasi_u:705": "darśanāt - bhedaprapañcasya dṛṣṭeḥ /",
  "GSP33yasasi_u:706": "adhiṣṭhānamantarā'ropyapratītyayogānna ghaṭapaṭādidhiyāmāgamāpāyinīnāṃ prapañcabhramādhiṣṭhānatvaṃ sambhavatīti bhāvaḥ /",
  "GSP33yasasi_u:707": "jagat - bhedaprapañcaḥ /",
  "GSP33yasasi_u:708": "tadbhānamiti yāvat /",
  "GSP33yasasi_u:709": "nāpīti /",
  "GSP33yasasi_u:710": "paṭajñānanāśe 'pi anyeṣāṃ ghaṭādibhedānāmupalambhānna paṭajñānāderapi prapañcādhyāsādhiṣṭhānatvaṃ saṃbhavatītyarthaḥ /",
  "GSP33yasasi_u:711": "saṃvideva prapañcabhramādhiṣṭhānamiti pareṣāṃ matam /",
  "GSP33yasasi_u:712": "tatra ghaṭapaṭādisaṃvidāṃ nādhiṣṭhānatvaṃ sambhavatītyuktaṃ bhavati // 75 //76 //",
  "GSP33yasasi_u:713": "nanu saṃvidabhinnaikā na tasyāmasti bhedadhīḥ /",
  "GSP33yasasi_u:714": "ghaṭādayo hi bhidyante na tu sā cit prakāśanāt // 77 //",
  "GSP33yasasi_u:715": "ghaṭadhīḥ paṭasaṃvittisamaye nāvabhāti cet /",
  "GSP33yasasi_u:716": "naivaṃ, ghaṭo hi nābhāti sā sphuratyeva tu sphuṭam // 78 //",
  "GSP33yasasi_u:717": "ghaṭavyāvṛttasaṃvittiratha na sphuratīti cet /",
  "GSP33yasasi_u:718": "tadvyāvṛttipadenāpi kiṃ saivoktātha vetarat /",
  "GSP33yasasi_u:719": "saiva cedbhāsate 'nyaccenna brūmastasya bhāsanam // 79 //",
  "GSP33yasasi_u:720": "atra pareṣāmāśaṅkānanu iti /",
  "GSP33yasasi_u:721": "akhaṇḍā saṃvidekā nityāvibhvī ca /",
  "GSP33yasasi_u:722": "ghaṭādīnāmevānyajñāneṣvabhāsamānānāṃ bhedaḥ /",
  "GSP33yasasi_u:723": "saṃvidastu sarvajñāneṣu prakāśamānatvādekatvameva /",
  "GSP33yasasi_u:724": "tasyāṃ bhedabuddhistvaupādhikaviṣayā na yathārthasaṃvitsvarūpabhedaviṣayā /",
  "GSP33yasasi_u:725": "saiva prapañcabhramādhiṣṭhānaṃ bhavati /",
  "GSP33yasasi_u:726": "ghaṭabuddhiḥ paṭajñānakāle na bhāsate, kintu paṭadhīreveti cet , maivam /",
  "GSP33yasasi_u:727": "tadā ghaṭa eva na bhāsate /",
  "GSP33yasasi_u:728": "jñānaṃ tu bhāsata eva /",
  "GSP33yasasi_u:729": "nanu ghaṭaviṣayakatvaviśiṣṭasaṃvidaḥ paṭajñāne 'bhānamiti cet , maivam /",
  "GSP33yasasi_u:730": "ghaṭaviṣayakatvarūpaṃ ghaṭavyāvṛttattvamapi saṃvitsvarūpameva /",
  "GSP33yasasi_u:731": "ataḥ paṭajñāne tasya bhānameva /",
  "GSP33yasasi_u:732": "ghaṭaḥ paraṃ na bhāsate /",
  "GSP33yasasi_u:733": "tasyātiriktatve tu paṭajñāne tadabhāne 'pi saṃvidobhānamakṣatameveti samuditāśayaḥ // 77 //78 //79 //",
  "GSP33yasasi_u:734": "kiñcāsyāḥ svaprakāśāyā nīrūpāyā na hi svataḥ /",
  "GSP33yasasi_u:735": "ṛte viṣayanānātvānnānātvāvagrahabhramaḥ // 80 //",
  "GSP33yasasi_u:736": "nanu saṃvidibhedābhāve ghaṭajñānamidaṃ,",
  "GSP33yasasi_u:737": "paṭajñānaṃ tat ,",
  "GSP33yasasi_u:738": "ekamutpannamaparaṃ vinaṣṭamityādyanupapannaṃ bhavedityatrāhakiñceti /",
  "GSP33yasasi_u:739": "nīrūpāyāḥ-nirākārāyāḥ /",
  "GSP33yasasi_u:740": "nirviśeṣāyā iti yāvat /",
  "GSP33yasasi_u:741": "nānātvāvagrahabhramaḥ-nānātvarūpāsadākāropahitatvabhramaḥ /",
  "GSP33yasasi_u:742": "svaprakāśāyā iti hetugarbham /",
  "GSP33yasasi_u:743": "saṃvinna nānā svaprakāśatvāt , yannānā tadasvaprakāśaṃ yathā ghaṭādīti /",
  "GSP33yasasi_u:744": "saṃvidi nānātvapratītirapi viṣayabhedaupādhikī bhrāntireva /",
  "GSP33yasasi_u:745": "na tu vāstavo bhedastasyāmiti bhāvaḥ // 80 //",
  "GSP33yasasi_u:746": "na vastu vastudharmo vā na pratyakṣo na laiṅgikaḥ /",
  "GSP33yasasi_u:747": "ghaṭādivedyabhedo 'pi kevalaṃ bhramalakṣaṇaḥ // 81 //",
  "GSP33yasasi_u:748": "nanūpādhibhedenaiva bhedo 'pi tatra vāstavo bhavet /",
  "GSP33yasasi_u:749": "sāṃsargikasya dharmasya tatra tatrodayadarśanādityatrāhaneti /",
  "GSP33yasasi_u:750": "viṣayabhedasyaivāvāstavikatvāttatprayuktaṃ saṃvinnānātvamapyavāstavikameveti bhāvaḥ /",
  "GSP33yasasi_u:751": "bhedasya cāvāstavikatvaṃ durnirūpatvāt /",
  "GSP33yasasi_u:752": "tathāhi-bhedo na tāvadvastusvarūpam /",
  "GSP33yasasi_u:753": "pratiyogigrahāpekṣagrahasya bhedasya tadanapekṣagrahasvarūpatvāyogāt /",
  "GSP33yasasi_u:754": "nāpi vastudharmo 'yam /",
  "GSP33yasasi_u:755": "bhedasya dharmibhedo dharmāntaram /",
  "GSP33yasasi_u:756": "tasyāpi svadharmibhedo dharmāntaram , evamuparyapi /",
  "GSP33yasasi_u:757": "evaṃ ghaṭasya paṭabhedo dharmaḥ, paṭabhedabhedo 'pi tathā, evaṃ tadbhedo 'pīti cānavasthāprasakteḥ /",
  "GSP33yasasi_u:758": "evaṃ svarūpato durnirūpasya pramāṇato 'pi durnirūpatvam /",
  "GSP33yasasi_u:759": "yathā-pratyakṣaṃ tāvanna bhedagrāhi,",
  "GSP33yasasi_u:760": "kṣaṇikasya tasya svarūpapratiyogigrahaṇapūrvakabhedagrahaṇaparyantāvasthānābhāvādviramya vyāpārāyogācca /",
  "GSP33yasasi_u:761": "yugapadeva tritayaṃ gṛhṇāti cet , samūhālambanavadupaśleṣaviśeṣāsiddhiḥ /",
  "GSP33yasasi_u:762": "pratyakṣeṇa bhedagrahaṇābhāvādeva tanmūlāvinābhāvagrahādhīnodayamanumānamapi na bhede pramāṇaṃ bhavediti hṛdayam /",
  "GSP33yasasi_u:763": "nanu tarhi bhedagrahaḥ katham ? tatrāhakevalaṃ bhramalakṣaṇa iti // 81 //",
  "GSP33yasasi_u:764": "yadā, tadā tadāyatto dhībhedāvagrahodayaḥ /",
  "GSP33yasasi_u:765": "kutaḥ, kutastarāṃ tasya paramārthatvasambhavaḥ // 82 //",
  "GSP33yasasi_u:766": "yadeti /",
  "GSP33yasasi_u:767": "saṃvidinānātvasya svābhāvikatvakathā sudūre /",
  "GSP33yasasi_u:768": "aupādhikamapi nānātvaṃ na /",
  "GSP33yasasi_u:769": "upādhibhedasyābhāvāt /",
  "GSP33yasasi_u:770": "kintu anādyavidyādoṣamūlāparamārthopādhibhedādhīnanānātva bhramamātramityarthaḥ /",
  "GSP33yasasi_u:771": "evaṃ jñāne viṣayabhedena bhedabuddhirayathārthetyuktam // 82 //",
  "GSP33yasasi_u:772": "kiñca svayaṃprakāśasya svato vā parato 'pi vā /",
  "GSP33yasasi_u:773": "prāgabhāvādisiddhiḥ syāt , svatastāvanna yujyate // 83 //",
  "GSP33yasasi_u:774": "svasmin sati viruddhatvādabhāvasyānavasthiteḥ /",
  "GSP33yasasi_u:775": "svanimittaprakāśasya svasyābhāve 'pyasambhavāt //",
  "GSP33yasasi_u:776": "ananyagocaratvena citona parato 'pi ca // 84 //",
  "GSP33yasasi_u:777": "athotpattyādipratītyā bhedabuddhirapi tatrāyathārthaiveti nirūpayitumutpattyādyayogamāhakiñceti /",
  "GSP33yasasi_u:778": "saṃvidaḥ prāgabhāvaḥ pradhvaṃsābhāvo vā kiṃ tayaiva gṛhyate ?",
  "GSP33yasasi_u:779": "uta saṃvidantareṇeti vikalpya prathamaṃ kalpa pratikṣipatisvata iti /",
  "GSP33yasasi_u:780": "svena satā svābhāvo gṛhyata ? utāsatā ? ādyandūṣayatisvasminniti /",
  "GSP33yasasi_u:781": "antyaṃ dūṣayatisvanimitteti /",
  "GSP33yasasi_u:782": "svādhīnasya prakāśasya svasya grāhakasyābhāve 'sambhavādityarthaḥ /",
  "GSP33yasasi_u:783": "parata iti kalpaṃ dūṣayatiananyeti /",
  "GSP33yasasi_u:784": "pratiyoginamullikhya hyabhāvo grāhyaḥ /",
  "GSP33yasasi_u:785": "jñānasya jñānāntaragocaratvābhāvānna jñānāntareṇāpi tatprāgabhāvagrahaṇaṃ sambhavatītyarthaḥ /",
  "GSP33yasasi_u:786": "saṃvinnānātvopagame 'pi na tatprāgabhāvagrahasambhava ityabhyupagamya vādaḥ kṛtaḥ /",
  "GSP33yasasi_u:787": "natvadvaitināmabhimataṃ vastutaḥ tannānātvamiti bodhyam // 83 //84 //",
  "GSP33yasasi_u:788": "kiñca vedyasya bhedāderna ciddharmatvasambhavaḥ /",
  "GSP33yasasi_u:789": "rūpādivat , ataḥ saṃvidadvitīyā svayaṃprabhā // 85 //",
  "GSP33yasasi_u:790": "saṃvidi nānātvābhāve pramāṇamāhakiñceti /",
  "GSP33yasasi_u:791": "bhedo na cito vedyatvādrūpādivadityanumānamatra vivakṣitam /",
  "GSP33yasasi_u:792": "ata iti /",
  "GSP33yasasi_u:793": "bhedasya durnirūpatvātsaṃviddharmatvāsambhavācca sādvitīyā-sajātīyavijātīyasvagatabhedaśūnyaiva,",
  "GSP33yasasi_u:794": "svayamprakāśatvācca tucchavyāvṛtteti bhāvaḥ // 85 //",
  "GSP33yasasi_u:795": "atastadbhedamaśritya yadvikalpādijalpitam /",
  "GSP33yasasi_u:796": "tadavidyāvilāso 'yamiti brahmavido viduḥ // 86 //",
  "GSP33yasasi_u:797": "( iti parakīyasaṃvidekatvavyavasthāpanānuvādaḥ ) ataiti /",
  "GSP33yasasi_u:798": "yato nirbhedatvaṃ saṃvidaḥ,",
  "GSP33yasasi_u:799": "ataḥ kiṃ ghaṭasaṃvidadhiṣṭhānamāhosvitpaṭa- saṃvidityādivikalpajalpanaṃ yat ,",
  "GSP33yasasi_u:800": "so 'yaṃ saṃvidbhedāvalambī vikalpādivādaḥ saṃvitsvarūpayāthātmyājñānakārya ityadvaitino manyanta ityarthaḥ // 86 //",
  "GSP33yasasi_u:801": "hanta brahmopadeśo 'yaṃ śraddadhāneṣu śobhate /",
  "GSP33yasasi_u:802": "vayamaśraddadhānāḥ smo ye yuktiṃ prārthayāmahe // 87 //",
  "GSP33yasasi_u:803": "anūditaṃ paramataṃ pratikṣeptumupakramate hanteti /",
  "GSP33yasasi_u:804": "hanteti vyāmohavatsu pareṣu khodo vyajyate /",
  "GSP33yasasi_u:805": "śraddhāmātraśaraṇeṣu vineyabuddhiṣu nirūpaṇāsamartheṣu bhavadabhimato 'yaṃ brahmopadeśaḥ śobhate nāma /",
  "GSP33yasasi_u:806": "yuktivimarśakā vayaṃ tu nātra bhavadīye brahmopadeśe śraddhālavaḥ /",
  "GSP33yasasi_u:807": "ato 'smān rañjayituṃ satpramāṇatarkā evopādeyāḥ, na tu śuṣkopadeśā iti bhāvaḥ // 87 //",
  "GSP33yasasi_u:808": "pratipramātṛviṣayaṃ parasparavilakṣaṇāḥ /",
  "GSP33yasasi_u:809": "aparokṣaṃ prakāśante sukhadukhādivaddhiyaḥ // 88 //",
  "GSP33yasasi_u:810": "ādau tāvat saṃvinnānātvamanubhavasiddhaṃ nāpalāpārhaṃ kūṭayuktibhirityāhapratipramātriti /",
  "GSP33yasasi_u:811": "puruṣabhedena,",
  "GSP33yasasi_u:812": "ekasminnapi puruṣe viṣayabhedena,",
  "GSP33yasasi_u:813": "ekasminneva viṣaye kālabhedena karaṇabhedena ca dhiyo nānā pratyātmamadhyakṣasiddhāḥ sukhaduḥkhādivadityarthaḥ /",
  "GSP33yasasi_u:814": "jñānanānātvāpalāpe tulyanayena sukhaduḥkhanānātvasyāpyapalāpaprasaṅgaḥ /",
  "GSP33yasasi_u:815": "iṣṭaścedanubhavavirodha iti bhāvaḥ // 88 //",
  "GSP33yasasi_u:816": "sambandhivyaṅgyabhedasya saṃyogecchādikasya naḥ /",
  "GSP33yasasi_u:817": "na hi bhedaḥ svato nāsti nāpratyakṣaśca sammataḥ // 89 //",
  "GSP33yasasi_u:818": "nanu yathā nirbhede 'pyākāśe sambandhivyaṅgyo bhedo ghaṭākāśo 'yamayaṃ tu maṭhākāśa iti pratīyate,",
  "GSP33yasasi_u:819": "evaṃ saṃvidyapi viṣayāśrayavyaṅgyo bhedo na vāstava iti cettatrāhasambandhīti /",
  "GSP33yasasi_u:820": "yathā bhūtalaghaṭasaṃyogo 'yam ,",
  "GSP33yasasi_u:821": "sa tu kuḍyamusalasaṃyoga iti sambandhibhedenaiva vyāvṛttatayā pratīyamānaḥ saṃyogabhedo vāstava eva sambandhijanyatvāttasya,",
  "GSP33yasasi_u:822": "yathā vā caitrasya ghaṭecchā,",
  "GSP33yasasi_u:823": "maitrasya paṭecchetyevaṃ sambandhibhedena bhinnatayā pratīyamānā bhinnabhinnaivecchā tattatpuruṣīyā tadā tadā jāyamānā,",
  "GSP33yasasi_u:824": "evaṃ viṣayāśrayabhedena pratīyamīnaḥ saṃvidbhedo 'pi vāstavika eva kālādibhedena jāyamāna iti bhāvaḥ /",
  "GSP33yasasi_u:825": "siddhānte tattatpuruṣe vartamānasya dharmabhutajñānasyaikatve nityatve 'pi tattadarthaprakāśanārthaprasaraṇāvasthābhedaviśiṣṭaveṣeṇa nānātvamanityatvaṃ ca saṃmataṃ,",
  "GSP33yasasi_u:826": "prakṛternityaikatve 'pi tatpariṇāmabhedānāmivetyavadheyamatra // 89 //",
  "GSP33yasasi_u:827": "yadi sarvagatā nityā saṃvidevā(kā)bhyupeyate /",
  "GSP33yasasi_u:828": "tataḥ sarvaṃ sadā bhāyāt , na vā kiñcitkadācana // 90 //",
  "GSP33yasasi_u:829": "evamupalambhabalāt saṃvinnānātvaṃ samārthya tadaikye bādhakamapyāhayadītyādinā /",
  "GSP33yasasi_u:830": "nityavibhunaḥ prakāśakasyaikasya jñānasya sarvaviṣayasambandhe samāne sadā sarvārthasya bhānaprasaṅgaḥ /",
  "GSP33yasasi_u:831": "prakāśakajñānasambandhe 'pyabhāne tu kasyacidapi kadāpi bhānaṃ na syāt /",
  "GSP33yasasi_u:832": "prakāśejñānasaṃbandhātirekiṇo hetvantarasyāsambhavādityarthaḥ // 90 //",
  "GSP33yasasi_u:833": "tadānīṃ na hi vedyasya sannidhītarakāritā /",
  "GSP33yasasi_u:834": "vyavasthā ghaṭate, vittervyomavadvaibhavāśrayāt // 91 //",
  "GSP33yasasi_u:835": "tadānīmiti /",
  "GSP33yasasi_u:836": "sannidhītarat-asannidhānam /",
  "GSP33yasasi_u:837": "jñānasannidhyasannidhiprayuktār'thabhede bhānābhānavyavasthā durupapadā /",
  "GSP33yasasi_u:838": "jñānasya sarvadā sarvasambaddhatvādgaganavadityarthaḥ /",
  "GSP33yasasi_u:839": "siddhānte tu saṅkocavikāsābhyāṃ jñānasya viṣayabhede sannidhyasannidhī vyavasthite iti bodhyam // 91 //",
  "GSP33yasasi_u:840": "nāpi kāraṇabhedena, nityāyāstadabhāvataḥ /",
  "GSP33yasasi_u:841": "na ca svarūpanānātvāt , tadekatvaparigrahāt // 92 //",
  "GSP33yasasi_u:842": "etatkaraṇajanyaṃ jñānametamevārthaṃ gṛhṇātītyevaṃ karaṇabhedenāpi vyavasthā durvacā bhavadbhirityāhanāpīti /",
  "GSP33yasasi_u:843": "nityatve jñānasya karaṇāsambhavāditi yāvat /",
  "GSP33yasasi_u:844": "arthabhedena jñānabhedo 'pi durvacaḥ saṃvidadvaitavādibhirityāhana ceti // 92 //",
  "GSP33yasasi_u:845": "tataśca badhirāndhādeḥ śabdādigrahaṇaṃ bhavet /",
  "GSP33yasasi_u:846": "guruśiṣyādibhedaśca nirnimittaḥ prasajyate // 93 //",
  "GSP33yasasi_u:847": "( iti saṃvidaikyamatadūṣaṇena saṃvinnānātvopapādanam )",
  "GSP33yasasi_u:848": "prakāśakasaṃvidaikyavāde laukikavaidikamaryādābhaṅgaprasaṅgamapyudbhāvayatitataśceti /",
  "GSP33yasasi_u:849_0": "nanu prakāśakasya caitanyasyaikatve 'pi cakṣurādiprasṛtayā'ntarakaraṇavṛttyā viṣayasambaddhayāvidyāvaraṇanivartana",
  "GSP33yasasi_u:849_1": "eva caitanyaṃ taṃ tamarthaṃ prakāśayatīti vyavasthā ghaṭata iti cet ;",
  "GSP33yasasi_u:850": "naitatsādhu ;",
  "GSP33yasasi_u:851": "vṛtterjaḍāyā avidyāvaraṇanivartakatvāyogāt /",
  "GSP33yasasi_u:852": "tathātve vā tasyā evārthaprakāśakatvamapi bhavatu /",
  "GSP33yasasi_u:853": "kimantargaḍunā caitanyenetyanyatra vistaraḥ /",
  "GSP33yasasi_u:854": "tadgrāhyagrāhakabhedena jñānabhedo mantavya eveti bhāvaḥ // 93 //",
  "GSP33yasasi_u:855": "nanu naḥ saṃvido bhinnaṃ sarvaṃ nāma na kiñcana /",
  "GSP33yasasi_u:856": "ataḥ sarvaṃ sadā bhāyādityakāṇḍe 'nujyate // 94 //",
  "GSP33yasasi_u:857": "sarvasya sarvadā bhānaprasaṅgaṃ siddhāntinodbhāvitamākṣipati paraḥnanu iti /",
  "GSP33yasasi_u:858": "saṃvidbhinnasya sarvasya virahādevāsmanmate sarvaṃ sadā bhāyāditya sthānaṃ'nuyogo bhavatāmityarthaḥ // 94 //",
  "GSP33yasasi_u:859": "idamākhyāhi bhoḥ kiṃ nu nīlādirna prakāśate /",
  "GSP33yasasi_u:860": "prakāśamāno nīlādiḥ saṃvido vā na bhidyate // 95 //",
  "GSP33yasasi_u:861": "prativakti siddhāntīidamiti /",
  "GSP33yasasi_u:862": "kiṃ nīlādipratītireva nāstītyucyate,",
  "GSP33yasasi_u:863": "uta nīlādeḥ saṃvidabhinnatvena tatpratītiḥ saṃvitpratītirevābhimanyata ityarthaḥ // 95 //",
  "GSP33yasasi_u:864": "ādau pratītisubhago nirvāho lokavedayoḥ /",
  "GSP33yasasi_u:865": "yataḥ padapadārthādi na kiñcidavabhāsate // 96 //",
  "GSP33yasasi_u:866": "ādyaḥ kalpo na kalpata ityāhaādāviti /",
  "GSP33yasasi_u:867": "nānāpratītinihnive nānāpadapadārthapratītinirvāhyaḥ sarvo laukiko vaidikaśca vyavahāraḥ pratītisubhagaḥ-abādhitānubhavasiddhaḥ samyaṅ nirvyūḍho bhavedbhavadbhirityupālambhaḥ /",
  "GSP33yasasi_u:868": "kathamiti śeṣapūraṇena vyākhyeyam // 96 //",
  "GSP33yasasi_u:869": "dvitīye saṃvido 'dvaitaṃ vyāhanyeta samīhitam /",
  "GSP33yasasi_u:870": "yadyayaṃ vividhākāraprapañcaḥ saṃvidātmakaḥ /",
  "GSP33yasasi_u:871": "sāpi saṃvittadātmeti yato nānā prasajyate // 97 //",
  "GSP33yasasi_u:872": "dvitīyaṃ dūṣayatidvitīya iti /",
  "GSP33yasasi_u:873": "pratīyamānanānāprapañcaikye saṃvido nānātvaṃ prasajyata ityabhimatatadadvaitahānirityarthaḥ /",
  "GSP33yasasi_u:874": "evaṃ vadato 'pasiddhāntaśceti hārdam // 97 //",
  "GSP33yasasi_u:875": "nacāvidyāvilāsatvādbhedābhedānirūpaṇā /",
  "GSP33yasasi_u:876": "sā hi nyāyānapaspṛṣṭā jātuṣābharaṇāyate // 98 //",
  "GSP33yasasi_u:877": "atra śaṅkate naceti /",
  "GSP33yasasi_u:878": "nīlādibhideti viśeṣyamadhyāhāryamatra /",
  "GSP33yasasi_u:879": "bhinnatvenābhinnatvena vā nirūpayitumaśakyatvaṃ ca tasyā avidyāvilāsatvāt bhedābhedayoranirūpaṇaṃ yasyā bhedābhedānirūpaṇā /",
  "GSP33yasasi_u:880": "āvidyāsya nīlādibhedasya mithyātvāt mithyārthe ca durghaṭatvasya bhūṣaṇatvādbhedābhedānirūpaṇopapattiḥ /",
  "GSP33yasasi_u:881": "upapattyananuvartitvādeva ca sarvaṃ sadā bhāyādityādyāpatterapyanavakāśa iti hṛdayam /",
  "GSP33yasasi_u:882": "pariharatisā hīti /",
  "GSP33yasasi_u:883": "jatuno vikāro jātuṣam /",
  "GSP33yasasi_u:884": "trapujatunoḥ ṣuk ityaṇ ṣuk ca /",
  "GSP33yasasi_u:885": "avidyā hi nyāyānalaspṛṣṭā jātuṣavanna jīvituṃ prabhavati /",
  "GSP33yasasi_u:886": "tattadvilāsatvaṃ prapañcasya na setsyatitarāmityāśayaḥ // 98 //",
  "GSP33yasasi_u:887": "tathāhi yadyavidyeyaṃ vidyābhāvātmikeṣyate /",
  "GSP33yasasi_u:888": "nirupākhyasvabhāvatvātsā na kiñcinniyacchati // 99 //",
  "GSP33yasasi_u:889": "arthāntaramavidyā cetsādhvī bhedānirūpaṇā /",
  "GSP33yasasi_u:890": "arthānarthāntaratvādivikalpo 'syā na yujyate /",
  "GSP33yasasi_u:891": "vidyātor'thāntaraṃ cāsāviti suvyāhṛtaṃ vacaḥ // 100 //",
  "GSP33yasasi_u:892": "nyāyaparāhatatvamevāvidyāyāḥ prapañcayatitathāhītyādinā /",
  "GSP33yasasi_u:893": "atra vikalpaḥ-kiṃ vidyābhāvo 'vidyā, uta vidyābhinnaṃ bhāvāntaramiti /",
  "GSP33yasasi_u:894": "ādye dūṣaṇamāhanirupākhyeti /",
  "GSP33yasasi_u:895": "nirupākhyasvabhāvatvaṃ śūnyasvarūpatvam /",
  "GSP33yasasi_u:896": "tathā ca svayamevālabdhasattāvidyā kathaṃ prapañcavyavasthāpikā bhavedityākūtam /",
  "GSP33yasasi_u:897": "kalpāntaramanūdyadūṣayatiarthāntaramiti /",
  "GSP33yasasi_u:898": "sādhvī-upapattyasahā,",
  "GSP33yasasi_u:899": "bhedānirūpaṇā-bhinnatvenābhinnatvena vāśakyanirūpaṇā cāvidyār'thāntaraṃ cedityanvayaḥ /",
  "GSP33yasasi_u:900": "atra svavāgvirodhamāhaarthānartheti /",
  "GSP33yasasi_u:901": "suvyāhṛtamiti viparītalākṣaṇikam /",
  "GSP33yasasi_u:902": "arthānarthāntaratvādivikalpo 'syā na yujyataiti vacanaṃvidyātor'thāntaramasāviti ca vacanaṃ mitho viruddhamiti yāvat // 99 //100 //",
  "GSP33yasasi_u:903": "athārthāntarabhāvo 'pi tasyāste bhrāntikalpitaḥ /",
  "GSP33yasasi_u:904": "hantaivaṃ satyavidyaiva vidyā syātparamārthataḥ // 101 //",
  "GSP33yasasi_u:905": "avidyāyā arthāntaratvamapi kalpitameveti cettatrāhaatheti /",
  "GSP33yasasi_u:906": "bhedānirūpaṇe bhavadabhimatā vidyaiva syādavidyeti bhāvaḥ // 101 //",
  "GSP33yasasi_u:907": "kiñca śuddhājaḍā saṃvit , avidyeyaṃ tu nedṛśī /",
  "GSP33yasasi_u:908": "tatkena hetunā seyamanyaiva na nirūpyate // 102 //",
  "GSP33yasasi_u:909": "vastuto bhinnatvenaiva nirūpaṇamarhatyavidyetyāhakiñceti /",
  "GSP33yasasi_u:910": "tathā ca śuddhājaḍasaṃvidapekṣayā vikārāspadāśuddhajaḍāvidyāyā bheda eva paramārthataḥ kuto na nirūpyata ityarthaḥ /",
  "GSP33yasasi_u:911": "tathā ca paramārthāvidyāvilāso bhedaḥ sarvo 'pi saṃvida ekasyā eva sakalārthaprakāśakatve sarvadā bhāseteti doṣastadavastha iti bhāvaḥ // 102 //",
  "GSP33yasasi_u:912": "api ceyamavidyā te yadabhāvādirūpiṇī /",
  "GSP33yasasi_u:913": "sā vidyā kiṃ nu saṃvittirvedyaṃ vā veditāthavā // 103 //",
  "GSP33yasasi_u:914": "avidyāyā bhinnābhinnatvābhyāmanirvacanīyatvaṃ nirasya tasyāḥ svarūpānupapattimapyāhaapiceyamiti /",
  "GSP33yasasi_u:915": "vidyābhāvarūpā vidyābhinnarūpā vāvidyāstu /",
  "GSP33yasasi_u:916": "tatra pratiyogibhūtā vidyā kiṃrūpeti vikalpanaṃ vimarśanārtham // 103 //",
  "GSP33yasasi_u:917": "vedyatve veditṛtve ca nāsyāstābhyāṃ nivartanam /",
  "GSP33yasasi_u:918": "na hi jñānādṛte 'jñānamanyataste nivartate //",
  "GSP33yasasi_u:919": "saṃvideveti cettasyā nanu bhāvādasambhavaḥ // 104 //",
  "GSP33yasasi_u:920": "tatra vidyāyā vedyarūpatve veditṛsvarūpatve vā doṣamāhavedyatve iti /",
  "GSP33yasasi_u:921": "tayoravidyānivartakatvābhāvāttadrūpāyā vidyāyā apyavidyānivartakatvābhāvaprasaṅga ityarthaḥ /",
  "GSP33yasasi_u:922": "te ityasyāgre mate iti śeṣaḥ /",
  "GSP33yasasi_u:923": "saṃvittirūpatve doṣamāhasaṃvidevetīti /",
  "GSP33yasasi_u:924": "saṃvido nityasiddhatvātsarvagatatvācca tadabhāvarūpāvidyāyā asiddhireveti bhāvaḥ // 104 //",
  "GSP33yasasi_u:925": "kiñceyaṃ tadviruddhā vā, na tasyāḥ kvāpi sambhavaḥ /",
  "GSP33yasasi_u:926": "yato 'khilaṃ jagadvyāptaṃ vidyayavādvitīyayā // 105 //",
  "GSP33yasasi_u:927": "vidyā saṃvit , tadviruddhāvidyetyatra dūṣaṇamāhakiñceyamiti /",
  "GSP33yasasi_u:928": "divākarakaravyāpte deśe divākare vā tadvirodhino 'ndhatamasasyeva vibhvyā saṃvidā vyāpte sarvatra saṃvidi vā nāvidyāyāḥ samāveśasambhava ityarthaḥ /",
  "GSP33yasasi_u:929": "vidyābhinnāvidyetyapi durvacamevādvaitavādibhiriti sūcyate advitīyayetyanena // 105 //",
  "GSP33yasasi_u:930": "abhāvo 'nyo viruddho vā saṃvito 'pi yadīṣyate /",
  "GSP33yasasi_u:931": "tadānīṃ saṃvidadvaitapratijñāṃ dūratastyaja // 106 //",
  "GSP33yasasi_u:932": "( ityavidyāyāḥ svarūpānirvacanīyatvānupapattivarṇanam ) kalpatraye 'pi dūṣaṇamāhaabhāva iti /",
  "GSP33yasasi_u:933": "saṃvidabhāvādirūpānādiravidyāsti cet ,",
  "GSP33yasasi_u:934": "saṃvidevaikāstīti bhavadabhimatamadvaitaṃ na sidhyediti bhāvaḥ /",
  "GSP33yasasi_u:935": "nanu saṃvinmātraṃ paramārthasaditi paramārthaikyamevāsmākamabhimatam /",
  "GSP33yasasi_u:936": "avidyāyā aparamārthatvena tadanāditve 'pi nāsmadabhimatādvaitoparodha iti cedatra bramaḥ-anāditvenopagamyamānāyā avidyāyāḥ kalpakadoṣāntarāyogenāpāramārthyāyogaḥ /",
  "GSP33yasasi_u:937": "brahmaṇa eva tatkalpakadoṣatve durghaṭatvena hetvantarānapekṣatve vā muktāvapi tatprasaṅgaḥ /",
  "GSP33yasasi_u:938": "anādibhāvasyātyantanāśāyogājjñānanivartyatvasyāpyayoga iti dik /",
  "GSP33yasasi_u:939": "evamavidyāsvarūpānupapattiruktā // 106 //",
  "GSP33yasasi_u:940": "kiñcāsau kasya ? jīvasya, ko jīvo yasya seti cet /",
  "GSP33yasasi_u:941": "nanvevamasamādhānamanyonyāśrayaṇaṃ bhavet // 107 //",
  "GSP33yasasi_u:942": "na te jīvādavidyā syāt , na ca jīvastayā vinā /",
  "GSP33yasasi_u:943": "na bījāṅkuratulyatvaṃ jīvotpatterayogataḥ // 108 //",
  "GSP33yasasi_u:944": "atha tasyā āśrayānupapattimāhakiñcāsāviti /",
  "GSP33yasasi_u:945": "na vidyate samādhānaṃ yasya tadasamādhānam - asamādheyam /",
  "GSP33yasasi_u:946": "avidyākalpito jīvabhāvaḥ,",
  "GSP33yasasi_u:947": "tasmin siddha evāvidyāsiddhiriti jīvāvidyāpakṣe paramate 'nyonyāśrayo 'samādheyaḥ prasajatītyarthaḥ /",
  "GSP33yasasi_u:948": "asmanmate 'kalpitatvājjīvasya tatrāvidyopagame na doṣaḥ /",
  "GSP33yasasi_u:949": "kintu bhavatāmeveti dyotyate te iti nirdeśena /",
  "GSP33yasasi_u:950": "jīvādityasyāgre 'pi vināpadaṃ yojyam /",
  "GSP33yasasi_u:951": "narteiti vā pāṭhaḥ sambhāvyate /",
  "GSP33yasasi_u:952": "bījāṅkura nyāyena sa doṣaḥ parihārya ityatrāhane ti /",
  "GSP33yasasi_u:953": "bījāṅkurapravāhe tvanyānyasya bījasyāṅkurasya cotpādyotpādakabhāvaḥ /",
  "GSP33yasasi_u:954": "naivaṃ prakṛte sambhavati /",
  "GSP33yasasi_u:955": "ekajīvasthāne 'nekajīvaprasaṅgājjīvānāmutpādavināśaprasaṅgāccetibhāvaḥ //107 //108 //",
  "GSP33yasasi_u:956": "brahmaṇaścenna sarvajñaṃ kathaṃ tat baṃbhramīti te(bhoḥ) /",
  "GSP33yasasi_u:957": "avidyākṛtadehātmapratyayādhīnatā na te /",
  "GSP33yasasi_u:958": "brahmasarvajñabhāvasya, tatsvābhāvikatāśruteḥ // 109 //",
  "GSP33yasasi_u:959": "nanvastu tarhi brahmaivāśrayo 'vidyāyāḥ /",
  "GSP33yasasi_u:960": "tatrāhabrahmaṇa iti /",
  "GSP33yasasi_u:961": "sarvaṃ sarvadā sarvathā yathāvasthitaṃ svataḥ sākṣātkurvatastasya nānāvidhabhrāntilakṣaṇāvidyāśrayatvaṃ viruddhatvānna sambhavatītyarthaḥ /",
  "GSP33yasasi_u:962": "brahma bambhramītīti te 'bhimataṃ kathaṃ ghaṭate ? tasya sarvajñatvena bhramāyogāditi bhāvaḥ /",
  "GSP33yasasi_u:963": "nanu saṃvinmātraṃ brahma /",
  "GSP33yasasi_u:964": "tasya sārvajñyamapyavidyākalpitaṃ mithyābhedaprapañcasadbhāvagocaraṃ bhrāntilakṣaṇaṃ mithyaivetyatrāhaavidyākṛteti /",
  "GSP33yasasi_u:965": "te ityasyāgre 'bhimateti śeṣaḥ /",
  "GSP33yasasi_u:966": "avidyāmūlāhaṅkāranibandhanatā ca brahmaniṣṭhasya sārvajñyasya na ghaṭate,",
  "GSP33yasasi_u:967": "parāsya śaktirvividhaiva śrūyate svābhāvikī jñānabalakriyā ceti tasyānanyopādhikatvaśravaṇādityarthaḥ /",
  "GSP33yasasi_u:968": "brahmaṇaḥ svabhāvo 'vidyā, tanmūlatvātsvā- bhāvikatvamityarthakaraṇaṃ tūpahāsyam /",
  "GSP33yasasi_u:969": "svabhāvasya duratikramatvātsadā brahmaṇo 'jñatvādanirmokṣaprasaṅgaśca tathāsatīti bodhyam // 109 //",
  "GSP33yasasi_u:970": "bhedāvabhāsagarbhatvādatha sarvajñatā mṛṣā /",
  "GSP33yasasi_u:971": "tata evāmṛṣā kasmānna syācchabdāntarādivat // 110 //",
  "GSP33yasasi_u:972": "evamavidyākalpitatvaṃ nirasya sārvajñyasya bhedāvabhāsagarbhatvādayathārthatvamityapi nirasya tibhedeti /",
  "GSP33yasasi_u:973": "athaśabdo yadyarthakaḥ /",
  "GSP33yasasi_u:974": "tata eva-bhedāvabhāsagarbhatvādeva /",
  "GSP33yasasi_u:975": "amṛṣā yathārthaviṣayā /",
  "GSP33yasasi_u:976": "pūrvottarārdhābhyāṃ pūrvottarapakṣapratipādanam /",
  "GSP33yasasi_u:977": "bhedasya mithyātvamevāsiddham /",
  "GSP33yasasi_u:978": "yena tadavabhāsakasyāyathārthatvaṃ midhyedityāśayaḥ // 110 //",
  "GSP33yasasi_u:979": "yathā śabdāntarābhyāsasaṅkhyādāyāḥ śāstrabhedakāḥ /",
  "GSP33yasasi_u:980": "bhedāvabhāsagarbhāśca yathārthāḥ, tādṛśī na kim // 111 //",
  "GSP33yasasi_u:981": "śabdāntarādivadityuktameva vivṛṇotiyatheti /",
  "GSP33yasasi_u:982": "pūrvamīmāṃsāyāṃ śabdāntarābhyāsasaṅkhyāsaṃjñāguṇaprakaraṇāntaraiḥ karmabhedo nirūpyate /",
  "GSP33yasasi_u:983": "te śabdāntarādayaḥ śāstrabhedakāḥ-tattadvidhivākyasya vibhinnavibhinnavidheyakatvena bhedavyavasthāpakāḥ bhedakapramāṇabhūtāstāntrikairmatāḥ,",
  "GSP33yasasi_u:984": "tanmūlā vidheyabhedapratyayāśca yathārthā eva yathā ;",
  "GSP33yasasi_u:985": "tathā sarvajñatāpi pāramārthikārthabhedagocarā yathārthaiva kiṃ na syādityarthaḥ // 111 //",
  "GSP33yasasi_u:986": "sarvajñe nityamukte 'pi yadyajñānasya sambhavaḥ /",
  "GSP33yasasi_u:987": "tejasīva tamastasmānna nivarteta kenacit // 112 //",
  "GSP33yasasi_u:988": "parabrahmaṇi parameśvare svataḥ sarvajñe 'vidyāyā asambhava uktaḥ /",
  "GSP33yasasi_u:989": "tatra tadupagame bādhakaṃ cāhasarvajña iti /",
  "GSP33yasasi_u:990_0": "nityamuktasvabhāvatvātsarvajñatvācca bandhakāvidyāpratibhaṭe sarveśvara eva yadyavidyā",
  "GSP33yasasi_u:990_1": "vindeta padaṃ gabhastimālinīvāndhatamasaṃ tarhi na tasyā nivartakamanyatkiñcidapi",
  "GSP33yasasi_u:990_2": "sambhavedityanivṛttiprasaṅga ityarthaḥ /",
  "GSP33yasasi_u:991": "nanu tattvamasītivākyajanyāparokṣacinmātrabrahmātmaikyasākṣātkāreṇaivāvidyānivṛttiriti cet ,",
  "GSP33yasasi_u:992": "naitatsādhu,",
  "GSP33yasasi_u:993": "vākyasyāparokṣajanakatvābhāvāt ,",
  "GSP33yasasi_u:994": "śukādeḥ sākṣātkāreṇaivāvidyānivṛtteḥ saṃsāropalambhavirodhāt ,",
  "GSP33yasasi_u:995": "ekajīvavādasya ca nirākariṣyamāṇatvāt /",
  "GSP33yasasi_u:996": "kiñca brahma svāvidyayā bambhramīti,",
  "GSP33yasasi_u:997": "jīvaḥ svavidyayā tadunmocayatīti viparītamidamadhyātmadarśanaṃ vedāntivikhyātānām /",
  "GSP33yasasi_u:998": "svarūpavyākriyaivaitanmatasya parākriyā /",
  "GSP33yasasi_u:999": "tathā cāmananti sma parāśarabhaṭṭapādāḥetadrāmāstraṃ dalayatu kalibrahmamīmāṃsakāṃśca jñaptirbrahmaitajjavaladapi nijāvidyayā bambhramīti /",
  "GSP33yasasi_u:1000": "tasya bhrāntiṃ tāṃ ślathayati jitādvaitavidyastu jīvo yadyaddṛśyaṃ tadvitathamiti ye jñāpayāñcakrurajñāḥ //",
  "GSP33yasasi_u:1001": "iti // 112 //",
  "GSP33yasasi_u:1002": "pramāṇatvamadvaitavacasāmiti /",
  "GSP33yasasi_u:1003": "niyāmakaṃ na paśyāmo nirbandhāttāvakādṛte // 113 //",
  "GSP33yasasi_u:1004": "nanu bhedakapramāṇānāṃ sarvajñatvādivacanānāmapi vyāvahārikārthabhedagocarāṇāṃ vyāvahārikameva pramāṇyam /",
  "GSP33yasasi_u:1005": "paramārthapramāṇatvaṃ tvadvaitavacasāmeva /",
  "GSP33yasasi_u:1006": "paramārthastu paraṃ brahma nirviśeṣasaccinmātrameva /",
  "GSP33yasasi_u:1007": "tatra jīveśvarādibhedo 'pyavidyayā vinānupapanna iti brahmāśritaiva sānāyatyā mantavyeti śaṅkate sarvajñatvādīti /",
  "GSP33yasasi_u:1008": "etaddūṣayatiniyāmakamiti /",
  "GSP33yasasi_u:1009": "tvatkalpitasaṅketabalena vinā naivaṃvidhavyavasthāyāṃ kiñcana pramāṇamasti /",
  "GSP33yasasi_u:1010": "śāstraṃ tu na tvaduktārthe pramāṇam /",
  "GSP33yasasi_u:1011": "tathāhi-dvaitādvaitaśrutyoḥ prakāranānātvaprakāryekatvaparatvānnanyatarasyāpi mithyārthakatvam /",
  "GSP33yasasi_u:1012": "sāmānādhikaraṇyaśrutīnāṃ ca sarvaśarīrakasarvātmabhūtabrahmaikyaparatvamiti na jīvabhāvādikalpikāvidyā brahmaṇyupagantavyeti ca hārdam /",
  "GSP33yasasi_u:1013": "vistṛtaṃ caitadākarādāviti viramyate // 113 //",
  "GSP33yasasi_u:1014": "āśrayapratiyogitve parasparavirodhinī /",
  "GSP33yasasi_u:1015": "kathaṃ vaikarasaṃ brahma saditi pratipadyate // 14 //",
  "GSP33yasasi_u:1016": "pratyaktvenāśrayo brahmarūpeṇa pratiyogi cet /",
  "GSP33yasasi_u:1017": "rūpabhedaḥ kutastyo 'yaṃ yadyavidyāprasādajaḥ /",
  "GSP33yasasi_u:1018": "nanu sāpi tadāyattetyanyonyāśrayaṇaṃ punaḥ // 115 //",
  "GSP33yasasi_u:1019": "brahmaṇo 'vidyāśrayatve dūṣaṇāntaraṃ cāhaāśrayeti /",
  "GSP33yasasi_u:1020": "pratiyogitvamatra viṣayatvarūpam /",
  "GSP33yasasi_u:1021": "kartṛkarmabhāvavirodho yugapadekatraikasyābhipretaḥ /",
  "GSP33yasasi_u:1022": "parasparavirodhinīti /",
  "GSP33yasasi_u:1023": "saditi sattāmātramekarasaṃ svaprakāśarūpaṃ brahma kathaṃ svaviṣayakāvidyāyatanaṃ bhavedākārabhedābhāvāditi bhāvaḥ /",
  "GSP33yasasi_u:1024": "ākārabhedenāvirodhamāśaṅkate pratyaktveneti /",
  "GSP33yasasi_u:1025": "sanmātrameva brahma svaprakāśatvarūpeṇāhantvarūpeṇa vā pratyaktvenāśrayo 'vidyāyāḥ,",
  "GSP33yasasi_u:1026": "brahmatvena viṣaya iti cedayaṃ rūpabhedaḥ kathamāyātastatra ?",
  "GSP33yasasi_u:1027": "yadyavidyayā, anyonyāśrayaprasaṅgaḥ /",
  "GSP33yasasi_u:1028": "svābhāviko 'yamiti tu na vaktuṃ śakyate saviśeṣatvabhiyā parairiti bhāvaḥ jīvāvidyāpakṣa ivātrāpyanyonyāśra iti punarityanena dyotyate // 114 //115 //",
  "GSP33yasasi_u:1029": "avastutvādavidyāyāḥ .....(nedaṃ taddūṣaṇaṃ yadi) /",
  "GSP33yasasi_u:1030": "vastuno dūṣaṇatvena tvayā kvedaṃ nirīkṣitam // 116 //",
  "GSP33yasasi_u:1031": "atra śaṅkate avastutvāditi /",
  "GSP33yasasi_u:1032": "aparamārthāvidyāyā durghaṭatvaṃ bhūṣaṇameva /",
  "GSP33yasasi_u:1033": "nāto 'nyānyāśrayaṇaṃ doṣarūpamiti pūrvordhena śaṅkānuvādaḥ /",
  "GSP33yasasi_u:1034": "pariharativastuna iti /",
  "GSP33yasasi_u:1035": "vyāvahārika eva prapañce 'nyonyāśrayādirdeṣastatra tatra kathyate /",
  "GSP33yasasi_u:1036": "na tu paramārthe /",
  "GSP33yasasi_u:1037": "tasya vyavahārāgocaratvopagamāt /",
  "GSP33yasasi_u:1038": "tathā cāvidyāyāmapi sa doṣo bhavedevetyarthaḥ // 116 //",
  "GSP33yasasi_u:1039": "sasā.....uktārā ( svasādhyasya puraskārā ) ddoṣo 'nyonyasamāśrayaḥ /",
  "GSP33yasasi_u:1040": "na vastutvādavastutvādityato nedamuttaram // 117 //",
  "GSP33yasasi_u:1041": "sasāiti /",
  "GSP33yasasi_u:1042": "atrāśuddhirgranthapātaśca vartate /",
  "GSP33yasasi_u:1043": "vastutvamavastutvaṃ vāprayojakam /",
  "GSP33yasasi_u:1044": "svasādhyasya-svādhīnasiddhikasyārthasya svasiddhau hetūkārādanyonyāśrayo doṣaḥ prasajyate /",
  "GSP33yasasi_u:1045": "ato 'vastutvādityuttaraṃ na samīcīnamityarthaḥ // 117 //",
  "GSP33yasasi_u:1046": "kiñcāvidyā na cet ... (vastu vyavahāryaṃ kathaṃ bhavet ) /",
  "GSP33yasasi_u:1047": "nāpyavastviti co....... (ktau tu vastutvaṃ sidhyati dhruvam ) /",
  "GSP33yasasi_u:1048": "samastena nañā vastu prathamaṃ yanniṣidhyate /",
  "GSP33yasasi_u:1049": "pratiprasūtaṃ vyastena punastaditi vastutā // 120 //",
  "GSP33yasasi_u:1050": "ato na vastu nā... (vastu na sadvācyaṃ na cāpyasat ) /",
  "GSP33yasasi_u:1051": "( ityavidyāyā āśrayānupapattinirūpaṇam ) kiñceti /",
  "GSP33yasasi_u:1052": "atra katipaye ślokāvaluptabhūyoṃ'śakā upalabhyante 'śuddhibahulāśca /",
  "GSP33yasasi_u:1053": "dṛśyamānaśakalānusandhānataḥ avidyāyā na vastutvaṃ nāpyavastutvamiti pakṣasya pratikṣepaḥ kṛto 'tretyunnayāmaḥ /",
  "GSP33yasasi_u:1054": "yathāmati pūritaṃ śodhitaṃ cāsmābhirmūla eva ( )",
  "GSP33yasasi_u:1055": "cihnamadhye pradarśitamityanusandheyam // 118 //119 //120 //121 //",
  "GSP33yasasi_u:1056": "kiñca prapañcanirvāhajananī yeyamāśritā /",
  "GSP33yasasi_u:1057": "avidyā sā kimekaiva naikā vā tadidaṃ vada //",
  "GSP33yasasi_u:1058": "tadāśrayaśca saṃsārī tathaiko naika eva vā // 122 //",
  "GSP33yasasi_u:1059": "brahmaṇo 'vidyāśrayatve 'nupapattimuktvā jīvāvidyāpakṣa eva dūṣaṇāntaramāhakiñcetyādinā /",
  "GSP33yasasi_u:1060": "avidyā ekā, utāho anekā, tadāśrayo jāvo 'pyeko 'neko veti vikalpaḥ // 122 //",
  "GSP33yasasi_u:1061": "sā cedekā, tatassaikā śukasya brahmavidyayā /",
  "GSP33yasasi_u:1062": "pūrvameva nirasteti vyarthaste muktaye śramaḥ // 123 //",
  "GSP33yasasi_u:1063": "( ityavidyāyā ekānekatvavikalpa ekāvidyāpakṣadūṣaṇaṃ ca ) tatraikāvidyāpakṣe dūṣaṇamāhasā cediti /",
  "GSP33yasasi_u:1064": "śuko mukto, vāmadevo mukta iti khalu śrautīprasiddhiḥ /",
  "GSP33yasasi_u:1065": "tathā ca śukasya brahmavidyayaiva prapañcaheturekāvidyā vinaṣṭeti prapañcānuvṛttiranupapannā /",
  "GSP33yasasi_u:1066": "bādhitānuvṛttipakṣe 'pi bhavādṛśānāmarvācīnānāṃ punarmuktyarthatattvajñānasampādanāyāso viphala eva /",
  "GSP33yasasi_u:1067": "bādhitaṃ hi svayameva nivartsyati kañcitkālamanuvartamānamapīti bhāvaḥ // 123 //",
  "GSP33yasasi_u:1068": "syānmataṃ naiva te santi vāmadevaśukādayaḥ /",
  "GSP33yasasi_u:1069": "yadvidyayā nirastatvānnādyāvidyeti codyate // 124 //",
  "GSP33yasasi_u:1070": "muktāmuktādibhedo hi kalpito madavidyayā /",
  "GSP33yasasi_u:1071": "dṛśyatvānmāmakasvapnadṛśyabhedaprapañcavat // 125 //",
  "GSP33yasasi_u:1072": "yatpunarbrahmavidyātasteṣāṃ muktirabhūditi /",
  "GSP33yasasi_u:1073": "vākyaṃ tatsvāpnamuktyuktiyuktyā pratyūha(hya)tāmiti // 126 //",
  "GSP33yasasi_u:1074": "( ityekāvidyākalpitaikajīvavādānuvādaḥ ) atraikajīvavādena paraḥ pratyavatiṣṭhate syānmatamiti /",
  "GSP33yasasi_u:1075": "eka eva tu jīvaḥ /",
  "GSP33yasasi_u:1076": "sa eva svāpnavatprapañcaṃ paśyati /",
  "GSP33yasasi_u:1077": "svapnadṛśyapuruṣatulyāḥ śukādayaḥ /",
  "GSP33yasasi_u:1078": "tanmuktivacanamapi svāpnadevadattamuktivacanatulyamapramāṇameva /",
  "GSP33yasasi_u:1079": "tasya tattvasākṣātkārata evāvidyānivṛttirbhaviteti samuditāśayaḥ /",
  "GSP33yasasi_u:1080": "ahamevokto jīvo mūlāvidyākalpitaḥ /",
  "GSP33yasasi_u:1081": "madīyatūlāvidyākalpitāstvanye jīvāḥ /",
  "GSP33yasasi_u:1082": "muktāmuktādibhedo 'pyevambhūta evetimadavidyayetyanenābhipretam /",
  "GSP33yasasi_u:1083": "pratyūhatāmiti pāṭhe tadvacanaṃ karma,",
  "GSP33yasasi_u:1084": "svāpnamuktyuktiyuktibalena siddhaṃ pratyanumānaṃ pratyūhatāṃ bādhatāmityarthaḥ /",
  "GSP33yasasi_u:1085": "pratyūhyatāmiti pāṭhaḥ sambhāvyate /",
  "GSP33yasasi_u:1086": "tatra ca tadvacanaṃ niruktayuktyā pratirudhyatāmityarthaḥ /",
  "GSP33yasasi_u:1087": "svāpnamityuktiyuktā iti prācīnamudritapāṭhastu na śuddhaḥ // 124 //125 //126 //",
  "GSP33yasasi_u:1088": "nanvīdṛśānumānena svāvidyāparikalpitam /",
  "GSP33yasasi_u:1089": "prapañcaṃ sādhayatya(nna)nyaḥ kathaṃ pratyucyate tvayā // 127 //",
  "GSP33yasasi_u:1090": "tvadavidyānimittatve yo hetuste vivakṣitaḥ /",
  "GSP33yasasi_u:1091": "sa eva hetustasyāpi bhavetsarvajñasiddhivat // 128 //",
  "GSP33yasasi_u:1092": "pratikṣipati vādamenaṃnanvīdṛśeti /",
  "GSP33yasasi_u:1093": "svāvidyāparikalpitatvaṃ tava prapañcasya ca sādhayannanyastulyanayena tvayā kathaṃ pratikṣepya ityarthaḥ /",
  "GSP33yasasi_u:1094": "tadīyānumānasyāprayojakatvaṃ cettulyaṃ tattvadanumāne 'pīti bhāvaḥ /",
  "GSP33yasasi_u:1095": "sarvajñasiddhivaditi /",
  "GSP33yasasi_u:1096": "sugato yadi sarvajñaḥ kapilo neti kā pramā /",
  "GSP33yasasi_u:1097": "ubhau ca yadi sarvajñau buddhibhedaḥ kathaṃ tayoḥ //",
  "GSP33yasasi_u:1098": "iti nyāyena parasparavirodhādubhayamapi paramārthato na sidhyatīti yāvat /",
  "GSP33yasasi_u:1099": "yadvā sarveṣāṃ jñānā jīvānāmaikyasya siddhirivānyasya sarvasyaikāvidyākalpitatvasyāpi siddhirna setsyati /",
  "GSP33yasasi_u:1100": "sādhakatvābhimatasyābhāsatvāditi bhāvaḥ // 127 // 128 //",
  "GSP33yasasi_u:1101": "ityanyonyaviruddhoktivyāhate bhavatāṃ mate /",
  "GSP33yasasi_u:1102": "mukhamastīti yatkiñcitpralapanniva lakṣyase // 129 //",
  "GSP33yasasi_u:1103": "parihasati paramataṃityanyonyeti /",
  "GSP33yasasi_u:1104": "tvamanyān bādhase tvadīyān ,",
  "GSP33yasasi_u:1105": "tvāṃ cānye tvadīyā eveti sundopasundanyāyaparāhataṃ yuṣmanmatamiti bhāvaḥ // 129 //",
  "GSP33yasasi_u:1106": "yathā ca svāpnamuktyuktisadṛśī tadvimuktigīḥ /",
  "GSP33yasasi_u:1107": "tathaiva bhavato 'pīti vyartho mokṣāya te śramaḥ // 130 //",
  "GSP33yasasi_u:1108": "prakārāntareṇāpi vāde 'smin dūṣaṇamāhayatheti /",
  "GSP33yasasi_u:1109": "tadvimuktigīḥ - śukādermuktivāṇī /",
  "GSP33yasasi_u:1110": "śukādibhirapyanadhigatā muktiryuṣyābhiḥ prāpyetyasambhavam /",
  "GSP33yasasi_u:1111": "svāpnakalpaiva sā bhavantyapi /",
  "GSP33yasasi_u:1112": "tadvṛthā prayāso yuṣmākamityarthaḥ // 130 //",
  "GSP33yasasi_u:1113": "yathā teṣāmabhūtaiva purastādātmavidyayā /",
  "GSP33yasasi_u:1114": "muktirbhūtocyate tadvatparastādātmavidyayā // 131 //",
  "GSP33yasasi_u:1115": "abhāvinyeva sā mithyā bhāvinītyapadiśyatām /",
  "GSP33yasasi_u:1116": "santi ca svapnadṛṣṭāni dṛṣṭāntavacanāni te // 132 //",
  "GSP33yasasi_u:1117": "muktyarthaprayāsaṃ parityajya muktirna bhavitetyeva sādhayatetyāhayatheti /",
  "GSP33yasasi_u:1118": "yathādhyātmavidyayā śukādīnāṃ bhūtaiva muktirabhūtetyucyate,",
  "GSP33yasasi_u:1119": "tathā bhavatāṃ tataḥ paścādbhāvinyapi sā mithyā,",
  "GSP33yasasi_u:1120": "na bhāvinyeva vastuta ityucyatāmityarthaḥ /",
  "GSP33yasasi_u:1121": "sāmarthyābhāvinītiprācīnamudritapāṭhastu na samanvitaḥ /",
  "GSP33yasasi_u:1122": "nanu madīyatattvajñānaniṣpadyamānamuktimithyātvaṃ kathamityatrāhasantīti /",
  "GSP33yasasi_u:1123": "bhavadīyaṃ tattvajñānaṃ nāvidyānivartakaṃ tattvajñānatvāt ,",
  "GSP33yasasi_u:1124": "svāpnatattvajñānavaditi hi suvacaṃ bhavadupadarśitadiśaiveti bhāvaḥ // 131 //132 //",
  "GSP33yasasi_u:1125": "nanu nedamaniṣṭaṃ me yanmuktirna bhaviṣyati /",
  "GSP33yasasi_u:1126": "ātmano nityamuktatvānnityasiddhaiva sā yataḥ // 133 //",
  "GSP33yasasi_u:1127": "mukterabhāvitvaprasaṅgo 'smākamiṣṭa eveti śaṅkate nanu nedamiti /",
  "GSP33yasasi_u:1128": "sā-muktiḥ //133 //",
  "GSP33yasasi_u:1129": "tadidaṃ śāntikarmādau vetālāvāhanaṃ bhavet /",
  "GSP33yasasi_u:1130": "yenaivaṃ sutarāṃ vyartho brahmavidyārjanaśramaḥ // 134 //",
  "GSP33yasasi_u:1131": "parihāsamukhena pariharatitadidamiti /",
  "GSP33yasasi_u:1132": "bhavatpravṛttiviruddhaṃ bhavadīyaṃ muktyabhāvitvasādhanamiti bhāvaḥ // 134 //",
  "GSP33yasasi_u:1133": "avidyāpratibaddhatvādatha sā nityasatyapi /",
  "GSP33yasasi_u:1134": "asatīveti tadvyaktirvidyāphalamupeyate // 135 //",
  "GSP33yasasi_u:1135": "hastasthameva hemādi vismṛtaṃ mṛgyate yathā /",
  "GSP33yasasi_u:1136": "yathā tadeva hastasthamavagamyopaśāmyati // 136 //",
  "GSP33yasasi_u:1137": "tathaiva nityasiddhātmasvarūpānavabodhataḥ /",
  "GSP33yasasi_u:1138": "saṃsāriṇastathābhāvo vyajyate brahmavidyayā // 137 //",
  "GSP33yasasi_u:1139": "atra parihāraṃ śaṅkate paraḥavidyeti /",
  "GSP33yasasi_u:1140": "ayaṃ bhāvaḥ - yadyapi muktirnityasiddhā brahmavidyayā notpādyā,",
  "GSP33yasasi_u:1141": "athāpyavidyāpratibaddhāyāstirobhūtāyāstasyā abhivyaktyartha eva saphale brahmavidyāpariśramaḥ,",
  "GSP33yasasi_u:1142": "sata evāprakāśamānatvenāsata iva sthitasyābhivyaktyarthaḥ prayatno yathā loke saphalo dṛṣṭastatheti // 135 //136 //137 //",
  "GSP33yasasi_u:1143": "hanta keyamabhivyaktiryā vidyāphalamiṣyate /",
  "GSP33yasasi_u:1144": "svaprakāśasya ciddhātoryā svarūpapade sthitā // 138 //",
  "GSP33yasasi_u:1145": "saṃvit kiṃ saiva kiṃ vāhaṃ brahmāsmītīti kīdṛśī /",
  "GSP33yasasi_u:1146": "yadi svarūpasaṃvit sā, nityaiveti na tatphalam // 139 //",
  "GSP33yasasi_u:1147": "atra yadyapyekāvidyāpakṣe śukasya brahmavidyayaivāvidyāpratibandhanivṛtteranyadīyaprayatnavaiphalyaṃ sthitam /",
  "GSP33yasasi_u:1148": "athāpi dūṣaṇāntaramāhahantetyādinā /",
  "GSP33yasasi_u:1149": "nānāvidyāpakṣasādhāraṇamidam /",
  "GSP33yasasi_u:1150": "kimitarānapekṣaprakāśaikarūpasya cittattvasya svarūpameva vidyāsādhyābhiniṣpattiḥ,",
  "GSP33yasasi_u:1151": "pratyutāhaṃ brahmāsmīti vṛttidhīḥ sākṣātkārarūpetyarthaḥ /",
  "GSP33yasasi_u:1152": "brahmāsmītītyasyāgre vṛttidhīrityāhāryam /",
  "GSP33yasasi_u:1153": "iti kīdṛśī-ityevaṃ jijñāsitaprakārābrahmāsmītīti vṛttidhīriti vā pāṭhaḥ syāt /",
  "GSP33yasasi_u:1154": "apara itikāro vikalpasamāptau /",
  "GSP33yasasi_u:1155": "ādye kalpe dūṣaṇamucyate yadītyardhena // 138 //139 //",
  "GSP33yasasi_u:1156": "atha brahmāhamasmīti saṃvittirvyaktiriṣyate /",
  "GSP33yasasi_u:1157": "nanu te brahmavidyā sā saiva tasyāḥ phalaṃ katham // 140 //",
  "GSP33yasasi_u:1158": "dvitīye dūṣaṇamucyate atheti /",
  "GSP33yasasi_u:1159": "saṃvittiḥ - sākṣātkāraḥ /",
  "GSP33yasasi_u:1160": "na hi brahmavidyāsādhyaṃ prakāśāntaraṃ muktau bhavateṣyate /",
  "GSP33yasasi_u:1161": "tatsaiva tasyāḥ phalamiti vaktavyam /",
  "GSP33yasasi_u:1162": "tanna saṃbhavīti bhāvaḥ // 140 //",
  "GSP33yasasi_u:1163": "kiñca sā tattvamasyādivākyajanyā bhavanmate /",
  "GSP33yasasi_u:1164": "utpattimatyanityeti muktasyāpi bhayaṃ bhavet // 141 //",
  "GSP33yasasi_u:1165": "atra kalpe dūṣaṇāntaraṃ cāhakiñceti /",
  "GSP33yasasi_u:1166": "nityaśuddhabuddhamuktātmasvabhāvasyābhivyaktirvṛttirūpā cettasyā utpādavināśayogitvāttannivṛttau punaravidyā samunmiṣediti saṃsṛtibhayānativṛttiprasaṅga ityarthaḥ /",
  "GSP33yasasi_u:1167": "nanu pūrvāvidyāṃ vināśya vidyā svayamapi naśyati /",
  "GSP33yasasi_u:1168": "avidyānivṛttyā ca na punarbhavaprasaṅga iti cet ;",
  "GSP33yasasi_u:1169": "atra brūmaḥ - anādibhāvasya nāśāyogāt tattvasākṣātkāreṇāvidyāyā nātyantikocchedaḥ śakyakriyaḥ /",
  "GSP33yasasi_u:1170": "sāvaśeṣocchede tu sūkṣmarūpeṇāvasthitāyāstasyā abhivyakternivṛttau punaḥ sthūlatayonmeṣaprasaṅgaḥ /",
  "GSP33yasasi_u:1171": "na cānādibhāvarūpāyā api mithyātvādeva ātyantikocchedaḥ kriyate vidyayeti vācyam ,",
  "GSP33yasasi_u:1172": "tanmithyātva eva vigānāt ; yukterābhāsatvācchāstrasya cānyaparyāyāditi dikū // 141 //",
  "GSP33yasasi_u:1173": "api ca vyavahārajñāḥ sati puṣkalakāraṇe /",
  "GSP33yasasi_u:1174": "kāryaṃ na jāyate yena tamāhuḥ pratibandhakam // 142 //",
  "GSP33yasasi_u:1175": "iha kiṃ tadyadutpattumupakrāntaṃ svahetutaḥ /",
  "GSP33yasasi_u:1176": "avidyāpratibaddhatvādutpattiṃ na prapadyate // 143 //",
  "GSP33yasasi_u:1177": "na muktirnityasiddhatvāt , na brahmāsmītidhīrapi /",
  "GSP33yasasi_u:1178": "na hi brahmāya(ha)masmīti saṃvitpuṣkalakāraṇam /",
  "GSP33yasasi_u:1179": "saṃsāriṇastadāstīti kathaṃ sā pratibadhyate // 144 //",
  "GSP33yasasi_u:1180": "yataḥ sā kāraṇābhāvādidānīṃ nopajāyate /",
  "GSP33yasasi_u:1181": "na punaḥ pratibaddhatvādasthāne tena tadvacaḥ // 145 //",
  "GSP33yasasi_u:1182": "( ityekajīvavāde muktyarthapravṛttivaiyarthyādinirūpaṇam )",
  "GSP33yasasi_u:1183": "athāvidyāyāḥ nityamuktabhāvavyaktipratibandhakatvavacanamapi pareṣāmanupapannamityāhaapiceti /",
  "GSP33yasasi_u:1184": "sati puṣkalakāraṇe kāryotpattervighaṭakatvaṃ hi pratibandhakatvam /",
  "GSP33yasasi_u:1185": "mukteraniṣpādyatvāttatpratibandhakatvamavidyāyā na ghaṭate /",
  "GSP33yasasi_u:1186": "saṃsāriṇaśca viṣayaprāvaṇyadasāyāṃ tattvasākṣātkārapuṣkalakāraṇasampattetevāsiddhyā tadanudaya iti na tatrāpi pratibandhakatvaṃ tasyā ghaṭata ityarthaḥ /",
  "GSP33yasasi_u:1187": "saṃvidaḥ puṣkalakāraṇamiti tatpuruṣaḥ /",
  "GSP33yasasi_u:1188": "siddhānte tu vidyāprāgabhāvarūpāyā avidyāyā na vidyāpratibandhakatvam /",
  "GSP33yasasi_u:1189": "karmaṇastu vidyānutpattiprayojakasya niṣkāmakarmabhirnirāse svakāraṇādvidyāniṣpattiḥ /",
  "GSP33yasasi_u:1190": "vidyāmāhātmyācca bandhakakarmanivṛttau karmaṇā saṅkucitaprasaraṇasya svābhāvikamasaṅkucitaṃ prasaraṇaṃ dharmabhūtajñānasya sadā muktāviti viśeṣo bodhyaḥ /",
  "GSP33yasasi_u:1191": "atra pare pratyavatiṣṭheran - nanvasmanmate 'pi vastutattvāviśadaprakāśakarī nānābhramaheturavidyānādiriṣyate /",
  "GSP33yasasi_u:1192": "vidyayā tannivṛttau ca svābhāviko viśadāvabhāsaḥ /",
  "GSP33yasasi_u:1193": "viśadaprakāśapratirodhakaratvādeva ca pratibandhakatvavācoyuktistasyā iti /",
  "GSP33yasasi_u:1194": "tān prati brūmaḥ-viśadaprakāśapratirodhakatvaṃ kintadutpattinirodhakatvam ,",
  "GSP33yasasi_u:1195": "utāho tannivṛttikaratvam /",
  "GSP33yasasi_u:1196": "brahmasvarūpabhinnatve viśadaprakāśasya brahmaṇaḥ saviśeṣatvaprasaṅgāttadabhinnatve vācye 'nutpādyatvādeva tasya tatpratirodhakatvāyogānnādyaḥ kalpaḥ /",
  "GSP33yasasi_u:1197": "dvitīye ca brahmasvarūpasyaiva nivṛttiprasaṅgaḥ /",
  "GSP33yasasi_u:1198": "vaiśadyameva nivartate, prakāśastvanuvartata iti ca nirviśeṣavādinā vaktuṃ na śakyate /",
  "GSP33yasasi_u:1199": "kiñca viśadaprakāśapratirodhikāyāṃ satyāmavidyāyāṃ kathaṃ sākṣātkāro bhavet ?",
  "GSP33yasasi_u:1200": "so 'pyaviśadaścetprāthamikaśrāvaṇajñānasyevāvidyānivartakatvāyogaḥ /",
  "GSP33yasasi_u:1201": "kiñcāvidyānivṛttau viśadasākṣātkāraḥ, tenaiva cāvidyānivṛttirityanyonyāśrayaḥ /",
  "GSP33yasasi_u:1202": "kiñcāvidyānivṛttyanantarabāvino viśadānubhavasya prāgasattve mukteranityatvam ,",
  "GSP33yasasi_u:1203": "sattve ca saṃsārānupapattiḥ saṃsārānupapattiḥ prasajyate /",
  "GSP33yasasi_u:1204": "naca nivṛttāvidyatvameva svarūpaprakāśasya svarūpaprakāśasya vaiśadyamiti vācyam ,",
  "GSP33yasasi_u:1205": "svaprakāśamātravapuṣi sadā vidyotamāne nirviśeṣe cinmātre brahmaṇi avidyānvayāyogātpragapi vaiśadyasyaivopagantavyatvāt /",
  "GSP33yasasi_u:1206": "durghaṭatvāttatra padamañcatyavidyeti cettarhi tata eva muktāvapyavidyānvayaprasaktiriti muktasyāpi bhayaṃ bhavedeveti // 142 //143 //144 //145 //",
  "GSP33yasasi_u:1207": "kiñcaiko jīva ityetadvastusthityā na yujyate /",
  "GSP33yasasi_u:1208": "avidyātatsamāśleṣajīvatvādī mṛṣā hi te // 146 //",
  "GSP33yasasi_u:1209": "ekajīvavāde dūṣaṇānyuktāni /",
  "GSP33yasasi_u:1210": "atha tasyopalambhabādhitatvamāhakiñcaika iti /",
  "GSP33yasasi_u:1211": "eko vā jīvaḥ paramārthoneṣyate /",
  "GSP33yasasi_u:1212": "mithyāvidyākalpitatvena jīvabhāvasya mithyātvāt /",
  "GSP33yasasi_u:1213": "tathā ca mithyābhūtasyaikasyānekasya vā jīvasyopagame na viśeṣo vinābhiniveśādityarthaḥ // 146 //",
  "GSP33yasasi_u:1214": "prātibhāsikamekatvaṃ pratibhāsaparāhatam /",
  "GSP33yasasi_u:1215": "yato naḥ pratibhāsante saṃsarantaḥ sahasraśaḥ // 147 //",
  "GSP33yasasi_u:1216": "eko jīva iti kimekasyaiva pratibhāsādupagamyate,",
  "GSP33yasasi_u:1217": "āhosvinnānātvena bhāsamānasyāpi tasya yuktyaikatvaṃ niṣkṛṣyata iti vikalpamabhipretyādyaṃ kalpaṃ dūṣayatiprādibhāsikamiti /",
  "GSP33yasasi_u:1218": "spaṣṭor'thaḥ // 147 //",
  "GSP33yasasi_u:1219": "āsaṃsārasamucchedaṃ vyavahārāśca tatkṛtāḥ /",
  "GSP33yasasi_u:1220": "abādhitāḥ pratīyante svapnavṛttavilakṣaṇāḥ // 148 //",
  "GSP33yasasi_u:1221": "nānājīvabhānasya na vyavahāhakāla eva bādhyatvaṃ śuktirūpyāderivetyāhaāsaṃsāreti /",
  "GSP33yasasi_u:1222": "tatkṛtāḥ-jīvabhedaprayojyāḥ /",
  "GSP33yasasi_u:1223": "svapnavṛttavilakṣaṇāḥ-svāpnārthavyavahāravilakṣaṇāḥ /",
  "GSP33yasasi_u:1224": "ayamāśayaḥ-yathā svāpnārthavyavahārāṇāṃ svapna evāsattvaṃ pāścātyabādhānniścīyate vyavahāradaśāyāmeva,",
  "GSP33yasasi_u:1225": "naivaṃ tadaiva jīvabhedaprayuktavyavahārabhedānāṃ bādho niścitaḥ /",
  "GSP33yasasi_u:1226": "kintvanyajīvakṛtasyopakārasyāpakārasya vā sattvapratītyaiva āprājñādābālagopālaṃ tadanuguṇapravṛttisaṃrambho dṛśyate 'nuvartamāna āpralayāt /",
  "GSP33yasasi_u:1227": "vyavahārakāle 'bādhyatvācca jīvabhedasya vyāvahārikatvameva paraprakriyayāpi, na prātibhāsikatvam /",
  "GSP33yasasi_u:1228": "jīvabhedomithyā pratibhāsamānatvātsvāpnapuṃbhedavadityanumānaṃ ca vyavahāradaśābādhyatvena sopādhikam /",
  "GSP33yasasi_u:1229": "tathā ca sūtraṃvaidharmyācca na svapnādivaditīti // 148 //",
  "GSP33yasasi_u:1230": "tena yauktikamekatvamapi yuktiparāhatam /",
  "GSP33yasasi_u:1231": "pravṛttibhedānumitā viruddhamitivṛttayaḥ /",
  "GSP33yasasi_u:1232": "tattatsvātmavadanye 'pi dehino 'śakyanihnavāḥ // 149 //",
  "GSP33yasasi_u:1233": "uktenaiva hetunā yauktikaikatvaniṣkarṣamapi nirākarotiteneti /",
  "GSP33yasasi_u:1234": "tena-jīvabhedasya vyavahārakālābādhena /",
  "GSP33yasasi_u:1235": "sarve jīvā ahameva jīvatvādahamiva,",
  "GSP33yasasi_u:1236": "sarvāṇi śarīrāṇi mayaivātmavanti śarīratvāt maccharīravaditi jīvaikyayuktirjīvabhedasādhakayuktiparāhatetyarthaḥ /",
  "GSP33yasasi_u:1237": "jīvabhedayukteḥ prābalyaṃ ca vyavahārābhādhyaviṣayatvādupalambhānuguṇyācceti bodhyam /",
  "GSP33yasasi_u:1238": "nanu kā sā jīvanānātvayuktiḥ ? tāmāhapravṛttibhedeti /",
  "GSP33yasasi_u:1239_0": "tattaddehagatavilakṣaṇapravṛttibhedānumitāḥ tattadanuguṇaviruddhajñānasaṅkalpaprayatnavanto",
  "GSP33yasasi_u:1239_1": "'nye dehino 'pi sa sa svātmeva svaśarīrapravṛttyanuguṇajñānādimān pratyātmasiddho",
  "GSP33yasasi_u:1239_2": "na nihnotu śakyante ityarthaḥ /",
  "GSP33yasasi_u:1240": "mitivṛttigrahaṇaṃ saṅkalpasyāpyupalakṣaṇam /",
  "GSP33yasasi_u:1241": "paraśarīrāṇisātmakāni ceṣṭāvattvāt svaśarīravaditi sātmakatve 'numite tadātmanāṃ svātmabhedaḥ pariśeṣāt sidhyati,",
  "GSP33yasasi_u:1242": "paraśarīrapravṛttihetubhūtasaṅkalpaprayatnasya svāsamavetatve sati guṇatvātsvabhinnasamavetatvānumānāt /",
  "GSP33yasasi_u:1243": "svāsamavetatvaṃ ca tasya svasya tadā bhinnasaṅkalpapravṛttimattvādeva suniśceyamiti bodhyam // 149 //",
  "GSP33yasasi_u:1244": "yathānumeyādvahnyādera(rā)numānā vilakṣaṇāḥ /",
  "GSP33yasasi_u:1245": "pratyakṣaṃ te (kṣyante)tathānyebhyo jīvebhyo na pṛthak katham // 150 //",
  "GSP33yasasi_u:1246": "sādhyānāṃ parātmanāṃ nidarśanībhūtasvātmabhinnatve nidarśanaṃ pradarśayatiyatheti /",
  "GSP33yasasi_u:1247": "ānumānāḥ anumānaprayojakāḥ sapakṣadṛṣṭāḥ vahnayo 'numeyātparvatīyavahneryathā bhinnāḥ vyāptigrahaṇakāle 'dhyakṣitāḥ,",
  "GSP33yasasi_u:1248_0": "tathānumeyebhyaḥ paradehasthātmabhyaḥ śarīrapravṛtticetanasahkalpaprayatnapūrvakatvavyāptigrahakāle",
  "GSP33yasasi_u:1248_1": "gṛhītaṃ tvadīyātmasvarūpaṃ tvaccharīrapravṛttihetusaṅkalpādimadbhinnatvena kuto na pratyakṣam ?",
  "GSP33yasasi_u:1249": "api tu pratyakṣameveti yāvat /",
  "GSP33yasasi_u:1250": "jīvānāmaikyasādhanaṃ vahnīnāmaikyasādhanavadaprayojakamupalambhabādhitaṃ ceti hārdam // 150 //",
  "GSP33yasasi_u:1251": "na ceñceṣṭāviśeṣeṇa paro boddhānumīyate /",
  "GSP33yasasi_u:1252": "vyavahāro 'valupyeta sarvo laukikavaidikaḥ // 151 //",
  "GSP33yasasi_u:1253": "parātmasu sādhakamuktam /",
  "GSP33yasasi_u:1254": "tadanupagame bādhakamapyāhana cediti /",
  "GSP33yasasi_u:1255": "paradeheṣu parātmanaśceṣṭāviśeṣairanukūlapratikūlodāsīnānūhitvaiva hi tattadanuguṇā vyavahārāḥ dṛṣṭā loke,",
  "GSP33yasasi_u:1256": "jīvabhedaprayuktā eva cādhikāryanadhikārivibhāgādivyavahārāḥ śāstrīyā dṛṣṭāḥ /",
  "GSP33yasasi_u:1257": "teṣāmuparodhaḥ prasajyate jīvabhedānupagama iti bhāvaḥ // 151 //",
  "GSP33yasasi_u:1258": "na caupādhikabhedena meyamātṛvibhāgadhīḥ /",
  "GSP33yasasi_u:1259": "svaśarīre 'pi tatprapteḥ śiraḥpāṇyādibhedataḥ // 152 //",
  "GSP33yasasi_u:1260": "nanu saṃvinmātramekameva nānopādhiyogānnānājīvatayā bhāti /",
  "GSP33yasasi_u:1261": "aupādhikajīvabhedaprayukta eva vyavahārabhedaḥ, svabhāvāsaṅkaraśca /",
  "GSP33yasasi_u:1262": "upādhibhedo 'pi kalpita tavetyāśaṅkāmanūtyā pariharatina caupādhiketi /",
  "GSP33yasasi_u:1263": "meyavibhāganirdeśo nidarśanārthaḥ prāsaṅgikaḥ /",
  "GSP33yasasi_u:1264": "aupādhikabhedena vyavasthopagame śiraḥpāṇipādopādhibhedenāpi tattadavacchinnacito bhedaprasaṅgaḥ /",
  "GSP33yasasi_u:1265": "tathā ca pāde me vedanā, śirasi sukhamityādipratisandhānānupattiriti yāvat // 152 //",
  "GSP33yasasi_u:1266": "ta(ya)thā tatra śiraḥpāṇipādādau vedanodaye /",
  "GSP33yasasi_u:1267": "anusandhānamekatve, tathā sarvatra te bhavet // 153 //",
  "GSP33yasasi_u:1268": "nanūpādhibhede 'pyabhedāccitaḥ pratisandhānamiti cettatrāhatatheti /",
  "GSP33yasasi_u:1269": "tathetyaniṣṭasamuccayārthaḥ /",
  "GSP33yasasi_u:1270": "yatheti vā syāt /",
  "GSP33yasasi_u:1271": "vastutaḥ sarvaśarīreṣu cita aikyātsarvagatasukhādipratisandhānaprasaṅga ityarthaḥ /",
  "GSP33yasasi_u:1272": "na ca śarīrabhedasyai vātmabhedakatvam ,",
  "GSP33yasasi_u:1273": "nanu karacaraṇādibhedasyeti vācyam ,",
  "GSP33yasasi_u:1274": "saubharyādau śarīrabhede 'pi pratisandhānasya dṛṣṭatvāttasyāpi bhedakatvāyogāt /",
  "GSP33yasasi_u:1275": "naca tattatpuruṣīyakarmādhīnadehasyaiva tattadbhogāvacchedaktvamiti vyavasthā /",
  "GSP33yasasi_u:1276": "saubharyāderyugapannānādehayogo 'pi taktarmakṛta eva /",
  "GSP33yasasi_u:1277": "natvasmadādestatheti vācyam ,",
  "GSP33yasasi_u:1278": "aupādhikātmabhedavāde pratikarmavyavasthāyā api durghaṭatvāt ; upādhestadīyatvaṃ tatkarmaṇā,",
  "GSP33yasasi_u:1279": "upādhivyavasthayaiva ca tatkarmavyavasthitiriti parasparāśrayācceti dik /",
  "GSP33yasasi_u:1280": "ato jīvabhedenaiva vāstavena bhogādisāṅkaryaṃ parihāryamityāśayaḥ // 153 //",
  "GSP33yasasi_u:1281": "prāyaṇānnarakakleśāt prasūtivyasanādapi /",
  "GSP33yasasi_u:1282": "cirātivṛttāḥ prāgjanmabhogā na smṛtigocarāḥ // 154 //",
  "GSP33yasasi_u:1283": "nanu śarīrabhede 'pyātmaikyātpratisandhāne janmāntare 'nubhūtasyāpi janmāntare pratisandhānaṃ syādityatrāhaprāyaṇāditi /",
  "GSP33yasasi_u:1284": "prabaladuḥkhānubhavasya saṃskārapramoṣakatvaṃ dṛṣṭaṃ loke prabalajvarādyarditasyādhītavismaraṇādinā /",
  "GSP33yasasi_u:1285": "janmabhede ca maraṇanarakagarbhavāsajanmakālaprabhavakleśabāhulyena saṃskāravināśātpūrvajanmānubhūtasmaraṇaṃ janmāntare ca jāyata ityarthaḥ /",
  "GSP33yasasi_u:1286": "kāladairghyasyāpi saṃskārapramoṣakatvamabhipretyoktaṃñcirātivṛttā iti /",
  "GSP33yasasi_u:1287": "jīvanādṛṣṭabalāttu saṃskāraviśeṣasyāvinaṣṭatvaṃ jātamātra udbhūtatvaṃ ca kalpyate /",
  "GSP33yasasi_u:1288": "keṣāñcittu puṇyātiśayena saṃskārāpramoṣātpūrvajanmādyavismaraṇamapi lokaśāstrasampratipannameveti bodhyam // 154 //",
  "GSP33yasasi_u:1289": "yugapajjāyamāneṣu ...... (sukhadukhādiṣu sphuṭaḥ) /",
  "GSP33yasasi_u:1290": "āśrayāsaṅkarastatra kathamaikārthyavibhramaḥ // 155 //",
  "GSP33yasasi_u:1291": "( ityekāvidyākalpitaikajīvavādanirāsaḥ ) yugapaditi /",
  "GSP33yasasi_u:1292": "ekakṣaṇa eva jāyamāneṣu nānāsukhaduḥkhānubhaveṣu kāladairghyādisaṃskārapramoṣakavirahe 'pi asmaraṇādi ātmanāmasaṅkarāt anakyādeva vyavasthāpyam /",
  "GSP33yasasi_u:1293": "tathā caikātmyadhiyo bhrāntirūpāyā api nodayāvasaraḥ, ātmabhedasyaiva sphuṭapratibhānāditibhāvaḥ /",
  "GSP33yasasi_u:1294": "ekamekāvidyākalpitaikajīvavāde dūṣaṇāni prapañcitāni // 155 //",
  "GSP33yasasi_u:1295": "na ca prātisvikāvidyākalpitasvasvadṛśyakaiḥ /",
  "GSP33yasasi_u:1296": "jīvairanekairapyeṣā lokayātropapadyate // 156 //",
  "GSP33yasasi_u:1297": "paravārtānabhijñāste svasvasvapnekadarśinaḥ /",
  "GSP33yasasi_u:1298": "kathaṃ pravartayeyustāṃ saṅgādyekanibandhanām // 157 //",
  "GSP33yasasi_u:1299": "nānāvidyākalpitanānājīvavādamapi dūṣayatina ceti /",
  "GSP33yasasi_u:1300": "avidyākalpitāścito nānājīṃvabhedāḥ /",
  "GSP33yasasi_u:1301": "te ca svasvāvidyākalpitaṃ padārthajātaṃ paśyanti pṛthak pṛthak svapna iva /",
  "GSP33yasasi_u:1302": "vyāvahārikā anye jīvā anyena na jñāyante /",
  "GSP33yasasi_u:1303": "svena dṛśyā jīvāstu svāpnavatprātibhāsikā evetyetatpakṣasāraḥ /",
  "GSP33yasasi_u:1304_0": "atra cānyaṃ jīvaṃ tadguṇadoṣādi vā vyāvahārikamanyo jīvastathābhūto na jānāti cettarhi",
  "GSP33yasasi_u:1304_1": "tatsamāgamādiprasaṅgābhāvāt sahānubhūtayaikasādhyo 'nuvṛtto lokavyavahāraḥ kathaṃ",
  "GSP33yasasi_u:1304_2": "nirvartyetetyarthaḥ /",
  "GSP33yasasi_u:1305": "svāvidyākalpitameva paśyantītyuktyā paravārtānabhijñatvaṃ-vyāvahārikajīvāntaravṛttānabhijñatvaṃ sidhyati /",
  "GSP33yasasi_u:1306": "na hi te jīvāntarāvidyākalpitāḥ /",
  "GSP33yasasi_u:1307": "kintu mūlāvidyākalpitā eva /",
  "GSP33yasasi_u:1308": "lokavyavahāro 'pi prātibhāsika eveti cettarhi ekajīvavādonmeṣaḥ /",
  "GSP33yasasi_u:1309": "tatra ca doṣa ukta eveti hārdam // 156 //157 //",
  "GSP33yasasi_u:1310": "kiñca svayaṃprakāśatvavibhutvaikatvanityatāḥ /",
  "GSP33yasasi_u:1311": "tvadabhyupetā bādheran saṃvidaste 'dvitīyatām // 158 //",
  "GSP33yasasi_u:1312": "saṃvinmātre 'vidyākalpito meyamātṛbheda iti paramataṃ vistareṇa pratikṣiptametāvatā /",
  "GSP33yasasi_u:1313": "atha saṃvidi parābhimataṃ nirviśeṣatvaṃ pratikṣipatikiñcetyādinā /",
  "GSP33yasasi_u:1314": "te ityasyāgre matāmiti śeṣaḥ /",
  "GSP33yasasi_u:1315": "bhavadabhimataireva dharmaiḥ saviśeṣatvaṃ saṃvidaḥ prasajyata iti bhāvaḥ // 158 //",
  "GSP33yasasi_u:1316": "saṃvideva na te dharmāḥ, siddhāyāmapi saṃvidi /",
  "GSP33yasasi_u:1317": "vivādadarśanātteṣu ; tadrūpāṇāṃ ca bhedataḥ // 159 //",
  "GSP33yasasi_u:1318": "svarūpābhedātteṣāṃ na saṃvidaḥ sadharmatvamiti śaṅkāmanūdya nirācaṣṭesaṃvideveti /",
  "GSP33yasasi_u:1319_0": "sampratipanne 'pi saṃvitsvarūpe tannityatvavibhutvaikatvasvaprakāśatvādau bauddhanaiyāyikamīmāṃsakādīnāṃ",
  "GSP33yasasi_u:1319_1": "vivādāt svarūpabhedācca teṣāṃ dharmāṇāṃ saṃvitto na saṃpratipannasaṃvidabhinnatvaṃ",
  "GSP33yasasi_u:1319_2": "teṣāṃ yujyata ityarthaḥ /",
  "GSP33yasasi_u:1320": "svarūpabhedaścātmasiddhau nirūpito 'nusandheyaḥ // 159 //",
  "GSP33yasasi_u:1321": "na ca te bhrāntisiddhāste yenādvaitāvirodhinaḥ /",
  "GSP33yasasi_u:1322": "tattvāvedakavedāntavākyasiddhā hi te guṇāḥ // 160 //",
  "GSP33yasasi_u:1323": "nanvevamapi teṣāmaparamārthatvātparamārthadvitīyarāhityaṃ surakṣitameveti cettatrāhana ca te iti /",
  "GSP33yasasi_u:1324": "tavāpi tattvedamparaśrutyantasiddhāste dharmāssaṃvido nityatvādaya ityeva matam /",
  "GSP33yasasi_u:1325": "tattaiḥ saviśeṣatvaṃ durvāram /",
  "GSP33yasasi_u:1326": "teṣāṃ bādhe tulyanayena saṃvido 'pi bādhaḥ syāditi dyotyate tattvāvedaketyādinā // 160 //",
  "GSP33yasasi_u:1327": "ānandasvaprakāśatvanityatvamahimādyatha /",
  "GSP33yasasi_u:1328": "brahmasvarūpameveṣṭaṃ, tatrāpīdaṃ vivicyatām // 161 //",
  "GSP33yasasi_u:1329": "brahmasvarūpābhedasyaiva taddharmeṣu parābhimatatvāttatra prākārāntareṇāpi dūṣaṇamāhaānandeti /",
  "GSP33yasasi_u:1330": "ānandaśabdo bhāvapradhānaḥ /",
  "GSP33yasasi_u:1331": "mahimā-vibhutvam /",
  "GSP33yasasi_u:1332": "ādipadādekatvādi grāhyam /",
  "GSP33yasasi_u:1333": "atheti yadyarthakam /",
  "GSP33yasasi_u:1334": "avyayānāmanekārthatvāt // 161 //",
  "GSP33yasasi_u:1335": "brahmeti yāvannirdiṣṭaṃ tanmātraṃ kiṃ sukhādayaḥ /",
  "GSP33yasasi_u:1336": "athavā tasya te, yadvā ta eva brahmasaṃjñinaḥ // 162 //",
  "GSP33yasasi_u:1337": "vikalpayati paramataṃbrahmetīti /",
  "GSP33yasasi_u:1338": "kimānandatvādayo brahmasvarūpamātram ,",
  "GSP33yasasi_u:1339": "uta tanniṣṭhā dharmāḥ,",
  "GSP33yasasi_u:1340": "āhosvitteṣāmeva pratyekaṃ brahmasaṃjñā,",
  "GSP33yasasi_u:1341": "samuditānāṃ veti vikalpaḥ // 162 //",
  "GSP33yasasi_u:1342": "ādye tattatpadāmnānavaiyarthyaṃ vedalokayoḥ /",
  "GSP33yasasi_u:1343": "pūrvoktanītyābhedaśca, jagajjanmādikāraṇam // 163 //",
  "GSP33yasasi_u:1344": "abhyupetyaiva hi brahma vivādāsteṣu vādinām /",
  "GSP33yasasi_u:1345": "dvitīye saiva taireva brahmaṇaḥ sadvitīyatā // 164 //",
  "GSP33yasasi_u:1346": "ādye iti /",
  "GSP33yasasi_u:1347": "atyantābhede 'natiriktārthakatvātānando brahma satyaṃ jñānamanantaṃ brahmetyādau sahapāṭhasyānarthakyaṃ prasajyate /",
  "GSP33yasasi_u:1348": "na hi ghaṭaḥ kalaśa iti sahapāṭhaḥ /",
  "GSP33yasasi_u:1349": "brahmasvarūpaikyāsambhavaṃ ca teṣu dharmeṣu smārayatipūrvokteti /",
  "GSP33yasasi_u:1350": "dvitīye kalpe tu brahmaṇaḥ saviśeṣatvaprasaṅga ityāhadvitīyaiti /",
  "GSP33yasasi_u:1351": "saiva-bhavadabhimataviruddhaiva // 163 //164 //",
  "GSP33yasasi_u:1352": "tṛtīye brahma bhidyeta tanmātratvātpade pade /",
  "GSP33yasasi_u:1353": "tatsamūho 'thavā brahma taruvṛndavanādivat // 165 //",
  "GSP33yasasi_u:1354": "tṛtīye pratyekasamudāyakoṭyoḥ pratyekakoṭiṃ dūṣayatitṛtīye iti /",
  "GSP33yasasi_u:1355": "pratyekaśo brahmatvamityatra nānā brahma prasajyate satyaṃ brahma,",
  "GSP33yasasi_u:1356": "jñānaṃ brahma,",
  "GSP33yasasi_u:1357": "anantaṃ brahma,",
  "GSP33yasasi_u:1358": "ānando brahmeti ; khaṇḍo muṇḍaḥ pūrṇaśṛṅgogaurityatrevetyarthaḥ /",
  "GSP33yasasi_u:1359": "tanmātratvāt-tattanmātrasvarūpatvādbrahmaṇaḥ /",
  "GSP33yasasi_u:1360": "satyatvādisamudāyo brahmetyatra doṣamāhatatsamūhaiti /",
  "GSP33yasasi_u:1361": "vināśavaditi mudritaḥ pāṭho 'śuddhaḥ /",
  "GSP33yasasi_u:1362": "taruvṛndasya vanatvavatsatyādisamudāyasya brahmatve,",
  "GSP33yasasi_u:1363": "samudāyasya samudāyyananyatve pratyekapakṣoktadūṣaṇānativṛttiḥ,",
  "GSP33yasasi_u:1364": "atiriktatve sāṃśatvaṃ guṇatvaṃ ca prasajyate brahmaṇa iti bhāvaḥ // 165 //",
  "GSP33yasasi_u:1365": "prakarṣaśca prakāśaśca bhinnāvevārkavartinau /",
  "GSP33yasasi_u:1366": "tena na kvāpi vākyārtho vibhāgo 'sti nidarśanam // 166 //",
  "GSP33yasasi_u:1367": "nanu satyādivākyamakhaṇḍārthaparaṃ svarūpalakṣaṇavākyatvāt ,",
  "GSP33yasasi_u:1368": "divā divi prakṛṣṭaprakāśaḥ sūryaḥ,",
  "GSP33yasasi_u:1369": "niśi ca tathābhūtaścandra itivaditi nirviśeṣabrahmasiddhirityatrāhaprakarṣaśceti /",
  "GSP33yasasi_u:1370": "dṛṣṭānto 'pi na kevalaravyādisvarūpamātraparaḥ,",
  "GSP33yasasi_u:1371": "kintu ravyādivyapadeśagocarārthasyāsādhāraṇākārapradarśanapara iti nirviśeṣādvaitarūpo 'khaṇḍaḥ samānādhikaraṇavākyārtho nidarśanabhūto naivāstītibhāvaḥ /",
  "GSP33yasasi_u:1372": "kvāpi-kvacidapi samānādhikaraṇavākye /",
  "GSP33yasasi_u:1373": "avibhāgaḥ-akhaṇḍaḥ // 166 //",
  "GSP33yasasi_u:1374": "jāḍyaduḥkhādyapohena yadyekatraiva vartitā /",
  "GSP33yasasi_u:1375": "jñānānandādiśabdānāṃ na satassadvitīyatā // 167 //",
  "GSP33yasasi_u:1376": "atra śaṅkate paraḥjāḍyeti /",
  "GSP33yasasi_u:1377": "jñānādipadaṃ na jñānatvādiviśeṣaṃ pratipādayati /",
  "GSP33yasasi_u:1378": "kintu jaḍatvādyapohameva /",
  "GSP33yasasi_u:1379": "apohastu vyāvṛttirabhāvo 'dhikaraṇasvarūpameveti na brahmaṇaḥ saviśeṣatvaprasaṅgaḥ /",
  "GSP33yasasi_u:1380": "jaḍāditattatpadārthapratiyogikavyāvṛttisvarūpatvabodhanena cārthavattā padānāmiti śaṅkiturāśayaḥ /",
  "GSP33yasasi_u:1381": "netyataḥ pūrvamataśceti yojyam /",
  "GSP33yasasi_u:1382": "parapakṣānuvādakaḥ śloko 'yam // 167 //",
  "GSP33yasasi_u:1383": "apohāḥ kiṃ na santyeva, santo vā, nobhaye 'pi vā /",
  "GSP33yasasi_u:1384": "sattve satsadvitīyaṃ syāt jaḍādyātmakatetare (tā pare) // 168 //",
  "GSP33yasasi_u:1385": "atra vikalpya doṣamāhaapohā iti /",
  "GSP33yasasi_u:1386": "nobhaye-na santo nāpyasantaḥ, sadasadvilakṣaṇā iti yāvat /",
  "GSP33yasasi_u:1387": "apohānāṃ sattve doṣamāhasattve iti /",
  "GSP33yasasi_u:1388": "apohānāṃ sattve taiḥ sataḥ sadvitīyatā syādityarthaḥ /",
  "GSP33yasasi_u:1389": "asattve dūṣaṇaṃñjaḍādyātmaketi /",
  "GSP33yasasi_u:1390": "jāḍyādyapohānāmabhāve jāḍyādiprasaṅga iti yāvat /",
  "GSP33yasasi_u:1391": "sattvasatsadvitīyaḥ svājjaḍādyātmakatetareiti /",
  "GSP33yasasi_u:1392": "mudritapāṭho 'śuddhaḥ // 168 //",
  "GSP33yasasi_u:1393": "sadasadvyatirekoktiḥ pūrvameva parākṛtā /",
  "GSP33yasasi_u:1394": "tathātve ca ghaṭādibhyo brahmāpi na viśiṣyate // 169 //",
  "GSP33yasasi_u:1395": "tṛtīyaṃ pratikṣipatisadasaditi /",
  "GSP33yasasi_u:1396": "sadvyatireke 'sattvam ,",
  "GSP33yasasi_u:1397": "asadvyatireke ca sattvaṃ vyavasthitamiti sadasadbhinnatvaṃ kasyāpi na sambhavatīti pūrvamevoktamityarthaḥ /",
  "GSP33yasasi_u:1398": "dūṣaṇāntaramāhatathātva iti /",
  "GSP33yasasi_u:1399": "apohānāṃ brahmasvarūpatve sadasadvilakṣaṇatve ca brahmaṇaḥ sadasadvilakṣaṇatvaṃ prasajyate prapañcasyeveti bhāvaḥ // 169 //",
  "GSP33yasasi_u:1400": "kiñcāpohyajaḍatvādiviruddhārthāsamarpaṇe /",
  "GSP33yasasi_u:1401": "naiva tattadapohyeta tadekārthaiḥ padairiva // 170 //",
  "GSP33yasasi_u:1402": "dūṣaṇāntaramāhakiñceti /",
  "GSP33yasasi_u:1403": "jaḍādivyāvartakadharmabodhanamantarā jaḍādivyāvṛttirna pratipādayituṃ śakyate satyādipadairjaḍādiparyāyapadairiveti vyāvartakadharmabodhakatvamavarjanīyam /",
  "GSP33yasasi_u:1404": "tathāca tairdharmaiḥ saviśeṣatvaṃ brahmaṇo durvāramityarthaḥ /",
  "GSP33yasasi_u:1405": "tattat-jaḍatvādi, apohyeta-vyāvartyeta // 170 //",
  "GSP33yasasi_u:1406": "pratiyogini dṛśye tu yā bhāvāntaramātradhīḥ /",
  "GSP33yasasi_u:1407": "saivābhāva itīhāpi sadbhiste sadvitīyatā // 171 //",
  "GSP33yasasi_u:1408": "( iti saviśeṣatvopapādanena saṃvido nirviśeṣatvanirasanam )",
  "GSP33yasasi_u:1409": "nanu vyāvartakadharmavattvaṃ na bodhyate /",
  "GSP33yasasi_u:1410": "kintu jaḍādivyāvṛttirūpatvameva bodhyate jñānādipadairbrahmaṇaḥ /",
  "GSP33yasasi_u:1411": "tanna jaḍatvādiprasaṅga iti cettatrāhapratiyoginīti /",
  "GSP33yasasi_u:1412_0": "yogye pratiyoginyanupalabhyamāne 'dhikaraṇamātrajñānameva tadabhāva iti jñānaviśeṣarūpatvādabhāvasya",
  "GSP33yasasi_u:1412_1": "jñānaviśeṣarūpaiḥ satyādipadalakṣyārthairabhāvairbhāvarūpaiḥ saviśeṣatā brahmaṇaḥ",
  "GSP33yasasi_u:1412_2": "prasajyata ityarthaḥ /",
  "GSP33yasasi_u:1413": "abhāvasya jñānaviśeṣarūpatvamiti mataviśeṣeṇedam /",
  "GSP33yasasi_u:1414": "yadvā bhāvāntaramātradhīriti upalabhyamānaṃ bhāvāntaramityarthe paryavasannam /",
  "GSP33yasasi_u:1415_0": "yogye pratiyoginyanupalabhyamāne tatrādhikaraṇe yadbhāvāntaramupalabhyate tadeva",
  "GSP33yasasi_u:1415_1": "pratiyogivyapekṣayābhāvavyapadeśabhāgiti adhikaraṇavṛttidharmāntararūpatvādabhāvānāṃ",
  "GSP33yasasi_u:1415_2": "taiḥ saviśeṣatvaṃ prasajyata iti bhāvaḥ /",
  "GSP33yasasi_u:1416": "dvavye 'bhāvo dharmarūpaḥ /",
  "GSP33yasasi_u:1417": "dharmasya tu svaparanirvāhakatvena svarūpamevābhāvaḥ,",
  "GSP33yasasi_u:1418": "sati sambhave dharmāntaraṃ veti yathopalambhaṃ vyavasthā /",
  "GSP33yasasi_u:1419": "yasmin pratīyamāne itarāropo na ghaṭate, tasyaiva tadabhāvarūpatvam /",
  "GSP33yasasi_u:1420": "satsvarūpe pratīyamāna eva bhedānāmadhyāsācca tatra tasyaiva netarābhāvarūpatvaṃ sambhavi /",
  "GSP33yasasi_u:1421": "na cāvidyayāviśadaṃ bhāsamāne sati bhedabhramaḥ /",
  "GSP33yasasi_u:1422": "avidyānivṛtau viśadaṃ bhāsamāne tu na sa iti viśadasvarūpasyābhāvarūpatvaṃ sambhavatīti vācyam /",
  "GSP33yasasi_u:1423": "vaiśadyasya svarūpatve pūrvamapyavidyādibhedāropāyogāt /",
  "GSP33yasasi_u:1424": "svarūpātiriktatve tu tasyaivābhāvarūpatvaṃ na svarūpasyeti prasaṅgāt /",
  "GSP33yasasi_u:1425": "kiñca nirviśeṣe svaprakāśe vastuni viśādāviśadabhānameva durvacam /",
  "GSP33yasasi_u:1426": "saviśeṣe tu katipayākāreṇa bhānamaviśadam , sarvākārabhānaṃ viśadamiti viśeṣaḥ /",
  "GSP33yasasi_u:1427": "kiñca brahmaṇo dravyatve sadharmakatvam , adravyatve tu kasyaciddharmarūpatvaṃ prasajyate /",
  "GSP33yasasi_u:1428": "dravyādravyavilakṣaṇatvaṃ tu na sambhavītyādikamanusandheyamatra /",
  "GSP33yasasi_u:1429": "ihāpītyapinā satyādipadānāmapohalakṣaṇāyāmapi na nirviśeṣatvasiddhiḥ /",
  "GSP33yasasi_u:1430": "lakṣaṇākalpanāyāsa eva viśiṣyaca iti dyotyate /",
  "GSP33yasasi_u:1431": "evamapoharūpāṇāmapi satyatvādīnāṃ sadasadanirvacanīyatvaṃ nirastam // 171 //",
  "GSP33yasasi_u:1432": "bhūtabhautikabhedānāṃ sadasadvyatirekitā /",
  "GSP33yasasi_u:1433": "kuto 'vasīyate kiṃ nu pratyakṣāderutāgamāt // 172 //",
  "GSP33yasasi_u:1434": "pratyakṣādīni mānāni svasvamarthaṃ yathāyatham /",
  "GSP33yasasi_u:1435": "vyavacchindanti jāyanta iti yā (tā) vat svasākṣikam // 173 //",
  "GSP33yasasi_u:1436": "atha prapañcasyāpi prasaṅgātsadasadanirvacanīyatvaṃ paramataṃ nirasyati bhūte tyādinā /",
  "GSP33yasasi_u:1437": "pratyakṣādīnī ti /",
  "GSP33yasasi_u:1438": "svasvaprameyaṃ yathāyathaṃ tattadasādhāraṇākārato vijātīyasajātīyāntaravyattamavagamayanti pratyakṣādīnīti prasiddham /",
  "GSP33yasasi_u:1439": "tadasādhāraṇākāreṇa sadbhāva eva vastūnāṃ pramāṇānitāni ,",
  "GSP33yasasi_u:1440": "na tu sadasadanirvacanīyatva iti bhāvaḥ // 172 // 173 //",
  "GSP33yasasi_u:1441": "yathāgrataḥ sthite nīle nīlimānyakathā na, dhīḥ /",
  "GSP33yasasi_u:1442": "ekākārā , na hi tathā sphaṭike dhavake matiḥ // 174 //",
  "GSP33yasasi_u:1443": "kṣīre madhuradhīryādṛk naiva nibhbakaṣāyadhīḥ /",
  "GSP33yasasi_u:1444": "vyāvahārāśca niyatāḥ sarve laukikavaidikāḥ // 175 //",
  "GSP33yasasi_u:1445": "etadevopapādayati yatheti /",
  "GSP33yasasi_u:1446": "nīle nīlamatiḥ ,",
  "GSP33yasasi_u:1447": "sphaṭike dhavalamatiśca naikaviṣayā ,",
  "GSP33yasasi_u:1448": "kintu parasparavyāvṛttaguṇaviṣayaiva ; tathā kṣīre madhuradhīḥ ,",
  "GSP33yasasi_u:1449": "nimbe kaṣāyadhīśca /",
  "GSP33yasasi_u:1450": "tathā cārthabhedālambanatvaṃ jñānānāṃ sthitamiti bhāvaḥ /",
  "GSP33yasasi_u:1451": "nīle nīlabuddhirekākārā ekaviṣayā /",
  "GSP33yasasi_u:1452": "tatra nīle na nīlānyaguṇaprasaṅgaḥ /",
  "GSP33yasasi_u:1453": "dhavalamatistu tato bhidyate bhinnākāretyarthaḥ /",
  "GSP33yasasi_u:1454": "naivetyasyāgre tādṛgiti ākṣipyate /",
  "GSP33yasasi_u:1455": "naivamiti vā pāṭhaḥ syāt /",
  "GSP33yasasi_u:1456": "tattadvastvasādhāraṇākārabhede 'bādhitapratītimuktvā vyavahāramapi tādṛśamupanyasyati pramāṇatayā vyavahārā iti /",
  "GSP33yasasi_u:1457": "abādhitapratyakṣādipramāṇatanmūlavyavahārabalādvastūnāṃ tattadasādhāraṇākāreṇa sattvamevopeyamiti bhāvaḥ // 174 // 175 //",
  "GSP33yasasi_u:1458": "satyaṃ pratītirastyasyā mūlaṃ nāstīti cenna tat /",
  "GSP33yasasi_u:1459": "sā cedasti tasyā mūlaṃ kalpyatāṃ kāryabhūtayā // 176 //",
  "GSP33yasasi_u:1460": "śaṅkātrānūdyate satyamiti /",
  "GSP33yasasi_u:1461": "pariharati na ta diti /",
  "GSP33yasasi_u:1462": "sāghu iti śeṣaḥ /",
  "GSP33yasasi_u:1463": "kāryabalāttadanuguṇaṃ mūlamabādhitapratītīnāṃ yathārthyavyavasthāpakamanumīyatāmiti bhāvaḥ // 176 //",
  "GSP33yasasi_u:1464": "kḷptaṃ cendriyaliṅgādi tadbhāvānuvidhānataḥ /",
  "GSP33yasasi_u:1465": "yaugapadyakramāyogādvyavacchedavidhānayoḥ // 177 //",
  "GSP33yasasi_u:1466": "aikyāyogācca bhedo na pratyakṣa iti yo bhramaḥ /",
  "GSP33yasasi_u:1467": "bhedetaretarābhāvavivekāgrahaṇena saḥ // 178 //",
  "GSP33yasasi_u:1468": "aduṣṭendriyādereva mitiyāthārthye hetutvamanvayavyatirekasiddhaṃ nāpalapyaṃ cetyāha kḷpta miti /",
  "GSP33yasasi_u:1469": "vastubhedo nirduṣṭendriyarūpeṇa pratyakṣapramāṇenaiva gṛhyate iti yāvat /",
  "GSP33yasasi_u:1470": "atra śaṅkate yaugapadye ti /",
  "GSP33yasasi_u:1471": "vyavacchedo bhedagrahaṇam /",
  "GSP33yasasi_u:1472": "vidhānaṃ svarūpagrahaṇam /",
  "GSP33yasasi_u:1473": "prātyakṣikapramiteryugapadevādhikaraṇatanniṣṭhabhedobhayagrāhitvaṃ na sambhavati ,",
  "GSP33yasasi_u:1474": "adhikaraṇagrahaṇasya pratiyogigraṇanairapekṣyāt ,",
  "GSP33yasasi_u:1475": "bhedagrahaṇasya tu tatsāpekṣatvāt /",
  "GSP33yasasi_u:1476": "prathamamadhikaraṇasvarūpaṃ gṛhītvāthaṃ bhedaṃ gṛhṇātīti kramo 'pi na sambhavati ,",
  "GSP33yasasi_u:1477": "pramiteḥ kṣaṇikatvādviramya vyāpārāyogādvā /",
  "GSP33yasasi_u:1478": "svarūpabhedayostadgrahaṇayoścaikyamapi na sambhavati /",
  "GSP33yasasi_u:1479": "ataḥ svarūpagrahasyaiva pratyakṣapramitirūpatvam , bhedagrahasya tu bhrāntilakṣaṇatvameveti bhāvaḥ /",
  "GSP33yasasi_u:1480": "śaṅkāṃ pratikṣipatīmām itī tyādinā /",
  "GSP33yasasi_u:1481": "bhedo 'nyonyābhāvaḥ , itaretarābhāvaḥ - anyasminnanyasya saṃsargābhāvaḥ /",
  "GSP33yasasi_u:1482": "yadvā bhedaḥ - saṃsārgābhāvabhedaḥ prāgabhāvādiḥ /",
  "GSP33yasasi_u:1483": "itarerābhāvaḥ - bhedaḥ /",
  "GSP33yasasi_u:1484": "tayoḥ svarūpayāthātmyājñānaprayukto niruktavidhaḥ pareṣāṃ bhrama ityarthaḥ // 177 // 178 //",
  "GSP33yasasi_u:1485": "svarūpameva bhāvānāṃ pratyakṣeṇa parisphurat /",
  "GSP33yasasi_u:1486": "bhedavyāhārahetuḥ syāt pratiyogivyapekṣayā // 179 //",
  "GSP33yasasi_u:1487": "bhedasya yāthātmyaṃ tāvadāha svarūpameve ti /",
  "GSP33yasasi_u:1488": "svarūpaṃ - svāsādhāraṇākāraḥ /",
  "GSP33yasasi_u:1489": "tadeva gṛhyamāṇāṃ pratiyogismaraṇasahakāreṇetarasmādbhedavyavahāranidānam ,",
  "GSP33yasasi_u:1490": "yathā kambugrīvādimattvameva ghaṭasya paṭādbheda iti bhāvaḥ // 179 //",
  "GSP33yasasi_u:1491": "yathā tanmātradhīrnānānāstivyāhārasādhanī /",
  "GSP33yasasi_u:1492": "hrasvadīrghatvabhedā vā yathaikatra ṣaḍaṅgule // 180 //",
  "GSP33yasasi_u:1493": "atra nidarśanaṃ yatheti /",
  "GSP33yasasi_u:1494": "yathā bhūtalasvarūpajñānameva ghaṭādyanupalambhe sati tattatsmaraṇasahakāri ghaṭādiśūnyatāvyavahārasādhanaṃ matamabhāvasyādhikaraṇasvarūpatvavādināṃ tathetyarthaḥ /",
  "GSP33yasasi_u:1495": "siddhānte tvadhikaraṇavṛttidharmaviśeṣarūpatvaṃ bhedāderiti vivekaḥ /",
  "GSP33yasasi_u:1496": "ekasyaiva pritayogibhedena nānāvyavahārasādhanatvaṃ nidarśanamukhena draḍhayati hrasve ti /",
  "GSP33yasasi_u:1497_0": "ekatraiva ṣaḍaṅgulimite vastuni tadapekṣayādīrghaṃ pādarthāntaramapekṣya hrasvavyavahāraṃ",
  "GSP33yasasi_u:1497_1": "hrasvaṃ tadapekṣya dīrghavyavahāraṃ ca tadvastujñānameva tattatpratiyogismaraṇasahakāreṇa",
  "GSP33yasasi_u:1497_2": "janayati hīti bhāvaḥ // 180 //",
  "GSP33yasasi_u:1498": "evaṃ vyavasthitānekaprakārākaravattayā /",
  "GSP33yasasi_u:1499": "pratyakṣasya prapañcasya tadbhāvo 'śakyanihnavaḥ // 181 //",
  "GSP33yasasi_u:1500": "eva miti /",
  "GSP33yasasi_u:1501_0": "svarūpalakṣaṇasya bhedasyādyakṣaṇa eva dharmigrahaṇe grahasambhavādbhedavyavahāra",
  "GSP33yasasi_u:1501_1": "eva pratiyogismaraṇasyāpekṣitatvācca nānākāravibhinnapadārthasvarūpasya tattvaṃ pratyakṣapramāṇapramitaṃ",
  "GSP33yasasi_u:1501_2": "nāpalapanārhamiti bhāvaḥ /",
  "GSP33yasasi_u:1502": "asādhāraṇākārarūpasya bhedasya svaparanirvāhakatvānnānavasthā /",
  "GSP33yasasi_u:1503": "tatprāgabhāvastatpūrvāvasthārūpaḥ /",
  "GSP33yasasi_u:1504": "dhvaṃsastaduttarāvasthārūpaḥ /",
  "GSP33yasasi_u:1505": "tadatyantābhāvastadadhikaraṇasvabhāvaviśeṣātmakaḥ /",
  "GSP33yasasi_u:1506": "sāmayikābhāvaḥ /",
  "GSP33yasasi_u:1507": "kālaviśeṣāvacchinnatattadadhikaraṇasvarūpātmakaḥ /",
  "GSP33yasasi_u:1508": "eṣāṃ ca tattatpratiyogyuparaktatvena vyavahāre punastattatpratiyogismaraṇāpekṣeti viveko 'tra bodhyaḥ // 181 //",
  "GSP33yasasi_u:1509": "āgamaḥ kāryaniṣṭhatvādīdṛśer'the na tu pramā /",
  "GSP33yasasi_u:1510": "prāmāṇye 'pyanvayāyogyapadārthatvānna bodhakaḥ // 182 //",
  "GSP33yasasi_u:1511": "evaṃ bhedaprapañcasya sattva eva pratyakṣaṃ pramāṇam , na sadasadanirvacanīyatva iti sthāpitam /",
  "GSP33yasasi_u:1512": "śāstrasyāpi na tatra prāṇāṇyamityāha āgama iti /",
  "GSP33yasasi_u:1513": "āgamaḥ - śāstraṃ ,",
  "GSP33yasasi_u:1514": "kāryaniṣṭhatvāt - kāryārthapratipādanatatparatvāt ,",
  "GSP33yasasi_u:1515": "īdṛśeṣar'the -kāryānanvayini siddhe prapañcānirvacanīyatvādau ,",
  "GSP33yasasi_u:1516": "na pramā - na pramāṇam /",
  "GSP33yasasi_u:1517": "mīmāṃsakamatenedam /",
  "GSP33yasasi_u:1518": "siddhāntimatenāpyāha prāmāṇye 'pīti /",
  "GSP33yasasi_u:1519": "siddhārthe śāstrasya pramāṇabhāve satyapi śāstrasya pramāṇaśabdamātrasya vā nānirvacanīyatvādau pramāṇatvam ,",
  "GSP33yasasi_u:1520": "na sannāpyasannityāderananvitārthakatvena śabdabodhājanakatvādityarthaḥ /",
  "GSP33yasasi_u:1521": "tat tatpratipādakatayeva pratīyamāno 'pi sandarbho 'viruddhārthaparatayā neya iti hārdam // 182 //",
  "GSP33yasasi_u:1522": "nāsat pratīteḥ , bādhācca na sadityapi yanna tat /",
  "GSP33yasasi_u:1523": "pratītereva sat kiṃ na , bādhānnāsat kuto jagat ? /",
  "GSP33yasasi_u:1524": "tasmādavidyayaiveyamavidyā bhavatā'śritā // 183 //",
  "GSP33yasasi_u:1525": "athānumānasyāpi sadasadanirvacanīyatve na pramāṇatvamityāha nāsa diti /",
  "GSP33yasasi_u:1526": "prapañcaḥ sadasadbhinnaḥ pratīyamānatve sati bādhyamānatvāditi yuktirapi na satī,",
  "GSP33yasasi_u:1527": "prapañca sadasattvavān tata evetyābhāsa samānayogakṣematvāditi bhāvaḥ /",
  "GSP33yasasi_u:1528": "nirupādhikasattvāsattvayorvirodho 'trā bhipretaḥ /",
  "GSP33yasasi_u:1529": "tasmā diti /",
  "GSP33yasasi_u:1530": "anirvacanīyatvasyāprāṇāṇikatvāttadupapādakāvidyākalpanaṃ bhavadajñānakāryamevetyarthaḥ // 183 //",
  "GSP33yasasi_u:1531": "kiñca bhedaprapañcasya dharmo mithyātvalakṣaṇaḥ /",
  "GSP33yasasi_u:1532": "mithyā vā paramārtho vā nādyaḥ kalpo 'yamañjasā // 184 //",
  "GSP33yasasi_u:1533": "tanmithyātve prapañcasya satyatvaṃ durapahnavam /",
  "GSP33yasasi_u:1534": "pāramārthyai'pi tenaiva tavādvaitaṃ vihanyate // 185 //",
  "GSP33yasasi_u:1535": "(iti prapañcasya sadasadvyatirekitvarūpamithyātvanirasanam )",
  "GSP33yasasi_u:1536": "pramāṇābhāvāddūṣitaṃ sadasadanirvacanīyatvarūpaṃ mithyātvaṃ prakārāntareṇāpi dūṣayati kiñceti /",
  "GSP33yasasi_u:1537": "bhedamithyātvasya mithyātve bhedasya satyatvaṃ siddham /",
  "GSP33yasasi_u:1538": "bhedamithyātvasya satyatve brahmabhinnasyāpi kasyacitsatyatvopagamādapasiddhānto 'dvaitavyāghātaścetyarthaḥ /",
  "GSP33yasasi_u:1539": "naca bhedamithyātvaṃ satyaṃ brahmasvarūpameveti nādvaitahānyādīti vācyam //",
  "GSP33yasasi_u:1540": "tathāsati brahmaṇo mithyāvastuguṇatvaprasaṅgādityanyatra vistaraḥ // 184 // 185 //",
  "GSP33yasasi_u:1541": "sarvāṇyeva pramāṇāni svaṃ svamarthaṃ yathoditam /",
  "GSP33yasasi_u:1542": "asator'thāntarebhyaśca vyavacchindanti bhānti na // 186 //",
  "GSP33yasasi_u:1543": "evaṃ mithyātvaṃ nirasya bhedaprapañcasya satyatvaṃ vyavasthāpayan parābhimataṃ sadadvaitaṃ pratikṣeptumupakramate sarvāṇyeveti /",
  "GSP33yasasi_u:1544": "yathodita mityatra yathāyatha miti syādvā /",
  "GSP33yasasi_u:1545": "yathoditamityasya na pratyakṣāderanirvacanīyapratyāyakatvamati pūrvanirūpitānatikrameṇetyarthaḥ // 186 //",
  "GSP33yasasi_u:1546": "tathāhīha ghaṭo 'stīti yeyaṃ dhīrupajāyate /",
  "GSP33yasasi_u:1547": "sā tadā tasya nābhāvaṃ paṭatvaṃ vānumanyate // 187 //",
  "GSP33yasasi_u:1548": "svasvaprameyasyāsato 'bhāvādbhāvāntarebhyaśca vyāvṛttākāratāpratyāyakatvaṃ pramāṇānāṃ prasiddhamiti yaduktam ,",
  "GSP33yasasi_u:1549": "tadevopapādayati tathā hīhe ti /",
  "GSP33yasasi_u:1550": "ihedānīṃ ghaṭo 'stīti pratītistadānīṃ tatra svāsādhāraṇākāreṇa ghaṭasya sattāmevāvagāhate ,",
  "GSP33yasasi_u:1551": "nābhāvam -nāsattām ,",
  "GSP33yasasi_u:1552": "na vā paṭatvādyarthāntaradharmavattāmityaryarthaḥ /",
  "GSP33yasasi_u:1553": "tathā cāsadvyāvṛttaṃ sadantaravyāvṛttaṃ ca vastunaḥ santaṃ ghaṭādikameva pratipādayanti pratītayaḥ ghaṭo 'sti ,",
  "GSP33yasasi_u:1554": "paṭo 'stītyādaya iti sannānātvameva sidhyati ,",
  "GSP33yasasi_u:1555": "na sadadvaitamiti bhāvaḥ // 187 //",
  "GSP33yasasi_u:1556": "nanvastīti yaduktaṃ kiṃ tanmātraṃ ghaṭa ityapi /",
  "GSP33yasasi_u:1557": "arthāntaraṃ vā , tanmātre sadadvaitaṃ prasajyate /",
  "GSP33yasasi_u:1558": "arthāntaratve siddhaṃ tat sadasadbhyāṃ vilakṣaṇam // 188 //",
  "GSP33yasasi_u:1559": "atra codayati nanvastīti /",
  "GSP33yasasi_u:1560": "ghaṭapaṭādipadenāpi astītyuktaṃ sanmātramucyate cetsiddhaṃ saddvaitam /",
  "GSP33yasasi_u:1561": "stor'thāntaraṃ cettena bodhyate tarhi ghaṭāderāpatitaṃ sadasada nirvācya tvam pratītibalāccāsadvyāvṛttiriti bhāvaḥ // 188 //",
  "GSP33yasasi_u:1562": "yadyevamasti brahmeti brahmaupaniṣadaṃ matam /",
  "GSP33yasasi_u:1563": "ghaṭavatsadasadbhyāmanirvācyaṃ tavāpatet // 189 //",
  "GSP33yasasi_u:1564": "eta ddūṣayati yadyevamiti /",
  "GSP33yasasi_u:1565": "asti brahme tyupaniṣatpratipādyamapi brahmatulyanayātsadasadanirvacanīyaṃ prasajyate ityarthaḥ // 189 //",
  "GSP33yasasi_u:1566": "ānandasatyajñānādinirdeśaureva vaidikaiḥ /",
  "GSP33yasasi_u:1567": "brahmaṇo 'pyatathābhāvastvayaivaivaṃ samarthitaḥ // 190 //",
  "GSP33yasasi_u:1568": "evaṃ sarvatra samānādhikaraṇavākye 'nabhimataviruddhākāraprasaṅga ityāha ānandeti /",
  "GSP33yasasi_u:1569": "ānando brahmetyādau ānandādimātraṃ brahmapadenocyate cetpadāntarāmnānavaiyarthyam ,",
  "GSP33yasasi_u:1570": "tadatiriktabodhane tvānandānānandavilakṣaṇatvādi brahmaṇaḥ prasajyata ityarthaḥ /",
  "GSP33yasasi_u:1571": "ānandapadenānānandavyāvṛttiḥ brahmapadena cānandavyāvṛttirbhavediti yāvat //",
  "GSP33yasasi_u:1572": "atathābhāvaḥ - anānandatvādiḥ // 190 //",
  "GSP33yasasi_u:1573": "sadasadvyatirekoktiḥ prapañcasya ca hīyate /",
  "GSP33yasasi_u:1574": "yadyathākiñciducyeta tatsarvasya tathā bhavet // 191 //",
  "GSP33yasasi_u:1575": "parasyāniṣṭāntaraṃ ca prasañjayati sadasa diti /",
  "GSP33yasasi_u:1576": "sadasadvyatiriktaḥ prapañca ityapi svārthātpracyaveta /",
  "GSP33yasasi_u:1577": "niruktarītyā sadasadvyatiriktānyatvameva prapañcasya sidhyediti bhāvaḥ /",
  "GSP33yasasi_u:1578": "ya diti /",
  "GSP33yasasi_u:1579": "yatkiñcidapi vastu yathā - yena prakāreṇocyate ,",
  "GSP33yasasi_u:1580": "tasya sarvasya tathā - tvadupadarśitarītyā tatprakārarāhityaṃ prasajyatā ityarthaḥ // 191 //",
  "GSP33yasasi_u:1581": "tasmādastīti saṃvittirjāyamānā ghaṭādiṣu /",
  "GSP33yasasi_u:1582": "tattatpadārthasaṃsthānapāramārthyāvabodhinī // 192 //",
  "GSP33yasasi_u:1583": "ghaṭo 'stītyādau sattāmātrasya viśeṣyatvaṃ ,",
  "GSP33yasasi_u:1584": "tatra ghaṭāderbhedasyāropitatvaṃ ca parābhimataṃ pratikṣipanniva svābhimatārthaṃ pratipādayati tasmāditi /",
  "GSP33yasasi_u:1585": "spaṣṭor'thaḥ // 192 //",
  "GSP33yasasi_u:1586": "sajātīyavijātīyavyavacchedanibandhanaiḥ /",
  "GSP33yasasi_u:1587": "svaiḥsvairvyavasthitai rūpaiḥ padārthānāṃ tu yā sthitiḥ /",
  "GSP33yasasi_u:1588": "sā sattā na svatantra'nyā tatrādvaitakathā katham // 193 //",
  "GSP33yasasi_u:1589": "(iti sadadvaitanirāsena bhedaprapañcasya pāramārthikatvasamarthanam ) sajātīye ti /",
  "GSP33yasasi_u:1590": "vijātīya sajātīyāntaravyāvartakena svasvāsādhāraṇākāreṇa tasya tasya padārthasya yā sthitiḥ - kālasambandhaḥ pramāṇasambandho vā ,",
  "GSP33yasasi_u:1591": "sā tattatpadārthasya sattā /",
  "GSP33yasasi_u:1592": "sā ca pratipadārthaṃ vyavasthitā , dhātvarthatvātkartṛparatantrā ca /",
  "GSP33yasasi_u:1593": "tatsattāyāṃ svatantratvamadvaitaṃ ca bhavadabhimataṃ naiva yuktamiti bhāvaḥ // 193 //",
  "GSP33yasasi_u:1594": "na ca nānāvidhākārapratītiḥ śakyanihnavā /",
  "GSP33yasasi_u:1595": "na vedyaṃ vittidharmaḥ syāditi yatprāgudīritam // 194 //",
  "GSP33yasasi_u:1596": "tenāpi sādhitaṃ kiñcit saṃvido 'sti na vā tvayā /",
  "GSP33yasasi_u:1597": "asti cet pakṣapātaḥ syāt na cette viphalaḥ śramaḥ // 195 //",
  "GSP33yasasi_u:1598": "evaṃ prameyabhūtasannānātvaṃ vyavasthāpya pramitinānātvamapi vyavasthāpayati parābhimatacidadvaitanirāsena naceti /",
  "GSP33yasasi_u:1599": "viṣayāśrayaviśeṣaiḥ pratyakṣādisvagataviśeṣaiścānubhūyamānaṃ saṃvinnānātvamapi na kṣeptuṃ śakyamityarthaḥ /",
  "GSP33yasasi_u:1600": "atra paraiḥ saṃvido nirviśeṣatve proktamanumānamanūdya pratikṣipati na vedya miti /",
  "GSP33yasasi_u:1601": "saṃvidi nirviśeṣatvarūpaḥ sādhyadharma upagamyate na vā ,",
  "GSP33yasasi_u:1602": "upagamyate cennirnimitta ekasmin dharme pakṣapātaste prasajyate - eko dharma upadamyate ,",
  "GSP33yasasi_u:1603": "anye prāmāṇikā api nopadamyanta itītyarthaḥ /",
  "GSP33yasasi_u:1604": "tathā cābhyupagatanirviśeṣatvavirodhaprasaṅga iti hārdam /",
  "GSP33yasasi_u:1605": "pakṣabādhaḥsyā diti pāṭhāntaram /",
  "GSP33yasasi_u:1606": "nopeyate cetsādhyadharmaḥ ,",
  "GSP33yasasi_u:1607": "tarhi tatsādhanārthasaṃrambhavaiyarthaṃ prasajyata ityarthaḥ // 194 // 195 //",
  "GSP33yasasi_u:1608": "ataḥsvarasavispaṣṭadṛṣṭabhedāstu saṃvidaḥ /",
  "GSP33yasasi_u:1609": "yathārathādibhirvāhyai (yathāvasthāyibhirbāhyair) naikyaṃ yānti ghaṭādibhiḥ // 196 //",
  "GSP33yasasi_u:1610": "ata iti /",
  "GSP33yasasi_u:1611": "yathā rathādibhirvāhyairnaikyaṃ yātī ti pūrvamudritapāṭho 'śuddhaḥ /",
  "GSP33yasasi_u:1612": "ataḥ - saṃvinnirviśeṣatvādyanumānapratikṣepāt ,",
  "GSP33yasasi_u:1613": "svarasto viṣayāśrayasvagataviśeṣairviśiṣṭā vilakṣaṇatvena sphuṭaṃ pratīyamānāḥ saṃvidaḥ yathāvasthitairvabāhyair ghaṭādibhirarthairnaikyaṃ yāntītyarthaḥ /",
  "GSP33yasasi_u:1614": "vedyaveditrorvittyabhedamataṃ pratikṣeptumayamupakṣepaḥ // 196 //",
  "GSP33yasasi_u:1615": "sahopalambhaniyamo na khalvaikaikasaṃvidā /",
  "GSP33yasasi_u:1616": "nacedasti sasāmānyaṃ sarvaṃ saṃvedanāspadam // 197 //",
  "GSP33yasasi_u:1617": "sahopalambhaniyama iti /",
  "GSP33yasasi_u:1618": "etacchlokasyottarārdhaṃ na cāsti citisāmānyaṃ sarvasaṃvedanāspada miti vā na cidasti sasāmānyaṃ sarvasaṃvedanāspada miti vā sambhāvyate /",
  "GSP33yasasi_u:1619": "saṃvidā sahaivopalabhyamānatvājjñeyajñātrostadabheda iti na yuktam ,",
  "GSP33yasasi_u:1620": "tattatsaṃvedanaviśeṣeṇa sahopalambhaniyamābhāvāt ,",
  "GSP33yasasi_u:1621": "ekaṃ jñānaṃ vinā jñānāntareṇāpyarthopalabdheḥ /",
  "GSP33yasasi_u:1622": "viśeṣeṇa sahopalambhasya vyabhicāre 'pi citsāmānyena sahopalambhaniyamo 'stīti cet ,",
  "GSP33yasasi_u:1623": "tadapi na samyak ,",
  "GSP33yasasi_u:1624": "viśeṣavyatiriktasya citsāmānyasyaivānuvṛttasya sarvaviṣayavijñānaviṣayasyābhāvadityarthaḥ /",
  "GSP33yasasi_u:1625": "yathāmudritapāṭhe tvayamarthaḥ - sahopalambhaniyamo na siddhayati cet sarvaṃ sasāmānyaviseṣaṃ jñātṛjñeyātmakaṃ jñeyajātaṃ jñānabhinnatayāstyevetyarthaḥ /",
  "GSP33yasasi_u:1626": "evaṃ mitimātṛmeyabhidāyāthārthyaṃ samarthitaṃ bhavati /",
  "GSP33yasasi_u:1627": "ayaṃ ślokaḥ sahopalambhaniyamā dityādinā prapañca sphuṭamañcatī tyantena anūdyamānaparapakṣa pratikṣepabhāge susaṅgataḥ /",
  "GSP33yasasi_u:1628": "tasmādupalabhyamānasaṃvitsiddhibhāgāntimaślokānantaraṃ saṃyojanīyaḥ /",
  "GSP33yasasi_u:1629": "ayaṃ ca śloko jñeyajñātroḥ saṃvidaikyasādha kasahopalambhaniyamarūpahetorasiddhipratipādaka iti dhyeyam // 197 //",
  "GSP33yasasi_u:1630": "sahopalambhaniyamānnānyor'thaḥ saṃvido bhavet /",
  "GSP33yasasi_u:1631": "yadetadaparādhīnasvaprakāśaṃ tadeva hi /",
  "GSP33yasasi_u:1632": "svayabhprakāśatāśabdamiti vṛddhāḥ pracakṣate // 198 //",
  "GSP33yasasi_u:1633": "yasminnabhāsamāne 'pi yo nāmārtho na bhāsate /",
  "GSP33yasasi_u:1634": "nāsāvarthāntarasta(raṃ ta) smānmithyenduriva candrataḥ // 199 //",
  "GSP33yasasi_u:1635": "abhāsamāne vijñāne na cātmārthāvabhāsanam /",
  "GSP33yasasi_u:1636": "iti saṃvidvivartatvaṃ prapañcaḥ sphuṭamañcati // 200 //",
  "GSP33yasasi_u:1637": "atra nirasanīyamatānuvādaḥ sahopalambhaniyamā dityādinā /",
  "GSP33yasasi_u:1638": "arthaprakāśe niyamena saṃvido bhānāsiddhyarthaṃ tasyāḥ svaprakāśatvamāha yadetaditi /",
  "GSP33yasasi_u:1639": "svayamprakāśatāpravṛttinimittakaḥ śabdo yasya tat svayaṃprakāśatāśabdaṃ svayaṃprakāśaśabdavācyam /",
  "GSP33yasasi_u:1640": "anena sahopalambhaniyamaḥ siddhaḥ /",
  "GSP33yasasi_u:1641": "yasmi nniti /",
  "GSP33yasasi_u:1642": "saṃvitprakāśābhāver'thasyāpi na prakāśa iti saṃvitprakāśābhāvavyāpakābhāvapratiyogiprakāśasyārthasya saṃvidananyatvaṃ sidhyati,",
  "GSP33yasasi_u:1643": "bimbāprakośe 'prakāśamānasya pratibambasyeva bimbānanyatvamityarthaḥ /",
  "GSP33yasasi_u:1644": "abhāsamāna iti /",
  "GSP33yasasi_u:1645": "ātmā - jñātā , artha - jñeyam /",
  "GSP33yasasi_u:1646": "saṃvidvivartatvama saṃvidadhiṣṭhānakāropaviṣayatvaṃ prapañcaḥ - vedyaveditṛprapañcaḥ ,",
  "GSP33yasasi_u:1647": "añjaticchati , prāpnotīti yāvat /",
  "GSP33yasasi_u:1648": "adhiṣṭhānasattātiriktasattāśūnyatvalakṣaṇaṃ saṃvidananyatvaṃ prapañcasya vivakṣitam /",
  "GSP33yasasi_u:1649": "nīlapītādibāhyakāro vāsanākalpito jñāne iti yogācārapakṣaḥ ,",
  "GSP33yasasi_u:1650": "nīlāpītādyartho 'vidyākalpitastatreti māyipakṣaśca nirācikīrṣito 'treti bodhyam // 198 // 199 // 200 //",
  "GSP33yasasi_u:1651": "saṃrakṣyamāṇabhedāste nānumānānuvartinaḥ // 201 //",
  "GSP33yasasi_u:1652": "etatpakṣaṃ pratikṣipati maiva mityādinā /",
  "GSP33yasasi_u:1653": "evaṃ jñātṛjñeyalakṣaṇārthān mā sma paribhavaḥ, na pratikṣiperityarthaḥ /",
  "GSP33yasasi_u:1654": "pratikṣepeṣāṃ kuto na ghaṭate ? tatrāha pratyakṣeṇe , ti /",
  "GSP33yasasi_u:1655": "balavattarapratyakṣapramāṇasaṃrakṣyamāṇā ete na tvadīyasaṃvidaikyānumānānuvartino jñātṛjñeyabhedā ityarthaḥ /",
  "GSP33yasasi_u:1656": "balīyastvaṃ ca pratyakṣasyopajīvyatvena /",
  "GSP33yasasi_u:1657": "artheṣu saṃvidaikyasādhanārthaṃ hi arthānāṃ saṃvidaśca svarūpagrahaṇaṃ tāvadapekṣitam /",
  "GSP33yasasi_u:1658": "tata eva ca mithasteṣāṃ bhedo 'pi siddha iti pratyakṣabādhitamanumānaṃ na pravartata ityarthaḥ /",
  "GSP33yasasi_u:1659": "atra jvālābhedānumānavaiṣamyaprakāro vivṛta ātmasiddhau , tata evānusandheyaḥ // 201 //",
  "GSP33yasasi_u:1660": "tathā hīdamahaṃ vedmītyanyonyānātmanā sphuṭam /",
  "GSP33yasasi_u:1661": "trayaṃ sākṣāccākā stīti saḍharveṣāmātmasākṣikam // 202 //",
  "GSP33yasasi_u:1662": "tathā hi ti /",
  "GSP33yasasi_u:1663": "anyonyānātmanā - parasparabhinnatvena , trayaṃ jñātṛjñeyajñānalakṣaṇapadārthatrayam /",
  "GSP33yasasi_u:1664": "atra śrīparaśarabhaṭṭāryaśrīsūktiranusandheyā ahamidamabhivedmītyātmabittyorvibhede sphurati yadi tadaikyaṃ bāhyamapyekamastu /",
  "GSP33yasasi_u:1665": "pramitirapi mṛṣā syātanmeyamithyātvavāde yadi tadapi saheran dīrdhamasmanmatāyuḥ iti // 202 //",
  "GSP33yasasi_u:1666": "pratyakṣapratipaśraṃ ca nānumānaṃ pravartate /",
  "GSP33yasasi_u:1667": "na hi vahneranuṣṇatvaṃ dravyatvādanumīyate // 203 //",
  "GSP33yasasi_u:1668": "pratyakṣeti /",
  "GSP33yasasi_u:1669": "pratipakṣaṃ - viruddham /",
  "GSP33yasasi_u:1670": "vahneranuṣṇatvānumānamiva pratyakṣabādhitamarthajñātroḥ saṃvidaikyānumānaṃ bhavadīyamiti proktaṃ bhavati // 203 //",
  "GSP33yasasi_u:1671": "kiñca heturviruddho 'yaṃ sahabhāvo dvayoryataḥ /",
  "GSP33yasasi_u:1672": "tavāpi na hi saṃvittiḥ svātmanā saha bhāsate // 204 //",
  "GSP33yasasi_u:1673": "kañci sāhityaṃ bhedaniyataṃ jñānārthayorhetughaṭakaṃ tadabhedasādhane viruddhamityāha kiñce ti /",
  "GSP33yasasi_u:1674": "saṃvitsaṃvidā sahopalabhyata iti hi tavāpi na sammatam /",
  "GSP33yasasi_u:1675": "tatsaṃvidā tatsaṃvidā sahopalabhyamānamarthajātaṃ niyamena tadbhinnameva bhavediti yāvat // 204 //",
  "GSP33yasasi_u:1676": "nīlādyupaplavāpetasvacchacinmātrasantatiḥ /",
  "GSP33yasasi_u:1677": "svāpādau bhāsate , naivamarthaḥ saṃvedanāt pṛthak //",
  "GSP33yasasi_u:1678": "tena saṃvedanaṃ satyaṃ saṃvedyor'thastvasanniti // 205 //",
  "GSP33yasasi_u:1679": "atra śaṅkate nīlādyupaplave ti /",
  "GSP33yasasi_u:1680": "arthoparāgamantarā jñānaṃ bhāsate svāpādau /",
  "GSP33yasasi_u:1681": "naivamartho jñānādvinā kadāpi bhāsate /",
  "GSP33yasasi_u:1682": "tatpratibimbasyevārthajātasyamithyātvaṃ saṃvidi kalpitasyeti bhāvaḥ // 205 //",
  "GSP33yasasi_u:1683": "tadetadaparāmṛṣṭa svavāgbādhasya jalpitam /",
  "GSP33yasasi_u:1684": "sahopalambhaniyamo yenaivaṃ sati hīyate // 206 //",
  "GSP33yasasi_u:1685": "pariharati tadetaditi /",
  "GSP33yasasi_u:1686_0": "arthaṃ vinā saṃvido bhāne tāṃ vinār'thasyāpi bhānaṃ siddhiprāyamiti sahopalambhanirūpabhavaduktahetvasiddhiriti",
  "GSP33yasasi_u:1686_1": "pūrvāparasvavacanavirodhamapi na parāmṛṣṭavān bhavānevaṃvadanniti yāvat // 206 //",
  "GSP33yasasi_u:1687": "yasmādṛte yadābhāti bhāti ya(ta) smādṛte 'pi tat /",
  "GSP33yasasi_u:1688": "ghaṭādṛte 'pi nirbhātaḥ paṭādiva ghaṭaḥ svayam // 207 //",
  "GSP33yasasi_u:1689": "(iti cidadvaitanirāsena mitimātṛmeyabhidāyāthārthyasamarthanam )",
  "GSP33yasasi_u:1690": "( etāvāneva saṃvistiddhibhāga upalabhyate )",
  "GSP33yasasi_u:1691": "iti śrīmadviśiṣṭādvaitasiddhāntapravartanadhurandharaparamācāryaśrīmadbhagavadyāmunamunisamanuga-hīte siddhitraye saṃvitsiddhiḥ //",
  "GSP33yasasi_u:1692": "hetvasiddhimevopapādayati yasmāditi /",
  "GSP33yasasi_u:1693": "nirbhāta iti śatrantātpañcamī /",
  "GSP33yasasi_u:1694": "nirbhātādityarthaḥ /",
  "GSP33yasasi_u:1695": "ghaṭādṛte bhātātatpaṭādṛte bhānaṃ ghaṭasya yathā sidhyati ,",
  "GSP33yasasi_u:1696": "tathār'thaṃ vinābhātājjñānādvinā bhānasarthasya sidhyatīti sahopalambhaniyamo nanīladitaddhiyāṃ sidhyatītyarthaḥ /",
  "GSP33yasasi_u:1697_0": "nanu jñānenaivārthaprakāśasya vācyatvājjñānasya ca svaprakāśatvājjñānabhānaṃ vinārṃ'thabhānaṃ",
  "GSP33yasasi_u:1697_1": "na yujyata iti cedevamapi sahopalambhaniyamo na yujyata eva jñānaviśeṣeṇa jñānasāmānyena vā ,",
  "GSP33yasasi_u:1698": "pūrvatra vyabhicārāt uttaratra paramate 'siddhaśce /",
  "GSP33yasasi_u:1699": "idamartha eva sahopalambhaniyama iti 197 tamaḥ ślokaḥ , sa cātrānusandheya iti prāgevoktam /",
  "GSP33yasasi_u:1700": "evaṃ mitimātṛmeyabhidāyāthātmyaṃ na nihnotuṃ śakyata iti vyavasthāpi tamatreti dhyeyam // 207 //",
  "GSP33yasasi_u:1701": "(vyā 0) granthabhāgo 'grimaḥ kvāpi neta- samupalabhyate /",
  "GSP33yasasi_u:1702": "vyākhyānaṃ vihitaṃ yāvadupalabdhasya sārataḥ //",
  "GSP33yasasi_u:1703": "śrībhāṣyakāravāravaṃśakṛtāvatāraḥ śrībhāṣyabhāvaviśadīkaraṇapravīṇaḥ /",
  "GSP33yasasi_u:1704": "prajñānidhirguruvaro mama bhūtapuryāṃ rāmānujārya urukīrtīrayaṃ samindhe //",
  "GSP33yasasi_u:1705": "tatpādapaṅkajaniṣevaṇalabdhabodhaḥ kṛṣṇāryasaṃjñagurutātapadāśrito 'ham /",
  "GSP33yasasi_u:1706": "aṇṇaṅgarārya iti ca prathitābhidhāno vyākhyābhimāmakaravaṃ prativādibhīkṛta gurupādaprasādena yāmunoktyarṇave tariḥ /",
  "GSP33yasasi_u:1707": "vyakhyeyaṃ vihitā ramyā tuṣṭaye gurupādayoḥ //",
  "GSP33yasasi_u:1708": "yadyatra tu guṇāḥ kecitte tvācāryaprasādajāḥ /",
  "GSP33yasasi_u:1709": "māmakīnāḥ punardeṣā iti dhyeyaṃ vivekibhiḥ //",
  "GSP33yasasi_u:1710": "vacaḥ kusumahāro 'yaṃ śrīvakṣasi samarpyate /",
  "GSP33yasasi_u:1711": "lakṣmīnārāyaṇo 'nena prīyatāṃ puruṣottamaḥ //",
  "GSP33yasasi_u:1712": "ṛtuvyomakhanetrā (2006) ṅke vaikrame 'bde kṛtistviyam /",
  "GSP33yasasi_u:1713": "āṣāḍhapaurṇamāsyāṃ saṃpūrṇā vṛttālaye pure //",
  "GSP33yasasi_u:1714": "iti śrīnagapurī (tirunāṅgūra) divyadeśābhijanena prativādibhayaṅkarācāryānvaya -",
  "GSP33yasasi_u:1715": "bhūṣaṇāvidvadvarya śrīkṛṣṇamācāryākhyācāryavaryarutraratrena catustantrīpā-",
  "GSP33yasasi_u:1716": "rāvarapārīṇadigantaviśrantakīrti-dayāmūrti-śrīmadbhāṣyakāra-",
  "GSP33yasasi_u:1717": "divyavaṃśāvatīrṇa-śrībhūtapurīnivāsarasika-vidvatsārva-",
  "GSP33yasasi_u:1718": "bhoma-hārīta-śrīmadāsūrirāmānujācāryadeśi-",
  "GSP33yasasi_u:1719": "kendracaraṇakamalavarivasyāsaṃmadhigatapadavākya -",
  "GSP33yasasi_u:1720": "pramāṇatantrahṛdayena śrīvaiṣṇavadāsena pra.bha.",
  "GSP33yasasi_u:1721": "aṇṇaṅgarācāryeṇa nyāyavyākaraṇa -",
  "GSP33yasasi_u:1722": "śiromaṇinobhayavedāntaviduṣā",
  "GSP33yasasi_u:1723": "pramītaṃ saṃvitsiddharvyākhyānaṃ",
  "GSP33yasasi_u:1724": "siddhāñjanaṃ saṃpūrṇaṃ",
  "GSP33yasasi_u:1725": "vijayatāntamām //"
}