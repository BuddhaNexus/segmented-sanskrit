{
    "GK16ruyalssu:0": "// śrīḥ //",
    "GK16ruyalssu:1": "alaṅkārasarvasvam namaskṛtya parāṃ vācaṃ devīṃ trividhavigrahām /",
    "GK16ruyalssu:2": "gurvalaṅkārasūtrāṇāṃ vṛttyā tātparyamucyate // RuAss_0 //",
    "GK16ruyalssu:3": "START Bhūmikā iha hi tāvad bhāmahodbhaṭaprabhṛtayaścirantanālaṅkārakārāḥ pratīyamānamarthe vācyopaskārakatayālaṅkārapakṣanikṣitpaṃ manyante /",
    "GK16ruyalssu:4": "tathāhi-paryāyoktāprastutapraśaṃsāsamāsoktyākṣepavyājastutyupameyopamānanvayādau",
    "GK16ruyalssu:5": "vastumātraṃ gamyamānaṃ vācyopaskārakatvena 'svasiddhaye parākṣepaḥparārthe",
    "GK16ruyalssu:6": "svasamarpaṇam' iti yathāyogaṃ dvividhayā bhaṅgyā pratipāditaṃ taiḥ /",
    "GK16ruyalssu:7": "rudraṭenāpi bhāvālaṅkāro dvidhoktaḥ /",
    "GK16ruyalssu:8": "rūpakadīpakāpahnutitulyayogitādāvupamādyalaṅkāro vācyopaskārakatvenoktaḥ /",
    "GK16ruyalssu:9": "utprekṣā tu svayameva pratīyamānā kathitā /",
    "GK16ruyalssu:10": "rasavatpreyaḥprabhṛtau tu rasabhāvādirvācyaśobhāhetutvenoktaḥ /",
    "GK16ruyalssu:11": "taditthaṃ trividhamapi pratīyamānamalaṅkāratayā khyāpitameva /",
    "GK16ruyalssu:12": "vāmanena tu sādṛśyanibandhanāyā lakṣaṇāya vakroktyalaṅkāratvaṃ bruvatā kaściddhvanibhedo 'laṅkāratayaivoktaḥ",
    "GK16ruyalssu:13": "kevalaṃ guṇaviśiṣṭapadaracanātmikā rītiḥ kāvyātmakatvenoktā /",
    "GK16ruyalssu:14": "udbhaṭādibhistu guṇālaṅkārāṇāṃ prāyaśaḥ sāmyameva sūcitam /",
    "GK16ruyalssu:15": "viṣayamātreṇa bhedapratipādanāt /",
    "GK16ruyalssu:16": "saṃghaṭanādharmatvena ceṣṭeḥ /",
    "GK16ruyalssu:17": "tadevamalaṅkārā eva kāvye pradhānamiti prācyānāṃ matam /",
    "GK16ruyalssu:18": "vakroktijīvitakāraḥ punarvaidagdhyabhaṅgībhaṇitisvabhāvāṃ bahuvidhāṃ vakroktimevaprādhānyātkāvyajīvitamuktavān",
    "GK16ruyalssu:19": "vyāpārasya prādhānyaṃ ca [kāvyasya] pratipede /",
    "GK16ruyalssu:20": "abhidhānaprakāraviśeṣā eva cālaṅkārāḥ /",
    "GK16ruyalssu:21": "satyapi tribhede pratīyamāne vyāpārarūpā bhaṇitireva kavisaṃrambhagocaraḥ",
    "GK16ruyalssu:22": "upacāravakratādibhiḥ samasto dhvaniprapañcaḥ svīkṛtaḥ /",
    "GK16ruyalssu:23": "kevalamuktivaicitryajīvitaṃ kāvyaṃ, na vyaṅgyārthajīvitamiti tadīyaṃ",
    "GK16ruyalssu:24": "darśanaṃ vyavasthitam /",
    "GK16ruyalssu:25": "bhaṭṭanāyakena tu vyaṅgyavyāpārasya prauḍhoktyābhyupagatasya kāvyaṃśatvaṃ bruvatā nyagbhāvitaśabdārthasvarūpasya vyāpārasyaiva prādhānyamuktam /",
    "GK16ruyalssu:26": "tatrāpyabhidhābhāvakatvalakṣaṇavyāpāradvayottīrṇo rasacarvaṇātmā bhogāparaparyāyovyāpāraḥ prādhānyena viśrāntisthānatayāṅgīkṛtaḥ /",
    "GK16ruyalssu:27": "dhvanikāraḥ punarabhidhātātparyalakṣaṇākhyavyāpāratrayottīrṇasya dhvananadyotanādiśabdābhidheyasya vyañjanavyāpārasyāvaśyābhyupagamyatvād vyāpārasya ca vākyārthatvābhāvād vākyārthasyaiva ca vyāṅgyarūpasya",
    "GK16ruyalssu:28": "guṇālaṅkāropaskartavyatvena prādhānyād viśrāntidhāmatvādātmatvaṃ sidhdāntitavān /",
    "GK16ruyalssu:29": "vyāpārasya viṣayamukhena svaruṇpratilambhāt tatprādhānyena prādhānyāt svarūpeṇa vicāryatvābhāvād viṣayasyaiva samagrabharasahiṣṇutvam /",
    "GK16ruyalssu:30": "tasmād viṣaya eva vyaṅgyanāmā jīvitatvena vaktavyaḥ,yasya",
    "GK16ruyalssu:31": "guṇālaṅkārakṛtacārutvaparigrahasābhrājyam /",
    "GK16ruyalssu:32": "rasādayastu jīvitabhūtā nālaṅkāratvenavācyāḥ /",
    "GK16ruyalssu:33": "alaṅkārāṇāmupaskārakatvād,rasādīnāṃ ca prādhānyenopaskāryatvāt /",
    "GK16ruyalssu:34": "tasmād vyaṅgya eva vākyārthībhūtaḥ kāvyajīvitamityeṣa eva pakṣo vākyārthavidāṃ sahṛdayānāmāvarjakaḥ",
    "GK16ruyalssu:35": "vyañjanavyāpārasya sarvairanapahnutatvāt tadāśrayeṇa ca pakṣāntarasyāpratiṣṭānāt /",
    "GK16ruyalssu:36": "yattu vyaktivivekakāro vācyasya pratīyamānaṃ prati liṅgatayā vyañjanasyānumānāntarbhāvamākhyat tad vācyasya pratīyamānena saha tādāpmyatadutpattyabhāvādavicāritābhidhānam /",
    "GK16ruyalssu:37": "tadetatkuśāgradhiṣaṇaiḥ kṣodanīyamatigahanamiti neha pratanyate /",
    "GK16ruyalssu:38": "astiṃ tāvad vyaṅgyaniṣṭo vyañjanavyāpāraḥ /",
    "GK16ruyalssu:39": "tatra vyaṅgyasya prādhānyāprādhānyābhyāṃ dhvaniguṇībhūtavyaṅgyākhyau dvau kāvyabhedau /",
    "GK16ruyalssu:40": "vyaṅgyasyāsphuṭatve 'laṅkārattvena citrākhyaḥ kāvyabhedastṛtīyaḥ /",
    "GK16ruyalssu:41": "tatrottamo dhvaniḥ /",
    "GK16ruyalssu:42": "tasya lakṣaṇābhidhāmūlatvenāvivakṣitavācyavivakṣitānyaparavācyavivakṣitānyaparavācyākhyau dvau bhedau /",
    "GK16ruyalssu:43": "ādyo 'pyarthāntarasaṃkramasaṃsalakṣyakramitavācyātyāntatiraskṛtavācyatvena",
    "GK16ruyalssu:44": "dvividhaḥ /",
    "GK16ruyalssu:45": "dvitīyo 'pyasaṃlakṣyakramasaṃlakṣyakramavyaṅgyatayā dvividhaḥ /",
    "GK16ruyalssu:46": "lakṣaṇāmūlaḥ śabdaśaktimūlo vastudhvaniḥ,asaṃlakṣyakramavyaṅgyaḥ",
    "GK16ruyalssu:47": "arthaśaktimūlo rasādidhvaniḥ /",
    "GK16ruyalssu:48": "saṃlakṣyakramavyaṅgyaḥ śabdārthobhayaśaktimūlo vastudhvaniralaṅkāradhvaniśceti /",
    "GK16ruyalssu:49": "tatra rasādidhvaniralaṅkāramañjaryāṃ darśitaḥ, kāvyasya śṛṅgārapradhānatvāt /",
    "GK16ruyalssu:50": "śiṣṭastu yathāvasaraṃ tatraiva vibhaktaḥ /",
    "GK16ruyalssu:51": "guṇībhūtavyaṅgyo vācyāṅgatvādibhedairyathāsaṃbhavaṃ samāsoktyādau darśitaḥ",
    "GK16ruyalssu:52": "START Sūtra 1:",
    "GK16ruyalssu:53": "citraṃ tu śabdārthāṃlakārasvabhāvatayā bahutaraprabhedam /",
    "GK16ruyalssu:54": "tathā hi-",
    "GK16ruyalssu:55": "ihārthapaunaruktyaṃ śabdapaunaruktyaṃ śabdārthapaunaruktyaṃ ceti trayaḥ paunaruktyaprakārāḥ ādau paunaruktyaprakāraravacanaṃ vakṣyamāṇālaṅkārāṇāṃ kakṣāvibhāgaghaṭanārtham /",
    "GK16ruyalssu:56": "arthāpekṣayā śabdasya pratītāvantaraṅgatve 'pi",
    "GK16ruyalssu:57": "prathamamarthatadharmanirdeśaścirantanaprasiddhyā punaruktakavadābhāsasya pūrvaṃ lakṣaṇārthaḥ",
    "GK16ruyalssu:58": "ihaśabdaḥ pratthāne /",
    "GK16ruyalssu:59": "itiśabdaḥ prakāre, triśabdādeva saṃkhyāparisamātpisiddheḥ /",
    "GK16ruyalssu:60": "START Sūtra 2:",
    "GK16ruyalssu:61": "tatrārthapaunaruktyaṃ praruḍhaṃ doṣaḥ // RuAss_2 //",
    "GK16ruyalssu:62": "praruḍhāpraruḍhatvena dvaividhyam /",
    "GK16ruyalssu:63": "prathamaṃ heyavacanamupādeye viśrāntyartham /",
    "GK16ruyalssu:64": "tatreti trayanirdhāraṇe /",
    "GK16ruyalssu:65": "yathāvabhāsanaviśrāntiḥ prarohaḥ /",
    "GK16ruyalssu:66": "START Sūtra 3:",
    "GK16ruyalssu:67": "āmrukhāvabhāsanaṃ punaḥ punaruktavadābhāsam // RuAss_3 //",
    "GK16ruyalssu:68": "āmukhagrahaṇaṃ paryavasāne 'nyathātvapratipattyartham /",
    "GK16ruyalssu:69": "lakṣyanirdeśe nāpuṃsakaḥ saṃskāro laukikālaṅkāravaidharyeṇa kāvyālaṅkāraṇāmalaṅkāryaṃpāratantryadhvananārthaḥ",
    "GK16ruyalssu:70": "arthapaunaruktyādevārthīśritatvādarthālaṅkāratvaṃ jñeyam /",
    "GK16ruyalssu:71": "prabhedāstu vistarabhayānnocyante /",
    "GK16ruyalssu:72": "udāharaṇaṃ madīye śrīkaṇṭhastave yathā-",
    "GK16ruyalssu:73": "“ahīnabhujagādhīśavapurvalayakaṅkuṇam /",
    "GK16ruyalssu:74": "śailādinandicaritaṃ kṣatakandarpadarpakam //",
    "GK16ruyalssu:75": "vṛṣapuṅgavalakṣmāṇaṃ śikhipāvakalocanam /",
    "GK16ruyalssu:76": "sasarvamaṅgalaṃ naumi pārvatīsakhamīśvaram” //",
    "GK16ruyalssu:77": "'dīruṇaḥ kāṣṭhato jāto bhasmabhūtikaraḥ paraḥ /",
    "GK16ruyalssu:78": "raktaśoṇārciruccaṇḍaḥ pātu vaḥ pāvakaḥ śikhī' //",
    "GK16ruyalssu:79": "bhujaṅgakuṇḍalī vyaktaśāśiśubhrāṃśuśītaguḥ /",
    "GK16ruyalssu:80": "jagantyapi sadāpāyādavyāccetoharaḥ śivaḥ” //",
    "GK16ruyalssu:81": "START Sūtra 4:",
    "GK16ruyalssu:82": "śabdapaunaruktyaṃ vyañjanamātrapaunaruktyaṃ svaravyañjanasamudāyapaunaruktyaṃ ca // RuAss_4",
    "GK16ruyalssu:83": "alaṃkāraprastāve kevalaṃ svarapaunaruktyamacārutvānna gaṇyate iti dvaividhyameva /",
    "GK16ruyalssu:84": "START Sūtra 5:",
    "GK16ruyalssu:85": "saṃkhyāniyame pūrvaṃ chekānuprāsaḥ // RuAss_5 //",
    "GK16ruyalssu:86": "dvayorvyañjanasamudāyayoḥ parasparamanaikadhā sādṛśyaṃ saṃkhyāniyamaḥ /",
    "GK16ruyalssu:87": "pūrvaṃ vyañjamasamudāyāśritaṃ yathā-",
    "GK16ruyalssu:88": "'kiṃ nāma dardura duradhyavasāya sāyaṃ kāyaṃ nipīḍya ninadaṃ kuruṣe ruṣeva",
    "GK16ruyalssu:89": "etāni kelirasitāni sitacchadānāmākarṇya kārṇamadhurāṇi na lajjito 'si' //",
    "GK16ruyalssu:90": "atra sāyaṃśabdenāsyālaṅkārasya yakāramātrasādṛśyāpekṣayā vṛttyanuprāsena sahaikābhidhānalakṣaṇaḥ saṃkaraḥ /",
    "GK16ruyalssu:91": "chekā vidagdhāḥ /",
    "GK16ruyalssu:92": "START Sūtra 6:",
    "GK16ruyalssu:93": "anyathā tu vṛttyatanuprāsaḥ // RuAss_6 //",
    "GK16ruyalssu:94": "kevalavyañjanamātrasādṛśyamekadhā samudāyasādṛśyaṃ tryādīnāṃ ca parasparasādṛśyamānyathābhāvaḥ",
    "GK16ruyalssu:95": "vṛttistu rasaviṣayo vyāpāraḥ /",
    "GK16ruyalssu:96": "tadvatī punarvarṇaracanehavṛttiḥ /",
    "GK16ruyalssu:97": "sa ca paruṣakomalamadhyamavarṇārabdhatvāttridhā /",
    "GK16ruyalssu:98": "tadupalakṣito 'yamanuprāsaḥ /",
    "GK16ruyalssu:99": "yathā-",
    "GK16ruyalssu:100": "'āṭopena paṭīyayasā yadapi sā vāṇī kaverāmukhe khelantī prathame tathāpi kurute no sanmanorañjanam",
    "GK16ruyalssu:101": "na syādyāvadamandasundaraguṇālaṅkārajhaṅkāritaḥ saprasyandilasāyanarasāsārānusārī rasaḥ' //",
    "GK16ruyalssu:102": "yathā vā-",
    "GK16ruyalssu:103": "'sahyāḥ pannagaphūtkṛtānalaśikhā nārācapālyo 'pi vā rākendoḥ kiraṇā",
    "GK16ruyalssu:104": "viṣadravamuco varṣāsu vā vāyavaḥ /",
    "GK16ruyalssu:105": "na tvetāḥ saralāḥ sitāsitarucaḥ sācīkṛtāḥ sālasāḥ sākūtāḥ samadāḥ kuraṅgakadṛśāṃ mānānuvidhdā dṛśaḥ' //",
    "GK16ruyalssu:106": "START Sūtra 7:",
    "GK16ruyalssu:107": "svaravyañjamasamudāyapaunaruktyaṃ yamakam // RuAss_7 //",
    "GK16ruyalssu:108": "atra kvacidbhinnārthatvaṃ kvicidabhinnārthatvaṃ kacidekasyānarthakatvamaparasya sārthakatvamiti saṃkṣepataḥ prakāratrayam",
    "GK16ruyalssu:109": "yathā-",
    "GK16ruyalssu:110": "'yo yaḥ paśyati tannetre rucire vanajāyate /",
    "GK16ruyalssu:111": "tasya tasyānyanetreṣu rucireva na jāyate' //",
    "GK16ruyalssu:112": "idaṃ sārthakatve /",
    "GK16ruyalssu:113": "evamanyajjheyam /",
    "GK16ruyalssu:114": "START Sūtra 8:",
    "GK16ruyalssu:115": "“śabdārthapaunaruktyāṃ praruḍhaṃ doṣaḥ” // RuAss_8 //",
    "GK16ruyalssu:116": "praruḍhagrahaṇaṃ vakṣyamāṇaprabhedavailakṣaṇyārtham /",
    "GK16ruyalssu:117": "yadāhuḥ-'śabdārthayoḥ punarvacanaṃ punaruktamanyatrānuvādāt' /",
    "GK16ruyalssu:118": "iti /",
    "GK16ruyalssu:119": "START Sūtra 9:",
    "GK16ruyalssu:120": "'tātparyabhedavattu lāṭānuprāsaḥ' // RuAss_9 //",
    "GK16ruyalssu:121": "tātparyamanyaparatvam /",
    "GK16ruyalssu:122": "tadeva bhidyate, na śabdārtha-svarūpam /",
    "GK16ruyalssu:123": "yathā-",
    "GK16ruyalssu:124": "'tālā jaanti guṇā jālā de sahiaehiṃ gheppanti /",
    "GK16ruyalssu:125": "raikiraṇāṇugāhiāiṃ hāenti kamalāiṃ kamalāiṃ' //",
    "GK16ruyalssu:126": "['tadā jāyante guṇāḥ yadā te sahṛdayairgṛyairgṛhyante /",
    "GK16ruyalssu:127": "ravikiraṇānugṛhītāni bhavanti kamalāni kamalāni'] //",
    "GK16ruyalssu:128": "'brūmaḥ kiyannaya kathañcana kālamalpam atrābjapatranayane nayane nimīlya",
    "GK16ruyalssu:129": "hemāmbujaṃ taruṇi tattarasāpahṛtya devadviṣo 'yamahamāgata ityavehi' //",
    "GK16ruyalssu:130": "ityādau vibhakttayāderapaunaruktye 'pi",
    "GK16ruyalssu:131": "bahutaraśabdārthapaunaruktyāllāṭānuprāsatvameva /",
    "GK16ruyalssu:132": "'kāśāḥ kāśā ivābhānti sarāṃsīva sarāṃsi ca /",
    "GK16ruyalssu:133": "cetāṃsyācikṣipuryūnāṃ nimragā nimragā iva' //",
    "GK16ruyalssu:134": "ityādāvananvayena sahāsyaikābhidhānalakṣaṇo na saṃkaraḥ /",
    "GK16ruyalssu:135": "anyonyāpekṣayā śabdārthagatatvenārthamātragatatvena ca vyavasthikerbhinnaviṣayatvāt /",
    "GK16ruyalssu:136": "'ananvaye ca śabdaikyamaucityādānuṣaṅgikam /",
    "GK16ruyalssu:137": "asmiṃstu lāṭānuprāse sākṣādeva prayojakam' //",
    "GK16ruyalssu:138": "START Sūtra 10:",
    "GK16ruyalssu:139": "tadevaṃ paunaruktye pañcālaṅkārāḥ // RuAss_10 //",
    "GK16ruyalssu:140": "nigadavyākhyātametat /",
    "GK16ruyalssu:141": "START Sūtra 11:",
    "GK16ruyalssu:142": "varṇānāṃ khaṅgādyakṛtihetutve citram // RuAss_11 //",
    "GK16ruyalssu:143": "paunaruktakyaprastāve sthānaviśeṣaśliṣṭavarṇapaunaruktyātmakaṃ citravacanam /",
    "GK16ruyalssu:144": "yadyapi lipyakṣarāṇāṃ khaṅgādisaṃniveśaviśiṣṭatvaṃ tathāpi śrotrākāśasamavetavarṇātmakaśabdābhedena teṣāṃ loke pratītervācakaśabdālaṅkāro 'yam /",
    "GK16ruyalssu:145": "ādiprahaṇād yathāvyutpattisaṃbhavaṃ padmabandhādiparigrahaḥ /",
    "GK16ruyalssu:146": "yathā-",
    "GK16ruyalssu:147": "'bhāsate pratibhāsāra rasābhātā hatāvibhā /",
    "GK16ruyalssu:148": "bhāvitātmāśubhāvāde devābhā bata sabhā' //",
    "GK16ruyalssu:149": "eṣo 'ṣṭadalapadmabanadhaḥ /",
    "GK16ruyalssu:150": "atra digdaleṣu nirgamapraveśābhyāṃ śliṣṭākṣaratvam /",
    "GK16ruyalssu:151": "vivigdaleṣu tvanyathā /",
    "GK16ruyalssu:152": "karṇikākṣaraṃ tu śliṣṭameva /",
    "GK16ruyalssu:153": "START Sūtra 12:",
    "GK16ruyalssu:154": "upamānopameyayoḥ sādharmye bhedābhedatulyatve upamā // RuAss_12 //",
    "GK16ruyalssu:155": "arthālaṅkāraprakaraṇamidam /",
    "GK16ruyalssu:156": "upamānopameyayorityapratītopamānopameyaniṣedhārtham /",
    "GK16ruyalssu:157": "sādhrmye trayaḥ prakārāḥ /",
    "GK16ruyalssu:158": "bhedaprādhānyaṃ vyatirekādivat /",
    "GK16ruyalssu:159": "abhedaprādhānyaṃ rūpakādivat /",
    "GK16ruyalssu:160": "dvayostulyatvaṃ yathāsyām /",
    "GK16ruyalssu:161": "yadāhuḥ-'yatra kiñcitsāmānyaṃ kaściñca viśeṣaḥ sa viṣayaḥ sadṛśatāyāḥ' iti",
    "GK16ruyalssu:162": "upamaivanekaprakāravaicitryeṇānekālaṅkārabūjabhūteti prathamaṃ nirdiṣṭā /",
    "GK16ruyalssu:163": "asyāśca pūrṇālutpātvabhedāñcirantanairbahuvidhanvamuktam /",
    "GK16ruyalssu:164": "tatrāpi sādhāraṇadharmsya kvacidanurāgāmitayaikarūpyeṇa nirdeśaḥ,",
    "GK16ruyalssu:165": "kvacidvastuprativastubhāvena pṛthaṅnirdeśaḥ /",
    "GK16ruyalssu:166": "pṛthaṅnirdeśe ca saṃbandhibhedamātraṃ prativastūpamāvat,",
    "GK16ruyalssu:167": "bimbapratibimbabhāvo vā dṛṣṭāntavat /",
    "GK16ruyalssu:168": "krameṇodāharaṇam -",
    "GK16ruyalssu:169": "'praṅāmahatyā śikhayeva dīpastrimārgeva trividasya mārgaḥ /",
    "GK16ruyalssu:170": "saṃskāravatyeva girā manīṣī tayā sa pūtaśca vibhūṣitaśca' //",
    "GK16ruyalssu:171": "'yāntyā muhurvalitakandharamānanaṃ tadāvṛttavṛntaśatapatranibhaṃ vahantyā",
    "GK16ruyalssu:172": "digdho 'mṛtena ca viṣeṇa ca pakṣmalākṣyā gāḍhaṃ nikhāta iva me hṛdaye",
    "GK16ruyalssu:173": "kaṭākṣaḥ' //",
    "GK16ruyalssu:174": "atra valutatvāvṛttatve saṃbandhibhedādbhinne /",
    "GK16ruyalssu:175": "dharmyabhiprāyeṇa tu bimbapratibimbatvameva /",
    "GK16ruyalssu:176": "'pāṇḍyo 'yamaṃsārpitalambahāraḥ kḷtpāṅgarāgo haricindanena /",
    "GK16ruyalssu:177": "ābhāti bālātaparaktasānuḥ sanirjharodgara ivādrirājaḥ' //",
    "GK16ruyalssu:178": "atra hārāṅkarāgayornirjharabālātapau pratibimbatvena nirdiṣṭau /",
    "GK16ruyalssu:179": "START Sūtra 13:",
    "GK16ruyalssu:180": "ekasyaivopamānopameyatve 'nanvayaḥ // RuAss_13 //",
    "GK16ruyalssu:181": "vācyābhiprāyeṇa pūrvaṃrūpānugamaḥ /",
    "GK16ruyalssu:182": "ekasya tu viruddhadharmasaṃsargo dvitīyasavrahyacārinivṛttyarthaḥ /",
    "GK16ruyalssu:183": "ata evānanvaya iti yogo 'pyatra saṃbhravati /",
    "GK16ruyalssu:184": "yathā-",
    "GK16ruyalssu:185": "'yuddhe 'rjuno 'rjuna iva prathitapratāpo bhīmo 'pi bhīma iva vairiṣu",
    "GK16ruyalssu:186": "bhīmakarmā /",
    "GK16ruyalssu:187": "nyagrodhavartinamayādhipatiṃ kuruṇāmutprāsanārthamiva jagmaturādareṇa' //",
    "GK16ruyalssu:188": "START Sūtra 14:",
    "GK16ruyalssu:189": "dvayoḥ paryāyeṇa tasminnupameyopamā // RuAss_14 //",
    "GK16ruyalssu:190": "tacchabdenopamānopameyatvapratyavamarśaḥ /",
    "GK16ruyalssu:191": "paryāyo yaugapadyābhāvaḥ /",
    "GK16ruyalssu:192": "ata evātra vākyabhedaḥ /",
    "GK16ruyalssu:193": "iyaṃ ca dharmasya sādhāraṇye vastuprativastunirdeśe ca dvidhā /",
    "GK16ruyalssu:194": "ādye yathā-",
    "GK16ruyalssu:195": "'khamiva jalaṃ jalamiva khaṃ haṃsaścandra iva haṃsa iva candraḥ /",
    "GK16ruyalssu:196": "kumudākārāstārāstārākārāṇi kumudāni' //",
    "GK16ruyalssu:197": "dvitīye yathā-",
    "GK16ruyalssu:198": "'sacchāyābhbhojavadanāḥ sacchāyavadanāmbujā /",
    "GK16ruyalssu:199": "vāpyo 'ṅganā ivābhānti yatra vāpya ivāṅganāḥ' //",
    "GK16ruyalssu:200": "START Sūtra 15:",
    "GK16ruyalssu:201": "sadṛśānubhavād vastvantarasmṛtiḥ smaraṇam // RuAss_15 //",
    "GK16ruyalssu:202": "vastvantaraṃ sadṛśameva /",
    "GK16ruyalssu:203": "avinābhāvābhāvānnānumānam /",
    "GK16ruyalssu:204": "yathā-",
    "GK16ruyalssu:205": "'atiśayitasurāsuraprābhāvaṃ śiśumavalokya tathaiva tulyarūpam /",
    "GK16ruyalssu:206": "kuśikasutamakhadviṣāṃ pramāthe dhṛtadhanuṣaṃ raghunandanaṃ smarāmi' //",
    "GK16ruyalssu:207": "sādṛśyaṃ vinā tu smṛtirnāyamalaṅkāraḥ /",
    "GK16ruyalssu:208": "yachā-",
    "GK16ruyalssu:209": "'atrānugodaṃ mṛgayānivṛttastaraṅgavātena vinītakhedaḥ /",
    "GK16ruyalssu:210": "rahastvadutsaṅganiṣaṇṇāmūrdhā smarāmi vānīragṛheṣu sutpaḥ' //",
    "GK16ruyalssu:211": "atra ca kartṛviśeṣaṇānāṃ smartavyadaśābhāvitve smatṛdaśābhāvitvamasamīcīnam /",
    "GK16ruyalssu:212": "preyolaṅkārasya tu sādṛśyavyatiriktanimittotthāpitā smṛtirviṣayaḥ /",
    "GK16ruyalssu:213": "yathā",
    "GK16ruyalssu:214": "'aho kope 'pi kāntaṃ mukham' iti /",
    "GK16ruyalssu:215": "tatrāpi vibhāvādyāgūritatvena svaśabdamātrapratipādyātve yathā-",
    "GK16ruyalssu:216": "'atrānugādam' ityādi /",
    "GK16ruyalssu:217": "'yairdṛṣṭo 'si tadā lalāṭapatitaprāsaprahāro yudhi",
    "GK16ruyalssu:218": "sphītāsṛkstrutipāṭalīkṛtapurobhāgaḥ parān pātayan /",
    "GK16ruyalssu:219": "teṣāṃ duḥsahakāmadehadahanaprodbhatanetrānala- jvālālībharabhāsvare smaripāvastaṃ gataṃ kautukam'",
    "GK16ruyalssu:220": "ityādau sadṛśavastvantarānubhave 'śakyavastvantarakaraṇātmā",
    "GK16ruyalssu:221": "viśeṣālaṅkāraḥ, kāraṇasya kriyāsāmānyātmano darśine 'pi saṃbhavāt /",
    "GK16ruyalssu:222": "matāntare kāvyaliṅgametat /",
    "GK16ruyalssu:223": "tadete sādṛśyāśrayeṇa bhedābhedatulyatvenālaṅkārā nirṇītāḥ” /",
    "GK16ruyalssu:224": "START Sūtra 16:",
    "GK16ruyalssu:225": "abhedaprādhānye ārope āropaviṣayānapahnave rūpakam // RuAss_16 //",
    "GK16ruyalssu:226": "abhedasya prādhānyādbhedasya vastutaḥ sadbhāvaḥ /",
    "GK16ruyalssu:227": "anyatrānyāvāpa āropaḥ /",
    "GK16ruyalssu:228": "tasya viṣayaviṣayyavaṣṭabdhatvādviṣayasyāpahnave 'pahnutiḥ /",
    "GK16ruyalssu:229": "anyathā tu viṣayiṇā viṣayasya rūpavataḥ karaṇādrūpakam /",
    "GK16ruyalssu:230": "sādharmye tvanugatameva /",
    "GK16ruyalssu:231": "yadāhuḥ-",
    "GK16ruyalssu:232": "'upamaiva turobhūtabhedā rūpakamiṣyate' iti āropādabhede 'dhyavasāyaḥ",
    "GK16ruyalssu:233": "prakṛṣyate iti paścāttanmūlālaṅkāravibhāgaḥ /",
    "GK16ruyalssu:234": "idaṃ tu niravayavaṃ sāvayavaṃ paramparitamiti trividham /",
    "GK16ruyalssu:235": "ādyaṃ kevalaṃ māvārūpakañcate dvidhā /",
    "GK16ruyalssu:236": "dvitīyaṃ samastavastuviṣayamekadeśavivarti ceti dvidhaiva /",
    "GK16ruyalssu:237": "tṛtīyaṃ śliṣṭaśabdanibandhanatvena dvividhaṃ satpratyekaṃ kevalamālārūpakatvāccaturvidham",
    "GK16ruyalssu:238": "tadevamaṣṭau rūpakabhedāḥ /",
    "GK16ruyalssu:239": "anye tū pratyekaṃ vākyoktasamāsoktādibhedāḥ saṃbhavanti te 'nyato",
    "GK16ruyalssu:240": "draṣṭavyāḥ /",
    "GK16ruyalssu:241": "krameṇa yathā-",
    "GK16ruyalssu:242": "'dāse kṛtāgāsi bhavatyucitaḥ prabhūṇāṃ pādaprahāra iti sundari nāsmi dūye /",
    "GK16ruyalssu:243": "udyatkaṭhorapulakāṅkurakaṇṭakāgrair- yatkhidyate tava padaṃ nanu sā vyathā",
    "GK16ruyalssu:244": "me' //",
    "GK16ruyalssu:245": "'pīyūṣaprasṛtirnavā makhabhujāṃ dātraṃ tamolūnaye",
    "GK16ruyalssu:246": "svargaṅgāvimanaskakokavadanastrastā mṛṇālīlate /",
    "GK16ruyalssu:247": "dvirbhāvaḥ smarakārmukasya kimapi prāṇeśvarīsāgasā- māśātanturudañcati pratipadi prāleyabhānostanuḥ'",
    "GK16ruyalssu:248": "'vistāraśālini nabhastalapattrapātre kundojjvalaprabha-bha",
    "GK16ruyalssu:249": "saṃcayabhūribhaktam /",
    "GK16ruyalssu:250": "gaṅgātaraṅgaghanamāhiṣadugdhadigdhaṃ jagdhaṃ mayā narapate kalikālakarṇa'",
    "GK16ruyalssu:251": "'ābhāti te kṣitibhṛtaḥ kṣaṇadāprabheyaṃ nistriṃśamāṃsalatamālavanāntalekhā",
    "GK16ruyalssu:252": "indutviṣo yudhi haṭhena tavārikīrtī- rānīya yatra ramate taruṇaḥ pratāpaḥ'",
    "GK16ruyalssu:253": "kṣitibhṛta ityatra śliṣṭaṃ padam /",
    "GK16ruyalssu:254": "paramparitam-",
    "GK16ruyalssu:255": "'kiṃ padmamya ruciṃ na hanti nayanānandaṃ vidhatte na vā vṛddhiṃ vā jhaṣaketanasya kurute nālokamātreṇa kim /",
    "GK16ruyalssu:256": "vaktrendau tava satyayaṃ yadaparaḥ śītāṃśurabhyudgato darpaḥ syādamṛtena cidiha tadapyastyeva bimbādhare' //",
    "GK16ruyalssu:257": "atra vaktrendurūpaṇahetukamadharāmṛtasya pīyūṣeṇa śliṣṭaśabdaṃ rūpaṇam /",
    "GK16ruyalssu:258": "'vidvanmānasahaṃsa vairikamasāsaṃkocadītpadyute durgāmārgaṇanīlalohita samitsvīkāravaiśvānara",
    "GK16ruyalssu:259": "satyaprītividhānadakṣa vijayaprāgbhāvabhīma prabho sāmrājyaṃ varavīra vatsaraśataṃ vairiñcamuccaiḥ kriyāḥ' //",
    "GK16ruyalssu:260": "atra tvameva haṃsa ityāropaṇapūrvako mānasameva mānasamityādyāropa iti śliṣṭaśabdaṃ mālāparamparitam",
    "GK16ruyalssu:261": "'yāmi manovākkāyaiḥ śaraṇaṃ karuṇātmakaṃ jagannākhatham /",
    "GK16ruyalssu:262": "janmajarāmaraṇārṇavataraṇataraṇḍaṃ harāṅghriyugam' //",
    "GK16ruyalssu:263": "'paryaṅko rājalakṣmyā haritamaṇimayaḥ pauruṣābdhestaraṅgo",
    "GK16ruyalssu:264": "bhragnapratyarthivaṃśolvaṇavijayakaristyāmadānāmbupaṭṭaḥ /",
    "GK16ruyalssu:265": "saṅgrāmatrāsatāmyanmuralapatiyaśohaṃsanīlāmbuvāhaḥ khaṅgaḥ kṣmāsauvidallaḥ samiti vijayate mālavākhaṇḍalasya' //",
    "GK16ruyalssu:266": "atra kṣmāsauvidalla iti paramparitamapyekadeśavivarti /",
    "GK16ruyalssu:267": "evamādayo 'nye 'pi bhedā leśataḥ sūcitā eva /",
    "GK16ruyalssu:268": "idaṃ vaidharmyeṇāpi dṛśyate /",
    "GK16ruyalssu:269": "yathā-",
    "GK16ruyalssu:270": "'saujanyāmbumarusthalī sucaritālekhyadyubhittirguṇa- jyotsnākṛṣṇacaturdaśī saralatayogaśvapucchacchaṭā",
    "GK16ruyalssu:271": "yaireṣāpi durāśayā kaliyuge rājāvalī sevitā teṣāṃ śūlini bhaktimātrasulabhe sevā kiyatkauśalam'",
    "GK16ruyalssu:272": "atra cāropyamāṇasya dharmitvādāviṣṭaliṅgasaṃkhyātve 'pi kvacitsvato",
    "GK16ruyalssu:273": "'saṃbhavatsaṃkhyāyogasyāpi viṣayasaṃkhyātvam pratyekamāropāt /",
    "GK16ruyalssu:274": "yathā - 'kvacijjaṭāvalkalāvalambinaḥ kapolā dāvāgrayaḥ' ityādau /",
    "GK16ruyalssu:275": "na hi kapilamunerbahutvam /",
    "GK16ruyalssu:276": "'bhramimaratimalasahṛdayatāṃ pralayaṃ mūrcche tamaḥ śarīrasādam /",
    "GK16ruyalssu:277": "maraṇaṃ ca jaladabhujagajaṃ prasahya kurute viṣaṃ viyoginīnām' //",
    "GK16ruyalssu:278": "ityatra niyatasaṃkhyākakāryaviśeṣotthāpito garalārthaprabhāvito viṣaśabde śleṣa eva /",
    "GK16ruyalssu:279": "jaladabhujagajamiti rūpakasādhakamiti pūrve siddhatvābhāvānna tannicanvanaṃ viṣaśabde śliṣṭaśabdaṃ paramparitamiti śleṣa evātretyāhuḥ /",
    "GK16ruyalssu:280": "START Sūtra 17:",
    "GK16ruyalssu:281": "āropyamāṇasya prakṛtopayogitve pariṇāmaḥ // RuAss_17 //",
    "GK16ruyalssu:282": "āropyamāṇaṃ rūpake prakṛtopayogitvābhāvātprakṛtoparañjakatvenaiva kevalenānvayaṃ bhajate pariṇāme tu prakṛtātmatayā āropyamāṇasyopayoga iti prakṛtamāropyamāṇarūpatvena pariṇamiti /",
    "GK16ruyalssu:283": "āgamānugamavigamakhyātyabhāvātsāṃkhyīyapariṇāmavaisakṣaṇyam /",
    "GK16ruyalssu:284": "tasya sāmānādhikaraṇyavaiyadhikaraṇyaprayogād dvaividhyam /",
    "GK16ruyalssu:285": "ādyo yathā-",
    "GK16ruyalssu:286": "'tīrvā bhūteśamaulistrajamamaradhunīmātmanāsau tṛtīya- stasmai saumitrimaitrīmayamupahṛtavānātaraṃ nāvikāya /",
    "GK16ruyalssu:287": "vyāmagrāhyastanībhiḥ śabarayuvatibhiḥ kautukodañcadakṣaṃ kṛcchrādanvīyamānastvaritamaya giriṃ citrakūṭaṃ pratasthe' //",
    "GK16ruyalssu:288": "atra saumittrimaittrī prakṛtā āropyamāṇasamānādhikaraṇātararūpatvena pariṇatā /",
    "GK16ruyalssu:289": "ātarasya maittrīrūpatayā prakṛte upayogāt /",
    "GK16ruyalssu:290": "tadatra yathā samāsoktāvāronyamāṇaṃ prakṛtopayogi taccāropaviṣayātmatayā tatra sthitam, ata eva tatra tadvyavahārasamāropaḥ evamihāpi jñeyam,",
    "GK16ruyalssu:291": "kevalaṃ tatra viṣayasyaiva prayogaḥ, viṣayiṇo gamyamānatvāt /",
    "GK16ruyalssu:292": "iha tu dvayorapyabhidhānam, tādātmyāt tu tayoḥ pariṇāmitvam /",
    "GK16ruyalssu:293": "dvitīyo yathā-",
    "GK16ruyalssu:294": "'atha paktrimatāmupeyivadbhiḥ sarasairvakrapathāśritairvacobhiḥ /",
    "GK16ruyalssu:295": "kṣitibharturupāyānaṃ cakāra prathamaṃ tatparatasturaṅgamādyaiḥ' //",
    "GK16ruyalssu:296": "rājasaṃghaṭane tūpāyanamucitam /",
    "GK16ruyalssu:297": "taccātra vacorūpamiti vacasāṃ vyadhikaraṇopāyanarūpatvena pariṇāmaḥ /",
    "GK16ruyalssu:298": "START Sūtra 18:",
    "GK16ruyalssu:299": "viṣayasya saṃdihyamānatve saṃdehaḥ // RuAss_18 //",
    "GK16ruyalssu:300": "'abhedaprādhānye āropa ityeva /",
    "GK16ruyalssu:301": "viṣayaḥ prakṛto 'rtaḥ, yadbhittitvenāprakṛtaḥ saṃdihyate /",
    "GK16ruyalssu:302": "aprakṛte saṃdehe viṣayo 'pi saṃdihyata eva /",
    "GK16ruyalssu:303": "tena prakṛtāprakṛtagatatvena kavipratibhotthāpite saṃdehe saṃdehālaṅkāraḥ'",
    "GK16ruyalssu:304": "sa ca trividhaḥ /",
    "GK16ruyalssu:305": "śuddho niścayagarbho niścayāntaśca /",
    "GK16ruyalssu:306": "śuddho yatra saṃśaya eva paryavasānam /",
    "GK16ruyalssu:307": "yathā-",
    "GK16ruyalssu:308": "'kiṃ tāruṇyataroriyaṃ rasabharodbhinnā navā vallarī līlāprocchalitasya kiṃ",
    "GK16ruyalssu:309": "laharikā lāvaṇyavārāṃnidheḥ /",
    "GK16ruyalssu:310": "udgāḍhotkalikāvatāṃ svasamayopanyāsavistrambhiṇaḥ kiṃ sākṣādupadeśayaṣṭirathavā devasya śṛṅgāriṇaḥ'",
    "GK16ruyalssu:311": "niścayagarbho yaḥ saṃśayopakramo niścayamadhyaḥ saṃśayāntaśca /",
    "GK16ruyalssu:312": "sa yathā--",
    "GK16ruyalssu:313": "'ayaṃ mārtaṇḍaḥ kiṃ sa khalu turagaiḥ satpabhiritaḥ kṛśānuḥ kiṃ sākṣātprasarati diśo naiṣa niyatam /",
    "GK16ruyalssu:314": "kṛtāntaḥ kiṃ sākṣānmahiṣavahano 'sāviti cirāt samalokyājau tvāṃ vidadhati",
    "GK16ruyalssu:315": "vikalpānpratibhaṭāḥ' //",
    "GK16ruyalssu:316": "niścayānto yatra saṃśaya upakramo niścaye paryavasānam /",
    "GK16ruyalssu:317": "yathā--",
    "GK16ruyalssu:318": "'induḥ kiṃ kva kalaṅkaḥ sarasijametatkimambu kutra gatam /",
    "GK16ruyalssu:319": "lalitasavilāsavacanairmukhamiti hariṇākṣi niścitaṃ parataḥ' //",
    "GK16ruyalssu:320": "kacitāropyamāṇānāṃ bhinnāśrayatvena dṛśyate /",
    "GK16ruyalssu:321": "yathā--",
    "GK16ruyalssu:322": "'rañjitā nu vividhāstaruśailā nāmitaṃ tu gaganaṃ mthagitaṃ nu /",
    "GK16ruyalssu:323": "pūritā nu viṣameṣu dharitrī saṃhṛtā nu kakubhastimireṇa' //",
    "GK16ruyalssu:324": "atrāropaviṣaye timire rāgādi tarvādibhinnāśrayatvenāropitam /",
    "GK16ruyalssu:325": "kecittvadhyavasāyāśrayatvena saṃdehaprakāramāhuḥ /",
    "GK16ruyalssu:326": "anye tu nuśabdasya saṃbhāvanādyotatvādutprekṣāprakāramimamācakṣate /",
    "GK16ruyalssu:327": "START Sūtra 19:",
    "GK16ruyalssu:328": "sādṛśyād vastvantarapratītirbhrāntimān // RuAss_19 //",
    "GK16ruyalssu:329": "asamyagjñānatvasādharmyātsaṃdehānantaramasya lakṣaṇam /",
    "GK16ruyalssu:330": "bhrāntiścittadharmaḥ /",
    "GK16ruyalssu:331": "sa vidyate yasminbhaṇitiprakāre sa bhrāntimān /",
    "GK16ruyalssu:332": "sādṛśyaprayuktā ca bhrāntirasya viṣayaḥ /",
    "GK16ruyalssu:333": "yathā-",
    "GK16ruyalssu:334": "'oṣṭhe bimbaphalāśayālamalakeṣūtpākajambūdhiyā karṇolaṅkṛtibhāji dāḍimaphalabhrāntyā ca śoṇe bhaṇau /",
    "GK16ruyalssu:335": "niṣpattyā sakṛdutpalacchadadṛśāmāttaklamānāṃ marau rājangṛrjararājapañjaraśukaiḥ sadyastṛṣā mūrcchitam' //",
    "GK16ruyalssu:336": "gāḍhamarmaprahārādinā tu bhrāntirnāsyālaṅkārasya viṣayaḥ /",
    "GK16ruyalssu:337": "yathā--",
    "GK16ruyalssu:338": "'dāmodarāghātacūrṇitāśeṣavakṣasā /",
    "GK16ruyalssu:339": "dṛṣṭaṃ cāṇūramallena śatacandraṃ nabhastalam' //",
    "GK16ruyalssu:340": "sādṛśyahetukāpi bhrāntirvicchittyarthe kavipratibhotthāpitaiva",
    "GK16ruyalssu:341": "gṛhyate,yathodāhṛtam, na svarasotthāpitā śuktikārajatavat /",
    "GK16ruyalssu:342": "evaṃ sthāṇurvā syātpuruṣo vā syāditi saṃśaye 'pi boddhavyam /",
    "GK16ruyalssu:343": "START Sūtra 20:",
    "GK16ruyalssu:344": "ekasyāpi nimittavaśādanekadhā grahaṇamullekhaḥ // RuAss_20 //",
    "GK16ruyalssu:345": "yatraikaṃ vastvanekadhā gṛhyate sa rūpabāhulyollekhanādullekhaḥ /",
    "GK16ruyalssu:346": "na cedaṃ nirnimittamullekhamātram, api tu nānāvidhadharmayogitvākhyanimittavaśādetatkriyate",
    "GK16ruyalssu:347": "tatra rucyarthitvavyutpattayo yathāyogaṃ prayojikāḥ /",
    "GK16ruyalssu:348": "taduktam-",
    "GK16ruyalssu:349": "'yathāruci yathārthitvaṃ yathāvyutpatti bhidyate /",
    "GK16ruyalssu:350": "ābhāso 'pyartha ekasminnanusaṃdhānasādhite' //",
    "GK16ruyalssu:352": "yathā-",
    "GK16ruyalssu:353": "'yastapovanamit.i munibhiḥ kāmāyatanamiti veśyābhiḥ saṃgītaśāleti",
    "GK16ruyalssu:354": "lāsakaiḥ' ityādi harṣacarite śrīkaṇṭhākhyajanapadavarṇane /",
    "GK16ruyalssu:355": "atra hyeka eva śrīkaṇṭhākhyojanapadastattadguṇayogāttapovanādyanekarūpatayā nirūpitaḥ /",
    "GK16ruyalssu:356": "ruccarthitvavyutpattayaśca prāyaśaḥ samastavyastā yojayituṃ śakyante /",
    "GK16ruyalssu:357": "nanvetanmadhye 'vajravañjaramiti śaraṇāgatairasuravivaramiti vātikaiḥ'",
    "GK16ruyalssu:358": "ityādau rūpakālaṅkārayoga iti kathamayamullekhālaṅkāraviṣayaḥ /",
    "GK16ruyalssu:359": "satyam /",
    "GK16ruyalssu:360": "asti tāvat 'tapovanam' ityādau rūpakavivikto 'sya viṣayaḥ /",
    "GK16ruyalssu:361": "yatra vastutastadrūpatāyāḥ saṃbhavaḥ /",
    "GK16ruyalssu:362": "yatra tu rūpakaṃ vyavasthitaṃ tatra cediyamapi bhaṅgiḥ saṃbhāvinī tatsaṃkaro 'stu /",
    "GK16ruyalssu:363": "na tvetāvatāsyābhāvaḥ śakyate vaktum /",
    "GK16ruyalssu:364": "tataśca na doṣaḥ kaścit /",
    "GK16ruyalssu:365": "evaṃ hi tatra viṣaye bhrāntimadalaṅkāro 'stu atadrūpasya tadrūpatāpratītinibandhanatvāt /",
    "GK16ruyalssu:366": "naitat /",
    "GK16ruyalssu:367": "anaikadhāgrahaṇākhyasyāpūrvasyātiśayasyābhāvāt,",
    "GK16ruyalssu:368": "taddhetukatvāccāsyālaṅkārasya /",
    "GK16ruyalssu:369": "saṃkarapratītistvaṅgīkṛtaiva yadyevam, abhede bheda ityevaṃrūpātiśayoktiratrāstu /",
    "GK16ruyalssu:370": "naiṣā doṣaḥ /",
    "GK16ruyalssu:371": "grahītṛbhedākhyena viṣayavibhāgenānekadhātvoṭṭaṅkanāttasya ca vicchittyantararūpatvāt sarvathā nāsyāntarbhāvaḥ śakyakriya iti niścayaḥ /",
    "GK16ruyalssu:372": "yathā vā- 'ṇārāaṇot ti pariṇaavaāhiṃ sirivallahot ti taruṇīhiṃ /",
    "GK16ruyalssu:373": "bālāhiṃ uṇa kodūhaleṇa eme a saccavio' //",
    "GK16ruyalssu:374": "('nārāyaṇa iti pariṇatavayobhiḥ śrīvallabha iti taruṇībhiḥ /",
    "GK16ruyalssu:375": "bālābhiḥ panaḥ kautūhalena evameva satyāpitaḥ' //)//",
    "GK16ruyalssu:376": "evam",
    "GK16ruyalssu:377": "'garurvacasi pṛthururasi arjuno yaśasi' ityādāvavaseyam /",
    "GK16ruyalssu:378": "iyāṃstu viśeṣaḥ-pūrvatra grahītṛbhedenānekadhātvollekhaḥ, iha tu viṣayabhedena /",
    "GK16ruyalssu:379": "nanvanekadhātvollekhane gurvādirūpatayā śleṣa iti kathamalaṅkārāntaramatra sthāpyate /",
    "GK16ruyalssu:380": "satyam /",
    "GK16ruyalssu:381": "anekadhātvanimittaṃ tu vicchittyantaramatra dṛśyate iti tatpratibhotpattihetuḥ śleṣo 'tra syāt /",
    "GK16ruyalssu:382": "na tu sarvathā tadabhāvaḥ /",
    "GK16ruyalssu:383": "ataścālaṅkārāntaraṃ yadevaṃvidhe viṣaye śleṣābhāve 'pi vicchittisadbhāvaḥ",
    "GK16ruyalssu:384": "tasmādevamādāvullekha eva śreyān /",
    "GK16ruyalssu:385": "evamalaṅkārāntaravicchittyāśrayeṇāpyayamalaṅkāro nidarśanīyaḥ /",
    "GK16ruyalssu:386": "START Sūtra 21:",
    "GK16ruyalssu:387": "viṣayasyāpahnave 'pahnutiḥ // RuAss_21 //",
    "GK16ruyalssu:388": "vastvantarapratītirityeva prakrāntāpahnavavaidharmyeṇedamucyate /",
    "GK16ruyalssu:389": "āropaprastāvādāropaviṣayāpahnutāvāropyamāṇapratītāvapahnutyākhyo",
    "GK16ruyalssu:390": "'laṃṅkāraḥ /",
    "GK16ruyalssu:391": "tasya ca trayī bandhacchāyā, apahnavapūrvaka āropaḥ, āropapūrvako",
    "GK16ruyalssu:392": "'pahnavaḥ /",
    "GK16ruyalssu:393": "chalādiśabdairasatyatvapratipādakairvāpahnavanirdeśaḥ /",
    "GK16ruyalssu:394": "pūrvoktabhedadvaye vākyabhedaḥ /",
    "GK16ruyalssu:395": "tṛtīyabhede tvekavākyatvam /",
    "GK16ruyalssu:396": "ādyo yathā--",
    "GK16ruyalssu:397": "'yadetaccandrāntarjaladalavalīlāṃ prakurute tadācaṣṭe lokaḥ śaśaka iti no",
    "GK16ruyalssu:398": "māṃ prati tathā /",
    "GK16ruyalssu:399": "ahaṃ tvinduṃ manye tvadarivirahākrāntataruṇī",
    "GK16ruyalssu:400": "kaṭākṣolkāpātavraṇakiṇakalaṅkāṅkitatanum' //",
    "GK16ruyalssu:401": "atraindavasya śaśasyāpahnave upakṣitpe śaśakaprativastukiṇavata indorāropo nānvayaghaṭanāṃ puṣyatīti na niravadyam /",
    "GK16ruyalssu:402": "tattu yathā 'pūrṇendoḥ paripoṣakāntavapuṣaḥ sphāraprabhābhāsvaraṃ nedaṃ",
    "GK16ruyalssu:403": "maṇḍalamabhyayudeni gaganābhoge jigīṣorjagat /",
    "GK16ruyalssu:404": "bhārasyocchritamātapatramadhunā pāṇḍupradeṣaśriyā mānonnaddhajanābhimānadalanodyogaikahevākinaḥ'",
    "GK16ruyalssu:405": "dvitīyo yathā-",
    "GK16ruyalssu:406": "'vilasadamaranārīnetranīlābjaṣaṇḍā- nyadhivasati sadā yaḥ",
    "GK16ruyalssu:407": "saṃyamādhaḥkṛtāni /",
    "GK16ruyalssu:408": "na tu rucirakalāpe vartate yo mayūre vitaratu sa kumāro brahmacaryaśriyaṃ",
    "GK16ruyalssu:409": "vaḥ' //",
    "GK16ruyalssu:410": "tṛtīyo yathā--",
    "GK16ruyalssu:411": "'ud bhrāntojjhitagehagūrjaravadhūkampākuloccaiḥ kuca-",
    "GK16ruyalssu:412": "preṅkholāmalahāravallivilanmuktāphalacchajhanā /",
    "GK16ruyalssu:413": "sārdhaṃ tvadripubhistvadīyaśasāṃ śūnye marau dhāvatāṃ bhraṣṭaṃ",
    "GK16ruyalssu:414": "rājamṛgāṅkaṃ! kundamukulasthūlaiḥ śramāmbhaḥkaṇaiḥ' //",
    "GK16ruyalssu:415": "atra śūnya ityasya sthāne manyeśabdaprayoge sāpahnavotprekṣā ittayapi",
    "GK16ruyalssu:416": "sthāpayiṣyate, ' ahaṃ tvinduṃ manye ' iti tu vākyabhede",
    "GK16ruyalssu:417": "manyeśabdaprayogenotprekṣeti ca vakṣyate /",
    "GK16ruyalssu:418": "etasminnapi bhedo 'pahnavāropayoḥ paurvāparyaprayogaviparyaye bhedadvayaṃ sadapi na pūrvavaccitratāvahamiti na bhedatvena gaṇitam /",
    "GK16ruyalssu:419": "tatrāpahnuvapūrvake ārope nirantaramudāhṛtam /",
    "GK16ruyalssu:420": "āropapūrvake tvapahnave yathā--",
    "GK16ruyalssu:421": "'jyotsnābhasmacchuraṇadhavalā bibhratī tārakāsthī nyantardhānavyasanarasikā kātrikāpālikīyam",
    "GK16ruyalssu:422": "dvīpāddvīpaṃ bhramati dadhatī candramudākāpāne nyastaṃ siddhāñjanaparimalaṃ lāñcanasya cchalena'",
    "GK16ruyalssu:423": "kacitpunarasatyatvaṃ vastvantararūpatābhidhāyi-vapuḥ-śabdādinibandhanaṃ",
    "GK16ruyalssu:424": "yathā-",
    "GK16ruyalssu:425": "'amuṣmiṃllāvaṇyāmṛtasarasi nūnaṃ mṛgadṛśaḥ smaraḥ śarvapluṣṭaḥ pṛthujaghanabhāge nipatitaḥ",
    "GK16ruyalssu:426": "yadaṅgāṅgārāṇāṃ praśamapiśunā nābhikuhare khikhā dhūmasyeyaṃ pariṇamati",
    "GK16ruyalssu:427": "romāvalivapuḥ' //",
    "GK16ruyalssu:428": "iti /",
    "GK16ruyalssu:429": "START Sūtra 22:",
    "GK16ruyalssu:430": "evamabhedaprādhānye āropagarbhānalaṅkārāṃllakṣayitvā adhyavasāyagarbhāṃllukṣayati- tatra adhyavasāye vyāpāraprādhānye utprekṣā // RuAss_22 //",
    "GK16ruyalssu:431": "viṣayanigaraṇenābhedapratipattirviṣayiṇo 'dhyavasāyaḥ /",
    "GK16ruyalssu:432": "sa ca dvividhaḥ - sādhyaḥ siddhaśca /",
    "GK16ruyalssu:433": "sādhyo yatra viṣayiṇo 'satyatayā pratītiḥ /",
    "GK16ruyalssu:434": "asatyatvaṃ ca viṣayigatasya dharmasya viṣaya upanibandhe viṣayisaṃbhāvitvena viṣayāsaṃbhāvitvena ca pratīteḥ /",
    "GK16ruyalssu:435": "dharmo,guṇakriyārūpaḥ tasya saṃbhavāsaṃbhavapratītau saṃbhavāśrayasya",
    "GK16ruyalssu:436": "tatrāparamārthatayā asatyatvaṃ pratīyate, itarasya tu paramārthatayā",
    "GK16ruyalssu:437": "satyatvam /",
    "GK16ruyalssu:438": "yasyāsatyatvaṃ, tasya satyatvapratītāvadhyavasāyaḥ sādhyaḥ /",
    "GK16ruyalssu:439": "ataśca vyāpāraprādhānyam /",
    "GK16ruyalssu:440": "siddho yatra viṣayiṇo vastuto 'satyasyāpi satyatāpratītiḥ /",
    "GK16ruyalssu:441": "satvatvaṃ ca pūrvakasyāsatyatvanimittasyabhāvāt /",
    "GK16ruyalssu:442": "ataścādhyavasitaprādhānyam /",
    "GK16ruyalssu:443": "tatra sādhyatvapratītau vyāpāraprādhānye 'dhyavasāyaḥ",
    "GK16ruyalssu:444": "saṃbhāvanamabhimānastarka ūhṛ utprekṣetyādiśabdairucyate /",
    "GK16ruyalssu:445": "tadevamaprakṛtagataguṇakriyābhisaṃbandhādaprakṛtatvena prakṛtasya saṃbhāvanamutprekṣā /",
    "GK16ruyalssu:446": "sā ca vācyā ivādibhiḥ pradarśyate /",
    "GK16ruyalssu:447": "pratīyamānāyāṃ punarivādyaprayogaḥ /",
    "GK16ruyalssu:448": "sā ca jātikriyāguṇadravyatāṇāmaprakṛtānāmadhyavaseyatvena caturthā /",
    "GK16ruyalssu:449": "prakṛtasyaitadbhedayoge 'pi na vaicitryamiti na te gaṇitāḥ /",
    "GK16ruyalssu:450": "pratyekaṃ ca bhāvābhāvābhimānarūpatayā dvaividhye 'ṣṭavivatvam /",
    "GK16ruyalssu:451": "bhedāṣṭakasya ca pratyekaṃ nimittasya guṇākriyārūpatve ṣoḍaśa bhedāḥ /",
    "GK16ruyalssu:452": "teṣāṃ ca pratyekaṃ nimittasyopādānānupādanābhyāṃ dvātriṃśatprabhedāḥ, teṣu ca pratyekaṃ hetusvarūpaphalotprekṣaṇarūpatvena ṣaṇṇavatirbhedāḥ /",
    "GK16ruyalssu:453": "eṣā gatirvācyotprekṣāyā /",
    "GK16ruyalssu:454": "tatrāpi dravyasya prāyaḥ svarūpotprekṣaṇameveti hetuphalotprekṣābhedāstataḥ pātanīyāḥ /",
    "GK16ruyalssu:455": "pratīyamānāyāstu yadyapyuddeśata etāvantobhedāḥ, tathāpi nimittasyānupādānaṃ tasyāṃ na saṃbhavatīti tairbhedair yūno 'yaṃ prakāraḥ",
    "GK16ruyalssu:456": "ivādyanupādāne nimittasyata cākīrtane utprekṣaṇasya niṣpamāṇatvāt /",
    "GK16ruyalssu:457": "prāyaśca svarūpotprakṣāyā yathāsaṃbhavaṃ bhedanirdeśa /",
    "GK16ruyalssu:458": "eṣā cārthāśrayati dharmaviṣaye śliṣṭaśabdahetukā kvacitpadārthānvayavelāyāṃ sādṛśyābhivānādupakrāntāpyupamāvākyārthatātparyasāmarythābhimantṛvyāpāropārohakrameṇotprekṣāyāṃ paryavasyati /",
    "GK16ruyalssu:459": "kvacicchalādiśabdaprayoge sāpahnavātprekṣā bhavati /",
    "GK16ruyalssu:460": "ataścoktavakṣyamāṇaprakāravaicitryeṇānantyamasyāḥ /",
    "GK16ruyalssu:461": "sāprataṃ tviyaṃ diḍvrātreṇodāhniyate /",
    "GK16ruyalssu:462": "tatra jātyutprekṣā yathā-",
    "GK16ruyalssu:463": "'sa vaḥ pāyādindurnavabisalatākoṭikuṭilaḥ- smārāreryo mūrdhni jvalanakapiśo bhāti nihitaḥ",
    "GK16ruyalssu:464": "stravanmandākinyāḥ pratidivasasiktena payasā kapālenonmuktaḥ sphaṭikadhavalenāṅkura iva' //",
    "GK16ruyalssu:465": "atrāṅkuraśabdasya jātiśabdatvājjātirutprekṣyate /",
    "GK16ruyalssu:466": "kriyotprekṣā yathā--",
    "GK16ruyalssu:467": "'limpatīva tamoṅgāni varṣatīvāñjanaṃ nabhaḥ' /",
    "GK16ruyalssu:468": "atra lepanavarṣaṇakriye tamonabhogatatvenotprekṣyete /",
    "GK16ruyalssu:469": "uttarārdhe tu 'asatpuruṣaseveva dṛṣṭirniṣphalatāṃ gatā' //",
    "GK16ruyalssu:470": "ityatropamaiva notprekṣā /",
    "GK16ruyalssu:471": "guṇotprekṣā yathā-",
    "GK16ruyalssu:472": "'saiṣā sthalī yatra vicinvatā tvāṃ bhraṣṭaṃ mayā nūpuramekamurvyām /",
    "GK16ruyalssu:473": "adṛśyata tvaccaraṇāravindaviśleṣaduḥkhādiva baddhamaunam' //",
    "GK16ruyalssu:474": "atra dukhaṃ guṇaḥ /",
    "GK16ruyalssu:475": "dravyotprekṣā yathā-",
    "GK16ruyalssu:476": "'pātālametannayanotsavena vilokya śūnyaṃ mṛgalāñchanena /",
    "GK16ruyalssu:477": "ihāṅganābhiḥ svamukhacchalena kṛtāmbare candramayīva sṛṣṭiḥ' //",
    "GK16ruyalssu:478": "atra candrasyaikatvād dravyatvam /",
    "GK16ruyalssu:479": "etāni bhāvābhimāne udāharaṇāni /",
    "GK16ruyalssu:480": "abhāvābhimāne yathā-",
    "GK16ruyalssu:481": "'kapolaphalakāvasyāḥ kaṣṭaṃ bhūtvā tathāvidhau /",
    "GK16ruyalssu:482": "apaśyantāvivānyonyamīdṛkṣāṃ kṣamatāṃ gatau' //",
    "GK16ruyalssu:483": "atrāpaśyantāviti kriyāyā abhāvābhimānaḥ /",
    "GK16ruyalssu:484": "evaṃ jātyādāvapyūdyam /",
    "GK16ruyalssu:485": "guṇasya nimittatvaṃ yathā-",
    "GK16ruyalssu:486": "'navabisalatākoṭikuṭilaḥ' ityatrodāhṛte kuṭilatvasya /",
    "GK16ruyalssu:487": "kriyāyā yathā- r'idṛkṣāṃ kṣāmatāṃ gatau' ityatra kṣāmatāgamanasya /",
    "GK16ruyalssu:488": "nimittopādānasyaite udāharaṇe /",
    "GK16ruyalssu:489": "anupādāne 'limpatīva tamo 'ṅgāni' ityādyudāharaṇam /",
    "GK16ruyalssu:490": "hetūtprekṣā yathā - 'viśleṣaduḥkhādiva baddhamaunam' ityādau /",
    "GK16ruyalssu:491": "svārūpotprekṣā yathā - 'kuberajuṣṭāṃ diśamuṣṇaraśmau gantuṃ pravṛtte",
    "GK16ruyalssu:492": "samayaṃ vilaṅghya /",
    "GK16ruyalssu:493": "dig dakṣiṇā gandhavahaṃ mukhena vyalīkaniḥ śvāsamivotsasarja' //",
    "GK16ruyalssu:494": "phalotprekṣā yathā - 'colasya yadbhītipalāyitasya bhālatvacaṃ kaṇṭakino",
    "GK16ruyalssu:495": "vanāntāḥ /",
    "GK16ruyalssu:496": "adyāpi kiṃ vānubhaviṣyatīti vyapāṭayandraṣṭumivākṣarāṇi' //",
    "GK16ruyalssu:497": "evaṃ vācyotprekṣāyā udāharaṇadig dattā /",
    "GK16ruyalssu:498": "pratīyamānotprekṣā yathā -",
    "GK16ruyalssu:499": "'mahilāsahaḥsabharie tuha hiae suhaa sā asāantī /",
    "GK16ruyalssu:500": "aṇudiṇamaṇaṇṇaambhā aṅgaṃ taṇuaṃpi taṇuei' //",
    "GK16ruyalssu:501": "('mahilāsahasrabharite tava hṛdaye subhaga sā amāntī /",
    "GK16ruyalssu:502": "anudinamananyakarmā aṅgaṃ tanakamapi tanayati' //) //",
    "GK16ruyalssu:503": "atra-",
    "GK16ruyalssu:504": "amāantītyavartamāneveti tanūkaraṇahetutvenotprekṣitam /",
    "GK16ruyalssu:505": "evaṃ bhedāntareṣvapi jñeyam /",
    "GK16ruyalssu:506": "śliṣṭaśabdaheturyathā - 'ananyasāmānyatayā prasiddhasttayāgīti gīto jagatītale yaḥ /",
    "GK16ruyalssu:507": "abhūdahaṃpūrvikayā gatānāmatīva bhūmiḥ smaramārgaṇānām' //",
    "GK16ruyalssu:508": "atra dharmaviṣaye mārgaṇaśabdaḥ śliṣṭaḥ /",
    "GK16ruyalssu:509": "upamopakramotprekṣā yathā - 'kastūrītilakanti bhālaphalake devyā mukhāmbhoruhe rolambanti tamālabālamukulottaṃsanti maulāvapi /",
    "GK16ruyalssu:510": "yāḥ karṇe vikacotpalanti kucayoraṅke ca kālāguru- sthāsanti prathayantu tāstava śivaṃ śrīkaṇṭhakaṇṭhatviśaṣaḥ'",
    "GK16ruyalssu:511": "atra yadyapi 'sarvaprātipadikebhyaḥ kkip' ityupamānātkkibvidhāvāmukhe upamāpratītistathāpyupamānasya prakṛte saṃbhavaucityātsaṃbhāvanotthane utprekṣāyāṃ paryavasānam /",
    "GK16ruyalssu:512": "yathā vā virahavaṇaṃne 'keyūrāyitamaṅgadaiḥ' ityādau /",
    "GK16ruyalssu:513": "eṣāpi samastopamāpratīpādakaviṣaye 'pi harṣacaritavārtite sāhityamīmāṃsāyāṃ ca teṣu teṣu pradeśeṣudāhṛtā, iha tu granthavistarabhayānna prapañcitā /",
    "GK16ruyalssu:514": "sāpahnavotprekṣā yathā-",
    "GK16ruyalssu:515": "'gatāsu tīraṃ timighaṭṭanena sasaṃbhramaṃ pauravilāsinīṣu /",
    "GK16ruyalssu:516": "yatrollasatphenataticchalena muktāṭṭahāseva vibhāti siprā' //",
    "GK16ruyalssu:517": "atrevaśabdamāhātmyātsaṃbhāvanaṃ chalaśabdaprayogāccāpahnavo gamyate /",
    "GK16ruyalssu:518": "evaṃ chadmādiśabdaprayoge 'pi jñeyam /",
    "GK16ruyalssu:519": "'apara iva pākaśāsanaḥ' ityādāvaparaśabdāprayoge upamaiveyam /",
    "GK16ruyalssu:520": "tatprayoge tu prakṛtasya rājñaḥ pākaśāsanatvapratītāvadhyavasāyasaṃbhāvādivaśabdena ca tasya sādhyatvapratīterutprekṣaiveyam /",
    "GK16ruyalssu:521": "ivaśabādāprayoge siddhatvādadhyavasāyasyātiśayoktiḥ /",
    "GK16ruyalssu:522": "ivāparaśabdayoraprayoge tu rūpakam /",
    "GK16ruyalssu:523": "tadevaṃ prakāravaicitryeṇāvasthitāyā utprekṣāyā hetūtprekṣāyāṃ yasya prakṛtasaṃbandhino dharmasya heturutprekṣate sa dharmo 'dhyavasāyavaśādabhinna utprekṣāyāṃ nimittatvenāśrīyate /",
    "GK16ruyalssu:524": "sa ca vācya eva niyamena bhavati /",
    "GK16ruyalssu:525": "anyathā kaṃ prati hetuḥ syāt /",
    "GK16ruyalssu:526": "yathā-'apaśyantāvivānyonyam' ityādau /",
    "GK16ruyalssu:527": "atra kapolayoḥ prakṛtayoḥ saṃbandhitvenopāttasya kṣāmatāgamanasya heturadarśanamutprekṣitam",
    "GK16ruyalssu:528": "hetuphalaṃ ca kṣāmatāgamanaṃ tatra nimittam /",
    "GK16ruyalssu:529": "evam 'adṛśyata tvaccaraṇāravindaviśleṣaduḥkhādiva baddhamaunam'ityatra",
    "GK16ruyalssu:530": "nūpuragatasya maunitvasya heturduḥkhitvam /",
    "GK16ruyalssu:531": "tadutprekṣaṇe maunitvameva nimittaṃ jñeyam /",
    "GK16ruyalssu:532": "evaṃ sarvatra /",
    "GK16ruyalssu:533": "svarūpotprekṣāyāṃ yatra dharmī dharmyantaragatatvenotpekṣyate tatrāpi nimittabhūto dharmaḥ kkacinnirdiśyate /",
    "GK16ruyalssu:534": "yathā-'sa vaḥ pāyādunduḥ' ityādau /",
    "GK16ruyalssu:535": "atra kuṭulatvādi nirdiṣṭameva /",
    "GK16ruyalssu:536": "'veleva rāgasāgarasya' ityādau saṃkṣobhakāritvādi gamyamānam /",
    "GK16ruyalssu:537": "yatra ca dharma eva dharmigatatvenotprekṣyate tatrāpi nimittasyopādānānupādānābhyam /",
    "GK16ruyalssu:538": "upādāne yathā-",
    "GK16ruyalssu:539": "'prāpyābhiṣekametasminpratiṣṭhāsati dviṣām /",
    "GK16ruyalssu:540": "cakampe lopyamānajñā bhayavihvavaliteva bhūḥ' //",
    "GK16ruyalssu:541": "atra bhūgatatvena bhayavihvalitatvākhyadharmotprekṣāyāṃ kampādinimittamupāttama /",
    "GK16ruyalssu:542": "anupādāne yathā-'lipmatīva tamo 'ṅgāni' ityādau /",
    "GK16ruyalssu:543": "atra tamotatatvena lepanakriyākartṛtvopekṣāyāṃ vyāpanādi nimittaṃ gamyamānam /",
    "GK16ruyalssu:544": "vyāpanādau tūtprekṣāviṣaye nimittamanyadanveṣyaṃ syāt /",
    "GK16ruyalssu:545": "na ca viṣayasya gamyamānatvaṃ yuktam /",
    "GK16ruyalssu:546": "tasyotprekṣitādhāratvena prastutasyābhidhātumucitatvāt /",
    "GK16ruyalssu:547": "tasmād yathoktameva sādhu /",
    "GK16ruyalssu:548": "phalotprekṣāyāṃ yadeva tasya kāraṇaṃ tadeva nimittam /",
    "GK16ruyalssu:549": "tasyānupādāne kasya tatphalatvenoktaṃ syāt /",
    "GK16ruyalssu:550": "tasmāttatra tasya nimittasyopādānameva na prakārāntaram /",
    "GK16ruyalssu:551": "yathā--",
    "GK16ruyalssu:552": "'rathasthitānāṃ parivartanāya purātanānāmiva vāhanānām' /",
    "GK16ruyalssu:553": "utpattibhūmau turagāttamānāṃ diśi pratasthe raviruttarasyām' //",
    "GK16ruyalssu:554": "atrāśvaparivartanasya phalasyottaradiggamanaṃ kāraṇameva nimittamupāttam /",
    "GK16ruyalssu:555": "tadasāvutprekṣāyāḥ kakṣyāvibhāgaḥ pracuratayā sthito 'pi lakṣye duravadhāratvādiha na prapañcitaḥ",
    "GK16ruyalssu:556": "tasyāścevādiśabdavanmanyeśabdo 'pi pratipādakaḥ /",
    "GK16ruyalssu:557": "kiṃ tūtprekṣāsāmagrathabhāve manyeśabdaprayogo vitarkameva pratipādayati /",
    "GK16ruyalssu:558": "yathodāhṛtaṃ prāk 'ahaṃ tvinduṃ manye tvadariviraha' ityādi /",
    "GK16ruyalssu:559": "START Sūtra 23:",
    "GK16ruyalssu:560": "evamadhyavasāyasya sādhyatāyāmutprekṣāṃ nirṇīya siddhatve 'tiśayoktiṃ",
    "GK16ruyalssu:561": "lakṣayati-",
    "GK16ruyalssu:562": "adhyavasitaprādhānye tvatiśayoktiḥ // RuAss_23 //",
    "GK16ruyalssu:563": "adhyavasāne trayaṃ saṃbhavati- svarūpaṃ viṣayo viṣayī ca /",
    "GK16ruyalssu:564": "viṣayasya hi viṣayiṇāntarnigīrṇatve 'dhyavasāyasya svarūpotthānam /",
    "GK16ruyalssu:565": "tatra sādhyatve svarūpaprādhānyam /",
    "GK16ruyalssu:566": "siddhatve tvadhyavamitaprādhānyam /",
    "GK16ruyalssu:567": "viṣayaprādhānyamadhyavasāye naiva saṃbhavati /",
    "GK16ruyalssu:568": "adhyavasitaprādhānye cātiśayoktiḥ /",
    "GK16ruyalssu:569": "anyāśca pañcaprakārāḥ /",
    "GK16ruyalssu:570": "bhede 'bhedaḥ /",
    "GK16ruyalssu:571": "abhede bhedaḥ /",
    "GK16ruyalssu:572": "saṃbandhe 'saṃbandhaḥ /",
    "GK16ruyalssu:573": "asaṃbandhe saṃbandhaḥ /",
    "GK16ruyalssu:574": "kāryakāraṇapaurvāparyavidhvaṃsaśca /",
    "GK16ruyalssu:575": "tatra bhede 'bhedo yathā--",
    "GK16ruyalssu:576": "'kamalamanabhbhasi kamale ca kuvalaye tāni kanakalatikāyām /",
    "GK16ruyalssu:577": "sā ca sukumārasubhagetyutpātaparamparā keyam' //",
    "GK16ruyalssu:578": "atra mukhādīnāṃ kamalādyairbhede 'bhedaḥ //",
    "GK16ruyalssu:579": "abhede bhedo yathā-",
    "GK16ruyalssu:580": "'aṇṇaṃ laḍahattaṇaaṃ aṇṇāvia kāvi vattaṇacchāā /",
    "GK16ruyalssu:581": "sāmā sāmaṇṇāpaāvaiṇo rehañcia ṇa hvoi' //",
    "GK16ruyalssu:582": "('anyat saundaryemanyāpi ca kāpi varttanacchāyā /",
    "GK16ruyalssu:583": "śyāmā sāmānyaprajāpate rekhaiva na saṃbhavati' //)//",
    "GK16ruyalssu:584": "atra laḍahatvādīnāmabhede 'pyanyatvena bhedaḥ /",
    "GK16ruyalssu:585": "yathā vā-- 'maggialaddhaṃmi valāmoḍiacuṃbieṃ apyaṇā a uvaṇamie /",
    "GK16ruyalssu:586": "ekkaṃmi piāharae aṇṇoṇṇā hāenti rasabheā' //",
    "GK16ruyalssu:587": "('mārgikatalabdhe balātkāracumbute ātmanā copanīte /",
    "GK16ruyalssu:588": "ekasminnapi priyādhare 'nye 'nye bhavanti rasabhedāḥ' //)//",
    "GK16ruyalssu:589": "atrābhinnasyāpi priyādhararasasya viṣayavibhāgena bhedenopanibagandhaḥ /",
    "GK16ruyalssu:590": "saṃbandhe 'saṃbandho yathā-",
    "GK16ruyalssu:591": "'lāvaṇyadraviṇavyayo na gaṇitaḥ kleśo mahānsvīkṛtaḥ svacchandaṃ carato",
    "GK16ruyalssu:592": "janasya hṛdaye cintājvaro nirmitaḥ /",
    "GK16ruyalssu:593": "eṣāpi svaguṇānurūparamaṇābhāvād varākī hatā ko 'rthaścetasi vedhasā vinihitastanvyāstanuṃ tanvatā' //",
    "GK16ruyalssu:594": "atra lāvaṇyadraviṇasya vyayasaṃbandhe",
    "GK16ruyalssu:595": "'pyasaṃbandhastanvīlāvaṇyaprakarṣapratipādanārthe nibaddhaḥ /",
    "GK16ruyalssu:596": "yathā vā-- 'asyāḥ sargavidhau prajāpatipabhūccandro nu kāntipradaḥ śṛṅgāraikarasaḥ svayaṃ nu madano māso nu puṣkākaraḥ /",
    "GK16ruyalssu:597": "vedābhyāsajaḍaḥ kathaṃ nu viṣayavyāvṛttakautūhalo nirmātuṃ prabhavenmanoharamidaṃ rūpaṃ purāṇo muniḥ' //",
    "GK16ruyalssu:598": "atra purāṇaprajāpatinirmāṇasaṃbandhe 'pvasaṃbandha uktaḥ /",
    "GK16ruyalssu:599": "asaṃbandhe saṃbandho yathā-",
    "GK16ruyalssu:600": "'puṣpaṃ pravālopahitaṃ yadi syānmuktāphalaṃ vā sphuṭavidrumastham /",
    "GK16ruyalssu:601": "tato 'nukuryād viśadasya tasyāstāmrauṣṭhaparyastarucaḥ smitasya' //",
    "GK16ruyalssu:602": "atra saṃbhāvanayā saṃbandhaḥ yathā vā- 'dāho 'mbhaḥprasṛtiṃpacaḥ",
    "GK16ruyalssu:603": "pracayavān bāṣpaḥ praṇālocitaḥ śvāsāḥ preṅkhikatadīpradīpakalikāḥ pāṇṭimni magnaṃ vapuḥ /",
    "GK16ruyalssu:604": "kiṃ tāmyatkathagrāmi rātrimakhilāṃ tvanmārgavātāgrane hastacchattraniruddhacandramahasastasyāḥ sthitirvartate' //",
    "GK16ruyalssu:605": "atra dāhādīpāmabhbhaḥ prasṛtyādyairasaṃbandhe 'pi saṃbandhaḥ siddhatvenoktaḥ /",
    "GK16ruyalssu:606": "kāryakāraṇapaurvāparyavidhvaṃsaḥ paurvāparyaviparyayāttulyakālatvādvā /",
    "GK16ruyalssu:607": "viparyayo yathā-",
    "GK16ruyalssu:608": "'hṛdayamadhiṣṭitamādau mālatyāḥ kusumacāpabāṇena /",
    "GK16ruyalssu:609": "caramaṃ ramaṇīvallabha! locanaviṣayaṃ tvayā bhajatā' //",
    "GK16ruyalssu:610": "tulyakālatvaṃ yathā--",
    "GK16ruyalssu:611": "'aviralavilolajaladaḥ kuṭajārjunanīpasurabhivanavātaḥ /",
    "GK16ruyalssu:612": "ayamāyātaḥ kālo hanta hṛtāḥ pathikagehinyaḥ' //",
    "GK16ruyalssu:613": "eṣu pañcasu bhedeṣu bhede 'bhedādivacanaṃ lokātikrāntagocaram /",
    "GK16ruyalssu:614": "ataścātrātiśayākhyaṃ yatphalaṃ prayojakatvānnimittaṃ tatrābhedādhyavasāyaḥ",
    "GK16ruyalssu:615": "tathā hi 'kamalamanambhasi' ityādau vadanādīnāṃ kamalādyairbhede 'pi",
    "GK16ruyalssu:616": "vāstavaṃ saundaryaṃ kavisamarpitena saundaryeṇābhedenādhyavasitaṃ bhede 'bhedavacanasya nimittam /",
    "GK16ruyalssu:617": "tatra ca siddho 'dhyavasāya ityadhyavasitaprādhānyam /",
    "GK16ruyalssu:618": "na tu vadanādīnāṃ kamalādibhirabhedādhyavasāyo yojanīyaḥ, abhede bheda ityādiṣu prakāreṣvaṣyāpteḥ",
    "GK16ruyalssu:619": "tatra hi 'aṇṇaṃ laḍahṛttaṇaaṃ' ityādau sātiśayaṃ laḍahatvaṃ",
    "GK16ruyalssu:620": "nimittabhūtabhedenādhyavasitam /",
    "GK16ruyalssu:621": "evamanyatrāpi jñeyam /",
    "GK16ruyalssu:622": "tadabhiprāyeṇaivādhyavasitaprādhānyam /",
    "GK16ruyalssu:623": "prakārapañcakamadhyātkāryakāraṇabhāvena yaḥ prakāraḥ sa kāryakāraṇatāśrayālaṅkāraprastāve prapañcārthaṃ lakṣiyiṣyate /",
    "GK16ruyalssu:624": "START Sūtra 24:",
    "GK16ruyalssu:625": "evamadhyavasāyāśrayamalaṅkāradvayamuktvā gamyamānaupamyāśrayā alaṅkārā idānīmucyante /",
    "GK16ruyalssu:626": "tatrāpi padārthavākyārtagatatvena teṣāṃ dvaividhye padārthagatamalaṅkāradvayaṃ krameṇocyate-",
    "GK16ruyalssu:627": "aupamyasya gamyatve padārthagatatvena prastutānāmaprastutānāṃ vā samānadharmābhisaṃbandhe tulyayogitā // RuAss_24 //",
    "GK16ruyalssu:628": "ivādyaprayoge hyaupanyasya gamyatvam /",
    "GK16ruyalssu:629": "tatra prākaraṇikānāmapraraṇikānāṃ vārthānāṃ samānaguṇakriyāsaṃbandhe anvitārthā tulyayogitā",
    "GK16ruyalssu:630": "yathā-",
    "GK16ruyalssu:631": "'sajjātapatraprakārāñcitāni samudvahanti sphuṭapāṭalatvam /",
    "GK16ruyalssu:632": "vikasvarāṇyarkakaraprabhāvāddināni padmāni ca vṛddhimīyuḥ' //",
    "GK16ruyalssu:633": "atra ṛtuvarṇanasya prakāntatvāddinānāṃ padmānāṃ ca prakṛtatvād vṛddhigamanaṃ kriyā /",
    "GK16ruyalssu:634": "evaṃ guṇe 'pi /",
    "GK16ruyalssu:635": "yathā-",
    "GK16ruyalssu:636": "'yogapaṭṭo jaṭājālaṃ tāravī tvaṅmṛgājinam /",
    "GK16ruyalssu:637": "ucitāni tavāṅgeṣu yadyamūni taducyatām' //",
    "GK16ruyalssu:638": "ucitatvaṃ guṇaḥ /",
    "GK16ruyalssu:639": "aprākaraṇikānāṃ yathā-",
    "GK16ruyalssu:640": "'dhāvattvadaśvapṛtanāpatitaṃ mukhe 'sya ninindranīlanalinacchadakomalāṅgyā",
    "GK16ruyalssu:641": "bhagnasya gūrjaranṛpasya rajaḥ kayāpi tanvyā tavāsilatayā ca yaśaḥ prabhṛṣṭam' //",
    "GK16ruyalssu:642": "atra gūrjaraṃ prati nāyikāsilatayoraprākaraṇikatve mārjanaṃ kriyā /",
    "GK16ruyalssu:643": "guṇo yathā-",
    "GK16ruyalssu:644": "'tvadaṅgamārdavaṃ draṣṭuḥ kasya citte na bhāsate /",
    "GK16ruyalssu:645": "mālatīśaśabhṛllekhākadalīnāṃ kaṭhoratā' //",
    "GK16ruyalssu:646": "kaṭhoratvaṃ guṇaḥ /",
    "GK16ruyalssu:647": "evameṣā caturvidhā vyākhyātā /",
    "GK16ruyalssu:648": "START Sūtra 25:",
    "GK16ruyalssu:649": "prastutāprastutayorvyastatve tulyayogitāṃ pratipādya samastatve dīpakamucyate -",
    "GK16ruyalssu:650": "prastutāprastutānāṃ tu dīpakam // RuAss_25 //",
    "GK16ruyalssu:651": "aupamyasya gamyatva ityādyanuvartate /",
    "GK16ruyalssu:652": "prākaraṇikāprākaraṇikayormadhyādekatra nirdiṣṭaḥ samāno dharmaḥ prasaṅganānyatropakārāddīpanāddīpasādṛśyena dīpakākhyālaṅkārotthāpakaḥ /",
    "GK16ruyalssu:653": "tatrevādyaprayogādupamānopameyabhāvo gamyamānaḥ /",
    "GK16ruyalssu:654": "sa ca vāstava eva /",
    "GK16ruyalssu:655": "pūrvatra śuddhaprākaraṇikatve śuddhāprākaṇikatvai vā vaivakṣikaḥ,",
    "GK16ruyalssu:656": "prākaraṇikatvanirvartitatvādupamānopameyabhāvasya /",
    "GK16ruyalssu:657": "anekasyaikakriyābhisaṃbandhādaucityātpadārthatvoktiḥ /",
    "GK16ruyalssu:658": "vastutastu vākyārthatve ādimadhyāntavākyagatatvena dharmasya vṛttāvādibhamadhyāntadīpakākhyāstrayo 'sya bhedāḥ /",
    "GK16ruyalssu:659": "krameṇodāharaṇam - 'rehai mihireṇa ṇahaṃ raseṇa kavvaṃ sareṇa jovvaṇaaṃ /",
    "GK16ruyalssu:660": "amaeṇa dhuṇīdhavao tumae ṇaraṇāha bhuvaṇamiṇaṃ' //",
    "GK16ruyalssu:661": "('reyate mihireṇa nabho rasena kāvyaṃ sareṇa [smareṇa] yauvanam amṛtena dhunīdhavaḥsvayā naramātha! bhuvanamidam' //)//",
    "GK16ruyalssu:662": "'saṃcārapūtāni digantarāṇi kṛtvā dinānte nilayāya gantum /",
    "GK16ruyalssu:663": "pracakrame pallavarāgatāmrā prabhā pataṅgasya munaśca dhenuḥ' //",
    "GK16ruyalssu:664": "'kivaṇāṇa dhaṇaṃ ṇāāṇaṃ phaṇamaṇī kesarāiṃ sīhāṇaṃ /",
    "GK16ruyalssu:665": "kulavāliāṇa thaṇaā kutto cheppanti amuāṇaṃ' //",
    "GK16ruyalssu:666": "('kṛpaṇānāṃ dhanaṃ nāgānāṃ phaṇamaṇiḥ kesarāḥ siṃhānām /",
    "GK16ruyalssu:667": "kulabālikānāṃ stanāḥ kutaḥ spṛśyante 'mṛtānām') //",
    "GK16ruyalssu:668": "evamekakriyaṃ dīpakatrayaṃ nirṇītam /",
    "GK16ruyalssu:669": "atra ca yathānekakārakagatatvennaikakriyā dīpakaṃ tathānekakriyāgatatvenaikakārakamapi dīpakam",
    "GK16ruyalssu:670": "yathā-",
    "GK16ruyalssu:671": "'sādhūnāmupakartuṃ lakṣmīṃ dharttuṃ vihāyasā gantum /",
    "GK16ruyalssu:672": "na kutūhali kasya manaścaritaṃ ca mahātmanāṃ śrotum' //",
    "GK16ruyalssu:673": "atropakaraṇādyanekakriyākartṛtvena kutūhalaviśiṣṭaṃ mano nirdiṣṭam /",
    "GK16ruyalssu:674": "chāyānrareṇa tu mālādīpakaṃ prastāvāntare lakṣyayiṣyate /",
    "GK16ruyalssu:675": "START Sūtra 26:",
    "GK16ruyalssu:676": "vākyārthagatatvena sāmānyasya vākyadvaye pṛthaṅnirdeśe prativastūpamā //",
    "GK16ruyalssu:677": "padārthārabdho vākyārtha iti padārthagatālaṅkārānantaraṃ vākyārthagatālaṅkāraprastāvaḥ /",
    "GK16ruyalssu:678": "tatra sāmānyadharmasyevādyupādāne sakṛnnirdeśe upamā /",
    "GK16ruyalssu:679": "vastuprativastubhāvenāsakṛnnirdeśe 'pi saiva /",
    "GK16ruyalssu:680": "ivādyanupādāne sakṛnnirdeśe upamā /",
    "GK16ruyalssu:681": "vastuprativastubhāvenāsakṛnnirdeśe tu śuddhasāmānyarūpatvaṃ bimbapratibimbabhāvo vā /",
    "GK16ruyalssu:682": "ādyaḥ prakāraḥ prativastūpamā /",
    "GK16ruyalssu:683": "vastu-śabdasya vākyārthavācitve prativāvākyārthamupamā sāmyamityanvarthāśrayaṇāt /",
    "GK16ruyalssu:684": "kevalaṃ kāvyasamayātparyāyāntareṇa pṛthaṅnirdeśaḥ /",
    "GK16ruyalssu:685": "dvitīyaprakārāśrayeṇa dṛṣṭānto vakṣyate /",
    "GK16ruyalssu:686": "tadevamaupamyāśrayeṇaiva prativastūpamā /",
    "GK16ruyalssu:687": "yathā -",
    "GK16ruyalssu:688": "'cakorya eva caturāścandrikācāmakarmaṇi /",
    "GK16ruyalssu:689": "āvantya eva nipuṇāḥ sudṛśo ratanarmaṇi' //",
    "GK16ruyalssu:690": "atra caturatvaṃ sādhāraṇe dharmaṃ upamānavākye, upameyavākye tu nipuṇapadena nirdiṣṭaḥ",
    "GK16ruyalssu:691": "na kevasamiyaṃ sādharmyeṇa yāvad vaidharmyeṇāpi /",
    "GK16ruyalssu:692": "yathātraivottarasthāne 'vināvantīrna nipuṇāḥ sudṛśo ratanarmaṇi' iti pāṭhe /",
    "GK16ruyalssu:693": "START Sūtra 27:",
    "GK16ruyalssu:694": "tasyāpi bimbapratibimbabhāvatayā nirdeśa dṛṣṭāntaḥ // RuAss_27 //",
    "GK16ruyalssu:695": "taṣṇāpīti na kevalamupamānopameyayoḥ /",
    "GK16ruyalssu:696": "tacchabdena sāmānyadharmaḥ pratyavamṛṣṭaḥ /",
    "GK16ruyalssu:697": "ayamapi sādharmyavaidharmyābhyāṃ dvividhaḥ /",
    "GK16ruyalssu:698": "ādyo yathā-",
    "GK16ruyalssu:699": "'abdhirlaṅghita eva vānarabhaṭaiḥ kiṃ tvasya gambhīratā- ,",
    "GK16ruyalssu:700": "māpātālanimagnapīvaratanurjānāti manthācalaḥ /",
    "GK16ruyalssu:701": "devīṃ vācamupāsate hi bahyavaḥ sāraṃ tu sārastvataṃ jānīte nitarāmasau gurukulakliṣṭo murāriḥ kaviḥ' //",
    "GK16ruyalssu:702": "atra yadyapi ñcānākhya eko dharmo nirdiṣṭastathāpi na tannibandhanamaupabhyaṃ vivakṣitam /",
    "GK16ruyalssu:703": "yannibandhanaṃ ca vivakṣitaṃ tatrābdhilaṅghanādāvastyeva divyavāgupāsanādinā pratibimbanam",
    "GK16ruyalssu:704": "dvitīyo yathā-",
    "GK16ruyalssu:705": "'kṛtaṃ ca garvābhimukhaṃ manastvayā kimanyadevaṃ nihatāśca no 'rayaḥ /",
    "GK16ruyalssu:706": "tamāṃsi tiṣṭanti hi tāvadaṃśumānna yāvadāyātyudayādrimaulitām' //",
    "GK16ruyalssu:707": "atra nihatatvādeḥ sthānādinā vaidharmyeṇa pratibimbanam /",
    "GK16ruyalssu:708": "START Sūtra 28:",
    "GK16ruyalssu:709": "saṃbhāvatāsaṃbhavatā vā vastusaṃbandhena gamyamānaṃ pratibimbakaraṇaṃ nidarśanā // RuAss_28",
    "GK16ruyalssu:710": "pratibimbakaraṇaprastāvenāsyā lakṣaṇam /",
    "GK16ruyalssu:711": "tatra kkacitsaṃbhavanneva vastusaṃbandhaḥ svasāmarthyāddhimbapratibimbabhāvaṃ kalpayati /",
    "GK16ruyalssu:712": "kvacitpunaranvayabādhādasaṃbhāvatā vastusaṃbandhena pratibimbanamākṣipyate",
    "GK16ruyalssu:713": "tatra saṃbhavadvastusaṃbandhā yathā-",
    "GK16ruyalssu:714": "'cūḍāmaṇipade dhatte yo devaṃ ravimāgatam /",
    "GK16ruyalssu:715": "satāṃ kāryātitheyīti bodhayan gṛhamedhinaḥ' //",
    "GK16ruyalssu:716": "atra bodhayanniti ṇicastatsamarthācaraṇe prayogātsaṃbhavati vastusaṃbandhaḥ /",
    "GK16ruyalssu:717": "asaṃbhavadvastusaṃbandhā yathā-",
    "GK16ruyalssu:718": "'abyātsa vo yamya nisargavakraḥ spṛśatyadhijyasmaracāpalīlām /",
    "GK16ruyalssu:719": "jaṭāpinaddhoragarājaratnamarīcilīḍhobhayakoṭirinduḥ' //",
    "GK16ruyalssu:720": "atra smaracāpasaṃbandhinyā līlāyā vastvantarabhūtenendunā sparśanamasaṃbhavallīlāsadṛśīṃ līlāmavagamayatītpadūraviprakarṣātpratibimbakalpanamuktam",
    "GK16ruyalssu:721": "eṣāpi padārthavākyārthavṛttibhedād dvividhā padārthavṛttiḥ samanantaramudāhṛtā /",
    "GK16ruyalssu:722": "vākyārthavṛttiryathā-",
    "GK16ruyalssu:723": "'tvatpādanakharatnānāṃ yadalaktakamārjanam /",
    "GK16ruyalssu:724": "idaṃ śrīkhaṇḍalepena pāṇḍurīkaraṇaṃ vidhoḥ' //",
    "GK16ruyalssu:725": "kecittu dṛṣṭāntālaṅkāro 'yamityāhustadasat /",
    "GK16ruyalssu:726": "nirapekṣayorvākyārthayorhi bimbapratibimbabhāvo dṛṣṭāntaḥ /",
    "GK16ruyalssu:727": "yatra ca prakṛte vākyārthe vākyārthāntaramāropyate sāmānādhikaraṇyena tatra saṃbandhānupapattimūlā nidarśanaiva yuktā, na dṛṣṭāntaḥ /",
    "GK16ruyalssu:728": "evaṃ ca -",
    "GK16ruyalssu:729": "'śuddhāntadurlabhamidaṃ vapurāśramavāsino yadi janasya /",
    "GK16ruyalssu:730": "dūrīkṛtāḥ khalu guṇairudyānalatā banalatābhiḥ' //",
    "GK16ruyalssu:731": "ityatra dṛṣṭāntabuddhirna kāryā /",
    "GK16ruyalssu:732": "uktanyāyena nidarśanāprātpeḥ /",
    "GK16ruyalssu:733": "iyaṃ copemeya upamānavṛttasyāsaṃbhavātpratipāditā pūrvaiḥ vastutastūpameyavṛttasyopamāne 'saṃbhavādapi bhavati /",
    "GK16ruyalssu:734": "ubhayatrāpi saṃbandhavighaṭanasya vidyamānatvāt /",
    "GK16ruyalssu:735": "tadyathā - 'viyoge gauḍanārīṇāṃ yo gaṇḍatalapāṇḍimā /",
    "GK16ruyalssu:736": "alakṣyata sa kharjūrīmañjarīgarbhareṇuṣu' //",
    "GK16ruyalssu:737": "atra gaṇḍatalaṃ prakṛtam /",
    "GK16ruyalssu:738": "taddharmasya pāṇḍimnaḥ kharjūrīreṇuṣvasaṃbhavādaupamyapratītiḥ /",
    "GK16ruyalssu:739": "eṣa ca prakāraḥ śṛṅkhalānyāyenāpi bhavati /",
    "GK16ruyalssu:740": "yathā-",
    "GK16ruyalssu:741": "'muṇḍasire boraphalaṃ borovari boraaṃ thiraṃ dharasi /",
    "GK16ruyalssu:742": "viggucchāai appā ṇāliacheā chalijjanti' /",
    "GK16ruyalssu:743": "iyamapi kvacinmālayāpi bhavantī dṛśyate /",
    "GK16ruyalssu:744": "yathā-",
    "GK16ruyalssu:745": "'araṇyaruditaṃ kṛtaṃ śavaśarīramudvartitaṃ sthale 'bjamavaropitaṃ",
    "GK16ruyalssu:746": "suciramūṣare varṣitam /",
    "GK16ruyalssu:747": "śvapucchamavanāmitaṃ badhirakarṇajāpaḥ kṛtaḥ dhṛto 'ndhamukhadarpaṇo",
    "GK16ruyalssu:748": "yadabudho janaḥ sevitaḥ' //",
    "GK16ruyalssu:749": "kvacitpunarniṣedhasāmarrthyādākṣitpāyāḥ prātpeḥ saṃbandhānupapattyāpi bhavati /",
    "GK16ruyalssu:750": "yathā-",
    "GK16ruyalssu:751": "'utkope tvayi kiñcideva calati drāggūrjarakṣmābhṛtā muktā bhūrna paraṃ bhayānmarujuṣāṃ yāvattadeṇīdṛśām",
    "GK16ruyalssu:752": "padbhyāṃ haṃsagatirmukhena śaśinaḥ kāntiḥ kucābhyāmapi kṣāmābhyāṃ sahasaiva vanyakariṇāṃ gaṇḍasthalīvibhramaḥ'",
    "GK16ruyalssu:753": "atra muktena niṣedhapadaṃ tadanyathānupapattyā pādayorhasagatiprātpirākṣipyate /",
    "GK16ruyalssu:754": "sā ca tayoranupapannā sādṛśyaṃ gamayatīti asaṃbhavadvastusaṃbanvanibandhanā nidarśanā /",
    "GK16ruyalssu:755": "START Sūtra 29:",
    "GK16ruyalssu:756": "bhedaprādhānye upamānādupameyasyādhikye viparyaye vā vyatirekaḥ //",
    "GK16ruyalssu:757": "adhunā bhedaprādhānyenālaṅkārakathanam /",
    "GK16ruyalssu:758": "bhedo vailakṣaṇyam /",
    "GK16ruyalssu:759": "sa ca dvidhā bhavati, upamānādupameyasyādhikaguṇatve viparyaye vā bhāvāt /",
    "GK16ruyalssu:760": "viparyayo nyūnaguṇatvam /",
    "GK16ruyalssu:761": "krameṇodāharaṇam - 'diddakṣavaḥ pakṣyalatāvilāsamakṣṇāṃ sahasrasya manoharaṃ te /",
    "GK16ruyalssu:762": "vāpīṣu nīlotpalinī-vikāsarabhyāsu nandanti na ṣaṭpadaudhāḥ' //",
    "GK16ruyalssu:763": "'kṣīṇaḥ kṣoṇo 'pi śaśī bhūyo bhūyo vivardhate satyam /",
    "GK16ruyalssu:764": "virama prasīda sundari yauvanamanivarti yātaṃ tu' //",
    "GK16ruyalssu:765": "atra vikasvaranīlotpalinyapekṣayā akṣisahasrasya pakṣmalatayā adhikaguṇatvam /",
    "GK16ruyalssu:766": "candrāpekṣayā ca yauvanasya nyūnaguṇatvam /",
    "GK16ruyalssu:767": "śaśivailakṣaṇyena tasyāpunarāgamāt /",
    "GK16ruyalssu:768": "START Sūtra 30:",
    "GK16ruyalssu:769": "upamānopameyayorekasya prādhānyanirdeśe 'parasya sahārthasaṃbandhe sahoktiḥ // RuAss_30 //",
    "GK16ruyalssu:770": "bhedaprādhānya ityeva /",
    "GK16ruyalssu:771": "guṇaprādhānabhāvanimittakamatra bhedaprādhānyam /",
    "GK16ruyalssu:772": "sahārthaprayuktaśca guṇaprādhānabhāvaḥ /",
    "GK16ruyalssu:773": "upamānopameyatvaṃ cātra vaivakṣikam, dvayorapi prākaraṇikatvādaprākaraṇikaraṇikatvādvā /",
    "GK16ruyalssu:774": "sahārthasāmarthyāddhi tayoḥ tulyakakṣatvam /",
    "GK16ruyalssu:775": "tatra tṛtīyāntasya niyamena guṇatvādupamānatvam /",
    "GK16ruyalssu:776": "arthācca pariśiṣṭasya pradhānatvādupameyatvam /",
    "GK16ruyalssu:777": "śabdaścātra guṇaprādhānabhāvaḥ /",
    "GK16ruyalssu:778": "vastutastu viparyayo 'pi syāt /",
    "GK16ruyalssu:779": "tatra niyamenātiśayoktimūlatvamasyāḥ /",
    "GK16ruyalssu:780": "sā ca kāryakāraṇapratiniyamaviparyayarūpā abhedādhyavasāyarūpā ca /",
    "GK16ruyalssu:781": "abhedādhyavasāyaśca śleṣabhittiko 'nyathā vā /",
    "GK16ruyalssu:782": "sāhityaṃ cātra katrādinānābhedaṃ jñeyam /",
    "GK16ruyalssu:783": "tatra ca -",
    "GK16ruyalssu:784": "'kāryakāraṇapratiniyamaviparyayarūpā yathā -",
    "GK16ruyalssu:785": "'bhavadaparādhaiḥ sārdhaṃ saṃtāpo vardhatetarāmasyāḥ' /",
    "GK16ruyalssu:786": "atrāparādhānāṃ saṃtāpaṃ prati hetutve 'pi tulyakālatvenopanibandhaḥ /",
    "GK16ruyalssu:787": "śleṣabhittikābhedādhyavasāyarūpā yathā -",
    "GK16ruyalssu:788": "'astaṃ bhāsvānprayātaḥ saha ripubhirayaṃ saṃhniyantāṃ balāni' /",
    "GK16ruyalssu:789": "atrāstaṃ gamanaṃ śliṣṭam /",
    "GK16ruyalssu:790": "astamityasyobhayārthatvāt //",
    "GK16ruyalssu:791": "tadanyathārūpā yathā -",
    "GK16ruyalssu:792": "'kumudavanaiḥ saha saṃprati vighaṭante cakravākamithunāni' /",
    "GK16ruyalssu:793": "atra vighaṭanaṃ saṃbandhibhedādbhinnaṃ na tu śliṣṭam /",
    "GK16ruyalssu:794": "etadviśeṣaparihāreṇa sahoktimātraṃ nālaṅkāraḥ /",
    "GK16ruyalssu:795": "yathā-",
    "GK16ruyalssu:796": "'anena sārdhaṃ viharāmburāśestīreṣu tālīvanamarmareṣu' ityādau /",
    "GK16ruyalssu:797": "etānyeva kartṛsāhitye udāharaṇāni /",
    "GK16ruyalssu:798": "karmasāhitye yathā - 'dyujano mutyunā sārdhaṃ yasyājau tārakāmaye /",
    "GK16ruyalssu:799": "cakre cakrābhidhānena preṣyeṇātpamanorathaḥ' //",
    "GK16ruyalssu:800": "atra karotikriyāpekṣayā dyujanasya mṛtyośca karmatvam /",
    "GK16ruyalssu:801": "eṣā ca māsayāpi bhavantī dṛśyate /",
    "GK16ruyalssu:802": "yathā-",
    "GK16ruyalssu:803": "'utkṣitpaṃ saha kauśikasya pulakaiḥ sārdhaṃ mukhairnāmitaṃ bhūpānāṃ",
    "GK16ruyalssu:804": "janakasya saṃśayadhiyā sākaṃ samāsphālitam /",
    "GK16ruyalssu:805": "vaidehyā manasā samaṃ ca sahasākṛṣṭaṃ tato bhārgava-",
    "GK16ruyalssu:806": "prauḍhāhaṅkṛtikandalena ca samaṃ tad bhagnamaiśaṃ dhanuḥ' //",
    "GK16ruyalssu:807": "START Sūtra 31:",
    "GK16ruyalssu:808": "sahotkipratibhaṭabhūtāṃ vinoktiṃ lakṣayati - /",
    "GK16ruyalssu:809": "vinā kiñcidanyasya sadasattvābhāvo vinoktiḥ // RuAss_31 //",
    "GK16ruyalssu:810": "sattvasya śobhanatvasyābhāvo 'śobhanatvam /",
    "GK16ruyalssu:811": "evamasattvasyāśobhanatvasyābhāvaḥ śobhanatvam /",
    "GK16ruyalssu:812": "tedve sattvāsattve yatra kasyacidasaṃnidhānānnibadhyete sā dvidhā vinoktiḥ",
    "GK16ruyalssu:813": "atra ca śobhanatvāśobhanatvasattāsattāyāmeva vaktavyāyāmasattāmukhenābhidhānamanyanivṛttiprayuktā tannivṛttiriti khyāpanārtham /",
    "GK16ruyalssu:814": "evaṃ cānyānivṛttau vidhireva prakāśito bhavati /",
    "GK16ruyalssu:815": "ādyā yathā -",
    "GK16ruyalssu:816": "'vinayena vinā kā śrīḥ kā niśā śaśinā vinā /",
    "GK16ruyalssu:817": "rahitā satkavitvena kīdṛśī vāgvidagdhatā' //",
    "GK16ruyalssu:818": "atra vināśabdamantareṇāpi vinārthavivakṣā yathākathañcinnimittībhavati yathā sahoktau sahārthavivakṣā",
    "GK16ruyalssu:819": "evaṃ ca -",
    "GK16ruyalssu:820": "'nirarthakaṃ janma gataṃ nalinyā yathā na dṛṣṭaṃ tuhināṃśubimbam /",
    "GK16ruyalssu:821": "utpattirindorapi niṣphalaiva na yena dṛṣṭā nalinī prabuddhā' //",
    "GK16ruyalssu:822": "ityādau vinoktireva /",
    "GK16ruyalssu:823": "tuhināṃśudarśanaṃ nalinījanmano 'śobhanatvapratīteḥ /",
    "GK16ruyalssu:824": "iyaṃ ca parasparavinoktibhaṅgyā camatkārātiśayakṛt /",
    "GK16ruyalssu:825": "yathodāhṛte viṣaye /",
    "GK16ruyalssu:826": "dvitīyā yathā -",
    "GK16ruyalssu:827": "'mṛgalocanayā vinā vicitravyavahārapratibhāprabhāpragalbhaḥ /",
    "GK16ruyalssu:828": "amṛtadyutisundarāśayo 'yaṃ suhṛdā tena narendrasūnuḥ' //",
    "GK16ruyalssu:829": "atrāśobhanatvābhāvaḥ śobhanapadārthaprakṣepabhaṅgyoktaḥ /",
    "GK16ruyalssu:830": "śaiṣā dvidhā vinoktiḥ /",
    "GK16ruyalssu:831": "START Sūtra 32:",
    "GK16ruyalssu:832": "adhunā viśeṣaṇavicchittyāśrayeṇālaṅkāradvayamucyate /",
    "GK16ruyalssu:833": "tatrādau viśeṣaṇasāmyāvaṣṭambhena samāsoktimāha- /",
    "GK16ruyalssu:834": "viśeṣaṇānāṃ sāmyādaprastutasya gamyatve samāsoktiḥ // RuAss_32 //",
    "GK16ruyalssu:835": "iha prastutāprastutānāṃ kvacid vācyatvaṃ kvacid gamyatvamiti dvaividhyam /",
    "GK16ruyalssu:836": "vācyatvaṃ ca śleṣanirdeśabhaṅgyā pṛthagupādānena vetyapi dvaividhyam /",
    "GK16ruyalssu:837": "etad dvibhedamapi śleṣālaṅkārasya viṣayaḥ /",
    "GK16ruyalssu:838": "gumyatvaṃ tu prastutaniṣṭhamaprastutapraśaṃsāviṣayaḥ aprastutaniṇṭhaṃ tu samāsoktiviṣayaḥ",
    "GK16ruyalssu:839": "tatra ca nimittaṃ viśeṣaṇasāmyam /",
    "GK16ruyalssu:840": "viśeṣyasyāpi sāmye śleṣaprātpeḥ /",
    "GK16ruyalssu:841": "viśeṣaṇasāmyāddhi pratīyamānaprastutaṃ prastutāvacchedakatvena pratīyate /",
    "GK16ruyalssu:842": "avacchedakatvaṃ ca vyavahārasamāropaḥ /",
    "GK16ruyalssu:843": "rūpasamārope tvavacchāditatvena prakṛtasya tadrūpitvād rūpakameva /",
    "GK16ruyalssu:844": "tacca viśeṣaṇasāmyaṃ śliṣṭatayā sādhāraṇyenaupamyagarbhatvena ca bhavat tridhā bhavati tatra śliṣṭatayā yathā - 'upoḍharāgeṇa vilolatārakaṃ tathā gṛhītaṃ śaśinā niśāmukham ṣa yathā samastaṃ timirāṃśukaṃ tayā puro 'pi",
    "GK16ruyalssu:845": "rāgādgalitaṃ na lakṣitam' //",
    "GK16ruyalssu:846": "atra niśāśaśinoḥ śliṣṭaviśeṣaṇamahimnā nāyakavyavahārapratipattiḥ /",
    "GK16ruyalssu:847": "aparityaktasvarūpayorniśāśaśinornāyakatākhyadharmaviśiṣṭayoḥ pratīteḥ /",
    "GK16ruyalssu:848": "sādhāraṇyena yathā - 'tanvī manoramā bālā lolākṣī puṣpahāsinī /",
    "GK16ruyalssu:849": "vikāsameti subhaga bhavaddarśanamātrataḥ' //",
    "GK16ruyalssu:850": "atra tanvītyādiviśeṣaṇasāmyāllolākṣyā latāvyavahārapratītiḥ /",
    "GK16ruyalssu:851": "tatra ca lataikagāmivikāsākhyadharmasasāropaḥ kāraṇam /",
    "GK16ruyalssu:852": "anyathā viśeṣaṇasāmyamātreṇa niyatalatāvyavahārasyāpratīteḥ /",
    "GK16ruyalssu:853": "vikāsaśca prakṛte upacarito jñeyaḥ /",
    "GK16ruyalssu:854": "evaṃ ca kāryasamārope 'pi jñeyā /",
    "GK16ruyalssu:855": "iyaṃ ca samāsoktiḥ pūrvāpekṣayāspaṣṭā /",
    "GK16ruyalssu:856": "aupamyagarbhatvena yathā-",
    "GK16ruyalssu:857": "'dantaprabhāpuṣpacitā pāṇipallavaśobhinī /",
    "GK16ruyalssu:858": "keśapāśālivṛndena suveṣā hariṇekṣaṇā' //",
    "GK16ruyalssu:859": "atra dantaprabhā puṣpāṇīveti suveṣatvavaśādupamāgarbhatvena kṛte samāse paścāddantaprabhāsadṛśaiḥ puṣpaiściteti samāsāntarāśrayaṇena samānaviśeṣaṇamāhātmyāllatāvyavahārapratītiḥ /",
    "GK16ruyalssu:860": "atraiva 'parītā hariṇekṣaṇā' iti pāṭhe upamārūpasādhakabāghakābhāvāt",
    "GK16ruyalssu:861": "saṃkarasamāśrayeṇa kṛte yojane paścāt pūrvavat samāsāntaramahimnā latāpratītijñaṃyā /",
    "GK16ruyalssu:862": "rūpakagarbhatvena tu samāsāntarāśrayaṇāt samānaviṣeṣaṇatvaṃ bhavadapi na samāsokteḥ prayojakam",
    "GK16ruyalssu:863": "ekadeśavivartirūpakamukhenaivārthāntarapratītestasyā vaiyarthyāt /",
    "GK16ruyalssu:864": "na ca pūrvadarśitopamāsaṃkaraviṣaye eṣa nyāyaḥ /",
    "GK16ruyalssu:865": "upamāsaṃkarayorekadeśavivartinorabhāvāt /",
    "GK16ruyalssu:866": "taccaikadeśavivartirūpakamaśleṣeṇa śleṣeṇa ca bhavatīti dvividham /",
    "GK16ruyalssu:867": "aśliṣṭaṃ yathā-",
    "GK16ruyalssu:868": "'nirīkṣya vidyunnayanaiḥ payodo mukhaṃ niśāyāmabhisārikāyāḥ /",
    "GK16ruyalssu:869": "dhārānipātaiḥ saha kiṃ nu vāntaścandro 'yamitpārtataraṃ rarāsa' //",
    "GK16ruyalssu:870": "atra nirīkṣaṇānuguṇyādvidyunnayanairiti rūpake payodasya draṣṭṛpuruṣanirūpaṇamārtataraṃ rarāsetyatra pratīyamānotprekṣāyā nimittatvaṃ bhajate /",
    "GK16ruyalssu:871": "śliṣṭaṃ yathā-",
    "GK16ruyalssu:872": "'madanagaṇanāsthāne lekhyaprapañcamudañcayan",
    "GK16ruyalssu:873": "vicakila-bṛhatpattranyastadvirephamaṣīlavaiḥ /",
    "GK16ruyalssu:874": "kuṭilalipibhiḥ kaṃ kāyasthaṃ na nāma visūtrayan vyadhita virahiprāṇeṣvāyavyayāvadhikaṃ madhuḥ' [śrī. ca. 670] //",
    "GK16ruyalssu:875": "atra hi pattralipikāyasthaśabdeṣu śleṣagarbhe rūpakaṃ dvirephamaṣīlavairityetadrūpakanimittam",
    "GK16ruyalssu:876": "asya ca pracuraḥ prayogaviṣaya iti na samāsoktibuddhiḥ kāryā /",
    "GK16ruyalssu:877": "tadevaṃ śliṣṭaviśeṣaṇasamutthāpitaikā /",
    "GK16ruyalssu:878": "sādhāraṇaviśeṣaṇasamutthāpitā tu dharmakāryasamāropābhyāṃ dvibhedā /",
    "GK16ruyalssu:879": "aupamyagarbhaviśeṣaṇasamutthāpitopamāsaṃkarasamāsābhyāṃ dvibhedā /",
    "GK16ruyalssu:880": "rūpakasamāśrayeṇa tu bhedadvayamasyā na viṣayaḥ /",
    "GK16ruyalssu:881": "tadevaṃ pañcaprakārā samāsoktiḥ /",
    "GK16ruyalssu:882": "iyaṃ ca śuddhakāryasamāropeṇa viśeṣaṇasāmyenobhayamayatvena prathamaṃ tridhā samāsoktiḥ /",
    "GK16ruyalssu:883": "viśeṣaṇasāmyaṃ ca pañcaprakāraṃ nirṇītam /",
    "GK16ruyalssu:884": "sarvatra cātra vyavahārasamāropa eva jīvitam /",
    "GK16ruyalssu:885": "sa ca laukike vastuni laukikavastuvyavahārasamāropaḥ /",
    "GK16ruyalssu:886": "śāstrīye vastuni śāstrīyavastuvyavahārasamāropaḥ /",
    "GK16ruyalssu:887": "laukike vā śāstrīyavastuvyavahārasamāropaḥ /",
    "GK16ruyalssu:888": "śāstrīye vā laukikavastuvyavahāramāropa iti caturdhā bhavati /",
    "GK16ruyalssu:889": "tadevaṃ bahuprakārā samāsoktiḥ /",
    "GK16ruyalssu:890": "tatra śuddhakāryasamāropeṇa yathā-",
    "GK16ruyalssu:891": "'vilikhati kucāvuccairgāḍhaṃ karoti kacagrahaṃ likhati lalite vaktre",
    "GK16ruyalssu:892": "pattrāvalīmasamañjasām /",
    "GK16ruyalssu:893": "kṣitipa khadiraḥ śroṇībimbād vikarṣati cāṃśukaṃ marubhuvi haṭhāt trasyantīnāṃ tavārimṛgīdṛśām'",
    "GK16ruyalssu:894": "atra pattrāvalīvilekhanādiśuddhakāryasamāropāt khadirasya haṭhakāmukatvapratītiḥ viśeṣaṇasāmyenodāhṛtā",
    "GK16ruyalssu:895": "ubhayamayatvena yathā -",
    "GK16ruyalssu:896": "'nirlūnānyalakāni pāṭitamuraḥ kṛtsno 'dharaḥ khaṇḍitaḥ karṇe rugjanitā",
    "GK16ruyalssu:897": "kṛtaṃ ca nayane nīlābjakānte kṣatam /",
    "GK16ruyalssu:898": "yāntīnāmatisaṃbhramākulapadanyāsaṃ marau nīrasaiḥ kiṃ kiṃ kaṇṭakibhiḥ kṛtaṃ na tarubhistvadvairivāmabhruvām'",
    "GK16ruyalssu:899": "atra nīrasaiḥ kaṇṭakibhiriti viśeṣaṇasāmyam /",
    "GK16ruyalssu:900": "nirlūnānyalakānītyādiṣu kāryasamāropaḥ /",
    "GK16ruyalssu:901": "vyavahārasamāropaprakāracatuṣṭaye krameṇodāharaṇam /",
    "GK16ruyalssu:902": "yathā-",
    "GK16ruyalssu:903": "'dyāmāliliṅga mukhamāśu diśāṃ cucumba ruddhāmbarāṃ śaśikalāmalikhatkarāgraiḥ /",
    "GK16ruyalssu:904": "antarnimagracarapuṣpaśaro 'titāpāt kiṃ kiṃ cakāra taruṇo na yadīkṣaṇāgniḥ'",
    "GK16ruyalssu:905": "laukikaṃ ca vastu rasādibhedānnānābhedaṃ svayamevotprekṣyam /",
    "GK16ruyalssu:906": "'yairekarūpamakhilāsvapi vṛttiṣu tvāṃ paśyadbhikhyayamasaṃkhyatayā",
    "GK16ruyalssu:907": "pravṛttam /",
    "GK16ruyalssu:908": "lopaḥ kṛtaḥ kila paratvajuṣo vibhakte- stairlakṣaṇaṃ tava kṛtaṃ dhruvameva",
    "GK16ruyalssu:909": "manye' //",
    "GK16ruyalssu:910": "atrāgamaśāstraprasiddhe vastuni vyākaraṇaprasiddhavastusamāropaḥ /",
    "GK16ruyalssu:911": "'sīmānaṃ na jagāma yannayanayornānyena yatsaṃgataṃ na spṛṣṭaṃ vacasā kadācidapi yad dṛṣṭopamānaṃ na yat /",
    "GK16ruyalssu:912": "arthādāpatitaṃ na yanna ca na yattatkiñcideṇīdṛśāṃ lāvaṇyaṃ jayati pramāṇarahitaṃ cetaścamatkārakam'",
    "GK16ruyalssu:913": "atra lāvaṇye laukike vastuni mīmāṃsāśāstraprasiddhavastusamāropaḥ /",
    "GK16ruyalssu:914": "evaṃ tarkāyurvedajyotiḥśāstraprasiddhavastusamāropo boddhavyaḥ /",
    "GK16ruyalssu:915": "yathā-",
    "GK16ruyalssu:916": "'svapakṣalīlālalitairupoḍhahetau smare darśayato viśeṣam /",
    "GK16ruyalssu:917": "mānaṃ nikārartumaśeṣayūnāṃ pikasya pāṇḍityamakhaṇḍamāsīt' //",
    "GK16ruyalssu:918": "atra tarkaśāstraprasiddhavastusamāropaḥ /",
    "GK16ruyalssu:919": "pāṇḍityaśabdaḥ prakṛte lakṣaṇayā vyākhyeyaḥ /",
    "GK16ruyalssu:920": "'mandamagrimadhuraryamopalā darśitaśvayathu cābhavattamaḥ /",
    "GK16ruyalssu:921": "dṛṣṭayastimirajaṃ siṣevire doṣamoṣadhipaterasaṃnidhau' //",
    "GK16ruyalssu:922": "atrāyurvedaprasiddhavastusamāropaḥ /",
    "GK16ruyalssu:923": "'gaṇḍānte madadantināṃ prahṛrataḥ kṣmāmaṇḍale vaidhṛte rakṣāmācarataḥ sadā",
    "GK16ruyalssu:924": "vidadhato lāṭeṣu yātrotsavam /",
    "GK16ruyalssu:925": "pūrvāmatyajataḥ sthitiṃ śubhakarīmāsevyamānasya te vardhante vijayaśriyaḥ kimiva na śreyasvināṃ maṅgalam' //",
    "GK16ruyalssu:926": "atra jyotiḥśāstraprasiddhavastusamāropaḥ /",
    "GK16ruyalssu:927": "'prasarpattātparyairapi sadanumānaikarasikai- rapi jñeyo no yaḥ parimitagatitvaṃ parijahṛt",
    "GK16ruyalssu:928": "apūrvavyāpāro guruvara! budhairityavasito na vācyo no lakṣyastava sahṛdayasyo guṇagaṇaḥ'",
    "GK16ruyalssu:929": "atra bharatādiśāstraprasiddhavastusamāropaḥ /",
    "GK16ruyalssu:930": "tathā hyatra guṇagaṇagatatvena śṛṅgārādirasavyavahāraḥ pratīyate /",
    "GK16ruyalssu:931": "yato raso na tātparyaśaktijñeyaḥ /",
    "GK16ruyalssu:932": "nāpyanumānaviṣayaḥ /",
    "GK16ruyalssu:933": "na śabdairabhidhāvyāpāreṇa vācyīkṛtaḥ /",
    "GK16ruyalssu:934": "na lakṣaṇāgocaraḥ /",
    "GK16ruyalssu:935": "kiṃ tu vigalitavedyānataratvena parihṛtapārimityo vyañjanalakṣaṇāpūrvavyāpāraviṣayīkṛto 'nukāryānukartṛgatatvapari hāreṇa sahṛdayagata iti prasarpattātparyairityādipadai rasa eva pratīyate /",
    "GK16ruyalssu:936": "eva pratīyate /",
    "GK16ruyalssu:937": "evamanyadapi jñeyam /",
    "GK16ruyalssu:938": "'paśyantī trapayeva yatra tirayatyātmānamābhyantare yatra truṭyati madhyamāpi madhuradhvanyujjihāsārasāt",
    "GK16ruyalssu:939": "cāṭūccāraṇacāpalaṃ vidadhatāṃ vāk tatra bāhyā kathaṃ devyā te parayā prabho saha rahaḥkrīḍādṛḍhāliṅgane'",
    "GK16ruyalssu:940": "atrāgamaprasiddhe vastuni laukikavastuvyavahārasamāropa /",
    "GK16ruyalssu:941": "laukikavastuvyavahāraśca rasādibhedād bahubheda ityuktaṃ prāk /",
    "GK16ruyalssu:942": "tatra śuddhakāryasamārope kāryasya viśeṣaṇatvamaupacārikamāśritya viśeṣaṇasāmyāditi lakṣaṇaṃ pūrvaśāstrānusāreṇa vihitaṃ yathākathañcid yojyam /",
    "GK16ruyalssu:943": "iha tu--",
    "GK16ruyalssu:944": "'aindraṃ dhanuḥ pāṇḍupayodhareṇa śarad dadhānārdranakhakṣatābham /",
    "GK16ruyalssu:945": "prasādayantī sakalaṅkaminduṃ tāpaṃ raverabhyadhikaṃ cakāra' //",
    "GK16ruyalssu:946": "ityatrāsti tāvad raviśaśinornāyakatvapratītiḥ /",
    "GK16ruyalssu:947": "na cātra viśeṣaṇasāmyamiti sā kutastyā /",
    "GK16ruyalssu:948": "prasādayantī sakalaṅkamindumiti viśeṣaṇasāmyāccharadonāyikātvapratītau tadunuguṇyāt tayoḥ samāsoktyā nāyakatvapratītiriti cet ārdranakhakṣatābhamaindraṃ dhanurdadhānetyetadviśeṣaṇaṃ kathaṃ sāmyena nirdriṣṭam /",
    "GK16ruyalssu:949": "na caikadeśavivartinyupamoktā yatsāmarthyānnāyakatvapratītiḥ syāt /",
    "GK16ruyalssu:950": "tatkathamatra dhyavasthā /",
    "GK16ruyalssu:951": "atrocyate-ekadeśavivartinyupamā yadi pratipadaṃ noktā tat sā kena",
    "GK16ruyalssu:952": "pratiṣiddhā /",
    "GK16ruyalssu:953": "sāmānyalakṣaṇadvāreṇāyātāyāstasyā atrāpi saṃbhavāt /",
    "GK16ruyalssu:954": "athātra nopamānatvena nāyakaḥ svasvarūpeṇa pratīyate apitu raviśaśinorevanāyakatvapratītiḥ",
    "GK16ruyalssu:955": "tayoratra nāyakatvāt /",
    "GK16ruyalssu:956": "tadatrārdranakhakṣatābhamityatra sthitamapi śrutyopamānatvaṃ vastuparyālocanayā aindre dhanuṣi saṃcāraṇīyam, indracāpābhaṃ nakhakṣataṃ dadhāneti pratīteḥ, yathā 'dadhnā juhoti' ityādau dadhni saṃcaryate vidhiḥ",
    "GK16ruyalssu:957": "evamiyamupamānuprāṇitā samāsoktireva /",
    "GK16ruyalssu:958": "iha punaḥ ityatra saraḥśriyāṃ nāyikātvapratītirna samāsoktyā,",
    "GK16ruyalssu:959": "viśeṣaṇasāmyābhāvāt /",
    "GK16ruyalssu:960": "tasmānnāyikātropamānatvena pratīyate na tu saraḥśrīdharmatvena nāyikātvapratītirityekadeśavivartinyupamaivābhyupagamyā,gatyantarāsaṃbhavāt",
    "GK16ruyalssu:961": "yaistunoktā teṣāmapyupasaṃkhyeyaiva /",
    "GK16ruyalssu:962": "yatra tu 'keśapāśālivṛndena' ityādau samāsoktāyāmupamāyāṃ samāsantariṇa",
    "GK16ruyalssu:963": "viśeṣaṇasāmyaṃ yojayituṃ śakyaṃ tatraupamyagarbhaviśeṣaṇaprabhāvitā samāsoktireveti na virodhaḥ kaścit /",
    "GK16ruyalssu:964": "sā ca samāroktirarthāntaranyāse kacitsamarthyagatatvena kacitsamarthakagatatvena ca bhavati",
    "GK16ruyalssu:965": "krameṇa yathā-",
    "GK16ruyalssu:966": "'athopagūḍhe śaradā śaśāṅke prāvṛḍ yayau śāntataḍitkaṭākṣā /",
    "GK16ruyalssu:967": "kāsāṃ na saubhāgyaguṇo 'ṅganānāṃ naṣṭaṃ pirabhraṣṭapayodharāṇām' //",
    "GK16ruyalssu:968": "'asamātpajigīṣasya strīcintā kā manasvinaḥ /",
    "GK16ruyalssu:969": "anākramya jagat sarve no saṃdhyāṃ bhajate raviḥ' //",
    "GK16ruyalssu:970": "atropagūḍhatvena śāntataḍitkaṭākṣatvena ca śaśāṅkaśaradornāyakavyavahārapratītau samāsoktyāliṅgita evārtho viśeṣarūpaḥ sāmānyāśrayeṇārthāntaranyāsena samarthyate /",
    "GK16ruyalssu:971": "sāmānyasya cātra śleṣavaśādutthānam /",
    "GK16ruyalssu:972": "śāntataḍitkaṭākṣetyaupamyagarbhe viśeṣaṇaṃ samāsāntarāśrayeṇātra samānam /",
    "GK16ruyalssu:973": "asamātpetyādau tu strīśabdasya sāmānyena strītvamātrābhidhānāt sāmānyarūpo",
    "GK16ruyalssu:974": "'rtho liṅgaviśeṣanirdeśagarbheṇa kāryāpanibandhanenotthāpitayā samāsoktyā",
    "GK16ruyalssu:975": "samāropitanāyakavyavahāreṇa ravisaṃdhyāvṛttāntena viśeṣarūpeṇa samarthyate",
    "GK16ruyalssu:976": "'ākṛṣṭivegavigaladbhujagendrabhoganimokapaṭṭapariveṣatayāmburāśeḥ /",
    "GK16ruyalssu:977": "manthavyathāvyupaśamārthamivāśu yasya mandākinī ciraveṣṭata pādamūle' //",
    "GK16ruyalssu:978": "atra nirmokapaṭṭāpahnavena samāropitāyā mandākinyā yadvastuvṛttena pādamūle veṣṭanaṃ taccaraṇamūle veṣṭanatvena śleṣamūlayātiśayoktyādhyavasīyate /",
    "GK16ruyalssu:979": "tat tathādhyavasitaṃ manthavyathāvyupaśamārthamivetyutprekṣāmutthāpayati /",
    "GK16ruyalssu:980": "sotthāpyamānaivāmburāśimandākinyoḥ patipatnīvyavahārāśrayāṃ samāsoktiṃ garbhīkaroti /",
    "GK16ruyalssu:981": "evaṃ cotprekṣāsamāsoktyorekaḥ kālaḥ /",
    "GK16ruyalssu:982": "evaṃ 'nakhakṣatānīva vanasthalīnām' ityatrāpi vanasthalīnāṃ nāyikāvyavahāra utprekṣāntarānupraviṣṭasamāsoktimūla eva /",
    "GK16ruyalssu:983": "evamiyaṃ samāsoktiranantaprapañcetyanayā diśā svayamutprekṣyā /",
    "GK16ruyalssu:984": "START Sūtra 33:",
    "GK16ruyalssu:985": "viśeṣaṇasābhiprāyatvaṃ parikaraḥ // RuAss_33 //",
    "GK16ruyalssu:986": "viśeṣaṇavaicitryaprastāvādasyeha nirdeśaḥ /",
    "GK16ruyalssu:987": "viśeṣaṇānāṃ sābhiprāyatvaṃ pratīyamānārthagarbhīkāraḥ /",
    "GK16ruyalssu:988": "ata eva prasannagambhīrapadatvānnāyaṃ dhvanerviṣayaḥ /",
    "GK16ruyalssu:989": "evaṃ ca pratīyamānāṃśasya vācyonmukhatvātparikara iti sārthakaṃ nāma /",
    "GK16ruyalssu:990": "'rājño mānadhanasya kārmukabhṛto duryodhanasyāgrataḥ pratyakṣaṃ kurubāndhavasya miṣataḥ karṇasya śalyasya ca /",
    "GK16ruyalssu:991": "pītaṃ tasya mayādya pāṇḍavavadhūkeśāmbarākarṣiṇaḥ koṣṇaṃ jīvata eva",
    "GK16ruyalssu:992": "tīkṣṇakarajakṣuṇṇādasṛgvakṣasaḥ' //",
    "GK16ruyalssu:993": "atra rājña ityādau sotprāsatvaparaṃ prasannagambhīrapadatvam /",
    "GK16ruyalssu:994": "evam-",
    "GK16ruyalssu:995": "'aṅgāja senāpate rājavallabha droṇopahāsin karṇaṃ, sāṃprataṃ rakṣainaṃ bhīmād duḥśāsanam' ityādau jñeyam /",
    "GK16ruyalssu:996": "START Sūtra 34:",
    "GK16ruyalssu:997": "viśeṣyasyāpi sāmye dvapaurvopādāne śleṣaḥ // RuAss_34 //",
    "GK16ruyalssu:998": "kevalaviśeṣasāmyaṃ samāsoktāvuktan /",
    "GK16ruyalssu:999": "viśeṣyayuktaviśeṣaṇasāmyaṃ tvadhikṛtyedamucyate /",
    "GK16ruyalssu:1000": "tatra dvayoḥ prākaraṇikayoraprākaraṇikayoḥ prākaraṇikāprakaraṇikayor vā śliṣṭapadopanibandhe śleṣaḥ /",
    "GK16ruyalssu:1001": "tatrādyaṃ prakāradvayaṃ viśeṣaṇaviśeṣyasāmya eva tṛtīyastu prakāro viśeṣaṇasāmya eva bhavati",
    "GK16ruyalssu:1002": "viśeṣyasāmye tvarthaprakaraṇādinā vācyārthaniyame",
    "GK16ruyalssu:1003": "'rthāntaragatadhvanerviṣayaḥ syāt /",
    "GK16ruyalssu:1004": "ādye tu prakāradvaye dvayorapyarthayorvācyatvam /",
    "GK16ruyalssu:1005": "ata evātra - 'dvayorvopādāne' iti tṛtīyaprakāraviṣayatvenoktam /",
    "GK16ruyalssu:1006": "'viśeṣyasyāpi sāmye' iti tu śiṣṭaprakāradvayaviṣayam /",
    "GK16ruyalssu:1007": "krameṇa yathā-",
    "GK16ruyalssu:1008": "'yena dhvastamanobhavena balijitkāyaḥ purāstrīkṛto",
    "GK16ruyalssu:1009": "yaścodvṛttabhujaṅgahāravalayo gaṅgā ca yo 'dhārayat /",
    "GK16ruyalssu:1010": "yasyāhuḥ śaśimacchirohara iti stutyaṃ ca nāmāmarāḥ pāyātsa svayamandhakakṣayakarastvāṃ sarvadomādhavaḥ'",
    "GK16ruyalssu:1011": "'nītānāmākulībhāvaṃ lubdhairbhuriśilīmukhaiḥ /",
    "GK16ruyalssu:1012": "sadṛśe vanavṛddhānāṃ kamalānāṃ tadīkṣaṇe' //",
    "GK16ruyalssu:1013": "'svecchopajātaviṣayo 'pi na yāti vaktuṃ dehīti mārgaṇaśataiśca dadāti",
    "GK16ruyalssu:1014": "duḥkham /",
    "GK16ruyalssu:1015": "mohātsamākṣipati jīvitamapyakāṇḍe kaṣṭaṃ manobhava iveśvaradurvidagdhaḥ'",
    "GK16ruyalssu:1016": "atra hariharayorddhayorapi prākaraṇikatvam /",
    "GK16ruyalssu:1017": "padmānāṃ mṛgāṇāṃ copamānatvādaprākaraṇikatvarm /",
    "GK16ruyalssu:1018": "iśvaramanobhavayoḥ prākaraṇikāprākaraṇikatvam /",
    "GK16ruyalssu:1019": "evaṃ ca śabdārthobhayagatatvena vartamānatvāttrividhaḥ /",
    "GK16ruyalssu:1020": "tatrodāttādisvarabhedātprayantabhedācca śabdānyatve śabdaśleṣaḥ /",
    "GK16ruyalssu:1021": "yatra prāyeṇa padabhaṅgo bhavati /",
    "GK16ruyalssu:1022": "arthaśleṣastu yatra svarādibhedo nāsti /",
    "GK16ruyalssu:1023": "ata eva na tatra sabhaṅgapadatvam /",
    "GK16ruyalssu:1024": "saṃkalanayā tūbhayaśleṣaḥ /",
    "GK16ruyalssu:1025": "yathā-",
    "GK16ruyalssu:1026": "'raktacchadatvaṃ vikacā vahanto nālaṃ jalaiḥ saṃgatamādadhānāḥ /",
    "GK16ruyalssu:1027": "nirasya puṣpeṣu ruciṃ samagrāṃ padmā virejuḥ śramaṇā yathaiva' //",
    "GK16ruyalssu:1028": "atra raktacchadatvamityādāvarthaśleṣaḥ /",
    "GK16ruyalssu:1029": "nālamityādau śabdaśleṣaḥ /",
    "GK16ruyalssu:1030": "ubhayaghaṭanāyāmubhayaśleṣaḥ /",
    "GK16ruyalssu:1031": "granthagauravabhayāttu pṛthaṅnodāhṛtam /"
}