{
    "GK16visvsdpu:0": "śrīḥ",
    "GK16visvsdpu:1": "sāhitya-darpaṇaḥ",
    "GK16visvsdpu:2": "kārikā-mātraḥ",
    "GK16visvsdpu:3": "prathamaḥ prakāśaḥ",
    "GK16visvsdpu:4": "śarad-indu-sundara-ruciś cetasi sā me girāṃ devī /",
    "GK16visvsdpu:5": "apahṛtya tamaḥ santatam arthān akhilān prakāśayatu // VisSd_1.1 //",
    "GK16visvsdpu:6": "caturvarga-phala-prāptiḥ sukhād alpa-dhiyām api /",
    "GK16visvsdpu:7": "kāvyād eva yatas tena tat-svarūpaṃ nirūpyate // VisSd_1.2 //",
    "GK16visvsdpu:8": "kāvyaṃ rasātmakaṃ kāvyaṃ doṣās tasyāpakarṣakāḥ /",
    "GK16visvsdpu:9": "utkarṣa-hetavaḥ proktā guṇālaṅkāra-rītayaḥ // VisSd_1.3 //",
    "GK16visvsdpu:10": "iti sāhitya-darpaṇe kāvya-svarūpa-nirūpaṇo nāma prathamaḥ paricchedaḥ",
    "GK16visvsdpu:11": "dvitīyaḥ prakāśaḥ vākyaṃ syād yogyatākāṅkṣā-satti-yuktaḥ padoccayaḥ /",
    "GK16visvsdpu:12": "vākyoccayo mahā-vākyam itthaṃ vākyaṃ dvidhā matam // VisSd_2.1 //",
    "GK16visvsdpu:13": "varṇāḥ padaṃ prayogārhān anvitaikārtha-bodhakāḥ /",
    "GK16visvsdpu:14": "artho vācyaś ca lakṣyaś ca vyaṅgaś ceti tridhā matā // VisSd_2.2 //",
    "GK16visvsdpu:15": "vācyo 'rtho 'bhidhayā bodhyo lakṣyo lakṣaṇayā mataḥ /",
    "GK16visvsdpu:16": "vyaṅgyo vyañjanayā tāḥ syus tisraḥ śabdasya śaktayaḥ // VisSd_2.3 //",
    "GK16visvsdpu:17": "tatra saṅketitārthasya bodhanād agrimā matā /",
    "GK16visvsdpu:18": "saṅketo gṛhyate jātau guṇa-dravya-kriyāsu ca // VisSd_2.4 //",
    "GK16visvsdpu:19": "mukhyārtha-bādhe tad-yukto yayānyo 'rthaḥ pratīyate /",
    "GK16visvsdpu:20": "rūḍheḥ prayojanād vāpi lakṣaṇā śaktir arpitā // VisSd_2.5 //",
    "GK16visvsdpu:21": "mukhyārthasyetarākṣepo vākyārthe 'nvaya-siddhaye /",
    "GK16visvsdpu:22": "syād ātmano 'py upādānād eṣopādāna-lakṣaṇā // VisSd_2.6 //",
    "GK16visvsdpu:23": "arpaṇaṃ svasya vākyārthe parasyānvaya-siddhaye /",
    "GK16visvsdpu:24": "upalakṣaṇa-hetutvād eṣā lakṣaṇa-lakṣaṇā // VisSd_2.7 //",
    "GK16visvsdpu:25": "āropādhyavasānābhyāṃ pratyekaṃ tā api dvidhā /",
    "GK16visvsdpu:26": "viṣayāsyānigīrṇasyā-(a)nya-tādātmya-pratīti-kṛt // VisSd_2.8 //",
    "GK16visvsdpu:27": "sāropā syān nigīrṇasya matā sādhyavasānikā /",
    "GK16visvsdpu:28": "sādṛśyetara-saṃbandhāḥ śuddhās tāḥ sakalā api // VisSd_2.9 //",
    "GK16visvsdpu:29": "sādṛśyāt tu matā gauṇyas tena ṣoḍaśa-bhedikā /",
    "GK16visvsdpu:30": "vyaṅgyasya gūḍhāgūḍhatvād dvidhā syuḥ phala-lakṣaṇā // VisSd_2.10 //",
    "GK16visvsdpu:31": "dharmi-dharma-gatatvena phalasyaitā api dvidhā /",
    "GK16visvsdpu:32": "tad evaṃ lakṣaṇābhedāś catvāriṃśan matā budhaiḥ // VisSd_2.11 //",
    "GK16visvsdpu:33": "pada-vākya-gatatvena pratyekaṃ tā api dvidhā /",
    "GK16visvsdpu:34": "viratāsvabhidhādyāsu yathārtho bodhyate 'paraḥ // VisSd_2.12 //",
    "GK16visvsdpu:35": "sā vṛttir vyañjanā nāma śabdasyārthādikasya ca /",
    "GK16visvsdpu:36": "abhidhā-lakṣaṇā-mūlā śabdasya vyañjanā dvidhā // VisSd_2.13 //",
    "GK16visvsdpu:37": "anekārthasya śabdasya saṃyogādyair niyantrite /",
    "GK16visvsdpu:38": "ekatrārthe 'nyadhī-hetur vyañjanā sābhidhāśrayā // VisSd_2.14 //",
    "GK16visvsdpu:39": "lakṣaṇopāsyate yasya kṛte tat tu prayojanam /",
    "GK16visvsdpu:40": "yayā pratyākhyāyate sā syād vyañjanā lakṣaṇāśrayā // VisSd_2.15 //",
    "GK16visvsdpu:41": "vaktṛ-bodhavya-vākyānām anya-sannidhi-vācyayoḥ /",
    "GK16visvsdpu:42": "prastāva-deśa-kālānāṃ kākoś ceṣṭādikasya ca // VisSd_2.16 //",
    "GK16visvsdpu:43": "vaiśiṣṭyād anyam arthaṃ yā bodhayet sārtha-saṃbhavā /",
    "GK16visvsdpu:44": "traividhyād iyam arthānāṃ pratyekaṃ trividhā matā // VisSd_2.17 //",
    "GK16visvsdpu:45": "śabda-bodhyo vyanakty arthaḥ śabdo 'py arthāntarāśrayaḥ /",
    "GK16visvsdpu:46": "ekasya vyañjakatve tad anyasya sahakāritā // VisSd_2.18 //",
    "GK16visvsdpu:47": "abhidhādi-trayopādhi-vaiśiṣṭyāt trividho mataḥ /",
    "GK16visvsdpu:48": "śabdo 'pi vācakas tadval lakṣako vyañjakas tathā // VisSd_2.19 //",
    "GK16visvsdpu:49": "tātparyākhyāṃ vṛttim āhuḥ padārthānvaya-bodhane /",
    "GK16visvsdpu:50": "tātparyārthaṃ tad-arthaṃ ca vākyaṃ tad-bodhakaṃ pare // VisSd_2.20 //",
    "GK16visvsdpu:51": "iti sāhitya-darpaṇe vākya-svarūpa-nirūpaṇo nāma dvitīyaḥ paricchedaḥ",
    "GK16visvsdpu:52": "tṛtīyaḥ paricchedaḥ vibhāvenānubhāvena vyaktaḥ saṃcāriṇā tathā /",
    "GK16visvsdpu:53": "rasatām eti ratyādiḥ sthāyī bhāvaḥ sa-cetasām // VisSd_3.1 //",
    "GK16visvsdpu:54": "sattvodrekād akhaṇḍa-svar-prakāśānanda-cin-mayaḥ /",
    "GK16visvsdpu:55": "vedyāntara-sparśa-śūnyo brahmāsvāda-sahodaraḥ // VisSd_3.2 //",
    "GK16visvsdpu:56": "lokottara-camatkāra-prāṇaḥ kaiścit pramātṛbhiḥ /",
    "GK16visvsdpu:57": "svākāravad abhinnatven(a)--āyam āsvādyate rasaḥ // VisSd_3.3 //",
    "GK16visvsdpu:58": "karuṇādāv api rase jāyate yatparaṃ sukham /",
    "GK16visvsdpu:59": "sacetasām anubhavaḥ pramāṇaṃ tatra kevalam // VisSd_3.4 //",
    "GK16visvsdpu:60": "kiṃ ca teṣu yadā duḥkhaṃ na ko 'pi syāt tad-unmukhaḥ /",
    "GK16visvsdpu:61": "tathā rāmāyaṇādīnāṃ bhavitā duḥkha-hetutā // VisSd_3.5 //",
    "GK16visvsdpu:62": "hetutvaṃ śoka-harṣāder gatebhyo loka-saṃśrayāt /",
    "GK16visvsdpu:63": "śoka-harṣādayo loke jāyantāṃ nāma laukikāḥ // VisSd_3.6 //",
    "GK16visvsdpu:64": "alaukika-vibhāvatvaṃ prāptebhyaḥ kāvya-saṃśrayāt /",
    "GK16visvsdpu:65": "sukhaṃ sañjāyate tebhyaḥ sarvebhyo 'pīti kā kṣatiḥ // VisSd_3.7 //",
    "GK16visvsdpu:66": "aśru-pātādayas tadvad drutatvāc cetaso matāḥ /",
    "GK16visvsdpu:67": "na jāyate tad-āsvādo vinā raty-ādi-vāsanām // VisSd_3.8 //",
    "GK16visvsdpu:68": "vyāpāro 'sti vibhāvāder nāmnā sādhāraṇī-kṛtiḥ /",
    "GK16visvsdpu:69": "tat-prabhāveṇa yasyāsan pāthodhi-plavanādayaḥ // VisSd_3.9 //",
    "GK16visvsdpu:70": "pramātā tad-abhedena svātmānaṃ pratipadyate /",
    "GK16visvsdpu:71": "utsādādi-samudbodhaḥ sādhāraṇyābhimānataḥ // VisSd_3.10 //",
    "GK16visvsdpu:72": "nṛṇām api samudrādi-laṅghanādau na duṣyati /",
    "GK16visvsdpu:73": "sādhāraṇyena raty-ādir api tadvat pratīyate // VisSd_3.11 //",
    "GK16visvsdpu:74": "parasya na parasyeti mameti na mameti ca /",
    "GK16visvsdpu:75": "tad-āsvāde vibhāvādeḥ paricchedo na vidyate // VisSd_3.12 //",
    "GK16visvsdpu:76": "vibhāvanādi-vyāpāram alaukikam upeyuṣām /",
    "GK16visvsdpu:77": "alaukikatvam eteṣāṃ bhūṣaṇaṃ na tu dūṣaṇam // VisSd_3.13 //",
    "GK16visvsdpu:78": "kāraṇa-kārya-sañcāri-rūpā api hi lokataḥ /",
    "GK16visvsdpu:79": "rasodbodhe vibhāvādyāḥ kāraṇāny eva te matāḥ // VisSd_3.14 //",
    "GK16visvsdpu:80": "pratīyamānaḥ prathamaṃ pratyekaṃ hetur ucyate /",
    "GK16visvsdpu:81": "tataḥ saṃvalitaḥ sarvo vibhāvādiḥ sa-cetasām // VisSd_3.15 //",
    "GK16visvsdpu:82": "prapāṇaka-rasa-nyāyāc carvyamāṇo raso bhavet /",
    "GK16visvsdpu:83": "sad-bhāvaś ced vibhāvāder dvayor ekasya vā bhavet // VisSd_3.16 //",
    "GK16visvsdpu:84": "jhaṭity anyasam ākṣepe tadā doṣo na vidyate /",
    "GK16visvsdpu:85": "pārimityyāl laukikatvāt sāntarāyatayā tathā // VisSd_3.17 //",
    "GK16visvsdpu:86": "anukāryasya ratyāder udbodho na raso bhavet /",
    "GK16visvsdpu:87": "śikṣābhyāsādi-mātreṇa rāghavādeḥ svarūpatām // VisSd_3.18 //",
    "GK16visvsdpu:88": "darśayan nartako naiva rasasyāsvādako bhavet /",
    "GK16visvsdpu:89": "kāvyārtha-bhāvenāyam api sabhya-padāspadam // VisSd_3.19 //",
    "GK16visvsdpu:90": "nāyaṃ jñāpyaḥ sva-sattāyāṃ pratīty avyabhicārataḥ /",
    "GK16visvsdpu:91": "yasmād eṣa vibhāvādi-samūhālambanātmakaḥ // VisSd_3.20 //",
    "GK16visvsdpu:92": "tasmān na kāryaḥ no nityaḥ pūrva-saṃvedanojjhitaḥ /",
    "GK16visvsdpu:93": "asaṃvedana-kāle hi na bhāvo 'py asya vidyate // VisSd_3.21 //",
    "GK16visvsdpu:94": "nāpi bhaviṣyan sākṣād ānanda-maya-svaprakāśa-rūpatvāt /",
    "GK16visvsdpu:95": "kārya-jñāpya-vilakṣaṇa-bhāvān no vartamāno 'pi // VisSd_3.22 //",
    "GK16visvsdpu:96": "vibhāvādi-parāmarśa-viṣayatvāt sacetasām /",
    "GK16visvsdpu:97": "parānandamayatvena saṃvedyatvād api sphuṭam // VisSd_3.23 //",
    "GK16visvsdpu:98": "na nirvikalpakaṃ jñānaṃ tasya grāhakam iṣyate /",
    "GK16visvsdpu:99": "tathābhilāpa-saṃsarga-yogyatva-virahān na ca // VisSd_3.24 //",
    "GK16visvsdpu:100": "savikalpaka-saṃvedyaḥ sākṣātkāratayā na ca /",
    "GK16visvsdpu:101": "parokṣas tat-prakāśo nā-parokṣaḥ śabda-saṃbhavāt // VisSd_3.25 //",
    "GK16visvsdpu:102": "tasmād alaukikaḥ satyaṃ vedyaḥ sahṛdayair ayam /",
    "GK16visvsdpu:103": "pramāṇaṃ carvaṇaivātra svābhinne viduṣāṃ matam // VisSd_3.26 //",
    "GK16visvsdpu:104": "niṣpattyā carvaṇasyāsya niṣpattir upacārataḥ /",
    "GK16visvsdpu:105": "avācyatvādikaṃ tasya vakṣye vyañjana-rūpaṇe // VisSd_3.27 //",
    "GK16visvsdpu:106": "ratyādi-jñāna-tādātmyād eva yasmād raso bhavet /",
    "GK16visvsdpu:107": "ato 'sya sva-prakāśatvam akhaṇḍatvaṃ ca sidhyati // VisSd_3.28 //",
    "GK16visvsdpu:108": "raty-ādy-udbodhakā loke vibhāvāḥ kāvya-nāṭyayoḥ /",
    "GK16visvsdpu:109": "ālambanoddīpanākhyau tasya bhedāv ubhau smṛtau /",
    "GK16visvsdpu:110": "ālambanaṃ nāyakādis tam ālambya rasodgamāt // VisSd_3.29 //",
    "GK16visvsdpu:111": "tyāgī kṛtī kulīnaḥ su-śrīko rūpa-yauvanotsāhī /",
    "GK16visvsdpu:112": "dakṣo 'nurakta-lokas tejo-vaidagdhya-śīlavān netā // VisSd_3.30 //",
    "GK16visvsdpu:113": "dhīrodātto dhīroddhatas tathā dhīra-lalitaś ca /",
    "GK16visvsdpu:114": "dhīra-praśānta ity ayam uktaḥ prathamaś caturbhedaḥ // VisSd_3.31 //",
    "GK16visvsdpu:115": "avikatthanaḥ kṣamāvān atigambhīro mahā-sattvaḥ /",
    "GK16visvsdpu:116": "stheyān nigūḍhamāno dhīrodātto dṛḍha-vrataḥ kathitaḥ // VisSd_3.32 //",
    "GK16visvsdpu:117": "māyā-paraḥ pracaṇḍaś capalo 'haṅkāra-darpa-bhūyiṣṭhaḥ /",
    "GK16visvsdpu:118": "ātma-ślāghā-nirato dhīrair dhīroddhataḥ kathitaḥ // VisSd_3.33 //",
    "GK16visvsdpu:119": "niścinto mṛdur aniśaṃ kalā-paro dhīra-lalitaḥ syāt /",
    "GK16visvsdpu:120": "sāmānya-guṇair bhūyān divjādiko dhīra-praśāntaḥ syāt // VisSd_3.34 //",
    "GK16visvsdpu:121": "ebhir dakṣiṇa-dhṛṣṭānukūla-śaṭha-rūpibhis tu ṣoḍaśadhā /",
    "GK16visvsdpu:122": "eṣu tv aneka-mahilāsu samarāgo dakṣiṇaḥ kathitaḥ // VisSd_3.35 //",
    "GK16visvsdpu:123": "kṛtāgā api niḥśaṅkas tarjito 'pi na lajjitaḥ /",
    "GK16visvsdpu:124": "dṛṣṭa-doṣo 'pi mithyāvā-kvathito dhṛṣṭa-nāyakaḥ // VisSd_3.36 //",
    "GK16visvsdpu:125": "anukūla eka-nirataḥ śaṭho 'yam ekatra baddha-bhāvo yaḥ /",
    "GK16visvsdpu:126": "darśita-bahir-anurāgo vipriyam anyatra gūḍham ācarati // VisSd_3.37 //",
    "GK16visvsdpu:127": "eṣāṃ ca traividhyād uttama-madhyādhamatvena /",
    "GK16visvsdpu:128": "uktā nāyaka-bhedāś catvāriṃśat tathāṣṭau ca // VisSd_3.38 //",
    "GK16visvsdpu:129": "dūrānvartini syāt tasya prāsāṅgiketivṛtte tu /",
    "GK16visvsdpu:130": "kiñcit tad-guṇa-hīnaḥ sahāya evāsya pīṭha-mardākhyaḥ // VisSd_3.39 //",
    "GK16visvsdpu:131": "śṛṅgāro 'sya sahāyā viṭa-ceṭa-vidūṣakādyāḥ syuḥ /",
    "GK16visvsdpu:132": "bhaktā narmasu nipuṇāḥ kupita-vadhū-māna-bhañjanāḥ śuddhāḥ // VisSd_3.40",
    "GK16visvsdpu:133": "saṃbhoga-hīna-sampad viṭas tu dhūrtaḥ kalaika-deśa-jñaḥ /",
    "GK16visvsdpu:134": "veśopacāra-kuśalo vāgmī madhuro 'tha bahu-mato goṣṭhyām // VisSd_3.41 //",
    "GK16visvsdpu:135": "kusuma-vasantādy-abhidhaḥ karma-vapur veṣa-bhāṣādyaiḥ /",
    "GK16visvsdpu:136": "hāsya-karaḥ kalaha-ratir vidūṣakaḥ syāt sva-karma-jñaḥ // VisSd_3.42 //",
    "GK16visvsdpu:137": "mantrī syād arthānāṃ cintāyāṃ tadvad avarodhe /",
    "GK16visvsdpu:138": "vāmana-ṣaṇḍa-kirāta-mlecchābhīrāḥ śakāra-kubjādyāḥ // VisSd_3.43 //",
    "GK16visvsdpu:139": "mada-mūrkhatābhimānī duṣkulataiśvarya-saṃyuktaḥ /",
    "GK16visvsdpu:140": "so 'yam anūḍha-bhrātā rājñaḥ śyālaḥ śakāra ity uktaḥ // VisSd_3.44 //",
    "GK16visvsdpu:141": "daṇḍe suhṛt-kumārāṭavikāḥ sāmanta-sainikādyāś ca /",
    "GK16visvsdpu:142": "ṛtvik-purodhasaḥ syur brahma-vidas tāpasās tathā dharme // VisSd_3.45 //",
    "GK16visvsdpu:143": "uttamāḥ pīṭhamardādyāḥ madhyau viṭa-vidūṣakau /",
    "GK16visvsdpu:144": "tathā śakāra-ceṭādyā adhamā parikīrtitāḥ // VisSd_3.46 //",
    "GK16visvsdpu:145": "nisṛṣṭārtho mitārthaś ca tathā sandeśa-hārakaḥ /",
    "GK16visvsdpu:146": "kārya-preṣyas tridhā dūto dūtyaś cāpi tathāvidhāḥ // VisSd_3.47 //",
    "GK16visvsdpu:147": "ubhayor bhāvam unnīya svayaṃ vadati cottaram /",
    "GK16visvsdpu:148": "suśliṣṭaṃ kurute kāryaṃ nisṛṣṭārthas tu sa smṛtaḥ // VisSd_3.48 //",
    "GK16visvsdpu:149": "mitārtha-bhāṣī kāryasya siddha-kārā mitārthakaḥ /",
    "GK16visvsdpu:150": "yāvad bhāṣita-sandeśa-hāraḥ sandeśa-hārakaḥ // VisSd_3.49 //",
    "GK16visvsdpu:151": "śobhā vilāso mādhuryaṃ gāmbhīryaṃ dhairya-tejasī /",
    "GK16visvsdpu:152": "lalitaudāryam ity aṣṭau sattvajāḥ pauruṣā guṇāḥ // VisSd_3.50 //",
    "GK16visvsdpu:153": "śūratā dakṣatā satyaṃ mahotsāho 'nurāgitā /",
    "GK16visvsdpu:154": "nīce ghūṇādhike spardhā yataḥ śobheti tāṃ viduḥ // VisSd_3.51 //",
    "GK16visvsdpu:155": "dhīrā dṛṣṭir gatiś citrā vilāse sasmitaṃ vacaḥ /",
    "GK16visvsdpu:156": "sāṅkṣobheṣv apy anudvego mādhuryaṃ parikīrtitam // VisSd_3.52 //",
    "GK16visvsdpu:157": "bhī-śoka-krodha-harṣādyair gāmbhīryaṃ nirvikāratā /",
    "GK16visvsdpu:158": "vyavasāyād acalanaṃ dhairyaṃ vighne mahaty api // VisSd_3.53 //",
    "GK16visvsdpu:159": "adhikṣepāpamānādeḥ prayuktasya pareṇa yat /",
    "GK16visvsdpu:160": "prāṇātyaye 'py asahanaṃ tat-tejaḥ samudāhṛtam // VisSd_3.54 //",
    "GK16visvsdpu:161": "vāg-veśayor madhuratā, tadvac chṛṅgāra-ceṣṭitaṃ lalitam /",
    "GK16visvsdpu:162": "dānaṃ sa-priya-bhāṣaṇam audāryaṃ śatru-mitrayoḥ samatā // VisSd_3.55 //",
    "GK16visvsdpu:163": "atha nāyikā tri-bhedā svānyā sādhāraṇā strīti /",
    "GK16visvsdpu:164": "nāyaka-sāmānya-guṇair bhavati yathā-saṃbhavair yuktā // VisSd_3.56 //",
    "GK16visvsdpu:165": "vinayārjavādi-yuktā gṛha-karma-parā pati-vratā svīyā /",
    "GK16visvsdpu:166": "sāpi kathitā tribhedā mugdhā madhyā pragalbheti // VisSd_3.57 //",
    "GK16visvsdpu:167": "prathamāvatīrṇa-yauvana-madana-vikārā ratau vāmā /",
    "GK16visvsdpu:168": "kathitā mṛduś ca māne samadhika-lajjāvatī mugdhā // VisSd_3.58 //",
    "GK16visvsdpu:169": "madhyā vicitra-suratā prarūḍha-smara-yauvanā /",
    "GK16visvsdpu:170": "īṣat-pragalbha-vacanā madhyama-vrīḍitā matā // VisSd_3.59 //",
    "GK16visvsdpu:171": "smarāndhā gāḍhatāruṇyā samasta-rata-kovidā /",
    "GK16visvsdpu:172": "bhāvonnatā dara-vrīḍā pragalbhākrānta-nāyakā // VisSd_3.60 //",
    "GK16visvsdpu:173": "te dhīrā cāpy adhīrā ca dhīrādhīreti ṣaḍ-vidhe /",
    "GK16visvsdpu:174": "priyaṃ sotprāsa-vakroktyā madhyā dhīrā dahed ruṣā // VisSd_3.61 //",
    "GK16visvsdpu:175": "dhīrādhīrā tu ruditair adhīrā puruṣoktibhiḥ /",
    "GK16visvsdpu:176": "pragalbhā yadi dhīrā syāc channa-kopākṛtis tadā // VisSd_3.62 //",
    "GK16visvsdpu:177": "udāste surate tatra darśayanty ādarān bahiḥ /",
    "GK16visvsdpu:178": "dhīrādhīrā tu solluṇṭha-bhāṣitaiḥ khedayaty amum // VisSd_3.63 //",
    "GK16visvsdpu:179": "tarjayet tāḍayed anyā pratyekaṃ tā api dvidhā /",
    "GK16visvsdpu:180": "kaniṣṭha-jyeṣṭha-rūpatvān nāyaka-praṇayaṃ prati // VisSd_3.64 //",
    "GK16visvsdpu:181": "madhyā-pragalbhayor bhedās tasmād dvādaśa kīrtitāḥ /",
    "GK16visvsdpu:182": "mugdhā tv ekaiva tena syuḥ svīyābhedās trayodaśā // VisSd_3.65 //",
    "GK16visvsdpu:183": "parakīyā dvidhā proktā paroḍhā kanyakā tathā /",
    "GK16visvsdpu:184": "yātrādi-nirastānyoḍhā kulaṭā galita-trapā // VisSd_3.66 //",
    "GK16visvsdpu:185": "kanyā tv ajātopayamā sa-lajjā nava-yauvanā /",
    "GK16visvsdpu:186": "dhīrā kalā-pragalbhā syād veśyāsāmānya-nāyikā // VisSd_3.67 //",
    "GK16visvsdpu:187": "nirguṇān api na dveṣṭi na rajyati guṇiṣv api /",
    "GK16visvsdpu:188": "vitta-mātraṃ samālokya sā rāgaṃ darśayed bahiḥ // VisSd_3.68 //",
    "GK16visvsdpu:189": "kāmaṃ aṅgīkṛtam api parikṣīṇa-dhanaṃ naram /",
    "GK16visvsdpu:190": "mātrā niḥsārayed eṣā punaḥ-sandhāna-kāṅkṣayā // VisSd_3.69 //",
    "GK16visvsdpu:191": "taskarāḥ ṣaṇḍakā mūrkhāḥ sukha-prāpta-dhanās tathā /",
    "GK16visvsdpu:192": "liṅginaś channa-kāmādyā asyāḥ prāyeṇa vallabhāḥ // VisSd_3.70 //",
    "GK16visvsdpu:193": "eṣāpi madanāyattā kvāpi satyānurāgiṇī /",
    "GK16visvsdpu:194": "raktāyāṃ vā viraktāyāṃ ratam asyāṃ satyānurāgiṇī // VisSd_3.71 //",
    "GK16visvsdpu:195": "avasthābhir bhavanty aṣṭāv etāḥ ṣoḍaśa-bheditāḥ /",
    "GK16visvsdpu:196": "svādhīna-bhartṛkā tadvat khaṇḍitāthābhisārikā // VisSd_3.72 //",
    "GK16visvsdpu:197": "kalahāntaritā vipra-labdhā proṣita-bhartṛkā /",
    "GK16visvsdpu:198": "anyā vāsaka-sajjā syād virahotkaṇṭhitā tathā // VisSd_3.73 //",
    "GK16visvsdpu:199": "kānto rati-guṇākṛṣṭo na jahāti yad-antikam /",
    "GK16visvsdpu:200": "vicitra-vibhramāsaktā sā syāt svādhīna-bhartṛkā // VisSd_3.74 //",
    "GK16visvsdpu:201": "pārśvam eti priyo yasyā anya-saṃyoga-cihnitaḥ /",
    "GK16visvsdpu:202": "sā khaṇḍiteti kathitā dhīrair īrṣyā-kaṣāyitā // VisSd_3.75 //",
    "GK16visvsdpu:203": "abhisārayate kāntaṃ yā manmatha-vaśaṃvadā /",
    "GK16visvsdpu:204": "svayaṃ vābhisaraty eṣā dhīrair uktābhisārikā // VisSd_3.76 //",
    "GK16visvsdpu:205": "saṃlīnā sveṣu gātreṣu mūkīkṛta-vibhūṣaṇā /",
    "GK16visvsdpu:206": "avaguṇṭhana-saṃvītā kulajābhisared yadi // VisSd_3.77 //",
    "GK16visvsdpu:207": "vicitrojjvala-veṣā tu raṇan-nūpura-kaṅkaṇā /",
    "GK16visvsdpu:208": "pramoda-smera-vadanā syād veśyābhisared yadi // VisSd_3.78 //",
    "GK16visvsdpu:209": "mada-skhalita-saṃlāpā vibhramotphulla-locanā /",
    "GK16visvsdpu:210": "āviddha-gati-sañcārā syāt preṣyābhisared yadi // VisSd_3.79 //",
    "GK16visvsdpu:211": "kṣetraṃ vāṭī bhagna-devālayo dūtī-gṛhaṃ vanam /",
    "GK16visvsdpu:212": "mālā-pañcaḥ śmaśānaṃ ca nadyādīnāṃ taṭī tathā // VisSd_3.80 //",
    "GK16visvsdpu:213": "evaṃ kṛtābhisārāṇāṃ puṃścalīnāṃ vinodane /",
    "GK16visvsdpu:214": "sthānāny aṣṭau tathā dhvānta-cchanne kutracid āśraye // VisSd_3.81 //",
    "GK16visvsdpu:215": "cāṭukāram api prāṇa-nāthaṃ roṣād apāsya yā /",
    "GK16visvsdpu:216": "paścāt tāpam avāpnoti kalahāntaritā tu sā // VisSd_3.82 //",
    "GK16visvsdpu:217": "priyaḥ kṛtvāpi saṅketaṃ yasyā nāyāti saṃnidhim /",
    "GK16visvsdpu:218": "vipralabdhā tu sā jñeyā nitāntam avamānitā // VisSd_3.83 //",
    "GK16visvsdpu:219": "nānā-kārya-vaśād yasyā dūra-deśaṃ gataḥ patiḥ /",
    "GK16visvsdpu:220": "sā manobhava-duḥkhārtā bhavet proṣita-bhartṛkā // VisSd_3.84 //",
    "GK16visvsdpu:221": "kurute maṇḍanaṃ yasyāḥ sajjite vāsa-veśmani /",
    "GK16visvsdpu:222": "sā tu vāsaka-sajjā syād vidita-priya-saṅgamā // VisSd_3.85 //",
    "GK16visvsdpu:223": "āgantuṃ kṛta-citto 'pi daivān nāyāti yat priyaḥ /",
    "GK16visvsdpu:224": "tad-anāgata-duḥkhārtā virahotkaṇṭhitā tu sā // VisSd_3.86 //",
    "GK16visvsdpu:225": "iti sāṣṭāviṃśati-śatam uttama-madhyādhama-svarūpeṇa /",
    "GK16visvsdpu:226": "caturadhikāśīti-yutaṃ śata-trayaṃ nāyikā-bhedāḥ // VisSd_3.87 //",
    "GK16visvsdpu:227": "kvacidanyonya-sāṅkaryam āsāṃ lakṣyeṣu dṛśyate /",
    "GK16visvsdpu:228": "itarā apy asaṅkhyās tā noktā vistara-śaṅkayā // VisSd_3.88 //",
    "GK16visvsdpu:229": "yauvane sattvajās tāsām aṣṭāviṃśati-saṅkhyakāḥ /",
    "GK16visvsdpu:230": "alaṅkārās tatra bhāva-hāva-helās trayo 'ṅgajāḥ // VisSd_3.89 //",
    "GK16visvsdpu:231": "śobhā kāntiś ca dīptiś ca m ādhuryaṃ ca pragalbhatā /",
    "GK16visvsdpu:232": "audāryaṃ dhairyam ity ete saptaiva syur ayatnajāḥ // VisSd_3.90 //",
    "GK16visvsdpu:233": "līlā vilāso vicchittir bibbokaḥ kilakiñcitam /",
    "GK16visvsdpu:234": "moṭṭāyitaṃ kuṭṭamitaṃ vibhramo lalitaṃ madaḥ // VisSd_3.91 //",
    "GK16visvsdpu:235": "vihṛtaṃ tapanaṃ maugdhyaṃ vikṣepaś ca kutūhalam /",
    "GK16visvsdpu:236": "hasitaṃ cakitaṃ kelir ity aṣṭādaśa-saṅkhyakāḥ // VisSd_3.92 //",
    "GK16visvsdpu:237": "svabhāvājāś ca bhāvādyā daśa puṃsāṃ bhavanty api /",
    "GK16visvsdpu:238": "nirvikārātmake citte bhāvaḥ prathama-vikriyā // VisSd_3.93 //",
    "GK16visvsdpu:239": "bhrū-netrādi-vikārais tu saṃbhogecchā-prakāśakaḥ /",
    "GK16visvsdpu:240": "bhāva evālpa-saṃlakṣya-vikāro hāva ucyate // VisSd_3.94 //",
    "GK16visvsdpu:241": "helātyanta-samālakṣya-vikāraḥ syāt sa eva tu /",
    "GK16visvsdpu:242": "rūpa-yauvana-lālitya-bhogādyair aṅga-bhūṣaṇam // VisSd_3.95 //",
    "GK16visvsdpu:243": "saiva kāntir manmathāpyāyita-dyutiḥ /",
    "GK16visvsdpu:244": "kāntir evātivistīrṇā dīptir ity abhidhīyate // VisSd_3.96 //",
    "GK16visvsdpu:245": "sarvāvasthā-viśeṣeṣu mādhuryaṃ ramaṇīyatā /",
    "GK16visvsdpu:246": "niḥsādhvasatvaṃ prāgalbhyam audāryaṃ vinayaḥ sadā // VisSd_3.97 //",
    "GK16visvsdpu:247": "muktātma-ślāghanā dhairyaṃ manovṛttir acañcalā /",
    "GK16visvsdpu:248": "aṅgair veṣair alaṅkāraiḥ premibhir vacanair api // VisSd_3.98 //",
    "GK16visvsdpu:249": "prīti-prayojaitair līlāṃ priyasyānukṛtiṃ viduḥ /",
    "GK16visvsdpu:250": "yānasthānāsanādīnāṃ mukha-netrādi-karmaṇām // VisSd_3.99 //",
    "GK16visvsdpu:251": "viśeṣas tu vilāsaḥ syād iṣṭa-sandarśanādinā /",
    "GK16visvsdpu:252": "stokāpy ākalpa-racanā vicchittiḥ kānti-poṣa-kṛt // VisSd_3.100 //",
    "GK16visvsdpu:253": "smita-śuṣka-rudita-hasita-trāsa-krodha-śramādīnām /",
    "GK16visvsdpu:254": "sāṅkaryaṃ kilakiñcitam īṣṭatama-saṅgamādijād dharṣāt // VisSd_3.101 //",
    "GK16visvsdpu:255": "tad-bhāva-bhāvite citte vallabhasya kathādiṣu /",
    "GK16visvsdpu:256": "moṭṭāyitam iti prāhuḥ karṇa-kaṇḍūyanādikam // VisSd_3.102 //",
    "GK16visvsdpu:257": "keśastanādharādīnāṃ grahe harṣe 'pi saṃbhramāt /",
    "GK16visvsdpu:258": "āhuḥ kuṭṭamitaṃ nāma śiraḥ-kara-vidhūnanam // VisSd_3.103 //",
    "GK16visvsdpu:259": "tvarayā harṣa-rāgāder dayitā-gamanādiṣu /",
    "GK16visvsdpu:260": "asthāne vibhramādīnāṃ vinyāso vibhramo mataḥ // VisSd_3.104 //",
    "GK16visvsdpu:261": "sukumāratayāṅgānāṃ vinyāso lalitaṃ bhavet /",
    "GK16visvsdpu:262": "mado vikāraḥ saubhāgya-yauvanādy-avalepajaḥ // VisSd_3.105 //",
    "GK16visvsdpu:263": "vaktavya-kāle 'py avaco vrīḍayā vihṛtaṃ matam /",
    "GK16visvsdpu:264": "tapanaṃ priya-vicchede smara-vegottha-ceṣṭitam // VisSd_3.106 //",
    "GK16visvsdpu:265": "ajñānād iva yā pṛcchā pratītasyāpi vastunaḥ /",
    "GK16visvsdpu:266": "vallabhasya puraḥ proktaṃ maugdhyaṃ tat-tattva-vedibhiḥ // VisSd_3.107 //",
    "GK16visvsdpu:267": "bhūṣāṇām ardha-racanā mithyā viṣvag-avekṣaṇam /",
    "GK16visvsdpu:268": "rahasyākhyānam īṣāc ca vikṣepo dayitāntike // VisSd_3.108 //",
    "GK16visvsdpu:269": "ramya-vastu-samāloke loltā syāt kutūhalam /",
    "GK16visvsdpu:270": "hasitaṃ tu vṛthā-hāso yauvanodbheda-saṃbhavaḥ // VisSd_3.109 //",
    "GK16visvsdpu:271": "kuto 'pi dayitasyāgre cakitaṃ bhaya-saṃbhramaḥ /",
    "GK16visvsdpu:272": "vihāre saha kāntena krīḍitaṃ kelir ucyate // VisSd_3.110 //",
    "GK16visvsdpu:273": "dṛṣṭvā darśayati vrīḍāṃ saṃmukhaṃ naiva paśyati /",
    "GK16visvsdpu:274": "pracchannaṃ vā bhramantaṃ vā-(a)tikrāntaṃ paśyati priyam // VisSd_3.111 //",
    "GK16visvsdpu:275": "bahudhā pṛcchyamānāpi manda-mandam adhomukhī /",
    "GK16visvsdpu:276": "sagadgada-svaraṃ kiñcit priyaṃ prāyeṇa bhāṣate // VisSd_3.112 //",
    "GK16visvsdpu:277": "anyaiḥ pravartitāṃ śaśvat sāvadhānā ca tat-kathām /",
    "GK16visvsdpu:278": "śṛṇoty anyatra dattākṣī priye bālānurāgiṇī // VisSd_3.113 //",
    "GK16visvsdpu:279": "cirāya savidhe sthānaṃ priyasya bahu manyate /",
    "GK16visvsdpu:280": "vilocana-pathaṃ cāsya na gacchaty analaṅkṛtā // VisSd_3.114 //",
    "GK16visvsdpu:281": "kvāpi kuntala-saṃvyāna-saṃyama-vyapadeśataḥ /",
    "GK16visvsdpu:282": "bāhu-mūlaṃ stanau nābhi-paṅkajaṃ darśayet sphuṭam // VisSd_3.115 //",
    "GK16visvsdpu:283": "ācchādayati vāg-ādyaiḥ priyasya paricārakān /",
    "GK16visvsdpu:284": "viśvasity asya mitreṣu bahu-mānaṃ karoti ca // VisSd_3.116 //",
    "GK16visvsdpu:285": "sakhī-madhye guṇān brūte sva-dhanaṃ pradadāti ca /",
    "GK16visvsdpu:286": "supte svapiti duḥkhe 'sya duḥkhaṃ dhatte sukhe sukham // VisSd_3.117 //",
    "GK16visvsdpu:287": "sthitā dṛṣṭi-pathe śaśvat-priye paśyati dūrataḥ /",
    "GK16visvsdpu:288": "ābhāṣate parijanaṃ saṃmukhaṃ smara-vikriyam // VisSd_3.118 //",
    "GK16visvsdpu:289": "yat kiñcid api saṃvīkṣya kurute hasitaṃ mudhā /",
    "GK16visvsdpu:290": "karṇa-kaṇḍūyanaṃ tadvat kavarī-mokṣa-saṃyamau // VisSd_3.119 //",
    "GK16visvsdpu:291": "jṛmbhate sphoṭayaty aṅgaṃ bālam āśliṣya cumbati /",
    "GK16visvsdpu:292": "bhāle tathā vayasyāyā racayet tilaka-kriyām // VisSd_3.120 //",
    "GK16visvsdpu:293": "aṅguṣṭhāgreṇa likhati sakaṭākṣaṃ nirīkṣate /",
    "GK16visvsdpu:294": "daśati svādharaṃ cāpi brūte priyam adhomukhī // VisSd_3.121 //",
    "GK16visvsdpu:295": "na muñcati ca taṃ deśaṃ nāyako yatra dṛśyate /",
    "GK16visvsdpu:296": "āgacchati gṛhaṃ tasya kārya-vyājena kenacit // VisSd_3.122 //",
    "GK16visvsdpu:297": "dattaṃ kim api kāntena dhṛtvāṅge muhur īkṣate /",
    "GK16visvsdpu:298": "nityaṃ hṛṣyati tad-yoge viyoge malinā kṛśā // VisSd_3.123 //",
    "GK16visvsdpu:299": "manyate bahu tac-chīlaṃ tat-priyaṃ manyate priyam /",
    "GK16visvsdpu:300": "prārthayaty alpa-mūlyāni suptā na parivartate // VisSd_3.124 //",
    "GK16visvsdpu:301": "vikārān sāttvikān asya saṃmukhī nādhigacchati /",
    "GK16visvsdpu:302": "bhāṣate sūnṛtaṃ snigdhām anuraktā nitambinī // VisSd_3.125 //",
    "GK16visvsdpu:303": "eteṣv adhika-lajjāni ceṣṭitāni nava-striyāḥ /",
    "GK16visvsdpu:304": "madhya-vrīḍāni madhyāyāḥ sraṃsamāna-trapāṇi tu // VisSd_3.126 //",
    "GK16visvsdpu:305": "anya-striyāḥ pragalbhāyās tathā syur vāra-yoṣitaḥ /",
    "GK16visvsdpu:306": "lekhya-prasthāpanaiḥ snigdhair vīkṣitair mṛdu-bhāṣitaiḥ // VisSd_3.127 //",
    "GK16visvsdpu:307": "dūtī-saṃpreṣaṇair nāryā bhāvābhivyaktir iṣyate /",
    "GK16visvsdpu:308": "dūtyaḥ sakhī naṭī dāsī dhātreyī prativeśinī // VisSd_3.128 //",
    "GK16visvsdpu:309": "bālā pravrajitā kārūḥ śilpinyādyāḥ svayaṃ tathā /",
    "GK16visvsdpu:310": "kalā-kauśalam utsāho bhaktiś cittajñatā smṛtiḥ // VisSd_3.129 //",
    "GK16visvsdpu:311": "mādhuryaṃ narma-vijñānaṃ vāgmitā ceti tad-guṇāḥ /",
    "GK16visvsdpu:312": "etā api yathaucityād uttamaādhama-madhyamāḥ // VisSd_3.130 //",
    "GK16visvsdpu:313": "dhīrodhataḥ pāpakārī vyasanī pratināyakaḥ /",
    "GK16visvsdpu:314": "uddīpana-vibhāvās te rasam uddīpayanti ye // VisSd_3.131 //",
    "GK16visvsdpu:315": "ālambanasya ceṣṭādyā deśa-kālādayas tathā /",
    "GK16visvsdpu:316": "udbuddhaṃ kāraṇaiḥ svaiḥ svari bahir bhāvaṃ prakāśayan // VisSd_3.132 //",
    "GK16visvsdpu:317": "loke yaḥ kārya-rūpaḥ so 'nubhāvaḥ kāvya-nāṭyayoḥ /",
    "GK16visvsdpu:318": "uktāḥ strīṇām alaṅkārā aṅgajāś ca svabhāvajāḥ // VisSd_3.133 //",
    "GK16visvsdpu:319": "tad-rūpāḥ sāttvikā bhāvās tathā ceṣṭāḥ parā api /",
    "GK16visvsdpu:320": "vikārāḥ sattva-saṃbhūtāḥ sāttvikāḥ parikīrtitāḥ // VisSd_3.134 //",
    "GK16visvsdpu:321": "sattva-mātrodbhavatvāt tu bhinnā apy anubhāvataḥ /",
    "GK16visvsdpu:322": "stambhaḥ svedo 'tha romāñcaḥ svara-bhaṅgo 'tha vepathuḥ // VisSd_3.135 //",
    "GK16visvsdpu:323": "vaivarṇyam aśru-pralaya ity aṣṭau sāttvikāḥ smṛtāḥ /",
    "GK16visvsdpu:324": "stambhaś ceṣṭā-pratīghāto bhaya-harṣāmayādibhiḥ // VisSd_3.136 //",
    "GK16visvsdpu:325": "vapur jalodgamaḥ svedo rati-gharma-śramādibhiḥ /",
    "GK16visvsdpu:326": "harṣādbhuta-bhayādibhyo romāñco roma-vikriyāḥ // VisSd_3.137 //",
    "GK16visvsdpu:327": "mada-saṃmada-pīḍādyair vaisvaryaṃ gadgadaṃ viduḥ /",
    "GK16visvsdpu:328": "rāga-dveṣa-śramādibhyaḥ kampo gātrasya vepathuḥ // VisSd_3.138 //",
    "GK16visvsdpu:329": "viṣāda-mada-roṣādyair varṇānyatvaṃ vivarṇatā /",
    "GK16visvsdpu:330": "aśru netrodbhavaṃ vāri krodha-duḥkha-praharṣajam // VisSd_3.139 //",
    "GK16visvsdpu:331": "pralayaḥ sukha-duḥkhābhyāṃ ceṣṭā-jñāna-nirākṛtiḥ /",
    "GK16visvsdpu:332": "viśeṣād ābhimukhyena caraṇād vyabhicāriṇaḥ /",
    "GK16visvsdpu:333": "sthāyiny unmagna-nirmagnās trayastriṃśac ca tad-bhidāḥ // VisSd_3.140 //",
    "GK16visvsdpu:334": "nirvedāvega-dainya-śrama-mada-jaḍatā augrya-mohau vibodhaḥ",
    "GK16visvsdpu:335": "svapnāpasmāra-garvā maraṇam alasatāmarṣa-nidrāvahitthāḥ |",
    "GK16visvsdpu:336": "autsukyonmāda-śaṅkāḥ smṛti-mati-sahitā vyādhi-satrāsa-lajjā",
    "GK16visvsdpu:337": "harṣāsūyā-viṣādāḥ sadhṛti-capalatā glāni-cintā-vitarkāḥ // VisSd_3.141 //",
    "GK16visvsdpu:338": "tattva-jñānāpad-īrṣyāder nirvedaḥ svāvamānanam /",
    "GK16visvsdpu:339": "dainya-cintāśru-niḥśvāsa-vaivarṇyocchvasitādi-kṛt // VisSd_3.142 //",
    "GK16visvsdpu:340": "āvegaḥ saṃbhramas tatra varṣaje piṇḍitāṅgatā /",
    "GK16visvsdpu:341": "utpātaje srastatāṅge dhūmādyākulatāgnije // VisSd_3.143 //",
    "GK16visvsdpu:342": "rāja-vidravajādes tu śastra-nāgādi-yojanam /",
    "GK16visvsdpu:343": "gajādeḥ stambhakampādi pāṃsvādyākulatānilāt // VisSd_3.144 //",
    "GK16visvsdpu:344": "iṣṭād dharṣāḥ śuco 'niṣṭāj jñeyāś cānye yathāyatham /",
    "GK16visvsdpu:345": "daurgatyādyair anaujasyaṃ dainyaṃ malinatādikṛt // VisSd_3.145 //",
    "GK16visvsdpu:346": "khedo raty-adhva-gatyādeḥ śvāsa-nidrādi-kṛc chramaḥ /",
    "GK16visvsdpu:347": "saṃmohānanda-saṃbhedo mado madyopayogajaḥ // VisSd_3.146 //",
    "GK16visvsdpu:348": "amunā cottamaḥ śete madhyo hasati gāyati /",
    "GK16visvsdpu:349": "adhama-prakṛtiś cāpi paruṣaṃ vakti roditi // VisSd_3.147 //",
    "GK16visvsdpu:350": "apratipattir jaḍatā syād iṣṭāniṣṭa-darśana-śrutibhiḥ /",
    "GK16visvsdpu:351": "animiṣa-nayana-nirīkṣaṇa-tūṣṇīmbhāvādayas tatra // VisSd_3.148 //",
    "GK16visvsdpu:352": "śauryāparādhādi-bhavaṃ bhavec caṇḍatvam ugratā /",
    "GK16visvsdpu:353": "tatra sveda-śiraḥ-kampa-tarjanā-tāḍanādayaḥ // VisSd_3.149 //",
    "GK16visvsdpu:354": "moho vicittatā bhīti-duḥkhāvegānucintanaiḥ /",
    "GK16visvsdpu:355": "mūrcchanājñāna-patana-bhramaṇādarśanādi-kṛt // VisSd_3.150 //",
    "GK16visvsdpu:356": "nidrāpagama-hetubhyo vibodhaś cetanāgamaḥ /",
    "GK16visvsdpu:357": "jṛmbhāṅga-bhaṅga-nayana-mīlanāṅgāvaloka-kṛt // VisSd_3.151 //",
    "GK16visvsdpu:358": "svapno nidrām upetasya viṣayānubhavas tu yaḥ /",
    "GK16visvsdpu:359": "kopāvega-bhaya-glāni-sukha-duḥkhādi-kārakaḥ // VisSd_3.152 //",
    "GK16visvsdpu:360": "manaḥ-kṣepas tv apasmāro grahādy-āveśanādijaḥ /",
    "GK16visvsdpu:361": "bhūpāta-kampa-prasveda-phena-lālādi-kārakaḥ // VisSd_3.153 //",
    "GK16visvsdpu:362": "garvo madaḥ prabhāva-śrī-vidhyā-sat-kulatādijaḥ /",
    "GK16visvsdpu:363": "avajñā-sa-vilāsāṅga-darśanāvinayādi-kṛt // VisSd_3.154 //",
    "GK16visvsdpu:364": "śarādyair maraṇaṃ jīva-tyāgo 'ṅga-patanādi-kṛt /",
    "GK16visvsdpu:365": "ālasyaṃ śrama-garbhādyair jāḍyaṃ jṛmbhāsitādi-kṛt // VisSd_3.155 //",
    "GK16visvsdpu:366": "nindākṣepāpamānāder amarṣo 'bhiniviṣṭatā /",
    "GK16visvsdpu:367": "netra-rāga-śiraḥ-kampa-bhrū-bhaṅgottajanādi-kṛt // VisSd_3.156 //",
    "GK16visvsdpu:368": "cetaḥ saṃmīlanaṃ nidrā śrama-klama-madādijā /",
    "GK16visvsdpu:369": "jṛmbhākṣi-mīlanocchvāsa-gātra-bhaṅgādi-kāraṇam // VisSd_3.157 //",
    "GK16visvsdpu:370": "bhaya-gaurava-lajjāder harṣādyākāra-guptir avahitthā /",
    "GK16visvsdpu:371": "vyāpārāntara-sakty-anyathāvabhāṣaṇa-vilokanādi-karī // VisSd_3.158 //",
    "GK16visvsdpu:372": "iṣṭānavāpter autsukyaṃ kāla-kṣepā-sahiṣṇutā /",
    "GK16visvsdpu:373": "citta-tāpa-tvarā-sveda-dīrgha-niḥśvasitādi-kṛt // VisSd_3.159 //",
    "GK16visvsdpu:374": "citta-saṃmoha unmādaḥ kāma-śoka-bhayādibhiḥ /",
    "GK16visvsdpu:375": "asthāna-hāsa-rudita-gīta-pralapanādi-kṛt // VisSd_3.160 //",
    "GK16visvsdpu:376": "para-krauryātma-doṣādyaiḥ śaṅkānarthasya tarkaṇam /",
    "GK16visvsdpu:377": "vaivarṇya-kampa-vaisvarya-pārśvālokāsya-śoṣa-kṛt // VisSd_3.161 //",
    "GK16visvsdpu:378": "sadṛśa-jñāna-cintādyair bhrū-samunnayanādi-kṛt /",
    "GK16visvsdpu:379": "smṛtiḥ pūrvānubhūtārtha-viṣaya-jñānam ucyate // VisSd_3.162 //",
    "GK16visvsdpu:380": "nīti-mārgānusṛtyāder artha-nirdhāraṇaṃ matiḥ /",
    "GK16visvsdpu:381": "smeratā dhṛti-satoṣau bahu-mānaś ca tad-bhavāḥ // VisSd_3.163 //",
    "GK16visvsdpu:382": "vyādhir jvarādir vātādyair bhūmīcchotkampanādi-kṛt /",
    "GK16visvsdpu:383": "nirghāta-vidyud-ulkādyais trāsaḥ kampādi-kārakaḥ // VisSd_3.164 //",
    "GK16visvsdpu:384": "dhārṣṭyābhāvo vrīḍā vadanānamanādi-kṛd durācārāt /",
    "GK16visvsdpu:385": "harṣas tv iṣṭāvāpter manaḥ-prasādo 'śru-gadgadādi-karaḥ // VisSd_3.165 //",
    "GK16visvsdpu:386": "asūyānya-guṇardhīnām auddhatyād asahiṣṇutā /",
    "GK16visvsdpu:387": "doṣodghoṣa-bhrū-vibhedāvajñā-krodheṅgitādi-kṛt // VisSd_3.166 //",
    "GK16visvsdpu:388": "upāyābhāva-janmā tu viṣādaḥ sattva-saṅkṣayaḥ /",
    "GK16visvsdpu:389": "niḥśvāsocchvāsa-hṛt-tāpa-sahāyānveṣaṇādi-kṛt // VisSd_3.167 //",
    "GK16visvsdpu:390": "jñānābhīṣṭāgamādyais tu saṃpūrṇa-spṛhatā dhṛtiḥ /",
    "GK16visvsdpu:391": "sauhitya-vacanollāsa-sahāsa-pratibhādi-kṛt // VisSd_3.168 //",
    "GK16visvsdpu:392": "mātsarya-dveṣa-rāgādeś cāpalyaṃ tv anavasthitiḥ /",
    "GK16visvsdpu:393": "tatra bharsana-pāruṣya-svacchanācaraṇādayaḥ // VisSd_3.169 //",
    "GK16visvsdpu:394": "ratyāyāsamanastāpa-kṣut-pipāsādi-saṃbhavā /",
    "GK16visvsdpu:395": "glānir niṣprāṇatā-kampa-kārśyānutsāhatādi-kṛt // VisSd_3.170 //",
    "GK16visvsdpu:396": "dhyānaṃ cintā hitānāpteḥ śūnyatāśvāsa-tāpa-kṛt /",
    "GK16visvsdpu:397": "tarko vicāraḥ sandehād bhrūśiro 'ṅguli-nartakaḥ // VisSd_3.171 //",
    "GK16visvsdpu:398": "ratyādayo 'py aniyate rase syur vyabhicāriṇaḥ /",
    "GK16visvsdpu:399": "śṛṅgāra-vīrayor hāso vīre krodhas tathā mataḥ // VisSd_3.172 //",
    "GK16visvsdpu:400": "śānte jugupsā kathitā vyabhicāritayā punaḥ /",
    "GK16visvsdpu:401": "ity ādy-anyat samunnateyaṃ tathā bhāvita-buddhibhiḥ // VisSd_3.173 //",
    "GK16visvsdpu:402": "aviruddhā viruddhā vā yaṃ tirodhātum akṣamāḥ /",
    "GK16visvsdpu:403": "āsvādāṅkura-kando 'sau bhāvaḥ sthāyīti saṃmataḥ // VisSd_3.174 //",
    "GK16visvsdpu:404": "ratir hāsaś ca śokaś ca krodhotsāhau bhayaṃ tathā /",
    "GK16visvsdpu:405": "jugupsā vismayaś cettham aṣṭau proktāḥ śamo 'pi ca // VisSd_3.175 //",
    "GK16visvsdpu:406": "ratir mano 'nukūle 'rthe manasaḥ pravaṇāyitam /",
    "GK16visvsdpu:407": "vāg-ādi-vaikṛtaiś ceto-vikāso hāsa iṣyate // VisSd_3.176 //",
    "GK16visvsdpu:408": "iṣṭa-nāśādibhiś ceto-vaiklavyaṃ śoka-śabda-bhāk /",
    "GK16visvsdpu:409": "pratikūleṣu taikṣṇyasyā-vabodhaḥ krodha iṣyate // VisSd_3.177 //",
    "GK16visvsdpu:410": "kāryārambheṣu saṃrambhaḥ stheyānutsāha ucyate /",
    "GK16visvsdpu:411": "raudra-śaktyā tu janitaṃ citta-vaiklavyaṃ bhayam // VisSd_3.178 //",
    "GK16visvsdpu:412": "doṣekṣaṇādibhir garhā jugupsā vismayodbhavā /",
    "GK16visvsdpu:413": "vividheṣu padārtheṣu loka-sīmātivartiṣu // VisSd_3.179 //",
    "GK16visvsdpu:414": "visphāraś cetaso yas tu sa vismaya udāhṛtaḥ /",
    "GK16visvsdpu:415": "śamo nirīhāvasthāyāṃ svātma-viśrāmajaṃ sukham // VisSd_3.180 //",
    "GK16visvsdpu:416": "nānābhinaya-saṃbandhān bhāvayanti rasān yataḥ /",
    "GK16visvsdpu:417": "tasmād bhāvā amī proktāḥ sthāyi-sañcāri-sāttvikāḥ // VisSd_3.181 //",
    "GK16visvsdpu:418": "śṛṅgāra-hāsya-karuṇa-raudra-vīra-bhayānakāḥ /",
    "GK16visvsdpu:419": "bībhatso 'dbhuta ity aṣṭau rasāḥ śāntas tathā mataḥ // VisSd_3.182 //",
    "GK16visvsdpu:420": "śṛṅgaṃ hi manmathodbhedas tad āgamana-hetukaḥ /",
    "GK16visvsdpu:421": "uttama-prakṛti-prāyo rasaḥ śṛṅgāra iṣyate // VisSd_3.183 //",
    "GK16visvsdpu:422": "paroḍhāṃ varjayitvātra veśyāṃ cānanurāgiṇīm /",
    "GK16visvsdpu:423": "ālambanaṃ nāyikāḥ syur dakṣiṇādyāś ca nāyakam // VisSd_3.184 //",
    "GK16visvsdpu:424": "candra-candana-rolamba-rutādy-uddīpanaṃ matam /",
    "GK16visvsdpu:425": "bhrū-vikṣepa-kaṭākṣādir anubhāvaḥ prakīrtitaḥ // VisSd_3.185 //",
    "GK16visvsdpu:426": "tyaktvaugrya-maraṇālasya-jugupsā-vyabhicāriṇaḥ /",
    "GK16visvsdpu:427": "sthāyi-bhāvo ratiḥ śyāma-varṇo 'yaṃ viṣṇu-daivataḥ /",
    "GK16visvsdpu:428": "vipralambho 'tha saṃbhoga ity eṣa dvividho mataḥ // VisSd_3.186 //",
    "GK16visvsdpu:429": "yatra tu ratiḥ prakṛṣṭā nābhīṣṭam upaitai vipralambho 'sau /",
    "GK16visvsdpu:430": "sa ca pūrva-rāga-māna-pravāsa-karuṇātmakaś caturdhā syāt // VisSd_3.187 //",
    "GK16visvsdpu:431": "śravaṇād darśanād vāpi mithaḥ saṃrūḍha-rāgayoḥ /",
    "GK16visvsdpu:432": "daśā-viśeṣo yo 'prāptau pūrvarāgaḥ sa ucyate // VisSd_3.188 //",
    "GK16visvsdpu:433": "śravaṇaṃ tu bhavet tatra dūta-vandī-sakhī-mukhāt /",
    "GK16visvsdpu:434": "indrajāle ca citre ca sākṣāt svapne ca darśanam // VisSd_3.189 //",
    "GK16visvsdpu:435": "abhilāṣaś cintā-smṛti-guṇa-kathanodvega-saṃpralāpāś ca /",
    "GK16visvsdpu:436": "unmādo 'tha vyādhir jaḍatā mṛtir iti daśātra kāma-daśāḥ // VisSd_3.190 //",
    "GK16visvsdpu:437": "abhilāṣaḥ spṛhā cintā prāpty-upāyādi-cintanam /",
    "GK16visvsdpu:438": "unmādaś cāparicchedaś cetanācetaneṣv api // VisSd_3.191 //",
    "GK16visvsdpu:439": "alakṣya-vāk-pralāpaḥ syāc cetaso bhramaṇād bhṛśam /",
    "GK16visvsdpu:440": "vyādhis tu dīrgha-niḥśvāsa-pāṇḍutā-kṛśatādayaḥ // VisSd_3.192 //",
    "GK16visvsdpu:441": "jaḍatā hīna-ceṣṭatvam aṅgānāṃ manasas tathā /",
    "GK16visvsdpu:442": "rasa-viccheda-hetutvān maraṇaṃ naiva varṇyate // VisSd_3.193 //",
    "GK16visvsdpu:443": "jāta-prāyaṃ tu tad vācyaṃ cetasākāṅkṣitaṃ tathā /",
    "GK16visvsdpu:444": "varṇyate 'pi yadi pratyuj-jīvanaṃ syād adūrataḥ // VisSd_3.194 //",
    "GK16visvsdpu:445": "ādau vācyaḥ striyā rāgaḥ puṃsaḥ paścāt tad-iṅgitaiḥ /",
    "GK16visvsdpu:446": "nīlī kusumbhaṃ mañjiṣṭhā pūrvarāgo 'pi ca tridhā // VisSd_3.195 //",
    "GK16visvsdpu:447": "na cātiśobhate yan nāpaiti prema manogatam /",
    "GK16visvsdpu:448": "tan nīlī-rāgam ākhyātaṃ yathā śrī-rāma-sītayoḥ // VisSd_3.196 //",
    "GK16visvsdpu:449": "kusumbha-rāgaṃ tat prāhur yad apaiti ca śobhate /",
    "GK16visvsdpu:450": "mañjiṣṭhā-rāgam āhus tad yan nāpaity atiśobhate // VisSd_3.197 //",
    "GK16visvsdpu:451": "mānaḥ kopaḥ sa tu dvedhā praṇayerṣyā-samudbhavaḥ /",
    "GK16visvsdpu:452": "dvayoḥ praṇayamānaḥ syāt pramode sumahaty api // VisSd_3.198 //",
    "GK16visvsdpu:453": "premṇaḥ kuṭila-gāmitvāt kopo yaḥ kāraṇaṃ vinā /",
    "GK16visvsdpu:454": "patyur anya-priyā-saṅge dṛṣṭe 'thānumite śrute // VisSd_3.199 //",
    "GK16visvsdpu:455": "īrṣyāmāno bhavet strīṇāṃ tatratv anumitis tridhā /",
    "GK16visvsdpu:456": "utsvapnāyita-bhogāṅka-gotra-skhalana-saṃbhavā // VisSd_3.200 //",
    "GK16visvsdpu:457": "sāma bhedo 'tha dānaṃ ca naty-upekṣe rasāntaram /",
    "GK16visvsdpu:458": "tad-bhaṅgāya patiḥ kuryāt ṣaḍ-upāyān iti kramāt // VisSd_3.201 //",
    "GK16visvsdpu:459": "tatra priya-vacaḥ sāma bhedas tat-sakhy-upārjanam /",
    "GK16visvsdpu:460": "dānaṃ vyājena bhūṣādeḥ pādayoḥ patanaṃ natiḥ // VisSd_3.202 //",
    "GK16visvsdpu:461": "sāmādau tu parikṣīṇe syād upekṣāvadhīraṇam /",
    "GK16visvsdpu:462": "rabhasa-trāsa-harṣādeḥ kopa-bhraṃśo rasāntaram // VisSd_3.203 //",
    "GK16visvsdpu:463": "pravāso bhinna-deśitvaṃ kāryāc chāpāc ca saṃbhramāt /",
    "GK16visvsdpu:464": "tatrāṅga-cela-mālinyam eka-veṇī-dharaṃ śiraḥ // VisSd_3.204 //",
    "GK16visvsdpu:465": "niḥśvāsocchvāsa-rudita-bhūmi-pātādi jāyate /",
    "GK16visvsdpu:466": "aṅgeṣv asauṣṭhavaṃ tāpaḥ pāṇḍutā kṛśatāruciḥ // VisSd_3.205 //",
    "GK16visvsdpu:467": "adhṛtiḥ syād anālambas tan-mayonmāda-mūrcchanāḥ /",
    "GK16visvsdpu:468": "mṛtiś ceti kramāj jñeyā daśa smara-daśā iha // VisSd_3.206 //",
    "GK16visvsdpu:469": "asauṣṭhavaṃ malāpattis tāpas tu viraha-jvaraḥ /",
    "GK16visvsdpu:470": "arucir vastu-vairāgyaṃ sarvatrārāgitā dhṛtiḥ // VisSd_3.207 //",
    "GK16visvsdpu:471": "anālambanatā cāpi śūnyatā manasaḥ smṛtā /",
    "GK16visvsdpu:472": "tan-mayaṃ tat-prakāśo hi bāhyābhyantaratas tathā /",
    "GK16visvsdpu:473": "bhāvī bhavan bhūta iti tridhā syāt tatra kāryajaḥ // VisSd_3.208 //",
    "GK16visvsdpu:474": "yūnor ekatarasmin gatavati lokāntaraṃ punar alabhye /",
    "GK16visvsdpu:475": "vimanāyate yadaikas tato bhavet karuṇa-vipralambhākhyaḥ // VisSd_3.209 //",
    "GK16visvsdpu:476": "darśana-sparśanādīni niṣevete vilāsinau /",
    "GK16visvsdpu:477": "yatrānuraktāv anyonyaṃ saṃbhogo 'yam udāhṛtaḥ // VisSd_3.210 //",
    "GK16visvsdpu:478": "saṅkhyātum aśakyatayā cumbana-parirambhaṇādi-bahu-bhedāt /",
    "GK16visvsdpu:479": "ayam eka eva dhīraiḥ kathitaḥ saṃbhoga-śṛṅgāraḥ // VisSd_3.211 //",
    "GK16visvsdpu:480": "tatra syād ṛtu-ṣaṭkaṃ candrādityau tathodayāsta-mayaḥ /",
    "GK16visvsdpu:481": "jala-keli-vana-vihāra-prabhāta-madhu-pāna-yāminī-prabhṛtiḥ // VisSd_3.212",
    "GK16visvsdpu:482": "anulepana-bhūṣāḍyā vācyaṃ śuci medhyam anyac ca /",
    "GK16visvsdpu:483": "kathitaś caturvidho 'sāv ānantaryāt tu pūrva-rāgādeḥ // VisSd_3.213 //",
    "GK16visvsdpu:484": "vikṛtākāra-vāg-veṣā-ceṣṭādeḥ kuhukād bhavet /",
    "GK16visvsdpu:485": "hāsyo hāsa-sthāyi-bhāvaḥ śvetaḥ pramatha-daivataḥ // VisSd_3.214 //",
    "GK16visvsdpu:486": "vikṛtākāra-vāk-ceṣṭaṃ yam ālokya hasej janaḥ /",
    "GK16visvsdpu:487": "tam atrālambanaṃ prāhus tac-ceṣṭoddīpanaṃ matam // VisSd_3.215 //",
    "GK16visvsdpu:488": "anubhāvo 'kṣi-saṅkoca-vadana-smeratādayaḥ /",
    "GK16visvsdpu:489": "nidrālasyāvahitthādyā atra syur vyabhicāriṇaḥ // VisSd_3.216 //",
    "GK16visvsdpu:490": "jyeṣṭhānāṃ smita-hasite madhyānāṃ vihasitāvahasite ca /",
    "GK16visvsdpu:491": "nīcānām apahasitaṃ tathātihasitaṃ tad eṣa ṣaḍ-bhedaḥ // VisSd_3.217 //",
    "GK16visvsdpu:492": "īṣad-vikāsi-nayanaṃ smitaṃ syād spanditādharam /",
    "GK16visvsdpu:493": "kiñcil lakṣa-dvijaṃ tatra hasitaṃ kathitaṃ budhaiḥ // VisSd_3.218 //",
    "GK16visvsdpu:494": "madhura-svaraṃ vihasitaṃ sāṃsa-śiraḥ-kampam avahasitam /",
    "GK16visvsdpu:495": "apahasitaṃ sāsrākṣaṃ vikṣiptāṅgaṃ ca bhavaty atihasitam // VisSd_3.219 //",
    "GK16visvsdpu:496": "yasya hāsaḥ sa cet kvāpi sākṣān naiva nibadhyate /",
    "GK16visvsdpu:497": "tathāpy eṣa vibhāvādi-sāmarthyād upalabhyate // VisSd_3.220 //",
    "GK16visvsdpu:498": "abhedena vibhāvādi-sādhāraṇyāt pratīyate /",
    "GK16visvsdpu:499": "sāmājikais tato hāsya-raso 'yam anubhūyate // VisSd_3.221 //",
    "GK16visvsdpu:500": "iṣṭa-nāśād aniṣṭāpteḥ karuṇākhyo raso bhavet /",
    "GK16visvsdpu:501": "dhīraiḥ kapota-varṇo 'yaṃ kathito yama-daivataḥ // VisSd_3.222 //",
    "GK16visvsdpu:502": "śoko 'tra sthāyi-bhāvaḥ syāc chocyam ālambanaṃ matam /",
    "GK16visvsdpu:503": "tasya dāhādikāvasthā bhaved uddīpanaṃ punaḥ // VisSd_3.223 //",
    "GK16visvsdpu:504": "anubhāvā daiva-nindā-bhūpāta-kranditādayaḥ /",
    "GK16visvsdpu:505": "vaivarṇyocchvāsa-niḥśvāsa-stambha-pralapanāni ca // VisSd_3.224 //",
    "GK16visvsdpu:506": "nirveda-mohāpasmāra-vyādhi-glāni-smṛti-śramāḥ /",
    "GK16visvsdpu:507": "viṣāda-jaḍatonmāda-cintādyā vyabhicāriṇaḥ // VisSd_3.225 //",
    "GK16visvsdpu:508": "śoka-sthāyitayā bhinno vipralambhād ayaṃ rasaḥ /",
    "GK16visvsdpu:509": "vipralambhe ratiḥ sthāyī punaḥ-saṃbhoga-hetukaḥ // VisSd_3.226 //",
    "GK16visvsdpu:510": "raudraḥ krodha-sthāyi-bhāvo rakto rudrādhidaivataḥ /",
    "GK16visvsdpu:511": "ālambanam aris tasya tac ceṣṭoddīpanaṃ matam // VisSd_3.227 //",
    "GK16visvsdpu:512": "muṣṭi-prahāra-pātana-vikṛta-cchedāvadāraṇaiś caiva /",
    "GK16visvsdpu:513": "saṅgrāma-saṃbhramādyair asyoddīptir bhavet prauḍhā // VisSd_3.228 //",
    "GK16visvsdpu:514": "bhrū-vibhaṅgauṣṭha-nirveśa-bāhu-sphoṭana-tarjanāḥ /",
    "GK16visvsdpu:515": "ātmāvadāna-kathanam āyudhotkṣepaṇāni ca // VisSd_3.229 //",
    "GK16visvsdpu:516": "anubhāvās tathākṣepa-krūra-sandarśanādayaḥ /",
    "GK16visvsdpu:517": "ugratā-vega-romāñca-sveda-vepathavo madaḥ // VisSd_3.230 //",
    "GK16visvsdpu:518": "mohāmarṣādayas tatra bhāvāḥ syur vyabhicāriṇaḥ /",
    "GK16visvsdpu:519": "raktāsya-netratā cātra bhedinī yuddha-vīrataḥ // VisSd_3.231 //",
    "GK16visvsdpu:520": "uttama-prakṛtir vīra utsāha-sthāyi-bhāvakaḥ /",
    "GK16visvsdpu:521": "mahendra-daivato hema-varṇo 'yaṃ samudāhṛtaḥ // VisSd_3.232 //",
    "GK16visvsdpu:522": "ālambana-vibhāvās tu vijetavyādayo matāḥ /",
    "GK16visvsdpu:523": "vijetavyādi-ceṣṭādyās tasyoddīpana-rūpiṇaḥ /",
    "GK16visvsdpu:524": "anubhāvās tu tatra syuḥ sahāyānveṣaṇādayaḥ // VisSd_3.233 //",
    "GK16visvsdpu:525": "sañcāriṇas tu dhṛti-mati-garva-smṛti-tarka-romāñcāḥ /",
    "GK16visvsdpu:526": "sa ca dāna-dharma-yuddhair dayayā ca samanvitaś caturdhā syāt //",
    "GK16visvsdpu:527": "bhayānakau bhaya-sthāyi-bhāvo bhūtādhidaivataḥ /",
    "GK16visvsdpu:528": "strī-nīca-prakṛtiḥ kṛṣṇo matas tattva-viśāradaiḥ // VisSd_3.235 //",
    "GK16visvsdpu:529": "yasmād utpadyate bhītis tad atrālambanaṃ matam /",
    "GK16visvsdpu:530": "ceṣṭā ghoratarās tasya bhaved uddīpanaṃ punaḥ // VisSd_3.236 //",
    "GK16visvsdpu:531": "anubhāvo 'tra vaivarṇya-gadgada-svara-bhāṣaṇam /",
    "GK16visvsdpu:532": "pralaya-sveda-romāñca-kampa-dik-prekṣaṇādayaḥ // VisSd_3.237 //",
    "GK16visvsdpu:533": "jugupsāvega-saṃmoha-santrāsa-mlāni-dīnatāḥ /",
    "GK16visvsdpu:534": "śaṅkāpasmāra-saṃbhrānti-mṛtyvādyā vyabhicāriṇaḥ // VisSd_3.238 //",
    "GK16visvsdpu:535": "jugupsā-sthāyi-bhāvas tu bībhatsaḥ kathyate rasaḥ /",
    "GK16visvsdpu:536": "nīla-varṇo mahā-kāla-daivato 'yam udāhṛtaḥ // VisSd_3.239 //",
    "GK16visvsdpu:537": "durgandha-māṃsa-rudhira-medāṃsyālambanaṃ matam /",
    "GK16visvsdpu:538": "tatraiva kṛmi-pātādyam uddīpanam udāhṛtam // VisSd_3.240 //",
    "GK16visvsdpu:539": "niṣṭhīvanāsya-valana-netra-saṅkocanādayaḥ /",
    "GK16visvsdpu:540": "anubhāvās tatra matās tathā syur vyabhicāriṇaḥ // VisSd_3.241 //",
    "GK16visvsdpu:541": "moho 'pasmāra āvego vyādhiś ca maraṇādayaḥ /",
    "GK16visvsdpu:542": "adbhuto vismaya-sthāyi-bhāvo gandharva-daivataḥ // VisSd_3.242 //",
    "GK16visvsdpu:543": "pīta-varṇo vastu lokā-tigam ālambanaṃ matam /",
    "GK16visvsdpu:544": "guṇānāṃ tasya mahimā bhaved uddīpanaṃ punaḥ // VisSd_3.243 //",
    "GK16visvsdpu:545": "stambhaḥ svedo 'tha romāñca-gadgada-svara-saṃbhramāḥ /",
    "GK16visvsdpu:546": "tathā netra-vikāsādyā anubhāvāḥ prakīrtitāḥ // VisSd_3.244 //",
    "GK16visvsdpu:547": "vitarkāvega-saṃbhrānti-harṣādyā vyabhicāriṇaḥ /",
    "GK16visvsdpu:548": "śāntaḥ śama-sthāyi-bhāva uttama-prakṛtir mataḥ // VisSd_3.245 //",
    "GK16visvsdpu:549": "kundendu-sundara-cchāyaḥ śrī-nārāyaṇa-daivataḥ /",
    "GK16visvsdpu:550": "anityatvādināśeṣa-vastu-niḥsāratā tu yā // VisSd_3.246 //",
    "GK16visvsdpu:551": "paramātma-svarūpaṃ vā tasyālambanam iṣyate /",
    "GK16visvsdpu:552": "puṇyāśramaharikṣetra-tīrtha-ramya-vanādayaḥ // VisSd_3.247 //",
    "GK16visvsdpu:553": "mahā-puruṣa-saṅgādyās tasyoddīpana-rūpiṇaḥ /",
    "GK16visvsdpu:554": "romāñcādyāś cānubhāvās tathā syur vyabhicāriṇaḥ // VisSd_3.248 //",
    "GK16visvsdpu:555": "nirveda-harṣa-smaraṇam atibhūta-dayādayaḥ /",
    "GK16visvsdpu:556": "nirahaṅkāra-rūpatvād dayā-vīrādir eṣa no // VisSd_3.249 //",
    "GK16visvsdpu:557": "yukta-viyukta-daśāyām avasthito yaḥ śamaḥ sa eva yataḥ /",
    "GK16visvsdpu:558": "rasatām eti tad asmin sañcāryādeḥ sthitiś ca na viśuddhā // VisSd_3.250 //",
    "GK16visvsdpu:559": "sphuṭaṃ camatkāritayā vatsalaṃ ca rasaṃ viduḥ /",
    "GK16visvsdpu:560": "sthāyī vatsalatā snehaḥ putrādy-ālambanaṃ matam // VisSd_3.251 //",
    "GK16visvsdpu:561": "uddīpanāni tac ceṣṭā vidyā-śaurya-dayādayaḥ /",
    "GK16visvsdpu:562": "āliṅganāṅga-saṃsparśa-śiraś cumbanam īkṣaṇam // VisSd_3.252 //",
    "GK16visvsdpu:563": "pulakānanda-bāṣpādyā anubhāvāḥ prakīrtitāḥ /",
    "GK16visvsdpu:564": "sañcāriṇo 'niṣṭa-śaṅkā-harṣa-garvādayo matāḥ // VisSd_3.253 //",
    "GK16visvsdpu:565": "padma-garbha-cchavir varṇo daivataṃ loka-mātaraḥ /",
    "GK16visvsdpu:566": "ādyaḥ karuṇa-bībhatsa-raudra-vīra-bhayānakaiḥ // VisSd_3.254 //",
    "GK16visvsdpu:567": "bhayānakena karuṇenāpi hāsyo virodha-bhāk /",
    "GK16visvsdpu:568": "karuṇo hāsya-śṛṅgāra-rasābhyām api tādṛśaḥ // VisSd_3.255 //",
    "GK16visvsdpu:569": "raudras tu hāsya-śṛṅgāra-bhayānaka-rasair api /",
    "GK16visvsdpu:570": "bhayānakena śāntena tathā vīra-rasaḥ smṛtaḥ // VisSd_3.256 //",
    "GK16visvsdpu:571": "śṛṅgāra-vīra-raudrākhya-hāsya-śāntair bhayānakaḥ /",
    "GK16visvsdpu:572": "śāntas tu vīra-śṛṅgāra-raudra-hāsya-bhayānakaiḥ // VisSd_3.257 //",
    "GK16visvsdpu:573": "śṛṅgāreṇa tu bībhatsa ity ākhyātā virodhitā /",
    "GK16visvsdpu:574": "kuto 'pi kāraṇāt kvāpi sthiratām upayann api // VisSd_3.258 //",
    "GK16visvsdpu:575": "unmādādir na tu sthāyī na pātre sthairyam eti yat /",
    "GK16visvsdpu:576": "rasa-bhāvau tad-ābhāsau bhāvasya praśamodayau // VisSd_3.259 //",
    "GK16visvsdpu:577": "sandhiḥ śabalatā ceti sarve 'pi rasanād rasāḥ /",
    "GK16visvsdpu:578": "sañcāriṇaḥ pradhānāni devādi-viṣayā ratiḥ // VisSd_3.260 //",
    "GK16visvsdpu:579": "udbuddha-mātraḥ sthāyī ca bhāva ity abhidhīyate /",
    "GK16visvsdpu:580": "yathā marica-khaṇḍāder ekībhāve prapāṇake // VisSd_3.261 //",
    "GK16visvsdpu:581": "udrekaḥ kasyacit kvāpi tathā sañcāriṇo rase /",
    "GK16visvsdpu:582": "anaucitya-pravṛttatva ābhāso rasa-bhāvayoḥ // VisSd_3.262 //",
    "GK16visvsdpu:583": "upanāyaka-saṃsthāyāṃ muni-guru-patnī-gatāyāṃ ca /",
    "GK16visvsdpu:584": "nāyaka-viṣayāyāṃ ratau tathānubhaya-niṣṭhāyām // VisSd_3.263 //",
    "GK16visvsdpu:585": "pratināyaka-niṣṭhatve tadvad adhama-pātra-tiryag-ādi-gate /",
    "GK16visvsdpu:586": "śṛṅgāre 'anucityaṃ raudre gurv-ādi-gata-kope // VisSd_3.264 //",
    "GK16visvsdpu:587": "śānte ca hīna-niṣṭhe gurv-ādy ālambane hāsye /",
    "GK16visvsdpu:588": "brahma-vadhādy-utsāhe 'dhama-pātra-gate tathā vīre // VisSd_3.265 //",
    "GK16visvsdpu:589": "uttama-pātra-gatatve bhayānake jñeyam evam anyatra /",
    "GK16visvsdpu:590": "bhāvābhāso lajjādike tu veśyādi-viṣaye syāt // VisSd_3.266 //",
    "GK16visvsdpu:591": "bhāvasya śāntāv udaye sandhi-miśritayoḥ kramāt /",
    "GK16visvsdpu:592": "bhāvasya śāntir udayaḥ sandhiḥ śabalatā matā // VisSd_3.267 //",
    "GK16visvsdpu:593": "iti sāhitya-darpaṇe rasādi-nirūpaṇo nāma tṛtīyaḥ paricchedaḥ",
    "GK16visvsdpu:594": "caturthaḥ paricchedaḥ dhvani-nirṇayaḥ",
    "GK16visvsdpu:595": "kāvyaṃ dhvanir guṇībhūta-vyaṅgaṃ ceti dvidhā matā /",
    "GK16visvsdpu:596": "vācyātiśayini vyaṅgyo dhvanis tat kāvyam uttamam // VisSd_4.1 //",
    "GK16visvsdpu:597": "bhedau dhvaner api dvāv udīritau lakṣaṇābhidhā-mūlau /",
    "GK16visvsdpu:598": "avivakṣita-vācyo 'nyo vivakṣitānya-para-vācyaś ca // VisSd_4.2 //",
    "GK16visvsdpu:599": "arthāntaraṃ saṅkramite vācye 'tyantaṃ tiraskṛte /",
    "GK16visvsdpu:600": "avivakṣita-vācyo 'pi dhvanir dvaividhyam ṛcchati // VisSd_4.3 //",
    "GK16visvsdpu:601": "vivakṣitābhidheyo 'pi[*1] dvibhedaḥ prathamaṃ mataḥ /",
    "GK16visvsdpu:602": "asaṃlakṣya-kramo yatra vyaṅgyo lakṣya-kramas tathā // VisSd_4.4 //",
    "GK16visvsdpu:603": "[*1] abhidhā-mūla-rūpaḥ",
    "GK16visvsdpu:604": "tatrādyo rasa-bhāvādir eka evātra gaṇyate /",
    "GK16visvsdpu:605": "eko 'pi bhedo 'nantatvāt saṅkhyeyas tasya naiva yat // VisSd_4.5 //",
    "GK16visvsdpu:606": "śabdārthobhaya-śakty-utthe vyaṅgyo 'nusvāna-sannibhe /",
    "GK16visvsdpu:607": "dhvanir lakṣya-krama-vyaṅgyas trividhaḥ kathito budhaiḥ // VisSd_4.6 //",
    "GK16visvsdpu:608": "vastv alaṅkāra-rūpatvāc chabda-śakty-udbhavo dvidhā /",
    "GK16visvsdpu:609": "vastu vālaṅkṛtir veti dvidhārthaḥ saṃbhavī svataḥ // VisSd_4.7 //",
    "GK16visvsdpu:610": "kaveḥ prauḍhokti-sikto vā tan nibaddhasya veti ṣaṭ /",
    "GK16visvsdpu:611": "ṣaḍbhis tair vyajyamānas tu vastv alaṅkāra-rūpakaḥ // VisSd_4.8 //",
    "GK16visvsdpu:612": "artha-śakty-udbhavo vyaṅgyo yāti dvādaśa-bhedataḥ /",
    "GK16visvsdpu:613": "ekaḥ śabdārtha-śakty-utthe tad aṣṭadaśadhā dhvaniḥ // VisSd_4.9 //",
    "GK16visvsdpu:614": "vākye śabdārtha-śakty-utthas tad anye pada-vākyayoḥ /",
    "GK16visvsdpu:615": "prabandhe 'pi mato dhīrair artha-śakty-udbhavo dhvaniḥ // VisSd_4.10 //",
    "GK16visvsdpu:616": "padāṃśa-varṇa-racanā-prabandheṣv asphuṭa-kramaḥ /",
    "GK16visvsdpu:617": "tad evam eka-pañcāśad bhedās tasya dhvaner matāḥ // VisSd_4.11 //",
    "GK16visvsdpu:618": "saṅkareṇa tri-rūpeṇa saṃsṛṣṭyā vāpy anekadhā /",
    "GK16visvsdpu:619": "vedakhābdhi-śarāḥ śuddhair iṣu-bāṇāgni-śāyakāḥ // VisSd_4.12 //",
    "GK16visvsdpu:620": "aparaṃ tu guṇī-bhūta-vyaṅgyaṃ vācyād anuttame vyaṅgye /",
    "GK16visvsdpu:621": "tatra syād itarāṅgaṃ kākvākṣiptaṃ ca vācya-siddha-vyaṅgyam // VisSd_4.13",
    "GK16visvsdpu:622": "sandigdha-prādhānyaṃ tulya-prādhānyam asphuṭam agūḍham /",
    "GK16visvsdpu:623": "vyaṅgyam asundaram evaṃ bhedās tasyoditā aṣṭau // VisSd_4.14 //",
    "GK16visvsdpu:624": "iti sāhitya-darpaṇe",
    "GK16visvsdpu:625": "dhvani-guṇībhūta-vyaṅgyākhya-kāvya-bheda-nirūpaṇo nāma caturthaḥ paricchedaḥ",
    "GK16visvsdpu:626": "pañcamaḥ paricchedaḥ vṛttīnāṃ viśrānter abhidhātāt paryalakṣaṇākhyānām /",
    "GK16visvsdpu:627": "aṅgīkāryā turyā vṛttir bodhe rasādīnām // VisSd_5.1 //",
    "GK16visvsdpu:628": "boddhṛ-svarūpa-saṅkhyā-nimitta-kārya-pratīti-kālānām /",
    "GK16visvsdpu:629": "āśraya-viṣayādīnāṃ bhedād bhinno 'bhidheyato vyaṅgyaḥ // VisSd_5.2 //",
    "GK16visvsdpu:630": "prāg asattvād rasāder no bodhike lakṣaṇābhidhe /",
    "GK16visvsdpu:631": "kiṃ ca mukhyārtha-bādhasya virahād api lakṣaṇā // VisSd_5.3 //",
    "GK16visvsdpu:632": "nānumānaṃ rasādīnāṃ vyaṅgyānāṃ bodhana-kṣamam /",
    "GK16visvsdpu:633": "ābhāsatvena hetūnāṃ smṛtir na ca rasādi-dhīḥ // VisSd_5.4 //",
    "GK16visvsdpu:634": "sā ceyaṃ vyañjanā-nāma vṛttir ity ucyate budhaiḥ /",
    "GK16visvsdpu:635": "rasa-vyaktau punar vṛttiṃ rasanākhyāṃ pare viduḥ // VisSd_5.5 //",
    "GK16visvsdpu:636": "iti sāhitya-darpaṇe",
    "GK16visvsdpu:637": "vyañjanā-vyapāra-nirūpaṇo nāma pañcamaḥ paricchedaḥ",
    "GK16visvsdpu:638": "ṣaṣṭhaḥ paricchedaḥ",
    "GK16visvsdpu:639": "dṛśya-śravyatva-bhedena punaḥ kāvyaṃ dvidhā matam /",
    "GK16visvsdpu:640": "dṛśyaṃ tatrābhineyaṃ tad-rūpāropāt tu rūpakam // VisSd_6.1 //",
    "GK16visvsdpu:641": "bhaved abhinayo 'vasthānukāraḥ sa caturvidhaḥ /",
    "GK16visvsdpu:642": "āṅgiko vācikaś caivam āhāryaḥ sāttvikas tathā // VisSd_6.2 //",
    "GK16visvsdpu:643": "nāṭakam atha prakaraṇaṃ bhāṇa-vyāyoga-samavakāra-ḍimāḥ /",
    "GK16visvsdpu:644": "īhāmṛgāṅka-vīthyaḥ prahasanam iti rūpakāṇi daśa // VisSd_6.3 //",
    "GK16visvsdpu:645": "nāṭikā troṭakaṃ goṣṭhī saṭṭakaṃ nāṭya-rāsakam /",
    "GK16visvsdpu:646": "prasthānollāpya-kāvyāni preṅkhaṇaṃ rāsakaṃ tathā // VisSd_6.4 //",
    "GK16visvsdpu:647": "saṃlāpakaṃ śrī-gaditaṃ śilpakaṃ ca vilāsikā /",
    "GK16visvsdpu:648": "durmallikā prakaraṇī hallīśako bhāṇiketi ca // VisSd_6.5 //",
    "GK16visvsdpu:649": "aṣṭādaśa prāhur uparūpakāṇi manīṣiṇaḥ /",
    "GK16visvsdpu:650": "vinā viśeṣaṃ sarveṣāṃ lakṣma nāṭakavan matam // VisSd_6.6 //",
    "GK16visvsdpu:651": "nāṭakaṃ khyāta-vṛttaṃ syāt pañca-sandhi-samanvitam /",
    "GK16visvsdpu:652": "vilāsa-rddhyādi-guṇavad yuktaṃ nānā-vibhūtibhiḥ // VisSd_6.7 //",
    "GK16visvsdpu:653": "sukha-duḥkha-samudbhūti nānā-rasa-nirantaram /",
    "GK16visvsdpu:654": "pañcādikā daśa-parās tatrāṅkāḥ parikīrtitāḥ // VisSd_6.8 //",
    "GK16visvsdpu:655": "prakhyāta-vaṃśo rājarṣi-dhīrodāttaḥ pratāpavān /",
    "GK16visvsdpu:656": "divyo 'tha divyādivyo vā guṇavān nāyako mataḥ // VisSd_6.9 //",
    "GK16visvsdpu:657": "eka eva bhaved aṅgī śṛṅgāro vīra eva vā /",
    "GK16visvsdpu:658": "aṅgam anye rasāḥ sarve kāryo nirvahaṇe 'dbhutaḥ // VisSd_6.10 //",
    "GK16visvsdpu:659": "catvāraḥ pañca vā mukhyāḥ kārya-vyāpṛta-pūruṣāḥ /",
    "GK16visvsdpu:660": "gopucchāgra-samāgraṃ tu bandhanaṃ tasya kīrtitam // VisSd_6.11 //",
    "GK16visvsdpu:661": "pratyakṣa-netṛ-carito rasa-bhāva-samujjvalaḥ /",
    "GK16visvsdpu:662": "bhaved agūḍha-śabdāthaḥ kṣudra-cūrṇaka-saṃyutaḥ // VisSd_6.12 //",
    "GK16visvsdpu:663": "vicchinnāvāntaraikārthaḥ kiñcit saṃlagna-bindukaḥ /",
    "GK16visvsdpu:664": "yukto na bahubhiḥ kāryair bīja-saṃhṛtimān na ca // VisSd_6.13 //",
    "GK16visvsdpu:665": "nānā-vidhāna-saṃyukto nātipracura-padyavān /",
    "GK16visvsdpu:666": "āvaśyakānāṃ kāryāṇām avordhād vinirmitaḥ // VisSd_6.14 //",
    "GK16visvsdpu:667": "nāneka-dina-nirvartya-kathayā saṃprayojitaḥ /",
    "GK16visvsdpu:668": "āsanna-nāyakaḥ pātrair yuktas tri-caturais tathā // VisSd_6.15 //",
    "GK16visvsdpu:669": "dūrāhvānaṃ vadho yuddhaṃ rājyadeśādi-viplavaḥ /",
    "GK16visvsdpu:670": "vivāho bhojanaṃ śāpotsargau mṛtyū rataṃ tathā // VisSd_6.16 //",
    "GK16visvsdpu:671": "danta-cchedyaṃ nakha-cchedyam anyad vrīḍākaraṃ ca yat /",
    "GK16visvsdpu:672": "śayanādhara-pānādi nagarādy-avarodhanam // VisSd_6.17 //",
    "GK16visvsdpu:673": "snānānulepane caibhir varjito nātivistaraḥ /",
    "GK16visvsdpu:674": "devī-parijanādīnām amātya-vaṇijām api // VisSd_6.18 //",
    "GK16visvsdpu:675": "pratyakṣa-citra-caritair yukto bhāva-rasodbhavaiḥ /",
    "GK16visvsdpu:676": "anta-niṣkrānta-nikhila-pātro 'ṅka iti kīrtitaḥ // VisSd_6.19 //",
    "GK16visvsdpu:677": "aṅkodara-praviṣṭo yo raṅga-dārā-mukhādimān /",
    "GK16visvsdpu:678": "aṅko 'paraḥ sa garbhāṅkaḥ sa-bījaḥ phalavān api // VisSd_6.20 //",
    "GK16visvsdpu:679": "tatra pūrvaṃ pūrva-raṅgaḥ sabhā-pūjā tataḥ param /",
    "GK16visvsdpu:680": "kathanaṃ kavi-saṃjñāder nāṭakasyāpy athāmukham // VisSd_6.21 //",
    "GK16visvsdpu:681": "yan nāṭya-vastunaḥ pūrvaṃ raṅga-vighnopaśāntaye /",
    "GK16visvsdpu:682": "kuśīlavāḥ prakurvanti pūrva-raṅgaḥ sa ucyate // VisSd_6.22 //",
    "GK16visvsdpu:683": "pratyāhārādikāny aṅgāny asya bhūyāṃsi yadyapi /",
    "GK16visvsdpu:684": "tathāpy avaśyaṃ kartavyā nāndī vighnopaśāntaye // VisSd_6.23 //",
    "GK16visvsdpu:685": "āśīr-vacana-saṃyuktā stutir yasmāt prayujyate /",
    "GK16visvsdpu:686": "deva-dvija-nṛpādīnāṃ tasmān nāndīti saṃjñitā // VisSd_6.24 //",
    "GK16visvsdpu:687": "māṅgalya-śaṅkha-candrābja-koka-kairava-śaṃsinī /",
    "GK16visvsdpu:688": "padair yuktā dvādaśabhir aṣṭābhir vā padair uta // VisSd_6.25 //",
    "GK16visvsdpu:689": "pūrva-raṅgaṃ vidhāyaiva sūtradhāro nivartate /",
    "GK16visvsdpu:690": "praviśya sthāpakas tadvat kāvyam āsthāpayet tataḥ // VisSd_6.26 //",
    "GK16visvsdpu:691": "divya-martye sa tad-rūpo miśram anyataras tayoḥ /",
    "GK16visvsdpu:692": "sūcayed vastu bījaṃ vā mukhaṃ pātram athāpi vā // VisSd_6.27 //",
    "GK16visvsdpu:693": "raṅgaṃ prasādya madhuraiḥ ślokaiḥ kāvyārtha-sūcakaiḥ /",
    "GK16visvsdpu:694": "rūpakasya kaver ākhyāṃ gotrādyāpi sa kīrtayet // VisSd_6.28 //",
    "GK16visvsdpu:695": "ṛtuṃ ca kañcit prāyeṇa bhāratīṃ vṛttim āśritaḥ /",
    "GK16visvsdpu:696": "bhāratī saṃskṛta-prāyo vāg-vyāpāro naṭāśrayaḥ // VisSd_6.29 //",
    "GK16visvsdpu:697": "tasyāḥ prarocanā vīthī tathā prahasanāmukhe /",
    "GK16visvsdpu:698": "aṅgāny atronmukhīkāraḥ praśaṃsātaḥ prarocanā // VisSd_6.30 //",
    "GK16visvsdpu:699": "naṭī vidūṣāko vāpi pāripārśvika eva vā /",
    "GK16visvsdpu:700": "sūtradhāreṇa sahitāḥ saṃlāpaṃ yatra kurvate // VisSd_6.31 //",
    "GK16visvsdpu:701": "citarir vākyaiḥ svakāryotthaiḥ prastutākṣepibhir mithaḥ /",
    "GK16visvsdpu:702": "āmukhaṃ tat tu vijñeyaṃ nāmnā prastāvanāpi sā // VisSd_6.32 //",
    "GK16visvsdpu:703": "uddhātyakaḥ kathoddhātaḥ prayogātiśayas tathā /",
    "GK16visvsdpu:704": "pravartakā-lagite pañca prastāvanābhidāḥ // VisSd_6.33 //",
    "GK16visvsdpu:705": "padāni tv agatārthāni tad-artha-gataye narāḥ /",
    "GK16visvsdpu:706": "yojayanti padair anyaiḥ sa uddhātyaka ucyate // VisSd_6.34 //",
    "GK16visvsdpu:707": "sūtradhārasya vākyaṃ vā samādāyārtham asya vā /",
    "GK16visvsdpu:708": "bhavet pātra-praveśaś cet kathodghātaḥ sa ucyate // VisSd_6.35 //",
    "GK16visvsdpu:709": "yadi prayoga ekasmin prayogo 'nyaḥ prayujyate /",
    "GK16visvsdpu:710": "tena pātra-praveśaś cet prayogātiśayas tadā // VisSd_6.36 //",
    "GK16visvsdpu:711": "kālaṃ pravṛttam āśritya sūtra-dhṛg yatra varṇayet /",
    "GK16visvsdpu:712": "tad-āśrayaś ca pātrasya praveśas tat-pravartakam // VisSd_6.37 //",
    "GK16visvsdpu:713": "yatraikatra samāveśāt kāryam anyat prasādhyate /",
    "GK16visvsdpu:714": "prayoge khalu taj jñeyaṃ nāmnāvalagitaṃ budhaiḥ // VisSd_6.38 //",
    "GK16visvsdpu:715": "yojyāny atra yathā-lābhaṃ vīthy-aṅgānītarāṇy api /",
    "GK16visvsdpu:716": "nepathoktaṃ śrutaṃ yatra tv ākāśa-vacanaṃ tathā // VisSd_6.39 //",
    "GK16visvsdpu:717": "samāśrityāpi kartavyam āmukhaṃ nāṭakādiṣu /",
    "GK16visvsdpu:718": "eṣām āmukha-bhedānām ekaṃ kañcit prayojayet // VisSd_6.40 //",
    "GK16visvsdpu:719": "tenārtham atha pātraṃ vā samākṣipyaiva sūtra-dhṛk /",
    "GK16visvsdpu:720": "prastāvanānte nirgacchet tato vastu prayojayet // VisSd_6.41 //",
    "GK16visvsdpu:721": "idaṃ punar vastu budhair dvividhaṃ parikalpyate /",
    "GK16visvsdpu:722": "ādhikārikam ekaṃ syāt prāsaṅgikam athāparam // VisSd_6.42 //",
    "GK16visvsdpu:723": "adhikāraḥ phale svāmyam adhikārī ca tat-prabhuḥ /",
    "GK16visvsdpu:724": "tasyetivṛttaṃ kavibhir ādhikārikam ucyate // VisSd_6.43 //",
    "GK16visvsdpu:725": "asyopakaraṇarthaṃ tu prāsaṅgikam itīṣyate /",
    "GK16visvsdpu:726": "patākā-sthānakaṃ yojyaṃ suvicāryeha vastuni // VisSd_6.44 //",
    "GK16visvsdpu:727": "yatrārthe cintite 'nyasmiṃs tal-liṅgo 'nyaḥ prayujyate /",
    "GK16visvsdpu:728": "āgantukena bhāvena patākā-sthānakaṃ tu tat // VisSd_6.45 //",
    "GK16visvsdpu:729": "sahasaivārtha-saṃpattir guṇavaty upacārataḥ /",
    "GK16visvsdpu:730": "patākā-sthānakam idaṃ prathamaṃ parikīrtitam // VisSd_6.46 //",
    "GK16visvsdpu:731": "vacaḥ sātiśayaṃ śliṣṭaṃ nānā-bandha-samāśrayam /",
    "GK16visvsdpu:732": "patākā-sthānakam idaṃ dvitīyaṃ parikīrtitam // VisSd_6.47 //",
    "GK16visvsdpu:733": "arthopakṣepakaṃ yat tu līnaṃ sa-vinayaṃ bhavet /",
    "GK16visvsdpu:734": "śliṣṭa-pratyuttaropetaṃ tṛtīyam idam ucyate // VisSd_6.48 //",
    "GK16visvsdpu:735": "dvy-artho vacana-vinyāsaḥ suśliṣṭaḥ kāvya-yojitaḥ /",
    "GK16visvsdpu:736": "pradhānārthāntarākṣepī patākā-sthānakaṃ param // VisSd_6.49 //",
    "GK16visvsdpu:737": "yat syād anucitaṃ vastu nāyakasya rasasya vā /",
    "GK16visvsdpu:738": "viruddhaṃ tat parityājyam anyathā vā prakalpayet // VisSd_6.50 //",
    "GK16visvsdpu:739": "aṅkeṣv adarśanīyā yā vaktavyaiva ca saṃmatā /",
    "GK16visvsdpu:740": "yā ca syād varṣa-paryantaṃ kathā dina-dvayādijā // VisSd_6.51 //",
    "GK16visvsdpu:741": "anyā ca vistarā sūcyā sārthopakṣepair budhaiḥ /",
    "GK16visvsdpu:742": "varṣād ūrdhvaṃ tu yad vastu tat syād varṣād adhobhavam // VisSd_6.52 //",
    "GK16visvsdpu:743": "dināvasāne kāryaṃ yad dine naivopapadyate /",
    "GK16visvsdpu:744": "arthopakṣepakair vācyam aṅka-cchedaṃ vidhāya tat // VisSd_6.53 //",
    "GK16visvsdpu:745": "arthopakṣepakāḥ pañca viṣkambhaka-praveśakau /",
    "GK16visvsdpu:746": "cūlikāṅkāvatāro 'tha syād aṅka-mukham ity api // VisSd_6.54 //",
    "GK16visvsdpu:747": "vṛtta-vartiṣyamāṇānāṃ kathāṃśānāṃ nidarśakaḥ /",
    "GK16visvsdpu:748": "saṅkṣiptārthas tu viṣkambha ādāv aṅkasya darśitaḥ // VisSd_6.55 //",
    "GK16visvsdpu:749": "madhyena madhyamābhyāṃ vā pātrābhyāṃ saṃprayojitaḥ /",
    "GK16visvsdpu:750": "śuddhaḥ syāt sa tu saṅkīrṇo nīca-madhyama-kalpitaḥ // VisSd_6.56 //",
    "GK16visvsdpu:751": "praveśako 'nudāttoktyā nīca-pātra-prayojitaḥ /",
    "GK16visvsdpu:752": "aṅka-dvayāntar vijñeyaḥ śeṣaṃ viṣkambhake yathā // VisSd_6.57 //",
    "GK16visvsdpu:753": "antar-javanikā-saṃsthaiḥ sūcanārthasya cūlikā /",
    "GK16visvsdpu:754": "aṅkānte sūcitaḥ pātrais tad-aṅkasyāvibhāgataḥ // VisSd_6.58 //",
    "GK16visvsdpu:755": "yatrāṅko 'vataraty eṣo 'ṅkāvatāra iti smṛtaḥ /",
    "GK16visvsdpu:756": "yatra syād aṅka ekasminn aṅkānāṃ sūcanākhilā // VisSd_6.59 //",
    "GK16visvsdpu:757": "tad-aṅka-mukham ity āhur bījārtha-khyāpakaṃ ca tat /",
    "GK16visvsdpu:758": "aṅkānta-pātrair vāṅkāsyaṃ chinnāṅkasyārtha-sūcanāt // VisSd_6.60 //",
    "GK16visvsdpu:759": "apekṣitaṃ parityājyaṃ nīrasaṃ vastu vistaram /",
    "GK16visvsdpu:760": "yadā sandarśayec cheṣam āmukhānantaraṃ tadā // VisSd_6.61 //",
    "GK16visvsdpu:761": "kāryo viṣkambhako nāṭya āmukhākṣipta-pātrakaḥ /",
    "GK16visvsdpu:762": "yadā tu sarasaṃ vastu mūlād eva pravartate // VisSd_6.62 //",
    "GK16visvsdpu:763": "ādāv eva tadāṅke syād āmukhākṣepa-saṃśrayaḥ /",
    "GK16visvsdpu:764": "viṣkambhakādyair api no vadho vācyo 'dhikāriṇaḥ // VisSd_6.63 //",
    "GK16visvsdpu:765": "anyo 'nyena tirodhānaṃ na kuryād rasa-vastunoḥ /",
    "GK16visvsdpu:766": "bījaṃ binduḥ patākā ca prakarī kāryam eva ca // VisSd_6.64 //",
    "GK16visvsdpu:767": "artha-prakṛtayaḥ pañca jñātvā yojyā yathā-vidhi /",
    "GK16visvsdpu:768": "alpa-mātraṃ samuddiṣṭaṃ bahudhā yad visarpati // VisSd_6.65 //",
    "GK16visvsdpu:769": "phalasya prathamo hetur bījaṃ tad abhidhīyate /",
    "GK16visvsdpu:770": "avāntarārtha-vicchede bindur accheda-kāraṇam // VisSd_6.66 //",
    "GK16visvsdpu:771": "vyāpi prāsāṅgikaṃ vṛttaṃ patākety abhidhīyate /",
    "GK16visvsdpu:772": "patākā-nāyakasya syān na svakīyaṃ phalāntaram // VisSd_6.67 //",
    "GK16visvsdpu:773": "garbhe sandhau vimarśe vā virvāhas tasya jāyate /",
    "GK16visvsdpu:774": "prāsaṅgikaṃ pradeśasthaṃ caritaṃ prakarī matā // VisSd_6.68 //",
    "GK16visvsdpu:775": "prakarī nāyakasya syān na svakīyaṃ phalāntaram /",
    "GK16visvsdpu:776": "apekṣitaṃ tu yat sādhyam ārambho yan nibandhanaḥ // VisSd_6.69 //",
    "GK16visvsdpu:777": "samāpanaṃ tu yat-siddhyai tat kāryam iti saṃmatam /",
    "GK16visvsdpu:778": "avasthāḥ pañca kāryasya prārabdhasya phalārthibhiḥ // VisSd_6.70 //",
    "GK16visvsdpu:779": "ārambha-yatna-prāpty-āśā-niyatāpti-phalāgamāḥ /",
    "GK16visvsdpu:780": "bhaved ārabhya autsukyaṃ yan mukhya-phala-siddhaye // VisSd_6.71 //",
    "GK16visvsdpu:781": "prayatnas tu phalāvāptau vyāpāro 'titvarānvitaḥ /",
    "GK16visvsdpu:782": "upāyāpāya-śaṅkābhyāṃ prāpty-āśā prāpti-saṃbhavaḥ // VisSd_6.72 //",
    "GK16visvsdpu:783": "apāyābhāvataḥ prāptir niyatāptis tu niścitā /",
    "GK16visvsdpu:784": "sāvasthā phala-yogaḥ syād yaḥ samagra-phalodayaḥ // VisSd_6.73 //",
    "GK16visvsdpu:785": "yathā-saṅkhyam avasthābhir ābhir yogāt tu pañcabhiḥ /",
    "GK16visvsdpu:786": "pañcadhaivetivṛttasya bhāgāḥ syuḥ pañca sandhayaḥ // VisSd_6.74 //",
    "GK16visvsdpu:787": "antaraikārtha-saṃbandhaḥ sandhir ekāntaye sati /",
    "GK16visvsdpu:788": "mukhaṃ pratimukhaṃ garbho vimarśa upasaṃhṛtiḥ // VisSd_6.75 //",
    "GK16visvsdpu:789": "iti pañcāsya bhedāḥ syuḥ kramāl lākṣaṇam ucyate /",
    "GK16visvsdpu:790": "yatra bīja-samutpattir nānārtha-rasa-saṃbhavā // VisSd_6.76 //",
    "GK16visvsdpu:791": "prārambheṇa samāyuktā tan mukhaṃ parikīrtitam /",
    "GK16visvsdpu:792": "phala-pradhānopāyasya mukha-sandhi-niveśinaḥ // VisSd_6.77 //",
    "GK16visvsdpu:793": "lakṣyālakṣya ivodbhedo yatra pratimukhaṃ ca tat /",
    "GK16visvsdpu:794": "phala-pradhānopāyasya prāg-udbhinnasya kiñcana // VisSd_6.78 //",
    "GK16visvsdpu:795": "garbho yatra samudbhedo hāsānveṣaṇavān muhuḥ /",
    "GK16visvsdpu:796": "yatra mukhya-phalopāya udbhinno garbhato 'dhikaḥ // VisSd_6.79 //",
    "GK16visvsdpu:797": "śāpādyaiḥ sāntarāyaś ca sa vimarśa iti smṛtaḥ /",
    "GK16visvsdpu:798": "bījavanto mukhādy-arthā viprakīrṇā yathāyatham // VisSd_6.80 //",
    "GK16visvsdpu:799": "ekārtham upanīyante yatra nirvahaṇaṃ hi tat /",
    "GK16visvsdpu:800": "upakṣepaḥ parikaraḥ parinyāso vilobhanam // VisSd_6.81 //",
    "GK16visvsdpu:801": "yuktiḥ prāptiḥ samādhānaṃ vidhānaṃ paribhāvanā /",
    "GK16visvsdpu:802": "udbhedaḥ karaṇaṃ bheda etāny aṅgāni vai mukhe // VisSd_6.82 //",
    "GK16visvsdpu:803": "kāvyārthasya samutpattir upakṣepa iti smṛtaḥ /",
    "GK16visvsdpu:804": "samutpannārtha-bāhulyaṃ jñeyaḥ parikaraḥ punaḥ // VisSd_6.83 //",
    "GK16visvsdpu:805": "tan-niṣpattiḥ parinyāsaḥ guṇākhyānaṃ vilobhanam /",
    "GK16visvsdpu:806": "saṃpradhāraṇam arthānāṃ yuktiḥ prāptiḥ sukhāgamaḥ // VisSd_6.84 //",
    "GK16visvsdpu:807": "bījasyāgamanaṃ yat tu tat samādhānam ucyate /",
    "GK16visvsdpu:808": "sukha-duḥkha-kṛto yo 'rthas tad vidhānam iti smṛtam // VisSd_6.85 //",
    "GK16visvsdpu:809": "kutūhalottarā vācaḥ proktā tu paribhāvanā /",
    "GK16visvsdpu:810": "bījārthasya prarohaḥ syād udbhedaḥ karaṇaṃ punaḥ // VisSd_6.86 //",
    "GK16visvsdpu:811": "prakṛtārtha-samārambhaḥ bhedaḥ saṃhata-bhedanam /",
    "GK16visvsdpu:812": "vilāsaḥ parisarpaś ca vidhutaṃ tāpanaṃ tathā // VisSd_6.87 //",
    "GK16visvsdpu:813": "narma narma-dyutiś caiva tathā pragamanaṃ punaḥ /",
    "GK16visvsdpu:814": "virodhaś ca pratimukhe tathā syāt paryupāsanam // VisSd_6.88 //",
    "GK16visvsdpu:815": "puṣpaṃ vajram upanyāso varṇa-saṃhāra ity api /",
    "GK16visvsdpu:816": "samīhā rati-bhogārthā vilāsa iti kathyate // VisSd_6.89 //",
    "GK16visvsdpu:817": "iṣṭa-naṣṭānusaraṇaṃ parisarpaś ca kathyate /",
    "GK16visvsdpu:818": "kṛtasyānunayasyādau vidhutaṃ tv aparigrahaḥ // VisSd_6.90 //",
    "GK16visvsdpu:819": "upāyādarśanaṃ yat tu tāpanaṃ nāma tad bhavet /",
    "GK16visvsdpu:820": "parihāsa-vaco narma dhṛtis tu parihāsa-jā // VisSd_6.91 //",
    "GK16visvsdpu:821": "narma-dyutiḥ pragamanaṃ vākyaṃ syād uttarottaram /",
    "GK16visvsdpu:822": "virodho vyasana-prāptiḥ kruddhasyānunayaḥ // VisSd_6.92 //",
    "GK16visvsdpu:823": "syāt paryupāsanaṃ puṣpaṃ viśeṣa-vacanaṃ matam /",
    "GK16visvsdpu:824": "pratyakṣa-niṣṭhuraṃ vajram upanyāsaḥ prasādanam // VisSd_6.93 //",
    "GK16visvsdpu:825": "cāturvarṇyopagamanaṃ varṇa-saṃhāra iṣyate /",
    "GK16visvsdpu:826": "abhūtāharaṇaṃ mārgo rūpodāharaṇe kramaḥ // VisSd_6.94 //",
    "GK16visvsdpu:827": "saṅgrahaś cānumānaṃ ca prārthanā kṣiptir eva ca /",
    "GK16visvsdpu:828": "troṭakādhibalodvegā garbhe syur vidravas tathā // VisSd_6.95 //",
    "GK16visvsdpu:829": "tatra vyājāśrayaṃ vākyam abhūtāharaṇaṃ matam /",
    "GK16visvsdpu:830": "tattvārtha-kathanaṃ mārgo rūpaṃ vākyaṃ vitarkavat // VisSd_6.96 //",
    "GK16visvsdpu:831": "udāharaṇam utkarṣa-yuktaṃ vacanam ucyate /",
    "GK16visvsdpu:832": "bhāva-tattvopalabdhis tu kramaḥ syāt saṅgrahaḥ punaḥ // VisSd_6.97 //",
    "GK16visvsdpu:833": "sāma-dānārtha-saṃpanno liṅgād ūho 'numānatā /",
    "GK16visvsdpu:834": "rati-harṣotsavānāṃ tu prārthanaṃ prārthanā bhavet // VisSd_6.98 //",
    "GK16visvsdpu:835": "rahasyārthasya tad-bhedaḥ kṣiptiḥ syāt toṭakaṃ punaḥ /",
    "GK16visvsdpu:836": "saṃrabdha-vāk adhibalam abhisandhi-cchalena yaḥ // VisSd_6.99 //",
    "GK16visvsdpu:837": "nṛpādi-janitā bhītir udvegaḥ parikīrtitaḥ /",
    "GK16visvsdpu:838": "śaṅkā-bhaya-trāsa-kṛtaḥ saṃbhramo vidravo mataḥ // VisSd_6.100 //",
    "GK16visvsdpu:839": "apavādo 'tha saṃpheṭo vyavasāyo dravo dyutiḥ /",
    "GK16visvsdpu:840": "śaktiḥ prasaṅgaḥ khedaś ca pratiṣedho virodhanam // VisSd_6.101 //",
    "GK16visvsdpu:841": "prarocanā vimarśe syād ādānaṃ chādanaṃ tathā /",
    "GK16visvsdpu:842": "doṣa-prakhyāpavādaḥ syāt saṃpheṭo roṣa-bhāṣaṇam // VisSd_6.102 //",
    "GK16visvsdpu:843": "vyavasāyas tu vijñeyaḥ pratijñā-hetu-saṃbhavaḥ /",
    "GK16visvsdpu:844": "dravā guru-vyatikrāntiḥ śokāvegādi-saṃbhavā // VisSd_6.103 //",
    "GK16visvsdpu:845": "tarjanodvejane proktā dyutih śaktiḥ punar bhavet /",
    "GK16visvsdpu:846": "virodhasya praśamanaṃ prasaṅgo guru-kīrtanam // VisSd_6.104 //",
    "GK16visvsdpu:847": "manaś ceṣṭā-samutpannaḥ śramaḥ kheda iti smṛtaḥ /",
    "GK16visvsdpu:848": "īpsitārtha-pratīghātaḥ pratiṣedha itīṣyate // VisSd_6.105 //",
    "GK16visvsdpu:849": "kāryātyayopagamanaṃ virodhanam iti smṛtam /",
    "GK16visvsdpu:850": "prarocanā tu vijñeyā saṃhārārtha-pradarśinī // VisSd_6.106 //",
    "GK16visvsdpu:851": "kārya-saṅgraha ādānaṃ tad āhuś chādanaṃ punaḥ /",
    "GK16visvsdpu:852": "kāryārtham apamānādeḥ sahanaṃ khalu yad bhavet // VisSd_6.107 //",
    "GK16visvsdpu:853": "sandhir vibodho grathanaṃ nirṇayaḥ paribhāṣaṇam /",
    "GK16visvsdpu:854": "kṛtiḥ prasāda ānandaḥ samayo 'py upagūhanam // VisSd_6.108 //",
    "GK16visvsdpu:855": "bhāṣaṇaṃ pūrva-vākyaṃ ca kāvya-saṃhāra eva ca /",
    "GK16visvsdpu:856": "praśastir iti saṃhāre jñeyāny aṅgāni nāmataḥ // VisSd_6.109 //",
    "GK16visvsdpu:857": "bījopagamanaṃ sandhiḥ vibodhaḥ kārya-mārgaṇam /",
    "GK16visvsdpu:858": "upanāyasas tu kāryāṇāṃ grathanaṃ nirṇayaḥ punaḥ // VisSd_6.110 //",
    "GK16visvsdpu:859": "anubhūtārtha-kathanaṃ vadanti paribhāṣaṇam /",
    "GK16visvsdpu:860": "parivāda-kṛtaṃ vākyaṃ labdhārtha-śamanaṃ kṛtiḥ // VisSd_6.111 //",
    "GK16visvsdpu:861": "śuśrūṣādiḥ prasādaḥ syād ānando vāñchitāgamaḥ /",
    "GK16visvsdpu:862": "samayo duḥkha-niryāṇaṃ tad bhaved upagūhanam // VisSd_6.112 //",
    "GK16visvsdpu:863": "yat syād adbhuta-saṃprāptiḥ sāma-dānādi bhāṣaṇam /",
    "GK16visvsdpu:864": "pūrva-vākyaṃ tu vijñeyaṃ yathoktārthopadarśanam // VisSd_6.113 //",
    "GK16visvsdpu:865": "vara-pradāna-saṃprāptiḥ kāvya-saṃhāra iṣyate /",
    "GK16visvsdpu:866": "nṛpa-deśādi-śāntis tu praśastir abhidhīyate // VisSd_6.114 //",
    "GK16visvsdpu:867": "catuḥ-ṣaṣṭi-vidhaṃ hy etad aṅgaṃ proktaṃ manīṣibhiḥ /",
    "GK16visvsdpu:868": "kuryād aniyate tasya sandhāv api niveśanam // VisSd_6.115 //",
    "GK16visvsdpu:869": "rasānuguṇatāṃ vīkṣya rasasyaiva hi mukhyatā /",
    "GK16visvsdpu:870": "iṣṭārtha-racanāścarya-lābho vṛttānta-vistaraḥ // VisSd_6.116 //",
    "GK16visvsdpu:871": "rāga-prāptiḥ prayogasya gopyānāṃ gopanaṃ tathā /",
    "GK16visvsdpu:872": "prakāśanaṃ prakāśyānām aṅgānāṃ ṣaḍ-vidhaṃ phalam // VisSd_6.117 //",
    "GK16visvsdpu:873": "aṅga-hīno naro yadvan naivārambha-kṣamo bhavet /",
    "GK16visvsdpu:874": "aṅga-hīnaṃ tathā kāvyaṃ na prayogāya yujyate // VisSd_6.118 //",
    "GK16visvsdpu:875": "saṃpādayetāṃ sandhy-aṅgaṃ nāyaka-pratināyakau /",
    "GK16visvsdpu:876": "tad-abhāve patākādyās tad-abhāve tathetarat // VisSd_6.119 //",
    "GK16visvsdpu:877": "rasa-vyaktim apekṣyaiṣām aṅgānāṃ saṃniveśanam /",
    "GK16visvsdpu:878": "na tu kevalayā śāstra-sthiti-saṃpādanecchayā // VisSd_6.120 //",
    "GK16visvsdpu:879": "aviruddhaṃ tu yad vṛttaṃ rasādi-vyaktaye 'dhikam /",
    "GK16visvsdpu:880": "tad apy anyathayed dhīmān vaded vā kadācana // VisSd_6.121 //",
    "GK16visvsdpu:881": "śṛṅgāre kauśikī vīre sāttvaty ārabhaṭī punaḥ /",
    "GK16visvsdpu:882": "rase raudre ca bībhatse vṛttiḥ sarvatra bhāratī // VisSd_6.122 //",
    "GK16visvsdpu:883": "catasro vṛttayo hy etāḥ sarva-nāṭyasya mātṛkāḥ /",
    "GK16visvsdpu:884": "syur nāyikādi-vyāpāra-viśeṣā nāṭakādiṣu // VisSd_6.123 //",
    "GK16visvsdpu:885": "yā ślakṣṇa-nepathya-viśeṣa-citrā strī-saṅkulā puṣkala-nṛtya-gītā |",
    "GK16visvsdpu:886": "kāmopabhoga-prabhavopacārā sā kaiśikī cāru-vilāsa-yuktā // VisSd_6.124 //",
    "GK16visvsdpu:887": "narma ca narma-sphūrjo narma-sphoṭo 'tha narma-garbhaś ca /",
    "GK16visvsdpu:888": "catvāry aṅgāny asyā vaidagdhya-krīḍitaṃ narma // VisSd_6.125 //",
    "GK16visvsdpu:889": "iṣṭa-janāvarjana-kṛt tac cāpi trividhaṃ matam /",
    "GK16visvsdpu:890": "vihitaṃ śuddha-hāsyena sa-śṛṅgāra-mayena ca // VisSd_6.126 //",
    "GK16visvsdpu:891": "narma-sphūrjaḥ sukhārambho bhayānto nava-saṅgamaḥ /",
    "GK16visvsdpu:892": "narma-sphoṭo bhāva-leśaiḥ sūcitālpa-raso mataḥ // VisSd_6.127 //",
    "GK16visvsdpu:893": "narma-garbho vyavahṛtir netuḥ pracchanna-vartinaḥ /",
    "GK16visvsdpu:894": "sāttvatī bahulā sattva-śaurya-tyāga-dayārjavaiḥ // VisSd_6.128 //",
    "GK16visvsdpu:895": "saharṣā kṣudra-śṛṅgārā viśokā sādbhutā tathā /",
    "GK16visvsdpu:896": "utthāpako 'tha sāṅghātyaḥ saṃlāpaḥ parivartakaḥ // VisSd_6.129 //",
    "GK16visvsdpu:897": "viśeṣā iti catvāraḥ sāttvatyāḥ parikīrtitāḥ /",
    "GK16visvsdpu:898": "uttejana-karo śatror vāg-utthāpaka ucyate // VisSd_6.130 //",
    "GK16visvsdpu:899": "mantrārtha-daiva-śaktyādeḥ sāṅghātyaḥ saṅgha-bhedanam /",
    "GK16visvsdpu:900": "saṃlāpaḥ syād gabhīroktir nānā-bhāva-samāśrayaḥ // VisSd_6.131 //",
    "GK16visvsdpu:901": "prārabdhād anya-kāryāṇāṃ karaṇaṃ parivartakaḥ /",
    "GK16visvsdpu:902": "māyendrajāla-saṅgrāma-krodhodbhrāntādi-ceṣṭitaiḥ // VisSd_6.132 //",
    "GK16visvsdpu:903": "saṃyuktā vadha-bandhādyair uddhatārabhaṭī matā /",
    "GK16visvsdpu:904": "vastūtthāpana-saṃpheṭo saṃkṣipir avapātanam // VisSd_6.133 //",
    "GK16visvsdpu:905": "iti bhedās tu catvāra ārabhaṭyāḥ prakīrtitāḥ /",
    "GK16visvsdpu:906": "māyādy-utthāpitaṃ vastu vastūtthāpanam ucyate // VisSd_6.134 //",
    "GK16visvsdpu:907": "saṃpheṭas tu samāghātaḥ kruddha-satvarayor dvayoḥ /",
    "GK16visvsdpu:908": "saṅkṣiptā vastu-racanā śilpair itarathāpi vā // VisSd_6.135 //",
    "GK16visvsdpu:909": "saṅkṣiptiḥ sthān nivṛttau ca netur netrantara-grahaḥ /",
    "GK16visvsdpu:910": "praveśa-trāsa-niṣkrānti-harṣa-vidrava-saṃbhavam // VisSd_6.136 //",
    "GK16visvsdpu:911": "avapātanam ity uktaṃ pūrvam uktaiva bhāratī /",
    "GK16visvsdpu:912": "aśrāvyaṃ khalu yad vastu tad iha svagataṃ matam // VisSd_6.137 //",
    "GK16visvsdpu:913": "sarva-śrāvyaṃ prakāśaṃ syāt tad bhaved apavāritam /",
    "GK16visvsdpu:914": "rahasyaṃ tu yad anyasya parāvṛtya prakāśyate // VisSd_6.138 //",
    "GK16visvsdpu:915": "tripatāka-kareṇānyān apavāryāntarā kathām /",
    "GK16visvsdpu:916": "anyonyāmantraṇaṃ yat syāt taj-janānte janāntikam // VisSd_6.139 //",
    "GK16visvsdpu:917": "kiṃ bravīṣīti yan-nāṭye vinā pātraṃ prayujyate /",
    "GK16visvsdpu:918": "śrutvevānuktam apy arthaṃ tat syād ākāśa-bhāṣitam // VisSd_6.140 //",
    "GK16visvsdpu:919": "dattāṃ siddhāṃ ca senāṃ ca veśyānāṃ nāma darśayet /",
    "GK16visvsdpu:920": "datta-prāyāṇi vaṇijāṃ ceṭa-ceṭyos tathā punaḥ // VisSd_6.141 //",
    "GK16visvsdpu:921": "vasantādiṣu varṇyasya vastuno nāma yad bhavet /",
    "GK16visvsdpu:922": "nāma kāryaṃ nāṭakasya garbhitārtha-prakāśakam // VisSd_6.142 //",
    "GK16visvsdpu:923": "nāyikānāyakākhyānāt saṃjñā prakaraṇādiṣu /",
    "GK16visvsdpu:924": "nāṭikā-saṭṭakādīnāṃ nāyikābhir viśeṣaṇam // VisSd_6.143 //",
    "GK16visvsdpu:925": "prāyeṇa ṇy-antakaḥ sādhir gameḥ sthāne prayujyate /",
    "GK16visvsdpu:926": "rājā svāmīti deveti bhṛtyair bhaṭṭeti cādhamaiḥ // VisSd_6.144 //",
    "GK16visvsdpu:927": "rājarṣibhir vayasyeti tathā vidūṣakeṇa ca /",
    "GK16visvsdpu:928": "rājann ity ṛṣibhir vācyaḥ so 'patya-pratyayena ca // VisSd_6.145 //",
    "GK16visvsdpu:929": "svecchayā nāmabhir viprair vipra āryeti cetaraiḥ /",
    "GK16visvsdpu:930": "vayasyety athavā nāmnā vācyo rājñā vidūṣakaḥ // VisSd_6.146 //",
    "GK16visvsdpu:931": "vācyau naṭī-sūtradhārāvārya-nāmnā parasparam /",
    "GK16visvsdpu:932": "sūtradhāraṃ vaded bhāva iti vai pāripārśvikaḥ // VisSd_6.147 //",
    "GK16visvsdpu:933": "sūtradhāro māriṣeti haṇḍe ity adhamaiḥ samāḥ /",
    "GK16visvsdpu:934": "vayasyety uttamair haṃho madhyair āryeti cāgrajaḥ // VisSd_6.148 //",
    "GK16visvsdpu:935": "bhagavann iti vaktavyāḥ sarvair devarṣi-liṅginaḥ /",
    "GK16visvsdpu:936": "vaded rājñīṃ ca ceṭīṃ ca bhavatīti vidūṣakaḥ // VisSd_6.149 //",
    "GK16visvsdpu:937": "āyuṣman rathinaṃ sūto vṛddhaṃ tāteti cetaraḥ /",
    "GK16visvsdpu:938": "vatsa-putraka-tāteti nāmnā gotreṇa vā sutaḥ // VisSd_6.150 //",
    "GK16visvsdpu:939": "śiṣyo 'nujaś ca vaktavyo 'mātya āryeti cādhamaiḥ /",
    "GK16visvsdpu:940": "viprair ayam amātyeti saciveti ca bhaṇyate // VisSd_6.151 //",
    "GK16visvsdpu:941": "sādho iti tapasvī ca praśāntaś cocyate budhaiḥ /",
    "GK16visvsdpu:942": "sva-gṛhītābhidhaḥ pūjyaḥ śiṣyādyair vinigadyate // VisSd_6.152 //",
    "GK16visvsdpu:943": "upādhyāyeti cācāryo mahārājeti bhūpatiḥ /",
    "GK16visvsdpu:944": "svāmīti yuvarājas tu kumāro bhartṛ-dārakaḥ // VisSd_6.153 //",
    "GK16visvsdpu:945": "bhadra-saumya-mukhety evam adhamais tu kumārakaḥ /",
    "GK16visvsdpu:946": "vācyā prakṛtibhī rājñaḥ kumārī bhartṛ-dārikā // VisSd_6.154 //",
    "GK16visvsdpu:947": "patir yathā tathā vācyā jyeṣṭha-madhyādhamaiḥ striyaḥ /",
    "GK16visvsdpu:948": "haleti sadṛśī preṣyā hajje veśyājjukā tathā // VisSd_6.155 //",
    "GK16visvsdpu:949": "kuṭṭiny ambety anugatiḥ pūjyā ca jaratī janaiḥ /",
    "GK16visvsdpu:950": "āmantraṇaiś ca pāṣāṇḍā vācyāḥ svasamayāgataiḥ // VisSd_6.156 //",
    "GK16visvsdpu:951": "śakyādayaś ca saṃbhāṣyā bhadra-dattādi-nāmabhiḥ /",
    "GK16visvsdpu:952": "yasya yat karma śilpaṃ vā vidyā vā jātir eva vā // VisSd_6.157 //",
    "GK16visvsdpu:953": "tenaiva nāmnā vācyo 'sau jñeyāś cānye yathocitam /",
    "GK16visvsdpu:954": "puruṣāṇām anīcānāṃ saṃskṛtaṃ syāt kṛtātmanām // VisSd_6.158 //",
    "GK16visvsdpu:955": "saurasenī prayoktavyā tādṛśīnāṃ ca yoṣitām /",
    "GK16visvsdpu:956": "āsām eva tu gāthāsu mahārāṣṭrīṃ prayojayet // VisSd_6.159 //",
    "GK16visvsdpu:957": "atroktā māgadhī bhāṣā rājāntaḥpura-cāriṇām /",
    "GK16visvsdpu:958": "ceṭānāṃ rāja-putrāṇāṃ śreṣṭhānāṃ cārdha-māgadhī // VisSd_6.160 //",
    "GK16visvsdpu:959": "prācyāṃ vidūṣakādīnāṃ dhūrtānāṃ syād avantijā /",
    "GK16visvsdpu:960": "yodhanāgarikādīnāṃ dākṣiṇātyā hi dīvyatām // VisSd_6.161 //",
    "GK16visvsdpu:961": "śabarāṇāṃ śakādīnāṃ śābarīṃ saṃprayojayet /",
    "GK16visvsdpu:962": "vāhlīkamāṣodīcyānāṃ drāviḍī drāviḍādiṣu // VisSd_6.162 //",
    "GK16visvsdpu:963": "ābhīreṣu tathābhīrī cāṇḍālī pukkasādiṣu /",
    "GK16visvsdpu:964": "ābhīrī śābarī cāpi kāṣṭha-pātropajīviṣu // VisSd_6.163 //",
    "GK16visvsdpu:965": "tathaivāṅgāra-kārādau paiśācī syāt piśāca-vāk /",
    "GK16visvsdpu:966": "ceṭānām apy anīcānām api syāt saurasenikā // VisSd_6.164 //",
    "GK16visvsdpu:967": "bālānāṃ ṣaṇḍakānāṃ ca nīca-graha-vicāriṇām /",
    "GK16visvsdpu:968": "unmattānām āturāṇāṃ saiva syāt saṃskṛtaṃ kvacit // VisSd_6.165 //",
    "GK16visvsdpu:969": "aiśvaryeṇa pramattasya dāridryopadrutasya ca /",
    "GK16visvsdpu:970": "bhikṣu-valka-dharādīnāṃ prākṛtaṃ saṃprayojayet // VisSd_6.166 //",
    "GK16visvsdpu:971": "saṃskṛtaṃ saṃprayoktavyaṃ liṅginīṣūttamāsu ca /",
    "GK16visvsdpu:972": "devī-mantri-sutā-veśyāsv api kaiścit tathoditam // VisSd_6.167 //",
    "GK16visvsdpu:973": "kāryataś cottamādīnāṃ kāryo bhāṣā-viparyayaḥ // VisSd_6.168 //",
    "GK16visvsdpu:974": "yoṣit-sakhī-bāla-veśyā-kitavāpsarasāṃ tathā /",
    "GK16visvsdpu:975": "vaidagdhyārthaṃ pradātavyaṃ saṃskṛtaṃ cāntarāntarā // VisSd_6.169 //",
    "GK16visvsdpu:976": "ṣaṭtriṃśal-lakṣaṇāny atra nāṭyālaṅkṛtayas tathā /",
    "GK16visvsdpu:977": "trayastriṃśat-prayojyāni vīthy-aṅgāni trayodaśa // VisSd_6.170 //",
    "GK16visvsdpu:978": "lāsyāṅgāni daśa yathā-lābhaṃ rasa-vyapekṣayā /",
    "GK16visvsdpu:979": "bhūṣaṇākṣara-saṅghātau śobhodāharaṇaṃ tathā // VisSd_6.171 //",
    "GK16visvsdpu:980": "hetu-saṃśaya-dṛṣṭāntās tulya-tarkaḥ padoccayaḥ /",
    "GK16visvsdpu:981": "nidarśanābhiprāyo ca prāptir vicāra eva ca // VisSd_6.172 //",
    "GK16visvsdpu:982": "diṣṭopadiṣṭe ca guṇātipātātiśayau tathā /",
    "GK16visvsdpu:983": "viśeṣaṇa-niruktī ca siddhi-bhraṃśa-viparyayau // VisSd_6.173 //",
    "GK16visvsdpu:984": "dākṣiṇyānunayau mālārthāpattir garhaṇaṃ tathā /",
    "GK16visvsdpu:985": "pṛcchā prasiddhiḥ sārūpyaṃ saṃkṣepo guṇa-kīrtanam // VisSd_6.174 //",
    "GK16visvsdpu:986": "leśo manoratho 'nukta-siddhiḥ priya-vacas tathā /",
    "GK16visvsdpu:987": "lakṣaṇāni guṇaiḥ sālaṅkārair yogas tu bhūṣaṇam // VisSd_6.175 //",
    "GK16visvsdpu:988": "varṇanākṣara-saṅghātaś citrārthair akṣarair mitaiḥ /",
    "GK16visvsdpu:989": "siddhair arthaiḥ samaṃ yatrāprasiddho 'rthaḥ prakāśate // VisSd_6.176 //",
    "GK16visvsdpu:990": "śliṣṭa-lakṣaṇa-citrārthā sā śobhety abhidhīyate /",
    "GK16visvsdpu:991": "yatra tulyārtha-yuktena vākyenābhipradarśanāt // VisSd_6.177 //",
    "GK16visvsdpu:992": "sādhyate 'bhimataś cārthas tad-udāharaṇaṃ matam /",
    "GK16visvsdpu:993": "hetur vākyaṃ samāsoktam iṣṭakṛd dhetu-darśanāt // VisSd_6.178 //",
    "GK16visvsdpu:994": "saṃśayo 'jñāta-tattvasya vākye syād yad aniścayaḥ /",
    "GK16visvsdpu:995": "dṛṣṭānto yas tu pakṣe 'rtha-sādhanāya nidarśanam // VisSd_6.179 //",
    "GK16visvsdpu:996": "tulya-tarko yad-arthena tarkaḥ prakṛti-gāminā /",
    "GK16visvsdpu:997": "sañcayo 'rthānurūpo yaḥ padānāṃ sa padoccayaḥ // VisSd_6.180 //",
    "GK16visvsdpu:998": "yatrārthānāṃ prasiddhānāṃ kriyate parikīrtanam /",
    "GK16visvsdpu:999": "para-pakṣa-vyudāsārthaṃ tan nidarśanam ucyate // VisSd_6.181 //",
    "GK16visvsdpu:1000": "abhiprāyas tu sādṛśyād abhūtārthasya kalpanā /",
    "GK16visvsdpu:1001": "prāptiḥ kenacid aṃśena kiñcid yatrānumīyate // VisSd_6.182 //",
    "GK16visvsdpu:1002": "vicāro yukti-vākyair yad apratyakṣārtha-darśanam /",
    "GK16visvsdpu:1003": "deśa-kāla-svarūpeṇa varṇanā diṣṭam ucyate // VisSd_6.183 //",
    "GK16visvsdpu:1004": "upadiṣṭaṃ manohāri vākyaṃ śāstrānusārataḥ /",
    "GK16visvsdpu:1005": "guṇātipātaḥ kāryaṃ vad viparītaṃ guṇān prati // VisSd_6.184 //",
    "GK16visvsdpu:1006": "yaḥ sāmān guṇodrekaḥ sa guṇātiśayo mataḥ /",
    "GK16visvsdpu:1007": "siddhān arthān bahūn uktvā viśeṣoktir viśeṣaṇam // VisSd_6.185 //",
    "GK16visvsdpu:1008": "pūrva-siddhārtha-kathanaṃ niruktir iti kīrtyate /",
    "GK16visvsdpu:1009": "bahūnāṃ kīrtanaṃ siddhir abhipretārtha-siddhaye // VisSd_6.186 //",
    "GK16visvsdpu:1010": "dṛptādīnāṃ bhavad bhraṃśo vācyād anyatarad vacaḥ /",
    "GK16visvsdpu:1011": "vicārasyānyathābhāvaḥ sandehāt tu viparyayaḥ // VisSd_6.187 //",
    "GK16visvsdpu:1012": "dākṣiṇyaṃ ceṣṭayā vācā para-cittānuvartanam /",
    "GK16visvsdpu:1013": "vākyaiḥ snigdhair anunayo bhaved arthasya sādhanam // VisSd_6.188 //",
    "GK16visvsdpu:1014": "mālā syād yad abhīṣṭārthaṃ naikārtha-pratipādanam /",
    "GK16visvsdpu:1015": "arthāpattir yad anyārtho 'rthāntarokteḥ pratīyate // VisSd_6.189 //",
    "GK16visvsdpu:1016": "dūṣaṇodghoṣaṇāyāṃ tu bhartsanā garhaṇaṃ tu tat /",
    "GK16visvsdpu:1017": "abhyarthanāparair vākyaiḥ pṛcchārthānveṣaṇaṃ matā // VisSd_6.190 //",
    "GK16visvsdpu:1018": "prasiddhir loka-siddhārthair utkṛṣṭair artha-sādhanam /",
    "GK16visvsdpu:1019": "sārūpyam anurūpasya sārūpyāt kṣobha-vardhanam // VisSd_6.191 //",
    "GK16visvsdpu:1020": "saṅkṣepo yat tu saṅkṣepād ātmāny arthe prayujyate /",
    "GK16visvsdpu:1021": "guṇānāṃ kīrtanaṃ yat tu tad eva guṇa-kīrtanam // VisSd_6.192 //",
    "GK16visvsdpu:1022": "sa leśo bhaṇyate vākyaṃ yat sādṛśya-puraḥsaram /",
    "GK16visvsdpu:1023": "manorathas tv abhiprāyasyoktir bhaṅgyantareṇa yat // VisSd_6.193 //",
    "GK16visvsdpu:1024": "viśeṣārthoha-vistāro 'nukta-siddhir udīryate /",
    "GK16visvsdpu:1025": "syāt prayāṇayituṃ pūjyaṃ priyoktir harṣa-bhāṣaṇam // VisSd_6.194 //",
    "GK16visvsdpu:1026": "āśīr ākranda-kapaṭākṣamā-garvodyamāśrayāḥ /",
    "GK16visvsdpu:1027": "utprāsana-spṛhā-kṣobha-paścāt-tāpopapattayaḥ // VisSd_6.195 //",
    "GK16visvsdpu:1028": "āśaṃsādhyavasāyau ca visarpollekha-saṃjñitau /",
    "GK16visvsdpu:1029": "uttejanaṃ parīvādo nītir artha-viśeṣaṇam // VisSd_6.196 //",
    "GK16visvsdpu:1030": "protsāhanaṃ ca sāhāyyam abhimāno 'nuvartanam /",
    "GK16visvsdpu:1031": "utkīrtanaṃ yathā yācñā parihāro nivedanam // VisSd_6.197 //",
    "GK16visvsdpu:1032": "pravartanākhyāna-yukti-praharṣāś copadeśanam /",
    "GK16visvsdpu:1033": "iti nāṭyālaṅkṛtayo nāṭya-bhūṣaṇa-hetavaḥ // VisSd_6.198 //",
    "GK16visvsdpu:1034": "āśīr iṣṭa-janāśaṃsā ākrandaḥ pralapitaṃ śucau /",
    "GK16visvsdpu:1035": "kapaṭaṃ māyayā yatra rūpam anyad vibhāvyate // VisSd_6.199 //",
    "GK16visvsdpu:1036": "akṣamā sā paribhavaḥ svalpo 'pi na viṣahyate /",
    "GK16visvsdpu:1037": "garvāvalepajaṃ vākyaṃ kāryasyārambha udyamaḥ // VisSd_6.200 //",
    "GK16visvsdpu:1038": "grahaṇaṃ guṇavat kārya-hetor āśraya ucyate /",
    "GK16visvsdpu:1039": "utprāsanaṃ tūpahāso yo 'sādhau sādhu-mānini // VisSd_6.201 //",
    "GK16visvsdpu:1040": "ākāṅkṣā ramaṇīyatvāḍ vastuno yā spṛhā tu sā /",
    "GK16visvsdpu:1041": "adhikṣepa-vacaḥ-kārī kṣobhaḥ proktaḥ sa eva tu // VisSd_6.202 //",
    "GK16visvsdpu:1042": "mohāvadhīritārthasya paścāttāpaḥ sa eva tu /",
    "GK16visvsdpu:1043": "upapattir matā hetor upanyāso 'rtha-siddhaye // VisSd_6.203 //",
    "GK16visvsdpu:1044": "āśaṃsanaṃ syād āśaṃsā pratijñādhyavasāyakaḥ /",
    "GK16visvsdpu:1045": "visarpo yat samārabdhaṃ karmāniṣṭa-phala-pradam // VisSd_6.204 //",
    "GK16visvsdpu:1046": "kārya-grahaṇam ullekha uttejanam itīṣyate /",
    "GK16visvsdpu:1047": "sva-kārya-siddhaye 'nyasya preraṇāya kaṭhora-vāk // VisSd_6.205 //",
    "GK16visvsdpu:1048": "bhartsanā tu parīvādo nītiḥ śāstreṇa vartanam /",
    "GK16visvsdpu:1049": "uktasyārthasya yat tu syād utkīrtanam anekadhā // VisSd_6.206 //",
    "GK16visvsdpu:1050": "upālambha-viśeṣeṇa tat syād artha-viśeṣaṇam /",
    "GK16visvsdpu:1051": "protsāhnaṃ syād utsāha-girā kasyāpi yojanam // VisSd_6.207 //",
    "GK16visvsdpu:1052": "sāhāyyaṃ saṅkaṭe yat syāt sānukūlyaṃ parasya ca /",
    "GK16visvsdpu:1053": "abhimānaḥ sa eva syāt praśrayād anuvartanam // VisSd_6.208 //",
    "GK16visvsdpu:1054": "anuvṛttir bhūta-kāryākhyānam utkīrtanaṃ matam /",
    "GK16visvsdpu:1055": "yācñā tu kvāpi yācñā yā svayaṃ dūta-mukhena vā // VisSd_6.209 //",
    "GK16visvsdpu:1056": "parihāra iti proktaḥ kṛtānucita-mārjanam /",
    "GK16visvsdpu:1057": "avadhīrita-kartavya-kathanaṃ tu nivedanam // VisSd_6.210 //",
    "GK16visvsdpu:1058": "pravartanaṃ tu kāryasya yat syāt sādhu-pravartanam /",
    "GK16visvsdpu:1059": "ākhyānaṃ pūrva-vṛttoktiḥ yuktir arthāvadhāraṇam // VisSd_6.211 //",
    "GK16visvsdpu:1060": "praharṣaḥ pramadādhikyaṃ śikṣā syād upadeśanam /",
    "GK16visvsdpu:1061": "geya-padaṃ sthita-pāṭhyam āsīnaṃ puṣpa-gaṇḍikā // VisSd_6.212 //",
    "GK16visvsdpu:1062": "pracchedakas trigūḍhaṃ ca saindhavākhyaṃ dvigūḍham /",
    "GK16visvsdpu:1063": "uttamottamakaṃ cānyad-ukta-pratyuktam eva ca // VisSd_6.213 //",
    "GK16visvsdpu:1064": "lāsye daśavidhaṃ hy etad-aṅgam uktaṃ manīṣibhiḥ /",
    "GK16visvsdpu:1065": "tantrī-bhāṇḍaṃ puraskṛtyopaviṣṭasyāsane puraḥ // VisSd_6.214 //",
    "GK16visvsdpu:1066": "śuddhaṃ gānaṃ geya-padaṃ sthita-pāṭhyaṃ tad ucyate /",
    "GK16visvsdpu:1067": "madanottāpitā yatra paṭhati prākṛtaṃ sthitā // VisSd_6.215 //",
    "GK16visvsdpu:1068": "nikhilātodya-rahitaṃ śoka-cintānvitābalā /",
    "GK16visvsdpu:1069": "aprasādhita-gātraṃ yad āsīnāsīnam eva tat // VisSd_6.216 //",
    "GK16visvsdpu:1070": "ātodya-miśritaṃ geyaṃ chandāṃsi vividhāni ca /",
    "GK16visvsdpu:1071": "strī-puṃsayor viparyāsa-ceṣṭitaṃ puṣpa-gaṇḍikā // VisSd_6.217 //",
    "GK16visvsdpu:1072": "anyāsaktaṃ patiṃ matvā prema-viccheda-manyunā /",
    "GK16visvsdpu:1073": "vīṇā-puraḥ-saraṃ gānaṃ striyāḥ pracchedako mataḥ // VisSd_6.218 //",
    "GK16visvsdpu:1074": "strī-veṣa-dhāriṇāṃ puṃsāṃ nāṭyaṃ ślakṣṇaṃ trigūḍhakam /",
    "GK16visvsdpu:1075": "kaścana bhraṣṭa-saṅketaḥ suvyakta-karaṇānvitaḥ // VisSd_6.219 //",
    "GK16visvsdpu:1076": "prākṛtaṃ vacanaṃ vakti yatra tat saindhavaṃ matam /",
    "GK16visvsdpu:1077": "caturasra-padaṃ gītaṃ mukha-pratimukhānvitam // VisSd_6.220 //",
    "GK16visvsdpu:1078": "dvigūḍhaṃ rasa-bhāvāḍhyam uttamottamakaṃ punaḥ /",
    "GK16visvsdpu:1079": "kopa-prasādajan adhikṣepa-yuktaṃ rasottaram // VisSd_6.221 //",
    "GK16visvsdpu:1080": "hāva-helānvitaṃ citra-śloka-bandha-manoharam /",
    "GK16visvsdpu:1081": "ukti-pratyukti-saṃyuktaṃ sopālambham alīkavat // VisSd_6.222 //",
    "GK16visvsdpu:1082": "vilāsānvita-gītārtham ukta-pratyuktam ucyate /",
    "GK16visvsdpu:1083": "etad eva yadā sarvaiḥ patākā-sthānakair yutam // VisSd_6.223 //",
    "GK16visvsdpu:1084": "aṅkaiś ca daśabhir dhīrā mahānāṭakam ūcire /",
    "GK16visvsdpu:1085": "bhavet prakaraṇe vṛttaṃ laukikaṃ kavi-kalpitam // VisSd_6.224 //",
    "GK16visvsdpu:1086": "śṛṅgāro 'ṅgī nāyakas tu vipro 'mātyo 'thavā vaṇik /",
    "GK16visvsdpu:1087": "sāpāya-dharma-kāmārtha-paro dhīra-praśāntakaḥ // VisSd_6.225 //",
    "GK16visvsdpu:1088": "nāyikā kulajā kvāpi veśyā kvāpi dvayaṃ kvacit /",
    "GK16visvsdpu:1089": "tena bhedās trayas tasya tatra bhedas tṛtīyakaḥ // VisSd_6.226 //",
    "GK16visvsdpu:1090": "kitava-dyūta-kārādi-viṭa-ceṭaka-saṅkulaḥ /",
    "GK16visvsdpu:1091": "bhāṇaḥ syād dhūrta-carito nānāvasthāntarātmakaḥ // VisSd_6.227 //",
    "GK16visvsdpu:1092": "ekāṅka eka evātra nipuṇaḥ paṇḍito viṭaḥ /",
    "GK16visvsdpu:1093": "raṅge prakāśayet svenānubhūtam itareṇa vā // VisSd_6.228 //",
    "GK16visvsdpu:1094": "saṃbodhanokti-pratyuktī kuryād ākāśa-bhāṣitaiḥ /",
    "GK16visvsdpu:1095": "sūcayed vīra-śṛṅgārau śaurya-saubhāgya-varṇanaiḥ // VisSd_6.229 //",
    "GK16visvsdpu:1096": "tatretivṛttam utpādyaṃ vṛttiḥ prāyeṇa bhāratī /",
    "GK16visvsdpu:1097": "mukha-nirvahaṇe sandhī lāsyāṅgāni daśāpi ca // VisSd_6.230 //",
    "GK16visvsdpu:1098": "khyātetivṛtto vyāyogaḥ svalpa-strī-jana-saṃyutaḥ /",
    "GK16visvsdpu:1099": "hīno garbha-vimarśābhyāṃ narair bahubhir āśritaḥ // VisSd_6.231 //",
    "GK16visvsdpu:1100": "ekāṅkaś ca bhaved astrī-nimittam amarodayaḥ /",
    "GK16visvsdpu:1101": "kaiśikī-vṛtti-rahitaḥ prakhyātas tatra nāyakaḥ // VisSd_6.232 //",
    "GK16visvsdpu:1102": "rājarṣir atha divyo vā bhaved dhīroddhataś ca saḥ /",
    "GK16visvsdpu:1103": "hāsya-śṛṅgāra-śāntebhya itare 'trāṅgino rasāḥ // VisSd_6.233 //",
    "GK16visvsdpu:1104": "vṛttaṃ samavakāre tu khyātaṃ devāsurāśrayam /",
    "GK16visvsdpu:1105": "sandhayo nirvimarśās tu trayo 'ṅkās tatra cādime // VisSd_6.234 //",
    "GK16visvsdpu:1106": "sandhī dvāv antyayos tadvad eka eko bhavet punaḥ /",
    "GK16visvsdpu:1107": "nāyakā dvādaśodāttāḥ prakhyātā deva-mānavāḥ // VisSd_6.235 //",
    "GK16visvsdpu:1108": "phalaṃ pṛthak pṛthak teṣāṃ vīra-mukhyo 'khilo rasaḥ /",
    "GK16visvsdpu:1109": "vṛttayo manda-kaiśikyo nātra bindu-praveśakau // VisSd_6.236 //",
    "GK16visvsdpu:1110": "vīthy-aṅgāni ca tatra syur yathālābhaṃ trayodaśa /",
    "GK16visvsdpu:1111": "gāyatry-uṣṇiṅ-mukhāny atra cchandāṃsi vividhāni ca // VisSd_6.237 //",
    "GK16visvsdpu:1112": "tri-śṛṅgāras tri-kapaṭaḥ kāryaś cāyaṃ trivid-ravaḥ /",
    "GK16visvsdpu:1113": "vastu dvādaśa-nālībhir niṣpādyaṃ prathamāṅkagam // VisSd_6.238 //",
    "GK16visvsdpu:1114": "dvitīye 'ṅke catasṛbhir dvābhyām aṅke tṛtīyaake /",
    "GK16visvsdpu:1115": "dharmārtha-kāmais trividhaḥ śṛṅgāraḥ kapaṭaḥ punaḥ // VisSd_6.239 //",
    "GK16visvsdpu:1116": "svābhāvikaḥ kṛtrimaś ca daivajo vidravaḥ punaḥ /",
    "GK16visvsdpu:1117": "acetanaiś cetanaiś ca cetanācetanaiḥ kṛtaḥ // VisSd_6.240 //",
    "GK16visvsdpu:1118": "māyendra-jāla-saṅgrāma-krodhodbhrāntādi-ceṣṭitaiḥ /",
    "GK16visvsdpu:1119": "aparāgaiś ca bhūyiṣṭho ḍimaḥ khyātetivṛttakaḥ // VisSd_6.241 //",
    "GK16visvsdpu:1120": "aṅgī raudra-rasas tatra sarve 'ṅgāni rasāḥ punaḥ /",
    "GK16visvsdpu:1121": "catvāro 'ṅkā matā neha viṣkambhaka-praveśakau // VisSd_6.242 //",
    "GK16visvsdpu:1122": "nāyakā deva-gandharva-yakṣa-rakṣo-mahoragāḥ /",
    "GK16visvsdpu:1123": "bhūta-preta-piśācādyāḥ ṣoḍaśātyantam uddhatāḥ // VisSd_6.243 //",
    "GK16visvsdpu:1124": "vṛttayaḥ kaiśikī-hīnā nirvimarśāś ca sandhayaḥ /",
    "GK16visvsdpu:1125": "dīptāḥ syuḥ ṣaḍ-rasāḥ śānta-hāsya-śṛṅgāra-varjitāḥ // VisSd_6.244 //",
    "GK16visvsdpu:1126": "īhāmṛgo miśra-vṛttaś caturaṅgaḥ prakīrtitaḥ /",
    "GK16visvsdpu:1127": "mukha-pratimukhe sandhī tatra nirvahaṇaṃ tathā // VisSd_6.245 //",
    "GK16visvsdpu:1128": "nara-divyāvani-yamau nāyaka-pratināyakau /",
    "GK16visvsdpu:1129": "khyātau dhīroddhatāv anyo gūḍha-bhāvād ayukta-kṛt // VisSd_6.246 //",
    "GK16visvsdpu:1130": "divyas triyama-nicchantīm apahārādinecchataḥ /",
    "GK16visvsdpu:1131": "śṛṅgārābhāsam apy asya kiñcit kiñcit pradarśayet // VisSd_6.247 //",
    "GK16visvsdpu:1132": "patākā-nāyakā divyā martyā vāpi daśoddhatāḥ /",
    "GK16visvsdpu:1133": "yuddham ānīya saṃrambhaṃ paraṃ vyājān nivartate // VisSd_6.248 //",
    "GK16visvsdpu:1134": "mahātmāno vadha-prāptā api vadhyāḥ syur atra no /",
    "GK16visvsdpu:1135": "ekāṅko deva evātra netety āhuḥ pare punaḥ // VisSd_6.249 //",
    "GK16visvsdpu:1136": "divya-strī-hetukaṃ yuddhaṃ nāyakāḥ ṣaḍ itītare /",
    "GK16visvsdpu:1137": "utsṛṣṭikāṅka ekāṅko netāraḥ prākṛtā narāḥ // VisSd_6.250 //",
    "GK16visvsdpu:1138": "raso 'tra karuṇaḥ sthāyī bahu-strī-paridevitam /",
    "GK16visvsdpu:1139": "prakhyātam itivṛttaṃ ca kavir buddhyā prapañcayet // VisSd_6.251 //",
    "GK16visvsdpu:1140": "bhāṇavat sandhi-vṛtty-aṅgāny asmin jaya-parājayau /",
    "GK16visvsdpu:1141": "yuddhaṃ ca vācā kartavyaṃ nirveda-vacanaṃ bahu // VisSd_6.252 //",
    "GK16visvsdpu:1142": "vīthyām eko bhaved aṅkaḥ kaścid eko 'tra kalpyate /",
    "GK16visvsdpu:1143": "ākāśa-bhāṣitair uktaiś citrāṃ pratyuktim āśritaḥ // VisSd_6.253 //",
    "GK16visvsdpu:1144": "sūcayed bhūri śṛṅgāraṃ kiñcid anyān rasān prati /",
    "GK16visvsdpu:1145": "mukha-nirvahaṇe sandhī artha-prakṛtayo 'khilāḥ // VisSd_6.254 //",
    "GK16visvsdpu:1146": "asyās trayodaśāṅgāni nirdiśanti manīṣiṇaḥ /",
    "GK16visvsdpu:1147": "uddhātyakāvalagite prapañccas trigataṃ chalam // VisSd_6.255 //",
    "GK16visvsdpu:1148": "vāk-kely-adhibale gaṇḍam avasyandita-nālike /",
    "GK16visvsdpu:1149": "asat-pralāpa-vyāhāra-mārdavāni ca tāni tu // VisSd_6.256 //",
    "GK16visvsdpu:1150": "mitho vākyam asadbhūtaṃ prapañco hāsya-kṛn mataḥ /",
    "GK16visvsdpu:1151": "trigataṃ syād anekārtha-yojanaṃ śruti-sābhyataḥ // VisSd_6.257 //",
    "GK16visvsdpu:1152": "priyābhair apriyair vākyair vilobhya-cchalanācchalam /",
    "GK16visvsdpu:1153": "anye tvāhuś chalaṃ kiñcit kāryam uddiśya kasyacit // VisSd_6.258 //",
    "GK16visvsdpu:1154": "udīryate yad vacanaṃ vañccanāhāsya-roṣa-kṛt /",
    "GK16visvsdpu:1155": "vāk-kelir hāsya-saṃbandho dvitri-pratyuktito bhavet // VisSd_6.259 //",
    "GK16visvsdpu:1156": "anyonya-vākyādhikyoktiḥ spardhayādhibalaṃ matam /",
    "GK16visvsdpu:1157": "gaṇḍaṃ prastuta-saṃbandhi bhinnārthaṃ satvaraṃ vacaḥ // VisSd_6.260 //",
    "GK16visvsdpu:1158": "vyākhyānaṃ svarasoktasyānyathāvasyanditaṃ bhavet /",
    "GK16visvsdpu:1159": "prahelikaiva hāsyena yuktā bhavati nālikā // VisSd_6.261 //",
    "GK16visvsdpu:1160": "asat-pralāpo yad-vākyam asaṃbaddhaṃ tathottaram /",
    "GK16visvsdpu:1161": "agṛhṇato 'pi mūrkhasya puro yac ca hitaṃ vacaḥ // VisSd_6.262 //",
    "GK16visvsdpu:1162": "vyāhāro yat parasyārthe hāsya-kṣobha-karaṃ vacaḥ /",
    "GK16visvsdpu:1163": "doṣā guṇā guṇā doṣā yatra syur mṛdavaṃ hi tat // VisSd_6.263 //",
    "GK16visvsdpu:1164": "bhāṇavat sandhi-sandhy-aṅga-lāsyāṅkāṅkair vinirmitam /",
    "GK16visvsdpu:1165": "bhavet prahasanaṃ vṛttaṃ nindyānāṃ kavi-kalpitam // VisSd_6.264 //",
    "GK16visvsdpu:1166": "atra nārabhaṭī nāpi viṣkambhaka-praveśakau /",
    "GK16visvsdpu:1167": "aṅgī hāsya-rasas tatra vīthy-aṅgānāṃ sthitir na vā // VisSd_6.265 //",
    "GK16visvsdpu:1168": "tapasvi-bhagavad-vipra-prabhṛtiṣv atra nāyakaḥ /",
    "GK16visvsdpu:1169": "eko yatra bhaved dhṛṣṭo hāsyaṃ tac chuddham ucyate /",
    "GK16visvsdpu:1170": "āśritya kañcana janaṃ saṅkīrṇam iti tad viduḥ // VisSd_6.266 //",
    "GK16visvsdpu:1171": "vṛttaṃ bahūnāṃ dhṛṣṭānāṃ saṅkīrṇaṃ kecid ūcire /",
    "GK16visvsdpu:1172": "tat punar bhavati dvy-aṅgkam athavaikāṅka-nirmitam // VisSd_6.267 //",
    "GK16visvsdpu:1173": "vikṛtaṃ tu vidur yatra ṣaṇḍha-kañcuki-tāpasāḥ /",
    "GK16visvsdpu:1174": "bhujaṅga-cāraṇa-bhaṭa-prabhṛter veṣa-vāg-yutāḥ // VisSd_6.268 //",
    "GK16visvsdpu:1175": "nāṭikā kpta-vṛttā syāt strī-prāyā caturaṅkikā /",
    "GK16visvsdpu:1176": "prakhyāto dhīra-lalitas tatra syān nāyako nṛpaḥ // VisSd_6.269 //",
    "GK16visvsdpu:1177": "syād antaḥpura-saṃbaddhā saṅgīta-vyāpṛtāthavā /",
    "GK16visvsdpu:1178": "navānurāgā kanyātra nāyikā nṛpa-vaṃśajā // VisSd_6.270 //",
    "GK16visvsdpu:1179": "saṃpravarteta netāsyāṃ devyās trasena śaṅkitaḥ /",
    "GK16visvsdpu:1180": "devī bhavet punar jyeṣṭhā pragalbhā nṛpa-vaṃśajā // VisSd_6.271 //",
    "GK16visvsdpu:1181": "pade pade mānavatī tad-vaśaḥ saṅgamo dvayoḥ /",
    "GK16visvsdpu:1182": "vṛttiḥ syāt kaiśikī svalpa-vimarśāḥ sandhayaḥ punaḥ // VisSd_6.272 //",
    "GK16visvsdpu:1183": "saptāṣṭa-nava-pañcāṅkaṃ divyayānuṣa-saṃśrayam /",
    "GK16visvsdpu:1184": "troṭakaṃ nāma tat prāhuḥ pratyaṅkaṃ saṃvidūṣaṇam // VisSd_6.273 //",
    "GK16visvsdpu:1185": "prākṛtair navabhiḥ pumbhir daśabhir vāpy alaṅkṛtā /",
    "GK16visvsdpu:1186": "nodātta-vacanā goṣṭhī kaiśikī-vṛtti-śālinī // VisSd_6.274 //",
    "GK16visvsdpu:1187": "hīnā garbha-vimarśābhyāṃ pañca-ṣaḍ-yoṣid-anvitā /",
    "GK16visvsdpu:1188": "kāma-śṛṅgāra-saṃyuktā syād ekāṅka-vinirmitā // VisSd_6.275 //",
    "GK16visvsdpu:1189": "saṭṭakaṃ prākṛtāśeṣa-pāṭhyaṃ syād apraveśakam /",
    "GK16visvsdpu:1190": "na ca viṣkambhako 'py atra pracuraś cādbhuto rasaḥ // VisSd_6.276 //",
    "GK16visvsdpu:1191": "aṅkā javanikākhyāḥ syuḥ syād anyan nāṭikāsamam /",
    "GK16visvsdpu:1192": "nāṭya-rāsakam ekāṅkaṃ bahu-tāla-laya-sthiti // VisSd_6.277 //",
    "GK16visvsdpu:1193": "udātta-nāyakaṃ tadvat pīṭhamardopanāyakam /",
    "GK16visvsdpu:1194": "hāsyo 'ṅgy atra sa-śṛṅgāro nārī vāsaka-sajjikā // VisSd_6.278 //",
    "GK16visvsdpu:1195": "mukha-nirvahaṇe sandhī lāsyāṅgāni daśāpi ca /",
    "GK16visvsdpu:1196": "kecit pratimukhaṃ sandhim iha necchanti kevalam // VisSd_6.279 //",
    "GK16visvsdpu:1197": "prasthāne nāyako dāso hīnaḥ syād upanāyakaḥ /",
    "GK16visvsdpu:1198": "dāsī ca nāyikā vṛttiḥ kaiśikī bhāratī tathā // VisSd_6.280 //",
    "GK16visvsdpu:1199": "surāpāna-samāyogād uddiṣṭārthasya saṃhṛtiḥ /",
    "GK16visvsdpu:1200": "aṅkau dvau laya-tālādir vilāso bahulas tathā // VisSd_6.281 //",
    "GK16visvsdpu:1201": "udātta-nāyakaṃ divya-vṛttam ekāṅka-bhūṣitam /",
    "GK16visvsdpu:1202": "śilpakāṅgair yutaṃ hāsya-śṛṅgāra-karuṇai rasaiḥ // VisSd_6.282 //",
    "GK16visvsdpu:1203": "ullāpyaṃ bahu-saṅgrāmam astra-gīta-manoharam /",
    "GK16visvsdpu:1204": "catasro nāyikās tatra trayo 'ṅkā iti kecana // VisSd_6.283 //",
    "GK16visvsdpu:1205": "kāvyam ārabhaṭī-hīnam ekāṅkaṃ hāsya-saṅkulam /",
    "GK16visvsdpu:1206": "khaṇḍa-mātrād vipadikābhagnatālair alaṅkṛtam // VisSd_6.284 //",
    "GK16visvsdpu:1207": "varṇa-mātrāchaḍḍaṇikā-yutaṃ śṛṅgāra-bhāṣitam /",
    "GK16visvsdpu:1208": "netā strī cāpy udāttātra sandhī ādyau tathāntimaḥ // VisSd_6.285 //",
    "GK16visvsdpu:1209": "garbhāvamarśa-rahitaṃ preṅkhaṇaṃ hīna-nāyakam /",
    "GK16visvsdpu:1210": "asūtradhāram ekāṅkam aviṣkambha-praveśakam // VisSd_6.286 //",
    "GK16visvsdpu:1211": "niyuddha-saṃpheṭa-yutaṃ sarva-vṛtti-samāśritam /",
    "GK16visvsdpu:1212": "nepathye gīyate nāndī tathā tatra prarocanā // VisSd_6.287 //",
    "GK16visvsdpu:1213": "rāsakaṃ pañca-pātraṃ syān mukha-nirvahaṇānvitam /",
    "GK16visvsdpu:1214": "bhāṣā-vibhāṣā-bhūyiṣṭhaṃ bhāratī-kaiśikī-yutam // VisSd_6.288 //",
    "GK16visvsdpu:1215": "asūtradhāram ekāṅkaṃ sa-vīthy-aṅgaṃ kalānvitam /",
    "GK16visvsdpu:1216": "śliṣṭa-nāndī-yutaṃ khyāta-nāyikaṃ mūrkha-nāyikam // VisSd_6.289 //",
    "GK16visvsdpu:1217": "udātta-bhāva-vinyāsa-saṃśritaṃ cottarottaram /",
    "GK16visvsdpu:1218": "iha pratimukhaṃ sandhim api kecit pracakṣate // VisSd_6.290 //",
    "GK16visvsdpu:1219": "saṃlāpike 'ṅkāś catvāras trayo vā nāyakaḥ punaḥ /",
    "GK16visvsdpu:1220": "pāṣaṇḍaḥ syād rasas tatra śṛṅgāra-karuṇottaraḥ // VisSd_6.291 //",
    "GK16visvsdpu:1221": "bhaveyuḥ pura-saṃrodha-cchala-saṅgrāma-vidravāḥ /",
    "GK16visvsdpu:1222": "na tatra vṛttir bhavati bhāratī na ca kaiśikī // VisSd_6.292 //",
    "GK16visvsdpu:1223": "prakhyāta-vṛttam ekāṅkaṃ prakhyātodātta-nāyakam /",
    "GK16visvsdpu:1224": "prasiddha-nāyikaṃ garbha-vimarśābhyāṃ vivarjitam // VisSd_6.293 //",
    "GK16visvsdpu:1225": "bhāratī-vṛtti-bahulaṃ śrīti-śabdena saṅkulam /",
    "GK16visvsdpu:1226": "mataṃ śrī-gaditaṃ nāma vidvadbhir uparūpakam // VisSd_6.294 //",
    "GK16visvsdpu:1227": "śrīr āsīnā śrī-gadite gāyet kiṃcit paṭhed api /",
    "GK16visvsdpu:1228": "ekāṅko bhāratī-prāya iti kecit pracakṣate // VisSd_6.295 //",
    "GK16visvsdpu:1229": "catvāraḥ śilpake 'ṅkāḥ syuś catasro vṛttayas tathā /",
    "GK16visvsdpu:1230": "aśānta-hāsyāś ca rasā nāyako brāhmaṇo mataḥ // VisSd_6.296 //",
    "GK16visvsdpu:1231": "varṇanātra śmaśānāder hīnaḥ syād upanāyakaḥ /",
    "GK16visvsdpu:1232": "saptaviṃśatir aṅgāni bhavanty etasya tāni tu // VisSd_6.297 //",
    "GK16visvsdpu:1233": "āśaṃsā-tarka-sandeha-tāpodvega-prasaktayaḥ /",
    "GK16visvsdpu:1234": "prayatna-grathanotkaṇṭhāvahitthā-pratipattayaḥ // VisSd_6.298 //",
    "GK16visvsdpu:1235": "vilāsālasya-bāṣpāṇi praharṣāśvāsa-mūḍhatāḥ /",
    "GK16visvsdpu:1236": "sādhanānugamocchvāsa-vismaya-prāptayas tathā // VisSd_6.299 //",
    "GK16visvsdpu:1237": "lābha-vismṛti-saṃpheṭā vaiśāradyaṃ prabodhanam /",
    "GK16visvsdpu:1238": "camatkṛtiś cety amīṣāṃ spaṣṭatvāl lakṣma nocyate // VisSd_6.300 //",
    "GK16visvsdpu:1239": "śṛṅgāra-bahulaikāṅkā daśa-lāsyāṅga-saṃyutā /",
    "GK16visvsdpu:1240": "vidūṣaka-viṭābhyāṃ ca pīṭhamardena bhūṣitā // VisSd_6.301 //",
    "GK16visvsdpu:1241": "hīnā garbha-vimarśābhyāṃ sandhibhyāṃ hīna-nāyakā /",
    "GK16visvsdpu:1242": "svalpavattā sunepathyā vikhyātā sā vilāsikā // VisSd_6.302 //",
    "GK16visvsdpu:1243": "durmallī caturaṅkā syāt kaiśikī-bhāratī-yutā /",
    "GK16visvsdpu:1244": "agarbhā nāgaranarā nyūna-nāyaka-bhūṣitā // VisSd_6.303 //",
    "GK16visvsdpu:1245": "trināliḥ prathamo 'ṅkāsyāṃ viṭa-krīḍā-mayo bhavet /",
    "GK16visvsdpu:1246": "pañcanālir dvitīyo 'ṅko vidūṣaka-vilāsavān // VisSd_6.304 //",
    "GK16visvsdpu:1247": "ṣaṇṇālikas tṛtīyas tu pīṭhamarda-vilāsavān /",
    "GK16visvsdpu:1248": "caturtho daśanāliḥ syād aṅkaḥ krīḍita-nāgaraḥ // VisSd_6.305 //",
    "GK16visvsdpu:1249": "nāṭikaiva prakaraṇī sārthavāhādi-nāyakā /",
    "GK16visvsdpu:1250": "samāna-vaṃśajā netur bhaved yatra ca nāyikā // VisSd_6.306 //",
    "GK16visvsdpu:1251": "hallīśa eka evāṅkaḥ saptāṣṭau daśa vā striyaḥ /",
    "GK16visvsdpu:1252": "vāg-udāttaika-puruṣaḥ kaiśikī-vṛttir ujjvalā /",
    "GK16visvsdpu:1253": "mukhāntimau tathā sandhī bahutālalaya-sthitiḥ // VisSd_6.307 //",
    "GK16visvsdpu:1254": "bhāṇikā ślakṣṇa-nepathyā mukha-nirvahaṇānvitā /",
    "GK16visvsdpu:1255": "kaiśikī-bhāratī-vṛtti-yuktaikāṅka-vinirmitā // VisSd_6.308 //",
    "GK16visvsdpu:1256": "udātta-nāyikā manda-nāyakātrāṅga-saptakam /",
    "GK16visvsdpu:1257": "upanyāso 'tha vinyāso virodhaḥ sādhvasaṃ tathā // VisSd_6.309 //",
    "GK16visvsdpu:1258": "samarpaṇaṃ nivṛttiś ca saṃhāra iti saptamaḥ /",
    "GK16visvsdpu:1259": "upanyāsaḥ prasaṅgena bhavet kāryasya kīrtanam // VisSd_6.310 //",
    "GK16visvsdpu:1260": "nirveda-vākya-vyutpattir vinyāsa iti sa smṛtaḥ /",
    "GK16visvsdpu:1261": "bhrānti-nāśo vibodhaḥ syān mithyākhyānaṃ tu sādhvasam // VisSd_6.311 //",
    "GK16visvsdpu:1262": "sopalambha-vacaḥ kopa-pīḍayeha samarpaṇam /",
    "GK16visvsdpu:1263": "nidarśanasyopanyāso nivṛttir iti kathyate // VisSd_6.312 //",
    "GK16visvsdpu:1264": "saṃhāra iti ca prāhur yat-kāryasya samāpanam /",
    "GK16visvsdpu:1265": "śravyaṃ śrotavya-mātraṃ tat-padya-gadya-mayaṃ dvidhā // VisSd_6.313 //",
    "GK16visvsdpu:1266": "chando-baddha-padaṃ padyaṃ tena muktena muktakam /",
    "GK16visvsdpu:1267": "dvābhyāṃ tu yugmakaṃ sāndānitakaṃ tribhir iṣyate // VisSd_6.314 //",
    "GK16visvsdpu:1268": "kalāpakaṃ caturbhiś ca pañcabhiḥ kulakaṃ matam /",
    "GK16visvsdpu:1269": "sarga-bandho mahā-kāvyaṃ tatraiko nāyakaḥ suraḥ // VisSd_6.315 //",
    "GK16visvsdpu:1270": "sad-vaṃśaḥ kṣatriyā vāpi dhīrodātta-guṇānvitaḥ /",
    "GK16visvsdpu:1271": "eka-vaṃśa-bhavā bhūpāḥ kulajā bahavo 'pi vā // VisSd_6.316 //",
    "GK16visvsdpu:1272": "śṛṅgāra-vīra-śāntānām eko 'ṅgī rasa iṣyate /",
    "GK16visvsdpu:1273": "aṅgāni sarve 'pi rasāḥ sarve nāṭaka-sandhayaḥ // VisSd_6.317 //",
    "GK16visvsdpu:1274": "itihāsodbhavaṃ vṛttam anyad vā sajjanāśrayam /",
    "GK16visvsdpu:1275": "catvāras tasya vargāḥ syus teṣv ekaṃ ca phalaṃ bhavet // VisSd_6.318 //",
    "GK16visvsdpu:1276": "ādau namaskriyāśīr vā vastu-nirdeśa eva vā /",
    "GK16visvsdpu:1277": "kvacin nindā khalādīnāṃ satāṃ ca guṇa-kīrtanam // VisSd_6.319 //",
    "GK16visvsdpu:1278": "eka-vṛtta-mayaiḥ padyair avasāne 'nya-vṛttakaiḥ /",
    "GK16visvsdpu:1279": "nātisvalpā nātidīrghāḥ sargā aṣṭādhikā iha // VisSd_6.320 //",
    "GK16visvsdpu:1280": "nānā-vṛtta-mayaḥ kvāpi sargaḥ kaścana dṛśyate /",
    "GK16visvsdpu:1281": "sargānte bhāvi-sargasya kathāyāḥ sūcanaṃ bhavet // VisSd_6.321 //",
    "GK16visvsdpu:1282": "sandhyā-sūryendu-rajanī-pradoṣa-dhvānta-vāsarāḥ /",
    "GK16visvsdpu:1283": "prātar madhyāhna-mṛgayā-śaila-rtu-vana-sāgarāḥ // VisSd_6.322 //",
    "GK16visvsdpu:1284": "saṃbhoga-vipralambhau ca muni-svarga-purādhvarāḥ /",
    "GK16visvsdpu:1285": "raṇa-prayāṇopayama-mantra-putrodayādayaḥ // VisSd_6.323 //",
    "GK16visvsdpu:1286": "varṇanīyā yathā-yogaṃ sāṅgopāṅgā amī iha /",
    "GK16visvsdpu:1287": "kaver vṛttasya vā nāmnā nāyakasyetarasya vā // VisSd_6.324 //",
    "GK16visvsdpu:1288": "nāmāsya sargopādeya-kathayā sarga-nāma tu /",
    "GK16visvsdpu:1289": "asminn ārṣe punaḥ sargā bhavanty ākhyāna-saṃjñakāḥ // VisSd_6.325 //",
    "GK16visvsdpu:1290": "prākṛtair nirmite tasmin sargā āśvāsa-saṃjñakāḥ /",
    "GK16visvsdpu:1291": "chandasā skandhakenaitat kvacid galitakair api // VisSd_6.326 //",
    "GK16visvsdpu:1292": "apabhraṃśa-nibaddhe 'smin sargāḥ kuḍavakābhidhāḥ /",
    "GK16visvsdpu:1293": "tathāpabhraṃśa-yogyāni cchandāṃsi vividhāny api // VisSd_6.327 //",
    "GK16visvsdpu:1294": "bhāṣāvibhāṣāniyamāt kāvyaṃ sarga-samujjhitam /",
    "GK16visvsdpu:1295": "ekārtha-pravaṇaiḥ padyaiḥ sandhi-sāmagrya-varjitam // VisSd_6.328 //",
    "GK16visvsdpu:1296": "khaṇḍa-kāvyaṃ bhavet kāvyasyaika-deśānusāri ca /",
    "GK16visvsdpu:1297": "koṣaḥ śloka-samūhas tu syād anyonyānapekṣakaḥ // VisSd_6.329 //",
    "GK16visvsdpu:1298": "vrajyā-krameṇa racitaḥ sa evātimanoramaḥ /",
    "GK16visvsdpu:1299": "vṛtta-gandhojjhitaṃ gadyaṃ muktakaṃ vṛtta-gandhi ca // VisSd_6.330 //",
    "GK16visvsdpu:1300": "bhaved utkalikā-prāyaṃ cūrṇakaṃ ca caturvidham /",
    "GK16visvsdpu:1301": "ādyaṃ samāsa-rahitaṃ vṛtta-bhāg ayutaṃ param // VisSd_6.331 //",
    "GK16visvsdpu:1302": "anyad-dīrgha-samāsāḍhyaṃ turyaṃ cālpa-samāsakam /",
    "GK16visvsdpu:1303": "kathāyāṃ sarasaṃ vastu gadyair eva vinirmitam // VisSd_6.332 //",
    "GK16visvsdpu:1304": "kvacid atra bhaved āryā kvacid vaktrāpavaktrake /",
    "GK16visvsdpu:1305": "ādau padyair namaskāraḥ khalāder vṛtta-kīrtanam // VisSd_6.333 //",
    "GK16visvsdpu:1306": "ākhyāyikā kathāvat syāt kaver vaṃśānukīrtanam /",
    "GK16visvsdpu:1307": "asyām anya-kavīnāṃ ca vṛttaṃ padyaṃ kvacit kvacit // VisSd_6.334 //",
    "GK16visvsdpu:1308": "kathāṃśānāṃ vyavaccheda āśvāsa iti badhyate /",
    "GK16visvsdpu:1309": "āryā-vaktrāpavaktrāṇāṃ chandasā yena kenacit // VisSd_6.335 //",
    "GK16visvsdpu:1310": "anyāpadeśenāśvāsa-mukhe bhāvy-artha-sūcanam /",
    "GK16visvsdpu:1311": "gadya-padya-mayaṃ kāvyaṃ campūr ity abhidhīyate // VisSd_6.336 //",
    "GK16visvsdpu:1312": "gadya-padya-mayī rāja-stutir virudam ucyate /",
    "GK16visvsdpu:1313": "karambhakaṃ tu bhāṣābhir vividhābhir vinirmitam // VisSd_6.337 //",
    "GK16visvsdpu:1314": "iti sāhitya-darpaṇe",
    "GK16visvsdpu:1315": "dṛśya-śravya-kāvya-nirūpaṇo nāma ṣaṣṭhaḥ paricchedaḥ",
    "GK16visvsdpu:1316": "saptamaḥ paricchedaḥ (doṣa-nirṇayaḥ)",
    "GK16visvsdpu:1317": "rasāpakarṣakā doṣās te punaḥ pañcadhā matāḥ /",
    "GK16visvsdpu:1318": "pade tad-aṃśe vākye 'rthe saṃbhavanti rase 'pi yat // VisSd_7.1 //",
    "GK16visvsdpu:1319": "duḥśrava trividhāślīlānucitārthāprayuktatāḥ /",
    "GK16visvsdpu:1320": "grāmyo 'pratīta-sandigdha-neyārtha-nihatārthatāḥ // VisSd_7.2 //",
    "GK16visvsdpu:1321": "avācakatvaṃ kliṣṭatvaṃ viruddham atikāritā /",
    "GK16visvsdpu:1322": "avimṛṣṭa-vidheyāṃśa-bhāvaś ca pada-vākyayoḥ // VisSd_7.3 //",
    "GK16visvsdpu:1323": "kecid doṣā bhavanty eṣu padāṃśe 'pi pade 'paraṃ /",
    "GK16visvsdpu:1324": "nirarthakāsamarthatve cyuta-saṃskāratā tathā // VisSd_7.4 //",
    "GK16visvsdpu:1325": "varṇānāṃ pratikūlatvaṃ luptāhata-visargatāḥ /",
    "GK16visvsdpu:1326": "adhika-nyūna-kathita-padatā hata-vṛttatāḥ // VisSd_7.5 //",
    "GK16visvsdpu:1327": "patat-prakarṣatā sandhau viśleṣāślīla-kaṣṭatāḥ /",
    "GK16visvsdpu:1328": "ardhāntaraika-padatā samāpta-punar-āttatā // VisSd_7.6 //",
    "GK16visvsdpu:1329": "abhavan mata-saṃbandhākramāmata-parārthatāḥ /",
    "GK16visvsdpu:1330": "vācyasyānabhidhānaṃ ca bhagna-prakramatā tathā // VisSd_7.7 //",
    "GK16visvsdpu:1331": "tyāgaḥ prasiddher asthāne nyāsaḥ pada-samāsayoḥ /",
    "GK16visvsdpu:1332": "saṅkīrṇatā garbhitatā doṣāḥ syur vākya-mātragāḥ // VisSd_7.8 //",
    "GK16visvsdpu:1333": "apuṣṭa-duṣkrama-grāmya-vyāhatāślīla-kaṣṭatāḥ /",
    "GK16visvsdpu:1334": "anavīkṛta-nirhetu-prakāśita-viruddhatāḥ // VisSd_7.9 //",
    "GK16visvsdpu:1335": "sandigdha-punaruktatve khyāti-vidyā-viruddhate /",
    "GK16visvsdpu:1336": "sākāṅkṣatā-sahacara-bhinnatā-sthāna-yuktatā // VisSd_7.10 //",
    "GK16visvsdpu:1337": "aviśeṣe viśeṣaś cāniyame niyamas tathā /",
    "GK16visvsdpu:1338": "tayor viparyayo vidhy-anuvāda-yuktate tathā // VisSd_7.11 //",
    "GK16visvsdpu:1339": "nirmukta-punaruktatvaṃ mahā-doṣāḥ prakīrtitāḥ /",
    "GK16visvsdpu:1340": "rasasyoktiḥ sva-śabdena sthāyi-sañcāriṇor api // VisSd_7.12 //",
    "GK16visvsdpu:1341": "vyaktatā kalpitā kṛcchrād anubhāva-vibhāvayoḥ[*2] /",
    "GK16visvsdpu:1342": "akāṇḍe prathana-cchedau tathā dīptiḥ punaḥ punaḥ // VisSd_7.13 //",
    "GK16visvsdpu:1343": "{[*2] The following line from VisSd is missing here: paripanthir asāṅgasya vibhāvādeḥ parigrahaḥ}",
    "GK16visvsdpu:1344": "aṅgino 'nanusandhānam anaṅgasya ca kīrtanam /",
    "GK16visvsdpu:1345": "ativistṛtir aṅgasya prakṛtīnāṃ viparyayaḥ // VisSd_7.14 //",
    "GK16visvsdpu:1346": "arthānaucityam anye ca doṣā rasa-gatā matāḥ /",
    "GK16visvsdpu:1347": "ebhyaḥ pṛthag-alaṅkāra-doṣāṇāṃ naiva saṃbhavaḥ // VisSd_7.15 //",
    "GK16visvsdpu:1348": "vaktari krodha-saṃyukte tathā vācye samuddhate /",
    "GK16visvsdpu:1349": "raudrādau ca rase 'tyantaṃ duḥśravatvaṃ guṇo bhavet // VisSd_7.16 //",
    "GK16visvsdpu:1350": "suratārambha-goṣṭhyādāv aślīlatvaṃ tathā punaḥ /",
    "GK16visvsdpu:1351": "syātām adoṣau śleṣādau nihatārthāprayuktate // VisSd_7.17 //",
    "GK16visvsdpu:1352": "guṇaḥ syād apratītatvaṃ jñatvaṃ ced vaktṛ-vācyayoḥ /",
    "GK16visvsdpu:1353": "svayaṃ vāpi parāmṛśe kathitaṃ ca padaṃ punaḥ // VisSd_7.18 //",
    "GK16visvsdpu:1354": "vihitasyānuvādyatve viṣāde vismaye krudhi /",
    "GK16visvsdpu:1355": "dainye 'tha lāṭānuprāse 'nukampāyāṃ prasādane // VisSd_7.19 //",
    "GK16visvsdpu:1356": "arthāntara-saṅkramita-vācye harṣe 'vadhāraṇe /",
    "GK16visvsdpu:1357": "sandigdhatvaṃ tathā vyāja-stuti-paryavasāyi cet // VisSd_7.20 //",
    "GK16visvsdpu:1358": "vaiyākaraṇa-mukhye tu pratipādye 'tha vaktari /",
    "GK16visvsdpu:1359": "kaṣṭatvaṃ duḥśravatvaṃ vā grāmyatvam adhamoktiṣu // VisSd_7.21 //",
    "GK16visvsdpu:1360": "nirhetutā tu khyāte 'rthe doṣatāṃ naiva gacchati /",
    "GK16visvsdpu:1361": "kavīnāṃ samaye khyāte guṇaḥ khyāta-viruddhatā // VisSd_7.22 //",
    "GK16visvsdpu:1362": "mālinyaṃ vyomni pāpe yaśasi dhavalatā varṇyate hāsa-kīrtyoḥ raktau ca krodha-rāgau sarid udadhi-gataṃ paṅkajendīvarādi /",
    "GK16visvsdpu:1363": "toyādhāre 'khile 'pi prasarati ca marālādikaḥ pakṣi-saṅgho jyotsnā preyā cakorair jaladhara-samaye mānasaṃ yānti haṃsāḥ // VisSd_7.23 //",
    "GK16visvsdpu:1364": "pādāghātād aśokā vikasati bakulo yoṣitām āsyam adyair yūnām aṅgeṣu hārāḥ sphuṭati ca hṛdayaṃ viprayogasya tāpaiḥ /",
    "GK16visvsdpu:1365": "maurvī-rolamba-mālā dhanur atha viśikhāḥ kausumāḥ puṣpa-ketor bhinnaṃ syād asya vāṇair yuvajana-hṛdayaṃ strī-kaṭākṣeṇa tadvat // VisSd_7.24 //",
    "GK16visvsdpu:1366": "ahny-ambhojaṃ niśāyāṃ vikasati kumudaṃ candrikā śukla-pakṣe megha-dhvāneṣu",
    "GK16visvsdpu:1367": "nṛtyaṃ bhavati ca śikhināṃ nāpy aśoke phalaṃ syāt /",
    "GK16visvsdpu:1368": "na syāj jātī vasante na ca kusuma-phale gandha-sāra-drumāṇām ity ādy unneyam anyat kavi-samaya-gataṃ sat-kavīnāṃ prabandhe // VisSd_7.25 //",
    "GK16visvsdpu:1369": "dhanur jyādiṣu śabdeṣu śabdās tu dhanur-ādayaḥ /",
    "GK16visvsdpu:1370": "ārūḍhatvādi-bodhāya prayoktavyāḥ sthitā ime // VisSd_7.26 //",
    "GK16visvsdpu:1371": "uktāv ānanda-magnādeḥ syān nyūna-padatā guṇaḥ /",
    "GK16visvsdpu:1372": "kvacin na doṣo na guṇo guṇaḥ kvāpy adhikaṃ padam // VisSd_7.27 //",
    "GK16visvsdpu:1373": "samāpta-punar-āttatvaṃ na doṣo na guṇaḥ kvacit /",
    "GK16visvsdpu:1374": "garbhitatvaṃ guṇaḥ kvāpi patat-prakarṣatā tathā // VisSd_7.28 //",
    "GK16visvsdpu:1375": "kvacid uktau sva-śabdena na doṣo vyabhicāriṇaḥ /",
    "GK16visvsdpu:1376": "anubhāva-vibhāvābhyāṃ racanaṃ yatra nocitam // VisSd_7.29 //",
    "GK16visvsdpu:1377": "sañcāryāder viruddhasya bādhyatvena vaco guṇaḥ /",
    "GK16visvsdpu:1378": "virodhino 'pi smaraṇe sāmyena vacane tathā // VisSd_7.30 //",
    "GK16visvsdpu:1379": "bhaved virodho nānyonyam aṅginy aṅgatvam āptayoḥ /",
    "GK16visvsdpu:1380": "anukāre ca sarveṣāṃ doṣāṇāṃ naiva doṣatā // VisSd_7.31 //",
    "GK16visvsdpu:1381": "anyeṣām api doṣāṇām ity aucityān manīṣibhiḥ /",
    "GK16visvsdpu:1382": "adoṣatā ca guṇatā jñeyā cānubhayātmatā // VisSd_7.32 //",
    "GK16visvsdpu:1383": "iti sāhitya-darpaṇe doṣa-prakāśaḥ",
    "GK16visvsdpu:1384": "saptamaḥ paricchedaḥ",
    "GK16visvsdpu:1385": "aṣṭamaḥ paricchedaḥ guṇa-nirṇayaḥ",
    "GK16visvsdpu:1386": "rasasyāṅgitvam āptasya dharmāḥ śauryādayo yathā /",
    "GK16visvsdpu:1387": "guṇāḥ mādhuryam ojo 'tha prasāda iti te tridhā // VisSd_8.1 //",
    "GK16visvsdpu:1388": "citta-dravībhāva-mayo hlādo mādhuryam ucyate /",
    "GK16visvsdpu:1389": "saṃbhoge karuṇe vipralambhe śānte 'dhikaṃ kramāt // VisSd_8.2 //",
    "GK16visvsdpu:1390": "mūrdhni vargāsty avarṇena yuktāṣ ṭa-ṭha-da-ḍhān vinā /",
    "GK16visvsdpu:1391": "raṇau laghū ca tad-vyaktau varṇāḥ kāraṇatāṃ gatāḥ // VisSd_8.3 //",
    "GK16visvsdpu:1392": "avṛttir alpa-vṛttir vā madhurā racanā tathā /",
    "GK16visvsdpu:1393": "ojaś cittasya vistāra-rūpaṃ dīptatvam ucyate // VisSd_8.4 //",
    "GK16visvsdpu:1394": "vīra-bībhatsa-raudreṣu krameṇādhikyam asya tu /",
    "GK16visvsdpu:1395": "vargasyādya-tṛtīyābhyāṃ yuktau varṇau tad-antimau // VisSd_8.5 //",
    "GK16visvsdpu:1396": "upary adho dvayor vā sarephau ṭa-ṭha-ḍa-ḍhaiḥ saha /",
    "GK16visvsdpu:1397": "śa-kāraś ca ṣa-kāraś ca tasya vyañjakatāṃ gatāḥ // VisSd_8.6 //",
    "GK16visvsdpu:1398": "tathā samāsa-bahulā ghaṭanauddhatya-śālinī /",
    "GK16visvsdpu:1399": "śleṣaḥ samādhir audāryaṃ prasāda iti ye punaḥ // VisSd_8.7 //",
    "GK16visvsdpu:1400": "guṇāś cirantanair uktā ojasy antarbhavanti te /",
    "GK16visvsdpu:1401": "grāmya-duḥśravatā-tyāgāt kāntiś ca sukumāratā // VisSd_8.8 //",
    "GK16visvsdpu:1402": "kvacid doṣas tu samatā mārgābheda-svarūpiṇī /",
    "GK16visvsdpu:1403": "anyathokta-guṇeṣv asyā antaḥpāto yathāyatham // VisSd_8.9 //",
    "GK16visvsdpu:1404": "ojaḥ prasādo mādhuryaṃ saukumāryam udāratā /",
    "GK16visvsdpu:1405": "tad-abhāvasya doṣatvāt svīkṛtā anugā guṇāḥ // VisSd_8.10 //",
    "GK16visvsdpu:1406": "artha-vyaktiḥ svabhāvokty-alaṅkāreṇa tathā punaḥ /",
    "GK16visvsdpu:1407": "rasa-dhvani-guṇībhūta-vyaṅgyānāṃ kānti-nāmakaḥ // VisSd_8.11 //",
    "GK16visvsdpu:1408": "śleṣo vicitratā-mātram adoṣaḥ samatā-param /",
    "GK16visvsdpu:1409": "na guṇatvaṃ samādheś ca tena nārtha-guṇāḥ pṛthak // VisSd_8.12 //",
    "GK16visvsdpu:1410": "iti sāhitya-darpaṇe guṇa-vivecano nāma aṣṭamaḥ paricchedaḥ",
    "GK16visvsdpu:1411": "navamaḥ paricchedaḥ rīti-nirṇayaḥ",
    "GK16visvsdpu:1412": "pada-saṅghaṭanā rītir aṅga-saṃsthā-viśeṣavat /",
    "GK16visvsdpu:1413": "upakartrī rasādīnāṃ sā punaḥ syāc caturvidhā // VisSd_9.1 //",
    "GK16visvsdpu:1414": "vaidarbhī cātha gauḍī ca pāñcālī lāṭikā tathā /",
    "GK16visvsdpu:1415": "mādhurya-vyañjakair varṇai racanā lalitātmikā // VisSd_9.2 //",
    "GK16visvsdpu:1416": "avṛttir alpa-vṛttir vā vaidarbhī rītir iṣyate /",
    "GK16visvsdpu:1417": "ojaḥ prakāśakair varṇair bandha āḍambaraḥ punaḥ // VisSd_9.3 //",
    "GK16visvsdpu:1418": "samāsa-bahulā gauḍī varṇaiḥ śeṣaiḥ punar dvayoḥ /",
    "GK16visvsdpu:1419": "samasta-pañcaṣa-pado bandhaḥ pāñcālikā matā // VisSd_9.4 //",
    "GK16visvsdpu:1420": "lāṭī tu rītir vaidarbhī-pāñcālyor antare sthitā /",
    "GK16visvsdpu:1421": "kvacit tu vaktrādyaucityād anyathā racanādayaḥ // VisSd_9.5 //",
    "GK16visvsdpu:1422": "iti sāhitya-darpaṇe rīti-vivecano nāma navamaḥ paricchedaḥ",
    "GK16visvsdpu:1423": "daśama-paricchedaḥ",
    "GK16visvsdpu:1424": "alaṅkāra-tattvam",
    "GK16visvsdpu:1425": "śabdārthayor asthirā ye dharmāḥ śobhātiśāyinaḥ /",
    "GK16visvsdpu:1426": "rasādīn upakurvanto 'laṅkārās te 'ṅgadādivat // VisSd_10.1 //",
    "GK16visvsdpu:1427": "[śabdālaṅkārāḥ]",
    "GK16visvsdpu:1428": "āpātato yad arthasya paunaruktyena bhāṣaṇam /",
    "GK16visvsdpu:1429": "punar uktavad ābhāsaḥ sa bhinnākāra-śabdagaḥ // VisSd_10.2 //",
    "GK16visvsdpu:1430": "anuprāsaḥ śabda-sāmyaṃ vaiṣamye 'pi svarasya yat /",
    "GK16visvsdpu:1431": "cheko vyañjana-saṅghasya sakṛt sāmyam anekadhā // VisSd_10.3 //",
    "GK16visvsdpu:1432": "anekasyaikadhā sāmyam asakṛd vāpy anekadhā /",
    "GK16visvsdpu:1433": "ekasya sakṛd apy eṣa vṛtty-anuprāsa iṣyate // VisSd_10.4 //",
    "GK16visvsdpu:1434": "uccāryatvād yad ekatra sthāne tālūradādike /",
    "GK16visvsdpu:1435": "sādṛśyaṃ vyañjanasyaitac chruty-anuprāsa iṣyate // VisSd_10.5 //",
    "GK16visvsdpu:1436": "vyañjanaṃ ced yathāvasthaṃ sahāyena svareṇa tu /",
    "GK16visvsdpu:1437": "āvartyate 'ntya-yojyatvād antyānuprāsa eva tat // VisSd_10.6 //",
    "GK16visvsdpu:1438": "śabdārthayoḥ paunaruktyaṃ bhavet tātparya-mātrataḥ /",
    "GK16visvsdpu:1439": "lāṭānuprāsa ity ukto 'nuprāsaḥ pañcadhā mataḥ // VisSd_10.7 //",
    "GK16visvsdpu:1440": "saty arthe pṛthag-arthāyāḥ svara-vyañjana-santateḥ /",
    "GK16visvsdpu:1441": "krameṇa tenaivāvṛttir yamakaṃ vinigadyate // VisSd_10.8 //",
    "GK16visvsdpu:1442": "anyasyānyārthakaṃ vākyam anyathā yojayed yadi /",
    "GK16visvsdpu:1443": "anyaḥ śleṣeṇa kākvā vā sā vakroktis tato dvidhā // VisSd_10.9 //",
    "GK16visvsdpu:1444": "śabdair eka-vidhair eva bhāṣāsu vividhāsv api /",
    "GK16visvsdpu:1445": "vākyaṃ yatra bhavet so 'yaṃ bhāṣā-sama itīṣyate // VisSd_10.10 //",
    "GK16visvsdpu:1446": "śliṣṭaiḥ padair anekārthābhidhāne śleṣa ucyate /",
    "GK16visvsdpu:1447": "varṇa-pratyaya-liṅgānāṃ prakṛtyoḥ padayor api // VisSd_10.11 //",
    "GK16visvsdpu:1448": "śleṣād vibhakti-vacana-bhāṣāṇām aṣṭadhā ca saḥ /",
    "GK16visvsdpu:1449": "punas tridhā sabhaṅgo 'bhaṅgas tad ubhayātmakaḥ // VisSd_10.12 //",
    "GK16visvsdpu:1450": "padyādyākāra-hetutve varṇanāṃ citram ucyate /",
    "GK16visvsdpu:1451": "rasasya paripanthitvān nālaṅkāraū prahelikā // VisSd_10.13 //",
    "GK16visvsdpu:1452": "ukti-vaicitrya-mātraṃ sā cyuta-dattākṣarādikā /",
    "GK16visvsdpu:1453": "sāmyaṃ vācyam avaidharmye vākyaikye upamā dvayoḥ // VisSd_10.14 //",
    "GK16visvsdpu:1454": "sā pūrṇā yadi sāmānya-dharma aupamya-vāci ca /",
    "GK16visvsdpu:1455": "upamānaṃ copameyaṃ bhaved vācyam iyaṃ punaḥ // VisSd_10.15 //",
    "GK16visvsdpu:1456": "śrautī yathevāvā-śabdā ivārtho vā vatir yadi /",
    "GK16visvsdpu:1457": "ārthī tulya-samānādyās tulyārtho yatra vā vatiḥ // VisSd_10.16 //",
    "GK16visvsdpu:1458": "dve tad-dhite samāse 'pi vākye pūrṇā ṣaḍ eva tat /",
    "GK16visvsdpu:1459": "luptā sāmānya-dharmāder ekasya yadi vā dvayoḥ // VisSd_10.17 //",
    "GK16visvsdpu:1460": "trayāṇāṃ vānupādāne śrauty ārthī sāpi pūrvavat /",
    "GK16visvsdpu:1461": "pūrṇāvad dharma-lope sā vinā śrautīṃ tu tad-dhite // VisSd_10.18 //",
    "GK16visvsdpu:1462": "ādhāra-karma-vihite dvividhe ca kyaci kyaṅi /",
    "GK16visvsdpu:1463": "karma-kartror ṇamuli casyād evaṃ pañcadhā punaḥ // VisSd_10.19 //",
    "GK16visvsdpu:1464": "upamānānupādāne dvidhā vākya-samāsayoḥ /",
    "GK16visvsdpu:1465": "aupamya-vācino lope samāse kvipi ca dvidhā // VisSd_10.20 //",
    "GK16visvsdpu:1466": "dvidhā samāse vākye ca lope dharmopamānayoḥ /",
    "GK16visvsdpu:1467": "kvip-samāsa-gatā dvedhā dharmevādivi-lopane // VisSd_10.21 //",
    "GK16visvsdpu:1468": "upameyasya lope tu syād eka pratyaye kyaci /",
    "GK16visvsdpu:1469": "dharmopameya-lope 'nyā trilope ca samāsa-gā // VisSd_10.22 //",
    "GK16visvsdpu:1470": "tenopamāyā bhedāḥ syuḥ saptaviṃśati-saṅkhyakāḥ /",
    "GK16visvsdpu:1471": "eka-rūpaḥ kvacit kvāpi bhinnaḥ sādhāraṇo guṇaḥ // VisSd_10.23 //",
    "GK16visvsdpu:1472": "bhinne bimbānubimbatvaṃ śabda-mātreṇa vā bhidā /",
    "GK16visvsdpu:1473": "eka-deśa-vivartiny upamā vācyatva-gamyate // VisSd_10.24 //",
    "GK16visvsdpu:1474": "bhavetāṃ yatra sāmyasya kathitā rasanopamā /",
    "GK16visvsdpu:1475": "yathordhvam upameyasya yadi syād upamānatā // VisSd_10.25 //",
    "GK16visvsdpu:1476": "mālopamā yad ekasyopamānaṃ bahu dṛśyate /",
    "GK16visvsdpu:1477": "upamānopameyatvam ekasyaiva tv ananvayaḥ // VisSd_10.26 //",
    "GK16visvsdpu:1478": "paryāyeṇa dvayor etad upameyopamā matā /",
    "GK16visvsdpu:1479": "sadṛśānubhavād vastu-smṛtiḥ smaraṇam ucyate // VisSd_10.27 //",
    "GK16visvsdpu:1480": "rūpakaṃ rūpitāropād viṣaye nirapahnave /",
    "GK16visvsdpu:1481": "tat paraṃparitaṃ sāṅgaṃ niraṅgam iti ca tridhā // VisSd_10.28 //",
    "GK16visvsdpu:1482": "yatra kasyacid āropaḥ parāropaṇa-kāraṇam /",
    "GK16visvsdpu:1483": "tat paraṃparitaṃ prāhuḥ śliṣṭāśliṣṭa-nibandhanam // VisSd_10.29 //",
    "GK16visvsdpu:1484": "pratyekaṃ kevalaṃ mālā-rūpakaṃ ceti caturvidham /",
    "GK16visvsdpu:1485": "aṅgino yadi sāṅgasya rūpaṇaṃ sāṅgam eva tat // VisSd_10.30 //",
    "GK16visvsdpu:1486": "samasta-vastu-viṣayam eka-deśa-vivarti ca /",
    "GK16visvsdpu:1487": "āropyāṇām aśeṣāṇāṃ śābdatve prathamaṃ matam // VisSd_10.31 //",
    "GK16visvsdpu:1488": "yatra kasyacid ārthatvam eka-deśa-vivarti tat /",
    "GK16visvsdpu:1489": "niraṅgaṃ kevalasyaiva rūpaṇaṃ tad api dvidhā // VisSd_10.32 //",
    "GK16visvsdpu:1490": "mālā-kevala-rūpatvāt tenāṣṭau rūpaka-bhedāḥ /",
    "GK16visvsdpu:1491": "dṛśyante kvacid āropyāḥ śliṣṭāḥ saṅge 'pi rūpake // VisSd_10.33 //",
    "GK16visvsdpu:1492": "adhikārūḍha-vaiśiṣṭyaṃ rūpakaṃ yat tad eva tat /",
    "GK16visvsdpu:1493": "viṣayārthatayāropye prakṛtārthopayogini // VisSd_10.34 //",
    "GK16visvsdpu:1494": "pariṇāmo bhavet tulyā tulyādhikaraṇo dvidhā /",
    "GK16visvsdpu:1495": "sandehaḥ prakṛte 'nyasya saṃśayaḥ pratibhotthitaḥ // VisSd_10.35 //",
    "GK16visvsdpu:1496": "śuddho niścaya-garbhāsau niścayānta iti tridhā /",
    "GK16visvsdpu:1497": "sāmyād atasmiṃs tad-buddhir bhrāntimān pratibhotthitā // VisSd_10.36 //",
    "GK16visvsdpu:1498": "kvacid bhedād gṛhītṛṇāṃ viṣayāṇāṃ tathā kvacit /",
    "GK16visvsdpu:1499": "ekasyānekadhollekho yaḥ sa ullekha ucyate // VisSd_10.37 //",
    "GK16visvsdpu:1500": "prakṛtaṃ pratiṣidhyānyasthāpanaṃ syād apahnutiḥ /",
    "GK16visvsdpu:1501": "gopanīyaṃ kam apy arthaṃ dyotayitvā kathañcana // VisSd_10.38 //",
    "GK16visvsdpu:1502": "yadi śleṣeṇānyathā vānyathayet sāpy apahnutiḥ /",
    "GK16visvsdpu:1503": "anyan niṣidhya prakṛta-sthāpanaṃ niścayaḥ punaḥ // VisSd_10.39 //",
    "GK16visvsdpu:1504": "bhavet saṃbhāvanotprekṣā prakṛtasya parātmanā /",
    "GK16visvsdpu:1505": "vācyā pratīyamānā sā prathamaṃ dvividhā matā // VisSd_10.40 //",
    "GK16visvsdpu:1506": "vācye vādeḥ prayoge syād aprayoge parā punaḥ /",
    "GK16visvsdpu:1507": "jātir guṇaḥ kriyā dravyaṃ yad utprekṣyaṃ dvayor api // VisSd_10.41 //",
    "GK16visvsdpu:1508": "tad aṣṭadhāpi pratyekaṃ bhāvābhāvābhimānataḥ /",
    "GK16visvsdpu:1509": "guṇa-kriyā-svarūpatvān nimittasya punaś ca tāḥ // VisSd_10.42 //",
    "GK16visvsdpu:1510": "dvātriṃśad-vidhatāṃ yānti tatra vācyābhidhāḥ punaḥ /",
    "GK16visvsdpu:1511": "vinā dravyaṃ tridhā sarvāḥ svarūpa-phala-hetugāḥ // VisSd_10.43 //",
    "GK16visvsdpu:1512": "ukty-anuktyor nimittasya dvidhā tatra svarūpagāḥ /",
    "GK16visvsdpu:1513": "pratīyamānā bhedāś ca pratyekaṃ phala-hetugāḥ // VisSd_10.44 //",
    "GK16visvsdpu:1514": "ukty-anuktyoḥ prastutasya pratyekaṃ tā api dvidhā /",
    "GK16visvsdpu:1515": "alaṅkārāntarotthā sā vaicitryam adhikaṃ bhajet // VisSd_10.45 //",
    "GK16visvsdpu:1516": "siddhatve 'dhyavasāyasyātiśayoktir nigadyate /",
    "GK16visvsdpu:1517": "bhede 'py abhedaḥ saṃbandhe 'saṃbandhas tad-viparyayau // VisSd_10.46 //",
    "GK16visvsdpu:1518": "paurvāparyātmakaṃ kārya-hetvoḥ sā pañcadhā mataḥ /",
    "GK16visvsdpu:1519": "padārthānāṃ prastutānām anyeṣāṃ vā yadā bhavet // VisSd_10.47 //",
    "GK16visvsdpu:1520": "eka-dharmābhisaṃbandhaḥ syāt tadā tulyayogitā /",
    "GK16visvsdpu:1521": "aprastuta-prastutayor dīpakaṃ tu nigadyate // VisSd_10.48 //",
    "GK16visvsdpu:1522": "atha kārakam ekaṃ syād anekāsu kriyāsu cet /",
    "GK16visvsdpu:1523": "prativastūpamā sā syād vākyayor gamya-sāmyayoḥ // VisSd_10.49 //",
    "GK16visvsdpu:1524": "eko 'pi dharmaḥ sāmānyo yatra nirdiśyate pṛthak /",
    "GK16visvsdpu:1525": "dṛṣṭāntas tu sadharmasyāpi vastunaḥ pratibimbanaḥ // VisSd_10.50 //",
    "GK16visvsdpu:1526": "saṃbhavan vastusaṃbandho 'saṃbhavan vāpi kutracit /",
    "GK16visvsdpu:1527": "yatra bimbānubimbatvaṃ bodhayets sā nidarśanā // VisSd_10.51 //",
    "GK16visvsdpu:1528": "ādhikyam upameyasyopamānān nyūnatāthavā /",
    "GK16visvsdpu:1529": "vyatireka eka ukte 'nukte hetau punas tridhā // VisSd_10.52 //",
    "GK16visvsdpu:1530": "caturvidho 'pi sāmyasya bodhanāc chabdato 'rthataḥ /",
    "GK16visvsdpu:1531": "ākṣepāc ca dvādaśadhā śleṣe 'pīti triraṣṭadhā // VisSd_10.53 //",
    "GK16visvsdpu:1532": "pratyekaṃ syān militāṣṭa-catvāriṃśad-vidhaḥ punaḥ /",
    "GK16visvsdpu:1533": "sahārthasya balād ekaṃ yatra syād vācakaṃ dvayoḥ // VisSd_10.54 //",
    "GK16visvsdpu:1534": "sā sahoktir mūla-bhūtātiśayoktir yadā bhavet /",
    "GK16visvsdpu:1535": "vinoktir yad vinānyena nāsādhv anyad asādhu vā // VisSd_10.55 //",
    "GK16visvsdpu:1536": "samāsoktiḥ samair yatra kārya-liṅga-viśeṣaṇaiḥ /",
    "GK16visvsdpu:1537": "vyavahāra-samāropaḥ prakṛtenāsya vastunaḥ // VisSd_10.56 //",
    "GK16visvsdpu:1538": "uktair viśeṣaṇaiḥ sābhiprāyaiḥ parikaro mataḥ /",
    "GK16visvsdpu:1539": "śabdaiḥ svabhāvād ekārthe śleṣo 'nekārtha-vācanam // VisSd_10.57 //",
    "GK16visvsdpu:1540": "kvacid viśeṣaḥ sāmānyāt sāmānyaṃ vā viśeṣataḥ /",
    "GK16visvsdpu:1541": "kāryān nimittaṃ kāryaṃ ca hetor atha samāt samam // VisSd_10.58 //",
    "GK16visvsdpu:1542": "aprastutāt prastutaṃ ced gamyate pañcadhā tataḥ /",
    "GK16visvsdpu:1543": "aprastuta-praśaṃsā syād uktā vyāja-stutiḥ punaḥ // VisSd_10.59 //",
    "GK16visvsdpu:1544": "nindā-stutibhyāṃ vācyābhyāṃ gamyatve stuti-nindayoḥ /",
    "GK16visvsdpu:1545": "paryāyoktaṃ yadā bhaṅgyā gamyam evābhidhīyate // VisSd_10.60 //",
    "GK16visvsdpu:1546": "sāmānyaṃ vā viśeṣeṇa viśeṣas tena vā yadi /",
    "GK16visvsdpu:1547": "kāryaṃ ca kāraṇenedaṃ kāryeṇa ca samarthyate // VisSd_10.61 //",
    "GK16visvsdpu:1548": "sādharmyenetareṇārthāntara-nyāso 'ṣṭadhā tataḥ /",
    "GK16visvsdpu:1549": "hetor vākya-padārthatve kāvya-liṅgo nigadyate // VisSd_10.62 //",
    "GK16visvsdpu:1550": "anumānaṃ tu vicchityā jñānaṃ sādhyasya sādhanāt /",
    "GK16visvsdpu:1551": "abhedenābhidhā-hetur hetor hetumatā saha // VisSd_10.63 //",
    "GK16visvsdpu:1552": "anukūlaṃ prātikūlyam anukūla-vidhāyi cet /",
    "GK16visvsdpu:1553": "vastuno vaktum iṣṭasya viśeṣa-pratipattaye // VisSd_10.64 //",
    "GK16visvsdpu:1554": "niṣedhābhāsa ākṣepo vakṣyamāṇoktago dvidhā /",
    "GK16visvsdpu:1555": "aniṣṭasya tathārthasya vidhyābhāsaḥ paro mataḥ // VisSd_10.65 //",
    "GK16visvsdpu:1556": "vibhāvanā vinā hetuṃ kāryotpattir yad ucyate /",
    "GK16visvsdpu:1557": "uktānukta-nimittatvād dvidhā sā parikīrtitā // VisSd_10.66 //",
    "GK16visvsdpu:1558": "sati hetau phalābhāve viśeṣoktis tathā dvidhā /",
    "GK16visvsdpu:1559": "jātiś caturbhir jātādyair guṇo guṇādibhis tribhiḥ // VisSd_10.67 //",
    "GK16visvsdpu:1560": "kriyā ca kriyādravyābhyāṃ dravyaṃ dravyeṇa vā mithaḥ /",
    "GK16visvsdpu:1561": "viruddham iva bhāseta virodho 'sau daśākṛtiḥ // VisSd_10.68 //",
    "GK16visvsdpu:1562": "kārya-kāraṇayor bhinna-deśatāyām asaṅgatiḥ /",
    "GK16visvsdpu:1563": "guṇau kriye vā yat syātāṃ viruddhe hetu-kāryayoḥ // VisSd_10.69 //",
    "GK16visvsdpu:1564": "yad vārabdhasya vaiphalyam anarthasya ca saṃbhavaḥ /",
    "GK16visvsdpu:1565": "virūpayoḥ saṃghaṭanā yā ca tad viṣamaṃ matam // VisSd_10.70 //",
    "GK16visvsdpu:1566": "samaṃ syād ānurūpyeṇa ślāghā yogyasya vastunaḥ /",
    "GK16visvsdpu:1567": "vicitraṃ yad viruddhasya kṛtir iṣṭa-phalāptaye // VisSd_10.71 //",
    "GK16visvsdpu:1568": "āśrayāśrayinor ekasyādhikye 'dhikam ucyate /",
    "GK16visvsdpu:1569": "anyonyam ubhayor eka-kriyāyāḥ kāraṇaṃ mithaḥ // VisSd_10.72 //",
    "GK16visvsdpu:1570": "yad ādheyam anādhāram ekaṃ cāneka-gocaram /",
    "GK16visvsdpu:1571": "kiñcit prakurvataḥ kāryam aśakyasyetarasya vā // VisSd_10.73 //",
    "GK16visvsdpu:1572": "kāryasya karaṇaṃ daivād viśeṣas trividhas tataḥ /",
    "GK16visvsdpu:1573": "vyāghātaḥ sa tu kenāpi vastu yena yathākṛtam // VisSd_10.74 //",
    "GK16visvsdpu:1574": "tenaiva ced upāyena kurute 'nyas tad anyathā /",
    "GK16visvsdpu:1575": "saukāryeṇa ca kāryasya viruddhaṃ kriyate yadi // VisSd_10.75 //",
    "GK16visvsdpu:1576": "paraṃ paraṃ prati yadi pūrva-pūrvasya hetutā /",
    "GK16visvsdpu:1577": "tadā kāraṇa-māla syāt tan mālā-dīpakaṃ punaḥ // VisSd_10.76 //",
    "GK16visvsdpu:1578": "dharmiṇām ekadharmeṇa saṃbaddho yady athottaram /",
    "GK16visvsdpu:1579": "pūrvaṃ pūrvaṃ prati viśeṣaṇatvena paraṃ param // VisSd_10.77 //",
    "GK16visvsdpu:1580": "sthāpyate 'pohate vā cet syāt tadaikāvalī dvidhā /",
    "GK16visvsdpu:1581": "uttarottaram utkarṣo vastunaḥ sāra ucyate // VisSd_10.78 //",
    "GK16visvsdpu:1582": "yathāsāṅkhyam anuddeśa uddiṣṭānāṃ krameṇa yat /",
    "GK16visvsdpu:1583": "kvacid ekam anekasmin ekaṃ caikaśaḥ kramāt // VisSd_10.79 //",
    "GK16visvsdpu:1584": "bhavati kriyate vā cet tadā paryāya iṣyate /",
    "GK16visvsdpu:1585": "parivṛttir vinimayaḥ sama-nyūnādhikair bhavet // VisSd_10.80 //",
    "GK16visvsdpu:1586": "praśnād apraśnato vāpi kathitād vastuno bhavet /",
    "GK16visvsdpu:1587": "tādṛg anya-vyāpohaś cec chābda ārtho 'thavā tadā // VisSd_10.81 //",
    "GK16visvsdpu:1588": "parisaṅkhyottaraṃ praśnasyottarād unnayo yadi /",
    "GK16visvsdpu:1589": "yac cāsakṛd asaṃbhāvyaṃ saty api praśna uttaram // VisSd_10.82 //",
    "GK16visvsdpu:1590": "daṇḍāpūpikayānyārthāgamo 'rthāpattir iṣyate /",
    "GK16visvsdpu:1591": "vikalpas tulya-balayor virodhaś cāntarāyataḥ // VisSd_10.83 //",
    "GK16visvsdpu:1592": "samuccayo 'yam ekasmin sati kāryasya sādhake /",
    "GK16visvsdpu:1593": "khalekapotikā-nyāyāt tat-karas tat-paro 'pi cet // VisSd_10.84 //",
    "GK16visvsdpu:1594": "guṇau kriye vā yugapat syātāṃ yad vā guṇa-kriye /",
    "GK16visvsdpu:1595": "samādhiḥ sukare kārye daivād vastv antarāgamāt // VisSd_10.85 //",
    "GK16visvsdpu:1596": "pratyanīkam aśaktena pratīkāre ripor yadi /",
    "GK16visvsdpu:1597": "tadīyasya tiraskāras tasyotkarṣasya sādhakaḥ // VisSd_10.86 //",
    "GK16visvsdpu:1598": "prasiddhasyopamānasyopameyatva-prakalpanam /",
    "GK16visvsdpu:1599": "niṣphalatvābhidhānaṃ vā pratīpam iti kathyate // VisSd_10.87 //",
    "GK16visvsdpu:1600": "uktvā cātyantam utkarṣam atyutkṛṣṭasya vastunaḥ /",
    "GK16visvsdpu:1601": "kalpite 'py upamānatve pratīpaṃ kecid ūcire // VisSd_10.88 //",
    "GK16visvsdpu:1602": "mīlitaṃ vastuno guptiḥ kenacit tulya-lakṣmaṇā /",
    "GK16visvsdpu:1603": "sāmānyaṃ prakṛtasyānya-tādātmyaṃ sadṛśair guṇaiḥ // VisSd_10.89 //",
    "GK16visvsdpu:1604": "tadguṇaḥ sva-guṇa-tyāgād atyutkṛṣṭa-guṇa-grahaḥ /",
    "GK16visvsdpu:1605": "tad-rūpānahāras tu hetau saty apy atadguṇaḥ // VisSd_10.90 //",
    "GK16visvsdpu:1606": "saṃlakṣitas tu sūkṣmo 'rtha ākāreṇeṅgitena vā /",
    "GK16visvsdpu:1607": "kayāpi sūcyate bhaṅgyā yatra sūkṣmaṃ tad ucyate // VisSd_10.91 //",
    "GK16visvsdpu:1608": "vyājoktir gopanaṃ vyājād udbhinnasya tu vastunaḥ /",
    "GK16visvsdpu:1609": "svabhāvoktir durūhārthaḥ svakriyā-rūpa-varṇanam // VisSd_10.92 //",
    "GK16visvsdpu:1610": "adbhutasya padārthasya bhūtasyārthe bhaviṣyataḥ /",
    "GK16visvsdpu:1611": "yat pratyakṣāyamānatvaṃ tad bhāvikam udāhṛtam // VisSd_10.93 //",
    "GK16visvsdpu:1612": "lokātiśayasaṃpattir vastunodāttam ucyate /",
    "GK16visvsdpu:1613": "yad vāpi prastutasyāṅgaṃ mahatāṃ caritaṃ bhavet // VisSd_10.94 //",
    "GK16visvsdpu:1614": "rasa-bhāvau tad-ābhāsau bhāvasya praśamas tathā /",
    "GK16visvsdpu:1615": "guṇī-bhūtatvam āyānti yadālaṅkṛtayas tadā // VisSd_10.95 //",
    "GK16visvsdpu:1616": "rasavat preya ūrjasvi samāhitam iti kramāt /",
    "GK16visvsdpu:1617": "bhāvasya codaye sandhau miśratve ca tad-ākhyakāḥ // VisSd_10.96 //",
    "GK16visvsdpu:1618": "yady eta evālaṅkārāḥ paraspara-vimiśritāḥ /",
    "GK16visvsdpu:1619": "tadā pṛthag-alaṅkārau saṃsṛṣṭiḥ saṅkaras tathā // VisSd_10.97 //",
    "GK16visvsdpu:1620": "aṅgāṅgitve 'laṃkṛtīnāṃ tadvad ekāśrayasthitau /",
    "GK16visvsdpu:1621": "sandigdhatve ca bhavati saṅkaras trividhaḥ punaḥ // VisSd_10.98 //",
    "GK16visvsdpu:1622": "śrī-candra-śekhara-mahā-kavi-candra-sūnu-śrī-viśvanātha-kavirāja-kṛtaṃ",
    "GK16visvsdpu:1623": "prabandham /",
    "GK16visvsdpu:1624": "sāhitya-darpaṇam amuṃ sudhiyo vilokya sāhitya-tattvam akhilaṃ sukham eva",
    "GK16visvsdpu:1625": "vitta // VisSd_10.99 //",
    "GK16visvsdpu:1626": "yāvat prasannendu-nibhānanā śrī-nārāyaṇasyāṅkam alaṅkaroti /",
    "GK16visvsdpu:1627": "tāvan manaḥ saṃmadayan kavīnām eṣa prabandhaḥ prathito 'stu loke //",
    "GK16visvsdpu:1628": "ity ālaṅkārika-cakravarti-sāndhi-vigrahika-mah",
    "GK16visvsdpu:1629": "āpātra-śrī-viśvanātha-kavirāja-kṛte",
    "GK16visvsdpu:1630": "sāhitya-darpaṇe daśamaḥ paricchedaḥ"
}