{
  "SA15pramanvu:0": "Pramāṇavārtikam",
  "SA15pramanvu:1": "prathamaḥ paricchedaḥ",
  "SA15pramanvu:2": "pramāṇasiddhiḥ",
  "SA15pramanvu:3": "vidhūtakalpanājālagambhīrodāramūrtaye /",
  "SA15pramanvu:4": "namaḥ samantabhadrāya samantaspharaṇatviṣe // Pramāṇav_1.1 //",
  "SA15pramanvu:5": "prāyaḥ prākṛtasaktirapratibalaprajño janaḥ kevalam /",
  "SA15pramanvu:6": "nānarthyeva subhāṣitaiḥ parigato vidveṣṭyapīrṣyāmalaiḥ /",
  "SA15pramanvu:7": "tenāyaṃ na paropakāra iti naścintāpi cetaściram sūktābhyāsavivardhitavyasanamityatrānubaddhaspṛham // Pramāṇav_1.2 //",
  "SA15pramanvu:8": "pramāṇamavisaṃvādi jñānamarthakriyāsthitiḥ /",
  "SA15pramanvu:9": "avisaṃvādanaṃ śābde 'pyabhiprāyanivedanāt // Pramāṇav_1.3 //",
  "SA15pramanvu:10": "vaktṛvyāapāraviṣayo yo 'rtho buddhau prakāśate /",
  "SA15pramanvu:11": "prāmāṇyaṃ tatra śabdasya nāthatattvanibandhanam // Pramāṇav_1.4 //",
  "SA15pramanvu:12": "gṛhītagrahaṇānneṣṭaṃ sāṃvṛtam dhīpramāṇatā /",
  "SA15pramanvu:13": "pravṛttestatpradhānatvāt heyopādeyavastuni // Pramāṇav_1.5 //",
  "SA15pramanvu:14": "viṣayākārabhedācca dhiyo 'dhigamabhedataḥ /",
  "SA15pramanvu:15": "bhāvādevāsya tadbhāve svarūpasya svato gatiḥ // Pramāṇav_1.6 //",
  "SA15pramanvu:16": "prāmāṇyaṃ vyavahāreṇa śāstraṃ mohanirvatanam /",
  "SA15pramanvu:17": "ajñātārthaprakāśo vā svarūpādhigateḥ param // Pramāṇav_1.7 //",
  "SA15pramanvu:18": "prāptaṃ sāmānyavijñānamavijñāte svalakṣaṇe /",
  "SA15pramanvu:19": "yajjñānamityabhiprāyāt svalakṣaṇavicārataḥ // Pramāṇav_1.8 //",
  "SA15pramanvu:20": "tadvat pramāṇaṃ bhagavānabhūtavinivṛttaye /",
  "SA15pramanvu:21": "bhūtoktiḥ sādhanāpekṣā tato yuktā pramāṇatā // Pramāṇav_1.9 //",
  "SA15pramanvu:22": "nityaṃ pramāṇaṃ naivāsti prāmāṇyādvastusadgateḥ /",
  "SA15pramanvu:23": "jñeyānityatayā tasyā adhrauvyātkramajanmanām // Pramāṇav_1.10 //",
  "SA15pramanvu:24": "nityādutpattiviśleṣādapekṣāyā ayogataḥ /",
  "SA15pramanvu:25": "kathañcinnoparkāyatvāt anitye 'pyapramāṇatā // Pramāṇav_1.11 //",
  "SA15pramanvu:26": "sthitvāpravṛttiḥ saṃsthānaviśeṣārthakriyādiṣu /",
  "SA15pramanvu:27": "iṣṭasiddhirasiddhirvā dṛṣṭānte saṃśayo 'thavā // Pramāṇav_1.12 //",
  "SA15pramanvu:28": "siddhaṃ yādṛgadhiṣṭhātṛbhāvābhāvānuvṛttimat /",
  "SA15pramanvu:29": "sanniveśādi tadyuktaṃ tasmād yadanumīyate // Pramāṇav_1.13 //",
  "SA15pramanvu:30": "vastubhede prasiddhasya śabdasāmyādabhedinaḥ /",
  "SA15pramanvu:31": "na yuktānumitiḥ pāṇḍudravyādiva hutāśane // Pramāṇav_1.14 //",
  "SA15pramanvu:32": "anyathā kumbhakāreṇa mṛdvikārasya kasyacit /",
  "SA15pramanvu:33": "ghaṭādeḥ karaṇāt sidhyed valmīkasyāpi tatkṛtiḥ // Pramāṇav_1.15 //",
  "SA15pramanvu:34": "sādhyenānugamāt kārye sāmānyenāpi sādhane /",
  "SA15pramanvu:35": "sambandhibhedād bhedoktidoṣaḥ kāryasamo mataḥ // Pramāṇav_1.16 //",
  "SA15pramanvu:36": "jātyantare prasiddhasya śabdasāmānyadarśanāt /",
  "SA15pramanvu:37": "na yuktaṃ sādhanaṃ gotvād vāgādīnāṃ viṣāṇavat // Pramāṇav_1.17 //",
  "SA15pramanvu:38": "vivakṣāparatantratvānna śabdāḥ santi kutra vā /",
  "SA15pramanvu:39": "tadbhāvādarthasiddhau tu sarva sarvasya sidhyati // Pramāṇav_1.18 //",
  "SA15pramanvu:40": "etena kāpilādīnām acaitanyādi cintitam /",
  "SA15pramanvu:41": "anityādeśca caitanyaṃ maraṇāt tvagapohataḥ // Pramāṇav_1.19 //",
  "SA15pramanvu:42": "vastusvarūpe siddhe 'yaṃ nyāyaḥ siddhe viśeṣaṇam /",
  "SA15pramanvu:43": "abādhakamasiddhāvapyākāśāśrayavad dhvaneḥ // Pramāṇav_1.20 //",
  "SA15pramanvu:44": "asiddhāvapi śabdasya śiddhe vastuni sidhyati /",
  "SA15pramanvu:45": "aulūkyasya yathā bauddhenoktaṃ mūrtyādisādhanam // Pramāṇav_1.21 //",
  "SA15pramanvu:46": "tasyaiva vyabhicārādau śabde 'pyavyabhicāriṇa /",
  "SA15pramanvu:47": "doṣavat sādhanaṃ jñeyaṃ vastuno vastusiddhitaḥ // Pramāṇav_1.22 //",
  "SA15pramanvu:48": "yathā tatkāraṇaṃ vastu tathaiva tadakāraṇam /",
  "SA15pramanvu:49": "yadā tatkāraṇaṃ kena mataṃ neṣṭamakāraṇam // Pramāṇav_1.23 //",
  "SA15pramanvu:50": "śastrauṣadhābhisambandhāccaitrasya vraṇarohaṇe /",
  "SA15pramanvu:51": "asambaddhasya kiṃ sthāṇoḥ kāraṇatvaṃ na kalpyate // Pramāṇav_1.24 //",
  "SA15pramanvu:52": "svabhāvabhedena vinā vyāpāro 'pi na yujyate /",
  "SA15pramanvu:53": "nityasyāvyatirekitvāt sāmarthya ca duranvayam // Pramāṇav_1.25 //",
  "SA15pramanvu:54": "yeṣu satsu bhavatyeva yattebhyo 'nyasya kalpane /",
  "SA15pramanvu:55": "taddhetutvena sarvatra hetunāmanavasthitiḥ // Pramāṇav_1.26 //",
  "SA15pramanvu:56": "svabhāvapariṇāmena heturaṅkurajanmani /",
  "SA15pramanvu:57": "bhūmyādistasya saṃskāre tadviśeṣasya darśanāt // Pramāṇav_1.27 //",
  "SA15pramanvu:58": "yathā viśeṣeṇa vinā viṣayendriyasaṃhatiḥ /",
  "SA15pramanvu:59": "buddherhetustathedaṃ cenna tatrāpi viśeṣataḥ // Pramāṇav_1.28 //",
  "SA15pramanvu:60": "pṛthak pṛthagaśaktānāṃ svabhāvātiśaye 'sati /",
  "SA15pramanvu:61": "saṃhatāvapyasāmarthya syāt siddho 'tiśayastataḥ // Pramāṇav_1.29 //",
  "SA15pramanvu:62": "tasmāt pṛthagaśakteṣu yeṣu sambhāvyate guṇaḥ /",
  "SA15pramanvu:63": "saṃhatau hetutā teṣāṃ neśvarāderabhedataḥ // Pramāṇav_1.30 //",
  "SA15pramanvu:64": "prāmāṇyañca parokṣārthajñānaṃ yatsādhanasya ca /",
  "SA15pramanvu:65": "abhāvān nāstyanuṣṭhānamiti kecit pracakṣate // Pramāṇav_1.31 //",
  "SA15pramanvu:66": "jñānavān mṛgyate kaścit taduktapratipattaye /",
  "SA15pramanvu:67": "ajñopadeśakaraṇe vipralambhanaśaṅkibhiḥ // Pramāṇav_1.32 //",
  "SA15pramanvu:68": "tasmādanuṣṭheyagataṃ jñānamasya vicāryatām /",
  "SA15pramanvu:69": "kīṭasaṃkhyāparijñānaṃ tasya naḥ kvopayujyate // Pramāṇav_1.33 //",
  "SA15pramanvu:70": "heyopādeyatattvasya sābhyupāyasya vedakaḥ /",
  "SA15pramanvu:71": "yaḥ pramāṇamasāviṣṭo na tu savasya vedakaḥ // Pramāṇav_1.34 //",
  "SA15pramanvu:72": "dūraṃ paśyatu vā mā vā tattvamiṣṭaṃ tu paśyatu /",
  "SA15pramanvu:73": "pramāṇaṃ dūradarśī cedeta gṛdhrānupāsmahe // Pramāṇav_1.35 //",
  "SA15pramanvu:74": "sādhanaṃ karuṇābhyāsāt sā buddherdehasaṃśrayāt /",
  "SA15pramanvu:75": "asiddhi 'bhyāsa iti cennāśrayapratiṣedhataḥ // Pramāṇav_1.36 //",
  "SA15pramanvu:76": "prāṇāpānendriyadhiyāṃ dehādeva na kevalāt /",
  "SA15pramanvu:77": "sajātinirapekṣāṇāṃ janma janmaparigrahe // Pramāṇav_1.37 //",
  "SA15pramanvu:78": "atiprasaṅgātya ddṛṣṭaṃ pratisandhānaśaktimat /",
  "SA15pramanvu:79": "kimāsīt tasya yannāsti paśyād yena na sandhimat // Pramāṇav_1.38 //",
  "SA15pramanvu:80": "na sa kaścit pṛthivyāderaṃśo yatra na jantavaḥ /",
  "SA15pramanvu:81": "saṃsvedajādyā jāyante sarva bījātmakaṃ tataḥ // Pramāṇav_1.39 //",
  "SA15pramanvu:82": "tat sajātyanapekṣāṇāmakṣādīnāṃ samudbhave /",
  "SA15pramanvu:83": "pariṇamo yathaikasya syāt sarvasyāviśeṣataḥ // Pramāṇav_1.40 //",
  "SA15pramanvu:84": "pratyekamupaghāte 'pi nendriyāṇāṃ manomateḥ /",
  "SA15pramanvu:85": "upaghāto 'sti bhaṅge 'syāsteṣāṃ bhaṅgaśca dṛśyate // Pramāṇav_1.41 //",
  "SA15pramanvu:86": "tasmāt sthityāśrayo buddherbuddhimeva samāśritaḥ /",
  "SA15pramanvu:87": "kaścinnimittamakṣāṇāṃ tasmādakṣāṇi buddhitaḥ // Pramāṇav_1.42 //",
  "SA15pramanvu:88": "yādṛśyākṣepikā sāsīt paścādapyastu tādṛśī /",
  "SA15pramanvu:89": "tajjñānairupakāryatvāduktaṃ kāyāśritaṃ manaḥ // Pramāṇav_1.43 //",
  "SA15pramanvu:90": "yadyapyakṣairvinā buddhirna tānyapi tayā vinā /",
  "SA15pramanvu:91": "tathāpyanyo 'nyahetutvaṃ tato 'pyanyo 'nyahetuke // Pramāṇav_1.44 //",
  "SA15pramanvu:92": "nākramāt kramiṇo bhāvo nāpyapekṣyāviśeṣiṇaḥ /",
  "SA15pramanvu:93": "kramād bhavantī dhīḥ kāyāt kramaṃ tasyāpi śaṃsati // Pramāṇav_1.45 //",
  "SA15pramanvu:94": "pratikṣaṇamapūrvasya pūrvaḥ pūrvaḥ kṣaṇo bhavet /",
  "SA15pramanvu:95": "tasya heturato heturdṛṣṭa evāstu sarvadā // Pramāṇav_1.46 //",
  "SA15pramanvu:96": "cittāntarasya sandhāne ko virodho 'ntyacetasaḥ /",
  "SA15pramanvu:97": "tadvadapyarhataścittasandhānaṃ kuto matam // Pramāṇav_1.47 //",
  "SA15pramanvu:98": "asiddhārthaḥ pramāaṇena kiṃ siddhānto 'nugamyate /",
  "SA15pramanvu:99": "hetorvaikalyatastaccet kiṃ tadevātra noditam // Pramāṇav_1.48 //",
  "SA15pramanvu:100": "taddhīvad grahaṇaprāptermanojñānaṃ na sendriyāt /",
  "SA15pramanvu:101": "jñānotpādanasāmarthyabhedānna sakalādapi // Pramāṇav_1.49 //",
  "SA15pramanvu:102": "acetanatvānnānyasmād hetvabhedāt sahasthitiḥ /",
  "SA15pramanvu:103": "akṣavad rūparasavad arthadvāreṇa vikriyā // Pramāṇav_1.50 //",
  "SA15pramanvu:104": "sattopakāriṇī yasya nityaṃ tadanubandhataḥ /",
  "SA15pramanvu:105": "sa hetuḥ saptamī tasmādutpādāditi cocyate // Pramāṇav_1.51 //",
  "SA15pramanvu:106": "astūpakārako vāpi kadāciccittasantateḥ /",
  "SA15pramanvu:107": "vahnayādivad ghaṭādināṃ vinivṛttirna tāvatā // Pramāṇav_1.52 //",
  "SA15pramanvu:108": "anivṛttiprasaṅśca dehe tiṣṭhati cetasaḥ /",
  "SA15pramanvu:109": "tadbhāvabhāvād vaśyatvāt prāṇāpānau tato na tat // Pramāṇav_1.53 //",
  "SA15pramanvu:110": "preraṇākarṣaṇe vāyoḥ prayatnena vinā kutaḥ /",
  "SA15pramanvu:111": "nirhrāsāatiśayāpattirnirhrāsātiśayāt tayoḥ // Pramāṇav_1.54 //",
  "SA15pramanvu:112": "tulyaḥ prasaṅgo 'pi tayoḥ na tulyaṃ cittakāraṇe /",
  "SA15pramanvu:113": "sthityāvedhakamanyacca yataḥ kāraṇamiṣyate // Pramāṇav_1.55 //",
  "SA15pramanvu:114": "na doṣairviguṇo deho heturvartyādivad yadi /",
  "SA15pramanvu:115": "mṛte śamīkṛte doṣe punarujjīvanaṃ bhavet // Pramāṇav_1.56 //",
  "SA15pramanvu:116": "nivṛtte 'pyanale kāṣṭhavikārāvinivṛttivat /",
  "SA15pramanvu:117": "tasyānivṛttiriti cenna cikitsāprayogataḥ // Pramāṇav_1.57 //",
  "SA15pramanvu:118": "apunarbhāvataḥ kiñcad vikārajananaṃ kvacit /",
  "SA15pramanvu:119": "ciñcid viparyayādagniryathā kāṣṭhasuvarṇayoḥ // Pramāṇav_1.58 //",
  "SA15pramanvu:120": "ādyasyālpo 'pyasaṃhāryaḥ pratyāneyastu yatkṛtaḥ /",
  "SA15pramanvu:121": "vikāraḥ syāt punarbhāvaḥ tasya hemnikharatvavat // Pramāṇav_1.59 //",
  "SA15pramanvu:122": "durlabhatvāt samādhāturasādhyaṃ kiñcidīritam /",
  "SA15pramanvu:123": "āyuḥkṣayād vā doṣe tu kevale nāstyasādhyatā // Pramāṇav_1.60 //",
  "SA15pramanvu:124": "mṛte viṣādisaṃhārāt taṃddaśacchedato 'pi vā /",
  "SA15pramanvu:125": "vikārahetorvigame sa nocchavasiti sa nocchvasiti kiṃ punaḥ // Pramāṇav_1.61 //",
  "SA15pramanvu:126": "upādānāvikāreṇa nopādeyasya vikriyā /",
  "SA15pramanvu:127": "kartu śakyāvikāreṇa mṛdaḥ kuṇḍādike yathā // Pramāṇav_1.62 //",
  "SA15pramanvu:128": "avikṛtya hi yad vastu yaḥ padārtho vikāryate /",
  "SA15pramanvu:129": "upādānaṃ na tat tasya yuktaṃ gogavayādivat // Pramāṇav_1.63 //",
  "SA15pramanvu:130": "cetaḥśarīrayorevam taddhetoḥ kāryajanmanaḥ /",
  "SA15pramanvu:131": "sahakārāt sahasthānamagnitāmradravatvavat // Pramāṇav_1.64 //",
  "SA15pramanvu:132": "anāśrayāt sadasatornāśrayaḥ sthitikāraṇam /",
  "SA15pramanvu:133": "sataścedāśrayo nāsyāḥ sthāturavyatirekataḥ // Pramāṇav_1.65 //",
  "SA15pramanvu:134": "vyatireke 'pi taddhetustena bhāvasya kiṃ kṛtam /",
  "SA15pramanvu:135": "abināśaprasaṅgaḥ sa nāśahetormato yadi // Pramāṇav_1.66 //",
  "SA15pramanvu:136": "tulyaḥ prasaṅgastatrāpi kiṃ punaḥ sthitihetunā /",
  "SA15pramanvu:137": "ā nāśakāgamāt sthānaṃ tataśced vastudharmatā // Pramāṇav_1.67 //",
  "SA15pramanvu:138": "nāśasya satyabādho 'sāviti ki sthitihetunā /",
  "SA15pramanvu:139": "yathā jalāderādhāra iti cet tulyamatra ca // Pramāṇav_1.68 //",
  "SA15pramanvu:140": "pratikṣaṇavināśe hi bhavānāṃ bhāvasantateḥ /",
  "SA15pramanvu:141": "tathotpatteḥ sahetutvādāśrayo 'yuktamanyathā // Pramāṇav_1.69 //",
  "SA15pramanvu:142": "syādādhāro jalādīnāṃ gamanapratibandhataḥ /",
  "SA15pramanvu:143": "agatīnāṃ kimādhārairguṇasāmānyakarmaṇām // Pramāṇav_1.70 //",
  "SA15pramanvu:144": "etena samavāyaśca samavāyi ca kāraṇam /",
  "SA15pramanvu:145": "vyavasthitatvaṃ jātyādernirastamanapāśrayāt // Pramāṇav_1.71 //",
  "SA15pramanvu:146": "parato bhāvānāśaścet tasya kiṃ sthitihetunā /",
  "SA15pramanvu:147": "sa vinaśyed vināpyanyairaśaktāḥ sthitihetavaḥ // Pramāṇav_1.72 //",
  "SA15pramanvu:148": "sthitimān nāśrayaḥ sarvaḥ sarvotpattai ca sāśrayaḥ /",
  "SA15pramanvu:149": "tasmāt sarvasya bhāvasya na vināśaḥ kadācana // Pramāṇav_1.73 //",
  "SA15pramanvu:150": "svayaṃ vinaśvarātmā cet tasya kaḥ sthāpakaḥ paraḥ /",
  "SA15pramanvu:151": "svayaṃ na naśvarātmā cet tasya kaḥ sthāpakaḥ paraḥ // Pramāṇav_1.74 //",
  "SA15pramanvu:152": "buddhivyāpārabhedena nirhrāsātiśayāvapi /",
  "SA15pramanvu:153": "prajñāderbhavato dehanirhrāsatiśayau vinā // Pramāṇav_1.75 //",
  "SA15pramanvu:154": "idaṃ dīpaprabhādīnāmāśritānāṃ na vidyate /",
  "SA15pramanvu:155": "syāt tato 'pi viśeṣo 'sya na citte 'nupakāriṇa // Pramāṇav_1.76 //",
  "SA15pramanvu:156": "rāgādivṛddhiḥ puṣṭyādeḥ kadācit sukhaduḥkhajā /",
  "SA15pramanvu:157": "tayośca dhātusāmyāderantararthasya sannidheḥ // Pramāṇav_1.77 //",
  "SA15pramanvu:158": "etena sannipātādeḥ smṛtibhraṃśādayo gatāḥ /",
  "SA15pramanvu:159": "vikārayati dhīreva hyantararthaviśeṣajā // Pramāṇav_1.78 //",
  "SA15pramanvu:160": "śārdū laśoṇitādīnāṃ santānātiśaye kvacit /",
  "SA15pramanvu:161": "mohādayaḥ sambhavanti śravaṇekṣaṇato yathā // Pramāṇav_1.79 //",
  "SA15pramanvu:162": "tasmāt svasyaiva saṃskāraṃ niyamenānuvartate /",
  "SA15pramanvu:163": "tannāntarīyakaṃ cittamataścittasamāśritam // Pramāṇav_1.80 //",
  "SA15pramanvu:164": "yathā śrutādisaṃskāraḥ kṛtaścetasi cetasi /",
  "SA15pramanvu:165": "kālena vyajyate 'bhedāt syād dehe 'pi tato guṇaḥ // Pramāṇav_1.81 //",
  "SA15pramanvu:166": "ananyasattvaneyasya hīnasthānaparigrahaḥ /",
  "SA15pramanvu:167": "ātmasnehavato duḥkhasukhatyāgāptivāñchayā // Pramāṇav_1.82 //",
  "SA15pramanvu:168": "duḥkhe viparyāsamatiḥ tṛṣṇā cābandhakāraṇam //",
  "SA15pramanvu:169": "janmino yasya te na sto na sa janmādhigacchati // Pramāṇav_1.83 //",
  "SA15pramanvu:170": "gatyāgatī na dṛṣṭe cedindriyāṇāmapāṭavāt /",
  "SA15pramanvu:171": "adṛṣṭirmandanetrasya tanudhūmāgatiryathā // Pramāṇav_1.84 //",
  "SA15pramanvu:172": "tanutvānmūrtamapi tu kiñcit kvacidaśaktimat /",
  "SA15pramanvu:173": "jalavat sūtavaddhemni nādṛṣṭenāsadeva vā // Pramāṇav_1.85 //",
  "SA15pramanvu:174": "pāṇyādikampe sarvasya kampaprāptervirodhinaḥ /",
  "SA15pramanvu:175": "ekasmin karmaṇo 'yogāt syāt pṛthak siddhiranyathā // Pramāṇav_1.86 //",
  "SA15pramanvu:176": "ekasya cāvṛtau sarvasyāvṛtiḥ syādanāvṛtau /",
  "SA15pramanvu:177": "dṛśyeta rakte caikasmin rāgo 'raktasya vāgatiḥ // Pramāṇav_1.87 //",
  "SA15pramanvu:178": "nāstyekasamudāyo 'smādanekatve 'pi pūrvavat /",
  "SA15pramanvu:179": "aviśeṣādaṇutvācca na gatiścenna sidhyati // Pramāṇav_1.88 //",
  "SA15pramanvu:180": "aviśeṣo viśiṣṭānāmaindriyatvamato 'naṇuḥ /",
  "SA15pramanvu:181": "etenāvaraṇādīnāmabhāvaśca nirākṛtaḥ // Pramāṇav_1.89 //",
  "SA15pramanvu:182": "kathaṃ vā sūtahemādimiśraṃ taptopalādi vā /",
  "SA15pramanvu:183": "dṛśyaṃ pṛthagaśaktānāmakṣādīnāṃ gatiḥ katham // Pramāṇav_1.90 //",
  "SA15pramanvu:184": "saṃyogāccet samāno 'tra prasaṅgo hemasūtayoḥ /",
  "SA15pramanvu:185": "dṛśyaḥ saṃyoga iti cet kuto 'dṛśyāśraye gatiḥ // Pramāṇav_1.91 //",
  "SA15pramanvu:186": "rasarūpādiyogaśca saṃyoga upacārataḥ /",
  "SA15pramanvu:187": "iṣṭaśced buddhibhedo 'stu paṃktirdirgheti vā katham // Pramāṇav_1.92 //",
  "SA15pramanvu:188": "saṃkhyāsaṃyogakarmāderapi tadvat svarūpataḥ /",
  "SA15pramanvu:189": "abhilāpācca bhedena rūpaṃ buddhau na bhāsate // Pramāṇav_1.93 //",
  "SA15pramanvu:190": "śabdajñāne vikalpena vastubhedānusāriṇā /",
  "SA15pramanvu:191": "guṇādiṣviva kalpyārthe naṣṭājāteṣu vā yathā // Pramāṇav_1.94 //",
  "SA15pramanvu:192": "mato yadyupacāro 'tra sa iṣṭo yannibandhanaḥ /",
  "SA15pramanvu:193": "sa eva sarvabhāveṣu hetuḥ ki neṣyate tayoḥ // Pramāṇav_1.95 //",
  "SA15pramanvu:194": "upacāro na sarvatra yadi bhinnaviśeṣaṇam /",
  "SA15pramanvu:195": "mukhyamityeva ca kuto 'bhinne bhinnārthateti cet // Pramāṇav_1.96 //",
  "SA15pramanvu:196": "anarthāntarahetutve 'pyaparyāyaḥ sitādiṣu /",
  "SA15pramanvu:197": "saṃkhyādiyoginaḥ śabdāstatrāpyarthāntaraṃ yadi // Pramāṇav_1.97 //",
  "SA15pramanvu:198": "guṇadravyāviśeṣaḥ syād bhinno vyāvṛttibhedataḥ /",
  "SA15pramanvu:199": "syādanarthāntarārthatve 'pyakarmādravyaśabdavat // Pramāṇav_1.98 //",
  "SA15pramanvu:200": "vyatirekīva yaccāpi sūcyate bhāvavācibhiḥ /",
  "SA15pramanvu:201": "saṃkhyāditadvataḥ śabdaistaddharmāntarabhedakam // Pramāṇav_1.99 //",
  "SA15pramanvu:202": "śrutistanmātrajijñāsoranākṣiptākhilāparā /",
  "SA15pramanvu:203": "bhinnaṃ dharmamivācaṣṭe yogo 'ṅgulyā iti kvacit // Pramāṇav_1.100 //",
  "SA15pramanvu:204": "yuktāṅ gulīti sarveṣāmākṣepād dharmivācinī /",
  "SA15pramanvu:205": "khyātaikārthābhidhāne 'pi tathā bihitasaṃsthitiḥ // Pramāṇav_1.101 //",
  "SA15pramanvu:206": "rūpādiśaktibhedānāmanākṣepeṇa vartate /",
  "SA15pramanvu:207": "tatsamānaphalāhetuvyavacchede ghaṭaśrutiḥ // Pramāṇav_1.102 //",
  "SA15pramanvu:208": "ato na rūpaṃ ghaṭa ityekādhikararaṇa śrutiḥ /",
  "SA15pramanvu:209": "bhedo 'yamīdṛśo jātisamudāyābhidhāyinoḥ // Pramāṇav_1.103 //",
  "SA15pramanvu:210": "rūpādayo ghaṭasyeti tatsāmānyopasarjanāḥ /",
  "SA15pramanvu:211": "tacchaktibhedāḥ khyāpyante vācyo 'nyo 'pi diśānayā // Pramāṇav_1.104 //",
  "SA15pramanvu:212": "hetutve ca samastānāmekāṅgavikale 'pi na /",
  "SA15pramanvu:213": "pratyekamapi sāmarthye yugapad bahusambhavaḥ // Pramāṇav_1.105 //",
  "SA15pramanvu:214": "nānekatvasya tulyatvāt prāṇāpānau niyāmakau /",
  "SA15pramanvu:215": "ekatve 'pi bahuvyaktistaddhetornityasannidheḥ // Pramāṇav_1.106 //",
  "SA15pramanvu:216": "nānekaheturiti cennāviśeṣāt kramādapi /",
  "SA15pramanvu:217": "naikaprāṇe 'pyanekārthagrahaṇanniyamastataḥ // Pramāṇav_1.107 //",
  "SA15pramanvu:218": "ekayānekavijñāne buddhyāstu sakṛdeva tat /",
  "SA15pramanvu:219": "avirodhāt krameṇāpi mābhūt tadaviśeṣataḥ // Pramāṇav_1.108 //",
  "SA15pramanvu:220": "bahavaḥ kṣaṇikāḥ prāṇā asvajātīyakālikāḥ /",
  "SA15pramanvu:221": "tādṛśāmeva cittānāṃ kalpyante yadi kāraṇam // Pramāṇav_1.109 //",
  "SA15pramanvu:222": "kramavantaḥ kathaṃ te syuḥ kramavaddhetunā vinā /",
  "SA15pramanvu:223": "pūrvasvajātihetutve na syādādyasya sambhavaḥ // Pramāṇav_1.110 //",
  "SA15pramanvu:224": "taddhetustādṛśo nāsti sati vānekatā dhruvam /",
  "SA15pramanvu:225": "prāṇānāṃ bhinnadeśatvāt sakṛjjanma dhiyāmataḥ // Pramāṇav_1.111 //",
  "SA15pramanvu:226": "yadyekakāliko 'neko 'pyekacaitanyakāraṇam /",
  "SA15pramanvu:227": "ekasyāpi va vaikalye syānmandaśvasitādiṣu // Pramāṇav_1.112 //",
  "SA15pramanvu:228": "atha heturyathābhāvaṃ jñāne 'pi syād viśiṣṭatā /",
  "SA15pramanvu:229": "na hi tat tasya kārya yad yasya bhedānnna bhidyate // Pramāṇav_1.113 //",
  "SA15pramanvu:230": "vijñānaṃ śaktiniyamādekamekasya kāraṇam /",
  "SA15pramanvu:231": "anyārthāsaktiviguṇe jñāne cārthāntarāgrahāt // Pramāṇav_1.114 //",
  "SA15pramanvu:232": "śarīrāt sakṛdutpannā dhīḥ svajātyā niyamyate /",
  "SA15pramanvu:233": "parataścet samarthasya dehasya viratiḥ kutaḥ // Pramāṇav_1.115 //",
  "SA15pramanvu:234": "anāśrayānnivṛtte syāccharīre cetasaḥ sthitiḥ /",
  "SA15pramanvu:235": "kevalasyeti ceccittasantānasthitikāraṇam // Pramāṇav_1.116 //",
  "SA15pramanvu:236": "taddhetuvṛttilābhāya nāṅgatāṃ yadi gacchati /",
  "SA15pramanvu:237": "heturdehāntarotpattau pañcāyatanamaihikam // Pramāṇav_1.117 //",
  "SA15pramanvu:238": "tadaṅgabhāvahetutvaniṣedhe 'nupalambhanam /",
  "SA15pramanvu:239": "aniścayakaraṃ proktaṃ indriyādyapi śeṣavat // Pramāṇav_1.118 //",
  "SA15pramanvu:240": "dṛṣṭā ca saktiḥ pūrveṣāmindriyāṇāṃ svajātiṣu /",
  "SA15pramanvu:241": "vikāradarśanāt siddhamaparāparajanma ca // Pramāṇav_1.119 //",
  "SA15pramanvu:242": "śarīrād yadi tajjanma prasaṅgaḥ pūrvavad bhavet /",
  "SA15pramanvu:243": "cittāccet tata evāstu janma dehāntarasya ca // Pramāṇav_1.120 //",
  "SA15pramanvu:244": "tasmānna hetuvaikalyāt sarveṣāmantyacetasām /",
  "SA15pramanvu:245": "asandhirīdṛśaṃ tena śeṣavat sādhanaṃ matam // Pramāṇav_1.121 //",
  "SA15pramanvu:246": "abhyāsena viśeṣe 'pi laṅghanodakatāpavat /",
  "SA15pramanvu:247": "svabhāvātikramo mā bhūditi ced āhitaḥ sa cet // Pramāṇav_1.122 //",
  "SA15pramanvu:248": "punaryatnamapekṣeta yadi syāccāsthitāśrayaḥ /",
  "SA15pramanvu:249": "viśeṣo naiva vardheta svabhāvaśca na tādṛśaḥ // Pramāṇav_1.123 //",
  "SA15pramanvu:250": "tatropayuktaśaktīnāṃ viśeṣānuttarān prati /",
  "SA15pramanvu:251": "sādhanānāmasāmārthyānnityaṃ cānāśrayasthiteḥ // Pramāṇav_1.124 //",
  "SA15pramanvu:252": "viśeṣasyāsvabhāvatvād vṛddhāvapyāhito yadā /",
  "SA15pramanvu:253": "nāpekṣeta punaryatnaṃ yatno 'nyaḥ syād viśeṣakṛt // Pramāṇav_1.125 //",
  "SA15pramanvu:254": "kāṣṭhapāradahemāderagnyāderiva cettasaḥ /",
  "SA15pramanvu:255": "abhyāsajāḥ pravarttante svarasena kṛpādayaḥ // Pramāṇav_1.126 //",
  "SA15pramanvu:256": "tasmāt sa teṣāmutpannaḥ svabhāvo jāyate guṇaḥ /",
  "SA15pramanvu:257": "taduttarottaro yatno viśeṣasya vidhāyakaḥ // Pramāṇav_1.127 //",
  "SA15pramanvu:258": "yasmācca tulyajātīyapūrvabījapravṛddhayaḥ /",
  "SA15pramanvu:259": "kṛpādibuddhayastāsāṃ satyabhyāse kutaḥ sthitiḥ // Pramāṇav_1.128 //",
  "SA15pramanvu:260": "na caivaṃ laṅghanādeva laṅghanaṃ balayatnayoḥ /",
  "SA15pramanvu:261": "taddhetvoḥ sthitaśaktitvāllaṅ ghanasya sthitātmatā // Pramāṇav_1.129 //",
  "SA15pramanvu:262": "tasyādau dehavaiguṇyāt paścādvadavilaṅghanam /",
  "SA15pramanvu:263": "śanairyatnena vaiguṇye niraste svabale sthitiḥ // Pramāṇav_1.130 //",
  "SA15pramanvu:264": "kṛpā svabījaprabhavā svabījaprabhavairna cet /",
  "SA15pramanvu:265": "vipakṣairbādhyate citte prayātyatyantasātmatām // Pramāṇav_1.131 //",
  "SA15pramanvu:266": "tathā hi mūlamabhyāsaḥ pūrvaḥ pūrvaḥ parasya tu /",
  "SA15pramanvu:267": "kṛpāvairāgyabodhādeścittadharmasya pāṭave // Pramāṇav_1.132 //",
  "SA15pramanvu:268": "kṛpātmakatvamabhyāsād ghṛṇāvairāgyarāgavṛt /",
  "SA15pramanvu:269": "niṣpannaḥ karuṇotkarṣaḥ paraduḥkhākṣameritaḥ // Pramāṇav_1.133 //",
  "SA15pramanvu:270": "dayāvān duḥkhahānārthamupāyeṣvabhiyujyate /",
  "SA15pramanvu:271": "parokṣopeyataddhetostadākhyānaṃ hi duṣkaram // Pramāṇav_1.134 //",
  "SA15pramanvu:272": "yuktyāgamābhyāṃ vimṛśan duḥkhahetu parīkṣate /",
  "SA15pramanvu:273": "tasyānityādirūpaṃ ca duḥkhasyaiva viśeṣaṇaiḥ // Pramāṇav_1.135 //",
  "SA15pramanvu:274": "yatastathā sthite hetau nivṛttirne ti paśyati /",
  "SA15pramanvu:275": "phalasya hetorhānārtha tadvipakṣaṃ parīkṣate // Pramāṇav_1.136 //",
  "SA15pramanvu:276": "sādhyate tadvipakṣo 'po heto rūpāvabodhataḥ /",
  "SA15pramanvu:277": "ātmātmīyagrahakṛtaḥ snehaḥ saṃskāragocaraḥ // Pramāṇav_1.137 //",
  "SA15pramanvu:278": "heturvirodhi nairātmdarśanaṃ tasya bādhakam /",
  "SA15pramanvu:279": "bahuśo bahudhopāyaṃ kālena bahunāsya ca // Pramāṇav_1.138 //",
  "SA15pramanvu:280": "gacchantyabhyasyatastatra guṇadoṣāḥ prakāśatām /",
  "SA15pramanvu:281": "buddheśca pāṭavāddhetorvāsanātaḥ prahīyate // Pramāṇav_1.139 //",
  "SA15pramanvu:282": "parārthavṛttaiḥ khaḍgāderviśeṣo 'yaṃ mahāmuneḥ /",
  "SA15pramanvu:283": "upāyābhyāsa evāyaṃ tādarthyācchāsanaṃ matam // Pramāṇav_1.140 //",
  "SA15pramanvu:284": "niṣpatteḥ prathamaṃ bhāvāddheturuktamidaṃ dvayam /",
  "SA15pramanvu:285": "hetoḥ prahāṇaṃ triguṇaṃ sugatatvamaniḥśrayāt // Pramāṇav_1.149 //",
  "SA15pramanvu:286": "duḥkhasya śastaṃ nairātmyadṛṣṭeśca yuktito 'pi vā /",
  "SA15pramanvu:287": "punarāvṛttirityuktau janmadoṣasamudbhavau // Pramāṇav_1.142 //",
  "SA15pramanvu:288": "ātmadarśanabījasya hānādapunarāgamaḥ /",
  "SA15pramanvu:289": "tad bhūtabhinnātmatayā śeṣamakleśanirjvaram // Pramāṇav_1.143 //",
  "SA15pramanvu:290": "kāyavāgbuddhivaiguṇyaṃ mārgoktyapaṭutāpi vā /",
  "SA15pramanvu:291": "aśeṣahānamabhyāsād uktyāderdoṣasaṃkṣayaḥ // Pramāṇav_1.144 //",
  "SA15pramanvu:292": "netyeke vyatireko 'sya sandigdho vyabhicāryataḥ /",
  "SA15pramanvu:293": "akṣayitvaṃ ca doṣāṇāṃ nityatvādanupāyataḥ // Pramāṇav_1.145 //",
  "SA15pramanvu:294": "upāyasyāparijñānādapi vā parikalpayet /",
  "SA15pramanvu:295": "hetumattvād viruddhasya hetorabhyāsataḥ kṣayāt // Pramāṇav_1.146 //",
  "SA15pramanvu:296": "hetusvabhāvajñānena tajjñānamapi sādhyate /",
  "SA15pramanvu:297": "tāyaḥ svadṛṣṭamārgoktiḥ vaiphalyād vakti nānṛtam // Pramāṇav_1.147 //",
  "SA15pramanvu:298": "dayālutvāt parārthañca sarvārambhābhiyogataḥ /",
  "SA15pramanvu:299": "tasmāt pramāṇam tāyo vā catuḥsatyaprakāśanam // Pramāṇav_1.148 //",
  "SA15pramanvu:300": "duḥkhaṃ saṃsāriṇaḥ skandhāḥ rāgādeḥ pāṭavekṣaṇāt /",
  "SA15pramanvu:301": "abhyāsānna yadṛcchāto 'hetorjanmavirodhataḥ // Pramāṇav_1.149 //",
  "SA15pramanvu:302": "vyabhicārānna vātādidhirmaḥ prakṛtisaṅkarāt /",
  "SA15pramanvu:303": "adoṣaścettadanyo 'pi dharmaḥ kiṃ tasya nekṣyate // Pramāṇav_1.150 //",
  "SA15pramanvu:304": "na sarvadharmaḥ sarveṣāṃ samarāgaprasaṅgatā /",
  "SA15pramanvu:305": "rūpādivadadoṣaścet tulyaṃ tatrāpi codanam // Pramāṇav_1.151 //",
  "SA15pramanvu:306": "ādhipatyaṃ viśiṣṭānāṃ yadi tatra na karmaṇām /",
  "SA15pramanvu:307": "viśeṣe 'pi ca doṣāṇāmaviśeṣād asiddhatā // Pramāṇav_1.152 //",
  "SA15pramanvu:308": "na vikārād vikāreṇa sarveṣām na ca sarvajāḥ /",
  "SA15pramanvu:309": "kāraṇe vardhamāne ca kāryahānirna yujyate // Pramāṇav_1.153 //",
  "SA15pramanvu:310": "tāpādiṣviva rāgādervikāro 'poi sukhādijaḥ /",
  "SA15pramanvu:311": "vaiṣamyajena duḥkhena rāgasyānudbhavo yadi // Pramāṇav_1.154 //",
  "SA15pramanvu:312": "vācyaṃ kenodbhavaḥ sāmyānmadavṛddhiḥ smarastataḥ /",
  "SA15pramanvu:313": "rāgī viṣamadoṣo 'pi dṛṣṭaḥ sāmye 'pi nāparaḥ // Pramāṇav_1.155 //",
  "SA15pramanvu:314": "kṣayādasṛksru to 'pyanye naikastrīniyato madaḥ /",
  "SA15pramanvu:315": "tenaikasyāṃ na tīvraḥ syād aṅga rūpādyapīti cet // Pramāṇav_1.156 //",
  "SA15pramanvu:316": "na sarveṣāmanekāntānna cāpyaniyato bhavet /",
  "SA15pramanvu:317": "aguṇagrāhiṇo 'pi syāt aṅgaṃ so 'pi guṇagrahaḥ // Pramāṇav_1.157 //",
  "SA15pramanvu:318": "yadi sarvo guṇagrāhī syād hetoraviśeṣataḥ /",
  "SA15pramanvu:319": "yadavastho mato rāgī na dveṣī syācca tādṛśaḥ // Pramāṇav_1.158 //",
  "SA15pramanvu:320": "tayorasamarūpatvānniyamaścātra nekṣyate /",
  "SA15pramanvu:321": "sajātivāsanābhedapratibaddhapravṛttayaḥ // Pramāṇav_1.159 //",
  "SA15pramanvu:322": "yasya rāgādayastasya naite doṣāḥ prasaṅginaḥ /",
  "SA15pramanvu:323": "etena bhūtadharmatvaṃ niṣiddham niḥśrayasya ca // Pramāṇav_1.160 //",
  "SA15pramanvu:324": "niṣedhānna pṛthivyādiniḥśritā dhavalādayaḥ /",
  "SA15pramanvu:325": "tadupādāyaśabdaśca hetvarthaḥ svāśrayeṇa ca // Pramāṇav_1.161 //",
  "SA15pramanvu:326": "avinirbhāgavartitvād rūpāderāśrayo 'pi vā /",
  "SA15pramanvu:327": "madādiśakteriva ced vinirbhāgaḥ na vastunaḥ // Pramāṇav_1.162 //",
  "SA15pramanvu:328": "śaktirarthāntaraṃ vastu naśyennāśritāmāśraye /",
  "SA15pramanvu:329": "tiṣṭhatyavikale yāti tattulyaṃ cenna bhedataḥ // Pramāṇav_1.163 //",
  "SA15pramanvu:330": "bhūtacetanayoḥ bhinnapratibhāsāvabodhataḥ /",
  "SA15pramanvu:331": "āvikārañca kāyasya tulyarūpaṃ bhavenmanaḥ // Pramāṇav_1.164 //",
  "SA15pramanvu:332": "rūpādivat vikalpasya kaivārthaparatantratā /",
  "SA15pramanvu:333": "anapekṣya yadā kāyaṃ vāsanābodhakāraṇam // Pramāṇav_1.165 //",
  "SA15pramanvu:334": "jñānaṃ syāt kasyacit kiñcit kutaścit tena kiñcina /",
  "SA15pramanvu:335": "avijñānasya vijñānānupādānācca sidhyati // Pramāṇav_1.166 //",
  "SA15pramanvu:336": "vijñānaśaktisambandhādiṣṭaṃ cet sarvavastunaḥ /",
  "SA15pramanvu:337": "etat sāṃkhyapaśoḥ ko 'nyaḥ salajjo vaktumīhate 167 //",
  "SA15pramanvu:338": "adṛṣṭapūrvamastīti tṛṇāgre kariṇāṃ śatam /",
  "SA15pramanvu:339": "yad rūpaṃ dṛśyatāṃ yātaṃ tad rūpaṃ prāṅ na dṛśyate // Pramāṇav_1.168 //",
  "SA15pramanvu:340": "śatadhā viprakīrṇe 'pi hetau tad vidyate katham /",
  "SA15pramanvu:341": "rāgādyaniyamo 'pūrvaprādurbhāve prasajyate // Pramāṇav_1.169 //",
  "SA15pramanvu:342": "bhūtātmatānatikrāntaḥ sarvo rāgādimān yadi /",
  "SA15pramanvu:343": "sarvaḥ samānarāgaḥ syād bhūtātiśayato na cet // Pramāṇav_1.170 //",
  "SA15pramanvu:344": "bhūtānāṃ prāṇatābhede 'pyayaṃ bhedo yadāśrayaḥ /",
  "SA15pramanvu:345": "tannirhrāsātiśayavat tadbhāvāt tāni hāpayet // Pramāṇav_1.171 //",
  "SA15pramanvu:346": "na ced bhede 'pi rāgādihetutulyātmatākṣayaḥ /",
  "SA15pramanvu:347": "sarvatra rāgaḥ sadṛśaḥ syāddhetossadṛśātmanaḥ // Pramāṇav_1.172 //",
  "SA15pramanvu:348": "na hi gopratyayasyāsti samānātmabhuvaḥ kvacit /",
  "SA15pramanvu:349": "tāratabhyaṃ pṛthivyādau prāṇitāderihāpi vā // Pramāṇav_1.173 //",
  "SA15pramanvu:350": "auṣṇyasya tāratamye 'pi nānuṣṇo 'gniḥ kadācana /",
  "SA15pramanvu:351": "tathehāpīti cennāgnerauṣṇyād bhedaniṣedhataḥ // Pramāṇav_1.174 //",
  "SA15pramanvu:352": "tāratamyānubhavino yasyānyasya sato guṇāḥ /",
  "SA15pramanvu:353": "te kvacit pratihanyante tadbhede dhavalādivat // Pramāṇav_1.175 //",
  "SA15pramanvu:354": "rūpādivanna niyamasteṣāṃ bhūtāvibhāgataḥ /",
  "SA15pramanvu:355": "tat tulyaṃ cenna rāgādeḥ sahotpattiprasaṅgataḥ // Pramāṇav_1.176 //",
  "SA15pramanvu:356": "vikalpyaviṣayatvācca viṣayā na niyāmakāḥ /",
  "SA15pramanvu:357": "sabhāgahetuvirahād rāgāderniyamo na vā // Pramāṇav_1.177 //",
  "SA15pramanvu:358": "sarvadā sarvabuddhīnāṃ janma vā hetusannidheḥ /",
  "SA15pramanvu:359": "kadācidupalambhāt tadadhru vaṃ doṣaniḥśrayāt // Pramāṇav_1.178 //",
  "SA15pramanvu:360": "duḥkhaṃ hetuvaśatvācca na cātmā nāpyadhiṣṭhitam /",
  "SA15pramanvu:361": "nākāraṇamadhiṣṭhātā nityaṃ vā kāraṇaṃ katham // Pramāṇav_1.179 //",
  "SA15pramanvu:362": "tasmādanekamekasmādū bhinnakālaṃ na jāyate /",
  "SA15pramanvu:363": "kāryānutpādato 'nyeṣu saṅgateṣvapi hetuṣu // Pramāṇav_1.180 //",
  "SA15pramanvu:364": "hetvantarānumānaṃ syānnaitan nityeṣu vidyate /",
  "SA15pramanvu:365": "kādācitkatayā siddhā duḥkhasyāsya sahetutā // Pramāṇav_1.181 //",
  "SA15pramanvu:366": "nityaṃ sattvamasattvaṃ vā hetorbāhyānapekṣaṇāt /",
  "SA15pramanvu:367": "taikṣṇyādīnāṃ yathā nāsti kāraṇaṃ kaṇṭakādiṣu // Pramāṇav_1.182 //",
  "SA15pramanvu:368": "tathā kāraṇametat syād iti kecit pracakṣate /",
  "SA15pramanvu:369": "satyeva yasmin yajjanma vikāre vāpi vikriyā // Pramāṇav_1.183 //",
  "SA15pramanvu:370": "tat tasya kāraṇaṃ prāhustat teṣāmapi vidyate /",
  "SA15pramanvu:371": "sparśasya rūpahetutvād darśane 'sti nimittatā // Pramāṇav_1.184 //",
  "SA15pramanvu:372": "nityānāṃ pratiṣedhena neśvarādeśca sambhavaḥ /",
  "SA15pramanvu:373": "asāmarthyādato heturbhavavāñchāparigrahaḥ // Pramāṇav_1.185 //",
  "SA15pramanvu:374": "yasmād deśaviśeṣasya tatprāptyāśākṛto nṛṇām /",
  "SA15pramanvu:375": "sā bhavecchāptyanāptīcchoḥ pravṛttiḥ sukhaduḥkhayoḥ // Pramāṇav_1.186 //",
  "SA15pramanvu:376": "yato 'pi prāṇinaḥ kāmavibhavecche ca ta mate /",
  "SA15pramanvu:377": "sarvatra cātmasnehasya hetutvāt sampravartate // Pramāṇav_1.187 //",
  "SA15pramanvu:378": "asukhe sukhasaṃjñasya tasmāt tṛṣṇā bhavāśrayaḥ /",
  "SA15pramanvu:379": "viraktajanmādṛṣṭerityācāryāḥ sampracakṣate // Pramāṇav_1.188 //",
  "SA15pramanvu:380": "adeharāgādṛṣṭeśca dehād rāgasamudbhavaḥ /",
  "SA15pramanvu:381": "nimittopagamādiṣṭamupādānaṃ tu vāryate // Pramāṇav_1.189 //",
  "SA15pramanvu:382": "imāṃ tu yuktimanvicchan vādhate svamataṃ svayam /",
  "SA15pramanvu:383": "janmanā sahabhāvaścet jātānāṃ rāgadarśanāt // Pramāṇav_1.190 //",
  "SA15pramanvu:384": "sabhāgajāteḥ prāk siddhiḥ kāraṇatve 'pi noditam /",
  "SA15pramanvu:385": "ajñānam uktā tṛṣṇaiva santānapreraṇād bhave // Pramāṇav_1.191 //",
  "SA15pramanvu:386": "ānantaryācca karmāpi sati tasminnasambhavāt /",
  "SA15pramanvu:387": "tadanātyantikaṃ hetoḥ pratibandhādisambhavāt // Pramāṇav_1.192 //",
  "SA15pramanvu:388": "saṃsāritvādanirmokṣo neṣṭatvādaprasiddhitaḥ /",
  "SA15pramanvu:389": "yāvaccātmani na premṇo hāniḥ sa paritasyati // Pramāṇav_1.193 //",
  "SA15pramanvu:390": "tāvad duḥkhitamāropya na ca svastho 'vatiṣṭhate /",
  "SA15pramanvu:391": "mithyādhyāropahānārtha yatno 'satyapi moktari // Pramāṇav_1.194 //",
  "SA15pramanvu:392": "avasthā vītārāgāṇāṃ dayayā karmaṇāpi vā /",
  "SA15pramanvu:393": "ākṣipte 'vinivṛttīṣṭeḥ sahakārikṣayādalam // Pramāṇav_1.195 //",
  "SA15pramanvu:394": "nākṣeptumaparaṃ karma bhavatṛṣṇāvilaṅghinām /",
  "SA15pramanvu:395": "duḥkhajñāne 'viruddhasya pūrvasaṃskāravāhinī // Pramāṇav_1.196 //",
  "SA15pramanvu:396": "vastudharmo dayotpattirna sā satvānurodhinī /",
  "SA15pramanvu:397": "ātmāntarasamāropad rāgo dharme 'tadātmake // Pramāṇav_1.197 //",
  "SA15pramanvu:398": "duḥkhasantānasaṃsparśamātreṇaivaṃ dayodayaḥ /",
  "SA15pramanvu:399": "mohaśca mūlaṃ doṣāṇāṃ sa ca sattvagraho vinā // Pramāṇav_1.198 //",
  "SA15pramanvu:400": "tanādyahetau na dveṣo na doṣo 'taḥ kṛpā matā /",
  "SA15pramanvu:401": "nāmuktiḥ pūrvasaṃskārakṣaye 'nyāpratisandhitaḥ // Pramāṇav_1.199 //",
  "SA15pramanvu:402": "akṣīṇaśaktiḥ saṃskāro yeṣāṃ tiṣṭhanti te 'naghāḥ /",
  "SA15pramanvu:403": "mandatvāt karuṇāyāśca na yatnaḥ sthāpane mahān // Pramāṇav_1.200 //",
  "SA15pramanvu:404": "tiṣṭhantyeva parādhīnā yeṣāṃ tu mahatī kṛpā /",
  "SA15pramanvu:405": "satkāyadṛṣṭervigamādādya evābhavo bhavet // Pramāṇav_1.201 //",
  "SA15pramanvu:406": "mārge cet sahajāhānerna hānau vā bhavaḥ kutaḥ /",
  "SA15pramanvu:407": "sukhī bhaveyaṃ duḥkhī vā mā bhūvamiti tṛṣyataḥ // Pramāṇav_1.202 //",
  "SA15pramanvu:408": "yaivāhamiti dhīḥ saiva sahajaṃ sattvadarśanam /",
  "SA15pramanvu:409": "na hyapaśyannahamiti kaścidātmani snihyati // Pramāṇav_1.203 //",
  "SA15pramanvu:410": "na cātmani vinā premṇā sukhakāmo 'bhidhāvati /",
  "SA15pramanvu:411": "duḥkhasyotpādahetutvaṃ bandho nityasya tat kutaḥ // Pramāṇav_1.204 //",
  "SA15pramanvu:412": "aduḥkhotpādahetutvaṃ mokṣo nityasya tat kutaḥ /",
  "SA15pramanvu:413": "anityatvena yo 'vācyaḥ sa heturna hi kasyacit // Pramāṇav_1.205 //",
  "SA15pramanvu:414": "bandhamokṣāvapyavācye na yujyete kathañcana /",
  "SA15pramanvu:415": "nityaṃ tamāhurvidvāṃso yaḥ svabhāvo na naśyati // Pramāṇav_1.206 //",
  "SA15pramanvu:416": "tyaktvemāṃ hrepaṇīṃ dṛṣṭamato 'nityaḥ sa ucyatām /",
  "SA15pramanvu:417": "ukto mārgaḥ tadabhyāsādāśrayaḥ parivartate // Pramāṇav_1.207 //",
  "SA15pramanvu:418": "sātmye 'pi doṣabhāvaścenmārgavat nāvibhutvataḥ /",
  "SA15pramanvu:419": "viṣayagrahaṇaṃ dharmo vijñānasya yathāsti saḥ // Pramāṇav_1.208 //",
  "SA15pramanvu:420": "gṛhyate so 'sya janako vidyamānātmaneti ca /",
  "SA15pramanvu:421": "eṣā prakṛtirasyāstannimittāntarataḥ skhalat // Pramāṇav_1.209 //",
  "SA15pramanvu:422": "vyāvṛttau pratyayāpekṣamadṛḍhaṃ sarpabuddhivat /",
  "SA15pramanvu:423": "prabhāsvaramidaṃ cittaṃ prakṛtyāgantavo malāḥ // Pramāṇav_1.210 //",
  "SA15pramanvu:424": "tatprāgapyasamarthānāṃ paścācchaktiḥ kva tanmaye /",
  "SA15pramanvu:425": "nālaṃ praroḍhumatyantaṃ syandinyāmagnivad bhuvi // Pramāṇav_1.211 //",
  "SA15pramanvu:426": "bādhakotpattisāmarthyagarbhe śakto 'pi vastuni /",
  "SA15pramanvu:427": "nirupadravabhūtārthasvabhāvasya viparyayaiḥ // Pramāṇav_1.212 //",
  "SA15pramanvu:428": "na bādhā yatnavattve 'pi buddhestatpakṣapātataḥ /",
  "SA15pramanvu:429": "ātmagrahaikayonitvāt kāryakāraṇabhāvataḥ // Pramāṇav_1.213 //",
  "SA15pramanvu:430": "rāgapratighayirbādhā bhede 'pi na parasparam /",
  "SA15pramanvu:431": "mohāvirodhānmaitryādernātyantaṃ doṣanigrahaḥ // Pramāṇav_1.214 //",
  "SA15pramanvu:432": "tanmūlāśca malāḥ sarve sa ca satkāyadarśanam /",
  "SA15pramanvu:433": "vidyāyāḥ pratipakṣatvāccaittatvenopalabdhitaḥ // Pramāṇav_1.215 //",
  "SA15pramanvu:434": "mithyopalabdhirajñānaṃ yukteścānyadayuktimat /",
  "SA15pramanvu:435": "vyākhyeyo 'tra virodho yaḥ tadvirodhācca tanmayaiḥ // Pramāṇav_1.216 //",
  "SA15pramanvu:436": "virodhaḥ śūnyatādṛṣṭeḥ satvadoṣaiḥ prasidhyati /",
  "SA15pramanvu:437": "nākṣayaḥ prāṇidharmatvād rūpādivadasiddhitaḥ // Pramāṇav_1.217 //",
  "SA15pramanvu:438": "sambandhe pratipakṣasya tyāgasyādarśanādapi /",
  "SA15pramanvu:439": "na kāṭhinyavadutpattiḥ punardoṣavirodhinaḥ /",
  "SA15pramanvu:440": "sātmatvenānapāyatvāt anekāntācca bhasmavat // Pramāṇav_1.218 //",
  "SA15pramanvu:441": "yaḥ paśyatyātmānaṃ tatrāsyāhamiti śāśvataḥ snehaḥ /",
  "SA15pramanvu:442": "snehāt sukheṣu tṛṣyati tṛṣṇā doṣāṃstiraskurute // Pramāṇav_1.219 //",
  "SA15pramanvu:443": "guṇadarśī paritṛṣyan mameti tatsādhanānyupādatte /",
  "SA15pramanvu:444": "tenātmābhiniveśo yāvat tāvat sa saṃsāre // Pramāṇav_1.220 //",
  "SA15pramanvu:445": "ātmani sati parasaṃjñā svaparavibhāgāt parigrahadveṣau /",
  "SA15pramanvu:446": "anayoḥ sampratibaddhāḥ sarve doṣāḥ prajāyante // Pramāṇav_1.221 //",
  "SA15pramanvu:447": "niyamenātmani snihyaṃstadīye na virajyate // Pramāṇav_1.222 //",
  "SA15pramanvu:448": "na cāstyātmani nirdoṣe snehāpagamakāraṇam /",
  "SA15pramanvu:449": "snehaḥ sadoṣa iti cet tataḥ kiṃ tasya varjanam // Pramāṇav_1.223 //",
  "SA15pramanvu:450": "adūṣite 'sya viṣaye na śakyaṃ tasya vajanam /",
  "SA15pramanvu:451": "prahāṇiticchadveṣāderguṇadoṣānubandhinaḥ // Pramāṇav_1.224 //",
  "SA15pramanvu:452": "tayoradṛṣṭirviṣaye na tu bāhyeṣu yaḥ kramaḥ /",
  "SA15pramanvu:453": "na hi snehaguṇāt snehaḥ kintvarthaguṇadarśanāt // Pramāṇav_1.225 //",
  "SA15pramanvu:454": "kāraṇe 'vikale tasmin kārya kena nirvāryate /",
  "SA15pramanvu:455": "kā vā sadoṣatā dṛṣṭā snehe duḥkhasamāśrayaḥ // Pramāṇav_1.226 //",
  "SA15pramanvu:456": "tathāpi na virāgo 'tra svatvadṛṣṭeryathātmani /",
  "SA15pramanvu:457": "na tairvinā duḥkhaheturātmā cet te 'pi tādṛśāḥ // Pramāṇav_1.227 //",
  "SA15pramanvu:458": "nirdoṣaṃ dvayamapyevaṃ vairāgyānna dvayostataḥ /",
  "SA15pramanvu:459": "duḥkhabhāvanayā syāccedahidaṣṭāṅgahānivat // Pramāṇav_1.228 //",
  "SA15pramanvu:460": "ātmīyabuddhīhānyātra tyāgo na tu viparyaye /",
  "SA15pramanvu:461": "upabhogāśrayatvena gṛhīteṣvandriyādiṣu // Pramāṇav_1.229 //",
  "SA15pramanvu:462": "svatvadhīḥ kena vāryeta vairāgyaṃ tatra tat kutaḥ /",
  "SA15pramanvu:463": "pratyakṣameva sarvasya keśādiṣu kalevarāt // Pramāṇav_1.230 //",
  "SA15pramanvu:464": "cyuteṣu saghṛṇā buddhirjāyate 'nyeṣu saspṛhā /",
  "SA15pramanvu:465": "samavāyādisambandhajanitā tatra hi svadhīḥ // Pramāṇav_1.231 //",
  "SA15pramanvu:466": "sa tathaiveti sā doṣadṛṣṭāvapi na hīyate /",
  "SA15pramanvu:467": "samavāyādyabhāve 'pi sarvatrāstyupakāritā // Pramāṇav_1.232 //",
  "SA15pramanvu:468": "duḥkhopakārānna bhavedaṃgulyāmiva cet svadhīḥ /",
  "SA15pramanvu:469": "na h yekāntena tad duḥkhaṃ bhūyasā saviṣānnavat // Pramāṇav_1.233 //",
  "SA15pramanvu:470": "viśiṣṭasukhasaṅgāt syāt tadvirudve virāgitā /",
  "SA15pramanvu:471": "kiñcit parityajet saukhyaṃ viśiṣṭasukhatṛṣṇayā // Pramāṇav_1.234 //",
  "SA15pramanvu:472": "nairātmye tu yathālābhamātmasnehāt pravartate /",
  "SA15pramanvu:473": "alābhe mattakāsinyā dṛṣṭā tiryakṣu kāmitā // Pramāṇav_1.235 //",
  "SA15pramanvu:474": "yasyātmā vallabhastasya sa nāśaṃ kathamicchiti /",
  "SA15pramanvu:475": "nivṛttasarvānubhavavyavahāraguṇāśrayam // Pramāṇav_1.236 //",
  "SA15pramanvu:476": "icchet prema katham premṇaḥ prakṛtirna hi tādṛśī /",
  "SA15pramanvu:477": "sarvathātmagrahaḥ snehamātmani draḍhayatyalam // Pramāṇav_1.237 //",
  "SA15pramanvu:478": "ātmīyasnehabījaṃ tu tadavasthaṃ vyavasthitam /",
  "SA15pramanvu:479": "yatne 'pyātmīyavairāgyaṃ guṇaleśasamāśrayāt // Pramāṇav_1.238 //",
  "SA15pramanvu:480": "vṛttimān pratibadhnāti taddoṣān saṃvṛṇoti ca /",
  "SA15pramanvu:481": "ātmanyapi virāgaścedidānīṃ yo virajyate // Pramāṇav_1.239 //",
  "SA15pramanvu:482": "tyajatyasau yathātmānaṃ vyarthāto duḥkhabhāvanā /",
  "SA15pramanvu:483": "duḥkhabhāvanayāpyeṣa duḥkhameva vibhāvayet // Pramāṇav_1.240 //",
  "SA15pramanvu:484": "pratyakṣaṃ pūrvamapi tat tathāpi na virāgavān /",
  "SA15pramanvu:485": "yadyapyekatra doṣeṇa tatkṣaṇaṃ calitā matiḥ // Pramāṇav_1.241 //",
  "SA15pramanvu:486": "virakto naiva tatrāpi kāmīva vanitāntare /",
  "SA15pramanvu:487": "tyājyopādeyabhede hi saktiryaivaikabhāvinī // Pramāṇav_1.242 //",
  "SA15pramanvu:488": "sā bījaṃ sarvasaktīnāṃ paryāyeṇa samudbhave /",
  "SA15pramanvu:489": "nirdoṣaviṣayaḥ sneho nirdoṣaḥ sādhanāni ca // Pramāṇav_1.243 //",
  "SA15pramanvu:490": "etāvadeva ca jagat kvedānīṃ sa virajyate /",
  "SA15pramanvu:491": "sadoṣatāpi cet tasya tatrātmanyapi sā samā // Pramāṇav_1.244 //",
  "SA15pramanvu:492": "tatrāviraktastaddoṣe kvedānīṃ sa virajyate /",
  "SA15pramanvu:493": "guṇadarśanasambhūtaṃ snehaṃ bādhitadoṣadṛk // Pramāṇav_1.245 //",
  "SA15pramanvu:494": "sa cendriyādau na tvevaṃ bālāderapi sambhavāt /",
  "SA15pramanvu:495": "doṣavatyapi sadbhāvāt abhāvād guṇavatyapi // Pramāṇav_1.246 //",
  "SA15pramanvu:496": "anyatrātmīyatāyāṃ vāpyatītādau vihānitaḥ /",
  "SA15pramanvu:497": "tata eva ca nātmīyabuddherapi guṇekṣaṇam // Pramāṇav_1.247 //",
  "SA15pramanvu:498": "kāraṇam hīyate sāpi tasmānnāguṇadarśanāt /",
  "SA15pramanvu:499": "api cāsadguṇāropaḥ snehāt tatra hi dṛśyate // Pramāṇav_1.248 //",
  "SA15pramanvu:500": "tasmāt tatkāraṇābādhī bidhistaṃ bādhate katham /",
  "SA15pramanvu:501": "parāparaprārthanāto vināśotpādabuddhitaḥ // Pramāṇav_1.249 //",
  "SA15pramanvu:502": "indriyādau pṛthagbhūtamātmānaṃ vetyayaṃ janaḥ /",
  "SA15pramanvu:503": "tasmānnaikatvadṛṣṭyāpi snehaḥ snihyan sa ātmani // Pramāṇav_1.250 //",
  "SA15pramanvu:504": "upalambhāntaraṅ geṣu prakṛtyaivānurajyate /",
  "SA15pramanvu:505": "pratyutpannāt tu yo duḥkhānnirvedo dveṣa īdṛśaḥ // Pramāṇav_1.251 //",
  "SA15pramanvu:506": "na vairāgyam tadāpyasya sneho 'vasthāntareṣaṇāt /",
  "SA15pramanvu:507": "dveṣasya duḥkhayonitvāt sa tāvanmātrasaṃsthitiḥ // Pramāṇav_1.252 //",
  "SA15pramanvu:508": "tasmin nivṛtte prakṛtiṃ svāmeva bhajate punaḥ /",
  "SA15pramanvu:509": "audāsīnyaṃ tu sarvatra tyāgopādānahānitaḥ // Pramāṇav_1.253 //",
  "SA15pramanvu:510": "vāsīcandanakalpānāṃ vairāgyaṃ nāma kathyate /",
  "SA15pramanvu:511": "saṃskāraduḥkhatāṃ matvā kathitā duḥkhabhāvanā // Pramāṇav_1.254 //",
  "SA15pramanvu:512": "sā ca naḥ pratyayotpattiḥ sā nairātmyadṛgāśrayaḥ /",
  "SA15pramanvu:513": "muktistu śūnyatādṛṣṭestadarthāḥ śeṣabhāvanāḥ // Pramāṇav_1.255 //",
  "SA15pramanvu:514": "anityāt prāha tenaiva duḥkhaṃ duḥkhānnirātmatām /",
  "SA15pramanvu:515": "aviraktaśca tṛṣṇāvān sarvārambhasamāśritaḥ // Pramāṇav_1.256 //",
  "SA15pramanvu:516": "so 'muktaḥ kleśakarmabhyāṃ saṃsārī nāma tādṛśaḥ /",
  "SA15pramanvu:517": "ātmīyameva yo necched bhoktāpyasya na vidyate // Pramāṇav_1.257 //",
  "SA15pramanvu:518": "ātmāpi na tadā tasya kriyābhogau hi lakṣaṇam /",
  "SA15pramanvu:519": "tasmādanādisantānatulyajātīyabījikām // Pramāṇav_1.258 //",
  "SA15pramanvu:520": "utkhātamūlāṃ kuruta sattvadṛṣṭiṃ mumukṣavaḥ /",
  "SA15pramanvu:521": "āgamasya tathābhāvanibandhanamapaśyatām // Pramāṇav_1.259 //",
  "SA15pramanvu:522": "muktimāgamamātreṇa vadanna paritoṣakṛt /",
  "SA15pramanvu:523": "nālaṃ vījādisaṃsiddho vidhiḥ puṃsāmajanmane // Pramāṇav_1.260 //",
  "SA15pramanvu:524": "tailābhyaṅgāgnidāhāderapi muktiprasaṅgataḥ /",
  "SA15pramanvu:525": "prāg gurorlāghavāt paścānna pāpaharaṇaṃ kṛtam // Pramāṇav_1.261 //",
  "SA15pramanvu:526": "mā bhūd gauravamevāsya na pāpaṃ gurvamūrttitaḥ /",
  "SA15pramanvu:527": "mithyājñānatadudbhūtatarṣasañcetanāvaśāt // Pramāṇav_1.262 //",
  "SA15pramanvu:528": "hīnasthānagatirjanma tatastacchinna jāyate /",
  "SA15pramanvu:529": "tayoreva hi sāmarthya jātau tanmātrabhāvataḥ // Pramāṇav_1.263 //",
  "SA15pramanvu:530": "te cetane svayaṃ karmetyakhaṇḍaṃ janmakāraṇaṃ /",
  "SA15pramanvu:531": "gatipratītyoḥ karaṇānyāśrayāstānyadṛṣṭataḥ // Pramāṇav_1.264 //",
  "SA15pramanvu:532": "adṛṣṭanāśādagatiḥ tatsaṃskāro na cetanā /",
  "SA15pramanvu:533": "sāmarthya karaṇotpatterbhāvābhāvānuvṛttitaḥ // Pramāṇav_1.265 //",
  "SA15pramanvu:534": "dṛṣṭaṃ buddherna cānyasya santi tāni nayanti kim /",
  "SA15pramanvu:535": "dhāraṇapreraṇakṣobhanirodhāścetanāvaśāḥ // Pramāṇav_1.266 //",
  "SA15pramanvu:536": "na syusteṣāmasāmarthye tasya dīkṣādyanantaram /",
  "SA15pramanvu:537": "atha buddhestadābhāvānna syuḥ sandhīyate malaiḥ // Pramāṇav_1.267 //",
  "SA15pramanvu:538": "buddhasteṣāmasāmarthye jīvato 'pi syurakṣamāḥ /",
  "SA15pramanvu:539": "nirhrāsātiśayāt puṣṭau pratipakṣasvapakṣayoḥ // Pramāṇav_1.268 //",
  "SA15pramanvu:540": "doṣāḥ svabījasantānā dīkṣite 'pyanivāritāḥ /",
  "SA15pramanvu:541": "nityasya nirapekṣatvāt kramotpattirvirudhyate // Pramāṇav_1.269 //",
  "SA15pramanvu:542": "kriyāyāmakriyāyāñca kriyayoḥ sadṛśātmanaḥ /",
  "SA15pramanvu:543": "aikyañca hetuphalayorvyatirekastatastayoḥ // Pramāṇav_1.270 //",
  "SA15pramanvu:544": "kṛrtṛ bhoktṛtvahāniḥ syāt sāmarthya ca na sidhyati /",
  "SA15pramanvu:545": "anyasmaraṇabhogādiprasaṅgāśca na bādhakāḥ // Pramāṇav_1.271 //",
  "SA15pramanvu:546": "asmṛteḥ kasyacit tena hyanubhūteḥ smṛtodbhavaḥ /",
  "SA15pramanvu:547": "sthiraṃ sukhaṃ mamāhaṃ cetyādisatyacatuṣṭaye // Pramāṇav_1.272 //",
  "SA15pramanvu:548": "abhūtān ṣoḍaśākārān āropya paritṛṣyati /",
  "SA15pramanvu:549": "tatraiva tadviruddhārthatattvākārānurodhinī // Pramāṇav_1.273 //",
  "SA15pramanvu:550": "hanti sānucarāṃ tṛṣṇāṃ samyagdṛṣṭiḥ subhāvitā /",
  "SA15pramanvu:551": "trihetornodbhavaḥ karmadehayoḥ sthitayorapi // Pramāṇav_1.274 //",
  "SA15pramanvu:552": "ekābhāvād vinā bījaṃ nāṃkurasyeva sambhavaḥ /",
  "SA15pramanvu:553": "asambhavād vipakṣasya na hāniḥ karmadehayo // Pramāṇav_1.275 //",
  "SA15pramanvu:554": "aśakyatvācca tṛṣṇāyāṃ sthitāyāṃ punarudbhavāt /",
  "SA15pramanvu:555": "dvayakṣayārtha yatne ca vyarthaḥ karmakṣaye śramaḥ // Pramāṇav_1.276 //",
  "SA15pramanvu:556": "phalavaicitryadṛṣṭeśca śaktibhedo 'numīyate /",
  "SA15pramanvu:557": "karmaṇāṃ tāpasaṃkleśāt naikarūpāt tataḥ kṣayaḥ // Pramāṇav_1.277 //",
  "SA15pramanvu:558": "phalaṃ kathañcit tajjanyamalpaṃ syānna vijātimat /",
  "SA15pramanvu:559": "athāpi tapasaḥ śaktyā śaktisaṅkarasaṃkṣayaiḥ // Pramāṇav_1.278 //",
  "SA15pramanvu:560": "kleśāt kutaściddhīyetāśeṣamakleśaleśataḥ /",
  "SA15pramanvu:561": "yadīṣṭamaparaṃ kleśāt tat tapaḥ kleśa eva cet // Pramāṇav_1.279 //",
  "SA15pramanvu:562": "tat karmaphalamityasmānna śakteḥ saṅkarādikam /",
  "SA15pramanvu:563": "utpatsudoṣanirghātād ye 'pi doṣavirodhinaḥ // Pramāṇav_1.280 //",
  "SA15pramanvu:564": "tajje karmaṇi śaktāḥ syuḥ kṛtihāniḥ kathaṃ bhavet /",
  "SA15pramanvu:565": "doṣā na karmaṇo duṣṭaḥ karoti na viparyayāt // Pramāṇav_1.281 //",
  "SA15pramanvu:566": "mithyāvikalpena vinā nābhilāṣaḥ sukhādapi /",
  "SA15pramanvu:567": "tāyat tatvasthirāśeṣaviśeṣajñābasādhanam // Pramāṇav_1.282 //",
  "SA15pramanvu:568": "bodhārthatvād gameḥ bāhyaśaikṣāśaikṣādhikastataḥ /",
  "SA15pramanvu:569": "parārthajñānaghaṭanaṃ tasmāt tacchāsanaṃ tataḥ // Pramāṇav_1.283 //",
  "SA15pramanvu:570": "dayāparārthatantratvam siddhārthasyāvirāmataḥ /",
  "SA15pramanvu:571": "dayayā śreya ācaṣṭe jñānāt satyaṃ sasādhanam // Pramāṇav_1.284 //",
  "SA15pramanvu:572": "taccabhiyogavān vaktuṃ yatastasmāt pramāṇatā /",
  "SA15pramanvu:573": "upadeśatathābhāvastutistadupadeśataḥ // Pramāṇav_1.285 //",
  "SA15pramanvu:574": "pramāṇatattvasiddh yartham anumāne 'pyavāraṇāt /",
  "SA15pramanvu:575": "prayogadarśanād vāsya yat kiñcidudayātmakam // Pramāṇav_1.286 //",
  "SA15pramanvu:576": "nirodhadharmakaṃ sarva tad ityādāvanekadhā /",
  "SA15pramanvu:577": "anumānāśrayo liṅgamavinābhāvalakṣaṇam /",
  "SA15pramanvu:578": "vyāptipradarśanāddhetoḥ sādhyenoktañca tat sphuṭam // Pramāṇav_1.287 //",
  "SA15pramanvu:579": "dvitīyaḥ paricchedaḥ",
  "SA15pramanvu:580": "pratyakṣam",
  "SA15pramanvu:581": "mānaṃ dvividhaṃ viṣayadvai vidhyāt śaktyaśaktitaḥ /",
  "SA15pramanvu:582": "athaṃkriyāyām keśādirnārtho 'narthādhimokṣataḥ // Pramāṇav_2.1 //",
  "SA15pramanvu:583": "sadṛśāsadṛśatvācca viṣayāviṣayatvataḥ /",
  "SA15pramanvu:584": "śabdasyānyanimittānāṃ bhāve dhīsadasattvataḥ // Pramāṇav_2.2 //",
  "SA15pramanvu:585": "arthakriyāsamartha yat tadatra paramārthasat /",
  "SA15pramanvu:586": "anyat saṃvṛtaisat proktam te svasāmānyalakṣaṇe // Pramāṇav_2.3 //",
  "SA15pramanvu:587": "aśaktaṃ sarvamiti ced bījāderaṅkurādiṣu /",
  "SA15pramanvu:588": "dṛṣṭā śaktiḥ matā sā cet saṃvṛtyā astu yathā tathā // Pramāṇav_2.4 //",
  "SA15pramanvu:589": "sāsti sarvatra ced buddhernānvayavyatirekayoḥ /",
  "SA15pramanvu:590": "sāmānyalakṣaṇe 'dṛṣṭeḥ cakṣūrūpādibuddhivat // Pramāṇav_2.5 //",
  "SA15pramanvu:591": "etena samayābhogādyantaraṅgānurodhataḥ /",
  "SA15pramanvu:592": "ghaṭotkṣepaṇasamānyasaṃkhyādiṣu dhiyo gatāḥ // Pramāṇav_2.6 //",
  "SA15pramanvu:593": "keśādayo na sāmānyamanarthābhiniveśataḥ /",
  "SA15pramanvu:594": "jñeyatvena grahād doṣo nabhāveṣu prasajyate // Pramāṇav_2.7 //",
  "SA15pramanvu:595": "teṣāmapi tathābhāve 'pratiṣedhāt sfuṭābhatā /",
  "SA15pramanvu:596": "jñānarūpatayārthatvāt keśādīti matiḥ punaḥ // Pramāṇav_2.8 //",
  "SA15pramanvu:597": "sāmānyaviṣayā keśapratibhāsamanarthakam /",
  "SA15pramanvu:598": "jñānarūpatayārthatve sāmānye cet prasajyate // Pramāṇav_2.9 //",
  "SA15pramanvu:599": "tatheṣṭatvādadoṣaḥ artharūpatvena samānatā /",
  "SA15pramanvu:600": "sarvatra samarūpatvāt tadvyāvṛttisamāśrayāt // Pramāṇav_2.10 //",
  "SA15pramanvu:601": "na tad vastvabhidyeyatvāt sāphalyādakṣasaṃhateḥ /",
  "SA15pramanvu:602": "nāmādivacane vastṛśrotṛvācyānubandhini // Pramāṇav_2.11 //",
  "SA15pramanvu:603": "asambandhini nāmādāvarthe syāsapravarttanam /",
  "SA15pramanvu:604": "sārūpyād bhrāntito vṛttirarthecet syānna sarvadā // Pramāṇav_2.12 //",
  "SA15pramanvu:605": "deśabhrāntiśca na jñāne tulyamutpattito dhiyaḥ /",
  "SA15pramanvu:606": "tathāvidhāyā anyatra tatrānupasamād dhiyaḥ // Pramāṇav_2.13 //",
  "SA15pramanvu:607": "bāhyārthapratibhāsāyā upāye vāpramāṇatā /",
  "SA15pramanvu:608": "vijñānavyatiriktasya vyatirekāprasiddhitaḥ // Pramāṇav_2.14 //",
  "SA15pramanvu:609": "sarvajñānārthavatvāccet svapnādāvanyathekṣaṇāt /",
  "SA15pramanvu:610": "ayuktam na ca saṃskārānnīlādipratibhāsataḥ // Pramāṇav_2.15 //",
  "SA15pramanvu:611": "nīlādyapratighātānna jñānaṃ tad yogyadeśakaiḥ /",
  "SA15pramanvu:612": "ajñātasya svayaṃ jñānāt nāmādyetena varṇitam // Pramāṇav_2.16 //",
  "SA15pramanvu:613": "saiveṣṭārthavatī kena cakṣurādimatiḥ smṛtā /",
  "SA15pramanvu:614": "arthasāmarthyadṛṣteścedanyat prāptamanarthakam // Pramāṇav_2.17 //",
  "SA15pramanvu:615": "pravṛttiḥ syādasambandhe 'pyarthasambandhavad yadi /",
  "SA15pramanvu:616": "atītānāgataṃ vācyaṃ na syādarthena tatkṣayāt // Pramāṇav_2.18 //",
  "SA15pramanvu:617": "sāmānyagrahaṇācchabdādaprasaṅgo mato yadi /",
  "SA15pramanvu:618": "tanna kevalasāmānyāgrahaṇād grahaṇe 'pi vā // Pramāṇav_2.19 //",
  "SA15pramanvu:619": "atatsamānatāvyaktī tena nityopalambhanam /",
  "SA15pramanvu:620": "nityatvācca yadi vyaktirvyakteḥ pratyakṣatāṃ prati // Pramāṇav_2.20 //",
  "SA15pramanvu:621": "ātmani jñānajanane yacchaktaṃ śaktameva tat /",
  "SA15pramanvu:622": "athāśaktaṃ kadāciccedaśaktaṃ sarvadaiva tat // Pramāṇav_2.21 //",
  "SA15pramanvu:623": "tasya śaktiraśaktirvā yā svabhāvena saṃsthitā /",
  "SA15pramanvu:624": "nityatvādapi kiṃ tasya kastāṃ kṣapayituṃ kṣamaḥ // Pramāṇav_2.22 //",
  "SA15pramanvu:625": "tacca sāmānyavijñānamanurundhan vibhāvyate /",
  "SA15pramanvu:626": "nīlādyākāraleśo yaḥ sa tasmin kena nirmitaḥ // Pramāṇav_2.23 //",
  "SA15pramanvu:627": "pratyakṣapratyayārthatvānnākṣāṇāṃ vyarthateti cet /",
  "SA15pramanvu:628": "saivaikarūpācchabdāderbhinnābhāsā matiḥ kutaḥ // Pramāṇav_2.24 //",
  "SA15pramanvu:629": "na jātirjātimadvyaktirūpaṃ yenāparāśrayam /",
  "SA15pramanvu:630": "siddham pṛthak cet kāryatvaṃ hyapekṣetyabhidhīyate // Pramāṇav_2.25 //",
  "SA15pramanvu:631": "niṣpatteraparādhīnamapi kārya svahetutaḥ /",
  "SA15pramanvu:632": "sambadhyate kalpanayā kimakārya kathañcana // Pramāṇav_2.26 //",
  "SA15pramanvu:633": "anyatve tadasambaddhaṃ siddhāto niḥsvabhāvatā /",
  "SA15pramanvu:634": "jātiprasaṅgo 'bhāvasya na apekṣābhāvatastayoḥ // Pramāṇav_2.27 //",
  "SA15pramanvu:635": "tasmādarūpā rūpāṇāṃ nāśrayeṇopakalpitā /",
  "SA15pramanvu:636": "tadviśeṣāvagāhārthairjātiḥ śabdaiḥ prakāśyate // Pramāṇav_2.28 //",
  "SA15pramanvu:637": "tasyāṃ rūpāvabhāso yastattvenārthasya vā grahaḥ /",
  "SA15pramanvu:638": "bhrāntiḥ sānādikālīnadarśanābhyāsanirmitā // Pramāṇav_2.29 //",
  "SA15pramanvu:639": "arthānāṃ yacca sāmānyamanyavyāvṛttilakṣaṇam /",
  "SA15pramanvu:640": "yanniṣṭhāsta ime śabdā na rūpaṃ tasya kiñcana // Pramāṇav_2.30 //",
  "SA15pramanvu:641": "sāmānyabuddhau sāmānyenārūpāyāmavīkṣaṇāt /",
  "SA15pramanvu:642": "arthabhrāntirapīṣyeta sāmānyaṃ sāpi abhiplavāt // Pramāṇav_2.31 //",
  "SA15pramanvu:643": "artharūpatayā tattvenābhāvācca na rūpiṇī /",
  "SA15pramanvu:644": "niḥsvabhāvatayāvācyaṃ kutaścid vacanānmatam // Pramāṇav_2.32 //",
  "SA15pramanvu:645": "yadi vastuni vastūnāmavācyatvaṃ kathañcana /",
  "SA15pramanvu:646": "naiva vācyamupādānabhedād bhedopacārataḥ // Pramāṇav_2.33 //",
  "SA15pramanvu:647": "atītānāgate 'pyarthe sāmānyavinivandhanāḥ /",
  "SA15pramanvu:648": "śrutayo niviśante sadasaddharmaḥ kathaṃ bhavet // Pramāṇav_2.34 //",
  "SA15pramanvu:649": "upacārāt tadiṣṭaṃ ced varttamānaghaṭasya kā /",
  "SA15pramanvu:650": "pratyāsattirabhāvena yā paṭādau na vidyate // Pramāṇav_2.35 //",
  "SA15pramanvu:651": "buddheraskhalitā vṛttirmukhyāropitayoḥ sadā /",
  "SA15pramanvu:652": "siṃhe māṇavake tadvad ghoṣaṇāpyasti laukikī // Pramāṇav_2.36 //",
  "SA15pramanvu:653": "yatra rūḍhyāsadartho 'pi janaiḥ śabdo niveśitaḥ /",
  "SA15pramanvu:654": "sa mukhyastatra tatsāmyādū gauṇo 'nyatra skhaladgatiḥ // Pramāṇav_2.37 //",
  "SA15pramanvu:655": "yathā bhāve 'pyabhāvākhyāṃ yathākalpanameva vā /",
  "SA15pramanvu:656": "kuryādaśakte śakte vā pradhānādiśrutiṃ janaḥ // Pramāṇav_2.38 //",
  "SA15pramanvu:657": "śabdobhyo yādṛśī buddhirnaṣṭe 'naṣṭe 'pi dṛśyate /",
  "SA15pramanvu:658": "tādṛśyeva sadarthānāṃ naitacchrotrādicetasām // Pramāṇav_2.39 //",
  "SA15pramanvu:659": "sāmānyamātragrahaṇāt sāmānyaṃ cetasorddhayoḥ /",
  "SA15pramanvu:660": "tasyāpi kevalasya prāg grahaṇaṃ vinivāritam // Pramāṇav_2.40 //",
  "SA15pramanvu:661": "parasparaviśiṣṭānāmaviśiṣṭaṃ kathaṃ bhavet /",
  "SA15pramanvu:662": "tathā dvirūpatāyāṃ vā tad vastvekaṃ kathaṃ bhavet // Pramāṇav_2.41 //",
  "SA15pramanvu:663": "tābhyāṃ tadanyadeva syād yadi rūpaṃ samaṃ tayoḥ /",
  "SA15pramanvu:664": "tayoriti na sambandho vyāvṛttistu na duṣyati // Pramāṇav_2.42 //",
  "SA15pramanvu:665": "tasmāt samānataivāsmin sāmānte 'vastulakṣaṇam /",
  "SA15pramanvu:666": "kārya cet tadanekaṃ syānnaścaraṃ ca na tanmatam // Pramāṇav_2.43 //",
  "SA15pramanvu:667": "vastumātrānubandhitvād vināśasya na nityatā /",
  "SA15pramanvu:668": "asambandhaśca jātīnāmakāryatvādarūpatā // Pramāṇav_2.44 //",
  "SA15pramanvu:669": "yacca vastubalājjñānaṃ jāyate tasapekṣate /",
  "SA15pramanvu:670": "na saṃketa sa sāmānyabuddhuṣvetad vibhāvyate // Pramāṇav_2.45 //",
  "SA15pramanvu:671": "yāpyabhedānugā buddhiḥ kācid vastudvayekṣaṇe /",
  "SA15pramanvu:672": "saṃketena vinā sārthapratyāsattinibandhanā // Pramāṇav_2.46 //",
  "SA15pramanvu:673": "pratyasasattirvinā jātyā yatheṣtā cakṣurādiṣu /",
  "SA15pramanvu:674": "jñānakāryeṣu jātirvā yathānveti vibhāgataḥ // Pramāṇav_2.47 //",
  "SA15pramanvu:675": "karthāñcadapi vijñāne tadrupānavabhāsataḥ /",
  "SA15pramanvu:676": "yadi nāmendriyāṇāṃ syād draṣṭā bhāseta tadvapuḥ // Pramāṇav_2.48 //",
  "SA15pramanvu:677": "rūpavatvāt na jātīnāṃ kevalānāmadarśanāt /",
  "SA15pramanvu:678": "vyaktigrahe ca tacchabdarupādanyanna dṛśyate // Pramāṇav_2.49 //",
  "SA15pramanvu:679": "jñānamātrārthakaraṇe 'pyayogyamata eva tat /",
  "SA15pramanvu:680": "tadayogyatayārūpaṃ taddhyavastuṣu lakṣaṇam //",
  "SA15pramanvu:681": "Pramāṇav_2.50 // Pramāṇav_2.//",
  "SA15pramanvu:682": "yathoktaviparītaṃ yat tat svalakṣaṇamiṣyate /",
  "SA15pramanvu:683": "sāmānyaṃ trividham tacca bhāvābhāvobhayāśrayāt // Pramāṇav_2.51 //",
  "SA15pramanvu:684": "yadi bhāvāśrayaṃ jñānaṃ bhāve bhāvānubandhataḥ /",
  "SA15pramanvu:685": "noktottaratvād dṛṣṭatvād atītādiṣu cānyathā // Pramāṇav_2.52 //",
  "SA15pramanvu:686": "bhāvadharmatvahāniścet bhāvagrahaṇapūrvakam /",
  "SA15pramanvu:687": "tajjñānamityadoṣo 'yam meyaṃ tvekaṃ svalakṣaraṇam // Pramāṇav_2.53 //",
  "SA15pramanvu:688": "tasmādarthakriyāsiddheḥ sadasattāvicāraṇāt /",
  "SA15pramanvu:689": "tasya svapararūpābhyāṃ gatermeyadvayaṃ matam // Pramāṇav_2.54 //",
  "SA15pramanvu:690": "ayathābhiniveśena dvitīyā bhrāntiriṣyate /",
  "SA15pramanvu:691": "gatiścet pararūpeṇa na ca bhrānteḥ pramāṇatā // Pramāṇav_2.55 //",
  "SA15pramanvu:692": "abhiprāyāvisaṃvādādapi bhrānteḥ pramāṇatā /",
  "SA15pramanvu:693": "gatirapyanyathā dṛṣṭā pakṣaścāyaṃ kṛtottaraḥ // Pramāṇav_2.56 //",
  "SA15pramanvu:694": "maṇipradīpaprabhayormaṇibuddhyābhidhāvatoḥ /",
  "SA15pramanvu:695": "mithyājñānāviśeṣe 'pi viśeṣo 'rthakriyāṃ prati // Pramāṇav_2.57 //",
  "SA15pramanvu:696": "yathā tathāyathārthatve 'pyanumānatadābhayoḥ /",
  "SA15pramanvu:697": "arthakriyānurodhena pramāṇatvaṃ vyayasthitam // Pramāṇav_2.58 //",
  "SA15pramanvu:698": "buddhiryatrārthasāmarthyādanvayavyatirekiṇī /",
  "SA15pramanvu:699": "tasya svatabtraṃ grahaṇamato 'nyad vastvatīndriyam // Pramāṇav_2.59 //",
  "SA15pramanvu:700": "tasyādṛṣṭātmarūpasya gateranyo 'rtha āśrayaḥ /",
  "SA15pramanvu:701": "tadāśrayeṇa sambandhī yadi syād gamakastadā // Pramāṇav_2.60 //",
  "SA15pramanvu:702": "gamakānugasāmānyarūpeṇaiva tadā gatiḥ /",
  "SA15pramanvu:703": "tasmāt sarvaḥ parokṣo 'rtho viśeṣeṇa na gamyate // Pramāṇav_2.61 //",
  "SA15pramanvu:704": "yā ca sambandhino dharmād bhūtirdharmiṇi jñāyate /",
  "SA15pramanvu:705": "sānumānaṃ parokṣāṇāmekāntenaiva sādhanam // Pramāṇav_2.62 //",
  "SA15pramanvu:706": "na pratyakṣaraparikṣābhyāṃ meyasyānyasya sambhavaḥ /",
  "SA15pramanvu:707": "tasmāt prameyadvitvena pramāṇadvitvamiṣyate // Pramāṇav_2.63 //",
  "SA15pramanvu:708": "tryekasaṃkhyānirāso vā prameyadvayasarśanāt /",
  "SA15pramanvu:709": "ekamevāprameyatvādasataścenmataṃ ca naḥ // Pramāṇav_2.64 //",
  "SA15pramanvu:710": "anekānto 'prameyatve 'sadbhāvasya niścayaḥ /",
  "SA15pramanvu:711": "tanniścyapramāraṇaṃ vā dvitīyam nākṣajā matiḥ // Pramāṇav_2.65 //",
  "SA15pramanvu:712": "abhāve 'rthabalājjāterarthaśaktyanapekṣaṇe /",
  "SA15pramanvu:713": "vyavadhānādibhāve 'pi jāyetendriyajā matiḥ // Pramāṇav_2.66 //",
  "SA15pramanvu:714": "abhāve vinivṛttiścet pratyakṣasyaiva niścayaḥ /",
  "SA15pramanvu:715": "viruddhaṃ saiva vā liṅgamanvayavyatirekiṇī // Pramāṇav_2.67 //",
  "SA15pramanvu:716": "śiddhaṃ ca paracaitanyapratipatteḥ pramādvayam /",
  "SA15pramanvu:717": "vyavahārādau pravṛttaśca siddhastadbhāvaniścaḥ // Pramāṇav_2.68 //",
  "SA15pramanvu:718": "pramāṇamavisaṃvādāt tat kvacid vyabhicārataḥ /",
  "SA15pramanvu:719": "nāśvāsa iti celliṅgadurdṛṣṭiretadīdṛśam // Pramāṇav_2.69 //",
  "SA15pramanvu:720": "yataḥ kadācit siddhāsya pratītirvastunaḥ kvacit /",
  "SA15pramanvu:721": "tadvaśya tato jātaṃ tatsvabhāvo 'pi vā bhavet // Pramāṇav_2.70 //",
  "SA15pramanvu:722": "svanimittāt svabhāvād vā vinā nārthasya sambhavaḥ /",
  "SA15pramanvu:723": "yacca rūpaṃ tayordṛṣṭaṃ tadevānyatra lakṣaṇam // Pramāṇav_2.71 //",
  "SA15pramanvu:724": "svabhāve svanimitte vā dṛśye darśanahetuṣu /",
  "SA15pramanvu:725": "anyeṣu satsvadṛśye ca satta vā tadvataḥ katham // Pramāṇav_2.72 //",
  "SA15pramanvu:726": "aprāmāṇye ca sāmānyabuddhestallopa āgataḥ /",
  "SA15pramanvu:727": "pretyabhāvavad akṣaistat paryāyeṇa pratīyate // Pramāṇav_2.73 //",
  "SA15pramanvu:728": "tacca nendriyaśaktyādāvakṣabuddherasambhavāt /",
  "SA15pramanvu:729": "abhāvapratipattau syād buddherjanmānittikam // Pramāṇav_2.74 //",
  "SA15pramanvu:730": "svalakṣaṇe ca pratyakṣamavikalpatayā vinā /",
  "SA15pramanvu:731": "vikalpena na sāmānyagrahastasmistato 'numā // Pramāṇav_2.75 //",
  "SA15pramanvu:732": "prameyaniyame varṇānityatā na pratīyate /",
  "SA15pramanvu:733": "pramāṇamanyat tadbuddhurvinā liṅgena sambhavāt // Pramāṇav_2.76 //",
  "SA15pramanvu:734": "viśeṣadṛṣṭe liṅgasya sambandhasyāprasiddhitaḥ /",
  "SA15pramanvu:735": "tat pramāṇāntaraṃ meyabahutvād bahutāpi vā // Pramāṇav_2.77 //",
  "SA15pramanvu:736": "pramāṇānāmanekasya vṛtterekatra vā tathā /",
  "SA15pramanvu:737": "viśeṣadadṛṣṭerekatrisaṃkhyāpoho na vā bhavet // Pramāṇav_2.78 //",
  "SA15pramanvu:738": "viṣayāniyamādanyaprameyasya ca sambhavāt /",
  "SA15pramanvu:739": "yojanād varṇasāmānye nāyaṃ doṣaḥ prasajyate // Pramāṇav_2.79 //",
  "SA15pramanvu:740": "nāvasturūpaṃ tasyaiva tathā siddheḥ prasādhanāt /",
  "SA15pramanvu:741": "anyatra nānyasiddhiścenna tasyaiva prasiddhitaḥ // Pramāṇav_2.80 //",
  "SA15pramanvu:742": "yo hi bhāvo yathābhūto sa tadṛgliṅ gacetasaḥ /",
  "SA15pramanvu:743": "hetustajjā tathābhūte tasmād vastuni liṅigadhīḥ // Pramāṇav_2.81 //",
  "SA15pramanvu:744": "liṅgaliṅgidhiyorevaṃ pāramparyeṇa vastuni /",
  "SA15pramanvu:745": "prativabdhāt tadābhāsaśūnyayorapyavañcanam // Pramāṇav_2.82 //",
  "SA15pramanvu:746": "tadrī pādhyavasāyācca tayostadrūpaśūnyayoḥ /",
  "SA15pramanvu:747": "tadrūpāvañcakatve 'pi kṛtā bhrāntivyavasthitiḥ // Pramāṇav_2.83 //",
  "SA15pramanvu:748": "tasmād vastuni boddhavye vyāpakaṃ vyāpyacetasaḥ /",
  "SA15pramanvu:749": "nimittaṃ tatsvabhāvo vā kāraṇam tacca taddhiyaḥ // Pramāṇav_2.84 //",
  "SA15pramanvu:750": "pratiṣedhastu sarvatra sādhyate 'nupalambhataḥ /",
  "SA15pramanvu:751": "siddhiṃ pramāṇairvadatāmarthādeva viparyayāt // Pramāṇav_2.85 //",
  "SA15pramanvu:752": "dṛṣṭā viriddhadharmoktistasya tatkāraṇasya vā /",
  "SA15pramanvu:753": "niṣedhe yāpi tasyaiva sāpramāṇatvasūcanā // Pramāṇav_2.86 //",
  "SA15pramanvu:754": "anyathaikasya dharmasya svabhāvoktyā parasya tat /",
  "SA15pramanvu:755": "nāstitvaṃ kena gamyeta virodhācced asāvapi // Pramāṇav_2.87 //",
  "SA15pramanvu:756": "siddhaḥ kenāsahasthānāditi cet tat kuto matam /",
  "SA15pramanvu:757": "dṛśyasya darśanābhāvāhiti cet sāpramāṇatā // Pramāṇav_2.88 //",
  "SA15pramanvu:758": "tasmāt svaśabdenoktāpi sābhāvasya prasādhikā /",
  "SA15pramanvu:759": "yasyāpramāṇaṃ sāvācyo niṣedhastena sarvathā // Pramāṇav_2.89 //",
  "SA15pramanvu:760": "etena tadviruddhārthakāryoktirupavarṇatā /",
  "SA15pramanvu:761": "prayogaḥ kevalaṃ bhinnaḥ sarvatrārtho na bhidyate // Pramāṇav_2.90 //",
  "SA15pramanvu:762": "viruddhaṃ tacca sopāyamavidhāyāpidhāya ca /",
  "SA15pramanvu:763": "pramāṇoktirniṣedhe yā na sāmnāyānusāriṇī // Pramāṇav_2.91 //",
  "SA15pramanvu:764": "uktyādeḥ sarvavitpretyabhāvādipratiṣedhavat /",
  "SA15pramanvu:765": "atīndriyāṇāmarthānāṃ virodhasyāprasiddhitaḥ // Pramāṇav_2.92 //",
  "SA15pramanvu:766": "bādhyavādhakabhāvaḥ kaḥ syātāṃ yadyuktisaṃvidau /",
  "SA15pramanvu:767": "tādṛśo 'nupalabdheśced ucyatāṃ saiva sādhanam // Pramāṇav_2.93 //",
  "SA15pramanvu:768": "aniścakaraṃ proktamīdṛk cānupalambhanam /",
  "SA15pramanvu:769": "tannātyantaparokṣeṣu sadasattāviniścayau // Pramāṇav_2.94 //",
  "SA15pramanvu:770": "bhinno 'bhinno 'pi vā dharmaḥ sa viruddhaḥ prayujjate /",
  "SA15pramanvu:771": "yathāgnirahime sādhye sattā vā janmabādhanī // Pramāṇav_2.95 //",
  "SA15pramanvu:772": "yathā vastveva vastūnāṃ sādhane sādhanaṃ matam /",
  "SA15pramanvu:773": "tathā vastveva vastūnāṃ svanivṛttau nivarttakam // Pramāṇav_2.96 //",
  "SA15pramanvu:774": "etena kalpanānyasto yatra kvacana sambhavāt /",
  "SA15pramanvu:775": "dharmaḥ pakṣasapakṣānyataratvādirapoditaḥ // Pramāṇav_2.97 //",
  "SA15pramanvu:776": "tatrāpi vyāpako dharmo nivṛttergamako mataḥ /",
  "SA15pramanvu:777": "vyāpakasvanivṛttiścet paricchinnā kathañcana // Pramāṇav_2.98 //",
  "SA15pramanvu:778": "yadapramāṇatābhāve liṅgaṃ tasyaiva kathyate /",
  "SA15pramanvu:779": "tadatyantavimūḍhārtham āgopālamasaṃvṛteḥ // Pramāṇav_2.99 //",
  "SA15pramanvu:780": "etāvanniścayaphalamabhāve 'nupalambhanam /",
  "SA15pramanvu:781": "tacca hetau svabhāve vā dṛśye dṛśyatā mate // Pramāṇav_2.100 //",
  "SA15pramanvu:782": "anumānādanityādergrahaṇe 'yaṃ kramo mataḥ /",
  "SA15pramanvu:783": "prāmāṇyameva nānyatra gṛhītaghaṇānmatam // Pramāṇav_2.101 //",
  "SA15pramanvu:784": "nānyāsyānityatā bhāvāt pūrva siddhaḥ sa cenidriyāt /",
  "SA15pramanvu:785": "nānekarūpo vācyo 'sau vācyo dharmo vikalpajaḥ // Pramāṇav_2.102 //",
  "SA15pramanvu:786": "sāmānyāśrayasaṃsiddhau sāmānyaṃ siddhameva tat /",
  "SA15pramanvu:787": "tadasiddhau tathāsyaiva hyanumānaṃ pravartate // Pramāṇav_2.103 //",
  "SA15pramanvu:788": "kvacit tadaparijñānaṃ sadṛśāparasambhavāt /",
  "SA15pramanvu:789": "bhrānterapaśyato bhedaṃ māyāgolakabhedavat // Pramāṇav_2.104 //",
  "SA15pramanvu:790": "tathā hyaliṅgamābālamasaṃśliṣṭottarodayam /",
  "SA15pramanvu:791": "paśyan paricchinattyeva dīpādi nāśinaṃ janaḥ // Pramāṇav_2.105 //",
  "SA15pramanvu:792": "bhāvasvabhāvabhūtāyāmapi śaktau phale dṛśaḥ /",
  "SA15pramanvu:793": "anānantaryato moho viniśceturapāṭavāt // Pramāṇav_2.106 //",
  "SA15pramanvu:794": "tasyava vinivṛttyarthamanumānopavarṇanam /",
  "SA15pramanvu:795": "vyasyantīkṣaṇādeva sarvākārān mahādhiyaḥ // Pramāṇav_2.107 //",
  "SA15pramanvu:796": "vyāvṛtte sarvatastasmin vyāvṛttivinivbandhanāḥ /",
  "SA15pramanvu:797": "buddhayo 'rthe pravarttante bhinne bhinnāśrayā iva // Pramāṇav_2.108 //",
  "SA15pramanvu:798": "yathācodanamākhyāśca so 'sati bhrāntikāraṇe /",
  "SA15pramanvu:799": "pratibhāḥ pratisandhatte svānurūpāḥ svabhāvataḥ // Pramāṇav_2.109 //",
  "SA15pramanvu:800": "siddho 'trāpyathavā dhvaṃso liṅgādanupalambhanāt /",
  "SA15pramanvu:801": "prāgbhūtvā hyabhavan bhāvo 'nitya ityabhidhīyate // Pramāṇav_2.110 //",
  "SA15pramanvu:802": "yasyobhayāntavyavadhisattāsambandhavā cinī /",
  "SA15pramanvu:803": "anityatāśrutistena tāvantāviti kau smṛtau // Pramāṇav_2.111 //",
  "SA15pramanvu:804": "prākpaścādapyabhāvaścet sa evānityatā na kim /",
  "SA15pramanvu:805": "ṣaṣṭhayādyayogāditi cedū antayoḥ sa kathaṃ bhavet // Pramāṇav_2.112 //",
  "SA15pramanvu:806": "sattāsambandhayordhrauvyādantābhyāṃ na viśeṣaṇam /",
  "SA15pramanvu:807": "aviśeṣaṇameva syādantau cet kāryakāraṇe // Pramāṇav_2.113 //",
  "SA15pramanvu:808": "asambandhānna bhāvasya prāgabhāvaṃ sa vāñchati /",
  "SA15pramanvu:809": "tadupādhisamākhyāne te 'pyasya ca na sidhyataḥ // Pramāṇav_2.114 //",
  "SA15pramanvu:810": "sattā svakāraṇāśleṣakaraṇāt kāraṇaṃ kila /",
  "SA15pramanvu:811": "sā sattā sa ca sambandho nityau kāryamatheha kim // Pramāṇav_2.115 //",
  "SA15pramanvu:812": "yasyābhāvaḥ kriyetāsau na bhāvaḥ prāgabhāvavān /",
  "SA15pramanvu:813": "sambandhānabhyupagamānnityaṃ viśvamidaṃ tataḥ // Pramāṇav_2.116 //",
  "SA15pramanvu:814": "tasmādanarthāskandinyo 'bhinnārthābhimateṣvapi /",
  "SA15pramanvu:815": "śabdeṣu vācyabhedinyo vyatirekāspadaṃ dhiyaḥ // Pramāṇav_2.117 //",
  "SA15pramanvu:816": "viśeṣapratyabhijñānaṃ na pratikṣaṇabhedataḥ /",
  "SA15pramanvu:817": "na vā viśeṣaviṣayaṃ dṝṣṭasāmyena tadgrahāt // Pramāṇav_2.118 //",
  "SA15pramanvu:818": "nidarśanaṃ tadeveti sāmānyāgrahaṇaṃ yadi /",
  "SA15pramanvu:819": "nidarśanatvāt siddhasya pramāṇenāsya kiṃ punaḥ // Pramāṇav_2.119 //",
  "SA15pramanvu:820": "vismṛtatvādadoṣaścet tata evānidarśanam /",
  "SA15pramanvu:821": "dṛṣṭe tadbhāvasiddhiścet pramāṇād anyavastuni // Pramāṇav_2.120 //",
  "SA15pramanvu:822": "tattvārope viparyāsastatsiddherapramāṇatā /",
  "SA15pramanvu:823": "pratyakṣetarayoraikyādekasiddhirdvayorapi // Pramāṇav_2.121 //",
  "SA15pramanvu:824": "sandhīyamānaṃ cānyena vyavasāyaṃ smṛtiṃ viduḥ /",
  "SA15pramanvu:825": "talliṅgāpekṣaṇānno cet smṛtirna vyabhicārataḥ // Pramāṇav_2.122 //",
  "SA15pramanvu:826": "pratyakṣaṃ kalpanāpoḍhaṃ pratyakṣeṇaiva sidhyati /",
  "SA15pramanvu:827": "pratyātmavedyaḥ sarveṣāṃ vikalpo nāmasaṃśrayaḥ // Pramāṇav_2.123 //",
  "SA15pramanvu:828": "saṃhṛtya sarvatāścintāṃ stimitenāntarātmanā /",
  "SA15pramanvu:829": "sthito 'pi cakṣuṣā rūpamīkṣate sākṣajā matiḥ // Pramāṇav_2.124 //",
  "SA15pramanvu:830": "punarvikalpayan kiñcidāsīnme kalpanedṛśī /",
  "SA15pramanvu:831": "vetti ceti na pūrvoktāvasthāyāmindriyād gatau // Pramāṇav_2.125 //",
  "SA15pramanvu:832": "ekatra dṛṣṭau bhedo hi kvacinnānyatra dṛśyate /",
  "SA15pramanvu:833": "na tasmād bhinnamastyanyat sāmānyaṃ buddhyabhedataḥ // Pramāṇav_2.126 //",
  "SA15pramanvu:834": "tasmād viśeṣaviṣayā sarvai vendriyajā matiḥ /",
  "SA15pramanvu:835": "na viśeṣeṣu śabdānāṃ pravṛttāvasti sambhavaḥ // Pramāṇav_2.127 //",
  "SA15pramanvu:836": "ananvayād viśeṣāṇāṃ saṅketasyāpravṛttitaḥ /",
  "SA15pramanvu:837": "viṣayo yaśca śabdānāṃ saṃyojyeta sa eva taiḥ // Pramāṇav_2.128 //",
  "SA15pramanvu:838": "asyedamiti sambandhe yāvarthau pratibhāsinau /",
  "SA15pramanvu:839": "tayoreva hi sambandho na tadendriyagocaraḥ // Pramāṇav_2.129 //",
  "SA15pramanvu:840": "viśadapratibhāsasya tadārthasyāvibhāvanāt /",
  "SA15pramanvu:841": "vijñānābhāsabhedo hi padārthānāṃ viśeṣakaḥ // Pramāṇav_2.130 //",
  "SA15pramanvu:842": "cakṣuṣārthāvabhāse 'pi yaṃ paro 'syeti śaṃsati /",
  "SA15pramanvu:843": "sa eva yojyate śabdairna khalvindriyagocaraḥ // Pramāṇav_2.131 //",
  "SA15pramanvu:844": "avyāpṛtendriyasyānyavāṅ mātreṇāvibhāvanāt /",
  "SA15pramanvu:845": "na cānuditasambandhaḥ svayaṃ jñānaprasaṅgataḥ // Pramāṇav_2.132 //",
  "SA15pramanvu:846": "manaso yugapadvṛtteḥ savikalpāvikalpayoḥ /",
  "SA15pramanvu:847": "vimūḍho laghuvṛttervā tayoraikyaṃ vyavasyati // Pramāṇav_2.133 //",
  "SA15pramanvu:848": "vikalpavyavadhānena vicchinnaṃ darśanaṃ bhavet /",
  "SA15pramanvu:849": "iti ced bhinnajātīyavikalpe 'nyasya vā katham // Pramāṇav_2.134 //",
  "SA15pramanvu:850": "alātadṛṣṭivad bhāvapakṣaśced balavān mataḥ /",
  "SA15pramanvu:851": "anyatrāpi samānaṃ tad varṇayorvā sakṛcchutiḥ // Pramāṇav_2.135 //",
  "SA15pramanvu:852": "sakṛt saṅgatasarvārtheṣvindriyeṣviha satsvapi /",
  "SA15pramanvu:853": "pañcabhirvyavadhāne 'pi bhātyavyavahiteva yā // Pramāṇav_2.136 //",
  "SA15pramanvu:854": "sā matirmāmaparyantakṣaṇikajñānamiśraṇāt /",
  "SA15pramanvu:855": "vicchinnābheti taccitraṃ tasmāt santu sakṛddhiyaḥ // Pramāṇav_2.137 //",
  "SA15pramanvu:856": "pratibhāsāviśeṣaśca sāntarānantare katham /",
  "SA15pramanvu:857": "śuddhe manovikalpe ca na kramagrahaṇaṃ bhavet // Pramāṇav_2.138 //",
  "SA15pramanvu:858": "yo 'grahaḥ saṅgate 'pyarthe kvacidāsaktacetasaḥ /",
  "SA15pramanvu:859": "saktyānyotpattivaiguṇyāccodyaṃ vai tad dvayorapi // Pramāṇav_2.139 //",
  "SA15pramanvu:860": "śīghravṛtteralātāderanvayapratighātinī /",
  "SA15pramanvu:861": "cakrabhrāntiṃ dṛgādhatte na dṛśāṃ ghaṭanena sā // Pramāṇav_2.140 //",
  "SA15pramanvu:862": "kecidindriyajatvāderbāladhīvadakalpanām /",
  "SA15pramanvu:863": "āhurbālāvikalpe ca hetuṃ saṃketamandatām // Pramāṇav_2.141 //",
  "SA15pramanvu:864": "teṣāṃ pratyakṣameva syād bālānāmavikalpanāt /",
  "SA15pramanvu:865": "saṃketopāyavigamāt paścādapi bhavenna saḥ // Pramāṇav_2.142 //",
  "SA15pramanvu:866": "mano vyutpannasaṃketamasti tena sa cenmataḥ /",
  "SA15pramanvu:867": "evamindriyaje 'pi syād śeṣavaccedamīdṛśam // Pramāṇav_2.143 //",
  "SA15pramanvu:868": "yadeva sādhanaṃ bāle tadevātrāpi kathyatām /",
  "SA15pramanvu:869": "sāmyādakṣadhiyāmuktamanenānubhavādikam // Pramāṇav_2.144 //",
  "SA15pramanvu:870": "viśeṣaṇaṃ viśeṣyañca sambandhaṃ laukikīṃ sthitim /",
  "SA15pramanvu:871": "gṛhītvā saṅkalayayaitat tathā pratyeti nānyathā // Pramāṇav_2.145 //",
  "SA15pramanvu:872": "yathā daṇḍini jātyādervivekenānirūpaṇāt /",
  "SA15pramanvu:873": "tadvatā yojanā nāsti kalpanāpyatra nāstyataḥ // Pramāṇav_2.146 //",
  "SA15pramanvu:874": "yadapyanvayi vijñānaṃ śabdavyaktyavabhāsi tat /",
  "SA15pramanvu:875": "varṇākṛtyakṣarākāraśūnyaṃ gotvaṃ hi varṇyate // Pramāṇav_2.147 //",
  "SA15pramanvu:876": "samānatve 'pi tasyaiva neaṇaṃ netragocare /",
  "SA15pramanvu:877": "pratibhāsadvayābhāvāt buddherbhedaśca durlabhaḥ // Pramāṇav_2.148 //",
  "SA15pramanvu:878": "samavāyāgrahādakṣaiḥ sambandhādarśanaṃ sthitam /",
  "SA15pramanvu:879": "paṭastantuṣvihetyādiśabdāśceme svayaṃ kṛtāḥ // Pramāṇav_2.149 //",
  "SA15pramanvu:880": "śṛṅgaṃ gavīti loke syāt śṛṃge gaurityalaukikam /",
  "SA15pramanvu:881": "gavākhyapariśiṣṭāṅgavicchedānupalambhanāt // Pramāṇav_2.150 //",
  "SA15pramanvu:882": "taistantubhiriyaṃ śāṭītyuttaraṃ kāryamucyate /",
  "SA15pramanvu:883": "tantusaṃskārasambhūtaṃ naikakālaṃ kathañcana // Pramāṇav_2.151 //",
  "SA15pramanvu:884": "kāraṇāropataḥ kaścid ekāpoddhārāro 'pi vā /",
  "SA15pramanvu:885": "tantvākhyāṃ vartayet kārye darśayan nāśrayaṃ śruteḥ // Pramāṇav_2.152 //",
  "SA15pramanvu:886": "upakāryopakāritvaṃ vicchedād dṛṣṭireva vā /",
  "SA15pramanvu:887": "mukhyaṃ yadaskhalajjñānamādisaṃketagocaraḥ // Pramāṇav_2.153 //",
  "SA15pramanvu:888": "anumānaṃ ca jātyādau vastuno nāsti bhedini /",
  "SA15pramanvu:889": "sarvatra vyapadeśo hi daṇḍādernāpi sāṃvṛtāt // Pramāṇav_2.154 //",
  "SA15pramanvu:890": "vastuprāsādamālādiśabdāścānyānapekṣiṇaḥ /",
  "SA15pramanvu:891": "geho yadyapi saṃyogastanmālā kinnu tad bhavet // Pramāṇav_2.155 //",
  "SA15pramanvu:892": "jātiśced geha ekāpi māletyucyeta vṛkṣavat /",
  "SA15pramanvu:893": "mālābahutve tacchabdaḥ kathaṃ jāterajātitaḥ // Pramāṇav_2.156 //",
  "SA15pramanvu:894": "mālādau ca mahattvādiriṣṭo yaścaupacārikaḥ /",
  "SA15pramanvu:895": "mukhyāviśiṣṭavijñānagrāhyatvānnaupacārikaḥ // Pramāṇav_2.157",
  "SA15pramanvu:896": "ananyahetutā tulyā sā mukhyābhimateṣvapi /",
  "SA15pramanvu:897": "padārthaśabdaḥ kaṃ hetumanyaṃ ṣaṭsu samīkṣate // Pramāṇav_2.158 //",
  "SA15pramanvu:898": "yo yathā rūḍhitaḥ siddhastatsāmyād yastathocyate /",
  "SA15pramanvu:899": "mukhyo gauṇaśca bhāveṣvapyabhāvasyopacārataḥ // Pramāṇav_2.159 //",
  "SA15pramanvu:900": "saṃketānvayinī rūḍhirvakturicchānvayī ca saḥ /",
  "SA15pramanvu:901": "kriyate vyavahārārtha chandaḥśabdāṃśanāmavat // Pramāṇav_2.160 //",
  "SA15pramanvu:902": "vastudharmatayaivārthāstādṛgvijñānakāraṇam /",
  "SA15pramanvu:903": "bhede 'pi yatra tajjñānaṃ tāṃstathā pratipadyate // Pramāṇav_2.161 //",
  "SA15pramanvu:904": "jñānānyapi tathā bhede bhedapratyavamarśane /",
  "SA15pramanvu:905": "ityatatkāryaviśleṣasyānbvayo naikavastunaḥ // Pramāṇav_2.162 //",
  "SA15pramanvu:906": "vastūnāṃ vidyate tasmāt tanniṣṭhā vastuni śrutiḥ /",
  "SA15pramanvu:907": "bahyaśaktivyavacchedaniṣṭhābhāve 'pi tacchrutiḥ // Pramāṇav_2.163 //",
  "SA15pramanvu:908": "vikalpapratibimbeṣu tanniṣṭheṣu nibadhyate /",
  "SA15pramanvu:909": "tato 'nyāpohaniṣṭhatvāduktānyāpohakṛt śrutiḥ // Pramāṇav_2.164 //",
  "SA15pramanvu:910": "vyatirekīva yajjñāne bhātyarthapratibimbakam /",
  "SA15pramanvu:911": "śabdāt tadapi nārthātmā bhrāntiḥ sā vāsanodbhavā // Pramāṇav_2.165 //",
  "SA15pramanvu:912": "tasyābhidhāne śrutibhirarthe koṃ 'śo 'vagamyate /",
  "SA15pramanvu:913": "tasyāgato ca saṃketakriyā vyarthā tadarthikā // Pramāṇav_2.166 //",
  "SA15pramanvu:914": "śabdo 'rthāṃśaṃ kamāheti tatrānyāpoha ucyate /",
  "SA15pramanvu:915": "ākāraḥ sa ca nārthe 'sti taṃ vadannarthabhāk katham // Pramāṇav_2.167 //",
  "SA15pramanvu:916": "śabdasyānvayinaḥ kāryamarthenānvayinā sa ca /",
  "SA15pramanvu:917": "ananvayī dhiyo 'bhedād darśanābhyāsanirmitaḥ // Pramāṇav_2.168 //",
  "SA15pramanvu:918": "tadrūpāropagatyānyavyāvṛttādhigateḥ punaḥ /",
  "SA15pramanvu:919": "śabdārtho 'rthaḥ sa eveti vacane na virudhyate // Pramāṇav_2.169 //",
  "SA15pramanvu:920": "mithyāvabhāsino vaite pratyayāḥ śabdanirmitāḥ /",
  "SA15pramanvu:921": "anuyāntīmamarthāśamiti cāpohakṛt śrutiḥ // Pramāṇav_2.170 //",
  "SA15pramanvu:922": "tasmāt saṃketakāle 'pi nirdiṣṭārthena saṃyutaḥ /",
  "SA15pramanvu:923": "svapratītiphalenānyāpohaḥ sambadhyate śrutau // Pramāṇav_2.171 //",
  "SA15pramanvu:924": "anyatrādṛṣṭyapekṣatvāt kvacittaddṛṣṭyapekṣaṇāt /",
  "SA15pramanvu:925": "śrutau sambadhyate 'poho naitad vastuni yujyate // Pramāṇav_2.172 //",
  "SA15pramanvu:926": "tasmād jātyāditadyogā nārthe teṣu ca na śrutiḥ /",
  "SA15pramanvu:927": "saṃyujyate 'nyavyāvṛttau śabdānāmeva yojanāt // Pramāṇav_2.173 //",
  "SA15pramanvu:928": "saṃketasmaraṇopāyaṃ dṛṣṭasaṃkalanātmakam /",
  "SA15pramanvu:929": "pūrvāparaparāmarśaśūnye taccākṣuṣe katham // Pramāṇav_2.174 //",
  "SA15pramanvu:930": "anyatragatacitto 'pi cakṣuṣā rūpamīkṣate /",
  "SA15pramanvu:931": "tatsaṃketāgrahastatra spaṣṭastajjā ca kalpanā // Pramāṇav_2.175 //",
  "SA15pramanvu:932": "jāyante kalpanāstatra yatra śabdo niveśitaḥ /",
  "SA15pramanvu:933": "tenecchātaḥ pravartteran nekṣeran bāhyāmakṣajāḥ // Pramāṇav_2.176 //",
  "SA15pramanvu:934": "rūpaṃ rūpamitīkṣeta taddhiyaṃ kimitīkṣate /",
  "SA15pramanvu:935": "asti cānubhavastasyāḥ so 'vikalpaḥ kathaṃ bhavet // Pramāṇav_2.177 //",
  "SA15pramanvu:936": "tayaivānubhave dṛṣṭaṃ na viukalpadvayaṃ sakṛt /",
  "SA15pramanvu:937": "etena tulyakālānyavijñānānubhavo gataḥ // Pramāṇav_2.178 //",
  "SA15pramanvu:938": "smṛtirbhavedatīte ca sāgṛhīte kathaṃ bhavet /",
  "SA15pramanvu:939": "syāccānyadhīparicchedābhinnarūpā svabuddhidhīḥ // Pramāṇav_2.179 //",
  "SA15pramanvu:940": "atītamapadṛṣṭābtamaliṅgañcārthavedanam /",
  "SA15pramanvu:941": "siddhaṃ tatkena tasmin hi na pratyakṣaṃ na laiṅgikam // Pramāṇav_2.180 //",
  "SA15pramanvu:942": "tatsvarūpāvabhāsinyā buddhayānantarayā yadi /",
  "SA15pramanvu:943": "rūpādiriva gṛhyeta na syāt tatpūrvadhīgrahaḥ // Pramāṇav_2.181 //",
  "SA15pramanvu:944": "so 'vikalpaḥ svaviṣayo vijñānānubhavo yathā /",
  "SA15pramanvu:945": "aśakyasamayaṃ tadvadanyadapyavikalpakam // Pramāṇav_2.182 //",
  "SA15pramanvu:946": "sāmānyavācinaḥ śabdāstadekārthā ca kalpanā /",
  "SA15pramanvu:947": "abhāve nirvikalpasya viśeṣādhigamaḥ katham // Pramāṇav_2.183 //",
  "SA15pramanvu:948": "asti cennirvikalpaṃ ca kiñcit tattulyahetukam /",
  "SA15pramanvu:949": "sarva tathaiva hetorhi bhedād bhedaḥ phalātmanām // Pramāṇav_2.184 //",
  "SA15pramanvu:950": "anapekṣitabāhyārthā yojanā samayasmṛteḥ /",
  "SA15pramanvu:951": "tathānapekṣya samayaṃ vastuśaktyaiva netradhīḥ // Pramāṇav_2.185 //",
  "SA15pramanvu:952": "saṃketasmaraṇāpekṣaṃ rūpaṃ yadyakṣacetasi /",
  "SA15pramanvu:953": "anapekṣya na cecchaktaṃ syāt smṛtāveva liṃgavat // Pramāṇav_2.186 //",
  "SA15pramanvu:954": "tasyāstatsaṃgamotpatterakṣadhīḥ syāt smṛterna vā /",
  "SA15pramanvu:955": "tataḥ kālāntare 'pi syāt kvacid vyākṣepasambhavāt // Pramāṇav_2.187 //",
  "SA15pramanvu:956": "krameṇobhayahetuścet prāgeva syādabhedataḥ /",
  "SA15pramanvu:957": "anyo 'kṣabuddhihetuścet smṛtistatrāpyanarthikā // Pramāṇav_2.188 //",
  "SA15pramanvu:958": "yathāsamitāsiddhyarthamiṣyate samayasmṛtiḥ /",
  "SA15pramanvu:959": "bhedaścāsamito grāhyaḥ smṛtistatra kimarthikā // Pramāṇav_2.189 //",
  "SA15pramanvu:960": "sāmānyamātragrahaṇe bhedāpekṣā na yujyate /",
  "SA15pramanvu:961": "tasmāccakṣuśca rūpaṃ ca pratītyodeti netradhīḥ // Pramāṇav_2.190 //",
  "SA15pramanvu:962": "sākṣācca jñānajanane samartho viṣayo 'kṣavat /",
  "SA15pramanvu:963": "atha kasmād dvayādhīnajanma tat tena nocyate // Pramāṇav_2.191 //",
  "SA15pramanvu:964": "samīkṣya gamakatvaṃ hi vyapadeśo niyujyate /",
  "SA15pramanvu:965": "taccākṣavyapadeśe 'sti taddharmaśca niyojyatām // Pramāṇav_2.192 //",
  "SA15pramanvu:966": "tato liṃgasvabhāvo 'tra vyapadeśe niyojyatām /",
  "SA15pramanvu:967": "nivarttate vyāpakasya svabhāvasya nivṛttitaḥ // Pramāṇav_2.193 //",
  "SA15pramanvu:968": "sañcitaḥ samudāyaḥ sa sāmānyaṃ tatra cākṣadhīḥ /",
  "SA15pramanvu:969": "sāmānyabuddhuścāvaśyaṃ vikalpenānubaddyate // Pramāṇav_2.194 //",
  "SA15pramanvu:970": "arthāntarābhisambandhājjāyante ye 'ṇavo 'pare /",
  "SA15pramanvu:971": "uktāste sañcitāste hi nimittaṃ jñānajanmanaḥ // Pramāṇav_2.195 //",
  "SA15pramanvu:972": "aṇū nāṃ sa viśeṣaśca nāntareṇāparanaṇīn /",
  "SA15pramanvu:973": "tadekāniyamajjñānamuktaṃ sāmānyagocaram // Pramāṇav_2.196 //",
  "SA15pramanvu:974": "athaikāyatanatve 'pi nānekaṃ dṛśyate sakṛt /",
  "SA15pramanvu:975": "sakṛdgrahāvabhāsaḥ ki viyukteṣu tilādiṣu // Pramāṇav_2.197 //",
  "SA15pramanvu:976": "prayuktaṃ lāghavañcātra teṣveva kramapātiṣu /",
  "SA15pramanvu:977": "kiṃ nākramagrahastulyakālāḥ sarvāśya buddhayaḥ // Pramāṇav_2.198 //",
  "SA15pramanvu:978": "kāścit tāsvakramābhāsāḥ kramavatyo 'parāśca kim /",
  "SA15pramanvu:979": "sarvārthagrahaṇe tasmāsakramo 'yaṃ prasajyate // Pramāṇav_2.199 //",
  "SA15pramanvu:980": "nai kaṃ citrapataṃgādi rūpaṃ vā dṛśyate katham /",
  "SA15pramanvu:981": "citraṃ tadekāmiti cedidaṃ citrataraṃ tataḥ // Pramāṇav_2.200 //",
  "SA15pramanvu:982": "naikasvabhāvaṃ citraṃ hi maṇirūpaṃ yathaiva tat /",
  "SA15pramanvu:983": "nīlādipratibhāsaśca tulyaścitrapaṭādiṣu // Pramāṇav_2.201 //",
  "SA15pramanvu:984": "tatrāvayavarūpaṃ cet kevalaṃ dṛśyate tathā /",
  "SA15pramanvu:985": "nīlādīni nirasyānyaccitraṃ citraṃ yadīkṣase // Pramāṇav_2.202 //",
  "SA15pramanvu:986": "tulyārthākārakālatvenopalakṣitayardvayoḥ /",
  "SA15pramanvu:987": "nānārthā kramavatyekā kimekārthākramāparā // Pramāṇav_2.203 //",
  "SA15pramanvu:988": "vaiśvarūpyād dhiyāmeva bhāvānāṃ viśvarūpatā /",
  "SA15pramanvu:989": "taccedanaṅga keneyaṃ siddhā bhedavyavasthitiḥ // Pramāṇav_2.204 //",
  "SA15pramanvu:990": "vijātīnāmanārambhādālekhyādau na citradhīḥ /",
  "SA15pramanvu:991": "arūpatvānna saṃyogaścitro bhakteśca nāśrayaḥ // Pramāṇav_2.205 //",
  "SA15pramanvu:992": "pratyekamavicitratvād gṛhīteṣu krameṇa ca /",
  "SA15pramanvu:993": "na citradhīsaṅkalanamanekasyaikayāgrahāt // Pramāṇav_2.206 //",
  "SA15pramanvu:994": "nānārthaikā bhavet tasmāt siddhāto 'pyavikalpikā /",
  "SA15pramanvu:995": "vikalpayannekamartha yato 'nyadapi paśyati // Pramāṇav_2.207 //",
  "SA15pramanvu:996": "citrāvabhāseṣvathaṣu yadyekatvaṃ na yujyate /",
  "SA15pramanvu:997": "saiva tāvat kathaṃ buddhirekā citrāvabhāsinī // Pramāṇav_2.208 //",
  "SA15pramanvu:998": "idaṃ vastubalāyātaṃ yad vadanti vipaścitaḥ /",
  "SA15pramanvu:999": "yathā yathārthāścintyante viśīryante tathā tathā // Pramāṇav_2.209 //",
  "SA15pramanvu:1000": "kiṃ syāt sā citrataikasyām na syāt tasyāṃ matāvapi /",
  "SA15pramanvu:1001": "yadīdaṃ svayamarthānāṃ rocate tatra ke vayam // Pramāṇav_2.210 //",
  "SA15pramanvu:1002": "tasmānnārtheṣu na jñāne sthūlābhāsastadātmanaḥ /",
  "SA15pramanvu:1003": "ekatra pratiṣiddhitvād bahuṣvapi na sambhavaḥ // Pramāṇav_2.211 //",
  "SA15pramanvu:1004": "paricchedo 'ntaranyo 'yaṃ bhāgo bahiriva sthitaḥ /",
  "SA15pramanvu:1005": "jñānasyābhedinau bhinnau pratibhāso h yupaplavaḥ // Pramāṇav_2.212 //",
  "SA15pramanvu:1006": "tatraikasyāpyabhāvena dvayamapyavahīyate /",
  "SA15pramanvu:1007": "tasmāt tadeva tasyāpi tattvaṃ yā dvayaśūnyatā // Pramāṇav_2.213 //",
  "SA15pramanvu:1008": "tadbhedāśrayiṇī ceyaṃ bhāvānāṃ bhedasaṃsthitiḥ /",
  "SA15pramanvu:1009": "tadupalpavabhāve ca teṣāṃ bhedo 'pyupaplavaḥ // Pramāṇav_2.214 //",
  "SA15pramanvu:1010": "na grāhyagrāhakākārabāhyamasti ca lakṣaṇam /",
  "SA15pramanvu:1011": "ato lakṣaṇaśūnyatvānniḥsvabhāvāḥ prakāśitāḥ // Pramāṇav_2.215 //",
  "SA15pramanvu:1012": "vyāpāropadhikaṃ sarva skandhādīnāṃ viśeṣataḥ /",
  "SA15pramanvu:1013": "lakṣaṇaṃ sa ca tattvaṃ na tenāpyete vilakṣaṇāḥ // Pramāṇav_2.216 //",
  "SA15pramanvu:1014": "yathāsvampratyayāpekṣādavidyopaplutātmanām /",
  "SA15pramanvu:1015": "vijñaptirvitathākārā jāyate timiradivat // Pramāṇav_2.217 //",
  "SA15pramanvu:1016": "asaṃviditatatvā ca sā sarvāparadarśanaiḥ /",
  "SA15pramanvu:1017": "asambhavād vinā teṣāṃ grāhyagrāhakaviplavaiḥ // Pramāṇav_2.218 //",
  "SA15pramanvu:1018": "tadupekṣitatattvārthaiḥ kṛtvā gajanimīlanam /",
  "SA15pramanvu:1019": "kevalaṃ lokabuddhyaiva bāhyacintā pratanyate // Pramāṇav_2.219 //",
  "SA15pramanvu:1020": "nīlādiścitravijñāne jñānopādhirananyabhāk /",
  "SA15pramanvu:1021": "aśakyadarśanaḥ taṃ hi patatyarthe vivecayan // Pramāṇav_2.220 //",
  "SA15pramanvu:1022": "yad yathā bhāsate jñānaṃ tat tathaiva prakāśate /",
  "SA15pramanvu:1023": "iti nāmaikabhāvaḥ syāccitrākārasya cetasi // Pramāṇav_2.221 //",
  "SA15pramanvu:1024": "paṭādirūpasyaikatve tathā syādavivekitā /",
  "SA15pramanvu:1025": "vivekīni nirasyānyadā viveki ca nekṣate // Pramāṇav_2.222 //",
  "SA15pramanvu:1026": "ko vā virodho bahavaḥ sañjātātiśayāḥ pṛthak /",
  "SA15pramanvu:1027": "bhaveyuḥ kāraṇaṃ buddheryadi nātmendriyādivat // Pramāṇav_2.223 //",
  "SA15pramanvu:1028": "hetubhāvād ṛte nānyā grāhyatā nāma kācana /",
  "SA15pramanvu:1029": "tatra buddhiryadākārā tasyāstad grāhyamucyate // Pramāṇav_2.224 //",
  "SA15pramanvu:1030": "kathaṃ vāvayavī grāhyā sakṛt svāvayavaiḥ saha /",
  "SA15pramanvu:1031": "na hi gopratyayo dṛṣṭaḥ sāsnādīnāmadarśane // Pramāṇav_2.225 //",
  "SA15pramanvu:1032": "guṇapradhānādhigamaḥ sahāpyabhimato yadi /",
  "SA15pramanvu:1033": "sampūrṇāṅgo na gṛhyeta sakṛnnāpi guṇādimān // Pramāṇav_2.226 //",
  "SA15pramanvu:1034": "vivakṣāparatantratvād viśeṣaṇaviśeṣayayoḥ /",
  "SA15pramanvu:1035": "yadṅgabhāvenopāttaṃ tat tenaiva hi gṛhyate // Pramāṇav_2.227 //",
  "SA15pramanvu:1036": "svato vastvantarābhedād guṇāderbhedakasya ca /",
  "SA15pramanvu:1037": "agrahādekabuddhiḥ syāt paśyato 'pi parāparam // Pramāṇav_2.228 //",
  "SA15pramanvu:1038": "guṇādibhedagraṇānnānātvapratipad yadi /",
  "SA15pramanvu:1039": "astu nāma tathāpyeṣāṃ bhavet sambandhisaṅkaraḥ // Pramāṇav_2.229 //",
  "SA15pramanvu:1040": "śabdādīnāmanekatvāt siddho 'nekagrahaḥ sakṛt /",
  "SA15pramanvu:1041": "sanniveśagrahāyogādagrahe sanniveśinām // Pramāṇav_2.230 //",
  "SA15pramanvu:1042": "sarvato vinivṛttasya vinivṛttiryato yataḥ /",
  "SA15pramanvu:1043": "tadbhedonnītabhedā sā dharmiṇo 'nekarūpatā // Pramāṇav_2.231 //",
  "SA15pramanvu:1044": "te kalpitā rūpabhedād nirvikalpasya cetasaḥ /",
  "SA15pramanvu:1045": "na vicitrasya citrābhāḥ kādācitkasya gocaraḥ // Pramāṇav_2.232 //",
  "SA15pramanvu:1046": "yadyapyasti sitatvādi yādṛgindriyagocaraḥ /",
  "SA15pramanvu:1047": "na so 'bhidhīyate śabdairjānayo rūpabhedataḥ // Pramāṇav_2.233 //",
  "SA15pramanvu:1048": "ekārthatve 'pi buddhīnāṃ nānāśrayatayā sa cet /",
  "SA15pramanvu:1049": "śrotrādicittānīdānīṃ bhinnārthānīti tat kutaḥ // Pramāṇav_2.234 //",
  "SA15pramanvu:1050": "jāto nāmāśrayonyo 'nyaḥ cetasāṃ tasya vastunaḥ /",
  "SA15pramanvu:1051": "ekasyaiva kuto rūpaṃ bhinnākārāvabhāsi tat // Pramāṇav_2.235 //",
  "SA15pramanvu:1052": "vṛtterdṛ śyaparāmarśenābhidhānavikalpayoḥ /",
  "SA15pramanvu:1053": "darśanāt pratyabhijñānaṃ gavādīnāṃ nivāritam // Pramāṇav_2.236 //",
  "SA15pramanvu:1054": "anvayāccānumānaṃ yadabhidhānavikalpayoḥ /",
  "SA15pramanvu:1055": "dṛśye gavādau jātyādestadapyetena dūṣitam // Pramāṇav_2.237 //",
  "SA15pramanvu:1056": "darśanānyeva bhinnānyapyekāṃ kurvanti kalpanām /",
  "SA15pramanvu:1057": "pratyabhijñānasaṃkhyātāṃ svabhāveneti varṇitam // Pramāṇav_2.238 //",
  "SA15pramanvu:1058": "pūrvānubhūtagrahaṇe mānasasyāpramāṇatā /",
  "SA15pramanvu:1059": "adṛṣṭagrahaṇe 'ndhāderapi syādarthadarśanam // Pramāṇav_2.239 //",
  "SA15pramanvu:1060": "kṣaṇakatvādatītasya darśanasya na sambhavaḥ /",
  "SA15pramanvu:1061": "vācyamakṣaṇikatve syāllakṣaṇaṃ saviśeṣaṇam // Pramāṇav_2.240 //",
  "SA15pramanvu:1062": "niṣpāditakriye kañcid viśeṣamasamādadhat /",
  "SA15pramanvu:1063": "karmaṇyaindriyamanyad vā sādhanaṃ kimitīṣyate // Pramāṇav_2.241 //",
  "SA15pramanvu:1064": "sakṛd bhāvaśca sarvāsāṃ dhiyāṃ tadbhāvajanmanām /",
  "SA15pramanvu:1065": "anyairakāryabhedasya tadapekṣāvirodhataḥ // Pramāṇav_2.242 //",
  "SA15pramanvu:1066": "tasmādindriyavijñānānantarapratyayodbhavam /",
  "SA15pramanvu:1067": "mano 'nyameva gṛhṇāti viṣayaṃ nāndhadṛk tataḥ // Pramāṇav_2.243 //",
  "SA15pramanvu:1068": "svārthānvayārthāpekṣaiva heturindriyajā matiḥ /",
  "SA15pramanvu:1069": "tato 'nyagrahaṇesya niyatagrāhyatā matā // Pramāṇav_2.244 //",
  "SA15pramanvu:1070": "tadatulyakriyākālaḥ kathaṃ svajñānakālikaḥ /",
  "SA15pramanvu:1071": "sahakārī bhavedartha iti cedakṣacetasaḥ // Pramāṇav_2.245 //",
  "SA15pramanvu:1072": "asataḥ prāgasāmarthyāt paścāccānupayogataḥ /",
  "SA15pramanvu:1073": "prāgbhāvaḥ sarvahetūnāṃ nāti 'rtha svadhiyā saha // Pramāṇav_2.246 //",
  "SA15pramanvu:1074": "bhinnakālaṃ kathaṃ grāhyamiti ced grāhyātāṃ viduḥ /",
  "SA15pramanvu:1075": "hetutvameva yuktijñā jñānākārārpaṇakṣamam // Pramāṇav_2.247 //",
  "SA15pramanvu:1076": "kārya hyanekahetutve 'pyanukurvadudeti yat /",
  "SA15pramanvu:1077": "tat tenāpyatra tadrūpaṃ gṛhītamiti cocyate // Pramāṇav_2.248 //",
  "SA15pramanvu:1078": "aśakyasamayo hyātmā rāgādīnāmannanyabhāk /",
  "SA15pramanvu:1079": "teṣāmataḥ svasaṃvittirnnābhijalpānuṣaṅgiṇī // Pramāṇav_2.249 //",
  "SA15pramanvu:1080": "avedakāḥ parasyāpi te svarūpaṃ kathaṃ viduḥ /",
  "SA15pramanvu:1081": "ekārthāśrayiṇā vedyā vijñāneneti kecana // Pramāṇav_2.250 //",
  "SA15pramanvu:1082": "tadatadrū piṇo bhāvāstadatadrū pahetujāḥ /",
  "SA15pramanvu:1083": "tatsukhādi kimajñānaṃ vijñānābhinnahetujam // Pramāṇav_2.251 //",
  "SA15pramanvu:1084": "sārthe satīndriye yogye yathāsvamapi cetasi /",
  "SA15pramanvu:1085": "dṛṣṭaṃ janma sukhādīnāṃ tat tulyaṃ manasāmapi // Pramāṇav_2.252 //",
  "SA15pramanvu:1086": "asatsu satsu caiteṣu na janmājanma vā kvacit /",
  "SA15pramanvu:1087": "dṛṣṭaṃ sukhāderbuddhervā tat tato nānyaśca te // Pramāṇav_2.253 //",
  "SA15pramanvu:1088": "sukhaduḥkhādibhedaśca tesāmeva viśeṣataḥ /",
  "SA15pramanvu:1089": "tasyā eva yathā buddhermāndyapāṭavasaṃśrayāḥ // Pramāṇav_2.254 //",
  "SA15pramanvu:1090": "yasyārthasya nipātena te jātā dhīsukhādayaḥ /",
  "SA15pramanvu:1091": "multvā taṃ pratipadyeta sukhādīneva sā kathan // Pramāṇav_2.255 //",
  "SA15pramanvu:1092": "avicchinnā na bhāseta tatsaṃvittiḥ kramagrahe /",
  "SA15pramanvu:1093": "tallāghavāccet tattulyamityasaṃvedanaṃ na kim // Pramāṇav_2.256 //",
  "SA15pramanvu:1094": "na caikayā dvayajñānaṃ niyamādakṣacetasaḥ /",
  "SA15pramanvu:1095": "sukhādyabhāve 'pyarthācca jātestacchaktyasiddhitaḥ // Pramāṇav_2.257 //",
  "SA15pramanvu:1096": "pṛthak pṛthak ca sāmarthye dvayornīlādivat sukham /",
  "SA15pramanvu:1097": "gṛhyeta kevalaṃ tasya taddhetvarthamagṛhṇataḥ // Pramāṇav_2.258 //",
  "SA15pramanvu:1098": "na hi saṃvedanaṃ yuktam arthenaiva saha grahe /",
  "SA15pramanvu:1099": "kiṃ sāmarthya sukhādīnāṃ neṣṭā dhīryat tadudbhavā // Pramāṇav_2.259 //",
  "SA15pramanvu:1100": "vinārthena sukhādīnāṃ vedane cakṣurādibhiḥ /",
  "SA15pramanvu:1101": "rūpādiḥ stryādibhedo 'kṣraṇā na gṛhyeta kadācana // Pramāṇav_2.260 //",
  "SA15pramanvu:1102": "na hi satyantaraṅge 'rthe śakte dhīrbāhyadarśanī /",
  "SA15pramanvu:1103": "arthagrahe sukhādīnāṃ tajjānāṃ syādavedanam // Pramāṇav_2.261 //",
  "SA15pramanvu:1104": "dhiyoryu gapadutpattau tattadviṣayasambhavāt /",
  "SA15pramanvu:1105": "sukhaduḥkhavidau syātāṃ sakṛdarthasya sambhave // Pramāṇav_2.262 //",
  "SA15pramanvu:1106": "satyāntare 'pyupādāne jñāne duḥkhādisambhavaḥ /",
  "SA15pramanvu:1107": "nopādānaṃ viruddhasya taccaikamiti cenmatam // Pramāṇav_2.263 //",
  "SA15pramanvu:1108": "tadajñānasya vijñānaṃ kenopādānakāraṇam /",
  "SA15pramanvu:1109": "ādhipatyaṃ tu kurvīta tadvirudve 'pi dṛśyate // Pramāṇav_2.264 //",
  "SA15pramanvu:1110": "akṣraṇoryathaika āloko naktañcaratadanyayoḥ /",
  "SA15pramanvu:1111": "rūpadarśanavaiguṇyāvaiguṇye kurute sakṛt // Pramāṇav_2.265 //",
  "SA15pramanvu:1112": "tasmāt sukhādayo 'rthānāṃ svasaṃkrāntāvabhāsinām /",
  "SA15pramanvu:1113": "vedakāḥ svātmanaścaiṣāmarthebhyo janma kevalam // Pramāṇav_2.266 //",
  "SA15pramanvu:1114": "arthātmā svātmabhūto hi teṣāṃ tairanubhūyate /",
  "SA15pramanvu:1115": "tenārthānubhavakhyātirālambastu tadābhatā // Pramāṇav_2.267 //",
  "SA15pramanvu:1116": "kaścid bahiḥsthitāneva sukhādīnapracetanān /",
  "SA15pramanvu:1117": "grāhyānāha na tasyāpi sakṛd yukto dvayagrahaḥ // Pramāṇav_2.268 //",
  "SA15pramanvu:1118": "sukhādyabhinnarūpatvānnīlādeścet sakṛd grahaḥ /",
  "SA15pramanvu:1119": "bhinnāvabhāsinorgrāhyaṃ cetasostadabhedi kim // Pramāṇav_2.269 //",
  "SA15pramanvu:1120": "tasyāviśeṣe bāhyasya bhāvanātāratamyataḥ /",
  "SA15pramanvu:1121": "tāratamyañca buddhau syānna prītiparitāpayoḥ // Pramāṇav_2.270 //",
  "SA15pramanvu:1122": "sukhādyātmatayā buddherapi yadyavirodhitā /",
  "SA15pramanvu:1123": "sa idānīṃ kathaṃ bāhyāḥ sukhādyātmeti gamyate // Pramāṇav_2.271 //",
  "SA15pramanvu:1124": "agrāhyagrāhakatvācced bhinnajātīyayoḥ pumān /",
  "SA15pramanvu:1125": "agrāhakaḥ syāt sarvasya tato hīyeta bhoktṛtā // Pramāṇav_2.272 //",
  "SA15pramanvu:1126": "kāryakāraṇatānena pratyuktākāryakāraṇe /",
  "SA15pramanvu:1127": "grāhyagrāhakatābhāvād bhāve 'nyatrāpi sā bhavet // Pramāṇav_2.273 //",
  "SA15pramanvu:1128": "tasmāt ta āntarā eva saṃvedyatvācca cetanāḥ /",
  "SA15pramanvu:1129": "saṃvedanaṃ na yad rūpaṃ na hi tat tasya vedanam // Pramāṇav_2.274 //",
  "SA15pramanvu:1130": "atatsvabhāvo 'nubhavo baiddhāṃstān sannavaiti cet /",
  "SA15pramanvu:1131": "muktvādhyakṣasmṛtākārāṃ saṃvitiṃ buddhiratra kā // Pramāṇav_2.275 //",
  "SA15pramanvu:1132": "tāṃstānarthānupādāya sukhaduḥkhādivedanam /",
  "SA15pramanvu:1133": "ekamāvirbhavad dṛṣṭaṃ na dṛṣṭaṃ tvanyadantarā // Pramāṇav_2.276 //",
  "SA15pramanvu:1134": "saṃsargādavibhāgaścedayogolakavah nivat /",
  "SA15pramanvu:1135": "bhedābhedavyavasthaivamucchinnā sarvavastuṣu // Pramāṇav_2.277 //",
  "SA15pramanvu:1136": "abhinnavedanasyaikyaṃ yannaivaṃ tad vibhedavat /",
  "SA15pramanvu:1137": "sidhyedasādhanatve 'sya na siddhaṃ bhedasādhanam // Pramāṇav_2.278 //",
  "SA15pramanvu:1138": "bhinnābhaḥ sitaduḥkhādirabhinno bhuddhivedane /",
  "SA15pramanvu:1139": "abhinnābhe vibhinne ced bhedābhedau kimāśrayau // Pramāṇav_2.279 //",
  "SA15pramanvu:1140": "tiraskṛtānāṃ paṭunāpyekadābhedadarśanāt /",
  "SA15pramanvu:1141": "pravāhe vittibhedānāṃ siddhā bhedavyavasthitiḥ // Pramāṇav_2.280 //",
  "SA15pramanvu:1142": "prāguktaṃ yogināṃ jñānaṃ teṣāṃ tad bhāvanāmayam /",
  "SA15pramanvu:1143": "vidhūtakalpanājālaṃ spaṣṭamevāvabhāsate // Pramāṇav_2.281 //",
  "SA15pramanvu:1144": "kāmaśokabhayonmādacaurasvapnādyupaplutāḥ /",
  "SA15pramanvu:1145": "abhūtānapi paśyanti purato 'vasthitāniva // Pramāṇav_2.282 //",
  "SA15pramanvu:1146": "na vikalpānubaddhasyāsti syuṭārthāvabhāsitā /",
  "SA15pramanvu:1147": "svapne 'pi smaryate smārta na ca tat tādṛgarthavat // Pramāṇav_2.283 //",
  "SA15pramanvu:1148": "aśubhā pṛthivīkṛtsnādyabhūtamapi varṇyate /",
  "SA15pramanvu:1149": "spaṣṭābhaṃ nirvikalpañca bhāvānābalanirmitam // Pramāṇav_2.284 //",
  "SA15pramanvu:1150": "tasmād bhūtamabhūtaṃ vā yad yadevātibhāvyate /",
  "SA15pramanvu:1151": "bhāvanāpariniṣpattau tat sfuṭākalpadhīphalam // Pramāṇav_2.285 //",
  "SA15pramanvu:1152": "tatra pramāṇaṃ saṃvādi yat prāṅ nirṇītavastuvat /",
  "SA15pramanvu:1153": "tad bhāvānājaṃ pratyakṣamiṣṭam śeṣā upaplavāḥ // Pramāṇav_2.286 //",
  "SA15pramanvu:1154": "śabdārthagrāhi yad yatra tajjñānaṃ tatra kalpanā /",
  "SA15pramanvu:1155": "svarūpaṃ ca na śabdārthastatrādhyakṣamato 'khilam // Pramāṇav_2.287 //",
  "SA15pramanvu:1156": "trividhaṃ kalpamājñānamāśrayopaplavodbhavam /",
  "SA15pramanvu:1157": "avikalpalamekaṃ ca pratyakṣābhaṃ caturvidham // Pramāṇav_2.288 //",
  "SA15pramanvu:1158": "anakṣajatvasiddhyarthamukte dve bhrāntidarśanāt /",
  "SA15pramanvu:1159": "siddhānumādivacanaṃ sādhanāyaiva pūrvayoḥ // Pramāṇav_2.289 //",
  "SA15pramanvu:1160": "saṃketasaṃśrayānyārthasamāropavikalpe /",
  "SA15pramanvu:1161": "na pratyakṣānuvṛttitvāt kadācid bhrāntikāraṇam // Pramāṇav_2.290 //",
  "SA15pramanvu:1162": "yathaiveyaṃ parokṣārthakalpanā smaraṇātmikā /",
  "SA15pramanvu:1163": "samayāpekṣīṇī nārtha pratyakṣamadhyavasyapi // Pramāṇav_2.291 //",
  "SA15pramanvu:1164": "tathānubhūtasmaraṇamantareṇa ghaṭādiṣu /",
  "SA15pramanvu:1165": "na pratyayo 'nuyaṃstacca pratyakṣāt parihīyate // Pramāṇav_2.292 //",
  "SA15pramanvu:1166": "apavādaścaturtho 'tra tenoktamupaghātajam /",
  "SA15pramanvu:1167": "kevalaṃ tatra timiramupaghātopalakṣaṇam // Pramāṇav_2.293 //",
  "SA15pramanvu:1168": "mānasaṃ tadapītyeke teṣāṃ grantho virudhyate /",
  "SA15pramanvu:1169": "nīladvicandrādidhiyāṃ heturakṣāṇyapītyayam 294 //",
  "SA15pramanvu:1170": "pāramparyeṇa hetuścedindriyajñānagocare /",
  "SA15pramanvu:1171": "vicāryamāṇe prastāvo mānasasyeha kīdṛśaḥ // Pramāṇav_2.295 //",
  "SA15pramanvu:1172": "ki vaindriyaṃ yadakṣāṇāṃ bhāvābhāvānurodhi cet /",
  "SA15pramanvu:1173": "tat tulyaṃ vikriyāvaccet saiveyaṃ kiṃ niṣidhyate // Pramāṇav_2.296 //",
  "SA15pramanvu:1174": "sarpādibhrāntivaccāsyāḥ syādakṣavikṛtāvapi /",
  "SA15pramanvu:1175": "nivṛttirna nivarteta nivṛtte 'pyakṣaviplave // Pramāṇav_2.297 //",
  "SA15pramanvu:1176": "kadācidanyasantāne tathaivārpyeta vācakaiḥ /",
  "SA15pramanvu:1177": "dṛṣṭasmṛtimapekṣeta na bhāseta parisfuṭam // Pramāṇav_2.298 //",
  "SA15pramanvu:1178": "suptasya jāgrato vāpi yaiva dhīḥ sphuṭabhāsinī /",
  "SA15pramanvu:1179": "sā nirvikalpobhayathāpyanyathaiva vikalpikā // Pramāṇav_2.299 //",
  "SA15pramanvu:1180": "tasmāt tasyāvikalpe 'pi prāmāṇyaṃ pratiṣidhyate /",
  "SA15pramanvu:1181": "visaṃvādāt tadartha ca pratyakṣābhaṃ dvidhoditam // Pramāṇav_2.300 //",
  "SA15pramanvu:1182": "kriyāsādhanamityeva sarva sarvasya karmaṇaḥ /",
  "SA15pramanvu:1183": "sādhanaṃ na hi tasya sādhanaṃ yā kriyā yataḥ // Pramāṇav_2.301 //",
  "SA15pramanvu:1184": "tatrānubhavamātreṇa jñānasya sadṛśātmanaḥ /",
  "SA15pramanvu:1185": "bhāvyaṃ tenātnamā yena pratikarma vibhajyate // Pramāṇav_2.302 //",
  "SA15pramanvu:1186": "anātmabhūto bhedo 'sya vidyamāno 'pi hetuṣu /",
  "SA15pramanvu:1187": "bhinne karmaṇyabhinnasya na bhedena niyāmakaḥ // Pramāṇav_2.303 //",
  "SA15pramanvu:1188": "tasmād yato 'syātmabhedādasyādhigatirityayam /",
  "SA15pramanvu:1189": "kriyāyāḥ karmaniyamaḥ siddhā sā tatprasādhanā // Pramāṇav_2.304 //",
  "SA15pramanvu:1190": "arthena ghaṭayatyenāṃ na hi muktvārtharūpatām /",
  "SA15pramanvu:1191": "anyaḥ svabhedājjñānasya bhedako 'pi kathañcana // Pramāṇav_2.305 //",
  "SA15pramanvu:1192": "tasmāt prameyādhigateḥ sādhanaṃ meyarūpatā /",
  "SA15pramanvu:1193": "sādhane 'nyatra tatkarmasambandho na prasiddhayati // Pramāṇav_2.306 //",
  "SA15pramanvu:1194": "sā ca tasyātmabhūtaiva tena nārthāntaraṃ phalam /",
  "SA15pramanvu:1195": "dadhānaṃ tacca tāmātmanyarthādhigamanātmanā // Pramāṇav_2.307 //",
  "SA15pramanvu:1196": "savyāpāramivābhāti vyāpāreṇa svakarmaṇi /",
  "SA15pramanvu:1197": "tadvaśāt tadavyavasthānādakārakamapi svayam // Pramāṇav_2.308 //",
  "SA15pramanvu:1198": "yathā phalasya hetūnāṃ sadṛśātmatayodbhavāt /",
  "SA15pramanvu:1199": "heturūpagraho loke 'kriyāvattve 'pi kathyate // Pramāṇav_2.309 //",
  "SA15pramanvu:1200": "ālocanākṣasambandhaviśeṣaṇadhiyāmataḥ /",
  "SA15pramanvu:1201": "neṣṭaṃ prāmāṇyameteṣāṃ vyavadhānāt kriyāṃ prati // Pramāṇav_2.310 //",
  "SA15pramanvu:1202": "sarveṣāmupayoge 'pi kārakāṇāṃ kriyāṃ prati /",
  "SA15pramanvu:1203": "yadantyaṃ bhedakaṃ tasyāstat sādhakatamaṃ matam // Pramāṇav_2.311 //",
  "SA15pramanvu:1204": "sarvasāmānyahetutvāsakṣāṇāmasti nedṛśam /",
  "SA15pramanvu:1205": "tadbhede 'pi hyatadrūpasyāsyedamiti tat kutaḥ // Pramāṇav_2.312 //",
  "SA15pramanvu:1206": "etena śeṣaṃ vyākhyātaṃ viśeṣaṇadhiyāṃ punaḥ /",
  "SA15pramanvu:1207": "atādrū pye na bhedo 'pi tadvadanyadhiyo 'pi vā // Pramāṇav_2.313 //",
  "SA15pramanvu:1208": "neṣṭo viṣayabhedo 'pi kriyāsādhanayordvayoḥ /",
  "SA15pramanvu:1209": "ekārthatve dvayaṃ vyartha na ca syāt kramabhāvitā // Pramāṇav_2.314 //",
  "SA15pramanvu:1210": "sādhyasādhanatābhāvaḥ sakṛdbhāve dhiyoṃ 'śayoḥ /",
  "SA15pramanvu:1211": "tadvyavasthāśrayatvena sādhyasādhanasaṃsthitiḥ // Pramāṇav_2.315 //",
  "SA15pramanvu:1212": "sarvātmanāpi sambaddhaṃ kaiścidevāvagamyate /",
  "SA15pramanvu:1213": "dharmeḥ sa niyamo na syāt sambandhasyāviśeṣataḥ // Pramāṇav_2.316 //",
  "SA15pramanvu:1214": "tadabhede 'pi bhedo 'yaṃ yasmāt tasya pramāṇatā /",
  "SA15pramanvu:1215": "saṃskārāccedatādrū pye na tasyāpyavyavasthiteḥ // Pramāṇav_2.317 //",
  "SA15pramanvu:1216": "kriyākaraṇayoraikyavirodha iti ced asat /",
  "SA15pramanvu:1217": "dharmabhedābhyupagamād vastvabhinnamitīṣyate // Pramāṇav_2.318 //",
  "SA15pramanvu:1218": "evamprakārā sarvaiva kriyākārakasaṃsthitiḥ /",
  "SA15pramanvu:1219": "bhāvasya bhinnānabhimateṣvapyāropeṇa vṛttitaḥ // Pramāṇav_2.319 //",
  "SA15pramanvu:1220": "kārthasaṃvid yadevedaṃ pratyekṣaṃ prativedanam /",
  "SA15pramanvu:1221": "tadarthavedanaṃ kena tādrū pyād vyabhicāri tat // Pramāṇav_2.320 //",
  "SA15pramanvu:1222": "atha so 'nubhavaḥ kvāsya tadevedaṃ vicāryate /",
  "SA15pramanvu:1223": "sarūpayanti tat kena sthūlābhāsaṃ ca te 'ṇavaḥ // Pramāṇav_2.321 //",
  "SA15pramanvu:1224": "tannārtharūpatā tasya satyāṃ sā vyabhicāriṇī /",
  "SA15pramanvu:1225": "tatsaṃvedanabhāvasya na samarthā prasādhane // Pramāṇav_2.322 //",
  "SA15pramanvu:1226": "tatsārūpyatadutpattī yadi saṃvedyalakṣaṇam /",
  "SA15pramanvu:1227": "saṃvedya syāt samānārtha vijñānaṃ samanantaram // Pramāṇav_2.323 //",
  "SA15pramanvu:1228": "idaṃ dṛṣṭaṃ śrutaṃ vedam iti yatrāvasāyadhīḥ /",
  "SA15pramanvu:1229": "na tasyānubhavaḥ saiva pratyāsattirvicāryate // Pramāṇav_2.324 //",
  "SA15pramanvu:1230": "dṛśyadarśanayoryena tasya tad darśanaṃ matam /",
  "SA15pramanvu:1231": "tayoḥ sambandhamāśritya draṣṭureṣa viniścayaḥ // Pramāṇav_2.325 //",
  "SA15pramanvu:1232": "ātmā sa tasyānubhavaḥ s ca nānyasya kasyacit /",
  "SA15pramanvu:1233": "pratyakṣaprativedyatvamapi tasya tadātmatā // Pramāṇav_2.326 //",
  "SA15pramanvu:1234": "nānyo 'nubhāvyastenāsti tasya nānubhavo 'paraḥ /",
  "SA15pramanvu:1235": "tasyāpi tulyacodyatvāt svayaṃ saiva prakāśate // Pramāṇav_2.327 //",
  "SA15pramanvu:1236": "nīlādirūpastasyāsau svabhāvo 'nubhavaśca saḥ /",
  "SA15pramanvu:1237": "nīlādyanubhavāt khyātaḥ svarūpānubhavo 'pi san // Pramāṇav_2.328 //",
  "SA15pramanvu:1238": "prakāśamānastādātmyāt svarūpasya prakāśakaḥ /",
  "SA15pramanvu:1239": "yathā prakāśo 'bhimatastathā dhīrātmavedinī // Pramāṇav_2.329 //",
  "SA15pramanvu:1240": "tasyāścārthāntare vedye durghaṭau vedyavedakau /",
  "SA15pramanvu:1241": "avedyavedakākārā yathā bhrāntairnirīkṣyate // Pramāṇav_2.330 //",
  "SA15pramanvu:1242": "vibhaktalakṣaṇagrāhyagrāhakākāraviplavā /",
  "SA15pramanvu:1243": "tathā kṛtavyavastheyaṃ keśādijñānabhedavat // Pramāṇav_2.331 //",
  "SA15pramanvu:1244": "yadā tadā na sañcodyagrāhyagrāhakalakṣaṇā /",
  "SA15pramanvu:1245": "tadānyasaṃvido 'bhāvāt svasaṃvit phalamiṣyate // Pramāṇav_2.332 //",
  "SA15pramanvu:1246": "yadi bahyo 'nubhūyeta ko doṣo naiva kaścana /",
  "SA15pramanvu:1247": "idameva kimuktaṃ syāt sa bāhyo 'rtho 'nubhūyate // Pramāṇav_2.333 //",
  "SA15pramanvu:1248": "yadi buddhistadākārā sāstyākāraviśeṣiṇī /",
  "SA15pramanvu:1249": "sā bāhyādanyato veti vicāramidamarhati // Pramāṇav_2.334 //",
  "SA15pramanvu:1250": "darśanopādhirahitasyāgrahāta tadgrahe grahāt /",
  "SA15pramanvu:1251": "darśanaṃ nīlanirbhāsaṃ nārtho bāhyo 'sti kevalam // Pramāṇav_2.335 //",
  "SA15pramanvu:1252": "kasyacit kiñcidevāntarvāsanāyāḥ prabodhakam /",
  "SA15pramanvu:1253": "tato dhiyāṃ viniyamo na bāhyārthavyapekṣayā // Pramāṇav_2.336 //",
  "SA15pramanvu:1254": "tasmād dvirūpamastyekaṃ yadevamanubhūyate /",
  "SA15pramanvu:1255": "smaryate cobhayākārasyāsya saṃvedanaṃ phalam // Pramāṇav_2.337 //",
  "SA15pramanvu:1256": "yadā nuṣpannatdbhāva iṣṭo 'niṣṭo 'pi vā paraḥ /",
  "SA15pramanvu:1257": "vijñaptiheturviṣayastasyāścānubhavastathā // Pramāṇav_2.338 //",
  "SA15pramanvu:1258": "yadā saviṣayaṃ jñānaṃ jñānāṃśe 'rthavyavasthiteḥ /",
  "SA15pramanvu:1259": "tadā ya ātmānubhavaḥ sa evārthaviniścayaḥ // Pramāṇav_2.339 //",
  "SA15pramanvu:1260": "yadīṣṭākāra ātmā syādanyathā vānubhūyate /",
  "SA15pramanvu:1261": "iṣṭo 'niṣṭo 'pi vā tena bhavatyarthaḥ praveditaḥ // Pramāṇav_2.340 //",
  "SA15pramanvu:1262": "vidyamāne 'pi bāhye 'rthe yathānubhavameva saḥ /",
  "SA15pramanvu:1263": "niścitātmā svarūpeṇa nānekātmatvadoṣataḥ // Pramāṇav_2.341 //",
  "SA15pramanvu:1264": "yadi bāhyaṃ na vidyeta ksya saṃvedanaṃ bhavet /",
  "SA15pramanvu:1265": "yadyagatyā svarūpasya bāhyasyaiva na kiṃ matam // Pramāṇav_2.342 //",
  "SA15pramanvu:1266": "abhyupāye 'pi bhedena na syādanubhavo dvayoḥ /",
  "SA15pramanvu:1267": "adṛṣṭāvaraṇāt syāt cenna nāmārthāvaśo gatiḥ // Pramāṇav_2.343 //",
  "SA15pramanvu:1268": "tamanekātmakaṃ bhāvamekātmatvena darśayat /",
  "SA15pramanvu:1269": "tadadṛṣṭaṃ kathaṃ nāma bhavedarthasya darśakam // Pramāṇav_2.344 //",
  "SA15pramanvu:1270": "iṣṭāniṣṭāvabhāsinyaḥ kalpanā nākṣadhīryadi /",
  "SA15pramanvu:1271": "aniṣṭādāvasandhānaṃ dṛṣṭaṃ tatrāpi cetasām // Pramāṇav_2.345 //",
  "SA15pramanvu:1272": "tasmāt prameye bāhye 'pi yuktaṃ svānubhavaḥ phalam /",
  "SA15pramanvu:1273": "yataḥ svabhāvo 'sya yathā tathaivārthaviniścayaḥ // Pramāṇav_2.346 //",
  "SA15pramanvu:1274": "tadarthābhāsataivāsya pramāṇaṃ na tu sannapi /",
  "SA15pramanvu:1275": "grāhakātmāparārthatvād bāhyeṣvartheṣapekṣate // Pramāṇav_2.347 //",
  "SA15pramanvu:1276": "yasmād yathā niviṣṭo 'sāvarthātmā pratyaye tathā /",
  "SA15pramanvu:1277": "niścīyate niviṣṭo 'sāvevamityātmasaṃvidaḥ // Pramāṇav_2.348 //",
  "SA15pramanvu:1278": "ityarthasaṃvit saiveṣṭā yato 'rthātmā na dṛśyate /",
  "SA15pramanvu:1279": "tasmād buddhiniveśyārthaḥ sādhanaṃ tasya sā kriyā // Pramāṇav_2.349 //",
  "SA15pramanvu:1280": "yathā niviśate so 'rtho yataḥ sā prathate tathā /",
  "SA15pramanvu:1281": "arthasthitestadātmatvāt svavidapyarthavinmatā // Pramāṇav_2.350 //",
  "SA15pramanvu:1282": "tasmād viṣayabhedo 'pi na svasaṃvedanaṃ phalam /",
  "SA15pramanvu:1283": "uktaṃ svabhāvacintāyāṃ tādātmyādarthasaṃvidaḥ // Pramāṇav_2.351 //",
  "SA15pramanvu:1284": "tathāvabhāsamānasya tādṛśo 'nyādṛśo 'pi vā /",
  "SA15pramanvu:1285": "jñānasya heturartho 'pītyarthasyeṣṭā prameyatā // Pramāṇav_2.352 //",
  "SA15pramanvu:1286": "yathākathañcit tasyārtharūpaṃ muktvāvabhāsinaḥ /",
  "SA15pramanvu:1287": "arthagrahaḥ katham satyaṃ na jāne 'hamapīdṛśam // Pramāṇav_2.353 //",
  "SA15pramanvu:1288": "avibhāgo 'pi buddh yātmaviparyāsitadarśanaiḥ /",
  "SA15pramanvu:1289": "grāhyagrāhakasaṃvittibhedavāniva lakṣyate // Pramāṇav_2.354 //",
  "SA15pramanvu:1290": "mantrādyu paplutākṣāṇāṃ yathā mṛcchakalādayaḥ /",
  "SA15pramanvu:1291": "anyathaivāvabhāsante tadrūparahitā api // Pramāṇav_2.355 //",
  "SA15pramanvu:1292": "tathaiva darśanāt teṣāmanupaplutacakṣuṣā /",
  "SA15pramanvu:1293": "dūre yathā vā maruṣu mahānalpo 'pi dṛśyate // Pramāṇav_2.356 //",
  "SA15pramanvu:1294": "yathānudarhsanaṃ ceyaṃ meyamānaphalasthitiḥ /",
  "SA15pramanvu:1295": "kriyate 'vidyamānāpi grāhyagrāhakasaṃvidām // Pramāṇav_2.357 //",
  "SA15pramanvu:1296": "anyathaikasya bhāvasya nānārūpāvabhāsinaḥ /",
  "SA15pramanvu:1297": "satyaṃ kathaṃ syurākārāstadekatvasya hānitaḥ // Pramāṇav_2.358 //",
  "SA15pramanvu:1298": "anyasyānyatvahāneśca nābhedo rūpadarśanāt /",
  "SA15pramanvu:1299": "rūpābhedaṃ ca paśyanto dhīrabhedaṃ vyavasyati // Pramāṇav_2.359 //",
  "SA15pramanvu:1300": "bhāvā yena nirūpyante tadrūpaṃ nāsti tattvataḥ /",
  "SA15pramanvu:1301": "yasmādekamanekaṃ ca rūpaṃ teṣāṃ na vidyate // Pramāṇav_2.360 //",
  "SA15pramanvu:1302": "sādharmyadarśanālloke bhrāntirnāmopajāyate /",
  "SA15pramanvu:1303": "atadātmani tādātmyavyavasāyena neha tat // Pramāṇav_2.361 //",
  "SA15pramanvu:1304": "adarśanājjagatyasminnekasyāpi tadātmanaḥ /",
  "SA15pramanvu:1305": "astīyamapi yā tvantarupaplavasamudbhavā // Pramāṇav_2.362 //",
  "SA15pramanvu:1306": "doṣodbhavā prakṛtyā sā vitathapratibhāsinī /",
  "SA15pramanvu:1307": "anapekṣitasādharmyadṛgādistaimirādivat // Pramāṇav_2.363 //",
  "SA15pramanvu:1308": "tatra buddheḥ paricchedo grāhakākārasammataḥ /",
  "SA15pramanvu:1309": "tādātmyādātmavit tasya sa tasya sādhanaṃ tataḥ // Pramāṇav_2.364 //",
  "SA15pramanvu:1310": "tatrātmaviṣaye māne yathārāgādi vedanam /",
  "SA15pramanvu:1311": "iyaṃ sarvatra saṃyojyā mānameyaphalasthitiḥ // Pramāṇav_2.365 //",
  "SA15pramanvu:1312": "tatrāpyanubhavātmatvāt te yogyā svātmasaṃvidi /",
  "SA15pramanvu:1313": "iti sā yogyatā mānamātmā meyaḥ phalaṃ svavit // Pramāṇav_2.366 //",
  "SA15pramanvu:1314": "grāhakākārasaṃkhyātā paricchedātmatātmani /",
  "SA15pramanvu:1315": "sā yogyateti ca proktaṃ pramāṇaṃ svātmavedanam // Pramāṇav_2.367 //",
  "SA15pramanvu:1316": "sarvameva hi vijñānaṃ viṣayebhyaḥ samudbhavad /",
  "SA15pramanvu:1317": "tadanyāsyāpi hetutve kathañcid viṣayākṛti // Pramāṇav_2.368 //",
  "SA15pramanvu:1318": "yathaivāhārakālāderhetutve 'patyajanmani /",
  "SA15pramanvu:1319": "pitrostadekasyākāraṃ dhatte nānyasya kasyacit // Pramāṇav_2.369 //",
  "SA15pramanvu:1320": "taddhetutvena tulye 'pi tadanyairviṣaye matam /",
  "SA15pramanvu:1321": "viṣayatvaṃ tadaṃśena tadabhāve na tad bhavet // Pramāṇav_2.370 //",
  "SA15pramanvu:1322": "anarthākāraśaṅkā syādapyarthavati cetasi /",
  "SA15pramanvu:1323": "atītārthagrahe siddhe dvirūpatvātmavedane // Pramāṇav_2.371 //",
  "SA15pramanvu:1324": "nīlādyābhāsabheditvānnartho jātirādvatī /",
  "SA15pramanvu:1325": "sā cānityā na jātiḥ syānnityā cā janikā katham // Pramāṇav_2.372 //",
  "SA15pramanvu:1326": "nāmādikaṃ niṣiddhaṃ prāṅ nāyamarthavatāṃ kramaḥ /",
  "SA15pramanvu:1327": "icchamātrānurodhitvādarthaśaktirna sidhyati // Pramāṇav_2.373 //",
  "SA15pramanvu:1328": "smṛtiścedṛgvidhaṃ jñānaṃ tasyāścānubhavād bhavaḥ /",
  "SA15pramanvu:1329": "sa cārthākārarahitaḥ sedānīṃ tadvatī katham // Pramāṇav_2.374 //",
  "SA15pramanvu:1330": "nārthād bhāvastadābhāvāt syāttathānubhave 'pi saḥ /",
  "SA15pramanvu:1331": "ākāraḥ sa ca nārthasya spaṣṭakāravivekataḥ // Pramāṇav_2.375 //",
  "SA15pramanvu:1332": "vyatiriktaṃ tadākāraṃ pratīyādaparastadā /",
  "SA15pramanvu:1333": "nityamātmani sambandhe pratīyāt kathitaṃ ca na // Pramāṇav_2.376 //",
  "SA15pramanvu:1334": "ekaikenābhisambandhe pratisandhirna yujyate /",
  "SA15pramanvu:1335": "ekārthābhiniveśātmā pravaktṛśrotṛcetasoḥ // Pramāṇav_2.377 //",
  "SA15pramanvu:1336": "tadekavyavahāraścet sādṛśyādatadābhayoḥ /",
  "SA15pramanvu:1337": "bhinnātmārtha kathaṃ grāhyastadā syāddhīranarthikā // Pramāṇav_2.378 //",
  "SA15pramanvu:1338": "taccānubhavavijñānenobhayāṃśāvalambinā /",
  "SA15pramanvu:1339": "ekākāraviśeṣeṇa tajjñānenānubadhyate // Pramāṇav_2.379 //",
  "SA15pramanvu:1340": "anyathā hyatathārūpaṃ kathaṃ jñāne 'dhirohati /",
  "SA15pramanvu:1341": "ekākārottaraṃ jñānaṃ tathā h yuktaramuktaram // Pramāṇav_2.380 //",
  "SA15pramanvu:1342": "tasyārtharūpeṇākārāvātmākāraśca kaścana /",
  "SA15pramanvu:1343": "dvitīyasya tṛtīyena jñānena hi vivicyate // Pramāṇav_2.381 //",
  "SA15pramanvu:1344": "arthakāryatayā jñānasmṛtāvarthasmṛteryadi /",
  "SA15pramanvu:1345": "bhrāntyā saṅkalanaṃ jyotirmanaskāre ca sā bhavet // Pramāṇav_2.382 //",
  "SA15pramanvu:1346": "sarveṣāmapi kāryāṇāṃ kāraṇaiḥ syāt tathā grahaḥ /",
  "SA15pramanvu:1347": "kulālādivivekena na smaryeta ghaṭastataḥ // Pramāṇav_2.383 //",
  "SA15pramanvu:1348": "yasmādatiśayāj jñānamarthasaṃsargabhājanam /",
  "SA15pramanvu:1349": "sārūpyāttat kimanyat syād dṛṣṭeśca yamalādiṣu // Pramāṇav_2.384 //",
  "SA15pramanvu:1350": "ādyānubhayarūpatve hye karūpe vyavasthitam /",
  "SA15pramanvu:1351": "dvitīyaṃ vyatiricyet na parāmarśacetasā // Pramāṇav_2.385 //",
  "SA15pramanvu:1352": "arthasaṃkalanāśleṣā ṃdhīrdvitīyāvalambate /",
  "SA15pramanvu:1353": "nīlādirūpeṇa dhiyaṃ bhāsamānāṃ purastataḥ // Pramāṇav_2.386 //",
  "SA15pramanvu:1354": "anyathā yādyamevaikaṃ saṃyojyetārthasambhavāt /",
  "SA15pramanvu:1355": "jñānaṃ nadṛṣṭasambandhaṃ pūrvārthenottarottaram // Pramāṇav_2.387 //",
  "SA15pramanvu:1356": "sakṛt saṃvedyamānasya niyamena dhiyā saha /",
  "SA15pramanvu:1357": "viṣayasya tato 'nyatvaṃ kenākāreṇa sidhyati // Pramāṇav_2.388 //",
  "SA15pramanvu:1358": "bhedaśca bhrāntavijñānairdṛ śyetendāvivādvaye /",
  "SA15pramanvu:1359": "saṃvittiniyamo nāsti bhinnayornīlapītayoḥ // Pramāṇav_2.389 //",
  "SA15pramanvu:1360": "nārthāsaṃvedanaḥ kaścidanartha vāpi vedanam /",
  "SA15pramanvu:1361": "dṛṣṭaṃ saṃvedyamānaṃ tat tayornāsti vivekitā // Pramāṇav_2.390 //",
  "SA15pramanvu:1362": "tasmādarthasya durvāraṃ jñānakālāvabhāsinaḥ /",
  "SA15pramanvu:1363": "jñānadavyatirekitvam hetubhedānumā bhavet // Pramāṇav_2.391 //",
  "SA15pramanvu:1364": "abhāvādkṣabuddhīnāṃ satsvapyanyeṣu hetuṣu /",
  "SA15pramanvu:1365": "niyamaṃ yadi na bru yāt pratyayāt samanantarāt // Pramāṇav_2.392 //",
  "SA15pramanvu:1366": "bījādaṅkurajanmāgnerdhūmāt siddhiritīdṛśī /",
  "SA15pramanvu:1367": "bahyārthāśrayiṇī yapi kārakajñāpakasthitiḥ // Pramāṇav_2.393 //",
  "SA15pramanvu:1368": "sāpi tadru panirbhāsā tathā niyatasaṅgamāḥ /",
  "SA15pramanvu:1369": "buddhīrāśritya kalpyeta yadi kiṃ vā virudhyate // Pramāṇav_2.394 //",
  "SA15pramanvu:1370": "anagnijanyo dhūmaḥ syāt tatkāryāt kāraṇe gatiḥ /",
  "SA15pramanvu:1371": "na syāt kāraṇatāyāṃ vā kuta ekāntato gatiḥ // Pramāṇav_2.395 //",
  "SA15pramanvu:1372": "tatrāpi dhūmābhāsā dhīḥ prabodhapaṭuvāsanām /",
  "SA15pramanvu:1373": "gamayedagninirbhāsāṃ dhiyameva na pāvakam // Pramāṇav_2.396 //",
  "SA15pramanvu:1374": "tadyogyavāsanāgarbha eva dhūmāvabhāsinīm /",
  "SA15pramanvu:1375": "vyanakti cittasantāni dhiyaṃ dhūmo 'nitastataḥ // Pramāṇav_2.397 //",
  "SA15pramanvu:1376": "astyeṣa viduṣāṃ vādo bāhyāṃ tvāśritya varṇyate /",
  "SA15pramanvu:1377": "dvairūpyaṃ sahasaṃvittiniyamāt tacca sidhyati // Pramāṇav_2.398 //",
  "SA15pramanvu:1378": "jñānamindriyabhedena paṭumandāvilādikām /",
  "SA15pramanvu:1379": "pratibhāsabhidāmarthe bibhradekatra dṛśyate // Pramāṇav_2.399 //",
  "SA15pramanvu:1380": "arthasyābhinnarūpatvādekarūpaṃ bhavenmanaḥ /",
  "SA15pramanvu:1381": "sarvai tadarthamarthāccet tasya nāsti tadābhatā // Pramāṇav_2.400 //",
  "SA15pramanvu:1382": "arthāśrayeṇodbhavatastadrūpamanukurvataḥ /",
  "SA15pramanvu:1383": "tasya kenacidaṃśena parato 'pi bhidā bhavet // Pramāṇav_2.401 //",
  "SA15pramanvu:1384": "tathā hyāśritya pitaraṃ tadrūpo 'pi sutaḥ pituḥ /",
  "SA15pramanvu:1385": "bhedaṃ kenacidaṃśena kutaścidavalambate // Pramāṇav_2.402 //",
  "SA15pramanvu:1386": "mayūracandrakākāraṃ nīlalohitabhāsvaram /",
  "SA15pramanvu:1387": "sampaśyanti pradīpādermaṇḍalaṃ mandacakṣuṣaḥ // Pramāṇav_2.403 //",
  "SA15pramanvu:1388": "tasya tadbāhyārūpatve kā prasannekṣaṇe 'kṣamā /",
  "SA15pramanvu:1389": "bhūtaṃ paśyaṃśca taddarśī kathaṃ copahatendriyaḥ // Pramāṇav_2.404 //",
  "SA15pramanvu:1390": "śodhitaṃ timireṇāsya vyaktaṃ cakṣuratīndriyam /",
  "SA15pramanvu:1391": "paśyato 'nyākṣadṛśye 'rthe tadavyaktaṃ kathaṃ punaḥ // Pramāṇav_2.405 //",
  "SA15pramanvu:1392": "ālokākṣamanaskārādanyasyaikasya gamyate /",
  "SA15pramanvu:1393": "śaktirhetustato nānyo 'hetuśca viṣayaḥ katham // Pramāṇav_2.406 //",
  "SA15pramanvu:1394": "sa eva yadi dhīhetuḥ ki pradīpamapekṣate /",
  "SA15pramanvu:1395": "dīpamātreṇa dhībhāvādubhayaṃ nāpi kāraṇam // Pramāṇav_2.407 //",
  "SA15pramanvu:1396": "dūrāsannādibhedena vyaktāvyaktaṃ na yujyate /",
  "SA15pramanvu:1397": "tat syādālokabhedāccet taptidhānāpidhānayoḥ // Pramāṇav_2.408 //",
  "SA15pramanvu:1398": "tulyā dṛṣṭiradṛṣṭirvā sūkṣmoṃ 'śastasya kaścan /",
  "SA15pramanvu:1399": "ālokana na mandena dṛśyate 'to bhidā yadi // Pramāṇav_2.409 //",
  "SA15pramanvu:1400": "ekatve 'rthasya bāhyasya dṛśyādṛśyabhidā kutaḥ /",
  "SA15pramanvu:1401": "anekatve 'ṇuśo bhinne dṛśyādṛśyābhidā kutaḥ // Pramāṇav_2.410 //",
  "SA15pramanvu:1402": "māndyapāṭavabhedena bhāso buddhabhidā yadi /",
  "SA15pramanvu:1403": "bhinne 'nyasminnabhinnasya kuto bhedena bhāsanam // Pramāṇav_2.411 //",
  "SA15pramanvu:1404": "mandaṃ tadapi tejaḥ kimāvṛteriha sā na kim /",
  "SA15pramanvu:1405": "tanutvaṃ tejaso 'pyetadastyanyatrāpyatānavam // Pramāṇav_2.412 //",
  "SA15pramanvu:1406": "atyāsanne ca suvyaktaṃ tejastat syādtisfuṭam /",
  "SA15pramanvu:1407": "tatrāpyadṛṣṭamāśritya bhaved rūpāntaraṃ yadi // Pramāṇav_2.413 //",
  "SA15pramanvu:1408": "anyonyāvaraṇāt teṣāṃ syāt tejovihatistataḥ /",
  "SA15pramanvu:1409": "tatraikameva dṛśyet tasyānāvaraṇe sakṛt // Pramāṇav_2.414 //",
  "SA15pramanvu:1410": "paśyet sfuṭāsfuṭaṃ rūpameko 'dṛṣṭena vāraṇe /",
  "SA15pramanvu:1411": "arthānarthau na yena stastadadṛṣṭaṃ karoti kim // Pramāṇav_2.415 //",
  "SA15pramanvu:1412": "tasmāt saṃvid yathāhetu jāyamānārthasaṃśrayāt /",
  "SA15pramanvu:1413": "pratibhāsabhidāṃ dhatte śeṣāḥ kumatidurnayāḥ // Pramāṇav_2.416 //",
  "SA15pramanvu:1414": "jñānaśabdapradīpānāṃ pratyakṣasyetarasya vā /",
  "SA15pramanvu:1415": "janakatvena pūrveṣāṃ kṣaṇikānāṃ vināśataḥ // Pramāṇav_2.417 //",
  "SA15pramanvu:1416": "vyaktiḥ kuto 'satā jñānādanyasyānupakāriṇaḥ /",
  "SA15pramanvu:1417": "vyaktau vyajyeta sarvo 'rthastaddhetorniyamo yadi // Pramāṇav_2.418 //",
  "SA15pramanvu:1418": "naṣāpi kalpanā jñāne jñānaṃ tvarthāvabhāsataḥ /",
  "SA15pramanvu:1419": "taṃ vyanaktīti kathyeta tadabhāve 'pi tatkṛtam // Pramāṇav_2.419 //",
  "SA15pramanvu:1420": "nākārayati cānyo 'rtho 'nupakārāt sahoditaḥ /",
  "SA15pramanvu:1421": "vyakto 'nākārayan jñānaṃ svākāreṇa kathaṃ bhavet // Pramāṇav_2.420 //",
  "SA15pramanvu:1422": "vajropalādirapyarthaḥ sthiraḥ so 'nyānapekṣaṇāt /",
  "SA15pramanvu:1423": "sakṛt sarvasya janayejjñānāni jagataḥ samam // Pramāṇav_2.421 //",
  "SA15pramanvu:1424": "kramād bhavanti tānyasya sahakāryu pakāryataḥ /",
  "SA15pramanvu:1425": "āhuḥ pratikṣaṇaṃ bhedaṃ sa doṣo 'trāpi pūrvavat // Pramāṇav_2.422 //",
  "SA15pramanvu:1426": "saṃvedanasya tādātmye na vivādo 'sti kasyacit /",
  "SA15pramanvu:1427": "tasyārtharūpatāsiddhā sāpi sidhyati saṃsmṛteḥ // Pramāṇav_2.423 //",
  "SA15pramanvu:1428": "bhedenānanubhūte 'sminnavibhakte svagocaraiḥ /",
  "SA15pramanvu:1429": "evametanna khalvevamiti sā syānna bhedinī // Pramāṇav_2.424 //",
  "SA15pramanvu:1430": "na cānubhavamātreṇa kaścid bhedo vivecakaḥ /",
  "SA15pramanvu:1431": "vivekinī na cāspaṣṭabhede dhīryamalādivat // Pramāṇav_2.425 //",
  "SA15pramanvu:1432": "dvairūpyasādhanenāpi prāyaḥ siddhaṃ svavedanam /",
  "SA15pramanvu:1433": "svarūpabhūtābhāsasya tadā saṃvedanekṣaṇāt // Pramāṇav_2.426 //",
  "SA15pramanvu:1434": "dhiyātadrū payā jñāne niruddhe 'nubhavaḥ katham /",
  "SA15pramanvu:1435": "svaṃ ca rūpaṃ na sā vettītyutsanno 'nubhavo 'khilaḥ // Pramāṇav_2.427 //",
  "SA15pramanvu:1436": "bahirmu khaṃ ca tajjñānaṃ bhātyarthapratibhāsavat /",
  "SA15pramanvu:1437": "buddheśca grāhikā vittirnityamantarmukhātmani // Pramāṇav_2.428 //",
  "SA15pramanvu:1438": "yo yasya viṣayābhāsastaṃ vetti na tadipyapi /",
  "SA15pramanvu:1439": "prāptaṃ saṃvedanaṃ sarvasadṛśānāṃ parasparam /",
  "SA15pramanvu:1440": "buddhiḥ sarūpā tadviccet nedānīṃ vit sarūpikā // Pramāṇav_2.430 //",
  "SA15pramanvu:1441": "svayaṃ so 'nubhavastasyā na sa sārūpyakāraṇaḥ /",
  "SA15pramanvu:1442": "kriyākarmavyavasthāyāstalloke syānnibandhanam // Pramāṇav_2.431 //",
  "SA15pramanvu:1443": "svabhāvabhūtatadru pasaṃvidāropaviplavāt /",
  "SA15pramanvu:1444": "nīladeranubhūtākhyā nānubhūteḥ parātmanaḥ // Pramāṇav_2.432 //",
  "SA15pramanvu:1445": "dhiyo nīlādirūpatve bādyo 'rthaḥ kimpramāṇakaḥ /",
  "SA15pramanvu:1446": "dhiyo 'nīlādirūpatve sa tasyānubhavaḥ katham // Pramāṇav_2.433 //",
  "SA15pramanvu:1447": "yadā saṃvedanātmatvaṃ na sārūpyanibandhanam /",
  "SA15pramanvu:1448": "siddhaṃ tat svat evāsya kimarthenopanīyate // Pramāṇav_2.434 //",
  "SA15pramanvu:1449": "na ca sarvātmanā sāmyamajñānatvaprasaṅgataḥ /",
  "SA15pramanvu:1450": "na ca kenacidaṃśena sarva sarvasya vedanam // Pramāṇav_2.435 //",
  "SA15pramanvu:1451": "yathā nīlādirūpatvānnīlādyanubhavo mataḥ /",
  "SA15pramanvu:1452": "tathānubhavarūpatvāt tasyāpyanubhavo bhavet // Pramāṇav_2.436 //",
  "SA15pramanvu:1453": "nānubhūto 'nubhava ityarthavaddhi viniścayaḥ /",
  "SA15pramanvu:1454": "tasmādadoṣa iti cet nārthe 'pyastyeṣa sarvadā // Pramāṇav_2.437 //",
  "SA15pramanvu:1455": "kasmād vānubhave nāsti sati sattānibandhane /",
  "SA15pramanvu:1456": "api cedaṃ yadābhāti dṛśyamāne sitādike // Pramāṇav_2.438 //",
  "SA15pramanvu:1457": "puṃ saḥ sitādyabhivyaktirūpaṃ saṃvedanaṃ sfuṭam /",
  "SA15pramanvu:1458": "tat ki sitādyabhivayakteḥ pararūpamathātmanaḥ // Pramāṇav_2.439 //",
  "SA15pramanvu:1459": "pararūpe 'prakāśāyāṃ vyaktau vyaktaṃ kathaṃ sitam /",
  "SA15pramanvu:1460": "jñānaṃ vyaktirna sā vyaktetyavyaktamakhilaṃ jagat // Pramāṇav_2.440 //",
  "SA15pramanvu:1461": "vyaktervyaktyantaravyaktāvapi doṣaprasaṅgataḥ /",
  "SA15pramanvu:1462": "dṛṣṭyā vājñātasambandhaṃ viśinaṣṭi tayā katham // Pramāṇav_2.441 //",
  "SA15pramanvu:1463": "yasmād dvayorekagatau na dvitīyasya darśanam /",
  "SA15pramanvu:1464": "dvayoḥ saṃsṛṣṭayordṛṣṭau syād dṛṣṭamiti niścayaḥ // Pramāṇav_2.442 //",
  "SA15pramanvu:1465": "sarūpaṃ darśanaṃ yasya dṛśyate 'nyena cetasā /",
  "SA15pramanvu:1466": "dṛṣṭākhyā tatra cet siddhaṃ sārūpyesya svavedanam // Pramāṇav_2.443 //",
  "SA15pramanvu:1467": "athātmarūpaṃ no vetti pararūpasya vit katham /",
  "SA15pramanvu:1468": "sārūpyād vedanākhyā ca prāgeva prativarṇitā // Pramāṇav_2.444 //",
  "SA15pramanvu:1469": "dṛṣṭayoreva sārūpyagraho 'rtha ca na dṛṣṭavān /",
  "SA15pramanvu:1470": "prāk kathaṃ darśanenāsya sārūpyaṃ so 'dhyavasyati // Pramāṇav_2.445 //",
  "SA15pramanvu:1471": "sārūpyamapi necched yastasya nobhayadarśanam /",
  "SA15pramanvu:1472": "tadārtho jñānamiti ca jñāte ceti gatā kathā // Pramāṇav_2.446 //",
  "SA15pramanvu:1473": "atha svarūpam sā tarhi svayameva prakāśate /",
  "SA15pramanvu:1474": "yat tasyāmaprakāśāyāmarthaḥ syādaprakāśitaḥ // Pramāṇav_2.447 //",
  "SA15pramanvu:1475": "etenānātmavitpakṣe sarvārthādarśanena ye /",
  "SA15pramanvu:1476": "apratyakṣāṃ dhiyaṃ prāhuste 'pi nirvarṇitottarāḥ // Pramāṇav_2.448 //",
  "SA15pramanvu:1477": "āśrayālambanābhyāsabhedād bhinnapravṛttayaḥ /",
  "SA15pramanvu:1478": "sukhaduḥkhābhilāṣādibhedā buddhaya eva tāḥ // Pramāṇav_2.449 //",
  "SA15pramanvu:1479": "pratyakṣāḥ tadviviktaṃ ca nānyat kiñcidvibhāvyate /",
  "SA15pramanvu:1480": "yattajjñānaṃ paro 'pyetān bhuñjītānyena vid yadi // Pramāṇav_2.450 //",
  "SA15pramanvu:1481": "tajjā tatpratibhāsā va yadi dhīrvetti nāparā /",
  "SA15pramanvu:1482": "ālambamānasyānyasyāpyastyavaśyamidaṃ dvayaṃ // Pramāṇav_2.451 //",
  "SA15pramanvu:1483": "atha notpadyate tasmānna ca tatpratibhāsinī /",
  "SA15pramanvu:1484": "sā dhīrnirviṣayā prāptā sāmānyaṃ ca tadagrahe // Pramāṇav_2.452 //",
  "SA15pramanvu:1485": "na gṛhyat iti proktam na ca tadvastu kiñcana /",
  "SA15pramanvu:1486": "tasmādarthāvabhāso 'sau nānyastasyā dhiyastataḥ // Pramāṇav_2.453 //",
  "SA15pramanvu:1487": "siddhe pratyakṣabhāvātmavidau gṛhṇāti tān punaḥ /",
  "SA15pramanvu:1488": "nādhyakṣamiti cedeṣa kuto bhedaḥ samārthayoḥ // Pramāṇav_2.454 //",
  "SA15pramanvu:1489": "adṛṣṭaikārthayogādeḥ saṃvido niyamo yadi /",
  "SA15pramanvu:1490": "sarvathānyo na gṛhṇīyāt saṃvidbhedo 'pyapoditaḥ // Pramāṇav_2.455 //",
  "SA15pramanvu:1491": "yeṣāṃ ca yogino 'nyasya pratyakṣeṇa sukhādikam /",
  "SA15pramanvu:1492": "vidanti tulyānubhavāstadvat te 'pi syurāturāḥ // Pramāṇav_2.456 //",
  "SA15pramanvu:1493": "viṣayemdriyasampātābhāvāt teṣāṃ tadudbhavam /",
  "SA15pramanvu:1494": "nodeti duḥkhamiti cet na vai duḥkhasamudbhavaḥ // Pramāṇav_2.457 //",
  "SA15pramanvu:1495": "duḥkhasya vedanaṃ kintu duḥkhajñānasamudbhavaḥ /",
  "SA15pramanvu:1496": "na hi duḥkhādyasaṃvedyaṃ pīḍānugrahakāraṇam // Pramāṇav_2.458 //",
  "SA15pramanvu:1497": "bhāsamānaṃ svarūpeṇa pīḍā duḥkhaṃ svayaṃ yadā /",
  "SA15pramanvu:1498": "na tadālambanaṃ jñānaṃ na tadaivaṃ prayujyate // Pramāṇav_2.459 //",
  "SA15pramanvu:1499": "bhinne jñānasya sarvasya tenālambanavedane /",
  "SA15pramanvu:1500": "arthasārūpyamālamba ātmā vittiḥ svayaṃ sfuṭā // Pramāṇav_2.460 //",
  "SA15pramanvu:1501": "api cādhyakṣatābhāve dhiyaḥ syālliṅgato gatiḥ /",
  "SA15pramanvu:1502": "taccākṣamartho dhīḥ pūrvo manaskāro 'pi vā bhavet // Pramāṇav_2.461 //",
  "SA15pramanvu:1503": "kāryakāraṇasāmagr yāmasyāṃ sambandhi nāparam /",
  "SA15pramanvu:1504": "sāmarthyādarśanāt tatra nendriyaṃ vyabhicārataḥ // Pramāṇav_2.462 //",
  "SA15pramanvu:1505": "tathārtho dhīmanaskārau jñānaṃ tau ca na sidhyataḥ /",
  "SA15pramanvu:1506": "nāprasiddhasya liṅgatvaṃ vyaktirarthasya cinmatā // Pramāṇav_2.463 //",
  "SA15pramanvu:1507": "liṅgaṃ saiva nanu jñānaṃ vyakto 'rtho 'nena varṇitaḥ /",
  "SA15pramanvu:1508": "vyaktāvananubhūtāyāṃ tadvyaktatvāviniścayāt // Pramāṇav_2.464 //",
  "SA15pramanvu:1509": "athārthasyaiva kaścit sa viśeṣo vyaktiriṣyate /",
  "SA15pramanvu:1510": "nānutpādavyayavato viśeṣo 'rthasya kaścana // Pramāṇav_2.465 //",
  "SA15pramanvu:1511": "tadiṣṭau vā pratijñānaṃ kṣaṇabhaṅgaḥ prasajyate /",
  "SA15pramanvu:1512": "sa ca jñāto 'tha vājñāto bhavejjñātasya liṅgatā // Pramāṇav_2.466 //",
  "SA15pramanvu:1513": "yadi jñāne 'paricchinne jñāto 'sāviti tat kutaḥ /",
  "SA15pramanvu:1514": "jñātatvenāparicchinnamapi tad gamakaṃ katham // Pramāṇav_2.467 //",
  "SA15pramanvu:1515": "adṛṣṭadṛṣṭayo 'nyena draṣṭrā dṛṣṭā na hi kvacit /",
  "SA15pramanvu:1516": "viśeṣaḥ so 'nyadṛṣṭāvapyastīti syāt svadhīgatiḥ // Pramāṇav_2.468 //",
  "SA15pramanvu:1517": "tasmādanumitirbuddheḥ svadharmanirapekṣiṇaḥ /",
  "SA15pramanvu:1518": "kevalānnārthadharmāt kaḥ svadharmaḥ svadhiyo 'paraḥ // Pramāṇav_2.469 //",
  "SA15pramanvu:1519": "pratyakṣādhigato hetuḥ tulyāraṇajanmanaḥ /",
  "SA15pramanvu:1520": "tasya bhedaḥ kuto buddhe rvyabhicāryanyajaśca saḥ // Pramāṇav_2.470 //",
  "SA15pramanvu:1521": "rūpādīn pañca viṣayānindriyāṇyupalambhanam /",
  "SA15pramanvu:1522": "muktvā na kāryamaparaṃ tasyāḥ samupalabhyate // Pramāṇav_2.471 //",
  "SA15pramanvu:1523": "tatrātyakṣaṃ dvayaṃ pañcasvartheṣveko 'pi nekṣyate /",
  "SA15pramanvu:1524": "rūpadarśanato jāto yo 'nyathā vyastasambhavaḥ // Pramāṇav_2.472 //",
  "SA15pramanvu:1525": "yadevamapratītaṃ talliṅgamityatilaukikam /",
  "SA15pramanvu:1526": "vidyamāne 'pi liṅge tāṃ tena sārdhamapaśyataḥ // Pramāṇav_2.473 //",
  "SA15pramanvu:1527": "kathaṃ pratītirliṅgaṃ hi nādṛṣṭasya prakāśakam /",
  "SA15pramanvu:1528": "tata evāsya liṅgāt prāk prasiddherupavarṇane // Pramāṇav_2.474 //",
  "SA15pramanvu:1529": "dṛṣṭāntāntarasādhyatvaṃ tasyāpītyanavasthitiḥ /",
  "SA15pramanvu:1530": "ityarthasya dhiyaḥ siddhiḥ nārthāt tasyāḥ kathañcana // Pramāṇav_2.475 //",
  "SA15pramanvu:1531": "tadaprasiddhāvarthasya svayamevāprasiddhitaḥ /",
  "SA15pramanvu:1532": "pratyakṣāṃ ca dhiyaṃ dṛṣṭvā tasyāśceṣṭābhidhādikam // Pramāṇav_2.476 //",
  "SA15pramanvu:1533": "paracittānumānaṃ ca na syādātmanyadarśanāt /",
  "SA15pramanvu:1534": "sambandhasy manobuddhavarthaliṅgāprasiddhitaḥ // Pramāṇav_2.477 //",
  "SA15pramanvu:1535": "prakāśitā kathaṃ vā syāt buddhirbuddh yantareṇa vaḥ /",
  "SA15pramanvu:1536": "aprakāśātmanoḥ sāmyād vyaṅgyavyañjakatā kutaḥ // Pramāṇav_2.478 //",
  "SA15pramanvu:1537": "viṣayasya kathaṃ vyaktiḥ prakāśe rūpasaṃkramāt /",
  "SA15pramanvu:1538": "sa ca prakāśastadrūpaḥ svayameva prakāśate // Pramāṇav_2.479 //",
  "SA15pramanvu:1539": "tathābhyupagame buddherbuddhau buddhiḥ svavedikā /",
  "SA15pramanvu:1540": "siddhānyathā tulyadharmā viṣayo 'pi dhiyā saha // Pramāṇav_2.480 //",
  "SA15pramanvu:1541": "iti prakāśarūpā naḥ svayaṃ dhīḥ samprakāśate /",
  "SA15pramanvu:1542": "anyo 'syāṃ rūpasaṃkrāntyā prakāśaḥ san prakāśate // Pramāṇav_2.481 //",
  "SA15pramanvu:1543": "sādṛśye 'pi hi dhīranyā prakāśyā na tayā matā /",
  "SA15pramanvu:1544": "svayaṃ prakāśamānārthastadrū peṇa prakāśate // Pramāṇav_2.482 //",
  "SA15pramanvu:1545": "yathā pradīpayordīpaghaṭayośca tadāśrayaḥ /",
  "SA15pramanvu:1546": "vyaṅ gyavyañjakabhedena vyavahāraḥ pratanyate // Pramāṇav_2.483 //",
  "SA15pramanvu:1547": "viṣayendriyamātreṇa na dṛṣṭamiti niścayaḥ /",
  "SA15pramanvu:1548": "tasmād yato 'yaṃ tasyāpi vācyamanyasya daśanam // Pramāṇav_2.484 //",
  "SA15pramanvu:1549": "smṛterapyātmavit siddhā jñānasyānyena vedane /",
  "SA15pramanvu:1550": "dīrghādigrahaṇaṃ na syād bahumātrānavasthiteḥ // Pramāṇav_2.485 //",
  "SA15pramanvu:1551": "avasthitāvakramāyāṃ sakṛdābhāsanānmatau /",
  "SA15pramanvu:1552": "varṇaḥ syādkramo 'dīrghaḥ kramavānakramāṃ katham // Pramāṇav_2.486 //",
  "SA15pramanvu:1553": "upakuryādasaṃśliṣyan varṇabhāgaḥ parasparam /",
  "SA15pramanvu:1554": "āntyaṃ pūrvasthitādūrdhva vardhamāno dhvanirbhavet // Pramāṇav_2.487 //",
  "SA15pramanvu:1555": "akrameṇa grahādante kramavaddhīśca no bhavet /",
  "SA15pramanvu:1556": "dhiyaḥ svayaṃ ca na sthānaṃ tadūrdhvaviṣayāsthiteḥ // Pramāṇav_2.488 //",
  "SA15pramanvu:1557": "sthāne svayaṃ na naśyet sā paścādapyaviśeṣataḥ /",
  "SA15pramanvu:1558": "doṣo 'yaṃ sakṛdutpannākramavarṇasthitāvapi // Pramāṇav_2.489 //",
  "SA15pramanvu:1559": "sakṛdyatnodbhavād vyarthaḥ syād yatnaścottarottaraḥ /",
  "SA15pramanvu:1560": "vyaktāvapyeṣa varṇānāṃ doṣaḥ samanuṣajyate // Pramāṇav_2.490 //",
  "SA15pramanvu:1561": "anekayā tadgrahaṇe yāntyā dhīḥ sānubhūyate /",
  "SA15pramanvu:1562": "na dīrghagrāhikā sā ca tanna syād dīrghadhīsmṛtiḥ // Pramāṇav_2.491 //",
  "SA15pramanvu:1563": "pṛthak pṛthak ca buddhīnāṃ saṃvittau taddhvaniśruteḥ /",
  "SA15pramanvu:1564": "avicchinnābhatā na syād ghaṭanaṃ ca nirākṛtam // Pramāṇav_2.492 //",
  "SA15pramanvu:1565": "vicchinnaṃ śṛṇvato 'pyasya yadyavicchinnavibhramaḥ /",
  "SA15pramanvu:1566": "hrasvadvayoccāraṇe 'pi syādavicchinnavibhramaḥ // Pramāṇav_2.493 //",
  "SA15pramanvu:1567": "vicchinne darśane cākṣādavicchinnādhiropaṇam /",
  "SA15pramanvu:1568": "nākṣāt sarvākṣabuddhīnāṃ vitathatvaprasaṅgataḥ // Pramāṇav_2.494 //",
  "SA15pramanvu:1569": "sarvāntyo 'pi hi varṇātmā nimeṣatulitasthitiḥ /",
  "SA15pramanvu:1570": "sa ca kramādanekāṇusambandhena nitiṣṭhati // Pramāṇav_2.495 //",
  "SA15pramanvu:1571": "ekāṇvatyayakālaśca kālo 'lpīyān kṣaṇo mataḥ /",
  "SA15pramanvu:1572": "buddhiśca kṣaṇikā tasmāt kramād varṇān prapadyate // Pramāṇav_2.496 //",
  "SA15pramanvu:1573": "iti varṇe 'pi rupādāvavicchinnāvabhāsinī /",
  "SA15pramanvu:1574": "vicchinnāpyanyathā buddhiḥ sarvā syād vitathārthikā // Pramāṇav_2.497 //",
  "SA15pramanvu:1575": "ghaṭanaṃ yacca bhāvānāmanyatrendriyavibhramāt /",
  "SA15pramanvu:1576": "bhedālakṣaṇavibhrāntaṃ smaraṇaṃ tad vikalpakam // Pramāṇav_2.498 //",
  "SA15pramanvu:1577": "tasya spaṣṭāvabhāsitvaṃ jalpasaṃsargiṇaḥ kutaḥ /",
  "SA15pramanvu:1578": "nākṣagrāhye 'sti śabdānāṃ yojaneti vivecitam // Pramāṇav_2.499 //",
  "SA15pramanvu:1579": "vicchinnaṃ paśyato 'pyakṣairghaṭayed yadi kalpanā /",
  "SA15pramanvu:1580": "arthasya tatsaṃvitteśca satataṃ bhāsamānayoḥ // Pramāṇav_2.500 //",
  "SA15pramanvu:1581": "bādhake sati sannyāye vicchinna iti tat kutaḥ /",
  "SA15pramanvu:1582": "buddhīnāṃ śaktiniyamāditi cet sa kuto bhataḥ // Pramāṇav_2.501 //",
  "SA15pramanvu:1583": "yugapad buddhyadṛṣṭeścet tadevedaṃ vicāryate /",
  "SA15pramanvu:1584": "tāsāṃ samānajātīye sāmarthyaniyamo bhavet // Pramāṇav_2.502 //",
  "SA15pramanvu:1585": "tathā hi samyaglakṣyante vikalpāḥ kramabhāvinaḥ /",
  "SA15pramanvu:1586": "etena yaḥ samakṣe 'rthe pratyabhiġ",
  "SA15pramanvu:1587": "yānakalpanām // Pramāṇav_2.503 //",
  "SA15pramanvu:1588": "spaṣṭāvabhāsāṃ pratyakṣāṃ kalpayet so 'pi vāritaḥ /",
  "SA15pramanvu:1589": "keśagolakadīpādāvapi spaṣṭāvabhāsanāt // Pramāṇav_2.504 //",
  "SA15pramanvu:1590": "pratītabhede 'pyadhyakṣā dhīḥ kathaṃ tādṛśī bhavet /",
  "SA15pramanvu:1591": "tasmānna pratyabhijñānād varṇādyekatvaniścayaḥ // Pramāṇav_2.505 //",
  "SA15pramanvu:1592": "pūrvānubhūtasmaraṇāt taddharmāropaṇād vinā /",
  "SA15pramanvu:1593": "sa evāyamiti jñānaṃ nāsti tacchakṣaje kutaḥ // Pramāṇav_2.506 //",
  "SA15pramanvu:1594": "na cārthajñānasaṃvittyoryugapat sambhavo yataḥ /",
  "SA15pramanvu:1595": "lakṣyete pratibhāso dau nārthārthajñānayoḥ pṛthak // Pramāṇav_2.507 //",
  "SA15pramanvu:1596": "na hyarthābhāsi ca jñānamartho bāhyaśca kevalaḥ /",
  "SA15pramanvu:1597": "ekākāramatigrāhye bhedabhāvaprasaṅgataḥ // Pramāṇav_2.508 //",
  "SA15pramanvu:1598": "sūpalakṣeṇa bhedena yau saṃvittau na lakṣitau /",
  "SA15pramanvu:1599": "arthārthapratyayo paścāt smaryete tau pṛthak katham // Pramāṇav_2.509 //",
  "SA15pramanvu:1600": "krameṇānubhavotpāde 'pyarthārthamanasorayam /",
  "SA15pramanvu:1601": "pratibhāsasya nānātvacodyadoṣo duruddharaḥ // Pramāṇav_2.510 //",
  "SA15pramanvu:1602": "arthasaṃvedanaṃ tāvat tato 'rthābhāsavedanam /",
  "SA15pramanvu:1603": "na hi saṃvedanaṃ śuddhaṃ bhavedarthasya vedanam // Pramāṇav_2.511 //",
  "SA15pramanvu:1604": "tathā hi nīlādyākāra eka ekaṃ ca vedanam /",
  "SA15pramanvu:1605": "lakṣyate na tu nīlābhe vedane vedanaṃ param // Pramāṇav_2.512 //",
  "SA15pramanvu:1606": "jñānāntareṇānubhavo bhavet tatrāpi hi smṛtiḥ /",
  "SA15pramanvu:1607": "dṛṣṭā tadvedanaṃ kena tasyāpyanyena ced imām // Pramāṇav_2.513 //",
  "SA15pramanvu:1608": "mālāṃ jñānavidāṃ ko 'yaṃ janayatyanubandhinīm /",
  "SA15pramanvu:1609": "pūrvā dhīḥ saiva cenna syāt sañcāro viṣayāntare // Pramāṇav_2.514 //",
  "SA15pramanvu:1610": "tāṃ grāhyalakṣaṇaprāptāmāsannāṃ janikāṃ dhiyam /",
  "SA15pramanvu:1611": "agṛhītvottaraṃ jñānaṃ gṛhṇīyādaparaṃ katham // Pramāṇav_2.515 //",
  "SA15pramanvu:1612": "ātmani jñānajanane svabhāve niyatāṃ ca tām /",
  "SA15pramanvu:1613": "ko nāmānyo vibadhnīyād bahiraṃge 'ntaraṅgikām // Pramāṇav_2.516 //",
  "SA15pramanvu:1614": "bāhyāḥ sannihito 'pyarthastāṃ vibadhnan hi na prabhuḥ /",
  "SA15pramanvu:1615": "dhiyaṃ nānubhavet kaścidanyathārthasya sannidhau // Pramāṇav_2.517 //",
  "SA15pramanvu:1616": "na cāsannihitārthāsti daśā kācidato dhiyaḥ /",
  "SA15pramanvu:1617": "utkhātamūlā smṛtirapyutsannetyujjvalaṃ matam // Pramāṇav_2.518 //",
  "SA15pramanvu:1618": "atītādivikalpānāṃ yeṣāṃ nārthasya sannidhiḥ /",
  "SA15pramanvu:1619": "sañcārakaraṇābhāvād utsīdedathacintanam // Pramāṇav_2.519 //",
  "SA15pramanvu:1620": "ātmavijñānajanane śaktisaṃkṣayataḥ śanaiḥ /",
  "SA15pramanvu:1621": "viṣayāntarasañcāro yadi saivārthadhīḥ kutaḥ // Pramāṇav_2.520 //",
  "SA15pramanvu:1622": "śaktikṣaye pūrvādhiyo na hi dhīḥ prāgdhiyā vinā /",
  "SA15pramanvu:1623": "anyārthāsaktiviguṇe jñāne jñānodayāgateḥ // Pramāṇav_2.521 //",
  "SA15pramanvu:1624": "sakṛdvijātīyajātāvapyekena paṭīyasā /",
  "SA15pramanvu:1625": "cittenāhitavaiguṇyādālāyānnānyasambhavaḥ // Pramāṇav_2.522 //",
  "SA15pramanvu:1626": "nāpekṣetānyathā sāmyaṃ manovṛttermano 'ntaram /",
  "SA15pramanvu:1627": "manojñānakramotpattirapyapekṣā prasādhanī // Pramāṇav_2.523 //",
  "SA15pramanvu:1628": "ekatvānmanaso 'nyammin saktasyānyāgateryadi /",
  "SA15pramanvu:1629": "jñānāntarasyānudayo na kadācit sahodayāt // Pramāṇav_2.524 //",
  "SA15pramanvu:1630": "samavṛttau ca tulyatvāt sarvadānyāgatirbhavet /",
  "SA15pramanvu:1631": "janma vātmamanoyogamātrajānāṃ sakṛd bhavet // Pramāṇav_2.525 //",
  "SA15pramanvu:1632": "ekaiva cet kriyaikaḥ syāt kiṃ dīpo 'nekadarśanaḥ /",
  "SA15pramanvu:1633": "krameṇāpi na śaktaṃ syāt paścādapyaviśeṣataḥ // Pramāṇav_2.526 //",
  "SA15pramanvu:1634": "anena dehapuruṣābuktau saṃskārato yadi /",
  "SA15pramanvu:1635": "niyamaḥ sa kutaḥ paścāt buddheścedastu sammatam // Pramāṇav_2.527 //",
  "SA15pramanvu:1636": "na grāhyatānyā jananājjananaṃ grāhyalakṣaṇam /",
  "SA15pramanvu:1637": "agrāhyaṃ na hi tejo 'sti na ca saukṣamyādyanaṃśake // Pramāṇav_2.528 //",
  "SA15pramanvu:1638": "grāhyatāśaktihāniī syāt nānyasya jananātmanaḥ /",
  "SA15pramanvu:1639": "grāhyātāyā na khalvanyajjananaṃ grāhyalakṣaṇe // Pramāṇav_2.529 //",
  "SA15pramanvu:1640": "sākṣānna hyanyathā buddhe rūpādirūpakārakaḥ /",
  "SA15pramanvu:1641": "grāhyātālakṣanādanyastabhāvaniyamo 'sya kaḥ // Pramāṇav_2.530 //",
  "SA15pramanvu:1642": "buddherapi tadastīti sāpi sattve vyavsthitā /",
  "SA15pramanvu:1643": "grāhyupādānasaṃvittī cetaso grāhyalakṣaṇam // Pramāṇav_2.531 //",
  "SA15pramanvu:1644": "rūpādeścetasaścaivamviśuddhadhiyaṃ prati /",
  "SA15pramanvu:1645": "grāhyalakṣaṇacinteyamacintyā yogināṃ gatiḥ // Pramāṇav_2.532 //",
  "SA15pramanvu:1646": "tatra sūkṣmādibhāvena grāhyamagrāhyatāṃ vrajet /",
  "SA15pramanvu:1647": "rūpādi buddheḥ kiṃ jātaṃ paścād yat prāṅ na vidyate // Pramāṇav_2.533 //",
  "SA15pramanvu:1648": "sati svadhīgrahe tasmād yaivānantarahetutā /",
  "SA15pramanvu:1649": "cetaso grāhyatā saiva tato nārthāntare gatiḥ // Pramāṇav_2.534 //",
  "SA15pramanvu:1650": "nānekaśaktyabhāve 'pi bhāvo nānekakāryakṛt /",
  "SA15pramanvu:1651": "prakṛtyaiveti gaditam nānekasmānna ced bhavet // Pramāṇav_2.535 //",
  "SA15pramanvu:1652": "na kiñcidekasmāt sāmagrayāḥ sarvasambhavaḥ /",
  "SA15pramanvu:1653": "ekaṃ syādapi sāmagryorityuktaṃ tadanekakṛt // Pramāṇav_2.536 //",
  "SA15pramanvu:1654": "artha pūrvañca vijñānaṃ gṛhṇīyad yadi dhīḥ parā /",
  "SA15pramanvu:1655": "abhilāpadvayaṃ nityaṃ syād dṛṣṭakramamakramam // Pramāṇav_2.537 //",
  "SA15pramanvu:1656": "pūrvāparārthabhāsitvāccintādāvekacetasi /",
  "SA15pramanvu:1657": "dvirdvirekaṃ ca bhāseta bhāsanādātmataddhiyoḥ // Pramāṇav_2.538 //",
  "SA15pramanvu:1658": "viṣayāntarasañcāre yadyantyaṃ nānubhūyate /",
  "SA15pramanvu:1659": "parānubhūtavat sarvānanubhūtiḥ prasajyate // Pramāṇav_2.539 //",
  "SA15pramanvu:1660": "ātmānubhūta pratyakṣaṃ nānubhūtaṃ parairyadi /",
  "SA15pramanvu:1661": "ātmānubhūtiḥ sā siddhā kuto yenaivamucyate // Pramāṇav_2.540 //",
  "SA15pramanvu:1662": "vyaktihetvaprasiddhiḥ syāt na vyaktervyaktamicchataḥ /",
  "SA15pramanvu:1663": "vyaktyasiddhavapi vyaktaṃ yadi vyaktamidaṃ jagat // Pramāṇav_2.541 //",
  "SA15pramanvu:1664": "tṛtīyaḥ svārthānumānaparicchedaḥ",
  "SA15pramanvu:1665": "svopajñavṛttisahitaḥ",
  "SA15pramanvu:1666": "pakṣadharmastadaṃśena vyāpto hetustridhaiva saḥ /",
  "SA15pramanvu:1667": "avinābhāvaniyamāddhetvābhāsāstato 'pare // Pramāṇav_3.1 //",
  "SA15pramanvu:1668": "kārya svabhāvairyāvadbhiravinābhāvi kāraṇe /",
  "SA15pramanvu:1669": "hetuḥ svabhāve bhāvo 'pi bhāvamātrānurodhini // Pramāṇav_3.2 //",
  "SA15pramanvu:1670": "apravṛttiḥ pramāṇānām apravṛttiphalāsati /",
  "SA15pramanvu:1671": "asajjñānaphalā kācid hetubhedavyapekṣayā // Pramāṇav_3.3 //",
  "SA15pramanvu:1672": "viruddhakāryoḥ siddhirasiddhirhetubhāvayoḥ /",
  "SA15pramanvu:1673": "dṛśyātmanorabhāvārthānupalabdhiścaturvidhā // Pramāṇav_3.4 //",
  "SA15pramanvu:1674": "tadviruddhinimittasya yopalabdhiḥ prayujyate /",
  "SA15pramanvu:1675": "nimittayorviruddhatvābhāve sā vyabhicāriṇī // Pramāṇav_3.5 //",
  "SA15pramanvu:1676": "iṣṭaṃ viruddhakārye 'pi deśakālāadyapekṣaṇam /",
  "SA15pramanvu:1677": "anyathā vyabhicāri syāt bhasmevāśītasādhane // Pramāṇav_3.6 //",
  "SA15pramanvu:1678": "hetunā yaḥ samagreṇa kāyātpādo 'numīyate /",
  "SA15pramanvu:1679": "arthāntarānapekṣatvāt sa svabhāvo 'nuvarnitaḥ // Pramāṇav_3.7 //",
  "SA15pramanvu:1680": "sāmagrīphalaśaktīnāṃ pariṇāmānubandhini /",
  "SA15pramanvu:1681": "anaikāntikatā kārye pratibandhasya sambhavāt // Pramāṇav_3.8 //",
  "SA15pramanvu:1682": "ekasāmagryadhīnasya rūpāde rasato gatiḥ /",
  "SA15pramanvu:1683": "hetudharmānumānena dhūmendhanavikāravat // Pramāṇav_3.9 //",
  "SA15pramanvu:1684": "śaktipravṛttyā na vinā rasaḥ saivānyakāraṇam /",
  "SA15pramanvu:1685": "ityatītaikakālānāṃ gatistastatkāryaliṅgajā // Pramāṇav_3.10 //",
  "SA15pramanvu:1686": "hetunā yo 'samagreṇa kāryotpādo 'numīyate /",
  "SA15pramanvu:1687": "taccheṣavadasāmarthyād dehād rāgānumānavat // Pramāṇav_3.11 //",
  "SA15pramanvu:1688": "vipakṣe 'dṛṣṭimātreṇa kāryasāmānyadarśanāt /",
  "SA15pramanvu:1689": "hetujñānaṃ pramāṇābhaṃ vacanād rāgitādivat // Pramāṇav_3.12 //",
  "SA15pramanvu:1690": "na cādarśanamātreṇa vipakṣe 'vyabhicāritā /",
  "SA15pramanvu:1691": "sambhāvyavyabhicāritvāt sthālītaṇḍulapākavat // Pramāṇav_3.13 //",
  "SA15pramanvu:1692": "yasyādarśanamātreṇa vyatirekaḥ pradarśyate /",
  "SA15pramanvu:1693": "tasya saṃśayahetutvāccheṣavat tadudāhṛtam // Pramāṇav_3.14 //",
  "SA15pramanvu:1694": "hetostriṣvapi rūpeṣu niścayastena varṇitaḥ /",
  "SA15pramanvu:1695": "asiddhaviparītārthavyabhicārivipakṣataḥ // Pramāṇav_3.15 //",
  "SA15pramanvu:1696": "vyabhicārivipakṣeṇa vadharmyavacanaṃ ca yat /",
  "SA15pramanvu:1697": "yadyadṛṣṭiphalaṃ tacca tadanukte 'pi gamyate // Pramāṇav_3.16 //",
  "SA15pramanvu:1698": "na ca nāstīti vacanāt tannāstyeva yathā yadi /",
  "SA15pramanvu:1699": "nāsti sa khyāpyate nyāyastadā nāstīti gamyate // Pramāṇav_3.17 //",
  "SA15pramanvu:1700": "yadyadṛṣṭau nivṛttiḥ syāccheṣavad vyabhicāri kim /",
  "SA15pramanvu:1701": "vyatirekyapi hetuḥ syānna vācyāasiddhiyojanā // Pramāṇav_3.18 //",
  "SA15pramanvu:1702": "viśeṣasya vyavacchedahetutā syādadarśanāt /",
  "SA15pramanvu:1703": "pramāṇāntarabādhā cennedānīṃ nāstitādṛśaḥ // Pramāṇav_3.19 //",
  "SA15pramanvu:1704": "tathānyatrāpi sambhāvyaṃ pramāṇāntarabādhanam /",
  "SA15pramanvu:1705": "dṛṣṭāyuktiradṛṣṭeśca syāt sparśasyavirodhinī // Pramāṇav_3.20 //",
  "SA15pramanvu:1706": "deśādibhedād dṛśyante bhinnā dravyeṣu śaktayaḥ /",
  "SA15pramanvu:1707": "tatraikadṛṣṭyā nānyatra yuktastadbhāvaniścayaḥ // Pramāṇav_3.21 //",
  "SA15pramanvu:1708": "ātmamṛccetanādīnāṃ yo 'bhāvasyāprasādhakaḥ /",
  "SA15pramanvu:1709": "sa evānupalambhaḥ kiṃ hetvabhāvasya sādhakaḥ // Pramāṇav_3.22 //",
  "SA15pramanvu:1710": "tasmāt tanmātrasambaddhaḥ svabhāvo bhāvameva vā /",
  "SA15pramanvu:1711": "nirvatayet kāraṇaṃ vā kāyamavyabhicārataḥ // Pramāṇav_3.23 //",
  "SA15pramanvu:1712": "anyathakanivṛttayānyavinivṛttiḥ kathaṃ bhavet /",
  "SA15pramanvu:1713": "nāścavāniti martyena na bhāvyaṃ gomatāpi kim // Pramāṇav_3.24 //",
  "SA15pramanvu:1714": "sannidhānāt tathaikasya kathamanyasya sannidhiḥ /",
  "SA15pramanvu:1715": "gomānityeva martyena bhāvyamaśvavatāpi kim // Pramāṇav_3.25 //",
  "SA15pramanvu:1716": "tasmād vaidharmyadṛṣṭānte neṣṭo 'vaśyamihāśrayaḥ /",
  "SA15pramanvu:1717": "tadabhāve ca tanneti vacanādapi tadgatiḥ // Pramāṇav_3.26 //",
  "SA15pramanvu:1718": "tadbhāvahetubhāvau hi dṛṣṭānte tadavedinaḥ /",
  "SA15pramanvu:1719": "khyāpyete viduṣāṃ vācyo hetureva hi kevalaḥ // Pramāṇav_3.27 //",
  "SA15pramanvu:1720": "tenaiva jñātasambandhe dvayoranyataroktitaḥ /",
  "SA15pramanvu:1721": "arthāpattyā dvitīye 'pi smṛtiḥ samupajāyate // Pramāṇav_3.28 //",
  "SA15pramanvu:1722": "hetusvabhāvābhāvo 'taḥ pratiṣedhe ca kasyacit /",
  "SA15pramanvu:1723": "hetuḥ, yuktopalambhasya tasya cānupalambhanam // Pramāṇav_3.29 //",
  "SA15pramanvu:1724": "itīyaṃ trividhokta 'pyanupalabdhiranekadhā /",
  "SA15pramanvu:1725": "tattadviriddhādyagatibhedaprayogataḥ // Pramāṇav_3.30 //",
  "SA15pramanvu:1726": "kāryakāraṇabhāvād vā svabhāvād vā niyāmakāt /",
  "SA15pramanvu:1727": "avinābhāvaniyamo 'darśanānna na darśanāt // Pramāṇav_3.31 //",
  "SA15pramanvu:1728": "avaśyaṃbhāvaniyamaḥ kaḥ parasyānyathā paraiḥ /",
  "SA15pramanvu:1729": "arthāntaranimitte vā dharme vāsasi rāgavat // Pramāṇav_3.32 //",
  "SA15pramanvu:1730": "arthāntaranimitto hi dharmaḥ syādanya eva saḥ /",
  "SA15pramanvu:1731": "paśyād bhāvānna hetutvaṃ phale 'pyekāntatā kutaḥ // Pramāṇav_3.33 //",
  "SA15pramanvu:1732": "kārya dhūmo hutabhujaḥ kāyadharmānuvṛttitaḥ /",
  "SA15pramanvu:1733": "tasyābhāve tu sa bhavan hetumatāṃ vilaṅghayet // Pramāṇav_3.34 //",
  "SA15pramanvu:1734": "nityaṃ sattvamasattvaṃ vāhetoranyānapekṣaṇāt /",
  "SA15pramanvu:1735": "apekṣātaśca bhāvānāṃ kādācitkasya sambhavaḥ // Pramāṇav_3.35 //",
  "SA15pramanvu:1736": "agnisvabhāvaḥ śakramya mūrdhā yadyagnireva saḥ /",
  "SA15pramanvu:1737": "athānagnisvabhāvo 'sau dhūmastatra kathaṃ bhavet // Pramāṇav_3.36 //",
  "SA15pramanvu:1738": "dhūmahetusvabhāvo hi vahnistacchaktibhedavān /",
  "SA15pramanvu:1739": "adhūmahetordhūmasya bhāve sa syādahetukaḥ // Pramāṇav_3.37 //",
  "SA15pramanvu:1740": "anvayavyatirekād yo yasya dṛṣṭo 'nuvartakaḥ /",
  "SA15pramanvu:1741": "svabhāvastasya taddheturato bhinnānna sambhavaḥ // Pramāṇav_3.38 //",
  "SA15pramanvu:1742": "svabhāve 'pyavinābhāvo bhāvamātrānurodhini /",
  "SA15pramanvu:1743": "tadbhāve svayambhāvasyābhāvaḥ syādabhedataḥ // Pramāṇav_3.39 //",
  "SA15pramanvu:1744": "sarve bhāvāḥ svabhāvena svasvabhāvavyavasthiteḥ /",
  "SA15pramanvu:1745": "svabhāvaparabhāvābhyāṃ yasmād vyāvṛttibhāginaḥ // Pramāṇav_3.40 //",
  "SA15pramanvu:1746": "tasmād yato yato 'rthānāṃ vyāvṛttistannibandhanāḥ /",
  "SA15pramanvu:1747": "jātibhedāḥ prakalpyante tadviśeṣāvagāhinaḥ // Pramāṇav_3.41 //",
  "SA15pramanvu:1748": "tasmād viśeṣo yo yena dharmeṇa sampratīyate /",
  "SA15pramanvu:1749": "na da śakyastato 'nyena tena bhinnā vyavasthitiḥ // Pramāṇav_3.42 //",
  "SA15pramanvu:1750": "ekasyārthasvabhāvasya pratyakṣasya sataḥ svayam /",
  "SA15pramanvu:1751": "ko 'nyo bhāgo na dṛṣṭaḥ syād yaḥ pramāṇaiḥ parīkṣyate // Pramāṇav_3.43 //",
  "SA15pramanvu:1752": "no ced bhrāntinimittena saṃyojyeta guṇāntaram /",
  "SA15pramanvu:1753": "śuktau vā rajatākāro rūpasādharmyadarśanāt // Pramāṇav_3.44 //",
  "SA15pramanvu:1754": "tasmād dṛṣṭasya bhāvasya dṛṣṭa evākhilo guṇaḥ /",
  "SA15pramanvu:1755": "bhrānterniścīyate neti sādhanaṃ sampravartate // Pramāṇav_3.45 //",
  "SA15pramanvu:1756": "vastugrahe 'manumānācca dharmasyaikasya niścaye /",
  "SA15pramanvu:1757": "sarvagraho hyapohe tu nāyaṃ doṣaḥ prasajyate // Pramāṇav_3.46 //",
  "SA15pramanvu:1758": "tasmādapohaviṣayamiti liṅgaṃ prakīrtitam /",
  "SA15pramanvu:1759": "anyathā dharmiṇaḥ siddhavasiddhaṃ kimataḥ param // Pramāṇav_3.47 //",
  "SA15pramanvu:1760": "kvacit sāmānyaviṣayaṃ dṛṣṭe jñānamaliṅgajam /",
  "SA15pramanvu:1761": "kathamanyopohaviṣayaṃ tanmātrāpohagocaram // Pramāṇav_3.48 //",
  "SA15pramanvu:1762": "niścayāropamanasirbādhyabādhakabhāvataḥ /",
  "SA15pramanvu:1763": "samāropaviveke 'sya pravṛttiriti gamyate // Pramāṇav_3.49 //",
  "SA15pramanvu:1764": "yāvantoṃ 'śasamāropāstannirāse viniścayāḥ /",
  "SA15pramanvu:1765": "tāvanta eva śabdāśca tena te bhinnagocarāḥ // Pramāṇav_3.50 //",
  "SA15pramanvu:1766": "anyathaikena śabdena vyāpta ekatra vastuni /",
  "SA15pramanvu:1767": "buddh yā vā nānyavisaya iti paryāyatā bhavet // Pramāṇav_3.51 //",
  "SA15pramanvu:1768": "yasyāpi nānopādherdhīrgrāhikārthasya bhedinaḥ /",
  "SA15pramanvu:1769": "nānopādhyupakārāṅgaśaktyabhinnātmano grahe // Pramāṇav_3.52 //",
  "SA15pramanvu:1770": "sarvātmanopakāryasya ko bhedaḥ syādaniścitaḥ /",
  "SA15pramanvu:1771": "tayorātmani sambandhādekajñāne dvayagrahaḥ // Pramāṇav_3.53 //",
  "SA15pramanvu:1772": "dharmopakāraśaktīnāṃ bhede tāstasya kiṃ yadi /",
  "SA15pramanvu:1773": "nopakārastatastāsāṃ tadā syādanavasthitiḥ // Pramāṇav_3.54 //",
  "SA15pramanvu:1774": "ekopakārake grāhye nopakārāstato 'pare /",
  "SA15pramanvu:1775": "dṛṣṭe tasminnadṛṣṭāśca tadgrahe sakalagrahaḥ // Pramāṇav_3.55 //",
  "SA15pramanvu:1776": "yadi bhrāntinivṛttyartha gṛhīte 'pyanyadiṣyate /",
  "SA15pramanvu:1777": "tadvyavacchedaviṣayaṃ siddhaṃ tadvat tato 'param // Pramāṇav_3.56 //",
  "SA15pramanvu:1778": "asamāropaviṣaye vṛtte rapi ca niścayaiḥ /",
  "SA15pramanvu:1779": "yanna niścīyate rūpaṃ tat teṣāṃ viṣayaḥ katham // Pramāṇav_3.57 //",
  "SA15pramanvu:1780": "pratyakṣeṇa gṛhīte 'pi viśerṣe 'śavibarjite /",
  "SA15pramanvu:1781": "yadviśeṣāvasāye 'sti pratyayaḥ sa pratīyate // Pramāṇav_3.58 //",
  "SA15pramanvu:1782": "tatrāpi cānyavyāvṛttiranyavyāvṛtta ityapi /",
  "SA15pramanvu:1783": "śabdāśca niścayāścaiva nimittamanurindhate // Pramāṇav_3.59 //",
  "SA15pramanvu:1784": "dvayorekābhidhāne 'pi bibhaktirvyatirekiṇī /",
  "SA15pramanvu:1785": "bhinnamarthamivānveti vācyaleśaviśeṣataḥ // Pramāṇav_3.60 //",
  "SA15pramanvu:1786": "bhedāntarapratikṣe pāpratikṣepau tayordvayoḥ /",
  "SA15pramanvu:1787": "padaṃ saṃketabhedasya jñātṛvāñchānuridhinaḥ // Pramāṇav_3.61 //",
  "SA15pramanvu:1788": "bhedo 'yameva sarvatra dravyabhāvābhidhāyinoḥ /",
  "SA15pramanvu:1789": "śabdayoorna tayorvācye viśeṣastena kaścana // Pramāṇav_3.62 //",
  "SA15pramanvu:1790": "jijñāpayiṣurartha taṃ taddhitena taṃ taddhitena kṛtāpi vā /",
  "SA15pramanvu:1791": "antena vā yadi brū yāt bhedo nāsti tataḥ paraḥ // Pramāṇav_3.63 //",
  "SA15pramanvu:1792": "tenānyāpohaviṣaye tadvatpakṣopavarṇanam /",
  "SA15pramanvu:1793": "pratyākhyātaṃ pṛthaktve hi syād doṣo jātitadvatoḥ // Pramāṇav_3.64 //",
  "SA15pramanvu:1794": "yeṣāṃ vastuvaśā vāco na voivakṣāparāśrayāḥ /",
  "SA15pramanvu:1795": "ṣaṣṭhīvacanabhedādi codyaṃ tān prati yuktimat // Pramāṇav_3.65 //",
  "SA15pramanvu:1796": "yad yathā vācakatvena vaktṛbhirviniyamyate /",
  "SA15pramanvu:1797": "anapekṣitavāhyārtha tat tathā vācakaṃ vacaḥ // Pramāṇav_3.66 //",
  "SA15pramanvu:1798": "dārāḥ ṣaṇṇagarītyādau bhedābhedavyavasthiteḥ /",
  "SA15pramanvu:1799": "khasya svabhāvaḥ khatvaṃ cetyatra vā kiṃ nibandhanam // Pramāṇav_3.67 //",
  "SA15pramanvu:1800": "pararūpaṃ svarūpeṇa yayā saṃvriyate dhiyā /",
  "SA15pramanvu:1801": "ekārthapratibhāsinyā bhāvānāśritya bhedinaḥ // Pramāṇav_3.68 //",
  "SA15pramanvu:1802": "tayā saṃvṛtanānātvāḥ saṃvṛtyā bhedinaḥ svayam /",
  "SA15pramanvu:1803": "abhedina ivābhānti bhāvā rūpeṇa kenacit // Pramāṇav_3.69 //",
  "SA15pramanvu:1804": "tasyā abhiprāyavaśāt sāmānyaṃ sat prakīrtitam /",
  "SA15pramanvu:1805": "tadasat paramārthena yathā saṅkalpitaṃ tayā // Pramāṇav_3.70 //",
  "SA15pramanvu:1806": "vyaktayo nānuyantyanyasanuyāyi na bhāsate /",
  "SA15pramanvu:1807": "jñānādavyatiriktaṃ vā kathamarthāntaraṃ vrajet // Pramāṇav_3.71 //",
  "SA15pramanvu:1808": "tasmānmithyāvikalpo 'yamartheṣvekātmatāgrahaḥ /",
  "SA15pramanvu:1809": "itaretarabhedo 'sya bījaṃ saṃjñā yadarthikā // Pramāṇav_3.72 //",
  "SA15pramanvu:1810": "ekapratyavamarśārthajñānādye kāthasādhane /",
  "SA15pramanvu:1811": "bhede 'pi niyatāḥ kecit svabhāvenendriyādivat // Pramāṇav_3.73 //",
  "SA15pramanvu:1812": "jvarādiśamane kāścit saha pratyekameva vā /",
  "SA15pramanvu:1813": "dṛṣṭā yathā vauṣadhayo nānātve 'pi na cāparāḥ // Pramāṇav_3.74 //",
  "SA15pramanvu:1814": "aviśeṣānna sāmānyamaviśeṣaprasaṅgataḥ /",
  "SA15pramanvu:1815": "tāsāṃ kṣetrādibhede 'pi dhrauvyāccānupakārataḥ // Pramāṇav_3.75 //",
  "SA15pramanvu:1816": "tatsvabhāvagrahād yā dhīstadarthe vāpyanarthikā /",
  "SA15pramanvu:1817": "vikalpikātatkāryārthabhedaniṣṭhā prajāyate // Pramāṇav_3.76 //",
  "SA15pramanvu:1818": "tasyāṃ yadrū pamābhāti bāhyamekamivānyataḥ /",
  "SA15pramanvu:1819": "vyāvṛttamiva nistattvaṃ parīkṣānaṅgabhāvataḥ // Pramāṇav_3.77 //",
  "SA15pramanvu:1820": "arthā jñānaniviṣṭāsta evaṃ vyāvṛttarūpakāḥ /",
  "SA15pramanvu:1821": "abhinnā iva cābhānti vyāvṛttāḥ punaranyataḥ // Pramāṇav_3.78 //",
  "SA15pramanvu:1822": "ta eva teṣāṃ sāmānyasamānādhāragocaraiḥ /",
  "SA15pramanvu:1823": "jñānābhidhānairmithyārtho vyavahāraḥ pratanyate // Pramāṇav_3.79 //",
  "SA15pramanvu:1824": "sa ca sarvaḥ padārthānāmanyonyābhāvasaṃśrayaḥ /",
  "SA15pramanvu:1825": "tenānyāpohaviṣayo vastumābhasya cāśrayaḥ // Pramāṇav_3.80 //",
  "SA15pramanvu:1826": "yatrāsti vastusambandho yathoktānumitau yathā /",
  "SA15pramanvu:1827": "nānyatra bhrāntisāmye 'pi dīpatejo maṇau yathā // Pramāṇav_3.81 //",
  "SA15pramanvu:1828": "tatraikakāryo 'neko 'pi tadakāryānyatāśrayaḥ /",
  "SA15pramanvu:1829": "ekatvenābhidhājñānairvyavahāraḥ pratāryate // Pramāṇav_3.82 //",
  "SA15pramanvu:1830": "tato 'nekakṛdeko 'pi tadbhāvaparidīpane /",
  "SA15pramanvu:1831": "atatkāryārthabhedena nānādharmā pratīyate // Pramāṇav_3.83 //",
  "SA15pramanvu:1832": "yathāpratīti kathitaḥ śabdārtho 'sāvasannapi /",
  "SA15pramanvu:1833": "samānādhikaraṇyaṃ ca vastunyasya na sambhavaḥ // Pramāṇav_3.84 //",
  "SA15pramanvu:1834": "dharmadharmivyasthānaṃ bhedo 'bhedaśca yādṛśaḥ /",
  "SA15pramanvu:1835": "asamīkṣitatattvārtho yathā loke pratīyate // Pramāṇav_3.85 //",
  "SA15pramanvu:1836": "taṃ tathaiva samāśritya sādhyasādhanaṃsaṃsthitiḥ /",
  "SA15pramanvu:1837": "paramārthāvatārāya vidvadbhiravakalpyate // Pramāṇav_3.86 //",
  "SA15pramanvu:1838": "saṃsṛjyante na bhidyante svato 'rthāḥ pāramārthikāḥ /",
  "SA15pramanvu:1839": "rūpamekamanekaṃ ca teṣu buddherupaplavaḥ // Pramāṇav_3.87 //",
  "SA15pramanvu:1840": "bhedastato 'yaṃ bauddhe 'rthe sāmānyaṃ bheda ityapi /",
  "SA15pramanvu:1841": "tasyaiva cānyavyāvṛttyā dharmabhedaḥ prakalpyate // Pramāṇav_3.88 //",
  "SA15pramanvu:1842": "sādhyasādhanasaṃkalpe vastudarśanahānitaḥ /",
  "SA15pramanvu:1843": "bhedaḥ sāmānyasaṃsṛṣṭo grāhyo nātra svalakṣaṇam // Pramāṇav_3.89 //",
  "SA15pramanvu:1844": "samānabhinnādyākārairna tad grāhyaṃ kathaṃcana /",
  "SA15pramanvu:1845": "bhedānāṃ bahubhedānāṃ tatraikasminnayogataḥ // Pramāṇav_3.90 //",
  "SA15pramanvu:1846": "tadrū paṃ sarvato bhinnaṃ tathā tatpratipādikā /",
  "SA15pramanvu:1847": "na śrutiḥ kalpanā vāsti samānyenaiva vṛttitaḥ // Pramāṇav_3.91 //",
  "SA15pramanvu:1848": "śabdāḥ saṃketitaṃ prāhurvyavahārāya sa smṛtaḥ /",
  "SA15pramanvu:1849": "tadā svalakṣaṇaṃ nāsti saṃketastena tatra na // Pramāṇav_3.92 //",
  "SA15pramanvu:1850": "api pravartteta pumān vijñāyārthakriyākṣamān /",
  "SA15pramanvu:1851": "tatsādhanāyetyartheṣu saṃyojyante 'bhidhākriyāḥ // Pramāṇav_3.93 //",
  "SA15pramanvu:1852": "tatrānarthakriyāyogyā jātistadvānalaṃ sa ca /",
  "SA15pramanvu:1853": "sākṣānna yojyate kasmādānantyāccedidaṃ samam // Pramāṇav_3.94 //",
  "SA15pramanvu:1854": "tatkāriṇāmatatkāribhedasāmye na kiṃ kṛtaḥ /",
  "SA15pramanvu:1855": "tadvaddoṣasya sāmyāccedastu jātiralaṃ parā // Pramāṇav_3.95 //",
  "SA15pramanvu:1856": "tadanyaparihāreṇa pravarteteti ca dhvaniḥ /",
  "SA15pramanvu:1857": "ucyate tena tebhyo 'syāvyavacchede kathaṃ ca saḥ // Pramāṇav_3.96 //",
  "SA15pramanvu:1858": "vyavacchedo 'sti cedasya nanvetāvat prayojanam /",
  "SA15pramanvu:1859": "śabdānāmiti kiṃ tatra sāmānyenāpareṇa vaḥ // Pramāṇav_3.97 //",
  "SA15pramanvu:1860": "jñānādyarthakriyāṃ tāṃ tāṃ dṛṣṭvā bhede 'pi kuvataḥ /",
  "SA15pramanvu:1861": "arthāṃ stadanyaviśleṣaviṣayairdhvanibhiḥ saha // Pramāṇav_3.98 //",
  "SA15pramanvu:1862": "saṃyojya pratyabhijñānaṃ kuryādapyanyadarśane /",
  "SA15pramanvu:1863": "parasyāpi na sā buddhiḥ sāmānyādeva kevalāt // Pramāṇav_3.99 //",
  "SA15pramanvu:1864": "nityaṃ tanmātravijñāne vyaktyajñānaprasaṅgataḥ /",
  "SA15pramanvu:1865": "tadā kadācit sambaddhasyāgṛhītasya tadvataḥ // Pramāṇav_3.100 //",
  "SA15pramanvu:1866": "tadvattāniścayo na syād vyavahārastataḥ katham /",
  "SA15pramanvu:1867": "ekavastusahāyāśced vyaktayo jñānakāraṇam // Pramāṇav_3.101 //",
  "SA15pramanvu:1868": "tadekaṃ vastu kiṃ tāsāṃ nānātvaṃ samapohati /",
  "SA15pramanvu:1869": "nānātvāccaikavijñānahetutā tāsu neṣyate // Pramāṇav_3.102 //",
  "SA15pramanvu:1870": "anekamapi yadye kamapekṣyābhinnabuddhikṛt /",
  "SA15pramanvu:1871": "tābhirvināpi pratyakaṃ kriyamāṇāṃ dhiyaṃ prati // Pramāṇav_3.103 //",
  "SA15pramanvu:1872": "tenaikenāpi sāmarthya tāsāṃ netyagraho dhiyā /",
  "SA15pramanvu:1873": "nīlādernetravijñāne pṛthak sāmarthyadarśanāt // Pramāṇav_3.104 //",
  "SA15pramanvu:1874": "śaktisiddhiḥ samūhe 'pi naivaṃ vyakteḥ kathañcana /",
  "SA15pramanvu:1875": "tāsāmanyatāmāpekṣyaṃ taccecchaktaṃ na kevalam // Pramāṇav_3.105 //",
  "SA15pramanvu:1876": "tadekamupakuryustāḥ kathamekāṃ dhiyaṃ ca na /",
  "SA15pramanvu:1877": "kārya ca tāsāṃ prāpto 'sau jananaṃ yadupakriyā // Pramāṇav_3.106 //",
  "SA15pramanvu:1878": "abhinnapratibhāsā dhīrna bhinneṣviti cenmatam /",
  "SA15pramanvu:1879": "pratibhāso dhiyā bhinnaḥ samānā iti tadgrahāt // Pramāṇav_3.107 //",
  "SA15pramanvu:1880": "kathaṃ tā bhinnadhīgrāhyāḥ samāścedekakāryatā /",
  "SA15pramanvu:1881": "sādṛśyaṃ nanu dhīḥ kārya tāsāṃ sā ca vibhidyate // Pramāṇav_3.108 //",
  "SA15pramanvu:1882": "ekapratyavamarśasya hetutvād dhīrabhedinī /",
  "SA15pramanvu:1883": "ekadhīhetubhāvena vyaktīnāmapyabhinnatā // Pramāṇav_3.109 //",
  "SA15pramanvu:1884": "sā cātatkāryaviśleṣastadanyasyānuvartinaḥ /",
  "SA15pramanvu:1885": "adṛṣṭeḥ pratiṣedhācca saṃketastadvidarthikaḥ // Pramāṇav_3.110 //",
  "SA15pramanvu:1886": "atatkārivivekena pravṛttyarthatayā śrutiḥ /",
  "SA15pramanvu:1887": "akāryakṛti tatkāritulyarūpāvabhāsinīm // Pramāṇav_3.111 //",
  "SA15pramanvu:1888": "dhiyaṃ vastupṛthagbhāvamātrabījāmanarthikām /",
  "SA15pramanvu:1889": "janayantyapyatatkāriparihārāṅgabhāvataḥ // Pramāṇav_3.112 //",
  "SA15pramanvu:1890": "vastubhedāśrayāccārthe na visaṃvādikā matā /",
  "SA15pramanvu:1891": "tato 'nyāpohaviṣayā tatkartrāśritabhāvataḥ // Pramāṇav_3.113 //",
  "SA15pramanvu:1892": "avṛkṣavyatirekeṇa vṛkṣārthagrahaṇe dvayam /",
  "SA15pramanvu:1893": "anyonyāśrayamityekagrahābhāve dvayāgrahaḥ // Pramāṇav_3.114 //",
  "SA15pramanvu:1894": "saṅketāsambhavastasmāditi kecit pracakṣate /",
  "SA15pramanvu:1895": "teṣāmavṛkṣāḥ saṃṅkete vyavacchinnā na vā yadi // Pramāṇav_3.115 //",
  "SA15pramanvu:1896": "vyavacchinnāḥ kathaṃ jñātāḥ prāgvṛkṣagrahaṇādṛte /",
  "SA15pramanvu:1897": "anirākaraṇe teṣāṃ saṃkete vyavahāriṇām // Pramāṇav_3.116 //",
  "SA15pramanvu:1898": "na syāt tatparihāreṇa pravṛttirvṛ kṣabhedavat /",
  "SA15pramanvu:1899": "avidhāya niṣidhyānyat pradarśyaikaṃ puraḥ sthitam // Pramāṇav_3.117 //",
  "SA15pramanvu:1900": "vṛkṣo 'yamiti saṃketaḥ kriyate tat prapadyate /",
  "SA15pramanvu:1901": "vyavahāre 'pi tenāyamadoṣa iti cet taruḥ // Pramāṇav_3.118 //",
  "SA15pramanvu:1902": "ayamapyayameveti prasaṅgo na nivartate /",
  "SA15pramanvu:1903": "ekapratyavamarśākhye jñāne ekatra hi sthitaḥ // Pramāṇav_3.119 //",
  "SA15pramanvu:1904": "prapattā tadataddhetūnarthān vibhajate svayam /",
  "SA15pramanvu:1905": "tadbuddhivartino bhāvān bhāto hetutayā dhiyaḥ // Pramāṇav_3.120 //",
  "SA15pramanvu:1906": "aheturūpavikalānekarūpāniva svayam /",
  "SA15pramanvu:1907": "bhedena pratipadyetetyuktirbhede niyujyate // Pramāṇav_3.121 //",
  "SA15pramanvu:1908": "taṃ tasyā pratiyatī dhīḥ bhrāntyaikaṃ vastvivekṣate /",
  "SA15pramanvu:1909": "kvacinniveśanāyārthe vinivartya kutaścana // Pramāṇav_3.122 //",
  "SA15pramanvu:1910": "buddheḥ prayujyate śabdastadarthasyāvadhāraṇāt /",
  "SA15pramanvu:1911": "vyartho 'nyathā prayogaḥ syāt tajjñeyādipadeṣvapi // Pramāṇav_3.123 //",
  "SA15pramanvu:1912": "vyavahāropanīteṣu vyavacchedyo 'sti kaścana /",
  "SA15pramanvu:1913": "niveśanaṃ ca yo yasmād bhidyate vinivartya tam // Pramāṇav_3.124 //",
  "SA15pramanvu:1914": "tadbhede bhidyamānānāṃ samānākārabhāsini /",
  "SA15pramanvu:1915": "sa cāyamanyavyāvṛttyā gamyate tasya vastunaḥ // Pramāṇav_3.125 //",
  "SA15pramanvu:1916": "kaścid bhāga iti prokto rūpaṃ nāsyāpi kiñcina /",
  "SA15pramanvu:1917": "tadgatāveva śabdebhyo gamyate 'nyanivartanam // Pramāṇav_3.126 //",
  "SA15pramanvu:1918": "na tatra gamyate kaścid viśiṣṭaḥ kenacit paraḥ /",
  "SA15pramanvu:1919": "na cāpi śabdo dvayakṛdanyonyābhāva ityasau // Pramāṇav_3.127 //",
  "SA15pramanvu:1920": "arūpo rūpattvena darśanaṃ buddhiviplavaḥ /",
  "SA15pramanvu:1921": "tenaivāparamārtho 'sāvanyathā na hi vastunaḥ // Pramāṇav_3.128 //",
  "SA15pramanvu:1922": "vyāvṛttirvastu bhavati bhedo 'syāsmāditiraṇāt /",
  "SA15pramanvu:1923": "ekārthaśleṣaviccheda eko vyāpriyate dhvaniḥ // Pramāṇav_3.129 //",
  "SA15pramanvu:1924": "liṅgaṃ vā tatra vicchinnaṃ vācyaṃ vastu na kiñcana /",
  "SA15pramanvu:1925": "yasyābhidhānato vastusāmarthyādakhile gatiḥ // Pramāṇav_3.130 //",
  "SA15pramanvu:1926": "bhavennānāphalaḥ śabda ekādhāro bhavatyataḥ /",
  "SA15pramanvu:1927": "vicchedaṃ sūcayannekamapratikṣipya vartate // Pramāṇav_3.131 //",
  "SA15pramanvu:1928": "yadānyat tena sa vyāpta ekatvena ca bhāsate /",
  "SA15pramanvu:1929": "sāmānadhikaraṇyaṃ syāt tadā buddhayanurodhataḥ // Pramāṇav_3.132 //",
  "SA15pramanvu:1930": "vastudharmasya saṃsparśo vicchedakaraṇe dhvaneḥ /",
  "SA15pramanvu:1931": "syāt satyaṃ sa hi tatreti naikavastvabhidhāyini // Pramāṇav_3.133 //",
  "SA15pramanvu:1932": "buddhāvabhāsamānasya dṛśyasyābhāvaniścayāt /",
  "SA15pramanvu:1933": "tenānyāpohaviṣayāḥ proktāḥ sāmānyāgocarāḥ // Pramāṇav_3.134 //",
  "SA15pramanvu:1934": "śabdāśca buddhayaścaiva vastunyeṣāmasambhavāt /",
  "SA15pramanvu:1935": "ekatvād vasturūpasya bhinnarūpā matiḥ kutaḥ // Pramāṇav_3.135 //",
  "SA15pramanvu:1936": "anvayavyatirekau vā naikasyaikārthagocarau /",
  "SA15pramanvu:1937": "abhedavyavahārāśca bhede syuranibandhanāḥ // Pramāṇav_3.136 //",
  "SA15pramanvu:1938": "sarvatra bhāvad vyāvṛtternaite doṣāḥ prasaṅginaḥ /",
  "SA15pramanvu:1939": "ekākāryeṣu bhāveṣu tatkāryaparicodane // Pramāṇav_3.137 //",
  "SA15pramanvu:1940": "gauravāśaktivaiphalyād bhedākhyāyāḥ samā śrutiḥ /",
  "SA15pramanvu:1941": "kṛtā bṛddhairatatkāryavyāvṛttivinibandhanā // Pramāṇav_3.138 //",
  "SA15pramanvu:1942": "na bhāve sarvabhāvānāṃ svasvabhāvavyavasthiteḥ /",
  "SA15pramanvu:1943": "yad rūpaṃ śābaleyasya bāhuleyasya nāsti tat // Pramāṇav_3.139 //",
  "SA15pramanvu:1944": "atatkāryaparāvṛttirdvayorapi ca vidyate /",
  "SA15pramanvu:1945": "arthābhedena ca vinā śabdābhedo na yujyate // Pramāṇav_3.140 //",
  "SA15pramanvu:1946": "tasmāt tatkāryatāpīṣṭā tatkāryādeva bhinnatā /",
  "SA15pramanvu:1947": "cakṣu rādau yathā rūpavijñānaikaphale kvacit // Pramāṇav_3.141 //",
  "SA15pramanvu:1948": "aviśeṣereṇa tatkāryacodanasambhave sati /",
  "SA15pramanvu:1949": "sakṛt sarvapratītyartha kaścit sāṃketikīṃ śrutim // Pramāṇav_3.142 //",
  "SA15pramanvu:1950": "kuryādṛte 'pi tadrū pasāmānyād vyatirekiṇaḥ /",
  "SA15pramanvu:1951": "ekavṛtteraneko 'pi yadyekaśrutimān bhavet // Pramāṇav_3.143 //",
  "SA15pramanvu:1952": "vṛttirādheyatā vyaktiriti tasminna yujyate /",
  "SA15pramanvu:1953": "nityasyānupakāryasvānnādhāraḥ pravisarpataḥ // Pramāṇav_3.144 //",
  "SA15pramanvu:1954": "śaktistaddeśajananaṃ kuṇḍāderbadarādiṣu /",
  "SA15pramanvu:1955": "na sambhavati sāpyatra tadabhāve 'pyavasthiteḥ // Pramāṇav_3.145 //",
  "SA15pramanvu:1956": "na sthitiḥ sāpyayuktaiva bhedābhedavivecane /",
  "SA15pramanvu:1957": "vijñānotpattiyogyatvāyātmanyanyānurodhi yat // Pramāṇav_3.146 //",
  "SA15pramanvu:1958": "tad vyaṅgyaṃ yogyatāyāśca kāraṇaṃ kārakaṃ matam /",
  "SA15pramanvu:1959": "prāgevāsya ca yogyatve tadapekṣā na yujyate // Pramāṇav_3.147 //",
  "SA15pramanvu:1960": "sāmānyasyāvikāryasya tatsāmānyavataḥ kutaḥ /",
  "SA15pramanvu:1961": "añjanāderiva vyakteḥ saṃskāro nendriyasya ca // Pramāṇav_3.148 //",
  "SA15pramanvu:1962": "pratipatterabhinnatvāt tadbhāvābhāvakālayoḥ /",
  "SA15pramanvu:1963": "vyañjakasya ca jātīnāṃ jātimattā yadīṣyate // Pramāṇav_3.149 //",
  "SA15pramanvu:1964": "prāpto gotvādinā tadvān pradīpādiḥ prakāśakaḥ /",
  "SA15pramanvu:1965": "vyakteranyātha vānanyā yeṣāṃ jātistu vidyate // Pramāṇav_3.150 //",
  "SA15pramanvu:1966": "teṣāṃ vyaktiṣvapūrvāsu kathaṃ sāmānyabuddhayaḥ /",
  "SA15pramanvu:1967": "ekatra tatsato 'nyatra darśanāsambhavāt sataḥ // Pramāṇav_3.151 //",
  "SA15pramanvu:1968": "ananyatve 'nvayābhāvādanyatve 'pyanapāśrayāt /",
  "SA15pramanvu:1969": "na yāti na ca tatrāsīdasti paścānna cāṃśavat // Pramāṇav_3.152 //",
  "SA15pramanvu:1970": "jahāti pūrva nādhāramaho vyasanasantatiḥ /",
  "SA15pramanvu:1971": "anyatra varttamānasya tato 'nyasthānajanmani // Pramāṇav_3.153 //",
  "SA15pramanvu:1972": "svasmādacalataḥ sthānād vṛttirityatiyuktimat /",
  "SA15pramanvu:1973": "yatrāsau varttate bhāvastena sambadhyate 'pi na // Pramāṇav_3.154 //",
  "SA15pramanvu:1974": "taddeśinañca vyāpnoti kimapyetanmahādbhutam /",
  "SA15pramanvu:1975": "vyaktyaivaikatra sā vyaktāabhedāt sarvatragā yadi // Pramāṇav_3.155 //",
  "SA15pramanvu:1976": "sarvatra dṛśyetābhedāt sāpi na vyaktapekṣiṇī /",
  "SA15pramanvu:1977": "byañjakasyāpratītau na vyaṅgyaṃ samyak pratīyate // Pramāṇav_3.156 //",
  "SA15pramanvu:1978": "viparyayaḥ punaḥ kasmādiṣṭaḥ sāmānyatadvatoḥ /",
  "SA15pramanvu:1979": "pācakādiṣvabhinnena vināpyarthena vācakaḥ // Pramāṇav_3.157 //",
  "SA15pramanvu:1980": "bhedānna hetuḥ karmāsya na jātiḥ karmasaṃśrayāt /",
  "SA15pramanvu:1981": "śrutyantaranimittatvāt sthityabhāvāccakarmaṇaḥ // Pramāṇav_3.158 //",
  "SA15pramanvu:1982": "asambandhānna sāmānyaṃ nāyuktaṃ śabdakāraṇāt /",
  "SA15pramanvu:1983": "atiprasaṃgāt karmāpi nāsat jñānābhidhānayoḥ // Pramāṇav_3.159 //",
  "SA15pramanvu:1984": "anaimittikatāpatteḥ na ca śaktirananvayāt /",
  "SA15pramanvu:1985": "sāmānyaṃ pācakatvādi yadi prāgeva tad bhavet // Pramāṇav_3.160 //",
  "SA15pramanvu:1986": "vyaktaṃ sattadivanno cenna paścādaviśeṣataḥ /",
  "SA15pramanvu:1987": "kriyopakārāpekṣasya vyañjakatve 'vikāriṇaḥ // Pramāṇav_3.161 //",
  "SA15pramanvu:1988": "nāpekṣātiśaye 'pyasya kṣaṇikatvāt kriyā kutaḥ /",
  "SA15pramanvu:1989": "tulye bhede yayā jāti pratyāsattyā prasarpati // Pramāṇav_3.162 //",
  "SA15pramanvu:1990": "kvacinnānyatra saivāstu śabdajñānanibandhanam /",
  "SA15pramanvu:1991": "na nivṛttiṃ vihāyāsti yadi bhāvānvayo 'paraḥ // Pramāṇav_3.163 //",
  "SA15pramanvu:1992": "ekasya kāryamanyasya na syādatyantabhedataḥ /",
  "SA15pramanvu:1993": "yadyekātmatayānekaḥ kāryasyaikasya kārakaḥ // Pramāṇav_3.164 //",
  "SA15pramanvu:1994": "ātmaikatrāpi vā so 'stīti vyarthāḥ syuḥ sahakāriṇaḥ /",
  "SA15pramanvu:1995": "napaityabhinnaṃ tad rūpaṃ viśeṣāḥ khalvapāyinaḥ // Pramāṇav_3.165 //",
  "SA15pramanvu:1996": "ekāpāye phalābhāvād viśeṣebhyastadudbhavaḥ /",
  "SA15pramanvu:1997": "sa pāramārthiko bhāvo ya evārthakriyākṣamaḥ // Pramāṇav_3.166 //",
  "SA15pramanvu:1998": "sa ca nānveti yonveti na tasmāt kāryasambhavaḥ /",
  "SA15pramanvu:1999": "tenātmanāpi bhede hi hetuḥ kaścinna cāparaḥ // Pramāṇav_3.167 //",
  "SA15pramanvu:2000": "svabhāvo 'yamabhede tu syātāṃ nośodbhavau sakṛt /",
  "SA15pramanvu:2001": "bhedo 'pi tena naivaṃ cet ya ekasmin vinaśyati // Pramāṇav_3.168 //",
  "SA15pramanvu:2002": "tiṣṭhatyātmā na tasyāto na syāt sāmānyabhedadhīḥ /",
  "SA15pramanvu:2003": "nivṛtterniḥsvabhāvatvāt nāsthānasthānakalpanā // Pramāṇav_3.169 //",
  "SA15pramanvu:2004": "upaplavaśca sāmānyadhiyastenāpyadūṣaṇā /",
  "SA15pramanvu:2005": "yat tasya janakaṃ rūpaṃ tato 'nyo janakaḥ katham // Pramāṇav_3.170 //",
  "SA15pramanvu:2006": "bhinnā viśeṣā janakāḥ astyabhedo 'pi teṣu cet /",
  "SA15pramanvu:2007": "tena te 'janakāḥ proktāḥ pratibhāso 'pi bhedakaḥ // Pramāṇav_3.171 //",
  "SA15pramanvu:2008": "ananyabhāk sa evārthastasya vyāvṛttayo 'pare /",
  "SA15pramanvu:2009": "tat kāryakāraṇaṃ coktaṃ tat svalakṣaṇamiṣyate // Pramāṇav_3.172 //",
  "SA15pramanvu:2010": "tattyāgāptiphalāḥ sarvāḥ puruṣāṇāṃ pravṛttayaḥ /",
  "SA15pramanvu:2011": "yathā bhedāviśeṣe 'pi na sarva sarvasādhanam // Pramāṇav_3.173 //",
  "SA15pramanvu:2012": "tathā bhedāviśeṣe 'pi na sarva sarvasādhanam /",
  "SA15pramanvu:2013": "bhede hi kārakaṃ kiñcid vastudharmatayā bhavet // Pramāṇav_3.174 //",
  "SA15pramanvu:2014": "abhede tu virudhyate tasyaikasya kriyākriye /",
  "SA15pramanvu:2015": "bhedo 'pyastyakriyātaśced na kuryuḥ sahakāriṇaḥ // Pramāṇav_3.175 //",
  "SA15pramanvu:2016": "paryāyeṇātha kartṛtvaṃ sa kiṃ tasyaiva vastunaḥ /",
  "SA15pramanvu:2017": "atyantabhedābhedau tu syātāṃ tadvati vastuni // Pramāṇav_3.176 //",
  "SA15pramanvu:2018": "anyonyaṃ vā tayorbhedḥ sadṛśāsadṛśātmanoḥ /",
  "SA15pramanvu:2019": "tayorapi bhaved bhedo yadi yenātmanā tayoḥ // Pramāṇav_3.177 //",
  "SA15pramanvu:2020": "bhedaḥ sāmānyamityetad yadi bhedastadātmanā /",
  "SA15pramanvu:2021": "bheda eva tathā ca syānniḥsāmānyaviśeṣatā // Pramāṇav_3.178 //",
  "SA15pramanvu:2022": "bhedasāmānyayoryadvad ghaṭādīnāṃ parasparam /",
  "SA15pramanvu:2023": "yamātmānaṃ puraskṛtya puruṣo 'yaṃ pravartate // Pramāṇav_3.179 //",
  "SA15pramanvu:2024": "tatsādhyaphalavāñchāvān bhedābhedau tadāśrayau /",
  "SA15pramanvu:2025": "cintyete svātmanā bhedo vyāvṛttyā ca samānatā // Pramāṇav_3.180 //",
  "SA15pramanvu:2026": "astyeva vastu nānveti pravṛttyādiprasaṅgataḥ /",
  "SA15pramanvu:2027": "etenaiva yadahrīkāḥ kimapyaślīlamākulam // Pramāṇav_3.181 //",
  "SA15pramanvu:2028": "pralapanti pratikṣiptaṃ tadapyekāntasambhavāt /",
  "SA15pramanvu:2029": "sarvasyobhayarūpatve tadviśeṣanirākṛteḥ // Pramāṇav_3.182 //",
  "SA15pramanvu:2030": "codito dadhi khādeti kimuṣṭraṃ nābhidhāvati /",
  "SA15pramanvu:2031": "athāstyatiśayaḥ kaścid yena bhedena varttate // Pramāṇav_3.183 //",
  "SA15pramanvu:2032": "sa eva dadhi so 'nyatra nāstītyanubhayaṃ param /",
  "SA15pramanvu:2033": "sarvātmatve ca sarveṣāṃ bhinnau syātāṃ na dhīdhvanī // Pramāṇav_3.184 //",
  "SA15pramanvu:2034": "bhedasaṃhāravādasya tadabhedādasambhavaḥ /",
  "SA15pramanvu:2035": "rūpābhāvādabhāvasya śabdā rūpābhidhāyinaḥ // Pramāṇav_3.185 //",
  "SA15pramanvu:2036": "nāśaṃkyā eva siddhāste 'to vyavacchedavācakāḥ /",
  "SA15pramanvu:2037": "upādhibhedāpekṣo vā svabhāvaḥ kevalo 'tha vā // Pramāṇav_3.186 //",
  "SA15pramanvu:2038": "ucyate sādhyasiddh yartha nāśe kāryatvasattvavat /",
  "SA15pramanvu:2039": "sattāsvabhāvo hetuścet sā sattā sādhyate katham // Pramāṇav_3.187 //",
  "SA15pramanvu:2040": "ananvayo hi bhedānāṃ vyāhato hetusādhyayoḥḥ /",
  "SA15pramanvu:2041": "bhāvopādānamātre tu sādhye sāmānyadharmiṇi // Pramāṇav_3.188 //",
  "SA15pramanvu:2042": "na kaścidarthaḥ siddhaḥ syādaniṣiddhaṃ ca tādṛśam /",
  "SA15pramanvu:2043": "upāttabhede sādhye 'smin bhaveddheturananvayaḥ // Pramāṇav_3.189 //",
  "SA15pramanvu:2044": "sattāyāṃ tena sādhyāyāṃ viśeṣaḥ sādhito bhavet /",
  "SA15pramanvu:2045": "aparāmṛṣṭatadbhede vastumātre tu sādhane // Pramāṇav_3.190 //",
  "SA15pramanvu:2046": "tanmātravyāpinaḥ sādhyasyānvayo na vihanyate /",
  "SA15pramanvu:2047": "nāsiddhe bhāvadharmo 'sti vyabhicāryubhayāśrayaḥ // Pramāṇav_3.191 //",
  "SA15pramanvu:2048": "dharmo viruddho 'bhāvasya sā sattā sādhyate katham /",
  "SA15pramanvu:2049": "siddhaḥ svabhāvo gamako vyāpakastasya niścitaḥ // Pramāṇav_3.192 //",
  "SA15pramanvu:2050": "gamyaḥ svabhāvastasyāyaṃ nivṛttau vā nivartakaḥ /",
  "SA15pramanvu:2051": "anityatve yathā kāryamakārya vāvināśini // Pramāṇav_3.193 //",
  "SA15pramanvu:2052": "ahetutvād vināśasya svabhāvādanubandhitā /",
  "SA15pramanvu:2053": "sāpekṣāṇāṃ hi bhāvānāṃ nāvaśyambhāvitekṣyate // Pramāṇav_3.194 //",
  "SA15pramanvu:2054": "bāhulye 'pi hi taddhetorbhavet kvacidasambhavaḥ /",
  "SA15pramanvu:2055": "etena vyabhicāritvamuktaṃ kāryāvyavasthiteḥ // Pramāṇav_3.195 //",
  "SA15pramanvu:2056": "sarveṣāṃ nāśahetūnāṃ hetumannāśavādinām /",
  "SA15pramanvu:2057": "asāmarthyācca taddhetorbhavatyeva svabhāvataḥ // Pramāṇav_3.196 //",
  "SA15pramanvu:2058": "yatra nāma bhavatyasmādanyatrāpi svabhāvataḥ /",
  "SA15pramanvu:2059": "yā kācid bhāvaviṣayānumitirdvividhaiva sā // Pramāṇav_3.197 //",
  "SA15pramanvu:2060": "svasādhye kāryabhāvābhyāṃ sambandhaniyamāt tayoḥ /",
  "SA15pramanvu:2061": "pravṛtterbuddhipūrvatvāt tadbhāvānupalambhane // Pramāṇav_3.198 //",
  "SA15pramanvu:2062": "pravarttitavyaṃ netyuktānupalabdheḥ pramāṇatā /",
  "SA15pramanvu:2063": "śāstrādhikāre 'sambaddhā bahavo 'rthā atīndriyāḥ // Pramāṇav_3.199 //",
  "SA15pramanvu:2064": "aliṅgāśca kathaṃ teṣāmabhāvo 'nupalabdhitaḥ /",
  "SA15pramanvu:2065": "sadasanniścayaphalā neti syād vāpramāṇatā // Pramāṇav_3.200 //",
  "SA15pramanvu:2066": "pramāṇamapi kācit syād liṅgātiśayabhāvinī /",
  "SA15pramanvu:2067": "svabhāvajñāpakājñānasyāyaṃ nyāya udāhṛtaḥ // Pramāṇav_3.201 //",
  "SA15pramanvu:2068": "kārye tu kārakājñānambhāvasyaiva sādhakam /",
  "SA15pramanvu:2069": "svabhāvānupalambhaśca svabhāve 'rthasya liṅgini // Pramāṇav_3.202 //",
  "SA15pramanvu:2070": "tadabhāvaḥ pratīyeta hetunā yadi kenacit /",
  "SA15pramanvu:2071": "dṛśyasya darśanābhāvakāraṇāsambhave sati // Pramāṇav_3.203 //",
  "SA15pramanvu:2072": "bhāvasyānupalabdhasya bhāvābhāvaḥ pratīyate /",
  "SA15pramanvu:2073": "viruddhasya ca bhāvasya bhāve tadbhāvabādhanāt // Pramāṇav_3.204 //",
  "SA15pramanvu:2074": "tadviruddhopalabdhau syādasattāyā viniścayaḥ /",
  "SA15pramanvu:2075": "anādivāsanodbhūtavikalpapariniṣṭhitaḥ // Pramāṇav_3.205 //",
  "SA15pramanvu:2076": "śabdārthastrividho dharmī bhāvābhāvobhayāśrayaḥ /",
  "SA15pramanvu:2077": "tasmin bhāvānupādāne sādhye 'syānupalambhanam // Pramāṇav_3.206 //",
  "SA15pramanvu:2078": "tathā heturna tasyavābhāvaḥ śabdaprayogataḥ /",
  "SA15pramanvu:2079": "paramārthaikatānatve śabdānāmanibandhanā // Pramāṇav_3.207 //",
  "SA15pramanvu:2080": "na syāt pravṛttirartheṣu darśanāntarabhediṣu /",
  "SA15pramanvu:2081": "atītājātayorvāpi na ca syādanṛtārthatā // Pramāṇav_3.208 //",
  "SA15pramanvu:2082": "vācaḥ kasyāścidityeṣā baiddhārthaviṣayā matā /",
  "SA15pramanvu:2083": "śabdārthāpahnave sādhye dharmādhāranirākṛteḥ // Pramāṇav_3.209 //",
  "SA15pramanvu:2084": "na sādhyaḥ samudāyaḥ syāt siddhau dharmaśca kevalaḥ /",
  "SA15pramanvu:2085": "sadasatpakṣabhedena śabdārthānapavādibhiḥ // Pramāṇav_3.210 //",
  "SA15pramanvu:2086": "vastveva cityate h yatra pratibaddhaḥ phalodayaḥ /",
  "SA15pramanvu:2087": "arthakriyāsamarthasya vicāraiḥ kiṃ parīkṣayā // Pramāṇav_3.211 //",
  "SA15pramanvu:2088": "ṣaṇḍhasya rūpe vairūpye kāminyāḥ kiṃ parīkṣayā /",
  "SA15pramanvu:2089": "śabdārthaḥ kalpanājñānaviṣayatvena kalpitaḥ // Pramāṇav_3.212 //",
  "SA15pramanvu:2090": "dharmo vastvāśrayāsiddhirasyokto nyāyavādinā /",
  "SA15pramanvu:2091": "nāntarīyakatābhāvācchabdānāṃ vastubhissaha // Pramāṇav_3.213 //",
  "SA15pramanvu:2092": "nārthasiddhistataste hi vaktrabhiprāyasūcakāḥ /",
  "SA15pramanvu:2093": "āptavādāvisaṃvādasāmānyādanumānatā // Pramāṇav_3.214 //",
  "SA15pramanvu:2094": "sambaddhānuguṇopāyaṃ puruṣārthābhidhāyakam /",
  "SA15pramanvu:2095": "parīkṣādhikṛtaṃ vākyamato 'nadhikṛtaṃ param // Pramāṇav_3.215 //",
  "SA15pramanvu:2096": "pratakṣeṇānumānena dvividhenāpyabādhanam /",
  "SA15pramanvu:2097": "dṛṣṭādṛṣṭāthairorasyāvisaṃvādastadarthayoḥ // Pramāṇav_3.216 //",
  "SA15pramanvu:2098": "āptavādāvisaṃvādasāmānyādanumānatā /",
  "SA15pramanvu:2099": "buddheragatyābhihitā niṣiddhāpyasya gocare // Pramāṇav_3.217 //",
  "SA15pramanvu:2100": "heyopādeyatattvasya sopāyasya prasiddhitaḥ /",
  "SA15pramanvu:2101": "pradhānārthāvisaṃvādādanumānaṃ paratra vā // Pramāṇav_3.218 //",
  "SA15pramanvu:2102": "puruṣātiśayāpekṣaṃ yathārthamapare biduḥ /",
  "SA15pramanvu:2103": "iṣṭo 'yamarthaḥ pratyetuṃ śakyaḥ so 'tiśayo yadi // Pramāṇav_3.219 //",
  "SA15pramanvu:2104": "ayamevaṃ na vetyanyadoṣā nirdoṣatāpi vā /",
  "SA15pramanvu:2105": "durlabhatvāt pramāṇānāṃ durbodhetyapare viduḥ // Pramāṇav_3.220 //",
  "SA15pramanvu:2106": "sarveṣāṃ savipakṣatvānnirhrāsātiśayaśritām /",
  "SA15pramanvu:2107": "sātmībhāvāt tadabhyāsād dīyerannāsravāḥ kvacit // Pramāṇav_3.221 //",
  "SA15pramanvu:2108": "nirupadravabhūtāthasvabhāvasya viparyayaiḥ /",
  "SA15pramanvu:2109": "na bādhā yatnavapve 'pi buddhestaspakṣapātataḥ // Pramāṇav_3.222 //",
  "SA15pramanvu:2110": "sarvāsāṃ doṣajātīnāṃ jātiḥ satkāyadarśanāt /",
  "SA15pramanvu:2111": "sāvidyā tatra tatsnehastasmād dveṣādisambhavaḥ // Pramāṇav_3.223 //",
  "SA15pramanvu:2112": "moho nidānaṃ doṣāṇāmata evābhidhīyate /",
  "SA15pramanvu:2113": "satkāyadṛṣṭiranyatra tatprahāṇe prahāṇataḥ // Pramāṇav_3.224 //",
  "SA15pramanvu:2114": "girāṃ mithyātvahetūnāṃ doṣāṇāṃ puruṣāśrayāt /",
  "SA15pramanvu:2115": "apauruṣeyaṃ satyārthamiti kecit pracakṣate // Pramāṇav_3.225 //",
  "SA15pramanvu:2116": "girāṃ satyatvahetūnāṃ guṇānāṃ puruṣāśrayāt /",
  "SA15pramanvu:2117": "apauruṣeyaṃ mithyārtha kiṃ netyanye pracakṣate // Pramāṇav_3.226 //",
  "SA15pramanvu:2118": "arthajñānapanaheturhi saṃketaḥ puruṣāśrayaḥ /",
  "SA15pramanvu:2119": "girāmapauruṣeyatve 'pyato mithyātvasambhavaḥ // Pramāṇav_3.227 //",
  "SA15pramanvu:2120": "sambandhāpauruṣeyatve syāt pratītirasaṃvidaḥ /",
  "SA15pramanvu:2121": "saṃketāt tadabhivyaktāvasamarthānyakalpanā // Pramāṇav_3.228 //",
  "SA15pramanvu:2122": "girāmekārthaniyame na syādarthāntare gatiḥ /",
  "SA15pramanvu:2123": "anekārthābhisambandhe viruddhavyaktisambhavaḥ // Pramāṇav_3.229 //",
  "SA15pramanvu:2124": "apauruṣeyatāyāśca vyarthā syāt parikalpanā /",
  "SA15pramanvu:2125": "vācyaśca heturbhinnānāṃ sambandhasya vyavasthiteḥ // Pramāṇav_3.230 //",
  "SA15pramanvu:2126": "asaṃskāryatayā pumbhiḥ sarvathā syānnirarthatā /",
  "SA15pramanvu:2127": "saṃskāropagame mukhyaṃ gajasnānamidaṃ bhavet // Pramāṇav_3.231 //",
  "SA15pramanvu:2128": "sambandhināmanityatvānna sambandhe 'sti nityatā /",
  "SA15pramanvu:2129": "nityasyānupakāryatvādakurvāṇaśca nāśrayaḥ // Pramāṇav_3.232 //",
  "SA15pramanvu:2130": "artherataḥ sa śabdānāṃ saṃskāryaḥ puruṣairdhiyā /",
  "SA15pramanvu:2131": "arthaireva sahotpāde na svabhāvaviparyayaḥ // Pramāṇav_3.233 //",
  "SA15pramanvu:2132": "śabdeṣu yuktaḥ sambandhe nāyaṃ doṣo vikalpite /",
  "SA15pramanvu:2133": "nityatvādāśrayāpāye 'pyanāśo yadi jātivat // Pramāṇav_3.234 //",
  "SA15pramanvu:2134": "nityeṣvāśrayasāmathrya kiṃ yeneṣṭaḥ sa cāśrayaḥ /",
  "SA15pramanvu:2135": "jñānotpādanahetūnāṃ sambandhāt sahakāriṇām // Pramāṇav_3.235 //",
  "SA15pramanvu:2136": "tadutpādanayogyatvenotpattirvyaktiriṣyate /",
  "SA15pramanvu:2137": "ghaṭādiṣvapi yuktijñaiḥ aviśeṣe 'vikāriṇām // Pramāṇav_3.236 //",
  "SA15pramanvu:2138": "vyañjakaiḥ svaiḥ kṛtaḥ ko 'rtho vyaktāstaiste yato matāḥ /",
  "SA15pramanvu:2139": "sambandhasya ca vastutve syād bhedād buddhicitratā // Pramāṇav_3.237 //",
  "SA15pramanvu:2140": "tābhyāmabhede tāveva nāto 'nyā vastuno gatiḥ /",
  "SA15pramanvu:2141": "bhinnātvād vasturūpasya sabandhaḥ kalpanākṛtaḥ // Pramāṇav_3.238 //",
  "SA15pramanvu:2142": "sad dravyaṃ syāt parādhīnaṃ sambandho 'nyasya vā katham /",
  "SA15pramanvu:2143": "varṇā nirarthakāḥ santaḥ padādi parikalpitam // Pramāṇav_3.239 //",
  "SA15pramanvu:2144": "avastuni kathaṃ vṛttiḥ sambandhasyāsya vastunaḥ /",
  "SA15pramanvu:2145": "apauruṣeyatāpīṣṭā kartṛṇāmasmṛteḥ kila // Pramāṇav_3.240 //",
  "SA15pramanvu:2146": "santyasyāpyanuvaktāra iti dhig vyāpakaṃ tamaḥ /",
  "SA15pramanvu:2147": "yathāyamanyato 'śrutvā nemaṃ varṇapadakramam // Pramāṇav_3.241 //",
  "SA15pramanvu:2148": "vastuṃ samarthaḥ puruṣastathānyo 'pīti kaścana /",
  "SA15pramanvu:2149": "anyo vā racito granthaḥ sampradāyād ṛte paraiḥ // Pramāṇav_3.242 //",
  "SA15pramanvu:2150": "dṛṣṭaḥ ko 'bhihito yena so 'pyevaṃ nānumīyate /",
  "SA15pramanvu:2151": "yajjātīyo yataḥ siddhaḥ so 'viśiṣṭo 'gnikāṣṭhavat // Pramāṇav_3.243 //",
  "SA15pramanvu:2152": "adṛṣṭaheturapyanyastadbhavaḥ sampratīyate /",
  "SA15pramanvu:2153": "tatrāpradarśya ye bhedaṃ kāryasāmānyadarśanāt // Pramāṇav_3.244 //",
  "SA15pramanvu:2154": "hetavaḥ pravitanyante sarve te vyabhicāriṇaḥ /",
  "SA15pramanvu:2155": "sarvathānāditā sidhyedevaṃ nāpuruṣāśrayaḥ // Pramāṇav_3.245 //",
  "SA15pramanvu:2156": "tasmādapauruṣeyatve syādanyo 'pyanarāśrayaḥ /",
  "SA15pramanvu:2157": "mlecchadivyavahārāṇāṃ nāstikyavacasāmapi // Pramāṇav_3.246 //",
  "SA15pramanvu:2158": "anāditvād tathābhāvaḥ pūrvasaṃskārasantateḥ /",
  "SA15pramanvu:2159": "tādṛśe 'pauruṣeyatve kaḥ siddhe 'pi guṇo bhavet // Pramāṇav_3.247 //",
  "SA15pramanvu:2160": "arthasaṃskārabhedānāṃ darśanāt saṃśayaḥ punaḥ /",
  "SA15pramanvu:2161": "anyāviśeṣād varṇānāṃ sādhane ki phalaṃ bhavet // Pramāṇav_3.248 //",
  "SA15pramanvu:2162": "vākyaṃ bhinnaṃ na varṇebhyo vidyate 'nupalambhataḥ /",
  "SA15pramanvu:2163": "anekāvayavātmatve pṛthak teṣāṃ nirarthatā // Pramāṇav_3.249 //",
  "SA15pramanvu:2164": "atadrūpe ca tādrūpyaṃ kalpitaṃ siṃhatādivat /",
  "SA15pramanvu:2165": "pratyekaṃ sārthakatve 'pi mithyānekatvakalpanā // Pramāṇav_3.250 //",
  "SA15pramanvu:2166": "ekāvayavagatyā ca vākyārthapratipad bhavet /",
  "SA15pramanvu:2167": "sakṛcchrutau ca sarveṣā kālabhedo na yujyate // Pramāṇav_3.251 //",
  "SA15pramanvu:2168": "ekatve 'pi hyabhinnasya kramaśo gatyasambhavāt /",
  "SA15pramanvu:2169": "anityaṃ yatnasambhūtaṃ pauruṣeyaṃ kathaṃ na tat // Pramāṇav_3.252 //",
  "SA15pramanvu:2170": "nityopalabdhirnityatve 'pyanāvaraṇasambhavāt /",
  "SA15pramanvu:2171": "aśrutirvikalatvāccet kasyacit sahakāriṇaḥ // Pramāṇav_3.253 //",
  "SA15pramanvu:2172": "kāmamanyapratīkṣāstu niyamastu virudhyate /",
  "SA15pramanvu:2173": "sarvatrānupalambhaḥ syāt teṣāmavyāpitā yadi // Pramāṇav_3.254 //",
  "SA15pramanvu:2174": "sarveṣāmupalambhaḥ syāt yugapad vyāpitā yadi /",
  "SA15pramanvu:2175": "saṃskṛtasyopalambhe ca kaḥ saṃskarttāvikāriṇaḥ // Pramāṇav_3.255 //",
  "SA15pramanvu:2176": "indriyasya syāt saṃskāraḥ śrṛṇuyānnikhilaṃ ca tat /",
  "SA15pramanvu:2177": "saṃskārabhedabhinnatvādekārthaniyamo yadi // Pramāṇav_3.256 //",
  "SA15pramanvu:2178": "anekaśabdasaṃdhāte śrutiḥ kalakale katham /",
  "SA15pramanvu:2179": "dhvanathaḥ kevalaṃ tatra śrū yante cenna vācakāḥ // Pramāṇav_3.257 //",
  "SA15pramanvu:2180": "dhvanibhyo bhinnamastīti śraddheyamatibahvidam /",
  "SA15pramanvu:2181": "sthiteṣvanyeṣu śabdeṣu śrūyate vācakaḥ katham // Pramāṇav_3.258 //",
  "SA15pramanvu:2182": "kathaṃ vā śaktiniyamād bhinnadhvanigatirbhavet /",
  "SA15pramanvu:2183": "dhvanayaḥ sammatā yaiste doṣaiḥ kairapyavācakāḥ // Pramāṇav_3.259 //",
  "SA15pramanvu:2184": "dhvanibhirvyajyamāne 'smin vācake 'pi kathaṃ na te /",
  "SA15pramanvu:2185": "varṇānupūrvī vākyaṃ cenna varṇānāmabhedataḥ // Pramāṇav_3.260 //",
  "SA15pramanvu:2186": "teṣāṃ ca na vyavasthānaṃ kramāntaravirodhataḥ /",
  "SA15pramanvu:2187": "deśakālakramābhāvo vyāptinityatvavarṇanāt // Pramāṇav_3.261 //",
  "SA15pramanvu:2188": "anityāvyāpitāyāṃ ca doṣaḥ prāgeva kīrtitaḥ /",
  "SA15pramanvu:2189": "vyaktikramo 'pi vākyaṃ na nityavyaktinirākṛteḥ // Pramāṇav_3.262 //",
  "SA15pramanvu:2190": "vyāpāradeva tatsiddhe kāraṇānāṃ ca kāryatā /",
  "SA15pramanvu:2191": "svajñānenānyadhīhetuḥ siddhe 'rthe vyañjako mataḥ // Pramāṇav_3.263 //",
  "SA15pramanvu:2192": "yathā dīpo 'nyathā vāpi ko viśeṣo 'sya kārakāt /",
  "SA15pramanvu:2193": "karaṇānāṃ samagrāṇāṃ vyāpārādupalabdhitaḥ // Pramāṇav_3.264 //",
  "SA15pramanvu:2194": "niyamena ca kāryatvaṃ vyañjake tadasambhavāt /",
  "SA15pramanvu:2195": "tadrū pāvaraṇānāṃ ca vyaktiste vigamo yadi // Pramāṇav_3.265 //",
  "SA15pramanvu:2196": "abhāve karaṇagrāmasāmarthya kiṃ nu tadbhavet /",
  "SA15pramanvu:2197": "śabdaviśeṣādanyeṣāmapi vyaktiḥ prasajyate // Pramāṇav_3.266 //",
  "SA15pramanvu:2198": "tathāmyupagame sarvakāraṇānāṃ nirarthatā /",
  "SA15pramanvu:2199": "sādhanaṃ pratyabhijñānaṃ satprayogādi yanmatam // Pramāṇav_3.267 //",
  "SA15pramanvu:2200": "anudāharaṇaṃ sarvabhāvānāṃ kṣaṇabhaṅgataḥ /",
  "SA15pramanvu:2201": "dūṣyaḥ kuheturanyo 'pi buddherapuruṣāśraye // Pramāṇav_3.268 //",
  "SA15pramanvu:2202": "bādhābhyupetapratyakṣapratītānumitaiḥ samam /",
  "SA15pramanvu:2203": "ānupūrvyāśca varṇebhyo bhedaḥ sfoṭena cintitaḥ // Pramāṇav_3.269 //",
  "SA15pramanvu:2204": "kalpanāropitā sā syāt kathaṃ vāpuruṣāśrayā /",
  "SA15pramanvu:2205": "sattāmātrānubandhitvāt nāśasyānityatā dhvaneḥ // Pramāṇav_3.270 //",
  "SA15pramanvu:2206": "agnerarthāntarotpattau bhavet kāṣṭhasya darśanam /",
  "SA15pramanvu:2207": "avināśāt sa evāsya vināśa iti cet katham // Pramāṇav_3.271 //",
  "SA15pramanvu:2208": "anyo 'nyasya vināśo 'stu kāṣṭhaṃ kasmānna dṛśyate /",
  "SA15pramanvu:2209": "tatparigrahataścenna tenānāvaraṇaṃ yataḥ // Pramāṇav_3.272 //",
  "SA15pramanvu:2210": "vināśasya vināśitvam syādutpattestataḥ punaḥ /",
  "SA15pramanvu:2211": "kāṣṭhasya darśanam hantṛghāte caitrāpunarbhavaḥ // Pramāṇav_3.273 //",
  "SA15pramanvu:2212": "yathātrāpyevamiti cet hanturnāmaraṇatvataḥ /",
  "SA15pramanvu:2213": "ananyatve vināśasya syānnāśaḥ kāṣṭhameva tu // Pramāṇav_3.274 //",
  "SA15pramanvu:2214": "tasya tattvādahetutvaṃ nāto 'nyā vidyate gatiḥ /",
  "SA15pramanvu:2215": "ahetutve 'pi nāśasya nityatvād bhāvanāśayoḥ // Pramāṇav_3.275 //",
  "SA15pramanvu:2216": "sahabhāvaprasaṅgaścedasato nityatā kutaḥ /",
  "SA15pramanvu:2217": "asattve 'bhāvanāśitvaprasaṅgo 'pi na yujyate // Pramāṇav_3.276 //",
  "SA15pramanvu:2218": "nāśena yasmād bhāvasya na vināśanamiṣyate /",
  "SA15pramanvu:2219": "naśyan bhāvo 'parāpekṣa iti tajjñāpanāya sā // Pramāṇav_3.277 //",
  "SA15pramanvu:2220": "avasthā heturuktāsyā bhedamāropya cetasā /",
  "SA15pramanvu:2221": "svato 'pi bhāve 'bhāvasya vikalpaścedayaṃ samaḥ // Pramāṇav_3.278 //",
  "SA15pramanvu:2222": "na tasya kiñcid bhavati na bhavatyeva kevalam /",
  "SA15pramanvu:2223": "bhāve hyeṣa vikalpaḥ syād vidyervastvanuridhataḥ // Pramāṇav_3.279 //",
  "SA15pramanvu:2224": "na bhāvo bhavatītyuktamabhāvo bhavatīti na /",
  "SA15pramanvu:2225": "apekṣyeta paraḥ kārya yadi vidyeta kiñcana // Pramāṇav_3.280 //",
  "SA15pramanvu:2226": "yadakiñcitkaraṃ vastu kiṃ kenacidapekṣyate /",
  "SA15pramanvu:2227": "etenāhetukatve 'pi hyabhūtvā nāśabhāvataḥ // Pramāṇav_3.281 //",
  "SA15pramanvu:2228": "sattānāaśitvadoṣasya pratyākhyātaṃ prasañjanam /",
  "SA15pramanvu:2229": "yathā keṣāñcideveṣṭaḥ pratigho janmināṃ yathā // Pramāṇav_3.282 //",
  "SA15pramanvu:2230": "nāśaḥ svabhāvo bhāvānāṃ nānutpattimatāṃ yadi /",
  "SA15pramanvu:2231": "svabhāvaniyamāddhetoḥ svabhāvaniyamaḥ phale // Pramāṇav_3.283 //",
  "SA15pramanvu:2232": "nānitye rūpabhedo 'sti bhedakānāmabhāvataḥ /",
  "SA15pramanvu:2233": "pratyākhyeyāta evaiṣāṃ sambandhasyāpi nityatā // Pramāṇav_3.284 //",
  "SA15pramanvu:2234": "sambandhadoṣaiḥ prāguktaiḥ śabdaśaktiśca dūṣitā /",
  "SA15pramanvu:2235": "nāpauruṣeyamityeva yathārthajñānasādhanam // Pramāṇav_3.285 //",
  "SA15pramanvu:2236": "dṛṣṭo 'nyathāpi vahnyādiraduṣṭaḥ puruṣāgasā /",
  "SA15pramanvu:2237": "na jñānahetutaiva syāt tasminnakṛtake mate // Pramāṇav_3.286 //",
  "SA15pramanvu:2238": "nityebhyo vastusāmarthyāt na hi janmāsti kasyacit /",
  "SA15pramanvu:2239": "vikalpavāsanodbhūtāḥ samāropitagocarāḥ // Pramāṇav_3.287 //",
  "SA15pramanvu:2240": "jāyante buddhayastatra kevalaṃ nārthagocarāḥ /",
  "SA15pramanvu:2241": "mithyātvaṃ kṛtakeṣveva dṛṣṭamityakṛtaṃ vacaḥ // Pramāṇav_3.288 //",
  "SA15pramanvu:2242": "satyārtha vyatirekasya virodhivyāpanād yadi /",
  "SA15pramanvu:2243": "hetāvasambhave 'nukte bhāvastasyāpi śaṅkyate // Pramāṇav_3.289 //",
  "SA15pramanvu:2244": "viruddhānāṃ padārthānāmapi vyāpakadarśanāt /",
  "SA15pramanvu:2245": "nāsattāsiddhirityuktaṃ sarvato 'nupalambhanāt // Pramāṇav_3.290 //",
  "SA15pramanvu:2246": "asiddhāyāmasattāyāṃ sandigdhā vyatirekitā /",
  "SA15pramanvu:2247": "anvayo vyatireko vā sattvaṃ vā sādhyadharmiṇi // Pramāṇav_3.291 //",
  "SA15pramanvu:2248": "tanniścayaphalairjānaiḥ siddhyanti yadi sādhanam /",
  "SA15pramanvu:2249": "yatra sādhyavipakṣasya varṇyate vyatirekitā // Pramāṇav_3.292 //",
  "SA15pramanvu:2250": "sa evāsya sapakṣaḥ syāt sarvo heturatonvayī /",
  "SA15pramanvu:2251": "samayatve hi mantrāṇāṃ kasyacit kāryasādhanam // Pramāṇav_3.293 //",
  "SA15pramanvu:2252": "athāpi bhāvaśaktiḥ syādanyathāpyaviśeṣataḥ /",
  "SA15pramanvu:2253": "kramasyārthāntaratvaṃ ca pūrvameva nirākṛtam // Pramāṇav_3.294 //",
  "SA15pramanvu:2254": "nityaṃ tadarthasiddhiḥ syādasāmarthyamapekṣaṇe /",
  "SA15pramanvu:2255": "sarvasya sādhanaṃ te syurbhāvaśaktiryadīdṛśī // Pramāṇav_3.295 //",
  "SA15pramanvu:2256": "prayoktṛbhedāpekṣā ca nāsaṃskāryasya yujyate /",
  "SA15pramanvu:2257": "saṃskāryasyāpi bhāvasya vastubhedo hi bhedakaḥ // Pramāṇav_3.296 //",
  "SA15pramanvu:2258": "prayoktṛbhedānniyamaḥ śaktau na samaye bhavet /",
  "SA15pramanvu:2259": "anādheyaviśeṣāṇāṃ ki kurvāṇaḥ prayojakaḥ // Pramāṇav_3.297 //",
  "SA15pramanvu:2260": "prayogo yadyabhivyaktiḥ sā prāgeva nirākṛtā /",
  "SA15pramanvu:2261": "vyaktiśca buddhiḥ sā yasmāt sa phalairyadi yujjate // Pramāṇav_3.298 //",
  "SA15pramanvu:2262": "syācchrotuḥ phalasambandho vaktā hi vyaktikāraṇam /",
  "SA15pramanvu:2263": "anabhivyaktaśabdānāṃ karaṇānāṃ prayojanam // Pramāṇav_3.299 //",
  "SA15pramanvu:2264": "manojapo vā vyarthaḥ syācchabdo hi śrotragocaraḥ /",
  "SA15pramanvu:2265": "pāramparyeṇa tajjatvāt tadv yaktiḥ sāpi cenmatiḥ // Pramāṇav_3.300 //",
  "SA15pramanvu:2266": "te 'pi tathā syustadarthā cedasiddhaṃ kalpanānvayāt /",
  "SA15pramanvu:2267": "svasāmānyasvabhāvānāmekabhāvavivakṣayā // Pramāṇav_3.301 //",
  "SA15pramanvu:2268": "ukteḥ samayakārāṇāmavirodho na vastuni /",
  "SA15pramanvu:2269": "ānupūrvyāmasatyāṃ syāt saro rasa iti śruto // Pramāṇav_3.302 //",
  "SA15pramanvu:2270": "na kāryabheda iti ced asti sā puruṣāśrayā /",
  "SA15pramanvu:2271": "yo yadvarṇasamutthānajñānajājjñānato dhvaniḥ // Pramāṇav_3.303 //",
  "SA15pramanvu:2272": "jāyate tadupādhiḥ sa śru tyā samavasīyate /",
  "SA15pramanvu:2273": "tajjñānajanitajñānaḥ sa śru tāvapaṭuśrutiḥ // Pramāṇav_3.304 //",
  "SA15pramanvu:2274": "apekṣya tasmṛtiṃ paścāt smṛtimādhatta ātmani /",
  "SA15pramanvu:2275": "ityeṣā pauruṣeyyeva taddhetugrāhicetasām // Pramāṇav_3.305 //",
  "SA15pramanvu:2276": "kāryakāraṇatā varṇeṣvānupūrvīti kathyate /",
  "SA15pramanvu:2277": "anyadeva tato rūpaṃ tadvarṇānāṃ pade pade // Pramāṇav_3.306 //",
  "SA15pramanvu:2278": "kartṛ saṃskārato bhinnaṃ sahitaṃ kāryabhedakṛt /",
  "SA15pramanvu:2279": "sā cānupūrvī varṇānāṃ pravṛttā racanākṛtaḥ // Pramāṇav_3.307 //",
  "SA15pramanvu:2280": "icchāviruddhasiddhīnāṃ sthitakramavirodhataḥ /",
  "SA15pramanvu:2281": "kāryakāraṇatāsiddheḥ pumbhyo varṇakramasya ca // Pramāṇav_3.308 //",
  "SA15pramanvu:2282": "sarvo varṇakramaḥ pubhyo dahanendhanayuktivat /",
  "SA15pramanvu:2283": "asādhāraṇatā siddhā mantrākhyakramakāriṇām // Pramāṇav_3.309 //",
  "SA15pramanvu:2284": "puṃsāṃ jñānaprabhāvābhyāmanyeṣāṃ tadabhāvataḥ /",
  "SA15pramanvu:2285": "ye 'pi tantravidaḥ kecid mantrān kāṃścana kuvaṃte // Pramāṇav_3.310 //",
  "SA15pramanvu:2286": "prabhoḥ prabhāvasteṣāṃ sa taduktanyāyavṛttitaḥ /",
  "SA15pramanvu:2287": "kṛtakāḥ pauruṣeyāśca mantrā vācyāḥ phalepsunā // Pramāṇav_3.311 //",
  "SA15pramanvu:2288": "aśaktisādhanaṃ puṃsāmanenaiva nirākṛtam /",
  "SA15pramanvu:2289": "buddhīndriyoktipuṃ stvādisādhanaṃ yattu varṇyate // Pramāṇav_3.312 //",
  "SA15pramanvu:2290": "pramāṇābhaṃ yathārthāsti na hi śeṣavato gatiḥ /",
  "SA15pramanvu:2291": "artho 'yaṃ nāyamartho na iti śabdā vadanti na // Pramāṇav_3.313 //",
  "SA15pramanvu:2292": "kalpyo 'yamarthaḥ puruṣaiste ca rāgādisaṃyutāḥ /",
  "SA15pramanvu:2293": "tatraikastattvavinnānya iti bhedaśca kiṃkṛtaḥ // Pramāṇav_3.314 //",
  "SA15pramanvu:2294": "tadvt puṃstve kathamapi jñānī kaścit katha na vaḥ /",
  "SA15pramanvu:2295": "yasya pramāṇamavisaṃvādi vacanaṃ so 'rthavid yadi // Pramāṇav_3.315 //",
  "SA15pramanvu:2296": "na hyatyantaparokṣeṣu prāmāṇasyāsti sambhavaḥ /",
  "SA15pramanvu:2297": "yasya prāmāṇasaṃvādi vacanaṃ tatkṛtaṃ vacaḥ // Pramāṇav_3.316 //",
  "SA15pramanvu:2298": "sa āgam iti prāptaṃ nirarthāpauruṣeyatā /",
  "SA15pramanvu:2299": "yadyatyantaparokṣe 'rthe 'nāgamajñānasambhavaḥ // Pramāṇav_3.317 //",
  "SA15pramanvu:2300": "atīndriyārthavit kaścidastītyabhimataṃ bhavet /",
  "SA15pramanvu:2301": "svayaṃ rāgādimānnārtha vetti vedasya nānyataḥ // Pramāṇav_3.318 //",
  "SA15pramanvu:2302": "na vedayati vado 'pi vedārthasya kuto gatiḥ /",
  "SA15pramanvu:2303": "tenāgnihotraṃ juhuyāt svargakāma iti śrutau // Pramāṇav_3.319 //",
  "SA15pramanvu:2304": "khādet śvamāṃsamityeṣa nārtha ityatra kā pramā /",
  "SA15pramanvu:2305": "prasiddho lokavādaścet tatra ko 'tīndriyārthadṛk // Pramāṇav_3.320 //",
  "SA15pramanvu:2306": "anekārtheṣu śabdeṣu yenārtho 'yaṃ vivecitaḥ /",
  "SA15pramanvu:2307": "svargorvaśyādiśabdaśca dṛṣṭo 'rūḍhārthavācakaḥ // Pramāṇav_3.321 //",
  "SA15pramanvu:2308": "śabdāntareṣu tādṛkṣu tādṛśyevāstu kalpanā /",
  "SA15pramanvu:2309": "prasiddhiśca nṛṇāṃ vādaḥ pramāṇaṃ sa ca neṣyate // Pramāṇav_3.322 //",
  "SA15pramanvu:2310": "tataśca bhūyo 'rthagatiḥ kimetad dviṣṭhakāmitam /",
  "SA15pramanvu:2311": "atha prasiddhimullaṃdhya kalpane na nibandhanam // Pramāṇav_3.323 //",
  "SA15pramanvu:2312": "prasiddherapramāṇatvāt tadgrahe kiṃ nibandhanam /",
  "SA15pramanvu:2313": "utpāditā prasiddhyaiva śaṃkā śabdārthaniścaye // Pramāṇav_3.324 //",
  "SA15pramanvu:2314": "yasmānnānārthavṛttitvaṃ śabdānāṃ tatra dṛśyate /",
  "SA15pramanvu:2315": "anyathāsambhavābhavāt nānāśakteḥ svayaṃ dhvaneḥ // Pramāṇav_3.325 //",
  "SA15pramanvu:2316": "avaśyaṃ śaṃkayā bhāvyaṃ niyāmakamapaśyatām /",
  "SA15pramanvu:2317": "eṣa sthāṇurayaṃ mārga iti vaktīti kaścana // Pramāṇav_3.326 //",
  "SA15pramanvu:2318": "anyaḥ svayaṃ bravīmīti tayorbhedaḥ parīkṣyatām /",
  "SA15pramanvu:2319": "sarvatra yogyasyaikārthadyotane niyamaḥ kutaḥ // Pramāṇav_3.327 //",
  "SA15pramanvu:2320": "jñātā vātīndriyāḥ kena vivakṣāvacanād ṛte /",
  "SA15pramanvu:2321": "vivakṣāniyame hetuḥ saṃketastatprakāśanaḥ // Pramāṇav_3.328 //",
  "SA15pramanvu:2322": "apauruṣeyai sā nāsti tasya saikārthatā kutaḥ /",
  "SA15pramanvu:2323": "svabhāvaniyame 'nyatra na yojyeta tayā punaḥ // Pramāṇav_3.329 //",
  "SA15pramanvu:2324": "saṃketaśca nirarthaḥ syād vyaktau ca niyamaḥ kutaḥ /",
  "SA15pramanvu:2325": "yatra svātantryamicchāyā niyamo nāma tatra kaḥ // Pramāṇav_3.330 //",
  "SA15pramanvu:2326": "dyotayet tena saṃketo neṣṭāmevāsya yogyatām /",
  "SA15pramanvu:2327": "yasmāt kiledṛśaṃ satyaṃ yathāgniḥ śītanodanaḥ // Pramāṇav_3.331 //",
  "SA15pramanvu:2328": "vākyaṃ vedaikadeśatvādanyadapyaparo bravīt /",
  "SA15pramanvu:2329": "rasavat tulyarūpatvādekabhāṇḍe ca pākavat // Pramāṇav_3.332 //",
  "SA15pramanvu:2330": "śeṣavad vyabhicāritvāt kṣiptaṃ nyāyavidedṛśam /",
  "SA15pramanvu:2331": "nityasya puṃsaḥ kartṛtvaṃ nityān bhāvānatīndriyān // Pramāṇav_3.333 //",
  "SA15pramanvu:2332": "ebnriyān viṣamaṃ hetuṃ bhāvānāṃ viṣamāṃ sthitim /",
  "SA15pramanvu:2333": "nivṛttiṃ ca pramāṇābhyāmanyad vā vyastagocaram // Pramāṇav_3.334 //",
  "SA15pramanvu:2334": "viruddhamāgamāpekṣeṇānumānena vā vadat /",
  "SA15pramanvu:2335": "virodhamasamādhāya śāstrārtha cāpradarśya saḥ // Pramāṇav_3.335 //",
  "SA15pramanvu:2336": "satyārtha pratijānāno jayed dhārṣṭyena bandhakīm /",
  "SA15pramanvu:2337": "sidhyet pramāṇaṃ yadyevam apramāṇamatheha kim // Pramāṇav_3.336 //",
  "SA15pramanvu:2338": "na hyokaṃ nāsti satyārtha puruṣe bahubhāṣīṇi /",
  "SA15pramanvu:2339": "nāyaṃ svabhāvaḥ kārya vā vastūnāṃ vaktari dhvaniḥ // Pramāṇav_3.337 //",
  "SA15pramanvu:2340": "na ca tadvyatiriktasya vidyate 'vyabhicāritā /",
  "SA15pramanvu:2341": "pravṛttirvācakānāṃ ca vācyadṛṣṭikṛteti cet // Pramāṇav_3.338 //",
  "SA15pramanvu:2342": "parasparaviruddhārthā kathamekatra sā bhavet /",
  "SA15pramanvu:2343": "vastubhirnāgamāstena karthāñcānnāntarīyakāḥ // Pramāṇav_3.339 //",
  "SA15pramanvu:2344": "pratipatturna sidhyanti kutastebhyo 'rthaniścayaḥ /",
  "SA15pramanvu:2345": "tasmānna tannivṛttyāpi bhāvābhāvaḥ prasidhyati // Pramāṇav_3.340 //",
  "SA15pramanvu:2346": "tenāsanniścayaphalānupalabdhirnasidhyati /",
  "SA15pramanvu:2347": "parārthānumānanāmā",
  "SA15pramanvu:2348": "caturthaḥ paricchedaḥ",
  "SA15pramanvu:2349": "parasya pratipādyatvāt adṛṣṭo 'pi svayaṃ paraiḥ /",
  "SA15pramanvu:2350": "dṛṣṭasādhanamityeke tatkṣepāyātmadṛgvacaḥ // Pramāṇav_4.1 //",
  "SA15pramanvu:2351": "anumāviṣaye neṣṭaṃ parīkṣitaparigrahāt /",
  "SA15pramanvu:2352": "vācaḥ prāmāṇyamasmin hi nānumānaṃ pravartate // Pramāṇav_4.2 //",
  "SA15pramanvu:2353": "bādhanāyāgamasyokteḥ sādhanasya paraṃ prati /",
  "SA15pramanvu:2354": "so 'pramāṇaṃ tadāsiddhaṃ tatsiddhamakhilaṃ tataḥ // Pramāṇav_4.3 //",
  "SA15pramanvu:2355": "tadāgamavataḥ siddhaṃ yadi kasya ka āgamaḥ /",
  "SA15pramanvu:2356": "bādhyamānaḥ pramāṇena sa siddhaḥ kathāmāgamaḥ // Pramāṇav_4.4 //",
  "SA15pramanvu:2357": "tadviruddhābhyupagamastenaiva ca kathaṃ bhavet /",
  "SA15pramanvu:2358": "tadanyopagame tasya tyāgāṃsyāpramāṇātā // Pramāṇav_4.5 //",
  "SA15pramanvu:2359": "tat kasmāt sādhanaṃ noktaṃ svapratītiryadudbhavā /",
  "SA15pramanvu:2360": "yuktyā yayāgamo grāhyaḥ parasyāpi ca sā na kim // Pramāṇav_4.6 //",
  "SA15pramanvu:2361": "prākṛtasya sataḥ prāg yaiḥ pratipattyakṣasambhavo /",
  "SA15pramanvu:2362": "sādhanaiḥ sādhanānyarthasaktijñāne 'sya tānyalam // Pramāṇav_4.7 //",
  "SA15pramanvu:2363": "vicchinnānugamā ye 'pi sāmānyenāpyagocarāḥ /",
  "SA15pramanvu:2364": "sādhyasādhanacintāsti na teṣvartheṣu kācana // Pramāṇav_4.8 //",
  "SA15pramanvu:2365": "puṃsāmabhiprāyavaśāt tattvātattvavyavasthitau /",
  "SA15pramanvu:2366": "luptau hetutadābhāsau tasya vastvasamāśrayāt // Pramāṇav_4.9 //",
  "SA15pramanvu:2367": "sannartho jñānasāpekṣo nāsan jñānena sādhakaḥ /",
  "SA15pramanvu:2368": "sato 'pi vastvasaṃśliṣṭāsaṃgatyā sadṛśī gatiḥ // Pramāṇav_4.10 //",
  "SA15pramanvu:2369": "liṅgaṃ svabhāvaḥ kārya vā dṛśyādarśanameva vā /",
  "SA15pramanvu:2370": "sambaddhaṃ vastutassiddhaṃ tadasiddhaṃ kimātmanaḥ // Pramāṇav_4.11 //",
  "SA15pramanvu:2371": "pareṇāpyanyato gantumayuktam parakalpitaiḥ /",
  "SA15pramanvu:2372": "prasaṅgo dvayasambandhādekāpāye 'nyahānaye // Pramāṇav_4.12 //",
  "SA15pramanvu:2373": "tadarthagrahaṇaṃ śabdakalpanāropitātmanām /",
  "SA15pramanvu:2374": "aliṅgatvaprasiddhayarthamarthādarthasya siddhitaḥ // Pramāṇav_4.13 //",
  "SA15pramanvu:2375": "kalpanāgamayoḥ kartu ricchamātrānuvṛttitaḥ /",
  "SA15pramanvu:2376": "vastunaścānyathābhāvāt tatkṛtā vyabhicāriṇaḥ // Pramāṇav_4.14 //",
  "SA15pramanvu:2377": "arthādarthagateḥ śaktiḥ pakṣahetvabhidhānayoḥ /",
  "SA15pramanvu:2378": "nārthe tena tayornāsti svataḥ sādhanasaṃsthitiḥ // Pramāṇav_4.15 //",
  "SA15pramanvu:2379": "tat pakṣavacanaṃ vakturabhiprāyanivedane /",
  "SA15pramanvu:2380": "pramāṇaṃ saṃśayotpattestataḥ sākṣānna sādhanam // Pramāṇav_4.16 //",
  "SA15pramanvu:2381": "sādhyasyaivābhidhānena pāramparyeṇa nāpyalam /",
  "SA15pramanvu:2382": "śaktasya sūcakaṃ hetuvaco 'śaktamapi svayam // Pramāṇav_4.17 //",
  "SA15pramanvu:2383": "hetvarthaviṣayatvena tadaśaktoktirīritā /",
  "SA15pramanvu:2384": "śaktistasyāpi ceddhetuvacanasya pravarttanāt // Pramāṇav_4.18 //",
  "SA15pramanvu:2385": "tatsaṃśayena jijñāsorbhavet prakaraṇāśrayaḥ /",
  "SA15pramanvu:2386": "vipakṣopagame 'yetat tulyamityanavasthiniḥ // Pramāṇav_4.19 //",
  "SA15pramanvu:2387": "antaraṅgaṃ tu sāmarthya triṣu rūpeṣu saṃsthitam /",
  "SA15pramanvu:2388": "tatra smṛtisamādhānaṃ tadeacasyeva saṃsthitam // Pramāṇav_4.20 //",
  "SA15pramanvu:2389": "akhyāpite hi viṣaye hetuvṛtterasambhavāt /",
  "SA15pramanvu:2390": "viṣayakhyāpanādeva siddhau cet tasya śaktatā // Pramāṇav_4.21 //",
  "SA15pramanvu:2391": "uktamatra vināpyasmāt kṛtakaḥ śabda īdṛśāḥ /",
  "SA15pramanvu:2392": "sarve 'nityā it prokte 'pyarthāt tannāśadhīrbhavet // Pramāṇav_4.22 //",
  "SA15pramanvu:2393": "anuktāvapi pakṣasya siddhepratibandhataḥ /",
  "SA15pramanvu:2394": "triṣvanyatamarūpasyaivānuktirnyū natoditā // Pramāṇav_4.23 //",
  "SA15pramanvu:2395": "sādhyoktiṃ vā pratijñāṃ sa vadan doṣairna yujyate /",
  "SA15pramanvu:2396": "sādhanādhikṛtereva hetvābhāsāprasaṅgataḥ // Pramāṇav_4.24 //",
  "SA15pramanvu:2397": "aviśeṣoktirapyekajātīye saṃśayāvahā /",
  "SA15pramanvu:2398": "anyathā sarvasādhyokteḥ pratijñātvaṃ prasajyate // Pramāṇav_4.25 //",
  "SA15pramanvu:2399": "siddhokteḥ sādhanatvācca parasyāpi na duṣyati /",
  "SA15pramanvu:2400": "idānīṃ sādhyanirdeśaḥ sādhanāvayavaḥ katham // Pramāṇav_4.26 //",
  "SA15pramanvu:2401": "sābhāsoktyādyupakṣepaparihāraviḍambanā /",
  "SA15pramanvu:2402": "asambaddhā tathā hyeṣa na nyāyya iti varṇitam // Pramāṇav_4.27 //",
  "SA15pramanvu:2403": "gamyārthatve 'pi sādhyokterasammohāya lakṣaṇam /",
  "SA15pramanvu:2404": "taccuturlakṣaṇaṃ rūpanipāteṣu svayaṃpadaiḥ // Pramāṇav_4.28 //",
  "SA15pramanvu:2405": "asiddhāsādhanārthoktavādyabhyupagatagrahaḥ /",
  "SA15pramanvu:2406": "anukto 'pīcchayā vyāptaḥ sādhya ātmārthavanmataḥ // Pramāṇav_4.29 //",
  "SA15pramanvu:2407": "sarvānyeṣṭanivṛttāvapyāśaṅkāsthānavāraṇam /",
  "SA15pramanvu:2408": "vṛtto svayaṃśrutenāha kṛtā caiṣā tadarthikā // Pramāṇav_4.30 //",
  "SA15pramanvu:2409": "viśeṣastadvyapekṣatvāt kathito dharmadharmiṇoḥ /",
  "SA15pramanvu:2410": "anuktāvapi vāñchāyā bhavet prakaraṇād gatiḥ // Pramāṇav_4.31 //",
  "SA15pramanvu:2411": "ananvayo 'pi dṛṣṭānte doṣastasya yathoditam /",
  "SA15pramanvu:2412": "ātmā paraścet so 'siddhaḥ iti tatreṣṭaghātakṛt // Pramāṇav_4.32 //",
  "SA15pramanvu:2413": "sādhanaṃ yadvivāde na nyastaṃ taccenna sādhyate /",
  "SA15pramanvu:2414": "kiṃ sādhyamanyathāniṣṭaṃ bhaved vaiphalyameva vā // Pramāṇav_4.33 //",
  "SA15pramanvu:2415": "sadvitīyaprayogeṣu niranvayaviruddhate /",
  "SA15pramanvu:2416": "etena kathite sādhyaṃ sāmānyenātha sammatam // Pramāṇav_4.34 //",
  "SA15pramanvu:2417": "tadevārthāntarābhāvād dehānāptau na sidhyati /",
  "SA15pramanvu:2418": "vācyaśūnyaṃ pralapatāṃ tadetajjāḍyavarṇitam // Pramāṇav_4.35 //",
  "SA15pramanvu:2419": "tulyaṃ nāśe 'pi cecchabdaghaṭabhedena kalpane /",
  "SA15pramanvu:2420": "na siddhena vināśena tadvataḥ sādhanād dhvaneḥ // Pramāṇav_4.36 //",
  "SA15pramanvu:2421": "tathārthāntarabhāve syāt tadvān kumbho 'pyanityatā /",
  "SA15pramanvu:2422": "viśiṣṭā dhvaninānveti no cennāyogavāraṇāt // Pramāṇav_4.37 //",
  "SA15pramanvu:2423": "dvividho hi vyavacchedo viyogāparayogayoḥ /",
  "SA15pramanvu:2424": "vyavchedādayoge tu vārye nānanvayāgamaḥ // Pramāṇav_4.38 //",
  "SA15pramanvu:2425": "sāmānyameva tatsādhyaṃ na ca siddhaprasādhanam /",
  "SA15pramanvu:2426": "viśiṣṭaṃ dharmiṇā tacca na niranvayadoṣavat // Pramāṇav_4.39 //",
  "SA15pramanvu:2427": "etena dharmidharmābhyāṃ viśiṣṭau dharmadharmiṇau /",
  "SA15pramanvu:2428": "pratyākhyāto nirākurvan dharmiṇyevamasādhanāt // Pramāṇav_4.40 //",
  "SA15pramanvu:2429": "samudāyāpavāho hi na dharmiṇi virudhyate /",
  "SA15pramanvu:2430": "sādhyaṃ yatastathā neṣṭaṃ sādhyo dharmo 'tra kevalaḥ // Pramāṇav_4.41 //",
  "SA15pramanvu:2431": "ekasya dharmiṇaḥ śāstre nānādharmasthitāvapi /",
  "SA15pramanvu:2432": "sādhyaḥ syādātmanaiveṣṭa ityupāttā svayaṃśrutiḥ // Pramāṇav_4.42 //",
  "SA15pramanvu:2433": "śāstrābhyupagamādeva sarvādānāt prabādhane /",
  "SA15pramanvu:2434": "tatraikasyāpi doṣaḥ syād yadi hetupratijñyoḥ // Pramāṇav_4.43 //",
  "SA15pramanvu:2435": "śabdānāśe prasādhye syād gandhabhūguṇatākṣateḥ /",
  "SA15pramanvu:2436": "heturviriddho 'prakṛterno cedanyatra sā samā // Pramāṇav_4.44 //",
  "SA15pramanvu:2437": "athātra dharmī prakṛtastatra śāstrārthabādhanam /",
  "SA15pramanvu:2438": "atha vādīṣṭatāṃ bruyād dharmidharmādisādhanaiḥ // Pramāṇav_4.45 //",
  "SA15pramanvu:2439": "kaiścit prakaraṇairiccha bhavet sā gamyate ca taiḥ /",
  "SA15pramanvu:2440": "valāt taveccheyamiti vyaktamīśvaraceṣṭitam // Pramāṇav_4.46 //",
  "SA15pramanvu:2441": "vadannakāryaliṅgāṃ tāṃ vyabhicāreṇa bādhyate /",
  "SA15pramanvu:2442": "anāntarīyake cārthe bādhite 'nyasya kā kṣati // Pramāṇav_4.47 //",
  "SA15pramanvu:2443": "uktaṃ ca nāgamāpekṣamanumānaṃ svagocare /",
  "SA15pramanvu:2444": "siddhaṃ tena susiddhaṃ tanna tadā śāstramīkṣyate // Pramāṇav_4.48 //",
  "SA15pramanvu:2445": "vādatyāgastadā syāccenna tadānabhyupāyataḥ /",
  "SA15pramanvu:2446": "upāyo hyabhyupāye 'yamanaṅgaṃ sa tadāpi san // Pramāṇav_4.49 //",
  "SA15pramanvu:2447": "tadā viśuddhe viṣayadvaye śāstraparigraham /",
  "SA15pramanvu:2448": "cikirṣoḥ sa hi kālaḥ syāt tadā śāstreṇa bādhanam // Pramāṇav_4.50 //",
  "SA15pramanvu:2449": "tadvirodhena cintāyāstatsiddhartheṣvayogataḥ /",
  "SA15pramanvu:2450": "tṛtīyasthānasaṃkrāntau nyāyyaḥ śāstraparigrahaḥ // Pramāṇav_4.51 //",
  "SA15pramanvu:2451": "tatrāpi sādhyadharmasya nāntarīkabādhanam /",
  "SA15pramanvu:2452": "parihārya na cānyeṣāmanavasthāprasaṅgataḥ // Pramāṇav_4.52 //",
  "SA15pramanvu:2453": "keneyaṃ sarvacintāṣu śāstraṃ grāhyamiti sthitiḥ /",
  "SA15pramanvu:2454": "kṛtedānīmasiddhāntairgrāhyo dhūmena nānalaḥ // Pramāṇav_4.53 //",
  "SA15pramanvu:2455": "riktasya jantorjjātasya guṇadoṣamapaśyataḥ /",
  "SA15pramanvu:2456": "vilabdhā vata kenemo siddhāntaviṣamagrhāḥ // Pramāṇav_4.54 //",
  "SA15pramanvu:2457": "yadi sādhana ekatra sarvaśāstraṃ nidarśane /",
  "SA15pramanvu:2458": "darśayet sādhanaṃ syādityeṣā lokottarā sthitiḥ // Pramāṇav_4.55 //",
  "SA15pramanvu:2459": "asambaddhasya dharmasya kimasiddho na sidhyati /",
  "SA15pramanvu:2460": "hetustatsādhanāyoktaḥ kiṃ duṣṭastatra sidhyati // Pramāṇav_4.56 //",
  "SA15pramanvu:2461": "dharmananupanīyaiva dṛṣṭānte dharmiṇo 'khilān /",
  "SA15pramanvu:2462": "vāgdhūmādejaṃno 'nveti caitanyadahanādikam // Pramāṇav_4.57 //",
  "SA15pramanvu:2463": "svabhāvaṃ kāraṇaṃ cārtho vyabhicāreṇa sādhayan /",
  "SA15pramanvu:2464": "kasyacid vādabādhāyāṃ svabhāvānna nivartate // Pramāṇav_4.58 //",
  "SA15pramanvu:2465": "prapadyamānaścānyastaṃ nāntarīyakamīpsitaiḥ /",
  "SA15pramanvu:2466": "sādhyārthairhetunā tena kathamapratipāditaḥ // Pramāṇav_4.59 //",
  "SA15pramanvu:2467": "ukto 'nukto 'pi tena kathamapratipāditaḥ // Pramāṇav_4.59 //",
  "SA15pramanvu:2468": "ukto 'nukto 'pi vā heturviroddhā vādino 'tra kim /",
  "SA15pramanvu:2469": "na hi tasyoktidoṣeṇa sa jātaḥ śāstrabādhanaḥ // Pramāṇav_4.60 //",
  "SA15pramanvu:2470": "bādhakasyābhidhānācced doṣo yadi vadenna saḥ /",
  "SA15pramanvu:2471": "kinna bādheta so 'kurvannayuktaṃ kena duṣyati // Pramāṇav_4.61 //",
  "SA15pramanvu:2472": "anyeṣu hetvābhāseṣu sveṣṭasyaivāprasādhanāt /",
  "SA15pramanvu:2473": "duṣyed vyarthābhidhānena nātra tasya prasādhanāt // Pramāṇav_4.62 //",
  "SA15pramanvu:2474": "yadi kiñcit kvacicchastrena yuktaṃ pratiṣidhyate /",
  "SA15pramanvu:2475": "bruvāṇo yuktamapyanyaditi rājakulasthitiḥ // Pramāṇav_4.63 //",
  "SA15pramanvu:2476": "sarvānarthān samīkṛtya vaktuṃ śakyaṃ na sādhanam /",
  "SA15pramanvu:2477": "sarvatra tenotsanneyaṃ sādhyasādhanasaṃsthitiḥ // Pramāṇav_4.64 //",
  "SA15pramanvu:2478": "viruddhayorekadharmiṇyayogādastu bādhanam /",
  "SA15pramanvu:2479": "viruddhaikāntike nātra tadvadasti virodhitā // Pramāṇav_4.65 //",
  "SA15pramanvu:2480": "abādhyabādhakatve 'pi tayoḥ śāstrārthaviplavāt /",
  "SA15pramanvu:2481": "asabhbadde 'pi bādhā cet syāt sarva sarvabādhanam // Pramāṇav_4.66 //",
  "SA15pramanvu:2482": "sambandhastena tatraiva bādhanādasti cedasat /",
  "SA15pramanvu:2483": "hetoḥ sarvasya cintyatvāt svasādhye guṇadoṣayoḥ // Pramāṇav_4.67 //",
  "SA15pramanvu:2484": "nāntarīyakatā sādhye sambandhaḥ seha nekṣyate /",
  "SA15pramanvu:2485": "kevalaṃ śāstrapīḍeti doṣaḥ sānyakṛte samā // Pramāṇav_4.68 //",
  "SA15pramanvu:2486": "śāstrābhyupagamāt sādhyaḥ sāstradṛṣṭo 'khilo yadi /",
  "SA15pramanvu:2487": "pratijñā siddhadṛṣṭāntahetuvādḥ prasajyate // Pramāṇav_4.69 //",
  "SA15pramanvu:2488": "uktayoḥ sādhanatvena no cedīpsitavādataḥ /",
  "SA15pramanvu:2489": "nyāyaprāptaṃ na sādhyatvaṃ vacanād vinivarttate // Pramāṇav_4.70 //",
  "SA15pramanvu:2490": "anīpsitamasādhyaṃ ced vādinānyo 'pyanīpsitaḥ /",
  "SA15pramanvu:2491": "dharmo 'sādhyastadāsādhyaṃ bādhamānaṃ virodhi kim // Pramāṇav_4.71 //",
  "SA15pramanvu:2492": "pakṣalakṣaṇabāhyārthaḥ svayaṃśabdo 'pyanarthakaḥ /",
  "SA15pramanvu:2493": "śāstre ṣvicchapravṛttyartho yadi śaṅkākutonviyam // Pramāṇav_4.72 //",
  "SA15pramanvu:2494": "so 'niṣiddhaḥ pramāṇena gṛhṇān kena nivāryate /",
  "SA15pramanvu:2495": "niṣiddhaścet pramāṇena vācā kena pravartyate // Pramāṇav_4.73 //",
  "SA15pramanvu:2496": "pūrvamapyeṣa siddhantaṃ svecchayaiva gṛhītavān /",
  "SA15pramanvu:2497": "kiñcidanyaṃ satu punargrahītuṃ labhate na kim // Pramāṇav_4.74 //",
  "SA15pramanvu:2498": "dṛṣṭervipratipattīnāmatrākārṣīt svayaṃśrutim /",
  "SA15pramanvu:2499": "iṣṭākṣatimasādhyatvamanavasthāṃ ca darśayan // Pramāṇav_4.75 //",
  "SA15pramanvu:2500": "samayāhitabhedasya parihāreṇa dharmiṇaḥ /",
  "SA15pramanvu:2501": "prasiddhasya gṛhītyarthā jagādanyaḥ svayaṃśrutim // Pramāṇav_4.76 //",
  "SA15pramanvu:2502": "vicāraprastutereva prasiddhaḥ siddha āśrayaḥ /",
  "SA15pramanvu:2503": "svecchākalpitabhedeṣu padārtheṣvavivādataḥ // Pramāṇav_4.77 //",
  "SA15pramanvu:2504": "asādhyatāmatha prāha siddhadeśena dharmiṇaḥ /",
  "SA15pramanvu:2505": "svarūpeṇaiva nirdeśya ityanenaiva tad gatam // Pramāṇav_4.78 //",
  "SA15pramanvu:2506": "siddhasādhanarūpeṇa nirdeśasya hi sambhave /",
  "SA15pramanvu:2507": "sādhyatvenaiva nirdeśya itīdaṃ phalavad bhavet // Pramāṇav_4.79 //",
  "SA15pramanvu:2508": "anumānasya sāmānyaviṣayatvaṃ ca varṇītam /",
  "SA15pramanvu:2509": "ihaivaṃ na hyanukte 'pi kiñcit pakṣe virudhyate // Pramāṇav_4.80 //",
  "SA15pramanvu:2510": "kuryācced dharmiṇaṃ sādhyaṃ tataḥ kiṃ tanna śaktyate /",
  "SA15pramanvu:2511": "kasmāddhetvanvayābhāvānna ca doṣastayorapi // Pramāṇav_4.81 //",
  "SA15pramanvu:2512": "uktarāvayavāpekṣo na doṣaḥ pakṣa iṣyate /",
  "SA15pramanvu:2513": "tathā hetvādidoṣo 'pi pakṣadoṣaḥ prasajyate // Pramāṇav_4.82 //",
  "SA15pramanvu:2514": "sarvaiḥ pakṣasya bādhātastasmāt tanmātrasaṅginaḥ /",
  "SA15pramanvu:2515": "pakṣadoṣā matā nānye pratyakṣādivirodhavat // Pramāṇav_4.83 //",
  "SA15pramanvu:2516": "hetvādilakṣaṇairvādhyaṃ muktvā pakṣasya lakṣaṇam /",
  "SA15pramanvu:2517": "ucyate parihārārthamavyāptivyatirekayoḥ // Pramāṇav_4.84 //",
  "SA15pramanvu:2518": "svayannipātarūpākhyā vyatirekasya bādhikāḥ /",
  "SA15pramanvu:2519": "sahānirākṛteneṣṭaśrutiravyāptibādhanī // Pramāṇav_4.85 //",
  "SA15pramanvu:2520": "sādhyābhyupagamaḥ pakṣalakṣaṇaṃ teṣvapakṣatā /",
  "SA15pramanvu:2521": "nirākṛte bādhanataḥ śeṣe 'lakṣaṇavṛttitaḥ // Pramāṇav_4.86 //",
  "SA15pramanvu:2522": "svayamiṣṭābhidhānena gatārthe 'pyavadhāraṇe /",
  "SA15pramanvu:2523": "kṛtyāntenābhisambandhāduktaṃ kālāntaracchide // Pramāṇav_4.87 //",
  "SA15pramanvu:2524": "ihānaṅgamiṣerniṣṭhā tenepsitapade punaḥ /",
  "SA15pramanvu:2525": "aṅgameva tayāsiddhahetvādi pratiṣidhyate // Pramāṇav_4.88 //",
  "SA15pramanvu:2526": "avācakatvāccāyuktaṃ teneṣṭaṃ svayamātmanā /",
  "SA15pramanvu:2527": "anapekṣyākhilaṃ śāstraṃ tadvādīṣṭasya sādhyatā // Pramāṇav_4.89 //",
  "SA15pramanvu:2528": "tenānabhīṣṭasaṃsṛṣṭasyesyāpi hi bādhane /",
  "SA15pramanvu:2529": "yathāsādhyamabādhātaḥ pakṣahetū na duṣyataḥ // Pramāṇav_4.90 //",
  "SA15pramanvu:2530": "aniṣiddhaḥ pramāṇābhyāṃ sa copagama iṣyate /",
  "SA15pramanvu:2531": "sandigdhe hetuvacanād vyasto hetoranāśrayaḥ // Pramāṇav_4.91 //",
  "SA15pramanvu:2532": "anumānasya bhedena sā bādhoktā caturvidhā /",
  "SA15pramanvu:2533": "tatrābhyupāyaḥ kāryāṅgaṃ svabhāvāṅgaṃ jagatsthitiḥ // Pramāṇav_4.92 //",
  "SA15pramanvu:2534": "ātmāparodhābhimato bhūtaniścayayuktavāk /",
  "SA15pramanvu:2535": "āptaḥ svavacanaṃ śastraṃ caikamuktaṃ samatvataḥ // Pramāṇav_4.93 //",
  "SA15pramanvu:2536": "yathātmano 'pramāṇatve vacanaṃ na pravarttate /",
  "SA15pramanvu:2537": "śāstrasiddhe tathā nārthe vicārastadanāśraye // Pramāṇav_4.94 //",
  "SA15pramanvu:2538": "tatprastāvāśrayatve hi śāstraṃ bādhakamityamum /",
  "SA15pramanvu:2539": "vaktumartha svavācāsya sahoktiḥ sāmyadṛṣṭaye // Pramāṇav_4.95 //",
  "SA15pramanvu:2540": "udāharaṇamapyatra sadṛśaṃ tena varṇitam /",
  "SA15pramanvu:2541": "pramāṇānāmabhāve hi śāstravācorayogataḥ // Pramāṇav_4.96 //",
  "SA15pramanvu:2542": "svavāgvirodhe vispaṣṭamudāharaṇamāgame /",
  "SA15pramanvu:2543": "diṅmātradarśanam tatra pretyadharmo 'sukhapradaḥ // Pramāṇav_4.97 //",
  "SA15pramanvu:2544": "śāstriṇo 'pyatadālambe viruddhoktau tu vastuni /",
  "SA15pramanvu:2545": "na bādhā pratibandhaḥ syāt tulyakakṣatayā tayoḥ // Pramāṇav_4.98 //",
  "SA15pramanvu:2546": "yathā svavāci taccāsya tadā svavacanātmakam /",
  "SA15pramanvu:2547": "tayoḥ pramāṇaṃ yasyāsti tat syādanyasya bādhakam // Pramāṇav_4.99 //",
  "SA15pramanvu:2548": "pratijñāmanumānaṃ vā pratijñāpetayuktikā /",
  "SA15pramanvu:2549": "yathārtha vā bādheta kathamanyathā // Pramāṇav_4.100 //",
  "SA15pramanvu:2550": "prāmāṇyamāgamānāṃ ca prāgeva vinivāritam /",
  "SA15pramanvu:2551": "abhyupāyavicāreṣu tasmād doṣo 'yamiṣyate // Pramāṇav_4.101 //",
  "SA15pramanvu:2552": "tasmād viṣayabhedasya darśanārtha pṛthak kṛtaḥ /",
  "SA15pramanvu:2553": "anumānābahirbhūto 'pyabhyupāyaḥ prabādhanāt // Pramāṇav_4.102 //",
  "SA15pramanvu:2554": "anyathātiprasaṅgaḥ syād vyarthatā vā pṛthakkṛteḥ /",
  "SA15pramanvu:2555": "bhedo vāṅmātravacane pratibandhaḥ svavācyapi // Pramāṇav_4.103 //",
  "SA15pramanvu:2556": "tenābhyupagamācchāstra pramāṇaṃ sarvavastuṣu /",
  "SA15pramanvu:2557": "bādhakam yadi necchet sa bādhakaṃ kiṃ punarbhavet // Pramāṇav_4.104 //",
  "SA15pramanvu:2558": "svavāgvirodheabhedaḥ syāt svavākśāstravirodhayoḥ /",
  "SA15pramanvu:2559": "puruṣecchākṛtā cāsya paripūrṇā pramāṇatā // Pramāṇav_4.105 //",
  "SA15pramanvu:2560": "tasmāt prasiddheṣvartheṣu śāstratyāge 'pi na kṣatiḥ /",
  "SA15pramanvu:2561": "paroikṣeṣvāgamāniṣṭo na cintaiva pravarttate // Pramāṇav_4.106 //",
  "SA15pramanvu:2562": "virodhodbhāvanaprāyā parīkṣāpyatra tadyathā /",
  "SA15pramanvu:2563": "adharmamūlaṃ rāgādi snānaṃ cādharmanāśanām // Pramāṇav_4.107 //",
  "SA15pramanvu:2564": "śāstraṃ yatsiddhayā yuktyā svavācā ca na bādhyate /",
  "SA15pramanvu:2565": "dṛṣṭe 'dṛṣṭe 'pi tadgrāhyamiti cintā pravartyate // Pramāṇav_4.108 //",
  "SA15pramanvu:2566": "artheṣvapratiṣiddhatvāt puruṣecchānurodhinaḥ /",
  "SA15pramanvu:2567": "iṣṭaśabdābhidheyasyāpto 'trākṣatavāg janaḥ // Pramāṇav_4.109 //",
  "SA15pramanvu:2568": "uktaḥ prasiddhaśabdena dharmastadvyavahārajaḥ /",
  "SA15pramanvu:2569": "pratyakṣādimitā mānaśrutyāropeṇa sucitāḥ // Pramāṇav_4.110 //",
  "SA15pramanvu:2570": "tadāśrayabhuvāmicchānurodhādaniṣedhinām /",
  "SA15pramanvu:2571": "kṛtānāmakṛtānāṃ ca yogyaṃ viśvaṃ svabhāvataḥ // Pramāṇav_4.111 //",
  "SA15pramanvu:2572": "arthamātrānurodhinyā bhāvinyā bhūtayāpi vā /",
  "SA15pramanvu:2573": "bādhyate pratirundhānaḥ śabdayogyatayātayā // Pramāṇav_4.112 //",
  "SA15pramanvu:2574": "tadyogyatābalādeva vastuto ghaṭito dhvaniḥ /",
  "SA15pramanvu:2575": "sarvo 'syāmapratīte 'pi tasmiṃstatsiddhatā tataḥ // Pramāṇav_4.113 //",
  "SA15pramanvu:2576": "asādharaṇatā na syāt bādhāhetorihānyathā /",
  "SA15pramanvu:2577": "tanniṣedho 'numānāt syācchabdārthe 'nakṣavṛttitaḥ // Pramāṇav_4.114 //",
  "SA15pramanvu:2578": "asādhāraṇatā tatra hetūnāṃ yatra nānvayi /",
  "SA15pramanvu:2579": "sattvamityapyudāhāro hetorevaṃ kuto mataḥ // Pramāṇav_4.115 //",
  "SA15pramanvu:2580": "saṃketasaṃśrayāḥ śabdāḥ sa cecchāmātrasaṃśrayaḥ /",
  "SA15pramanvu:2581": "nāsiddhiḥ śabdasiddhanāmiti śābdaprasiddhivāk // Pramāṇav_4.116 //",
  "SA15pramanvu:2582": "anumānaprasiddheṣu viruddhāvyabhicāriṇaḥ /",
  "SA15pramanvu:2583": "abhāvaṃ darśayatyevaṃ pratīreranumātvataḥ // Pramāṇav_4.117 //",
  "SA15pramanvu:2584": "atha vā bru vato lokasyānumābhāva ucyate /",
  "SA15pramanvu:2585": "kiṃ tena bhinnaviṣayā pratītiranumānataḥ // Pramāṇav_4.118 //",
  "SA15pramanvu:2586": "tenānumānād vastūnāṃ sadasatānurodhinaḥ /",
  "SA15pramanvu:2587": "bhinnasyātadvaśā vṛttistadicchājeti sūcitam // Pramāṇav_4.119 //",
  "SA15pramanvu:2588": "candratāṃ śaśino 'nicchan kāṃ pratītiṃ sa vāñchati /",
  "SA15pramanvu:2589": "iti taṃ pratyadṛṣṭāntaṃ tadasādhāraṇaṃ matam // Pramāṇav_4.120 //",
  "SA15pramanvu:2590": "nodāharaṇamevekamadhikṛtyedamucyate /",
  "SA15pramanvu:2591": "lakṣaṇatvāt tathā vṛkṣo dhātrītyuktau ca bādhanāt // Pramāṇav_4.121 //",
  "SA15pramanvu:2592": "atrāpi loke dṛṣṭatvāt karpūrarajatādiṣu /",
  "SA15pramanvu:2593": "samayād vartamānasya kāsādhāraṇatāpi vā // Pramāṇav_4.122 //",
  "SA15pramanvu:2594": "yadi tasya kvacit sidhyet siddhaṃ vastubalena tat /",
  "SA15pramanvu:2595": "pratītisiddhopagame 'śaśinyapyanivāraṇam // Pramāṇav_4.123 //",
  "SA15pramanvu:2596": "tasya bastuni siddhasya śaśinyapyanivāraṇam /",
  "SA15pramanvu:2597": "tadvastvabhāve śaśini vāraṇe 'pi na duṣyati // Pramāṇav_4.124 //",
  "SA15pramanvu:2598": "tasmādavastuniyatasaṃketabalabhāvinām /",
  "SA15pramanvu:2599": "yogyāḥ padārthā dharmāṇāmicchāyā aniridhanāt // Pramāṇav_4.125 //",
  "SA15pramanvu:2600": "tāṃ yogyatāṃ virundhānaṃ saṃketāpratiṣedhajā /",
  "SA15pramanvu:2601": "pratihanti pratītyākhyā yogyatāviṣaye 'numā // Pramāṇav_4.126 //",
  "SA15pramanvu:2602": "śabdānāmarthamiyamaḥ saṃketānuvidhāyinām /",
  "SA15pramanvu:2603": "netyanenoktamatraiṣāṃ pratiṣedho virudhyate // Pramāṇav_4.127 //",
  "SA15pramanvu:2604": "naimittikyāḥ śruterarthamartha vā pāramārthikam /",
  "SA15pramanvu:2605": "śabdānāṃ pratirundhāno 'bādhanārho hi varṇitaḥ // Pramāṇav_4.128 //",
  "SA15pramanvu:2606": "tasmād viṣayabhedasya darśānāya pṛthakkṛtā /",
  "SA15pramanvu:2607": "anumānābahirbhū tā pratītirapi pūrvavat // Pramāṇav_4.129 //",
  "SA15pramanvu:2608": "siddhayoḥ pṛthagākhyāne darśayaṃśca prayojanam /",
  "SA15pramanvu:2609": "ete sahetuke prāha nānumādhyakṣabādhane // Pramāṇav_4.130 //",
  "SA15pramanvu:2610": "atrāpyadhyakṣabādhāyāṃ nānārūpatayā dhvanau /",
  "SA15pramanvu:2611": "prasiddhasya śrutau rūpaṃ yadeva pratibhāsate // Pramāṇav_4.131 //",
  "SA15pramanvu:2612": "advayaṃ śabalābhāsasyādṛṣterbuddhijanmanaḥ /",
  "SA15pramanvu:2613": "tadarthārthoktirasyeva kṣepe 'dhyakṣeṇa bādhanam // Pramāṇav_4.132 //",
  "SA15pramanvu:2614": "tadeva rūpaṃ tatrārthaḥ śeṣa vyāvṛttilakṣaṇam /",
  "SA15pramanvu:2615": "avastubhūtaṃ sāmānyamatastannākṣagocaraḥ // Pramāṇav_4.133 //",
  "SA15pramanvu:2616": "tena sāmānyadharmāṇāmapratyakṣatvasiddhitaḥ /",
  "SA15pramanvu:2617": "pratikṣepe 'pyabādheti śrāvaṇoktyā prakāśitam // Pramāṇav_4.134 //",
  "SA15pramanvu:2618": "sarvathāvācyarūpatvāt siddhyā tasya samāśrayāt /",
  "SA15pramanvu:2619": "bādhanāt tadbalenoktaḥ śrāvaṇenākṣagocaraḥ // Pramāṇav_4.135 //",
  "SA15pramanvu:2620": "sarvatra vādino dharmo yaḥ svasādhyatayepsitaḥ /",
  "SA15pramanvu:2621": "taddharmavati bādhā syānnānyadharmeṇa dharmiṇi // Pramāṇav_4.136 //",
  "SA15pramanvu:2622": "anyathāsyoparodhaḥ ko bādhite 'nyatra dharmiṇi /",
  "SA15pramanvu:2623": "gatārthe lakṣaṇenāsmin svadharmivacanaṃ punaḥ // Pramāṇav_4.137 //",
  "SA15pramanvu:2624": "bādhāyāṃ dharmiṇo 'pi syād bādhetyasya prasiddhaye /",
  "SA15pramanvu:2625": "āśrayasya virodhana tadāśritāvirodhanāt // Pramāṇav_4.138 //",
  "SA15pramanvu:2626": "anyathaivaṃvidho dharmaḥ sādhya ityabhidhānataḥ /",
  "SA15pramanvu:2627": "tadbādhāmeva manyeta svadharmigrahaṇaṃ tataḥ // Pramāṇav_4.139 //",
  "SA15pramanvu:2628": "nanvetadapyarthaśiddhaṃ satyaṃ kecittu dharmiṇaḥ /",
  "SA15pramanvu:2629": "kevalasyoparodhe 'pi doṣavattamupāgatāḥ // Pramāṇav_4.140 //",
  "SA15pramanvu:2630": "yathā parairanutpādyāpūrvarūpaṃ na khādikam /",
  "SA15pramanvu:2631": "sakṛcchabdādyahetutvādityukte prāha dūṣakaḥ // Pramāṇav_4.141 //",
  "SA15pramanvu:2632": "tadvad vastusvabhāvo 'san dharmī vyomādirityapi /",
  "SA15pramanvu:2633": "naivamiṣṭasya sādhyasya bādhā kācana vidyate // Pramāṇav_4.142 //",
  "SA15pramanvu:2634": "dvayasyāpi hi sādhyatve sādhyadharmoparodhi yat /",
  "SA15pramanvu:2635": "bādhanaṃ dharmiṇāstatra bādhetyetena varṇitam // Pramāṇav_4.143 //",
  "SA15pramanvu:2636": "tathaiva dharmiṇo 'pyatra sādhyatvāt kevalasya na /",
  "SA15pramanvu:2637": "yadyevamatra bādhā syāt nānyānutpādyaśaktikaḥ // Pramāṇav_4.144 //",
  "SA15pramanvu:2638": "sakṛcchabdādyahetutvāt sukhādiriti pūrvavat /",
  "SA15pramanvu:2639": "virodhitā bhavedatra heturaikāntiko yadi // Pramāṇav_4.145 //",
  "SA15pramanvu:2640": "kramakrīyanityatayoravirodhād vipakṣataḥ /",
  "SA15pramanvu:2641": "vyāvṛtteḥ saṃśayānnāyaṃ śeṣavad bheda iṣyate // Pramāṇav_4.146 //",
  "SA15pramanvu:2642": "svayamiṣṭo yato dharmaḥ sādhyastasmāt tadāśrayaḥ /",
  "SA15pramanvu:2643": "bādhyo na kevalo nānyasaṃśrayo veti sūcitam // Pramāṇav_4.147 //",
  "SA15pramanvu:2644": "svayaṃ śrutyānyadharmāṇāṃ bādhā bādheti kathyate /",
  "SA15pramanvu:2645": "tathā svadharmiṇānyastadharmiṇo 'pīti kathyate // Pramāṇav_4.148 //",
  "SA15pramanvu:2646": "sarvasādhanadoṣeṇa pakṣa evoparodhyate /",
  "SA15pramanvu:2647": "tathāpi pakṣadoṣatvaṃ pratijñāmātrabhāvinaḥ // Pramāṇav_4.149 //",
  "SA15pramanvu:2648": "uttarāvayāpekṣo yo doṣaḥ so 'nubadhyate /",
  "SA15pramanvu:2649": "tenetyuktamato pakṣadoṣo 'siddhāśrayādikaḥ // Pramāṇav_4.150 //",
  "SA15pramanvu:2650": "dharmidharmaviśeṣāṇāṃ svarūpasya ca dharmiṇaḥ /",
  "SA15pramanvu:2651": "bādhā sādhyāṅgabhūtānāmanenaivopadarśitā // Pramāṇav_4.151 //",
  "SA15pramanvu:2652": "tatrodāhṛtidiṅmātramucyate 'rthasya dṛṣṭaye /",
  "SA15pramanvu:2653": "dravyalakṣaṇayukto 'nyaḥ saṃyoge 'rtho 'sti dṛṣṭibhāk // Pramāṇav_4.152 //",
  "SA15pramanvu:2654": "adṛśyasya viśiṣṭasya pratijñā niṣprayojanā /",
  "SA15pramanvu:2655": "iṣṭo hyavayavī kārya dṛṣṭvādṛśyeṣvasambhavi // Pramāṇav_4.153 //",
  "SA15pramanvu:2656": "aviśiṣṭasya cānyasya sādhane siddhasādhanam //",
  "SA15pramanvu:2657": "gurutvādhogatī syātāṃ yadyasya syāt tulānatiḥ // Pramāṇav_4.154 //",
  "SA15pramanvu:2658": "tannirguṇakriyastasmāt samavāyi na kāraṇam /",
  "SA15pramanvu:2659": "tata eva na dṛśyo 'sāvadṛṣṭeḥ kāryarūpayoḥ // Pramāṇav_4.155 //",
  "SA15pramanvu:2660": "tadbādhānyaviśeṣasya nāntarīyakabhāvinaḥ /",
  "SA15pramanvu:2661": "āsūkṣmād dravyamālāyāstolyatvādaṃśupātavat // Pramāṇav_4.156 //",
  "SA15pramanvu:2662": "dravyāntaragurutvasya gatirnetyaparo 'bravīt /",
  "SA15pramanvu:2663": "tasya krameṇaṃ saṃyukte pāṃśurāśau sakṛd yute // Pramāṇav_4.157 //",
  "SA15pramanvu:2664": "bhedaḥ syād gaurave tasmāt pṛthak saha ca tolite /",
  "SA15pramanvu:2665": "suvarnamāṣakādīnāṃ saṃkhyāsāmyaṃ na yujyate // Pramāṇav_4.158 //",
  "SA15pramanvu:2666": "sarṣapādā mahārāśeruttarottaravṛddhimat /",
  "SA15pramanvu:2667": "gauravaṃ kāryamālāyā yadi naivopalabhyate // Pramāṇav_4.159 //",
  "SA15pramanvu:2668": "ā sarṣapād gauravaṃ tu durlakṣitamanalpakam /",
  "SA15pramanvu:2669": "tolyaṃ tatkāraṇaṃ kāryagauravānupalakṣaṇāt // Pramāṇav_4.160 //",
  "SA15pramanvu:2670": "nanvadṛṣṭoṃ 'śuvat so 'rtho na ca tatkāryamīkṣyate /",
  "SA15pramanvu:2671": "gurutvāgativat sarvatadguṇānupalakṣaṇāt // Pramāṇav_4.161 //",
  "SA15pramanvu:2672": "māṣakāderanādhikyam anatiḥ sopalakṣaṇam /",
  "SA15pramanvu:2673": "yathāsvamakṣeṇādṛṣṭe rūpādāvadhikādhike // Pramāṇav_4.162 //",
  "SA15pramanvu:2674": "abhyupāyaḥ svavāgādyabādhāyāḥ sambhavena tu /",
  "SA15pramanvu:2675": "udāharaṇamapyanyadiśā gamyaṃ yathoktyā // Pramāṇav_4.163 //",
  "SA15pramanvu:2676": "trikālaviṣayatvāt tu kṛtyānāmatathātmakam /",
  "SA15pramanvu:2677": "tathā paraṃ prati nyastaṃ sādhyaṃ neṣṭaṃ tadāpi tat // Pramāṇav_4.164 //",
  "SA15pramanvu:2678": "pratyayanādhikāre tu sarvāsiddhavarodhinī /",
  "SA15pramanvu:2679": "yasmāt sādhyaśrutirneṣṭaṃ viśeṣamavalambate // Pramāṇav_4.165 //",
  "SA15pramanvu:2680": "tenāprasiddhadṛṣṭāntahetudāharaṇaṃ kṛtam /",
  "SA15pramanvu:2681": "anyathā śaśaśrṛṅgādau sarvāsiddhe 'pi sādhyatā // Pramāṇav_4.166 //",
  "SA15pramanvu:2682": "sarvasya cāprasiddhatvāt kathañcit tena na kṣamāḥ /",
  "SA15pramanvu:2683": "karmādibhedopakṣepaparihāravivecane // Pramāṇav_4.167 //",
  "SA15pramanvu:2684": "prāgasiddhasvabhāvatvāt sādhyo 'vayava ityasat /",
  "SA15pramanvu:2685": "tulyā siddhāntatā te hi yenopagamalakṣaṇāḥ // Pramāṇav_4.168 //",
  "SA15pramanvu:2686": "samudāyasya sādhyatve 'pyanyonyasya viśeṣaṇam /",
  "SA15pramanvu:2687": "sādhyaṃ dvayaṃ tadāsiddhaṃ hetudṛṣṭāntalakṣaṇam // Pramāṇav_4.169 //",
  "SA15pramanvu:2688": "asambhavāt sādhyaśabdo dharmivṛttiryadīṣyate /",
  "SA15pramanvu:2689": "śāstreṇālaṃ yathāyogaṃ loka eva pravarttatām // Pramāṇav_4.170 //",
  "SA15pramanvu:2690": "sādhanākhyānasāmarthyāt tadarthe sādhyatā matā /",
  "SA15pramanvu:2691": "hetvādivacanairvyāpteranāśaṃkyaṃ ca sādhanam // Pramāṇav_4.171 //",
  "SA15pramanvu:2692": "pūrvāvadhāraṇe tena pratijñālakṣaṇābhidhā /",
  "SA15pramanvu:2693": "byarthā vyaptiphalā soktiḥ sāmarthyād gamyate tataḥ // Pramāṇav_4.172 //",
  "SA15pramanvu:2694": "viruddhateṣṭāsambandho 'nupakārasahāsthitī /",
  "SA15pramanvu:2695": "evaṃ sarvāṅgadoṣāṇāṃ pratijñādoṣatā bhavet // Pramāṇav_4.173 //",
  "SA15pramanvu:2696": "pakṣadoṣaḥ parāpekṣo neti ca pratipāditam /",
  "SA15pramanvu:2697": "iṣṭāsambhavyasiddhaśca sa eva syānnirākṛtaḥ // Pramāṇav_4.174 //",
  "SA15pramanvu:2698": "anityatvasahetutve śabda evaṃ prakīrttayet /",
  "SA15pramanvu:2699": "daṣṭāntākhyānato 'nyat kimastyatrārthānudarśanam // Pramāṇav_4.175 //",
  "SA15pramanvu:2700": "viśeṣabhinnāmākhyāya sāmānyasyānuvartane /",
  "SA15pramanvu:2701": "na tadvyāptiḥ phalaṃ vā kiṃ sāmānyenānuvartane // Pramāṇav_4.176 //",
  "SA15pramanvu:2702": "syānnirākaraṇaṃ śabde sthitenaivetyato 'bravīt /",
  "SA15pramanvu:2703": "viruddhaviṣaye 'nyasmin vadannāhānyatāṃ śruteḥ // Pramāṇav_4.177 //",
  "SA15pramanvu:2704": "sa ca bhedāpratikṣepāt sāmānyānāṃ na vidyate /",
  "SA15pramanvu:2705": "vṛkṣo na śiṃśapaiveti yathā prakaraṇe kvacit // Pramāṇav_4.178 //",
  "SA15pramanvu:2706": "sarvaśruterekavṛttiniṣedhaḥ syānna ceyatā /",
  "SA15pramanvu:2707": "so 'savaḥ sarvabhedānāmatattve tadasambhavāt // Pramāṇav_4.179 //",
  "SA15pramanvu:2708": "jñāpyajñāpakayorbhedāt dharmiṇo hetubhāvinaḥ /",
  "SA15pramanvu:2709": "asiddherjāpakatvasya dharmyasiddhaḥ svasādhane // Pramāṇav_4.180 //",
  "SA15pramanvu:2710": "dharmadharmivivekasya sarvabhāveṣvasiddhitaḥ /",
  "SA15pramanvu:2711": "sarvatra doṣastulyaścenna saṃvṛttyā viśeṣataḥ // Pramāṇav_4.181 //",
  "SA15pramanvu:2712": "paramārthavicāreṣu tathābhūtāprasiddhitaḥ /",
  "SA15pramanvu:2713": "tattvānyatvaṃ padārtheṣu sāṃvṛteṣu niṣidhyate // Pramāṇav_4.182 //",
  "SA15pramanvu:2714": "anumānānumeyārthavyahārasthitistviyam /",
  "SA15pramanvu:2715": "bhedaṃ pratyayasaṃsiddhamavalambya ca kalpyate // Pramāṇav_4.183 //",
  "SA15pramanvu:2716": "yathāsvaṃ bhedaniṣṭheṣū pratyayeṣū vivekinaḥ /",
  "SA15pramanvu:2717": "dharmī dharmāśca bhāsante vyavahārastadāśrayaḥ // Pramāṇav_4.184 //",
  "SA15pramanvu:2718": "vyavahāropanīto 'tra sa evāśliṣṭabhedadhīḥ /",
  "SA15pramanvu:2719": "sādhyaḥ sādhanatāṃ nītastenāsiddhaḥ prakāśitaḥ // Pramāṇav_4.185 //",
  "SA15pramanvu:2720": "bhedasāmānyayordharmabhedādaṃgāṃgitā tataḥ /",
  "SA15pramanvu:2721": "yathānityaḥ prayatnotthaḥ pratyatnotthatayā dhvaniḥ // Pramāṇav_4.186 //",
  "SA15pramanvu:2722": "pakṣāṅgatve 'pyabādhatvānnāsiddhirbhinnadharmiṇi /",
  "SA15pramanvu:2723": "yathāśvo na viṣāṇitvādeṣa piṇḍo viṣāṇavān // Pramāṇav_4.187 //",
  "SA15pramanvu:2724": "sādhyakālāṅgatā vā na nivṛtterupalakṣya tat /",
  "SA15pramanvu:2725": "viśeṣo 'pi pratijñārtho dharmabhedānna yujyate // Pramāṇav_4.188 //",
  "SA15pramanvu:2726": "pakṣadharmaprabhedena sukhagrahaṇasiddhaye /",
  "SA15pramanvu:2727": "hetuprakaraṇārthasya sūtrasaṃkṣepa ucyate // Pramāṇav_4.189 //",
  "SA15pramanvu:2728": "ayogaṃ yogamaparairatyantāyogameva ca /",
  "SA15pramanvu:2729": "vyavacchinatti dharmasya nipāto vyatirecakaḥ // Pramāṇav_4.190 //",
  "SA15pramanvu:2730": "viśeṣaṇaviśeṣyābhyāṃ kriyayā ca sahoditaḥ /",
  "SA15pramanvu:2731": "vivakṣāto 'prayoge 'pi sarvo 'rtho 'yaṃ pratīyate // Pramāṇav_4.191 //",
  "SA15pramanvu:2732": "vyavacchedaphalaṃ vākyaṃ yataścaitro dhanurdharaḥ /",
  "SA15pramanvu:2733": "pārtho dhanurdharo nīlaṃ sarojamiti vā yathā // Pramāṇav_4.192 //",
  "SA15pramanvu:2734": "pratiyogivyacchedastatrāpyartheṣu gamyate /",
  "SA15pramanvu:2735": "tathā prasiddheḥ samārthyās vivakṣānugamād dhvaneḥ // Pramāṇav_4.193 //",
  "SA15pramanvu:2736": "tadayogavyavacchedād dharmī dharmaviśeṣaṇam /",
  "SA15pramanvu:2737": "tadviśiṣṭatayā dharmo na niranvayadoṣabhāk // Pramāṇav_4.194 //",
  "SA15pramanvu:2738": "svabhāvakāryasiddhyartha dvau dvau hetuviparyayau /",
  "SA15pramanvu:2739": "vivādād bhedasāmānye śeṣo vyāvṛttisādhanaḥ // Pramāṇav_4.195 //",
  "SA15pramanvu:2740": "na hi svabhāvādanyena vyāptirgamyasya kāraṇe /",
  "SA15pramanvu:2741": "sambhavād vyabhicārasya dvidhāvṛtiphalaṃ tataḥ // Pramāṇav_4.196 //",
  "SA15pramanvu:2742": "prayatnānantaraṃ jñānaṃ prāk sato niyamena na /",
  "SA15pramanvu:2743": "tasyāvṛtyakṣaśabdeṣu sarvathānupayogataḥ // Pramāṇav_4.197 //",
  "SA15pramanvu:2744": "kadācintirapekṣasya kāryākṛtivirodhataḥ /",
  "SA15pramanvu:2745": "kādācitkaphalaṃ siddhaṃ talliṅgaṃ jñānamīdṛśam // Pramāṇav_4.198 //",
  "SA15pramanvu:2746": "etāvataiva siddhe 'pi svabhāvasya pṛthak kṛtiḥ /",
  "SA15pramanvu:2747": "kāryeṇa saha nirdeśe mā jñāsīt sarvamīdṛśam // Pramāṇav_4.199 //",
  "SA15pramanvu:2748": "vyutpattyarthā ca hetūktiruktārthānumitau kṛtā /",
  "SA15pramanvu:2749": "atra prabheda ākhyātaḥ lakṣaṇaṃ tu na bhidyate // Pramāṇav_4.200 //",
  "SA15pramanvu:2750": "tenātra kāryaliṅgena svabhāvo 'pyekadeśabhāk /",
  "SA15pramanvu:2751": "sadṛśodāhṛtiścātaḥ pratyatnād vyaktijanmanaḥ // Pramāṇav_4.201 //",
  "SA15pramanvu:2752": "yannāntarīkā sattā yo vātmanyavibhāgavān /",
  "SA15pramanvu:2753": "sa tenāvyabhicārī syādityartha tatprabhedanam // Pramāṇav_4.202 //",
  "SA15pramanvu:2754": "saṃyogyādiṣu yeṣvasti pratoibandho na tādṛśaḥ /",
  "SA15pramanvu:2755": "na te hetava ityuktaṃ vyabhicārasya sambhavāt // Pramāṇav_4.203 //",
  "SA15pramanvu:2756": "sati vā pratibandhe 'stu sa eva gatisādhanaḥ /",
  "SA15pramanvu:2757": "niyamo hyavinābhāvo niyataśca na sādhanam // Pramāṇav_4.204 //",
  "SA15pramanvu:2758": "ekāntikatvaṃ vyāvṛtteravinābhāva ucyate /",
  "SA15pramanvu:2759": "tacca nāpratibaddheṣu tata evānvayasthitiḥ // Pramāṇav_4.205 //",
  "SA15pramanvu:2760": "svātmatve hetubhāve vā siddhe hi vyatirekitā /",
  "SA15pramanvu:2761": "sidhyedato 'viśeṣe na vyatirekā na vānvayaḥ // Pramāṇav_4.206 //",
  "SA15pramanvu:2762": "adṛṣṭimātramādāya kevalaṃ vyatirekitā /",
  "SA15pramanvu:2763": "ukto 'naikāntikastasmādanyathā gamako bhaveta // Pramāṇav_4.207 //",
  "SA15pramanvu:2764": "prāṇādyabhāvo nairātmyavyāpīti vinivarttane /",
  "SA15pramanvu:2765": "ātmano vinivartteta prāṇādiryadi tacca na // Pramāṇav_4.208 //",
  "SA15pramanvu:2766": "anyasya vinivṛttyānyavinivṛtterayogataḥ /",
  "SA15pramanvu:2767": "tadātmā tatprasūtiścet natad ātmopalambhane // Pramāṇav_4.209 //",
  "SA15pramanvu:2768": "tasyopalabdhāvagatāvagatau ca prasidhyati /",
  "SA15pramanvu:2769": "te cātyantaparokṣasya dṛṣṭyadṛṣṭī na sidhyataḥ // Pramāṇav_4.210 //",
  "SA15pramanvu:2770": "anyatrādṛṣṭarūpasya ghaṭādau neti vā kutaḥ /",
  "SA15pramanvu:2771": "ajñātavyatirekasya vyāvṛttervyāpitā kutaḥ // Pramāṇav_4.211 //",
  "SA15pramanvu:2772": "prāṇādeśca kvacid dṛṣṭyā sattvāsattvaṃ pratīyate /",
  "SA15pramanvu:2773": "tathātmā yadi dṛśyeta sattvāsattvaṃ pratīyate // Pramāṇav_4.212 //",
  "SA15pramanvu:2774": "yasya hetorabhāvena ghaṭe prāṇo dṛśyate /",
  "SA15pramanvu:2775": "dehe 'pi yadyasau na syād yukto dehe na sambhavaḥ // Pramāṇav_4.213 //",
  "SA15pramanvu:2776": "bhinne 'pi kiñcit sādharmyād yadi tattvaṃ pratīyate /",
  "SA15pramanvu:2777": "prameyatvād ghaṭādīnāṃ sātmatvaṃ kinna mīyate // Pramāṇav_4.214 //",
  "SA15pramanvu:2778": "aniṣṭeścet pramāṇaṃ hi sarveṣṭīnāṃ nibandhanam /",
  "SA15pramanvu:2779": "bhāvābhāvavyavasthāṃ kaḥ kartu tena vinā prabhuḥ // Pramāṇav_4.215 //",
  "SA15pramanvu:2780": "smṛtīcchāyatnajaḥ prāṇanimeṣādistadudbhavaḥ /",
  "SA15pramanvu:2781": "viṣayendriyacittebhyaḥ tāḥ svajātisamudbhavāḥ // Pramāṇav_4.216 //",
  "SA15pramanvu:2782": "anyonyapratyayāpekṣā anvayavyatirekabhāk /",
  "SA15pramanvu:2783": "etāvatyābhāvo 'yamanavasthānyakalpane // Pramāṇav_4.217 //",
  "SA15pramanvu:2784": "śrāvaṇatvena tat tulyaṃ prāṇādi vyabhicārataḥ /",
  "SA15pramanvu:2785": "na tasya vyabhicāritvād vyatireke 'pi cet katham // Pramāṇav_4.218 //",
  "SA15pramanvu:2786": "nāsādhyādeva viśleṣastasya nanvevamucyate /",
  "SA15pramanvu:2787": "sādhye 'nuvṛttyabhāvo 'rthāt tasyānyatrāpyasau samaḥ // Pramāṇav_4.219 //",
  "SA15pramanvu:2788": "asādhyādeva viccheda iti sādhye 'stitocyate /",
  "SA15pramanvu:2789": "arthāpattyāta evoktamekenobhayadarśanam // Pramāṇav_4.220 //",
  "SA15pramanvu:2790": "īdṛgavyabhicāro 'to 'nanvayiṣu na sidhyati /",
  "SA15pramanvu:2791": "pratiṣedhaniṣedhaśca vidhānāt kīdṛśo 'paraḥ // Pramāṇav_4.221 //",
  "SA15pramanvu:2792": "nivṛttirnāsataḥ sādhyādasādhyeṣveva no tataḥ /",
  "SA15pramanvu:2793": "neti saiva nivṛttiḥ kiṃ nivṛtterasato matā // Pramāṇav_4.222 //",
  "SA15pramanvu:2794": "nivṛttyabhāvastu bidhirvastubhāvo 'sato 'pi san /",
  "SA15pramanvu:2795": "vastvabhāvastu nāstīti paśya bāndhyavijṛmbhitam // Pramāṇav_4.223 //",
  "SA15pramanvu:2796": "nivṛttiryadi tasminna hetorvṛttiḥ kimiṣyate /",
  "SA15pramanvu:2797": "sāpi na pratiṣedho 'yaṃ nivṛttiḥ kiṃ niṣidhyate // Pramāṇav_4.224 //",
  "SA15pramanvu:2798": "vidhānaṃ pratiṣedhaṃ ca muktvā śābdo 'sti nāparaḥ /",
  "SA15pramanvu:2799": "vyavahāraḥ sa cāsatsu neti prāptātra mūkatā // Pramāṇav_4.225 //",
  "SA15pramanvu:2800": "satāṃ ca na niṣedho 'sti so 'satsu ca na vidyate /",
  "SA15pramanvu:2801": "jagatyanena nyāyena nañarthaḥ pralayaṃ gataḥ // Pramāṇav_4.226 //",
  "SA15pramanvu:2802": "deśakālaniṣedhaśced yathāsti sa niṣidhyate /",
  "SA15pramanvu:2803": "na thā na yathā so 'sti tathāpi na niṣidhyate // Pramāṇav_4.227 //",
  "SA15pramanvu:2804": "tasmādāśritya śabdārtha bhāvābhāvasamāśram /",
  "SA15pramanvu:2805": "abāhyāśrayamatreṣṭaṃ sarva vidhiniṣedhanam // Pramāṇav_4.228 //",
  "SA15pramanvu:2806": "tābhyāṃ sa dharmi sambaddhaḥ khyātyabhavo 'pi tādṛśaḥ /",
  "SA15pramanvu:2807": "śabdapravṛtterastīti so 'pīṣṭo vyavahārabhāk // Pramāṇav_4.229 //",
  "SA15pramanvu:2808": "anyathā syāt padārthānāṃ vidhānapratiṣedhane /",
  "SA15pramanvu:2809": "ekadharmasya sarvātmavidhānaprariṣedhanam // Pramāṇav_4.230 //",
  "SA15pramanvu:2810": "anānātmatayā bhede nānāvidhiniṣedhavat /",
  "SA15pramanvu:2811": "ekadharmiṇyasaṃhāro vidhānapratiṣedhayoḥ // Pramāṇav_4.231 //",
  "SA15pramanvu:2812": "ekadharmiṇamuddiśya nānādharmasamāśrayam /",
  "SA15pramanvu:2813": "vidhāvekasya tadbhājāmivānyeṣāmupekṣakam // Pramāṇav_4.232 //",
  "SA15pramanvu:2814": "niṣedhe tadviviktaṃ ca tadanyeṣāmapekṣakam /",
  "SA15pramanvu:2815": "vyavahāramasatyārtha prakalpayati dhīryathā // Pramāṇav_4.233 //",
  "SA15pramanvu:2816": "taṃ tathaivāvikalpārthabhedāśrayamupāgatāḥ /",
  "SA15pramanvu:2817": "anādivāsanodbhūtaṃ bādhante 'rtha na laukikam // Pramāṇav_4.234 //",
  "SA15pramanvu:2818": "tatphalo 'tatphalaścārthe bhinna ekastatastataḥ /",
  "SA15pramanvu:2819": "taistairupaplavairnītaḥ sañcayāpacayairiva // Pramāṇav_4.235 //",
  "SA15pramanvu:2820": "atadvānapi sambandhāt kutaścidupanīyate /",
  "SA15pramanvu:2821": "dṛṣṭiṃ bhedāśrayaiste 'pi tasmādajñātaviplavāḥ // Pramāṇav_4.236 //",
  "SA15pramanvu:2822": "sattāsādhanavṛtteśca sandigdhaḥ syādasanna saḥ /",
  "SA15pramanvu:2823": "asatvaṃ cābhyupagamādapramānaṃ na yujyate // Pramāṇav_4.237 //",
  "SA15pramanvu:2824": "asato vyatireke 'pi sapakṣād vinivarttanam /",
  "SA15pramanvu:2825": "sandigghaṃ tasya sandehād vipakṣād vinivarttanam // Pramāṇav_4.238 //",
  "SA15pramanvu:2826": "ekatra niyame siddhe sidhyatyanyanivarttanam /",
  "SA15pramanvu:2827": "dvairāśye sati dṛṣṭeṣu syāddṛṣṭe 'pi saṃśayaḥ // Pramāṇav_4.239 //",
  "SA15pramanvu:2828": "avyaktivyāpino 'pyarthāḥ santi tajjātibhāvinaḥ /",
  "SA15pramanvu:2829": "kvacinna niyamo 'dṛṣṭyā pārthivālohalekhyavat // Pramāṇav_4.240 //",
  "SA15pramanvu:2830": "bhāve virodhasyādṛṣṭe kaḥ sandehaṃ nivārayet /",
  "SA15pramanvu:2831": "kvacid viniyamāt ko 'nyastatkāryātmatayā sa ca // Pramāṇav_4.241 //",
  "SA15pramanvu:2832": "narātmyādapi tenāsya sandigdhaṃ vinivartanam /",
  "SA15pramanvu:2833": "astu nāma tathāpyātmā nānairātmyāt prasidhyati // Pramāṇav_4.242 //",
  "SA15pramanvu:2834": "yenāsau vyatirekasya nābhāvaṃ bhāvamicchati /",
  "SA15pramanvu:2835": "yathā nāvyatireke 'pi prāṇādirna sapakṣataḥ // Pramāṇav_4.243 //",
  "SA15pramanvu:2836": "sapakṣāvyatirekī ceddheturheturatonvayī /",
  "SA15pramanvu:2837": "nānvyyavyatirekī cedanairātmyaṃ na sātmakam // Pramāṇav_4.244 //",
  "SA15pramanvu:2838": "yannāntarīyakaḥ svātmā yasya siddhaḥ pravṛttiṣu /",
  "SA15pramanvu:2839": "nivarttakaḥ sa evātaḥ pravṛttau ca pravartakaḥ // Pramāṇav_4.245 //",
  "SA15pramanvu:2840": "nāntarīyakatā sā ca sādhanaṃ sadhapekṣate /",
  "SA15pramanvu:2841": "kāryedṛṣṭiradṛṣṭiśca kāryakāraṇatā hi sā // Pramāṇav_4.246 //",
  "SA15pramanvu:2842": "arthāntarasya tadbhāve bhāvāniyamato 'gatiḥ /",
  "SA15pramanvu:2843": "abhāvāsambhavāt teṣāmabhāve nityabhāvinaḥ // Pramāṇav_4.247 //",
  "SA15pramanvu:2844": "kāryasvabhāvabhedānāṃ kāraṇebhyaḥ samudbhavāt /",
  "SA15pramanvu:2845": "tairvinā bhavato 'nyasmāt tajjaṃ rūpaṃ kathaṃ bhavet // Pramāṇav_4.248 //",
  "SA15pramanvu:2846": "sāmagrīśaktibhedāddhi vastūnāṃ viśvarūpatā /",
  "SA15pramanvu:2847": "sā cenna bhedikā prāptamekarūpamidaṃ jagat // Pramāṇav_4.249 //",
  "SA15pramanvu:2848": "bhedakābhedakatve syād vyāhatā bhinnarūpatā /",
  "SA15pramanvu:2849": "ekasya nānārūpatve dve rūpe pāvaketarau // Pramāṇav_4.250 //",
  "SA15pramanvu:2850": "tat tasyā jananaṃ rūpamanyasya yadi saiva sā /",
  "SA15pramanvu:2851": "na tasyā jananaṃ rūpaṃ tadasyāḥ sambhavet katham // Pramāṇav_4.251 //",
  "SA15pramanvu:2852": "tataḥ svabhāvau niyatāvanyonyaṃ hetukāryayoḥ /",
  "SA15pramanvu:2853": "tasmāt svadṛṣṭāviva tad dṛṣṭe kārye 'pi gamyate // Pramāṇav_4.252 //",
  "SA15pramanvu:2854": "ekaṃ kathamanekasmāt kledavad dugdhavāriṇaḥ /",
  "SA15pramanvu:2855": "dravaśakteḥ yataḥ kledaḥ sā tvekaiva dvayorapi // Pramāṇav_4.253 //",
  "SA15pramanvu:2856": "bhinnābhinnaḥ kimasyātmā bhinno 'tha dravatā katham /",
  "SA15pramanvu:2857": "abhinnetyucyate buddhestadrūpāyā abhedataḥ // Pramāṇav_4.254 //",
  "SA15pramanvu:2858": "tadvad bhede 'pi dahano dahanapratyayāśrayaḥ /",
  "SA15pramanvu:2859": "yenāṃśenādadhad dhūmaṃ tenāṃśena tathā gatiḥ // Pramāṇav_4.255 //",
  "SA15pramanvu:2860": "dahanapratyayāṅgādevānyāpekṣāt samudbhavāt /",
  "SA15pramanvu:2861": "dhūmo 'tadvyabhicārīti tadvat kārya tathāparam // Pramāṇav_4.256 //",
  "SA15pramanvu:2862": "dhūmendhanavikārāṅgatāpade dahanasthiteḥ /",
  "SA15pramanvu:2863": "anagnicedadhūmo 'sau sa dhūmaścet sa pāvakaḥ // Pramāṇav_4.257 //",
  "SA15pramanvu:2864": "nāntarīyakatā jñeyā yathāsvaṃ hetvapekṣayā /",
  "SA15pramanvu:2865": "svabhāvasya yathoktaṃ prāg vināśakṛtakatvayoḥ // Pramāṇav_4.258 //",
  "SA15pramanvu:2866": "ahetutvagatinyāyaḥ sarvo 'yaṃ vyatirekiṇaḥ /",
  "SA15pramanvu:2867": "abhyūhyaḥ śrāvaṇātvokteḥ kṛtāyāḥ sāmyadṛṣṭaye // Pramāṇav_4.259 //",
  "SA15pramanvu:2868": "hetusvabhāvanuvṛtyaivārthanivṛttivarṇanāt /",
  "SA15pramanvu:2869": "sandehahetutākhyātyā dṛśye 'rthe seti sūcitam // Pramāṇav_4.261 //",
  "SA15pramanvu:2870": "anaṅgīkṛtavastvaṃśo niṣedhaḥ sādhyate 'nayā /",
  "SA15pramanvu:2871": "vastunyapi tu pūrvābhyāṃ paryudāso vidhānataḥ // Pramāṇav_4.262 //",
  "SA15pramanvu:2872": "tatropalabhyeṣvastitvamupalabdherna cāparam /",
  "SA15pramanvu:2873": "ityajñjñāpanāyaikānupākhyodāhṛtirmatā // Pramāṇav_4.263 //",
  "SA15pramanvu:2874": "viṣayāsattvatastra viṣayi pratiṣidhyate /",
  "SA15pramanvu:2875": "jñānābhidhānasandehaṃ yathā dāhādapāvakaḥ // Pramāṇav_4.264 //",
  "SA15pramanvu:2876": "tathānyā nopalabhyeṣu nāstitānupalambhabhanāt /",
  "SA15pramanvu:2877": "tajjñānaśabdāḥ sādhyante tadbhāvāt tannibandhanāḥ // Pramāṇav_4.265 //",
  "SA15pramanvu:2878": "siddho hi vyavahāro 'yaṃ dṛśyādṛṣṭāvasanniti /",
  "SA15pramanvu:2879": "tasyāḥ siddhāvasandigdhau tatkāyatve 'pi dhīdhvanī // Pramāṇav_4.266 //",
  "SA15pramanvu:2880": "vidyamāne 'pi viṣaye mohādatrānanubruvan /",
  "SA15pramanvu:2881": "kevalaṃ siddhasādharmyāt smāryate samayaṃ paraḥ // Pramāṇav_4.267 //",
  "SA15pramanvu:2882": "kāryakāraṇatā yadvat sādhyate dṛṣṭyadṛṣṭitaḥ /",
  "SA15pramanvu:2883": "kāryādiśabdā hi tayorvyavahārāya kalpitāḥ // Pramāṇav_4.268 //",
  "SA15pramanvu:2884": "kāraṇāt kāryasaṃsiddhiḥ svabhāvāntargamādiyam /",
  "SA15pramanvu:2885": "hetuprebhedākhyāne na darśitodāhṛtiḥ pṛthak // Pramāṇav_4.269 //",
  "SA15pramanvu:2886": "ekopalambhānubhavādidaṃ nopalabhe iti /",
  "SA15pramanvu:2887": "buddherupalabhe veti kalpikāyāḥ samudbhavaḥ // Pramāṇav_4.270 //",
  "SA15pramanvu:2888": "viśeṣo gamyate 'rthānāṃ viśiṣṭādeva vedanāt /",
  "SA15pramanvu:2889": "stathābhūtātmasampattirbhedadhīheturasya ca // Pramāṇav_4.271 //",
  "SA15pramanvu:2890": "tasmāt svato dhiyorbhedasiddhistābhyāṃ tadarthayoḥ /",
  "SA15pramanvu:2891": "anyathā hyanavasthāto bhedaḥ sighyenna kasyacit // Pramāṇav_4.272 //",
  "SA15pramanvu:2892": "viśiṣṭarūpānubhavādanyathānyanirākriyā /",
  "SA15pramanvu:2893": "tadviśiṣṭopalambho 'taḥ tasyāpyanupalambhanam // Pramāṇav_4.273 //",
  "SA15pramanvu:2894": "tasmādanupalambho 'yaṃ svayaṃ pratyakṣato gataḥ /",
  "SA15pramanvu:2895": "svamātravṛttergamakastabhāvavyavasthiteḥ // Pramāṇav_4.274 //",
  "SA15pramanvu:2896": "anyathārthasya nāstitvaṃ gamyate 'nupalambhataḥ /",
  "SA15pramanvu:2897": "upalambhasya nāstitvamanyenetyanabasthitiḥ // Pramāṇav_4.275 //",
  "SA15pramanvu:2898": "adṛśye niścayāyogāt sthitiranyatra bādhyate /",
  "SA15pramanvu:2899": "yathāliṅgo 'nyasattveṣu vikalpādirna sidhyati // Pramāṇav_4.276 //",
  "SA15pramanvu:2900": "aniścayaphalā hyeṣā nālaṃ vyāvṛttisādhane /",
  "SA15pramanvu:2901": "ādyādhikriyate hetorniścitenaiva sādhane // Pramāṇav_4.277 //",
  "SA15pramanvu:2902": "tasyāḥ svayaṃ prayogeṣu svarūpaṃ vā prayujyate /",
  "SA15pramanvu:2903": "arthabādhanarūpaṃ vā bhāve bhāvādabhāvataḥ // Pramāṇav_4.278 //",
  "SA15pramanvu:2904": "anyonyabhedasiddhervā dhrū vabhāvabimāśavat /",
  "SA15pramanvu:2905": "pramāṇāntarabādhād vā sāpekṣadhru vabhāvavat // Pramāṇav_4.279 //",
  "SA15pramanvu:2906": "hetvantarasamutthasya sannidhau niyataḥ kutaḥ /",
  "SA15pramanvu:2907": "bhāvahetubhavatve kiṃ pāramparyapariśramaiḥ // Pramāṇav_4.280 //",
  "SA15pramanvu:2908": "nāśanaṃ janayitvānyaṃ sa hetustasya nāśakaḥ /",
  "SA15pramanvu:2909": "tameva naśvaraṃ bhāvaṃ janayed yadi kiṃ bhavet // Pramāṇav_4.281 //",
  "SA15pramanvu:2910": "ātmopakārakaḥ kaḥ syāt tasya siddhatmanaḥ sataḥ /",
  "SA15pramanvu:2911": "nātmopakārakaḥ kaḥ syāt tena yaḥ samapekṣyate // Pramāṇav_4.282 //",
  "SA15pramanvu:2912": "anapekṣaśca kiṃ bhāvo 'tathābhūtaḥ kadācana /",
  "SA15pramanvu:2913": "yathā na kṣepabhāgiṣṭaḥ sa evodbhūtanāśakaḥ // Pramāṇav_4.283 //",
  "SA15pramanvu:2914": "kṣaṇamapyanapekṣatve bhāvo bhāvasya neti cet /",
  "SA15pramanvu:2915": "bhāvo hi sa tathā bhūto 'bhāva bhāvastathā katham // Pramāṇav_4.284 //",
  "SA15pramanvu:2916": "ye 'parāpekṣatadbhāvāstadbhāvaniyatā hi te /",
  "SA15pramanvu:2917": "asambhavadvibandhā ca samagrī kāryakarmaṇi // Pramāṇav_4.285 //"
}