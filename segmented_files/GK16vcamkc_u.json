{
    "GK16vcamkc_u:0": " prathamo vilāsaḥ",
    "GK16vcamkc_u:1": " camatkāracandrikā viśveśvarakavicandraviracitā prathamo vilāsaḥ",
    "GK16vcamkc_u:2": " vāgdevī vadane mama sphuratu yā dhvanyātmanollāsinī varṇavyaktimupāgatā ca tadanu sthānaprayatnādibhiḥ /",
    "GK16vcamkc_u:3": " bhāvānāṃ padasaṃjñayā vidadhatī tredhā samullekhanāny ānandānanusaṃdadhāti viduṣāṃ prāptā mahāvākyatām // Ckc_1.1 //",
    "GK16vcamkc_u:4": " ramyockayarthatanūjjvalā rasamayaprāṇā guṇollāsinī cetorajjakarītivṛttikalitā pākaṃ vayo bibhratī /",
    "GK16vcamkc_u:5": " nānālaṅkaraṇojjvalā rasavatī sarvatra nirdeṣatāṃ śayyāmañcati kāminīva kavitā kasyāpi puṇyātmanaḥ // Ckc_1.2 //",
    "GK16vcamkc_u:6": " kṛtirabhimatakṛticaturā yadi caturodāttanāyakaguṇodārā /",
    "GK16vcamkc_u:7": " iti lajñaṇakṛtiratnaṃ racaye śrīsiṅganṛpaguṇodāharaṇam // Ckc_1.3 //",
    "GK16vcamkc_u:8": " loke rāghavapāṇḍavādbhutakathāgandhānusaṃdhāyinau tau granthāviba tanmunipraṇihitau śrīsiṅgabhūpāśrayaḥ /",
    "GK16vcamkc_u:9": " yāyādādaraṇīyatāṃ kṛtadhiyāṃ grantho 'yamasmatkṛto nāhaṃ yadyapi tādṛśo 'smyayamasau rājā hi tādṛgguṇaḥ // Ckc_1.4 //",
    "GK16vcamkc_u:10": " nṛṇāṃ vidhau ca nāthe ca śikṣā kāvyaprayojanam /",
    "GK16vcamkc_u:11": " śikṣa ca sacamatkāraṃ bodhitā sthiratāṃ bhajet // Ckc_1.5 //",
    "GK16vcamkc_u:12": " camatkārastu viduṣāmānandaparivāhakṛt /",
    "GK16vcamkc_u:13": " guṇaṃ rītiṃ rasaṃ vṛttiṃ pākaṃ śayyāmalaṅkṛtīm // Ckc_1.6 //",
    "GK16vcamkc_u:14": " saptaitāni camatkārakāraṇaṃ bruvate budhāḥ /",
    "GK16vcamkc_u:15": " guṇādīnāṃ vākyaśobhākṛtau sādharmyayogataḥ // Ckc_1.7 //",
    "GK16vcamkc_u:16": " ekāṅgataiva kāvyasya kathitā kubjakādibhiḥ /",
    "GK16vcamkc_u:17": " guṇabhūṣārasānyatra trīṇyaṅgānyāha bhojarāṭ // Ckc_1.8 //",
    "GK16vcamkc_u:18": " saptāṅgasaṅgataṃ kāvyaṃ sāmrājyamiva bhāsate /",
    "GK16vcamkc_u:19": " lakṣyate taditaṃ sāṅgaṃ mayā kṛtadhiyāṃ mude // Ckc_1.9 //",
    "GK16vcamkc_u:20": " atrālaṅkaraṇe bhavantu sudhiyaḥ snigdhā iti prārthanā vyarthā yadbharatādibhaktiṣu matiryeṣāṃ talasparśinī /",
    "GK16vcamkc_u:21": " te sārajñatayaiva bibhrati mudaṃ ye saṃśayenāsphuṭā- ste sandehanivṛttaye hṛdi dhaiyaṃ kartuṃ yatante svayam // Ckc_1.10 //",
    "GK16vcamkc_u:22": " vāgarthau sacamatkārau kāvyaṃ kāvyavido viduḥ /",
    "GK16vcamkc_u:23": " vākchabda iti paryāyau vāgbhirarthaḥ śivaḥ smṛtaḥ // Ckc_1.11 //",
    "GK16vcamkc_u:24": " sā vāka tredhā smṛtā varṇāḥ padaṃ vākyamiti kramāt /",
    "GK16vcamkc_u:25": " akārādihakārāntā varṇāḥ syurmātṛkāhvayāḥ // Ckc_1.12 //",
    "GK16vcamkc_u:26": " alpaprāṇā mahāprāṇā iti te ddevidhā matāḥ /",
    "GK16vcamkc_u:27": " budhāstatra mahāprāṇānāhurūṣmacatuṣṭayam // Ckc_1.13 //",
    "GK16vcamkc_u:28": " vargeṣu samavarṇāśva savarṇaṃ kecidīrate /",
    "GK16vcamkc_u:29": " alpaprāṇāstu śeṣāḥsyuḥ śasāvapi paraiḥ smṛtau // Ckc_1.14 //",
    "GK16vcamkc_u:30": " ubhayo te 'pi kathitā snigdhā rūkṣā iti dbidhā /",
    "GK16vcamkc_u:31": " alpaprāṇāḥ sajātī yairyuktāḥ snigdhā iti smṛtāḥ // Ckc_1.15 //",
    "GK16vcamkc_u:32": " svai ranyairvā mahāprāṇā yuktā rūkṣāḥ paraiḥ punaḥ /",
    "GK16vcamkc_u:33": " alpaprāṇāśva kathitā rūkṣā yaralavairyutāḥ // Ckc_1.16 //",
    "GK16vcamkc_u:34": " sānusvāratayā snaigdhyaṃ yānti rūkṣā api kvacit /",
    "GK16vcamkc_u:35": " bhedo jñeyastasya saṃkhyāvandyavandhyādike budhaiḥ // Ckc_1.17 //",
    "GK16vcamkc_u:36": " yathocitamime varṇā rasāderupayoginaḥ /",
    "GK16vcamkc_u:37": " nyastā kāvyamukhe varṇāstatta ddaivatamūrtayaḥ // Ckc_1.18 //",
    "GK16vcamkc_u:38": " kartuḥ kārayituḥ śrautuḥ kalpayanti śubhāśubhe /",
    "GK16vcamkc_u:39": " akāraḥ prītidāyī syānniṣedhe tu viparyayaḥ // Ckc_1.19 //",
    "GK16vcamkc_u:40": " trprākāro harṣadaḥ sau'pi kodhārtyādiṣu nocitaḥ /",
    "GK16vcamkc_u:41": " ikārādicatupkaṃ tu kuryāttuṣṭimanorathau // Ckc_1.20 //",
    "GK16vcamkc_u:42": " ṛkārādīni catvāri saṃtatistambhahetavaḥ /",
    "GK16vcamkc_u:43": " ekārādyāśva catvāraḥ kāmavāṅmokṣabhūtidāḥ // Ckc_1.21 //",
    "GK16vcamkc_u:44": " lakṣmīkaraḥ kavargaḥ syāccakāraḥ kīrtināśanaḥ /",
    "GK16vcamkc_u:45": " chajakārau raugaharau jhajau tu maraṇapradau // Ckc_1.22 //",
    "GK16vcamkc_u:46": " ṭaṭhakārau khedakarau ḍaḥ śubho ḍhastvakāntikṛt /",
    "GK16vcamkc_u:47": " vastulābhakaro ṇastu takāro vighnanāśanaḥ // Ckc_1.23 //",
    "GK16vcamkc_u:48": " thakaro yuddhakārī syāddadhakārau dhṛtipradau /",
    "GK16vcamkc_u:49": " nakārastāpakṛt kaśvidaniṣedhe śubhaḥ smṛtaḥ // Ckc_1.24 //",
    "GK16vcamkc_u:50": " rakṣādāyī pakāraḥ syātphakāraḥ sādhvasapradaḥ /",
    "GK16vcamkc_u:51": " ārogyakṛdbakāraḥ syādbhakāraḥ smṛtibhāgyakṛt // Ckc_1.25 //",
    "GK16vcamkc_u:52": " makāraḥ kṣobhakṛdyastu śrīdo rephastu dāhakṛta /",
    "GK16vcamkc_u:53": " lo jāḍyakṛdvakārastu vāgārogyāyuṣāṃ khaniḥ // Ckc_1.26 //",
    "GK16vcamkc_u:54": " ūṣmāṇaḥ sukhabhedaśrīnirvāṇanidhayaḥ kramāt /",
    "GK16vcamkc_u:55": " kṣaṃ vinā krūrasaṃyuktaḥ saumyastyājyo viṣānnavat // Ckc_1.27 //",
    "GK16vcamkc_u:56": " śleṣastu kubhayoḥ śreyān śrīviśrāṇanayoriva /",
    "GK16vcamkc_u:57": " guruḥ punar laghuśceti varṇāḥ punaramī dvidhā // Ckc_1.28 //",
    "GK16vcamkc_u:58": " anusvāravisargāntā dīrghā yuktaparāḥ plutāḥ /",
    "GK16vcamkc_u:59": " guravo laghavastvanye smṛtāste tu trayo gaṇāḥ // Ckc_1.29 //",
    "GK16vcamkc_u:60": " mayarasatajabhanasaṃjñā gaṇāḥ prasūtā parastu pūrvasmāt /",
    "GK16vcamkc_u:61": " janyo 'tra janakanikaṭe sutavadvitanoti nāśubhaṃ karma // Ckc_1.30 //",
    "GK16vcamkc_u:62": " sarvamūlaṃ tu magaṇaṃ prāpya sarvagaṇaḥ śubhaḥ /",
    "GK16vcamkc_u:63": " pūrvācāryoditaṃ teṣāṃ lakṣma daivaṃ phalaṃ bruve // Ckc_1.31 //",
    "GK16vcamkc_u:64": " kṣemaṃ sarvagururdatte magaṇo bhūmidaivataḥ /",
    "GK16vcamkc_u:65": " karotyarthānādilaghuryagaṇo vāridaivataḥ // Ckc_1.32 //",
    "GK16vcamkc_u:66": " bhītidāyī madhyaladhū ragaṇo vahnidaivataḥ /",
    "GK16vcamkc_u:67": " kurute 'ntyagururnāśaṃ sagaṇo vāyudaivataḥ // Ckc_1.33 //",
    "GK16vcamkc_u:68": " īśatvamantimahaghustagaṇo vyomadaivataḥ /",
    "GK16vcamkc_u:69": " rujākaro madhyagururjagaṇo bhānudaivataḥ // Ckc_1.34 //",
    "GK16vcamkc_u:70": " ādiguruḥ saukhyadāyī bhagaṇaśvandradaivataḥ /",
    "GK16vcamkc_u:71": " dhanaṅkaraḥ sarvalaghurnagaṇo yajñadaivataḥ // Ckc_1.35 //",
    "GK16vcamkc_u:72": " aṣṭau jātiṣvamī proktā mātrāyāṃ tu trayaḥ smṛtāḥ // Ckc_1.36 //",
    "GK16vcamkc_u:73": " gaṇa ihatu laghucatuṣkaṃ dve vā guruṇī laghudvayaṃ caikaguru /",
    "GK16vcamkc_u:74": " sarvaladhoḥ sarvagurorekagurorapica pūrvavaddaivaphalai // Ckc_1.37 //",
    "GK16vcamkc_u:75": " śubhaṃ kāvyamukhe nyasyaidgaṇaṃ varṇa ca nāsubham // Ckc_1.38 //",
    "GK16vcamkc_u:76": " astyuttarasyāṃ vāgarthau kaśvitkāntetyudāhṛtiḥ /",
    "GK16vcamkc_u:77": " kālidāsatraye jñeyā śubhayorgaṇavarṇayoḥ // Ckc_1.39 //",
    "GK16vcamkc_u:78": " śriyaḥ kurūṇāmityatra śriyaḥ patiritīha ca /",
    "GK16vcamkc_u:79": " veṣṭuṃ jagaṇadoṣasya kṛte śrīśrīpatismṛtiḥ // Ckc_1.40 //",
    "GK16vcamkc_u:80": " yadvā tagaṇasānnidhyāttajjanyo jagaṇaḥ śubhaḥ /",
    "GK16vcamkc_u:81": " idaṃ kavibhya ṅatyatra punarmagaṇayogataḥ // Ckc_1.41 //",
    "GK16vcamkc_u:82": " maṅgalārthe 'bhidhāne vā devanāmāṅkane 'pi vā /",
    "GK16vcamkc_u:83": " gaṇo na dūpyo varṇaśva devatādhiṣṭitāśmavat // Ckc_1.42 //",
    "GK16vcamkc_u:84": " caturmukhamukhe tyādau cavarṇo jagaṇo 'pi ca /",
    "GK16vcamkc_u:85": " brahmanāmāṅkitatvena kavyādāvapi śobhanau // Ckc_1.43 //",
    "GK16vcamkc_u:86": " śṛṅgāravīrasauhārdamityatra tu kṛtermukhe /",
    "GK16vcamkc_u:87": " ṛvarṇagaḥ śakāro 'pi maṅgalārtho viśiṣyate // Ckc_1.44 //",
    "GK16vcamkc_u:88": " praśasteḥ pātranityādau prakarṣasyābhidhānataḥ /",
    "GK16vcamkc_u:89": " pakāro rephayukto 'pi sphuṭaṃ kāvyamukhe śubhaḥ // Ckc_1.45 //",
    "GK16vcamkc_u:90": " mukhe prāktanakāvyasya prāmāṇyamanubadhnataḥ /",
    "GK16vcamkc_u:91": " duṣṭe varṇe gaṇe dhīmān kuryādevaṃ vicāraṇām // Ckc_1.46 //",
    "GK16vcamkc_u:92": " prācāṃ prāyeṇa gaṃbhīrā vācaḥ tadadhunātanaiḥ /",
    "GK16vcamkc_u:93": " tadudāhṛtimātreṇa laṅghyā lakṣaṇasaṃsthitiḥ // Ckc_1.47 //",
    "GK16vcamkc_u:94": " niyamo 'yaṃ vartamānanāyakastutigocaraḥ /",
    "GK16vcamkc_u:95": " na bhūtapurvaviṣaya iti kecana manvate // Ckc_1.48 //",
    "GK16vcamkc_u:96": " taccintyamathavā tyājyaṃ dākṣiṇyena kimīdṛśā /",
    "GK16vcamkc_u:97": " prabandhe 'pi purābhūta nivṛcyanta nibandhane // Ckc_1.49 //",
    "GK16vcamkc_u:98": " kartuḥ kārayituḥ śrotuḥ phalakāṅkṣāpravṛttitaḥ /",
    "GK16vcamkc_u:99": " nirdeṣasyaiva kāvyasya potpādanaśaktitaḥ // Ckc_1.50 //",
    "GK16vcamkc_u:100": " maryādāyā abhāvena yathecchoktiprasaṅgataḥ /",
    "GK16vcamkc_u:101": " pakṣe doṣaśruteśvaiva naivatprajñāvatāṃ matam // Ckc_1.51 //",
    "GK16vcamkc_u:102": " ekasminnapi naṣṭaṃ syād dṛṣṭe doṣe vratāyutam /",
    "GK16vcamkc_u:103": " doṣasyaitādṛśī śaktiḥ sahajā kiṃ nu kurmahe // Ckc_1.52 //",
    "GK16vcamkc_u:104": " tasmātsarvaprayatnena dharmārthādyabhilāṣiṇā /",
    "GK16vcamkc_u:105": " kavinā doṣaleśo 'pi tyājya eveti niścayaḥ // Ckc_1.53 //",
    "GK16vcamkc_u:106": " guṇastu śrutimādhuryaṃ varṇadoṣo viparyayaḥ // Ckc_1.54 //",
    "GK16vcamkc_u:107": " iti varṇavivekaḥ //",
    "GK16vcamkc_u:108": " vibhaktyantaṃ pataṃ tacca vācakaṃ lakṣakaṃ dvidhā /",
    "GK16vcamkc_u:109": " vyañjakañcāparaṃ proktaṃ dhvaniprasthānavedibhiḥ // Ckc_1.55 //",
    "GK16vcamkc_u:110": " yathāsaṅketamarthasya bodhakaṃ vācakaṃ matam /",
    "GK16vcamkc_u:111": " yaugikaṃ rūḍhamityetad dvidhā syāttatra yaugikam // Ckc_1.56 //",
    "GK16vcamkc_u:112": " yat prakāśayati svārthamaṅgavyutpacyapekṣayā // Ckc_1.57 //",
    "GK16vcamkc_u:113": " yathā",
    "GK16vcamkc_u:114": " candre candanasarase rājñi śrīsiṅganāmadheye ca /",
    "GK16vcamkc_u:115": " caritārthāni janānāṃ rūpagrāhīṇi karaṇāni // Ckc_1.*1 //",
    "GK16vcamkc_u:116": " atra candracandanasarasādiśabdānāmāṅlādayatītyādivyutpattipurassaramevārthabodhakatvamiti yaugikatvam /",
    "GK16vcamkc_u:117": " rūḍhaṃ punaścāvayavavyutpattinirapekṣakam // Ckc_1.58 //",
    "GK16vcamkc_u:118": " yathā",
    "GK16vcamkc_u:119": " dānena karṇo dayayā dilīpo nayena kāvyo vinayena rāmaḥ /",
    "GK16vcamkc_u:120": " yadi prasiddhiṃ dadhatāmamībhiḥ śrīsiṅgabhūpo nikhilaiḥ prasiddhaḥ // Ckc_1.*2 //",
    "GK16vcamkc_u:121": " atra karṇādīnāṃ śabdānāmavayavavyutpattimantareṇāpyarthabodhakatvādrūḍhatvam /",
    "GK16vcamkc_u:122": " saṅketitārthabādhena tatsambandhini vastuni /",
    "GK16vcamkc_u:123": " vyāpṛtaṃ lakṣakaṃ tacca dvidhā rūḍheḥ prayojanāt // Ckc_1.59 //",
    "GK16vcamkc_u:124": " tatra rūḍhaṃ lakṣakaṃ yathā",
    "GK16vcamkc_u:125": " śrīsiṅgakṣitipāla pālanakalāniṣṇāta sevāvatāṃ saṃśikṣākuśalapratītamanasāṃ prāptau pravīṇaśriyām /",
    "GK16vcamkc_u:126": " tvatpādadayamarcayantyarinṛpāḥ koṭīrakoṭīgatair māṇikyairnavaśakragopasuṣamāhaṃkārasaṃkocakaiḥ // Ckc_1.*3 //",
    "GK16vcamkc_u:127": " atra niṣṇātakuśalapravīṇaśakragopaśabdānāṃ nitarāṃ snātaḥ,",
    "GK16vcamkc_u:128": " kuśān lāti,",
    "GK16vcamkc_u:129": " prakṛṣṭā vīṇāsya,",
    "GK16vcamkc_u:130": " śakraṃ gopāyatīti mukhyārthānamavivakṣayā cāturyendragopakīṭalakṣaṇāyā rūḍhireva mūlam,",
    "GK16vcamkc_u:131": " nānyatsahṛdayā hlādakāraṇaṃ kiṃciditi rūḍhalakṣakatvam /",
    "GK16vcamkc_u:132": " saprayojanalakṣakaṃ yathā",
    "GK16vcamkc_u:133": " śrīsiṅgabhūpa samaye samaye bhavantam āsthānamaṇṭapagataṃ janarañjanāya /",
    "GK16vcamkc_u:134": " kalyāṇahemakalaśaiḥ samamātapatrair āndolikāḥ sapadi sevitumāpatanti // Ckc_1.*4 //",
    "GK16vcamkc_u:135": " atrācetanānāṃ hemakalaśāṅkitachatrāṇāmāndolikānāñca sevārthamāgamanamasaṃbhāvitamiti chatrādhārāḥ puruṣāḥ,",
    "GK16vcamkc_u:136": " āndolikādheyā rājāno vidvāṃso vā saṃlakṣyante /",
    "GK16vcamkc_u:137": " anena cāsthānamaṇṭapāṅgaṇe chatrāntolikānāmatibāhulyaṃ prayojanatayā vivakṣitam /",
    "GK16vcamkc_u:138": " tena ca nāyakamāśritānāmāndolikādyavadhayo vibhūtaya iti ca /",
    "GK16vcamkc_u:139": " tadidaṃ prayojanalabhakam /",
    "GK16vcamkc_u:140": " amukhyayā mukhyayā vā vṛcyārthe pratipādite /",
    "GK16vcamkc_u:141": " utkarṣāya yadanyārthadyotakaṃ vyañjakaṃ hi tat // Ckc_1.60 //",
    "GK16vcamkc_u:142": " yathā",
    "GK16vcamkc_u:143": " aho sāhityasaubhāgyaṃ śrīsiṅgadharaṇīpateḥ /",
    "GK16vcamkc_u:144": " ślāghāyai yasya sannaddhā vāco viśveśvarasya me // Ckc_1.*5 //",
    "GK16vcamkc_u:145": " atra sarasasāhityacāturīviśrāmabhūmirahamiti viśiṣṭo 'smadarthor'thāntarasaṃkramitena mameti padena lakṣyate /",
    "GK16vcamkc_u:146": " anena sāhityasahajasairabhaṃ vinā nānyasmai camatkārakāriteti vyajyate /",
    "GK16vcamkc_u:147": " saṃnaddhā iti padenātyantatiraskṛtavācye (na?)",
    "GK16vcamkc_u:148": " tatparatayā grathitā iti lakṣyate /",
    "GK16vcamkc_u:149": " atrānena ca nāyakasāhityasya sarvasājātyātiśāyitvaṃ dyotyata iti padavyañjakametat //",
    "GK16vcamkc_u:150": " mukhyayā yathā",
    "GK16vcamkc_u:151": " siṅgaprabhuralaṃkārī laṅkārī rāvaṇaḥ punaḥ /",
    "GK16vcamkc_u:152": " varṇāntaratvamubhayoḥ śrūyate sarvasaṃmatam // Ckc_1.*6 //",
    "GK16vcamkc_u:153": " varṇenākṣareṇāntaraṃ bhedo yayostacvamiti mukhyayā vṛcyā vācye pratiṣṭhite varṇāṃ",
    "GK16vcamkc_u:154": " vaiśyajātirantaraṃ nāyakaraghunāyakayoriti parasparavyatirekāraṅkāro varṇāntaramiti",
    "GK16vcamkc_u:155": " padena vyajyata iti padavyañjakametat //",
    "GK16vcamkc_u:156": " yathā vā",
    "GK16vcamkc_u:157": " kṛtāyastambhanirbhedo bhaktaprahlādapoṣakaḥ /",
    "GK16vcamkc_u:158": " śrīpatirnarasiṃho 'yaṃ rājate rājaśekharaḥ // Ckc_1.*7 //",
    "GK16vcamkc_u:159": " kṛto racita ayastambhasya śubhāvahavidhijāḍyasya nirbhedo nivāraṇaṃ yena saḥ kṛtāyastambhanirbhedaḥ /",
    "GK16vcamkc_u:160": " daivānukūlyasaṃpādanacatura ityarthaḥ /",
    "GK16vcamkc_u:161": " bhaktapraṅlādapoṣakaḥ sevakasantoṣavardhanaḥ rājaśekharo bhūpālamauliḥ narasiṃhaḥ",
    "GK16vcamkc_u:162": " śrīsiṅgabhūpālo rājata ityasiddhayā prākaraṇiker'the pratipādite ye 'yaṃ kṛtalohastambhabhedanasya",
    "GK16vcamkc_u:163": " prahlādābhidhānabhaktapoṣakasya candrakalādhāriṇo bhagavataḥ śrīnṛsiṃhasya pratītistayā",
    "GK16vcamkc_u:164": " śabdaśaktimūlayā nāyakakaṇṭhīravakapaṭakaṇṭhīravayorupamālaṅkāradhvaniranusandhīyata iti vyañjakamidam /",
    "GK16vcamkc_u:165": " atha padadoṣāḥ",
    "GK16vcamkc_u:166": " padaṃ duṣṭamapabhraṣṭamaprayuktaṃ nirarthakam /",
    "GK16vcamkc_u:167": " viruddhārthamapuṣṭārthamapratītamaniścayam // Ckc_1.61 //",
    "GK16vcamkc_u:168": " kliṣṭaṃ deśyaṃ saneyārthaṃ pratihastamavācakam /",
    "GK16vcamkc_u:169": " jugupsitamakalyāṇaṃ vrīḍākaramitīritam // Ckc_1.62 //",
    "GK16vcamkc_u:170": " tatrāśiṣṭamapabhraṣṭaṃ",
    "GK16vcamkc_u:171": " yathā",
    "GK16vcamkc_u:172": " vāgdevyāḥ prabhaviṣyatā prabhavatā gāḍhaṃ prabhutena ca śreyaḥpākabhareṇa siṅganṛpate bhāvajñacūḍhāmaṇim /",
    "GK16vcamkc_u:173": " tvāṃ jetāramajījanat prasavitā sargasya nocediyaṃ satye vā viphalāyuṣāṃ kṛtadhiyāṃ śāpe na jīveta vim // Ckc_1.*8 //",
    "GK16vcamkc_u:174": " atra jīvetetyātmanepaditvamanuśāsanaviruddham /",
    "GK16vcamkc_u:175": " tena jīvetkathamiti sādhīyān pāṭhaḥ //",
    "GK16vcamkc_u:176": " tadapyanukṛtau guṇaḥ // Ckc_1.63 //",
    "GK16vcamkc_u:177": " rājā saṃskṛtavādiṣu praṇayavānityāśayā guṇbhitaṃ tadbhṛtyatra bhavāmahe padarajairedhema maulisthitaiḥ //",
    "GK16vcamkc_u:178": " itthaṃ paṇḍitamānināṃ kṣitibhujāṃ dussaṃskutaṃ vācināṃ taiḥ sākaṃ supadīkaroti kṛpayā śrīsiṅganārāyaṇaḥ // Ckc_1.*9 //",
    "GK16vcamkc_u:179": " atra bhṛtyatnetyasarvanāmno bhṛtyaśabdāt tralpratyayaḥ,",
    "GK16vcamkc_u:180": " bhavāmahe ityātmanepadam padarajairityakārāntatvam edhemetyedhateḥ parasmaipaditvaṃ cāpabhraṃśāḥ /",
    "GK16vcamkc_u:181": " tathāpyavyutpannajanavacanānukaraṇānna doṣaḥ /",
    "GK16vcamkc_u:182": " aprayuktaṃ śiṣṭamapi kavibhiryadanādṛtam // Ckc_1.64 //",
    "GK16vcamkc_u:183": " yathā",
    "GK16vcamkc_u:184": " padmāstyaktā mahīpālasa mukhalotupayā śriyā /",
    "GK16vcamkc_u:185": " na cedeṣāmalakṣmīkaiḥ kumudairna sahāsikā // Ckc_1.*10 //",
    "GK16vcamkc_u:186": " atra “vā puṃsi padmaṃ nalinaṃ';",
    "GK16vcamkc_u:187": " ityanuśāsane 'pi kavibhiḥ puṃliṅge prāyeṇa na prayujyata iti padmā ityaprayuktamidam /",
    "GK16vcamkc_u:188": " padmaṃ tyaktamiti prathamārdhe,",
    "GK16vcamkc_u:189": " na cedasya gataśrīkairiti dvitīyārghe ca pāṭho ramaṇīyaḥ //",
    "GK16vcamkc_u:190": " guṇātvamiṣyate tañjñerasyāpi yamakādiṣu // Ckc_1.65 //",
    "GK16vcamkc_u:191": " yathā",
    "GK16vcamkc_u:192": " yā paṅktirbrāhnaṇendrāṇāmāśāste sar vadaivatāḥ /",
    "GK16vcamkc_u:193": " śrī siṅgabhūpa dadhatāmāśāste sarvadaivatāḥ // Ckc_1.*11 //",
    "GK16vcamkc_u:194": " atra daivataśabdasya puṃliṅge kavibhiranādṛtasyāpi heyatvād āvṛttiyamake prayogo na duṣṭaḥ /",
    "GK16vcamkc_u:195": " pādapūraṇamātraṃ yadaviśeṣakaraṃ ca yat /",
    "GK16vcamkc_u:196": " tannirarthakamityuktaṃ padopaskāravedibhiḥ // Ckc_1.66 //",
    "GK16vcamkc_u:197": " yathā",
    "GK16vcamkc_u:198": " kamalā kamalāpāyaśaṅkinī śiśirādiṣu /",
    "GK16vcamkc_u:199": " adhyāste sarvavandyā vai mukhaṃ śrī siṅgabhūpateḥ // Ckc_1.*12 //",
    "GK16vcamkc_u:200": " atra vai iti pādapūraṇamātramā /",
    "GK16vcamkc_u:201": " kṣiyaḥ sarvavandyeti viśeṣaṇaṃ saśaṅkāyāmadhyāsanakriyāyāṃ viśeṣaṃ nopapādayatīti taddvayaṃ nirarthakam /",
    "GK16vcamkc_u:202": " “adhyāste sarvadā ramyam';",
    "GK16vcamkc_u:203": " iti dvitīyārghapāṭho ramaṇīyaḥ /",
    "GK16vcamkc_u:204": " āhurasyāpi sārthatvaṃ yamakādiṣu sūrayaḥ // Ckc_1.67 //",
    "GK16vcamkc_u:205": " yathā yā praṅktirbrāhnaṇendrāṇāmāśāsta iti pūrvodāhṛtam /",
    "GK16vcamkc_u:206": " atra nirarthakatvādevakārasya pādapūraṇamātratve 'pi yamakanirvāhakatvādeva sārthatvam /",
    "GK16vcamkc_u:207": " viruddhārthatvam /",
    "GK16vcamkc_u:208": " viruddhārtha hi tadyatra viruddhārthaḥ pratīyate // Ckc_1.68 //",
    "GK16vcamkc_u:209": " indrāṇīnathabhogo 'yaṃ guhyakeśanibhaḥ śriyā /",
    "GK16vcamkc_u:210": " rājate pāṇḍyabhūpālo gopālasamavaibhavaḥ // Ckc_1.*13 //",
    "GK16vcamkc_u:211": " purātanakaviproktaḥ so 'pi doṣāya no bhavet // Ckc_1.69 //",
    "GK16vcamkc_u:212": " yathā",
    "GK16vcamkc_u:213": " dhanuṣi janakaputrīnāyakaprauḍibhājā vidalitanijadharmaiḥ siṅgabhūpālakena /",
    "GK16vcamkc_u:214": " vapuṣi kṛtajaubhiśvarmacelairjaṭālai- radhigatamaribhūpairambikānāthasāmyam // Ckc_1.*14 //",
    "GK16vcamkc_u:215": " atra janakaputrīnāyako raghurāma iti vivakṣāyāmapi pitṛsutāpatiriti yadyapi viruddhārthaḥ;",
    "GK16vcamkc_u:216": " ambikānātha ityatra ca pārvatīpatiriti vivakṣāyāṃ jananīpatiriti pratīyate tathāpi na virodhaḥ /",
    "GK16vcamkc_u:217": " nanu-viruddhārthapratītisādhāraṇye ambikānāthādīnāṃ guṇatvaṃ,",
    "GK16vcamkc_u:218": " indrāṇīnāthādīnāṃ doṣatvamitikathaṃ vyavastheti cet;",
    "GK16vcamkc_u:219": " ucyate-prāyikaprayogarūpeṇa śiṣṭānāṃ parigraheṇaiva /",
    "GK16vcamkc_u:220": " kaipunaratra siṣṭāḥ?",
    "GK16vcamkc_u:221": " yatra prathamaṃ mārgamupadiśanti tatra ta eva siṣṭā iti sthitirarocakinaḥ /",
    "GK16vcamkc_u:222": " purātanāḥ kavīndrā eva śiṣṭāḥ na punaḥ satṛṇābhyavahāriṇaḥ /",
    "GK16vcamkc_u:223": " ataḥ “dinakarakularatnaṃ jānakīcānireṣaḥ'; iti;",
    "GK16vcamkc_u:224": " “taditijanakaputrī śikṣitā ca'; iti;",
    "GK16vcamkc_u:225": " “janakatanayāsnānapuṇyodakeṣu'; iti;",
    "GK16vcamkc_u:226": " “pāyādvaḥ so 'mbikāramaṇaḥ'; iti;",
    "GK16vcamkc_u:227": " “ambikānitambavimbasparśalampaṭakarāmbujā'; iti;",
    "GK16vcamkc_u:228": " “tāmapāyayata pānamambikām';",
    "GK16vcamkc_u:229": " iti ca mahākavibhiraṅgīkṛtā guṇaprayogāḥ /",
    "GK16vcamkc_u:230": " janakaputrīnāyakāmbikāramaṇādīnāṃ guṇatvaṃ svakapolakalpitānāṃ punarindraṇīnāthādīnāmārūḍherasundaratvamiti so 'yaṃ sarasasāhityatīrthakarasaṃmato ghaṇṭāpathaḥ //",
    "GK16vcamkc_u:231": " yattucchārthamatisthūlaṃ tadapuṣṭārthamucyate // Ckc_1.69(a) //",
    "GK16vcamkc_u:232": " yathā",
    "GK16vcamkc_u:233": " īśānagarimaiśvaryapratīpaiśvaryayogyatām /",
    "GK16vcamkc_u:234": " bhajante ripubhūpālāstava śrī siṅgabhūpate // Ckc_1.*15 //",
    "GK16vcamkc_u:235": " atra lāghavayogyatāmiti vaktavye garimaiśvarthapratīpaiśvaryamiti śabdagauravam //",
    "GK16vcamkc_u:236": " utkarṣādivivakṣāyāmasyāpi guṇatā vkacit // Ckc_1.70 //",
    "GK16vcamkc_u:237": " yathā nāyakasyaiva vaṃśābalalyām",
    "GK16vcamkc_u:238": " tasya pādāmbujājjāto varṇo vigatakalmaṣaḥ /",
    "GK16vcamkc_u:239": " yasya sodaratāṃ prāptaṃ bhagīrathatapaḥphalam // Ckc_1.*16 //",
    "GK16vcamkc_u:240": " atra gaṅgetyarthe kanīyasi bhagīrathatapaḥphalamiti padādhikyam /",
    "GK16vcamkc_u:241": " tathāpi tasya sagarakutapābanakriyāsūcakatvena gaṅgāśabdādatyutkarṣāpādakatvamiti guṇatvam /",
    "GK16vcamkc_u:242": " vedaśāstraikavikhyātamapratītamihocyate // Ckc_1.71 //",
    "GK16vcamkc_u:243": " yathā śrīsiṅgadharaṇīpāla bhavataḥ sphyena bhūyate /",
    "GK16vcamkc_u:244": " mitraśrīrāmamanunā garvavṛddhikitā dviṣām // Ckc_1.*17 //",
    "GK16vcamkc_u:245": " atra sphyasya khaḍgākāravastuvācakatvaṃ veda eva;",
    "GK16vcamkc_u:246": " manormantravācakatvamāgama eva;",
    "GK16vcamkc_u:247": " vṛddhinirāsakatvaṃ śabdaśāstra eva prasiddhamiti tadapratītam //",
    "GK16vcamkc_u:248": " tadvidyākramanirvāhapravṛttau tadidaṃ guṇaḥ // Ckc_1.72 //",
    "GK16vcamkc_u:249": " yathā",
    "GK16vcamkc_u:250": " īḍāpiṅgalayoḥ pidhāya vadanaṃ baddhvā triśṭaṅgāṭikāṃ sauṣumnopari saṃkramayya sarutaḥ ṣaḍgranthigandhacchidaḥ /",
    "GK16vcamkc_u:251": " prātyagjyotiṣarociṣā prasaratā saṃdrāvya cāṃdrīṃkalāṃ tanniṣṭhyūtaparāmṛtaiḥ paricito yogī ciraṃ jīvati // Ckc_1.*18 //",
    "GK16vcamkc_u:252": " atra īḍāpiṅgalādīnāṃ yogaśāstramātraprasiddhatvādapratītatve 'pyabhyāsayogaprakārasya sarvato nirvāhādguṇatvam /",
    "GK16vcamkc_u:253": " aniśvitaṃ tadyatra syādanutkarṣāya saṃśayaḥ // Ckc_1.73 //",
    "GK16vcamkc_u:254": " yathā",
    "GK16vcamkc_u:255": " śrīsiṅgabhūpapādābjasevāhevākagarvitaḥ /",
    "GK16vcamkc_u:256": " sāmantarājasantāno dhātrībhogāya kalpakṛt // Ckc_1.*19 //",
    "GK16vcamkc_u:257": " atropamātā dhātrī dharitrī vā dhātrīti saṃśayapratīteridamaniścitam /",
    "GK16vcamkc_u:258": " bhūmibhogāyeti pāṭho ramaṇīyaḥ /",
    "GK16vcamkc_u:259": " idaṃ prakaraṇādibhyo viśeṣāvagamepi ca /",
    "GK16vcamkc_u:260": " utkarṣe vāviroghe ca doṣakakṣyāṃ na gāhate // Ckc_1.74 //",
    "GK16vcamkc_u:261": " yathā",
    "GK16vcamkc_u:262": " recarlānvayamaulimaṇḍanamaṇe śrīsiṅgabhūpālaka tvatkhaḍgasya ghanadyuteḥ sa mahimā loke kathaṃ varṇyate /",
    "GK16vcamkc_u:263": " yasmin kampitamātra eva samitikṣoṇībhṛtāṃ maṇḍalaṃ sāntatyena vimānavartanakathāmāpnoti mitraissamam // Ckc_1.*20 //",
    "GK16vcamkc_u:264": " atra ghanadyuterityasya ghanā sāndrā dyutirasyeti,",
    "GK16vcamkc_u:265": " ghanasya meghasyeva dyutirasyeti vā saṃśaye 'pyavirodhānna duṣṭatvam /",
    "GK16vcamkc_u:266": " vimānavarta nakathāmityatra vigatābhimānavartanasya vā vyomayānavartanasya veti saṃśayepyatyantotkarṣānna doṣaḥ /",
    "GK16vcamkc_u:267": " kṣoṇībhṛtāmityatra rājñāṃ girīṇāṃ vetisaṃśaye nāyakakhaḍgavarṇanaprakaraṇāt pratirājalakṣaṇaviśeṣāvagamānna doṣaḥ /",
    "GK16vcamkc_u:268": " evaṃ saṃyogaviprayogādibhirapi viśeṣāvagame draṣṭavyam //",
    "GK16vcamkc_u:269": " dūradūro bhavedyasmādarthaḥ kliṣṭaṃ taducyate // Ckc_1.75 //",
    "GK16vcamkc_u:270": " yathā",
    "GK16vcamkc_u:271": " vārāśimitrajanakaprabhavāsahāya- keyūravetanakayānavilocanānām /",
    "GK16vcamkc_u:272": " śrīsiṅgabhūvara virodhinṛpāṅganānāṃ vanyasthalī samabhavannijarājadhānī // Ckc_1.*21 //",
    "GK16vcamkc_u:273": " atra vārāsimitraṃ mainākaḥ,",
    "GK16vcamkc_u:274": " tasya janko himavān,",
    "GK16vcamkc_u:275": " tatprabhavā pārvatī,",
    "GK16vcamkc_u:276": " tatsahāyo maheśvaraḥ,",
    "GK16vcamkc_u:277": " tatkeyūrāṇi sarpāḥ,",
    "GK16vcamkc_u:278": " teṣāṃ vetanakaṃ jīvanakāraṇaṃ vāyuḥ,",
    "GK16vcamkc_u:279": " tasya yānaṃ vāhanaṃ mṛgaḥ tasya locane iva locane yāsāṃ tāḥ,",
    "GK16vcamkc_u:280": " ityativyavahitārthatvāt kliṣṭamidam //",
    "GK16vcamkc_u:281": " prakramasya ca nirvāhe mahatāṃ hainyasūcane /",
    "GK16vcamkc_u:282": " prayuktasya vkacit kāvye kliṣṭasya guṇathā bhavet // Ckc_1.76 //",
    "GK16vcamkc_u:283": " prakramanirvāhe yathā--",
    "GK16vcamkc_u:284": " śrīsiṅganṛpo vibhave dhanuṣi naye vapuṣi rañjane jiṣṇum /",
    "GK16vcamkc_u:285": " tatputraṃ tanmitraṃ tatputraṃ jayati tanmitram // Ckc_1.*22 //",
    "GK16vcamkc_u:286": " vibhave jiṇuṃ devendraṃ,",
    "GK16vcamkc_u:287": " dhanuṣi tatputraṃ devendraputramarjunaṃ,",
    "GK16vcamkc_u:288": " naye devendraputramitraṃ vāsudevaṃ,",
    "GK16vcamkc_u:289": " vapuṣi devendraputramitraputraṃ pradyumnaṃ,",
    "GK16vcamkc_u:290": " rañjane devendraputramitramitraputramitraṃ candramiti vyavadhānāda durvitarkapratyayamapi tacchabdaprakramanirvāhād guṇatvam //",
    "GK16vcamkc_u:291": " mahāpuruṣahainyasūcane yathā",
    "GK16vcamkc_u:292": " śrībharturāyatasuvarṇakarākṛteryad aṃśāstadāyatasuvarṇakarā dviṣaste /",
    "GK16vcamkc_u:293": " śrī siṅgabhūpa nagarārgaladīrgabāho tacve 'pyanāyatasuvarṇakaro 'si citram // Ckc_1.*23 //",
    "GK16vcamkc_u:294": " atra āyato dīrghabhūtaḥ suvarṇaḥ sukāro yasyeti āyatasuvarṇaḥ tādṛśaḥ karaśabdo yasya saḥ āyatasuvarṇakaraḥ sūkara ityarthaḥ /",
    "GK16vcamkc_u:295": " āyatasuvarṇakarākṛtiḥ sūkarākṛtiriti viṣṇostiryaktvakathanabhayena vaktrā dūrārthapratyayaḥ śabdaḥ prayukta iti guṇatvam /",
    "GK16vcamkc_u:296": " haṭhārthapratītyā ca yathā",
    "GK16vcamkc_u:297": " śaṃbhoḥ sthitā bhūṣaṇapeṭikāyāṃ śriyaḥ sapatnīmabhitaḥ sphurantī /",
    "GK16vcamkc_u:298": " viṣṇoḥ padaṃ madhyamamāviśantī virājate siṅganṛpālakīrtiḥ // Ckc_1.*24 //",
    "GK16vcamkc_u:299": " atra śaṃbhubhūṣaṇapeṭikā pātālam,",
    "GK16vcamkc_u:300": " śrīsapatnī bhūmiḥ,",
    "GK16vcamkc_u:301": " madhyamaviṣṇupadamākāśamiti nātidurbodhatvādakleśakaramiti guṇatvam /",
    "GK16vcamkc_u:302": " deśaprasiddhaṃ vyutpattirahitaṃ deśyamucyate // Ckc_1.77 //",
    "GK16vcamkc_u:303": " yathā",
    "GK16vcamkc_u:304": " pekāparītakamanīyanitambabimbā hālāmadadbiguṇapāṭalagaṇjerakhā /",
    "GK16vcamkc_u:305": " śrīsiṅgabhūpa bhavato mṛgayāvihāre kā vānuyāti yavanī paricārikeva // Ckc_1.*25 //",
    "GK16vcamkc_u:306": " atra pekā paridhānabhastrā,",
    "GK16vcamkc_u:307": " halā madirā, ime deśye / nanu",
    "GK16vcamkc_u:308": " bhastrā peṭikayossāmyātpeṭikā madhyalopinī /",
    "GK16vcamkc_u:309": " pekā halā ca halinaḥ priyā deśyā na hīti cet // Ckc_1.78 //",
    "GK16vcamkc_u:310": " kandāduṭṭīkata iti kandāṭṭāderadeśyat /",
    "GK16vcamkc_u:311": " itthaṃ niruktanirvāhā damaryādā praśasyate // Ckc_1.79 //",
    "GK16vcamkc_u:312": " tadidaṃ mārgasaṃkṣobhaprajñākaṇḍūtirujjhyām /",
    "GK16vcamkc_u:313": " aṅkopālambanāmādau na deśyaṃ dūṣaṇaṃ bhavet // Ckc_1.80 //",
    "GK16vcamkc_u:314": " aṅko birudaṃ /",
    "GK16vcamkc_u:315": " tatra yathā",
    "GK16vcamkc_u:316": " calamartigaṇḍabirudo jayati pratigaṇḍabhairavo rājā /",
    "GK16vcamkc_u:317": " saumakulaparaśurāmaḥ pāṇḍayavibhālo 'pyagāyi gopālaḥ // Ckc_1.*26 //",
    "GK16vcamkc_u:318": " atra calamartigaṇḍādīnāṃ deśyatve birudatvādguṇatvam //",
    "GK16vcamkc_u:319": " upārambhe yathā",
    "GK16vcamkc_u:320": " kiṃ dāruṇā koṃkaravaṃkareṇa kiṃ vāsasā cīṃgirimāṃgireṇa /",
    "GK16vcamkc_u:321": " śrīsiṅgabhūpāravilokanāya vaiduṣyamekaṃ sudhiyāṃ sahāyaḥ // Ckc_1.*27 //",
    "GK16vcamkc_u:322": " atra koṅkaravaṃkareṇeti dūṣaṇaṃ padaṃ deśyam /",
    "GK16vcamkc_u:323": " tādṛśena dāruṇā āndolikayetyarthaḥ /",
    "GK16vcamkc_u:324": " nānāvarṇavicitre cīṃgirimāṃgireṇeti padaṃ deśyam /",
    "GK16vcamkc_u:325": " tādṛśena vāsasā kiṃ paṭṭāṃśukenetyarthaḥ /",
    "GK16vcamkc_u:326": " atra kaścidāndolikāpaṭṭāṃbarādyāḍaybara mativyayena sampādya nānādiganteṣu rājāsthānāni",
    "GK16vcamkc_u:327": " vigāhya tadvyayamātramapyalabhamātaḥ ṛṇādhikatayā klisyannāḍhambaraṃ vināpi nāyakamālokya",
    "GK16vcamkc_u:328": " tatkaruṇākaṭākṣasamagrībhūta nānāvaibavassana kasmaicidāḍambararahitena bhavatā kathaṃ",
    "GK16vcamkc_u:329": " sampadīdṛśī sampāditeti pṛcchete janāya kevalaṃ vyayakāriṇāndolikāpaṭṭapaṭādibāhyāḍambaravihmbanāpuraḥsaramuttaraṃ vadati /",
    "GK16vcamkc_u:330": " tadatra koṃkaravaṃkarāderupālambanatvāt deśyatve ';",
    "GK16vcamkc_u:331": " pi sundaratvam //",
    "GK16vcamkc_u:332": " nāmni yathā nāyakasyaiva vaṃśāvalyām --",
    "GK16vcamkc_u:333": " tayorabhūvan kṣitikalpavṛkṣāḥ putrāstrayastrāsiravairivīrāḥ /",
    "GK16vcamkc_u:334": " siṅgaprabhurvennamanāyakaśva vīrāgraṇī recamahīpatiśva // Ckc_1.*28 //",
    "GK16vcamkc_u:335": " atra siṅgama,",
    "GK16vcamkc_u:336": " vennama,",
    "GK16vcamkc_u:337": " recaya śabdānāmavyutpattimacvāddeśyatve 'pi nāmapadatvādaduṣṭapadatvam //",
    "GK16vcamkc_u:338": " ātmanā klṭaptasaṃkalpaṃ neyārthamiti gīyate // Ckc_1.81 //",
    "GK16vcamkc_u:339": " yathā",
    "GK16vcamkc_u:340": " vyatyastapātrarahitā medinīpālaśātravāḥ /",
    "GK16vcamkc_u:341": " līyante hanta kāntāre vyāvṛttapikasaṅkule // Ckc_1.*29 //",
    "GK16vcamkc_u:342": " atra pātraśabdo varṇaprātilomyena trapāṃ vadati /",
    "GK16vcamkc_u:343": " tathaiva vyāvṛttaḥ",
    "GK16vcamkc_u:344": " pikaḥ kapiriti svasaṅketitatvānneyatvam //",
    "GK16vcamkc_u:345": " prahelikādau prāstadabhyanujñāyate budhaiḥ // Ckc_1.82 //",
    "GK16vcamkc_u:346": " yathā",
    "GK16vcamkc_u:347": " yogināṃ bhogināṃ kiṃ syādiṣṭametanna vetti yaḥ /",
    "GK16vcamkc_u:348": " viparīto harastena na jñāto medinīpate // Ckc_1.*30 //",
    "GK16vcamkc_u:349": " atra yogināṃ bhogināñca kiṃ priyamiti praśne raha ityuttare vaktavye viparīto hara ityuktam /",
    "GK16vcamkc_u:350": " tasya svasaṅketitatve 'pi prahelikātvādaduṣṭatvam //",
    "GK16vcamkc_u:351": " svaparyāyapadajñānasādhanaṃ pratihastakam // Ckc_1.83 //",
    "GK16vcamkc_u:352": " yathā",
    "GK16vcamkc_u:353": " śyāmadaṃṣṭrākarālena karavālena khaṇḍitāḥ /",
    "GK16vcamkc_u:354": " tvayā śrīsiṅgabhūpāla karpūreṇa virodhinaḥ // Ckc_1.*31 //",
    "GK16vcamkc_u:355": " atra śyāmasabdaḥ svaparyāyakālaśabdaṃ jñāpayati /",
    "GK16vcamkc_u:356": " tena yamaḥ /",
    "GK16vcamkc_u:357": " karpūraśabdaśva svaparyāyaṃ ghanasāraṃ jñāpayati /",
    "GK16vcamkc_u:358": " tena adhisāra iti labhyate /",
    "GK16vcamkc_u:359": " tataḥ śyāmakarpūraśbdayoḥ svaparyāyakālaghanasāraśabhdamātrajñāpakatvāt pratihastatvam //",
    "GK16vcamkc_u:360": " gūḍhalekhādiṣu prāyo naitaccārūtvamujjhati // Ckc_1.84 //",
    "GK16vcamkc_u:361": " yathā",
    "GK16vcamkc_u:362": " haridrāyāṃ rāhuprasarapihitecchāpariṣadi prayuktālaṅkṛtyai viyutagarutāṃ durgakujarīm /",
    "GK16vcamkc_u:363": " vayaṃ sārkānvītāḥ prahara iti senāpatikṛtā- namātyebhyo lekhān prathayati ca siṅgakṣitipatiḥ // Ckc_1.*32 //",
    "GK16vcamkc_u:364": " atra haridrā niśā rātririti yāvat /",
    "GK16vcamkc_u:365": " rāhustamaḥ dhvāntamiti yāvat /",
    "GK16vcamkc_u:366": " icchā āśā dik /",
    "GK16vcamkc_u:367": " prayuktālaṅkṛtiriti prahāraḥ /",
    "GK16vcamkc_u:368": " viyutagarutāṃ vipakṣāṇām /",
    "GK16vcamkc_u:369": " kujarīṃ nagarīm /",
    "GK16vcamkc_u:370": " sārkā senā camūḥ /",
    "GK16vcamkc_u:371": " praharaḥ yāmaḥ gacchāmaḥ /",
    "GK16vcamkc_u:372": " evaṃ haridrādīnāṃ svaparyāyamātrabodhakatvena pratihastatve 'pi senāpatibhirabhiyāti",
    "GK16vcamkc_u:373": " durgocchittaye gataiḥ tadālocitakārya vayaṃ senānvitāḥ timirapihitadaśadiśi niśāyāṃ",
    "GK16vcamkc_u:374": " prahārāya vipakṣāṇāṃ durganagarīṃ yāma ityevaṃ lakṣaṇaṃ mantrabhedabhayād gūḍhalekhamukhena",
    "GK16vcamkc_u:375": " rājñi preṣitamiti na duṣṭatvam //",
    "GK16vcamkc_u:376": " asamarthaṃ yogamātraprayuktatvādavācakam // Ckc_1.85 //",
    "GK16vcamkc_u:377": " yathā",
    "GK16vcamkc_u:378": " medinīramaṇāsthānaprāṅgaṇe vāravāsinaḥ /",
    "GK16vcamkc_u:379": " vājino mañjuvāśante śiñjanate sattakuñjarāḥ // Ckc_1.*33 //",
    "GK16vcamkc_u:380": " atra tiraśvāṃ rutaṃ vāsitam /",
    "GK16vcamkc_u:381": " bhūṣaṇaśabdaḥ siñijitamiti maryādāyāṃ “vāśṭa śabdakutsāyām',",
    "GK16vcamkc_u:382": " “śija avyakte śabde';",
    "GK16vcamkc_u:383": " iti ca yogamātreṇa prayuktau vāśitaśiñjitaśabdau heṣābṛṃhitayoravācakau /",
    "GK16vcamkc_u:384": " asyāpi guṇatā grāhyā tacchāsrasvīkṛtādiṣu // Ckc_1.86 //",
    "GK16vcamkc_u:385": " yathā",
    "GK16vcamkc_u:386": " śrī siṅgabhūmiramaṇe bharitapratāpe nānye sphuranti raṇasīmani rājalokāḥ /",
    "GK16vcamkc_u:387": " kiṃ vā sphuranti raṭitaspṛśi pāñcajanye līlānukāri taruṇījanakūjitāni // Ckc_1.*34 //",
    "GK16vcamkc_u:388": " atra kāminīnāṃ ratāntareṣu kāmasāstrakāraiḥ haṃsatittirilāvakādirutavikārāmnānāt pakṣiṇo rutādanyatrāvācakasyāpi kūjitasya samarthatvam //",
    "GK16vcamkc_u:389": " cittaṃ jugupsate yasmāttajjugupsitakaṃ tridhā /",
    "GK16vcamkc_u:390": " heyārthaṃ heyārthāntaraṃ heyārthasmṛtihetukam // Ckc_1.87 //",
    "GK16vcamkc_u:391": " heyārthaṃ yathā",
    "GK16vcamkc_u:392": " nissaṃskāramukhā dṛśāntatadarīniryanmahādūṣikā pūtyudgāra bharānubhūtisayujā dīkṣāmiṣātmārayā /",
    "GK16vcamkc_u:393": " heyādantaradantanaiṣṭhikatayā sīdanti durgāṅgaṇe kalyāṇakṣitipapratīpa saraṇī saṃcāriṇo vairiṇaḥ // Ckc_1.*35 //",
    "GK16vcamkc_u:394": " atra dūṣikāpūtyādīnāṃ sākṣājjugupsārthatvena heyārthatvam //",
    "GK16vcamkc_u:395": " heyārthāntaratvaṃ yathā --",
    "GK16vcamkc_u:396": " karopalālitaviśāmāsāntāgūḍhavarcasām /",
    "GK16vcamkc_u:397": " dviṣāmakālarāhuste khaḍgaḥ kalyāṇabhūpate // Ckc_1.*36 //",
    "GK16vcamkc_u:398": " atra viḍgūḍhavarcaśśabdayoḥ prajātejolakṣaṇārthaṃvanmalārthasyāpi vācakatvena jugupsārthāntaratvam //",
    "GK16vcamkc_u:399": " heyasmṛtihetukaṃ yathā --",
    "GK16vcamkc_u:400": " pūyante pṛtanoddhūtarajorañjitavigrahāḥ /",
    "GK16vcamkc_u:401": " kalyāṇakhaḍgadhārāyāṃ majjanena virodhinaḥ // Ckc_1.*37 //",
    "GK16vcamkc_u:402": " atra pūyante majjanenetyanayorvarṇasārūpya brameṇa pūyamajjārthe sarṇejapatvājjugupsārthasmārakatvam /",
    "GK16vcamkc_u:403": " eṣāṃ grāhyo guṇībhāvaḥ vkajidaṅgīkṛtādiṣu // Ckc_1.88 //",
    "GK16vcamkc_u:404": " yathā",
    "GK16vcamkc_u:405": " pallavakomalapāṇitalānāmunnatamāṃsalavakṣasijānām /",
    "GK16vcamkc_u:406": " mānasamuttamamānavatīnāṃ raktataraṃ tvayi siṅganṛpāla // Ckc_1.*38 //",
    "GK16vcamkc_u:407": " atra māṃsaraktakomalaśabdānāṃ jugupsārthatadarthāntaratatsūcakatve jugupsitatve 'pi mahākavibhiraṅgīkṛtatvādguṇatvam //",
    "GK16vcamkc_u:408": " amaṅgalārthaṃ yathā --",
    "GK16vcamkc_u:409": " śrīsiṅgabhūpālajayaprayāṇasannāhanissāṇadhaṇaṃkriyābhiḥ /",
    "GK16vcamkc_u:410": " sadyaḥ parisphoṭitasaṃdhivandhāḥ parimriyante paripanthibhūpāḥ // Ckc_1.*39 //",
    "GK16vcamkc_u:411": " atra parimriyanta iti sākṣādamaṅgalam /",
    "GK16vcamkc_u:412": " “nidrānti dīrghaṃ paripanthibhūpāḥ';",
    "GK16vcamkc_u:413": " iti pāṭho ramaṇīyaḥ /",
    "GK16vcamkc_u:414": " amaṅgalārthāntaraṃ yathā --",
    "GK16vcamkc_u:415": " śrīsiṅgabhūpālacamūsamūhasannāhasannāhavasaṃbhramāṇām /",
    "GK16vcamkc_u:416": " saṃtiṣṭhamānaiḥ pūrato ripūṇāṃ kṛtānnibodhaiḥ svavikatthanāni // Ckc_1.*40 //",
    "GK16vcamkc_u:417": " atra santiṣṭhamānairityanena samyak sthitiriva maraṇamapi pratīyate /",
    "GK16vcamkc_u:418": " uttiṣṭhamānairiti pāṭho ramaṇīyaḥ /",
    "GK16vcamkc_u:419": " amaṅgalasmaraṇaheturyathā",
    "GK16vcamkc_u:420": " kātyāyanasutoddeśabalirakṣitakukṣayaḥ /",
    "GK16vcamkc_u:421": " bhavanti medinīnādhamanamanto nareśvarāḥ // Ckc_1.*41 //",
    "GK16vcamkc_u:422": " atra kukṣaya iti pade 'ntyavarṇadvayenā maṅgalārthasmaraṇam /",
    "GK16vcamkc_u:423": " eṣāṃ guptādiṣu prāyo guṇabhāvo 'pi gaṇyate // Ckc_1.89 //",
    "GK16vcamkc_u:424": " yo niryasya druhiṇacaraṇo janmabhūmyāṃ nṛpāṇāṃ brahmāṇḍeśe bhagavati paraṃ keśave bhaktibhājām /",
    "GK16vcamkc_u:425": " kṛtyākṛtyasphuraṇaharaṇe rakṣite yena śo 'yaṃ śatruchedavyasanakuśalo bhāti recarlavaṃśyaḥ // Ckc_1.*42 //",
    "GK16vcamkc_u:426": " atrocchedasya sākṣādamaṅgalārthatve 'pi śatrupadena guptatvādguṇatvam /",
    "GK16vcamkc_u:427": " kṛtyetyasyāmaṅgalāthatve 'pi kṛtyākṛtye kāryākārye iti sāhacaryeṇa guptatvam /",
    "GK16vcamkc_u:428": " keśava ityasyāntyavarṇadvayenāmaṅgalārthasmaraṇahetutve 'pi bhagavanmāhātmyena guptatvam /",
    "GK16vcamkc_u:429": " keśava ityasyāntyavarṇadvayenāmaṅgalārthasmaraṇahetutve 'pi bhagavanmāhātmyena guptatvamityamīṣāṃ guptatvam /",
    "GK16vcamkc_u:430": " vrīḍākaramasabhyaṃ sayātpūrvavattadapi tridhā // Ckc_1.90 //",
    "GK16vcamkc_u:431": " vaṃśāssahasraṃ santvanye śiśnodaraparāyaṇāḥ /",
    "GK16vcamkc_u:432": " eko recarlavaṃśo 'yaṃ sādhurakṣāparāyaṇaḥ // Ckc_1.*43 //",
    "GK16vcamkc_u:433": " atra śipūrvaśnaṃ sākṣādasabhyārtham /",
    "GK16vcamkc_u:434": " nijodareti pāṭho ramaṇīyaḥ /",
    "GK16vcamkc_u:435": " asabhyārthāntaraṃ yathā",
    "GK16vcamkc_u:436": " siṅgabhūvaravarūdhinīdhunī raṃhasā dalitamūlabhaktayaḥ /",
    "GK16vcamkc_u:437": " yānti ke 'pi yamapālitāṃ dviṣo guhyakeśakalitāṃ diśāṃ pare // Ckc_1.*44 //",
    "GK16vcamkc_u:438": " atra guhyakeśaśabdaḥ kuberamivakutsitakeśārthamapi vyanaktītyasyāsabhyārthāntaratvam /",
    "GK16vcamkc_u:439": " yakṣarājakalitāmiti pāṭho ramaṇīyaḥ /",
    "GK16vcamkc_u:440": " asabhyatvasmārakaṃ yathā",
    "GK16vcamkc_u:441": " śrīsiṅgabhūpālapadāravindasevāprasādīkṛtarājyabhogāḥ /",
    "GK16vcamkc_u:442": " krīḍanti sāmantanṛpā vanānte śephālikācañcalacañcarīke // Ckc_1.*45 //",
    "GK16vcamkc_u:443": " atra śephālikāpadasya prathamavarṇaṃyugalasyāsabhyārthasmṛtihetutvam /",
    "GK16vcamkc_u:444": " “vāsantikācañcala';",
    "GK16vcamkc_u:445": " iti pāṭho ramaṇīyaḥ /",
    "GK16vcamkc_u:446": " amīṣāñca guṇībhāvo lakṣitādiṣu lakṣyate // Ckc_1.91 //",
    "GK16vcamkc_u:447": " yathā yoniryaṃsya druhiṇacaraṇa iti pūrvasminnudāharaṇe /",
    "GK16vcamkc_u:448": " yonirityasabhyārthatve 'pi yoniriva yoniriti gauṇavṛcyā na duṣṭatvam /",
    "GK16vcamkc_u:449": " janmabhūmibhagavacchabdayorasabhyārthāntaratve 'pi lokasaṃvītatvādguṇatvam /",
    "GK16vcamkc_u:450": " brahmāṇḍetyasya cottaravarṇaṃdvayenāsabhyārthasmṛtihetutve 'pyaṇḍamivāṇḍamiti gauṇavṛcyā guptatvādguṇatvam //",
    "GK16vcamkc_u:451": " na vācyameṣāṃ sarveṣāṃ heyārthatvādisāmyataḥ /",
    "GK16vcamkc_u:452": " guṇatvamaguṇatvaṃ vā kevalaṃ tarkakarkaśaiḥ // Ckc_1.92 //",
    "GK16vcamkc_u:453": " ekasyaiva parānyatvamāptavān guṇamānayoḥ /",
    "GK16vcamkc_u:454": " sacamatkāra sāhityabrahyasākṣātkriyocitaiḥ // Ckc_1.93 //",
    "GK16vcamkc_u:455": " anujñātaṃ budhaiḥ kaiśvit kumārīkamalādikam /",
    "GK16vcamkc_u:456": " naivaṃ śraviṣṭhā saṃsthānaśipūrvaśnādikaṃ purā // Ckc_1.94 //",
    "GK16vcamkc_u:457": " yaiḥ kaiśvitprāktanī sīmā na laṅghyā kovidairapi /",
    "GK16vcamkc_u:458": " taduktenaiva mārgeṇa guṇadoṣān parāmṛśan // Ckc_1.95 //",
    "GK16vcamkc_u:459": " kāvyaṃ kalpāntarasthāyi kalpayedanupaplavam // Ckc_1.96 // śrīḥ",
    "GK16vcamkc_u:460": " iti sarasasāhityacāturīdhurīṇaśrīviśveśvarakavicandrapraṇītāyāṃ śrīsiṅgabhūpālasudhāsāraśītalāyāṃ camatkāracandrikāyāṃ varṇapadaviveko nāma prathamo vilāsaḥ //",
    "GK16vcamkc_u:461": " dvitīyo vilāsaḥ",
    "GK16vcamkc_u:462": " camatkāracandrikā viśveśvarakavicandraviracitā dvitīyo vilāsaḥ",
    "GK16vcamkc_u:463": " atha vākyam",
    "GK16vcamkc_u:464": " samanvitapadaṃ vākyaṃ lakṣakaṃ vyañjakañca tat // Ckc_2.1 //",
    "GK16vcamkc_u:465": " lakṣakavākyaṃ yathā",
    "GK16vcamkc_u:466": " uccairāśritavatsaloyamamṛṣābhāṣīti yad gīyase śrīsiṅgakṣitināyakaitadadhunā nivyūḍhemetacvayā /",
    "GK16vcamkc_u:467": " madbhāgyāni pacelimāni nitarāmevaṃ sapatnījane- ṣvārūḍhāsmi cirāya tāvakakṛpāsaṃbhāvanāyā padam // Ckc_2.*1 //",
    "GK16vcamkc_u:468": " atra mānavatyāḥ kṛtāparādhe dayite cāṭuvākyasyāsaṃbaddhatvād vipralambhako 'sītyādi vācyaviruddhor'tho lakṣyate /",
    "GK16vcamkc_u:469": " vyañjakavākyaṃ yathā",
    "GK16vcamkc_u:470": " kṣoṇībhṛtāṃ śiśirakalpitapādakānta- śśyāmopalālanakaro nayanapriyāṅgaḥ /",
    "GK16vcamkc_u:471": " rājācale sumahasā mudayānukūle rājā virājati satāmuparañjanāya // Ckc_2.*2 //",
    "GK16vcamkc_u:472": " atra śabdaśaktimūlo nāyakatārakānāyakayorupamārūpo 'nuraṇanadhvaniḥ sarveṇaivavākyena pratīyata iti vyañjakamidam /",
    "GK16vcamkc_u:473": " atha vākyadoṣāḥ",
    "GK16vcamkc_u:474": " apaprayuktaṃ dussandhi vyutkamaṃ punaruktimat /",
    "GK16vcamkc_u:475": " duranvayañca vākyāṅgasaṅkīrṇaṃ vākyagarbhitam // Ckc_2.2 //",
    "GK16vcamkc_u:476": " dve bhinnīliṅgavacane dve ca nyūnādikopame /",
    "GK16vcamkc_u:477": " vikalaṃ kevalañceti duṣṭaṃ vākyamihocyate // Ckc_2.3 //",
    "GK16vcamkc_u:478": " apaprayuktaṃ padayoryoge yatrāpaśadbanam // Ckc_2.4 //",
    "GK16vcamkc_u:479": " yathā",
    "GK16vcamkc_u:480": " rājānyo hi dhanānyalaṃ janapadāna viṣpīḍyatānyanvahaṃ paṇyastrīviṭaceṭapātraṭhanaṭastomāya saṃyacchate /",
    "GK16vcamkc_u:481": " śrīsiṅgakṣitipālakaḥ punarayaṃ nyāyakramairarjitānyurvīdevajanāya vedaviduṣe vittāni dattetarām // Ckc_2.*3 //",
    "GK16vcamkc_u:482": " atra stomāyetyatrāśiṣṭasya vyavahāratvāccaturthyarthe tṛtīyayā bhavitavyam /",
    "GK16vcamkc_u:483": " tathāpi caturthīkṛtiriti so 'yamapaprayogo vākyadoṣaḥ //",
    "GK16vcamkc_u:484": " asyāpi guṇatāmāhuḥ vivakṣāvaśataḥ kvacit /",
    "GK16vcamkc_u:485": " nisargasundaratvena guṇadeṣavivecakāḥ // Ckc_2.5 //",
    "GK16vcamkc_u:486": " yathā",
    "GK16vcamkc_u:487": " asmatkalpalatādalāni gilati tvatkāmagaurvāryatāṃ maccintāmaṇivedibhiḥ pariṇamed dūrānnayoccairgajam /",
    "GK16vcamkc_u:488": " ityārūḍhavitardikāḥ pratipataṃ jalpanti bhūdevatāḥ siṅgakṣmābhuji kalpavṛkṣasurabhīhastyādidānodyate // Ckc_2.*4 //",
    "GK16vcamkc_u:489": " atra kāmagavīti vaktavye kāmagauriti yaduktaṃ tadidaṃ “gorataddhitaluki';",
    "GK16vcamkc_u:490": " iti ṭapratyayasya samāsāntavidhiranitya ityanityatvādarthaprasādavivakṣayā nāpaprayuktam /",
    "GK16vcamkc_u:491": " tathā ca mahākaviprayogaḥ tīrthakarakramottaṃsanāmani mahākāvye ---",
    "GK16vcamkc_u:492": " śubhrābhraṅkaṣaśekhareṣu viduṣāṃ vāseśu vāgbhāsināṃ bhavyatvatkaruṇā kaṭākṣakaṇikāsparśena darśeśvara /",
    "GK16vcamkc_u:493": " kālaṃ vaijananaṃ vinā phalavatī stalpanti kalpadrumāḥ paṅktiḥ kāmagavāñca nirbharataraṃ prasnoti vatsān vinā // Ckc_2.*5 //",
    "GK16vcamkc_u:494": " iti tathā cāhuḥ ācāryāḥ",
    "GK16vcamkc_u:495": " “ityādiśāśtramāhātmyadarśanālasacetasām /",
    "GK16vcamkc_u:496": " apabhāṣaṇavaddhāti na tu saubhāgyamujjhati” // Ckc_2.6 //",
    "GK16vcamkc_u:497": " iti /",
    "GK16vcamkc_u:498": " aśliṣṭakaṣṭāślīlādisandi dussandhi gīyate // Ckc_2.7 //",
    "GK16vcamkc_u:499": " aśliṣṭakaṣṭa sandhinī yathā",
    "GK16vcamkc_u:500": " kalyāṇasya inendutulyamahaso avyājaśauryaśriyo vidviḍḍhrībharaḍhogdhra sidyutiyujo dhṛtyā atanvyā uroḥ /",
    "GK16vcamkc_u:501": " śrotre ūrjitakuṇḍale ururuciṃ ādyāṃ kaviprakriyāṃ nāśrāvyāṃ sahataḥ susandhilalite dussandhisambandhinīm // Ckc_2.*6 //",
    "GK16vcamkc_u:502": " atra saṃhitā vivakṣiteti prathamapāde padānāmaśliṣṭasandhitvād duḥsandhitvam /",
    "GK16vcamkc_u:503": " vidviḍḍhrībharetyādi pade śrutikaṭurūpakaṣṭa sandhitvād duḥsandhitvam /",
    "GK16vcamkc_u:504": " dhṛtyā atanvyā urorityatra luptavisargaprāyakaṣṭasandhitvād duḥsandhitvam /",
    "GK16vcamkc_u:505": " tṛtīyapāde pragṛhyaprāyakaṣṭasandhitvād duḥsandhitvam //",
    "GK16vcamkc_u:506": " aślīlasandhi yathā",
    "GK16vcamkc_u:507": " paśya priye bhavyanṛpālakhṅgadhārānipātāccakitāntareṇa /",
    "GK16vcamkc_u:508": " saromayā sītkṛtasindhupūraṃ vigāḍhamārtasya kuto vivekaḥ // Ckc_2.*7 //",
    "GK16vcamkc_u:509": " citre sakṛt pragṛhyādāvādyayorguṇabhūmikā // Ckc_2.8 //",
    "GK16vcamkc_u:510": " yathā",
    "GK16vcamkc_u:511": " vidhatte śrīsiṅgakṣitipakamalardhernidhirasau samudraste bāhuśvakitacakitakṣmābhṛdavanaḥ /",
    "GK16vcamkc_u:512": " madāndhadve ṣistrīkucakalaśakāśmīramakarī- nirāsavyāsaktiṃ śiva śiva caritrāṇi mahatām // Ckc_2.*8 //",
    "GK16vcamkc_u:513": " atra kamalardherityasya kaṣṭasandhitve 'pi kamalāyāḥ kamalasya ca ṛddheriti śleṣanivahiphalatvāt sakṛdeveti guṇatvam /",
    "GK16vcamkc_u:514": " sakṛdeva pragṛhyo yathā",
    "GK16vcamkc_u:515": " prajñāpi tava sūkṣmārthagrāhiṇī locane iva /",
    "GK16vcamkc_u:516": " śrīsiṅgabhūpadhāṭīva kīrtī rājātilaṅghinī // Ckc_2.*9 //",
    "GK16vcamkc_u:517": " atra locane iveti kaṣṭasandhitve 'pi pragṛhyatvāt sakṛdeveti guṇatvam /",
    "GK16vcamkc_u:518": " sandhyaślīlasya sarvatra durjanasyeva varjanam /",
    "GK16vcamkc_u:519": " asyāpi ca gṛṇībhāve na grāhyaṃ nagnadarśanam // Ckc_2.9 //",
    "GK16vcamkc_u:520": " yathā yogyaṃ prayojyasya śabdasyārthasya vā kramaḥ /",
    "GK16vcamkc_u:521": " viparyasto bhavedyatra vyutkramaṃ tannigadyate // Ckc_2.10 //",
    "GK16vcamkc_u:522": " yathā",
    "GK16vcamkc_u:523": " śrīsiṅgabhūpāla balaprabhāve bhīmau yathā darpakakīcakārī /",
    "GK16vcamkc_u:524": " ādeśanivahividhau gurūṇāṃ yathā rāghavabhārgavau tvam // Ckc_2.*10 //",
    "GK16vcamkc_u:525": " atra bale prabhāve ceti sāmānyadharmaparigaṇanākramavaśādupamānayorapi taddharmiṇoḥ krameṇoktireva yukteti kīcakadarpakārīti vaktavye vyutkameṇa bhaṇanācchabdavyutkamamidam /",
    "GK16vcamkc_u:526": " atraiva rāghavādapi bhārgavasyābhyarhitatvād bhārgavarāghavāviti vaktavye tadatikramya nirdeśādarthavyutkramamidama /",
    "GK16vcamkc_u:527": " ubhayatrāpi kīcakadarpakārī bhārgavarāghavāviti ca pāṭho ramaṇīyaḥ /",
    "GK16vcamkc_u:528": " nirviśeṣavivakṣāyāṃ duḥśaṅkāvyapanodane /",
    "GK16vcamkc_u:529": " uktiśaṃkocasaukarye ';",
    "GK16vcamkc_u:530": " pyasyāpi samupāsyatā // Ckc_2.11 //",
    "GK16vcamkc_u:531": " nirviśeṣavivakṣāyāṃ yathā",
    "GK16vcamkc_u:532": " ghaṭāmaḥ svīyaṃ vā puratatimanarghyānapi maṇī-nakharvāmuvīṃ vāvisṛja gatiranyā na mahatā /",
    "GK16vcamkc_u:533": " tvayā grāhyaṃ siṅgakṣitibhuji na vairaṃ priyatam priyāṇāmasmākaṃ vacanamucitaṃ māsma paribhūḥ // Ckc_2.*11 //",
    "GK16vcamkc_u:534": " atra puradeśagajāśvaratnānāmabhyarhitatvāt pūrvapūrvaṃ nirdeśaḥ /",
    "GK16vcamkc_u:535": " athavā na visarjanakriyāsambandhādanabhyarhitānāṃ pūrvapūrvamuddeśaḥ kartavyaḥ /",
    "GK16vcamkc_u:536": " evaṃ satyuktaprakāreṇātikrame 'pi prāṇeśvara sakalamapi dhanaṃ svāmine samarpya prāṇā rakṣaṇīyāḥ /",
    "GK16vcamkc_u:537": " kṛtamabhyahitānabhyarhitavivekeneti vivakṣayā śatrukāntābhirūktatvād duṣṭatvam /",
    "GK16vcamkc_u:538": " duḥśaṅkāparihāre yathā nāyakasyaiva vaṃśāvalyām",
    "GK16vcamkc_u:539": " yasyādyo viditaḥ kumāratilakaḥ śrīyannavoto guṇairekasyāgrajamātmarūpavibhave cāpe dvayoragrajam /",
    "GK16vcamkc_u:540": " ārūḍhe tritayāgrajaṃ vijayate durvāradorvikrame satyoktau caturagrajaṃ vitaraṇe kiñcāpi pañcāgrajam // Ckc_2.*12 //",
    "GK16vcamkc_u:541": " atra karṇādīnāmabhyarhitatvāt pañcānāmagrajaṃ trayāṇāmagrajaṃ dvayohagrajamekasyāgrajamiti",
    "GK16vcamkc_u:542": " vaktavye 'pi saṃkhyāpacayasūcitāpraśastipratītiparihārāya saṃkhyopacayatvāropeṇo",
    "GK16vcamkc_u:543": " ttarottarābhivṛddhidyotanādapakrape 'pi kramādatisundara iti guṇatvam /",
    "GK16vcamkc_u:544": " uktisaṃkocasaukarye yathā",
    "GK16vcamkc_u:545": " rāmāḥ śrīkiṅgabhūpāla catvāroṃ'śā hareḥ sphujam /",
    "GK16vcamkc_u:546": " samau tatra mahodāttau viṣamau tu mahoddhatau // Ckc_2.*13 //",
    "GK16vcamkc_u:547": " atra kṛtatretādvāparakaliyugeṣu bhārgavo rāghavo yādava iti trayo rāmāḥ śrīsiṅgabhūpālaśceti catvāro lokarakṣāpekṣayā śrīviṣṇoraṃśā ityuktāḥ",
    "GK16vcamkc_u:548": " teṣu caturṣu prathama uddhato dvitīya udāttaḥ tṛtīyaścoddhataśvaturtha udātta iti",
    "GK16vcamkc_u:549": " vaktavye paṭhitaprakāreṇa vyutkrame 'pi samāviti dvitīyacaturthayordaśarathānnavotasaṃbhūtayo raṃśayoḥ,",
    "GK16vcamkc_u:550": " viṣamāviti reṇukārohiṇīgarbhasaṃbhūtayoḥ prathamatṛtīyayoraṃśayośva dhīrodāttadhīroddhatatvaguṇasāmyasaṃbandhānusandhāyinā saṃkṣopoktisaukarye 'pi cārutā samunmīlatīti guṇatvam /",
    "GK16vcamkc_u:551": " padaṃ padārthasvābhinne yatra tatpunaruktimat // Ckc_2.12 //",
    "GK16vcamkc_u:552": " hāstikamāstikasevya tavedaṃ durjanatarjana siṅghanṛpāla /",
    "GK16vcamkc_u:553": " tarjitagarjitaḍambaramāste śambaraḍambarameti madāmbu // Ckc_2.*14 //",
    "GK16vcamkc_u:554": " atra ḍamabarayorekarūpatvāt padapunaruktiḥ /",
    "GK16vcamkc_u:555": " bhāvotkarṣavivakṣādāvasyāpyādaraṇīyatā // Ckc_2.13 //",
    "GK16vcamkc_u:556": " yathā dayodadhe tvaṃ naḥ pāhi pāhi naḥ karuṇāṃbudhe /",
    "GK16vcamkc_u:557": " poṣyā vayaṃ na vidveṣyāḥ siṅgabhūpāla pālaya // Ckc_2.*15 //",
    "GK16vcamkc_u:558": " atra karuṇāṃbudhe dayodadhe ityarthapunaruktiḥ /",
    "GK16vcamkc_u:559": " pāhi naḥ pāhi na iti śabdapunaruktiḥ /",
    "GK16vcamkc_u:560": " tadubhayamapi śatṛsaṃbandhikā vigrahakārigatadainyātiśayavivakṣāyāṃ na duṣyati kintu svārthātiśayaṃ puṣyatīti guṇatvam /",
    "GK16vcamkc_u:561": " dūratānvayayogyānāṃ yatra syāttadduranvayam // Ckc_2.14 //",
    "GK16vcamkc_u:562": " yathā",
    "GK16vcamkc_u:563": " śrīsiṅgakṣitipālasaṅgarataleṣvaṅgāni dṛṣṭvā dviṣāmātaṅkena samantataḥ kilakilārāveṇa vaitālikāḥ /",
    "GK16vcamkc_u:564": " kāntāḥ khaṇḍavikhṇḍatāṃ parigatānyuccaṇḍakhaḍgāhateḥ ghorāḥ kaṅkakulākuleṣu cakitāśvinvanti minvanti ca // Ckc_2.*16 //",
    "GK16vcamkc_u:565": " atra kaṅkakulākuleṣu saṅgareṣvityanayorātaṅkena cakitā ityanayoḥ kilakilārāveṇa ghorā ityanayorvaitālikā duṣṭvetyanayoratipratyāsattikāṅkṣiṇoḥ dūradūrā vighaṭanā dṛśyate /",
    "GK16vcamkc_u:566": " seyamanvayāvasare sarasamānasaṃ duḥkhākarotīti duranvayaṃ duṣṭam /",
    "GK16vcamkc_u:567": " guṇakakṣyāparikṣepaḥ vkacidasyāpi dṛśyate // Ckc_2.15 //",
    "GK16vcamkc_u:568": " yathā",
    "GK16vcamkc_u:569": " dogdhāraḥ pālayāṃ kecit gopālāsvakrire gavām /",
    "GK16vcamkc_u:570": " sā paraṃ siṅgabhūpena caritārthā vasundharā // Ckc_2.*17 //",
    "GK16vcamkc_u:571": " atra pālayāñcakrire iti vaktavye pālayāṃ kecid gopālāśvakrire iti dūrānvaytve 'pi vyavahitamapīcchanti keciditi viśeṣāvyutvādanād guṇatvam /",
    "GK16vcamkc_u:572": " smṛtaṃ vākyāṅgasaṅkīrṇamanyavākyāṅgasaṅgatam // Ckc_2.16 //",
    "GK16vcamkc_u:573": " yathā",
    "GK16vcamkc_u:574": " khaḍgānāpṛchya niryānti vadhūrākṛṣṭa dhunvate /",
    "GK16vcamkc_u:575": " divaṃ muñcanti yānti kṣmāṃ siṅgabhūpālavidviṣaḥ // Ckc_2.*18 //",
    "GK16vcamkc_u:576": " atra vadhūrāpṛcchya niryānti khaḍgānākṛṣya dhunvate kṣmāṃ muñcanti divaṃ yānti iti vaktavye vākyayoḥ parasparapadasaṅkaraḥ kṛta iti vākyāṅgasaṅikīrṇamidam",
    "GK16vcamkc_u:577": " vākyaṃ vākyādike tacca guṇībhāvena bhāvyate // Ckc_2.17 //",
    "GK16vcamkc_u:578": " yathā",
    "GK16vcamkc_u:579": " vācāmīśa sureśa daivataguro tvāmapyajaiṣītkila prajñāyāmanavotasiṅganṛpatiḥ sacve tadairāvatam /",
    "GK16vcamkc_u:580": " dāne kalpatarūn jitā vayamamī tatsāṃprataṃ sāṃprataṃ bhoge svāmini nirjite tvayi yathā rājā tathā hi prajāḥ // Ckc_2.*19 //",
    "GK16vcamkc_u:581": " atra vācāmīśa daivataguro tvāmapyajaiṣīdityekaṃ vākyam /",
    "GK16vcamkc_u:582": " sureśa vayaṃ jitā ityapararaṃ prativākyam /",
    "GK16vcamkc_u:583": " tayoraṃśabhūtasambuddhipadasaṅkare 'pi vākyopavākyatvānna doṣaḥ /",
    "GK16vcamkc_u:584": " tadvākyagarbhita yasya garbhe vākyāntarasthitiḥ // Ckc_2.18 //",
    "GK16vcamkc_u:585": " yathā",
    "GK16vcamkc_u:586": " kṛtāntadaṃṣṭrākrūrāya khaḍgāya tava bhūpate /",
    "GK16vcamkc_u:587": " kā hi śaṅkā madāndhānāṃ tiṣṭhanti śatrubhūvarāḥ // Ckc_2.*20 //",
    "GK16vcamkc_u:588": " atra nāyaka tava khaḍgāya śatrubhūpāstiṣṭhantīti vākyasya garbhe kā hi śaṅkā madāndhānāmiti vakyāntaramavikalaṃ sthitamiti tadidaṃ vākthagabhitam",
    "GK16vcamkc_u:589": " idaṃ sahṛdayāhlādi svāvasthāsūcanādiṣu // Ckc_2.19 //",
    "GK16vcamkc_u:590": " yathā",
    "GK16vcamkc_u:591": " sakhyaśvandramukho niṣiñca caraṇe mandākine candanaṃ padmākṣaḥ sakhi padmakī madhukarau padmena nirvāpaya /",
    "GK16vcamkc_u:592": " smeraśrīr naya śārikāṃ caturikāṃ dūraṃ durālāpinīṃ śrīsiṅge hṛdayaṅgamo mama paraḥ kiṃ jalpitaiḥ kalpitaiḥ // Ckc_2.*21 //",
    "GK16vcamkc_u:593": " atra he sakhyaḥ candramukhaḥ padmākṣaḥ smeraśrīḥ nāyako me hṛdayaṅgamo nāyaka iti vākyasya niṣiñca caraṇāvityādinā sakhi padmake mametyādinā naya śārikāmityādinā /",
    "GK16vcamkc_u:594": " vākyatrayeṇa pratipāditaṃ garbhitatve 'pi nāyikāyāḥ nāyakaguṇa saṅkīrtanakramasamārūḍhasaṃtāpodvegādilakṣaṇakāmāvasthātiśayasūcakatvena sahṛdayahṛdayāhlādanād guṇatvam /",
    "GK16vcamkc_u:595": " yatropamā bhinnaliṅgā bhinnaliṅgaṃ tadīritam /",
    "GK16vcamkc_u:596": " tadbhinnavacanaṃ yatra vibinnavacanopamā // Ckc_2.20 //",
    "GK16vcamkc_u:597": " yathā",
    "GK16vcamkc_u:598": " śāstrādeva sitā prajñā haṃsīva viśadaṃ yaśaḥ /",
    "GK16vcamkc_u:599": " tava siṅgamahīpāla śaśīva rūcirā tanūḥ // Ckc_2.*22 //",
    "GK16vcamkc_u:600": " atropamānopameyayoḥ bhinnavacanatvaṃ bhinnaliṅgatvaṃ ca spaṣṭam /",
    "GK16vcamkc_u:601": " guṇībhavevddayamidaṃ yatrodvego na dhīmatām // Ckc_2.21 //",
    "GK16vcamkc_u:602": " yathā",
    "GK16vcamkc_u:603": " prajñāpi tavasūkṣmārthadarśinī locane iva /",
    "GK16vcamkc_u:604": " śrīsiṅgabhūpadhāṭīva kīrtī rājāti laṅghinī // Ckc_2.*23 //",
    "GK16vcamkc_u:605": " atra locane iva prajñā ityupamānopameyayorliṅgavacanabhede 'pi sūkṣmārthagrāhiṇīti viśeṣāvacanaśleṣavaicitrya kṛtisāmarthyena sahṛdayānāmudvego na bhavatīti guṇatvam /",
    "GK16vcamkc_u:606": " yatra nyūnatvamādhikyamupamānaviśeṣaṇaiḥ /",
    "GK16vcamkc_u:607": " lakṣyete te krameṇaiva jñeye nyūnādhikopame // Ckc_2.22 //",
    "GK16vcamkc_u:608": " nyūnopamaṃ yathā",
    "GK16vcamkc_u:609": " nibhāti siṅgakṣitipasya mauliḥ chatreṇa cāmīkarakumbhakena /",
    "GK16vcamkc_u:610": " mānonnataṃ śṭaṅgamivodayādreḥ sampūrṇabimbena sudhākareṇa // Ckc_2.*24 //",
    "GK16vcamkc_u:611": " atra cāmīkarakalaśopamānasya kasyacidapi dharmasya sudhākaraviśeṣaṇatvenānukṛtatvānnyūnopamamidam /",
    "GK16vcamkc_u:612": " adhikopamaṃ yathā",
    "GK16vcamkc_u:613": " siṃhāsane rājati siṅgabhūpo bhujāntare cañcalatārahāraḥ /",
    "GK16vcamkc_u:614": " navapravālojjvaladīrghagucchastaṭe sūmeroriva kalpavṛkṣaḥ // Ckc_2.*25 //",
    "GK16vcamkc_u:615": " atropameyapadmarāgeṣvanukteṣu tadupamānasya navapravālasyā dhikyādadhikopamānam /",
    "GK16vcamkc_u:616": " prasiddheranumānācca guṇatāmanayorviduḥ // Ckc_2.23 //",
    "GK16vcamkc_u:617": " nyūnopamaguṇībhāvo yathā",
    "GK16vcamkc_u:618": " bhujagākampitottālakarālakaravālayā /",
    "GK16vcamkc_u:619": " bhāsate siṅgabhūpālo bhadraśrīriva śākhayā // Ckc_2.*26 //",
    "GK16vcamkc_u:620": " atra karavālopamānasya kṛṣṇāheranupādānān nyūnopamatve 'pi vasanti candane kṛṣṇasarpā iti rūḍheranatikleśena tatpratītiriti na duṣṭatvam /",
    "GK16vcamkc_u:621": " adhikopamasya yathā",
    "GK16vcamkc_u:622": " harāvalīvilasitā vilasaddukūlā vārāṅganāḥ kṣitipatervaśayanti cetaḥ /",
    "GK16vcamkc_u:623": " jyotsnāvisāraviśadā vikacotpalābhā rākāniśā iva virājitalolatārāḥ // Ckc_2.*27 //",
    "GK16vcamkc_u:624": " atra nīlotpalagrahaṇādadhikopamatve 'pi vāravilāsinīkaṭākṣavikṣepayoravinābhāvavijñānapariṇatāntaḥkaraṇānāmupamāno",
    "GK16vcamkc_u:625": " ddhāṭanānumānādanati prayāsena kuvalayopameyānāṃ kaṭākṣavikṣepāṇāṃ pratītiriti guṇatvam /",
    "GK16vcamkc_u:626": " chandoyatikriyādyaistu vikalaṃ vikalaṃ viduḥ // Ckc_2.24 //",
    "GK16vcamkc_u:627": " tatra chandovikalaṃ yathā",
    "GK16vcamkc_u:628": " avyādavyājacasaubhāgyavāmabhāgau maheśvaraḥ /",
    "GK16vcamkc_u:629": " kalāvidāṃ vareṇyaṃ tu siṅgabhūpālaśekharam // Ckc_2.*28 //",
    "GK16vcamkc_u:630": " atra tṛtīyākṣaravikalatvācchandovikalamidam /",
    "GK16vcamkc_u:631": " anyatrasaṃskaṭatādasya guṇatālpāpi gaṇyate // Ckc_2.25 //",
    "GK16vcamkc_u:632": " yathā",
    "GK16vcamkc_u:633": " sirisiṃgabhūmi vihuṇo jasa bharagaṃgappavāha majjhammi /",
    "GK16vcamkc_u:634": " pariṇhauṇa samaddhaṃ tellokkaṃ hoi parisuddham // Ckc_2.*29 //",
    "GK16vcamkc_u:635": " atra tṛtīyapāde dvitīyavarṇasya saṃyogapūrvatvādgurutvena chandovaikalye 'pi prākṛtādiṣu",
    "GK16vcamkc_u:636": " saṃyuktavarṇānāṃ hvāṇvākāralpakāradīnāṃ tīvraprayatnoccāraṇena pūrvalaghutvaṃ kaiścidiṣṭamiti guṇatvam /",
    "GK16vcamkc_u:637": " yativikalaṃ yathā",
    "GK16vcamkc_u:638": " nityaṃ toyadhimaṇimekhalāṃ dharitrīṃ śrīsiṅgakṣitibhujī rakṣitaṃ pravṛtte /",
    "GK16vcamkc_u:639": " vidveṣṭān bhajati vanipatāvanīpān mitrāṇi sphuṭamavanipatāvanīpāt // Ckc_2.*30 //",
    "GK16vcamkc_u:640": " atra tṛtīyasthāne yatau kartavyāyāṃ prathamapāde tathā na kṛtamiti yativikalamidam /",
    "GK16vcamkc_u:641": " svarasandhyanubhāvena guṇībhūtamidaṃ matam // Ckc_2.26 //",
    "GK16vcamkc_u:642": " yathā",
    "GK16vcamkc_u:643": " śrīsiṅgakṣitipāla tāvakacamūdhāṭībhayāṭīkitānākārairapi śābarairapi hitān ghorāṅgame phakkaṇe /",
    "GK16vcamkc_u:644": " ātmīyaiva hi paśyatāṃ piśunayatyābālagopālakaṃ bhūpālān kuliśātapatrakaraśīcihnā padānāṃ tatiḥ // Ckc_2.*31 //",
    "GK16vcamkc_u:645": " atra dvādaśasthāne kartavyāyāṃ yatau dṛtīyapāde tathā na kṛtamiti vaikalye 'pi svarasandhinimittatvānna doṣaḥ /",
    "GK16vcamkc_u:646": " kriyāvikalaṃ yathā",
    "GK16vcamkc_u:647": " caturaṅgaripupyūhanibarhaṇapaṭīyasā /",
    "GK16vcamkc_u:648": " bhūpāla tava khaḍgena vipado mānagarvitāḥ // Ckc_2.*32 //",
    "GK16vcamkc_u:649": " atra nāmaśeṣakriyānta iti na vidyate /",
    "GK16vcamkc_u:650": " tena kriyāvikalamidam /",
    "GK16vcamkc_u:651": " evaṃ kārakādivikalamapyūhyam /",
    "GK16vcamkc_u:652": " idamastyādisāpekṣaṃ samarthaṃ vā guṇībhavet // Ckc_2.27 //",
    "GK16vcamkc_u:653": " yathā",
    "GK16vcamkc_u:654": " rāmāḥ śrīsiṅgabhūpaśva catvāroṃśā hareḥ sphuṭam /",
    "GK16vcamkc_u:655": " samau tatra mahodāttau viṣamau tu mahoddhatau // Ckc_2.*33 //",
    "GK16vcamkc_u:656": " atra prathamārthe bhavantītyapekṣāyāṃ tadantarbhāvena vaikalye 'pi yatrānya kriyāpadaṃ nāsti tatrāsirbhavatirhi prathamapuruṣe prayujyata ityanuśāsanād guṇatvam /",
    "GK16vcamkc_u:657": " dvītīyārdhe kriyābhāvepyudāttādi guṇasaṃbandhadyotakaniṣṭhāntatvena nirākāṅbhatvāt samarthakatvamiti guṇatvam /",
    "GK16vcamkc_u:658": " kevalaṃ tvanabhivyaktacamatkaraṇakāraṇam // Ckc_2.28 //",
    "GK16vcamkc_u:659": " yathā",
    "GK16vcamkc_u:660": " āndolikāyā māsīnamāyāntaṃ rājavartmani /",
    "GK16vcamkc_u:661": " striyaḥ paśyanti rājānaṃ puraḥ paścātparicchadam // Ckc_2.*34 //",
    "GK16vcamkc_u:662": " atra guṇādīnāṃ camatkārakāraṇānāmasphuṭatvena pratīteḥ jātimātravattiṣṭhatīti kevalamidam /",
    "GK16vcamkc_u:663": " tatkevalaṃ chāndasānāmāsīrādau guṇībhavet // Ckc_2.29 //",
    "GK16vcamkc_u:664": " yathā",
    "GK16vcamkc_u:665": " sarve grahāḥ sanabhatrāstava śrīsiṅgabhūpate /",
    "GK16vcamkc_u:666": " bhavantvekādasasthānaphaladā varadāssadā // Ckc_2.*35 //",
    "GK16vcamkc_u:667": " yathā ca",
    "GK16vcamkc_u:668": " amī vediṃ paritaḥ kluptadiṣṇyāḥ samidvantaḥ prāntasaṃstīrṇadarbhāḥ /",
    "GK16vcamkc_u:669": " avaghnanto duritaṃ havyagandhair- vaitānāstvāṃ vahnayaḥ pālayantu // Ckc_2.*36 //",
    "GK16vcamkc_u:670": " ityādāvasphuṭacamatkārahetutvena kevalatve 'pi śuddhaśrotriyasya kaṇvamaharṣerāśīrvākyatvād grāhyatvam /",
    "GK16vcamkc_u:671": " iti vākyadoṣaguṇavicāraḥ śrīḥ",
    "GK16vcamkc_u:672": " iti sarasasāhityacāturīdhurīṇaviśveśvarakavīndracandra praṇītāyāṃ śrīsiṅgabhūpālakīrtisudhāsāraśītalāyāṃ camatkāracandrikāyāṃ dvitīyo vilāsaḥ",
    "GK16vcamkc_u:673": " tṛtīyo vilāsaḥ",
    "GK16vcamkc_u:674": " camatkāracandrikā viśveśvarakavicandra viracitā tṛtīyo vilāsaḥ",
    "GK16vcamkc_u:675": " artho vācyaśva lakṣyaśva vyaṅgayo 'pi ca vivicyate /",
    "GK16vcamkc_u:676": " abhidhāvṛttigamyor'tho jātyādirvācya īritaḥ // Ckc_3.1 //",
    "GK16vcamkc_u:677": " yathā dānena karṇo dayayā dilīpo nayena kāvyo vinayena rāmaḥ /",
    "GK16vcamkc_u:678": " yadi prasiddhiṃ dadatāmamībhiḥ śrīsiṅgabhūpo nikhilaiḥ prasiddhaḥ // Ckc_3.*1 //",
    "GK16vcamkc_u:679": " atra sarveṣāṃ padānāṃ jātyādivācakatvādarthasya vācyatvaṃ pratīyate /",
    "GK16vcamkc_u:680": " lakṣaṇāvṛttigamyārtho lakṣya ityabhidhīyate // Ckc_3.2 //",
    "GK16vcamkc_u:681": " lakṣyārthastu caturdhā vācyārthānanvayena tatraiva /",
    "GK16vcamkc_u:682": " samavetaḥ saṃyuktaḥ sambandhī sadṛśa ṅatyuktaḥ // Ckc_3.3 //",
    "GK16vcamkc_u:683": " tatra samaveto lakṣyārtho yathā rājanyake pratibhaṭaṃ pratijanyaraṅge rudraṃ prakāśayati te saravālarekhā /",
    "GK16vcamkc_u:684": " śrīsiṅgabhūpacakite śaraṇāgate 'smin padmekṣaṇaṃ vivṛṇute hi kaṭākṣarekhā // Ckc_3.*2 //",
    "GK16vcamkc_u:685": " atra rudraśabdo mukhyārthe skhaladgatiḥ /",
    "GK16vcamkc_u:686": " tena rudreṇāvinābhūtasya śatṛsaṃharaṇasāmarythasya lakṣaṇayā vivakṣitatvāt samavetalakṣyārthatvam /",
    "GK16vcamkc_u:687": " nānādigantajayinaṃ svapurapraveśe kṣīsiṅgabhūpamanubhāvitarājaśabdam /",
    "GK16vcamkc_u:688": " saudhāṅgaṇāni parito jayaśabdapūrva- mācāralājakusumāñjalimutkiranti // Ckc_3.*3 //",
    "GK16vcamkc_u:689": " atra saudhāṅgaṇānāmacetanānāṃ puṣpāñjaliparikṣepāsaṃbhavāt pure ca saudhabāhulyavivakṣayā tatsaṅgatāḥ paurāṅganāḥ lakṣyanta iti saṃyuktalakṣyārthatvam",
    "GK16vcamkc_u:690": " virodhyavirodhakabhāvādiramukhyaḥ sambandhaḥ /",
    "GK16vcamkc_u:691": " tadvān sambandhī",
    "GK16vcamkc_u:692": " yathā",
    "GK16vcamkc_u:693": " śrīsiṅgakṣitipālakaḥ prayatate yadyatsamāṭīkituṃ tattatpūrayituṃ cireṇa niyatirbaddhavratā tiṣṭhati /",
    "GK16vcamkc_u:694": " asmāsu pratikūlatā tu jahatī bhūyāḥ kṛtārthodyamāḥ jāyethā śvirajīvanī pravasatā masmākamālirgirā // Ckc_3.*4 //",
    "GK16vcamkc_u:695": " atra niyatyā bhinnānāṃ ripubhūpatīnāṃ vanaṃ prati cirajīvinī bhūyā ityāśīrāśaṃsāsaṅgaterabhāvāt taddvirūddhaḥ śāparupārtho lakṣyate /",
    "GK16vcamkc_u:696": " ādiśabdādavayavāvayavibhāvasaṃbandhādiryathā",
    "GK16vcamkc_u:697": " grīṣmo niḥśvasiteṣu locanayuge varṣāśśaradgaṇḍyor hemantassvasakhīmukheṣu śiśiro 'pyālepane vastuni /",
    "GK16vcamkc_u:698": " caitrastalpavikalpanāsu vasati śrīsiṅgapṛthvīpate tvāṃ saṃsevitumāgateṣu dharaṇīpāleṣu tadyoṣitām // Ckc_3.*5 //",
    "GK16vcamkc_u:699": " atrāvayavibhūtartuprakramabhaṅgarūpānupapatteḥ tatparihārāya caitra iti pūrvāvayavenāvayavī vasanto lakṣyate /",
    "GK16vcamkc_u:700": " sādaśyāllakṣyārtho yathā nāyakasyaiva",
    "GK16vcamkc_u:701": " kānte kṛtāgasi puraḥ parivartamāne sakhyaṃ sarojaśaśinoḥ sahasā babhūva /",
    "GK16vcamkc_u:702": " rūkṣākṣaraṃ sudṛśi vaktumapārayantyām indīvaradvayamavāpa tuṣāradhārām // Ckc_3.*6 //",
    "GK16vcamkc_u:703": " atra sarojādīnāṃ mukhyārthānanvayena tatsadṛśaḥ karatalādilakṣaṇārthaḥ sādṛśyanibandhanayā lakṣaṇayā lakṣyate /",
    "GK16vcamkc_u:704": " śabdenārthena vā lakṣyo vyañjanāsahacāriṇā /",
    "GK16vcamkc_u:705": " vyaṅgyārtho vastvalaṅkārarasabhāvādilakṣaṇaḥ // Ckc_3.4 //",
    "GK16vcamkc_u:706": " atrādyo yathā",
    "GK16vcamkc_u:707": " līlālokanalolupaṃ mṛgakulaṃ gantā guhāntānimāṃ- statkpyagrasanavratīha bhavitā dvīpī ruṣīddīpitaḥ /",
    "GK16vcamkc_u:708": " yātā tanmṛgayā ratevanamidaṃ śrīsiṅgabhūpo rayād ityādirbhaya mādiśantyarinṛpāḥ strīṇāmanībhāvratam // Ckc_3.*7 //",
    "GK16vcamkc_u:709": " atra parilīnaśatrubhūvarā giriguhānāyakena nākrāntā iti yattadidaṃ durgaṃbuddhyā na bhavati kintu palāyitā nānuyātavadhyā iti manīṣayeti vastu vyajyate /",
    "GK16vcamkc_u:710": " dvitīyo yathā",
    "GK16vcamkc_u:711": " pṛthvīṃ śrīsiṅgabhūpe vahati phaṇavatāmīśitāraṃ pramodā- dākalpaṃ kelitalpaṃ kalayitumanasoradipuṃso nirodhe /",
    "GK16vcamkc_u:712": " bhūmau bhāraprasaṅgātpunarapi patitā kelitalpāpadeśā- dākalpatvaikayogyaṃ bhujaga iti padaṃ gāyate khyātapūrvam // Ckc_3.*8 //",
    "GK16vcamkc_u:713": " atra nāyakasya sarveṣu rājasu sevakeṣu raṇābhāvādalabdhanavakapālasya kapālino jīrṇakapālamālikāsthāne bhūbhāraviyuktaṃ śeṣāhiṃ niveśayitukāmasya vetyutprekṣālahkāro vyajyate /",
    "GK16vcamkc_u:714": " kiñca nāyakenaiva jagattrāṇabāra nirvahaṇādāśvastasya nārāyaṇasya nidrāmākāṅkṣata iveti ca tenaiva pratīyate /",
    "GK16vcamkc_u:715": " rasarūpastṛtīyo yathā",
    "GK16vcamkc_u:716": " śrīsiṅgakṣitināyakasya ripavo dhāṭīkṣaterākulāḥ śuṣyattālupuṭaṃ skhalatpadatalaṃ vyālokayanto diśaḥ /",
    "GK16vcamkc_u:717": " dhāvitvā kathamapyupetya tamasā gāḍhopagūḍhāṃ guhām anviṣyanti tadantare 'pi karasaṃsparśena gartāntaram // Ckc_3.*9 //",
    "GK16vcamkc_u:718": " atra nāyakavirodhisamāśrayo bhayānako raso nijavibāvādibhirasaṃlakṣyakramatayā vyajyate /",
    "GK16vcamkc_u:719": " bhāvarūpaścaturtho yathā nāyakasyaiva",
    "GK16vcamkc_u:720": " śṛṅgāravīrasauhārdaṃ maugdhyavaiyātyasauhṛdam /",
    "GK16vcamkc_u:721": " lāsyatāṇḍavasaujanyaṃ dāmpatyaṃ tad bhajāmahe // Ckc_3.*10 //",
    "GK16vcamkc_u:722": " atra maugdyetyādau viruddhagaṇaghaṭanayā lāsyetyādau viruddhakriyāghaṭanayā dāmpatyamityatra",
    "GK16vcamkc_u:723": " viruddhajātighaṭanayā vācintyaiśvaryapratipādakor'dhanārīśvaralakṣaṇābhimatadaivatagaicaro",
    "GK16vcamkc_u:724": " vakturbhaktibhāvo vyajyate /",
    "GK16vcamkc_u:725": " evamanyepyādiśabdagrāhyā rasabhāvādirūpā vyaṅyārthāstatratatrodāharaṇe draṣṭavyāḥ /",
    "GK16vcamkc_u:726": " athārthadoṣāḥ /",
    "GK16vcamkc_u:727": " apārthaṃ vyarthamekarthaṃ sasaṃśayamapakramam /",
    "GK16vcamkc_u:728": " paruṣaṃ virasaṃ bhinnamatimātramanujjvalam // Ckc_3.5 //",
    "GK16vcamkc_u:729": " nīcādhikāsadṛkṣopamānānyaprathitopamam /",
    "GK16vcamkc_u:730": " aślīlaṃ ca viruddhaṃ ca doṣāḥ kāvyārthagocarāḥ // Ckc_3.6 //",
    "GK16vcamkc_u:731": " atrāpārthamityādau bhāvapradhānanirdeśānnapuṃsakatvamavagantavyam /",
    "GK16vcamkc_u:732": " samudāyārthaśūnyaṃ yattadapārthamitīritam // Ckc_3.7 //",
    "GK16vcamkc_u:733": " yathā",
    "GK16vcamkc_u:734": " caitye śaṃbhorvadanadaśake vīkṣya dīrghaṃ karāgram matvā durgaṃ lavaṇadhanuṣe kāmadevāya huṃ phaṭ /",
    "GK16vcamkc_u:735": " ityārādhya praṇavamukhare prāñjalau pāraśīke tuṣṭā lakṣmīrvitarati śubhaṃ siṅgabhūpālakāya // Ckc_3.*11 //",
    "GK16vcamkc_u:736": " atra parasparāsaṅgatatvāt samudāyārthaśūnyatā spaṣṭaiva /",
    "GK16vcamkc_u:737": " vyākulonmattavākyādau tad guṇībhūya bhūṣayet // Ckc_3.8 //",
    "GK16vcamkc_u:738": " vyākulabhāve yathā",
    "GK16vcamkc_u:739": " ko vā jeṣyati somavaṃśatilakānasmān raṇaprāṅgaṇe hantāsmāsu parāṅmukho hatavidhiḥ kiṃ durgamadhyāsmahe /",
    "GK16vcamkc_u:740": " asmatpūrvanṛpānayaṃ nihatavān dīrghān dhigasmadbhujān kiṃ vākyairanavotasiṅganṛpateḥ sevaiva kṛtyaṃ padam // Ckc_3.*12 //",
    "GK16vcamkc_u:741": " atra vākyārthanāṃ parasparāsaṅgatatve 'pi nāyakajaitrayātrāsamākarṇanavyākulānāṃ pratyathibhūpānāṃ nānābhāvaśābalyasūcakatvād guṇatvam /",
    "GK16vcamkc_u:742": " unmattabhāve yathā",
    "GK16vcamkc_u:743": " autsukyādanavotasiṅganṛpaterākāramālikhya sā nirvarṇyāyamasau mama priya iti premābhiyogabhramāt /",
    "GK16vcamkc_u:744": " āśūtthāya tatopasṛtya tarasā kiṃcidvivṛttānanā sāsūyaṃ sadarasmitaṃ sacarasmitaṃ sacakitaṃ sākāṅkṣamālaukate // Ckc_3.*13 //",
    "GK16vcamkc_u:745": " atra citramuddiśyāśūtthānāpasaraṇadṛṣṭivikārādīnāmarthānāmasaṅgatatvena samudāyatvaśūnyatve 'pi rāgotkarṣapratipādakasamastakāmāvasthāsūcakatvād gumatvam /",
    "GK16vcamkc_u:746": " vyarthamāhurgatārtha yadyacca syādaprayojanam // Ckc_3.9 //",
    "GK16vcamkc_u:747": " yathā",
    "GK16vcamkc_u:748": " netrābhyāmavalokya siṅganṛpatiṃ dvābhyāṃ raṇe vidviṣaḥ savyūhairabhiyānti sapratibhaṭānālokya garvoddhatān /",
    "GK16vcamkc_u:749": " doṣṇā svena nijaṃ kṛpāṇamavate tatkhaḍgadhārāṃ gatās te svaḥstrīkucakumbhayormṛgamadaṃ lumpanti lumpanti ca // Ckc_3.*14 //",
    "GK16vcamkc_u:750": " atrāvalokyetyanenaiva netrābhyāmiti,",
    "GK16vcamkc_u:751": " netrābhyāmityanenaiva dvābhyāmiti doṣṇā kṛpāṇamavata ityanenaiva,",
    "GK16vcamkc_u:752": " svena nijamiti cārthasāmarthyādevāvagateḥ netrādīnāṃ gatārthatvam /",
    "GK16vcamkc_u:753": " surastrīmṛgamadalepanakrīḍayaiva ripūṇāṃ kathāśeṣatvāvagateḥ svaḥstrīti śabdaśleṣasāmarthyalabdhanijastrīkucakumbhamṛgamadalepanakriyāyā aprayojanatvād vyarthatvam /",
    "GK16vcamkc_u:754": " idaṃ guṇapataṃ yāti niśeṣaścedvivakṣyate // Ckc_3.10 //",
    "GK16vcamkc_u:755": " yathā",
    "GK16vcamkc_u:756": " alolairāśvaryādavicalitalajjāparimalaiḥ pramodādudvelaiścakitahariṇīvīkṣaṇasakhaiḥ /",
    "GK16vcamkc_u:757": " amandairautsukyātpraṇayalaharīmarmapiśunair apāṅagaissiṅgakṣmāramaṇamabalā vīkṣitavatī // Ckc_3.*15 //",
    "GK16vcamkc_u:758": " atra nāyakamabalā vīkṣitavatītyanenaivānanyasiddhenāvagatasyāpāṅagairityasya gatārthatve 'pi niṣpandatvalajjāparimalādiviśeṣavivakṣayopāttatvādadoṣaḥ",
    "GK16vcamkc_u:759": " aprayojanasya yathā",
    "GK16vcamkc_u:760": " saṅkalpairanavotasiṅganṛpatau saṃrūḍhamūlāṅkurai- rākrāntā tanutāṃ gatā smaraśaraiśśāteva śātodarī /",
    "GK16vcamkc_u:761": " asmannūlamidaṃ tanutvamiti kiṃ lajjālasai locane prāpte pakṣmapuṭāvṛtiṃ ratipatestat ketanaṃ jṛmbhatām // Ckc_3.*16 //",
    "GK16vcamkc_u:762": " atra mīnavijṛmbhaṇakathanasya prakṛtāvasthānupayogitvenāprayojakatve 'pi loke prāyeṇa",
    "GK16vcamkc_u:763": " paribhūtānāṃ parābhaviturāpadaṃ vinā vijṛmbhaṇaṃ na saṃbhavatīti locanayorapunarunmīlanasūcanena",
    "GK16vcamkc_u:764": " navamāvasthāyāḥ parākāṣṭhā pratīyata iti guṇatvam /",
    "GK16vcamkc_u:765": " uktābhinnārthamekārthaṃ",
    "GK16vcamkc_u:766": " yathā",
    "GK16vcamkc_u:767": " saṃrakṣitāṃ vetanamānanābhyāṃ karoti senāṃ vinihatya śatrūn /",
    "GK16vcamkc_u:768": " kalyāṇabhūpo vinihatya śatrūn balāni saṃrakṣati vetanādyaḥ // Ckc_3.*17 //",
    "GK16vcamkc_u:769": " atra pūrvottarārdhayorapṛthagabhiprāyatvādekārtham /",
    "GK16vcamkc_u:770": " rasodreke tvayaṃ guṇaḥ // Ckc_3.11 //",
    "GK16vcamkc_u:771": " yathā",
    "GK16vcamkc_u:772": " kumāraśrīsiṅge jaladhiraśanāṃ śāsati mahīm amaryādādhvastāḥ patanapariṇāhapratibhuvaḥ /",
    "GK16vcamkc_u:773": " adharmā nirmūlā narakaparipākapraṇidhayo vinaṣṭā duśceṣṭāḥ kalikaluṣaveśīparidhayaḥ // Ckc_3.*18 //",
    "GK16vcamkc_u:774": " atra dvitīyādiṣu pādeṣu bhinnārthatvābhāve 'pi kenacidadharmagandho 'pyasmaddeśe",
    "GK16vcamkc_u:775": " na vidyata iti trirvācā dharmapratiṣṭhāpakasvāmipakṣapātātiśayopakṣiptaṃ sodrekeṇa",
    "GK16vcamkc_u:776": " cetasābhihitatvād guṇatvam /",
    "GK16vcamkc_u:777": " sandehadāyakārthaṃ yat sasaṃśayamitīritam // Ckc_3.12 //",
    "GK16vcamkc_u:778": " yathā",
    "GK16vcamkc_u:779": " śrīsiṅgabhūpadhāṭīṣu vidviṣo hīnasādhanāḥ /",
    "GK16vcamkc_u:780": " sālaśreṇimupāśritya kurvate jīvataṃ tṛṇam // Ckc_3.*19 //",
    "GK16vcamkc_u:781": " atra hīnasādhanā vidviṣaḥ sālaśreṇiṃ prākārapaṅktimāśritya jīvanaṃ prāṇān tṛṇaṃ kurvate tṛṇāya manyanta ityarthaḥ /",
    "GK16vcamkc_u:782": " athavā sālaśreṇiṃ vāṭikāmāśritya hīnasādhanāḥ tṛṇaṃ jīvanaṃ prāṇadhāraṇaṃ kurvata iti ca nāsatpratipakṣatvamasatpratipakṣatvaṃ ve 'ti saṃśayapratīteḥ sasaṃśayamidam /",
    "GK16vcamkc_u:783": " utkarṣādivivakṣāyāmasyāpi guṇagauravam // Ckc_3.13 //",
    "GK16vcamkc_u:784": " yathā",
    "GK16vcamkc_u:785": " kokilaspardhisallāpā mṛgavairivilocanāḥ /",
    "GK16vcamkc_u:786": " vāmāḥ śyāmā vaśīkartuṃ neśate siṅgabhūpatim // Ckc_3.*20 //",
    "GK16vcamkc_u:787": " atra kokilaspardhinaḥ kokilasvaravat kalamadhurāssallāpā yāsāṃ tāḥ /",
    "GK16vcamkc_u:788": " mṛgavairīṇi mṛgalocanatulyāni locanāni yāsāṃ tāḥ /",
    "GK16vcamkc_u:789": " vāmāḥ ramyāḥ śyāmā yuvatayo nāyakaṃ vaśīkartuṃ neśate na śaktā ityanena strīvyasanamasya nāstīti /",
    "GK16vcamkc_u:790": " uta kokilaspardhināṃ kākānāṃ sallāpa iva sallāpā yāsāṃ tāḥnāmāḥ vakrāḥ śyāmāḥ kālāṅgyaḥ",
    "GK16vcamkc_u:791": " enaṃ vaśīkartuṃ neśata ityanenānuttamāsu kākasvarāḍhyāsu strīṣu na ramanta iti kāmaśāstraparijñānamastīti",
    "GK16vcamkc_u:792": " vā sandehe ubhayathāpi nāyakotkarṣapratītiriti guṇatvam /",
    "GK16vcamkc_u:793": " paurvāparyaviparyāso yatra syāttadapakramam // Ckc_3.14 //",
    "GK16vcamkc_u:794": " yathā",
    "GK16vcamkc_u:795": " ghorājiraṅge pratipakṣabhūpāḥ śrīkiṅgabhūpālavasuṃ vilokya /",
    "GK16vcamkc_u:796": " kurvanti mauhūrtikasārvabhaumaiḥ prayāṇahorāpariśodhanāni // Ckc_3.*21 //",
    "GK16vcamkc_u:797": " atra pūrvaṃ purānnirgatya pratipakṣabhūpaiḥ paśvādatikrāntaprayāṇalagnapariśodhanaṃ kriyata ityapakramatvam /",
    "GK16vcamkc_u:798": " citrahetvādiṣu prāyo guṇatāmasya manvate // Ckc_3.15 //",
    "GK16vcamkc_u:799": " yathā",
    "GK16vcamkc_u:800": " paścānmuñcati te cittaṃ kṣamāṃ śrīsiṅgabhūpate /",
    "GK16vcamkc_u:801": " purastādeva muñcanti paurastyā bhūbhujaḥ kṣamāḥ // Ckc_3.*22 //",
    "GK16vcamkc_u:802": " atra pūrvabhāvino nāyakacitte titikṣāmokṣaṇasya hetoḥ,",
    "GK16vcamkc_u:803": " hetumataḥ paśvādbhāvinaḥ pratirājanijadeśamokṣaṇasya ca paurvāparyaviparyasādapakramatve",
    "GK16vcamkc_u:804": " 'pi nāyakatitikṣāmokṣaṇasya deśamokṣaṇalakṣaṇapratirājasādhvasoddīpanaprakāśanaparatvādadoṣaḥ /",
    "GK16vcamkc_u:805": " pratyakṣaniṣṭhurārthaṃ yatparuṣaṃ tannigadyate // Ckc_3.16 //",
    "GK16vcamkc_u:806": " yathā",
    "GK16vcamkc_u:807": " gaṇaḍagrāvatale nipātayata vā gartāntare datta vā vyāghrāṇāṃ purataḥ parikṣipata vā vyākrośato bālakān /",
    "GK16vcamkc_u:808": " hantāmī parito vanaṃ mṛgayataḥ kṣmāpālacūḍāmaṇeḥ vartante bhavatībhiradya hivayaṃ sarve 'pi dahyāmahe // Ckc_3.*23 //",
    "GK16vcamkc_u:809": " atra nāyakacamūdhāṭībhayena giriguhāsu līnānāṃ kulīnakuṭumbinīruddiśya bālakarodananivāraṇābhiprāyamātrāṇyapi pratyakṣe rūkṣārthānyakṣarāṇi gaditānīti paruṣatvam /",
    "GK16vcamkc_u:810": " hitopadeśātikrāntasmaraṇādau ca tad guṇaḥ // Ckc_3.17 //",
    "GK16vcamkc_u:811": " hitopadeśe yathā",
    "GK16vcamkc_u:812": " asmadvakṣasijadvayātkimu sukhaṃ svardanti kumbhadvayaṃ pīyūṣaṃ kimu sāramasmadadharādasmādapasmāritam /",
    "GK16vcamkc_u:813": " ko 'yaṃ vo janiteti sāhasarasān śrīvīrasiṅghaprabho saṃrambhādapasārayantyarinṛpān prauḍhāḥ pratītoktibhiḥ // Ckc_3.*24 //",
    "GK16vcamkc_u:814": " atra māraṇaśūcanābhiprāyeṇa paruṣatve 'pi maraṇaparyavasāyī balavatā nāyakena virodhaḥ pariharaṇīya iti hitopadeśatvād guṇatvam /",
    "GK16vcamkc_u:815": " atikrāntasmaraṇe yathā",
    "GK16vcamkc_u:816": " yanmukto 'yamajihvikā priyasakhā tvatkhaḍgadhārāmukhād yo dṛṣṭo na ca taiḥ kirātahatakairdurgopahārodyataiḥ /",
    "GK16vcamkc_u:817": " tacvanmaṅgala sūtravaibhava miti prastauti siṅgaprabhor dhāṭīsaṃbhramanaṣṭaduṣṭapatikā ñcaikāṃ striyaṃ bandhutā // Ckc_3.*25 //",
    "GK16vcamkc_u:818": " atra prathamārdhe paruṣatve 'pi saṃbhāvitātikrāntānuvādamātraparatvād guṇatvam /",
    "GK16vcamkc_u:819": " virasaṃ virasārthassyādanaucityakalaṅkataḥ // Ckc_3.18 //",
    "GK16vcamkc_u:820": " yathā",
    "GK16vcamkc_u:821": " śrutvā siṅgakṣitipatiraṇārambhagambhīraghoṣān śuṣyattālu pratinṛpatayasstabdhajaṅghaṃ patantaḥ /",
    "GK16vcamkc_u:822": " saṃmuhyante śrutiṣu marutāṃ śailakāntāradeśe niryāntīṣu śrutipujasukhaṃ vaiṇavībhyo vapābhyaḥ // Ckc_3.*26 //",
    "GK16vcamkc_u:823": " atra dhāṭībhayena palāyamānānāṃ manasaḥ kīcakarandhrasamīraṇaśravaṇasukhānusandhānamanucitamiti virasatvam /",
    "GK16vcamkc_u:824": " apradhānasya vijñeyo guṇībhāvo 'sya kovidaiḥ // Ckc_3.19 //",
    "GK16vcamkc_u:825": " yathā",
    "GK16vcamkc_u:826": " kastūryā tatkapola dvayabhuvi makarī nirmitau prastutāyāṃ nirmitsūnāṃ svavakṣasyatiparicayācvatpraśasterupāṃśu /",
    "GK16vcamkc_u:827": " vīra śrīsiṅgabhūpa tvadahitakubhujāṃ rājyalakṣmīsapatnī- mānavyājena lajjāṃ sapadi vidadhate svāvarodhāḥ pragalbhāḥ // Ckc_3.*27 //",
    "GK16vcamkc_u:828": " atra pratināyakagatā nāyakabirudavilekhananimittayā janitā svāvarodhasānnidhyādibhiruddīpitā",
    "GK16vcamkc_u:829": " lajjānumitaiḥ nirvedadainyaviṣādādibhirabhivyaktā nirvedadainyaviṣādādibhirupacitā",
    "GK16vcamkc_u:830": " tadanu tadanumitaireva mānasikakutsādibhirabhivyaktā nijajīvitajugupsā ca svāvarodhaviṣayā",
    "GK16vcamkc_u:831": " tatprāgalbhūyādibhiruddīpitā makarikātapatranirmāṇadibhirabhivyaktā tadanumitaiḥ",
    "GK16vcamkc_u:832": " harṣādibhirupacitā ratiśva nirbharamekatra saṃniveśita ityanaucityena virasatve 'pi",
    "GK16vcamkc_u:833": " tayornāyakabirudavileśanahetutayā nāyakakṛpākaṭākṣaprasāda sampannatayā ca na saṃbhāvyamānayośśaraṇāgatarakṣaṇalakṣaṇanāyakagataparopakāratvenā",
    "GK16vcamkc_u:834": " prādhānyādaduṣṭatvam //",
    "GK16vcamkc_u:835": " prakrāntabhaṅgyanirvāho bhinnamāhurmanīṣiṇaḥ // Ckc_3.20 //",
    "GK16vcamkc_u:836": " yathā",
    "GK16vcamkc_u:837": " gauḍīpānamadālasāḥ parigaladdhammillamallīsrajaḥ savyājaskhalitoktayo madavatīsīmantaratnaśriyaḥ /",
    "GK16vcamkc_u:838": " tāruṇyodadhiśīkarā smarakalāsāmrājyasiddhikriyāḥ śrīsiṅgakṣitipāla tāvakaguṇān gāyanti gauḍāṅganāḥ // Ckc_3.*28 //",
    "GK16vcamkc_u:839": " atra mattajātyupakramasya madavatītyādiguṇavarṇanenānirvāhād guṇatvam /",
    "GK16vcamkc_u:840": " asyāpi guṇatā kvāpi yadi chāyā na hīyate // Ckc_3.21 //",
    "GK16vcamkc_u:841": " yathā grīṣmo niḥśvasiteṣu locanayuge varṣāḥ śaradgaṇḍayoriti pūrvodāhṛteṣu ṛtuṣvekavacanaprakramasya",
    "GK16vcamkc_u:842": " varṣā iti bahuvacanopādānād bhinnatve 'pi bhūmnyeva varṣā ityanuśāsanād bahuvacanaśruterapyarthaikyasyātyājyatvādekavacanachāyā",
    "GK16vcamkc_u:843": " na hīyata iti guṇatvam /",
    "GK16vcamkc_u:844": " yadaśraddheyamatyuktamatimātraṃ taducyate // Ckc_3.22 //",
    "GK16vcamkc_u:845": " yathā",
    "GK16vcamkc_u:846": " śrīsiṅgabhūpāla tavāhitānāṃ niḥśvāsavegā girikānanāni /",
    "GK16vcamkc_u:847": " kurvanti nirdagdhanikuñjapuñjaṃ paryastagaṇḍopalamaṇḍalāni // Ckc_3.*29 //",
    "GK16vcamkc_u:848": " atra parābhavabhārādatyuṣṇānāmatibahulānāmapi ripunṛpāla niḥśvāsavegānāmābhogo tathāvidhadāhakakṣepakatvayoraśraddheyatvamityatimātratvam /",
    "GK16vcamkc_u:849": " asyāpi guṇatāṃ kecidyathāpūrvaṃ samarthane /",
    "GK16vcamkc_u:850": " vadantyanye tu sarasā lokasthityanurodhataḥ // Ckc_3.23 //",
    "GK16vcamkc_u:851": " ādyaṃ yathā",
    "GK16vcamkc_u:852": " śrīsiṅgakṣitipāla tāvakacamūdhāṭīṣu vājichaṭā riṃkhoddhūtarajobhirambunidhayo viśve 'pi gādhīkṛtāḥ /",
    "GK16vcamkc_u:853": " cañcatketupaṭāntavāntapavanair bhūyopyagādhīkṛtāḥ bhadre bhendramadāmbunā punaramī pūrvādhikaṃ pūritāḥ // Ckc_3.*30 //",
    "GK16vcamkc_u:854": " atra senāvājirajasā samudrāṇāṃ śoṣaṇa sthalīkaraṇādiratimātratve 'pi punarapivāripūrakalpanayā vastusthiteravirodhād gāḍhamārgānuvartināṃ vidagdhānāmatiguṇatvam",
    "GK16vcamkc_u:855": " dvitīyaṃ yathā",
    "GK16vcamkc_u:856": " yātreyaṃ kuladevatāsu kimutodvāhakramo bhūbhujām ācārā nu sakhīti vā pratipataṃ vadhvā vivāhotsave /",
    "GK16vcamkc_u:857": " dhāṭīsaṃśravaṇā tpalāyanavatāṃ śrīsiṅgabhūpadviṣāṃ rājñāṃ marmanikṛntane paṭutarā tanmaṇḍalāgrādapi // Ckc_3.*31 //",
    "GK16vcamkc_u:858": " atra vācāṃ khaḍgādapi hṛdayamarmabhedakathanā datimātratve 'pi tādṛśānāṃ tādṛśāni vacanāni vajrādapi hṛdayamarmāṇi bhindanti /",
    "GK16vcamkc_u:859": " kimuta khaḍgādiriti lokasthiteranuvartanādvidarbhamārgānusāriṇāṃ dākṣiṇātyānāmatiguṇatvam /",
    "GK16vcamkc_u:860": " nātisphuṭacamatkāramanujjvalamitīritam // Ckc_3.24 //",
    "GK16vcamkc_u:861": " yathā",
    "GK16vcamkc_u:862": " kroḍān khananti vipine bhakṣayanti mṛgān kuśān /",
    "GK16vcamkc_u:863": " nidrānti pādapachāye kalyāṇanṛpavidviṣaḥ // Ckc_3.*32 //",
    "GK16vcamkc_u:864": " atra vidviṣāṃ nagareṣu bhayavyākulatayā kadācidapi nidrā cakṣuḥ nopaiti bhraṣṭarājyāstu",
    "GK16vcamkc_u:865": " kāntāre vanyajantuvat visrabdhā nidrāntīti vivakṣitasyāpi camatkārasyātikleśena pratīte",
    "GK16vcamkc_u:866": " rasphuṭālaṅkāratvāccānujjvalatvam /",
    "GK16vcamkc_u:867": " vidagdhahṛdayāḥ vkāpi tasyāpi guṇatāṃ viduḥ // Ckc_3.25 //",
    "GK16vcamkc_u:868": " yathā “sarve grahā sanakṣatrā” ityādi pūrvodāhṛtam /",
    "GK16vcamkc_u:869": " atra jātyādyarthālaṅkāraviraheṇānujjvalatve 'pi śuddhaśrotriyāśīrvādānukaraṇatvād guṇatvam /",
    "GK16vcamkc_u:870": " spaṣṭaṃ nīcopamānādi6yaṃ nāmnaiva lakṣitam // Ckc_3.26 //",
    "GK16vcamkc_u:871": " nīcādhikopamāne yathā",
    "GK16vcamkc_u:872": " śrīsiṅgabhūpa bhavadīyakṛpāṇarekhām ālokya paktimakuśāgraniśātadhārām /",
    "GK16vcamkc_u:873": " līnāḥ praviśya vipinaṃ pradarāntarālaṃ nārāyaṇodaradarīmiva vairibhūpāḥ // Ckc_3.*33 //",
    "GK16vcamkc_u:874": " atra khaḍgadhārāṃ prati kuśadhārāyāmatiniśātatve nīcatvādatinīcopamānatvaṃ vipinapradaraṃ prati vaipulyena nārāyaṇodarasyātyādhikyādadhikopamānatvam",
    "GK16vcamkc_u:875": " asadṛkṣopamānatvaṃ yathā",
    "GK16vcamkc_u:876": " maṇḍalīkṛtakodaṇḍo raṇe kalyāṇabhūpatiḥ /",
    "GK16vcamkc_u:877": " karakampitakalhāro mīnāhka iva rājate // Ckc_3.*34 //",
    "GK16vcamkc_u:878": " atra kodaṇḍasaugandhikayoḥ sāmyagandhasyābāvādasadṛkṣopamānatvam /",
    "GK16vcamkc_u:879": " ādyayostu guṇībhāvaḥ kadāpi kavikauśalāt // Ckc_3.27 //",
    "GK16vcamkc_u:880": " yathā",
    "GK16vcamkc_u:881": " paripanthini siṅganṛpo dhanakaṇikāṃ kanakagiririvādatte /",
    "GK16vcamkc_u:882": " pātre tiṣṭhati purataḥ tṛṇakaṇavacyajati kanakāni // Ckc_3.*35 //",
    "GK16vcamkc_u:883": " atra kanakagiritṛṇakaṇayoratyadhikanīcayorupamānatve 'pi nāyakasyārthadharmārjanāpramādāvati śayavivakṣāyāṃ na duṣyataḥ /",
    "GK16vcamkc_u:884": " asadṛkṣopamānasya vyatirekopamādiṣu /",
    "GK16vcamkc_u:885": " yathā",
    "GK16vcamkc_u:886": " avivekī na surabhivat cintāmaṇiriva na yāti kāṭhinyam /",
    "GK16vcamkc_u:887": " śrīsiṅgabhūpatilakaḥ śiva śiva bhūlokabhāgyasaubhāgyam // Ckc_3.*36 //",
    "GK16vcamkc_u:888": " atropamānopameyayorvaiṣamye 'pi vyatirekopamānatvād guṇatvam /",
    "GK16vcamkc_u:889": " aprasiddhopamānaṃ tu bhavedaprathitopamam // Ckc_3.28 //",
    "GK16vcamkc_u:890": " yathā",
    "GK16vcamkc_u:891": " hanta saugandhikakarāḥ sphuṭakokanadāṃghrayaḥ /",
    "GK16vcamkc_u:892": " śrīkiṅgabhūpadhāṭībhiḥ jarjarā ghūrjarastriyaḥ // Ckc_3.*37 //",
    "GK16vcamkc_u:893": " atra saugandhikakokanadayoḥ kāntākaracaraṇopamānatvena kaviprayogeṣu na prasiddhiriti duṣṭatvam /",
    "GK16vcamkc_u:894": " asyāpi guṇatā vkāpi taraṅgitacamatkṛteḥ // Ckc_3.29 //",
    "GK16vcamkc_u:895": " yathā",
    "GK16vcamkc_u:896": " śrīsiṅgabhūpāla bhavatprayuktanārācapaṅktyā paritaḥ patantyā /",
    "GK16vcamkc_u:897": " arāji vīrāhita rājakaṇṭhe surāṅganāsaṃvaraṇasrajeva // Ckc_3.*38 //",
    "GK16vcamkc_u:898": " atra nārājapaṅiktasvayaṃvaraṇasrajorupameyopamānabhāvāprasiddhāvapi surāṅgānāṃ bhoga hetutvasāmyācchamatkārātisya iti guṇatvam /",
    "GK16vcamkc_u:899": " aślīlaṃ tadvinirdiṣṭaṃ yadaślīlapratītikṛt // Ckc_3.30 //",
    "GK16vcamkc_u:900": " yathā",
    "GK16vcamkc_u:901": " uddīpitāḥ prahāreṇa bhūpāla tava śātravāḥ /",
    "GK16vcamkc_u:902": " randhre prahartumauddhatyādunnamanti namanti ca // Ckc_3.*39 //",
    "GK16vcamkc_u:903": " atra prahāroddīpanaṃ randhraprahārāya namanonnamane ca śiśne 'pi vidyete iti tatpratīteraślīlatvam /",
    "GK16vcamkc_u:904": " asyāpi guṇatā jñeyā kavīndrasvīkṛtādiṣu // Ckc_3.31 //",
    "GK16vcamkc_u:905": " yathā",
    "GK16vcamkc_u:906": " jitvā tatpariraṃbhaṇa prakṛtikaṃ dyūte sakhīnāṃ puraḥ śāryāropaṇasūcite paṇavidhau śrīsiṅgabhūmībhujā /",
    "GK16vcamkc_u:907": " mandasmerakapolakāntilaharīsaṃkrāntavaktrekṣaṇā sāsvinnāṅguli śārikāparikaraṃ sajjīkaroti priyā // Ckc_3.*40 //",
    "GK16vcamkc_u:908": " atra śārikāstryupari śārikāropaṇena pumbhāvakelirūpasyāślīlasya pratīteraślīlatve 'pi kavibhirevaṃvidhasyāslīlasyāṅgīkārād guṇatvam /",
    "GK16vcamkc_u:909": " kutra kavibhirevamurarīkṛtamiti cettarhi sādhu sarvato nidarśayāmaḥ /",
    "GK16vcamkc_u:910": " tathā hi",
    "GK16vcamkc_u:911": " tadānanaṃ mṛtsurabhi kṣitīśvaro rahasyupāghrāya na tṛptimāyayau // Ckc_3.*41 //",
    "GK16vcamkc_u:912": " --iti raghuvaṃśe",
    "GK16vcamkc_u:913": " kliṣṭacandramadayaiḥ kacagrahairutpathāhitanakhaṃ samatsaram /",
    "GK16vcamkc_u:914": " tasyatacchithilamekalāguṇaṃ pārvatīratamabhūdatṛptaye // Ckc_3.*42 //",
    "GK16vcamkc_u:915": " --iti kumārasaṃbhave",
    "GK16vcamkc_u:916": " mukhapradhānai ravilaṃbapūrvaiḥ kaṇṭhagrahaiḥ kṣipranipīḍitāṅgaiḥ /",
    "GK16vcamkc_u:917": " karapracāraiḥ śithiloparodhairlabdhaiḥ priyāyā mumude mukundaḥ // Ckc_3.*43 //",
    "GK16vcamkc_u:918": " --iti kandarpasaṃbhave",
    "GK16vcamkc_u:919": " protayā galitanīvi nirasyannuttarīyamavalambitakāñci /",
    "GK16vcamkc_u:920": " maṇḍalīkṛtapṛthustanabhāraṃ sasvaje dayitayā hṛdayeśaḥ // Ckc_3.*44 //",
    "GK16vcamkc_u:921": " --iti bhārabikāvye",
    "GK16vcamkc_u:922": " āśulaṅghitavatīṣṭakarāgre nīvimardhamukulīkṛtadṛṣṭyā /",
    "GK16vcamkc_u:923": " raktavaiṇikahatādharatantri maṇḍalakvaṇiṃtacāru cukūje // Ckc_3.*45 //",
    "GK16vcamkc_u:924": " --iti māghakāvye evamanyatrāpi vijñeyam /",
    "GK16vcamkc_u:925": " deśakāle kalālokanyāyāgamavirodhi yat /",
    "GK16vcamkc_u:926": " sāhityaprāṇasārajñaiḥ tadviruddhamitīritam // Ckc_3.32 //",
    "GK16vcamkc_u:927": " tatra deśo 'ndhro mahārāṣṭrādiḥkālo naktaṃdivartaṃvaḥ /",
    "GK16vcamkc_u:928": " gītinītiprabhṛtayaḥ kālāḥ kāmārthasaṃśrayāḥ // Ckc_3.33 //",
    "GK16vcamkc_u:929": " carācarāṇāṃ bhūtānāṃ pravṛttirloka ucyate /",
    "GK16vcamkc_u:930": " nyāyastu hetuvidyār yādāgamo dharmasaṃhitā // Ckc_3.34 //",
    "GK16vcamkc_u:931": " deśādiviruddhāni yathā",
    "GK16vcamkc_u:932": " rādhe māsi divāniśaṃ mṛgamadavyālepino mālatī śayyāyāṃ yamunātaraṅgapavanasparśotsukairvatsalaiḥ /",
    "GK16vcamkc_u:933": " dhātrīnāyakasevanāya militā bhūmīśvarā mānino rājādrau maṇihārasaurabhamayaiḥ krīḍhanti bandījanaiḥ // Ckc_3.*46 //",
    "GK16vcamkc_u:934": " atrāndhradeśe yamuneti deśanirodhaḥ /",
    "GK16vcamkc_u:935": " rādhemāsi mālatīśayyeti kālavirodhaḥ /",
    "GK16vcamkc_u:936": " hārāṇāṃ saurabhamiti lokavirodhaḥ /",
    "GK16vcamkc_u:937": " ete pratyakṣavirodhāḥ /",
    "GK16vcamkc_u:938": " māninaḥ sovā militā iti svavacanavirodhaḥ /",
    "GK16vcamkc_u:939": " bandijanā vatsalā ityaucityavirodhaḥ /",
    "GK16vcamkc_u:940": " anyasevakānāmaharniśaṃ krīḍeti yuktivirodhaḥ /",
    "GK16vcamkc_u:941": " ete anumānavirodhāḥ /",
    "GK16vcamkc_u:942": " bandīkṛtaiḥ paraparigrahaiḥ krīḍantīti karmasaṃhitāvirodhaḥ /",
    "GK16vcamkc_u:943": " bandīṣvanyāsakteḥ vyasanamapakṛtastrīṣu viśvāsaścetyarthāgamavirodhaḥ /",
    "GK16vcamkc_u:944": " grīṣme divāniśaṃ krīḍanaṃ pakṣādvarṣanidāghayorityāyurvedavirodhaḥ /",
    "GK16vcamkc_u:945": " grīṣme kastūrikāvilepanaṃ bhogaśāstravirodhaḥ /",
    "GK16vcamkc_u:946": " atrāgamāntarbhūtānāmapi kalāśāstrāṇāṃ pṛthagabhidhānaṃ tadjñānasya sāhitye prādhānyajñāpanārtham /",
    "GK16vcamkc_u:947": " mahotpātānubhāvādi vivakṣāyāmidaṃ guṇaḥ // Ckc_3.35 //",
    "GK16vcamkc_u:948": " utpātavivakṣāyāṃ yathā",
    "GK16vcamkc_u:949": " uddaṇḍapratigaṇḍabheravavibho smere kaṭākṣe ruṣā jāte kokanadacchavipratibhaṭe rāṣṭreṣu vidveṣiṇām /",
    "GK16vcamkc_u:950": " mākandāśśarati prabhūtakalikāḥ padmaṃ kukūlodare pāṣāṇāḥ prahasanti hanta dadhate sandhyāsu nidrā dvijāḥ // Ckc_3.*47 //",
    "GK16vcamkc_u:951": " atra śaradi mākandaprasūnānīti kālavirodhaḥ /",
    "GK16vcamkc_u:952": " kukūlodare padmamiti yuktivirodhaḥ pāṣāṇāḥ prahasantīti lokavirodhaḥ /",
    "GK16vcamkc_u:953": " tadeṣāṃ duṣṭatve 'pi nāyakakopajaniṣyamāṇaparāṣṭravipattisūcakaturnimittavivakṣayā guṇatvam /",
    "GK16vcamkc_u:954": " anubhāvavivabhāyāṃ yathā",
    "GK16vcamkc_u:955": " kastūrīmṛgayūdhasevitatalaiḥ karpūrapālīdrumair ārāmānabhirāmatāmupagatānālokya rājācale /",
    "GK16vcamkc_u:956": " vismerā hṛdi pañcavarṇakaśukādākarṇya karṇotsavaṃ śrīsiṅgakṣitipālavikramakalāṃ nandantyapūrve janāḥ // Ckc_3.*48 //",
    "GK16vcamkc_u:957": " atrāndhradeśe kastūrīmṛgakarpūradrumādisaddhāva iti deśaviruddhatve 'pi nānādvīpādhīśasakāśādupāyanagrahaṇasamarthanāyakaprabhāvavarṇanavivakṣayā guṇatvam /",
    "GK16vcamkc_u:958": " śabdārtharūpaṃ taditaṃ kāvyaṃ śabdārthakovidaiḥ /",
    "GK16vcamkc_u:959": " traividhyena camatkāri camatkāritaraṃ yathā // Ckc_3.36 //",
    "GK16vcamkc_u:960": " camatkāritamaṃ ceti pravivicya nidarśitam /",
    "GK16vcamkc_u:961": " śabdacārutvatātparye camatkārīti kathyate // Ckc_3.37 //",
    "GK16vcamkc_u:962": " yathā",
    "GK16vcamkc_u:963": " kamalamukulapālīkalpitāpānakotī kalamadhukaramālākākalīkalpanādeḥ /",
    "GK16vcamkc_u:964": " sarasi sarasatīre sārasārāpasāre viharati bharitaughe rājaśailādhirājaḥ // Ckc_3.*49 //",
    "GK16vcamkc_u:965": " atrānuprāsanirvahaṇamātre kaviprayatnasya viśrānteḥ śabdamātracārutvādidaṃ kāvyaṃ camatkārītyucyate /",
    "GK16vcamkc_u:966": " vācyacārutvatātparye camatkāritaraṃ matam // Ckc_3.38 //",
    "GK16vcamkc_u:967": " yathā",
    "GK16vcamkc_u:968": " śrīsiṅgakṣitipāla tāvakacamūdhāṭībhayāṭīkitān ākārairapi śābarairapihitān ghorāṅgaṇe phakkaṇe /",
    "GK16vcamkc_u:969": " ātmīyaiva hi paśyatāṃ piśunayatyābālagaupālakaṃ bhūpālātkuliśātapatra kalaśīcihnā padānāṃ tatiḥ // Ckc_3.*50 //",
    "GK16vcamkc_u:970": " atra kaitavakirātānāṃ pratināyakānāṃ kulisādirājalakṣaṇalakṣitapadāvalīparijñānena yadime rājāna ityabhyūhanaṃ so 'yamanumānāmaṅkāraḥ /",
    "GK16vcamkc_u:971": " tatraiva kaviprayatnasya viśrāntiriti vācakākṣaramullaṅghya vācyacārutvatātparyāditaṃ camatkāritaramityucyate /",
    "GK16vcamkc_u:972": " vyaṅgyarya caguṇībhāve tadevāhurmanīṣiṇaḥ /",
    "GK16vcamkc_u:973": " ihopasarjanībhūtamaṣṭadhā vyaṅgyamucyate // Ckc_3.39 //",
    "GK16vcamkc_u:974": " tathā cāhuḥ",
    "GK16vcamkc_u:975": " agūḍhamaparasyāṅgaṃ vācyasiddhyaṅgamasphuṭam /",
    "GK16vcamkc_u:976": " sandigdhatulyaprādhānye kāvkākṣipta masundaram // Ckc_3.40 //",
    "GK16vcamkc_u:977": " iti //",
    "GK16vcamkc_u:978": " agūḍhavyaṅgyaṃ yathā",
    "GK16vcamkc_u:979": " kastūrīmṛgayūthasevitatalaiḥ karpūrapālīdrumair ārāmānabhirāmatāmupagatānālokya rājācale /",
    "GK16vcamkc_u:980": " vismerā hṛdi pañcavarṇakaśukādākarṇya karṇotsavaṃ śrīsiṅgakṣitipālavikramakalāṃ nandantyapūrve janāḥ // Ckc_3.*51 //",
    "GK16vcamkc_u:981": " atra vikramakalāmityarthaśaktimūlasya nānādvīpādhipaprahitasyopāyanaviśeṣarūpasya vyaṅgyasyoparyeva prabhāvādidamagūḍhaṃ vyaṅgyaṃ nāma camatkāritaraṃ kāvyam /",
    "GK16vcamkc_u:982": " aparāṅgavyaṅgyaṃ yathā",
    "GK16vcamkc_u:983": " cūtālokabhiyā nimīlitadṛśo rañjanti bhāgāntaraṃ bandhūnāṃ ca kuhūbhiyā śrutirudho nākarṇayantyo giraḥ /",
    "GK16vcamkc_u:984": " pāndhairbhūtabhiyā palāyanaparairnāveditādhvakramāḥ khidyanti tvadaristriyo vanabhuvi śrīsiṅgapṛthvīpate // Ckc_3.*52 //",
    "GK16vcamkc_u:985": " atra śatrustrīvipralambhasya karuṇāṅgatvam /",
    "GK16vcamkc_u:986": " vācyasiddhyaṅgaṃ yathā",
    "GK16vcamkc_u:987": " ṣaḍhbhiḥ ṣoḍhaśabhiḥ pūrvairgaurekā mahiṣī kṛtā /",
    "GK16vcamkc_u:988": " saiva śrīsiṅgabhūpālakuñjareṇa viśīkṛtā // Ckc_3.*53 //",
    "GK16vcamkc_u:989": " atra vaśeti gajakāntālakṣaṇaṃ vyaṅgyaṃ bhūpālakuñjareṇetyatropamārūpakasandehe rūpakasiddhimupapādayatīti vācyasiddhyaṅgamidam /",
    "GK16vcamkc_u:990": " asphuṭaṃ yathā",
    "GK16vcamkc_u:991": " citraṃ śrīsiṅgabhūpālo vimathya ripuvāhinīm /",
    "GK16vcamkc_u:992": " vikiratyamṛtaṃ sarvaśravaṇānandakāraṇam // Ckc_3.*54 //",
    "GK16vcamkc_u:993": " atra mandaraḥ samudraṃ vimathya keṣāṃcideva rasanānandakāraṇa mamṛtamutpādayāmāsa /",
    "GK16vcamkc_u:994": " nāyakastu vāhinīṃ vimathya sarvalokaśravaṇānandakāraṇaṃ kīrtirūpamamṛtaṃ dikṣupūrayatīti mandarānnāyakasyādhikyapratipādanāt pratīyamānasya vyatirekasya nātisphuṭatvam /",
    "GK16vcamkc_u:995": " sandigdhavyaṅgyaṃ yathā",
    "GK16vcamkc_u:996": " śrīsiṅgabhūpapṛtanādhikṛtaiḥ niṣaṇṇair āsthānasaudhamaṇitoraṇavetikāsu /",
    "GK16vcamkc_u:997": " ālokanena haridāgatarāja rājir- dṛṣṭā kapolatalakandalitasmitena // Ckc_3.*55 //",
    "GK16vcamkc_u:998": " atra nānādigantāgatarājakagocaraṃ senāpatīnāṃ sasmitānalokanaṃ saṃbhāvanābhiprāyeṇa vā raṇeṣu prabhūtatadīyakātaradaśāsmaraṇena veti sandehaḥ",
    "GK16vcamkc_u:999": " tulyaprādhānyavyaṅgyaṃ yathā",
    "GK16vcamkc_u:1000": " tava śrīsiṅgabhūpāla pratāpatapanodayaḥ /",
    "GK16vcamkc_u:1001": " sātapatrān mahīpālān santāpayati santatam // Ckc_3.*56 //",
    "GK16vcamkc_u:1002": " atra sātapatrān śatrūn pratāpatapanaḥ santāpayatīti vācyasya nirātapatrān naḥ santāpayatīti vyaṅgyasya ca prādhānyaṃ samameva pratīyate /",
    "GK16vcamkc_u:1003": " kākvākṣiptaṃ yathā",
    "GK16vcamkc_u:1004": " bhadrebhādaśanabhatakṣitidharagrāvaśriyo 'gre sthitāḥ rājirvā javanirjitārkahayatā vibhrājināṃ vājinām /",
    "GK16vcamkc_u:1005": " uddaṇḍapratigaṇḍabhairavavibhuṃ prāṇeśa śuddhāṅgaṇe hantādyāpi didṛkṣase na suhṛdaḥ prāṇā na cāhaṃ hitāḥ // Ckc_3.*57 //",
    "GK16vcamkc_u:1006": " atra pratināyakamuddiśya taddevīvākye gandhagajā vājino vā tavāgre na sthitā prāṇāsva",
    "GK16vcamkc_u:1007": " priyā evāhaṃ ca tava hitaiveti vyaṅgyaṃ pratīyamānamapi kuñjarādayo 'gre sthitā vā",
    "GK16vcamkc_u:1008": " ityādi kākusahakāriṇā vācakaśabdenaivākṣipyata ityupasarjanībhūtatvam /",
    "GK16vcamkc_u:1009": " asundaraṃ yathā",
    "GK16vcamkc_u:1010": " dhātrīmatikramya parisphurantī bhujaṅgalokānabhitaśvarantī /",
    "GK16vcamkc_u:1011": " śrīsiṅgabhūpāla tava prabhāvāt ślāghyā hi kīrtiḥ sumanogṛheṣu // Ckc_3.*58 //",
    "GK16vcamkc_u:1012": " atra kīrteḥ dhūrtastriyā sāmyaṃ śabdaśaktipratītamapi vācyādanatiśāyīti na sundaram /",
    "GK16vcamkc_u:1013": " pratyeyārthasya cārutve camatkāritamaṃ matam // 40 //",
    "GK16vcamkc_u:1014": " yathā",
    "GK16vcamkc_u:1015": " siṅgaprabhuralaṅkārī laṅkārī rāghavaḥ punaḥ /",
    "GK16vcamkc_u:1016": " varṇāntaratvamubhayoḥ śrūyate sarvasammatam // Ckc_3.*59 //",
    "GK16vcamkc_u:1017": " atra varṇenākṣareṇāntaraṃ bhedo yayostacvamiti vācye pratiṣṭhite varṇo vaiśyajātirantaraṃ nāyakaraghunāyakayoriti parasparavyatirekālahkāro vyaṅgyaḥ /",
    "GK16vcamkc_u:1018": " tasyaiva kavitātparyaviśrāntidhāmatvāccārutvamiti camatkāritamatvam /",
    "GK16vcamkc_u:1019": " yathā vā",
    "GK16vcamkc_u:1020": " kṛtāyastambhanirbhedo bhaktaprahlādapoṣakaḥ /",
    "GK16vcamkc_u:1021": " śrīpatinaṃrasiṃho 'yaṃ rājate rājaśekharaḥ // Ckc_3.*60 //",
    "GK16vcamkc_u:1022": " atra śabdaśaktimūlo nāyakavaikuṇṭhakaṇṭhīravayorupamālaṅkāro vyajyate /",
    "GK16vcamkc_u:1023": " anena ca kṣaṇādiva nāyako nikhilavirodhividāraṇakriyāpariṇati samarthanirvakraparākrama iti vidhirupaṃ vastu vyajyate /",
    "GK16vcamkc_u:1024": " etena ca nāyakena saha virodho na karaṇīya iti niṣedharūpaṃ vastu,",
    "GK16vcamkc_u:1025": " amunā ca nāyakapratibhaṭībhūtā mahīpālā nirbuddhaya ityutprekṣā vyajyate /",
    "GK16vcamkc_u:1026": " anayā ca nāyakavirodhino naranāyakā daivaparāhatā ityutprekṣāparā vyajyate /",
    "GK16vcamkc_u:1027": " evaṃ pratiśatrupratibhāviśeṣapratyayārthaparaṃparāsamunmeṣasaṃpannatayā bāḍhamacintyamahimaviśrāntidhāmatāṃ nītaṃ tadidaṃ camatkāritamamityucyate",
    "GK16vcamkc_u:1028": " atra bhedaprapañco dhvanilocanādigrantheṣu draṣṭavyaḥ /",
    "GK16vcamkc_u:1029": " gadyaṃ padyaṃ ca miśraṃ cetyetat sarvaṃ tridhā smṛtam /",
    "GK16vcamkc_u:1030": " apādaḥ padasandarbho gadyaṃ hṛdyaṃ manīṣiṇām // Ckc_3.41 //",
    "GK16vcamkc_u:1031": " kīrtiratnaniṣadyāyāṃ gadye kasyāpi pāṭavam /",
    "GK16vcamkc_u:1032": " gadyabandhamayaṃ kāvyaṃ śrīharṣacaritādikam // Ckc_3.42 //",
    "GK16vcamkc_u:1033": " catuṣpādānvitaṃ padyaṃ cādirmātreti tad dvidhā /",
    "GK16vcamkc_u:1034": " chandovicitikośeṣu tayorjñeyastu vistaraḥ // Ckc_3.43 //",
    "GK16vcamkc_u:1035": " padyabandhamayaṃ kāvyaṃ kṣudrākṣudratayā dvidhā // Ckc_3.44 //",
    "GK16vcamkc_u:1036": " kṣudraṃ muktakakāvyaṃ tad bhāmahādyaiḥ prapañcitam /",
    "GK16vcamkc_u:1037": " akṣudraṃ sargabandhādi praśastodāttavastukam // Ckc_3.45 //",
    "GK16vcamkc_u:1038": " sadeśakālapātrādi varṇanāsampadujjvalam /",
    "GK16vcamkc_u:1039": " trivargaphaladaṃ kāvyaṃ raghuvaṃśādikaṃ matam // Ckc_3.46 //",
    "GK16vcamkc_u:1040": " gadyapadyamayaṃ miśraṃ prekṣyaṃ śrāvyamiti ddidhā /",
    "GK16vcamkc_u:1041": " prekṣyaṃ dvidhā rūpakākhyamuparūpakamityapi // Ckc_3.47 //",
    "GK16vcamkc_u:1042": " rūpakaṃ daśadhā proktaṃ nāṭakādivibhedataḥ /",
    "GK16vcamkc_u:1043": " mahāprabandhasāmrājyamādhikartumidaṃ kṣamam // Ckc_3.48 //",
    "GK16vcamkc_u:1044": " siṅgabhūpālaracite rasārṇavasudhākare /",
    "GK16vcamkc_u:1045": " asya prapañco vijñeyaḥ ke tathā vaktumīśate // Ckc_3.49 //",
    "GK16vcamkc_u:1046": " uparupakamākhyātaṃ taddhi śrīgaditādikam /",
    "GK16vcamkc_u:1047": " bhāvaprakāśikādyeṣu tallakṣaṇamavekṣyate // Ckc_3.50 //",
    "GK16vcamkc_u:1048": " śrāvyaṃ ca kathitaṃ campūrupacampūriti dvidhā /",
    "GK16vcamkc_u:1049": " campūprabandhastatra syātkāntāṣṭādaśavarṇanaḥ // Ckc_3.51 //",
    "GK16vcamkc_u:1050": " sa prabandha iti ślāghyo bhojarāmāyaṇādikaḥ /",
    "GK16vcamkc_u:1051": " upampūprabandhānāmiyattā kena gadyate // Ckc_3.52 //",
    "GK16vcamkc_u:1052": " atrāpi kavisāmarthyādr bāṣātālādimiśraṇaiḥ /",
    "GK16vcamkc_u:1053": " kalikotkalikādīnāṃ parināyāsavikalpanaiḥ // Ckc_3.53 //",
    "GK16vcamkc_u:1054": " rasabhāvādibhedena saṃpadyante tathocitam /",
    "GK16vcamkc_u:1055": " tathāpi prabhuvandyādiharṣaṇārabhaṭīspṛśām // Ckc_3.54 //",
    "GK16vcamkc_u:1056": " vakṣye ca caturbhadrādīnāṃ keṣāṃcidiha lakṣaṇam // Ckc_3.55 //",
    "GK16vcamkc_u:1057": " padyānantarabaddhānāṃ gadyānāṃ hi yathāruci /",
    "GK16vcamkc_u:1058": " avaiṣamyādiyattāyā niyamo bhadramucyate // Ckc_3.56 //",
    "GK16vcamkc_u:1059": " catvāri yatra tāni syustaccaturbhadramīritam // Ckc_3.57 //",
    "GK16vcamkc_u:1060": " bhadraṃ ca satālamatālaṃ miśraṃ ceti trividham /",
    "GK16vcamkc_u:1061": " yatra (padyānantaraṃ tricatura)",
    "GK16vcamkc_u:1062": " padyāntatantrī caturamātrādi niyame kevalakalikotkalikānibandhaḥ tatsatālabhadram /",
    "GK16vcamkc_u:1063": " tadidamudāharaṇādiṣu /",
    "GK16vcamkc_u:1064": " yatra padyānantaraṃ gadyāni kalikāśva tanmiśrabhadram /",
    "GK16vcamkc_u:1065": " tadidaṃ caturbhadrādiviṣayam /",
    "GK16vcamkc_u:1066": " caturbhadranibandhanāprakārastu yatkiñcidārabhaṭīvṛttiyogyamāśīrvādabhūṣitaṃ saṃbuddhivibhaktisaṃbhaktanāyakanāmāṅkitaṃ padyamādau nibadhnīyāt",
    "GK16vcamkc_u:1067": " tato deva dhīra śūretyādi padopakramāṇi gadyānyantānuprāsavanti samasaṃkhyayā vaktavyāni /",
    "GK16vcamkc_u:1068": " paśvād gadyasaṃkhyātikrameṇa dvayordvayorādyantānuprāsasundaramākalanīyāḥ kalikā itīdaṃ samuccitya bhadramityabhidhīyate /",
    "GK16vcamkc_u:1069": " evaṃ caturṇāṃ bhadrāṇāṃ nibandhe caturbhadraḥ /",
    "GK16vcamkc_u:1070": " evamaṣṭabhadrādayo 'pi tasyaivā vṛttito bhavantīti na pṛthagucyante /",
    "GK16vcamkc_u:1071": " dvibhadramapi cecchanti bhāṣā naikavidhā yadi /",
    "GK16vcamkc_u:1072": " khyātaṃ hi raktaṃ kalyāṇaṃ yogassaṃskṛtadeśyayoḥ // Ckc_3.58 //",
    "GK16vcamkc_u:1073": " evaṃ bhāṣādvayīyoge yogyaṃ nāma prakalpayet // Ckc_3.59 //",
    "GK16vcamkc_u:1074": " tadeva nanābirudairaṅkitaṃ birudāvaliḥ /",
    "GK16vcamkc_u:1075": " tattatsamayakrartavyasūcanādiphalā tu sā // Ckc_3.60 //",
    "GK16vcamkc_u:1076": " varṇanīyaguṇotkarṣavatī bhogāvalī matā /",
    "GK16vcamkc_u:1077": " pratibhadraṃ samunnidradigantavijayaśramam // Ckc_3.61 //",
    "GK16vcamkc_u:1078": " taccaturbhadramākhyātaṃ kovidairvijayāvalī /",
    "GK16vcamkc_u:1079": " yatsatālabhadraṃ syāttadudāharaṇaṃ matam // Ckc_3.62 //",
    "GK16vcamkc_u:1080": " jayatyupakramodbhāsi mālinyākhyādipadyake /",
    "GK16vcamkc_u:1081": " vibhaktayaḥ kramādatra sapta saṃbuddhiraṣṭamī // Ckc_3.63 //",
    "GK16vcamkc_u:1082": " pratibhadraṃ ca padyānte kalpayetkalikāṣṭakam /",
    "GK16vcamkc_u:1083": " tataḥ saptadaśā vyastāḥ kalikārdhasamātṛkāḥ // Ckc_3.64 //",
    "GK16vcamkc_u:1084": " tattadvibhaktyābhāsāntāḥ kuryādutkalikāstathā /",
    "GK16vcamkc_u:1085": " ādyantānuprāsabhaktiḥ kalpanīyā dvayordvayoḥ // Ckc_3.65 //",
    "GK16vcamkc_u:1086": " vibhaktyābhāsaniyamā ladhvantāttālikena ca /",
    "GK16vcamkc_u:1087": " gadet sarvavibhaktyante padyaṃ sārthavibhaktikam // Ckc_3.66 //",
    "GK16vcamkc_u:1088": " āśīrvādasamāyuktamityudāharaṇakramaḥ /",
    "GK16vcamkc_u:1089": " kramādbhāṣāṣṭakaṃ yatra sodāharaṇamātṛkāḥ // Ckc_3.67 //",
    "GK16vcamkc_u:1090": " nijapūrvapadāntasya dvitrādyakṣarasantatiḥ /",
    "GK16vcamkc_u:1091": " uttarasya padasyādi yasminnavyavadhānataḥ // Ckc_3.68 //",
    "GK16vcamkc_u:1092": " tadetadbhadrasandhānāccakravaccakravālakam /",
    "GK16vcamkc_u:1093": " padyānantaritā gadyapaṅktirādyantapadyakā // Ckc_3.69 //",
    "GK16vcamkc_u:1094": " idaṃ proktapadairanyaiḥ paryāyo gadyapdyayoḥ /",
    "GK16vcamkc_u:1095": " pūrvottarānusaṃdhānaṃ sarvasādhāraṇaṃ matam // Ckc_3.70 //",
    "GK16vcamkc_u:1096": " ante kṣudraprabandhānāmāryayānuṣṭubhāpi ca /",
    "GK16vcamkc_u:1097": " nāmaprakāśe yatkarturnāyakasya kṛterapi // Ckc_3.71 //",
    "GK16vcamkc_u:1098": " saṃbuddhirekā sarvatra hitvodāhaṇaṃ matā /",
    "GK16vcamkc_u:1099": " itthamanyadapi jñeyametajjātisamudbhavam // Ckc_3.72 //",
    "GK16vcamkc_u:1100": " dvipatīpramukhānāṃ tu kṣudreṣvantargatirmatā /",
    "GK16vcamkc_u:1101": " yeṣāṃ lakṣyaṃ budhairūhyaṃ vayaṃ vistarabhīravaḥ // Ckc_3.73 //",
    "GK16vcamkc_u:1102": " iti śrī sarasasāhityacāturīdhurīṇaviśveśvarakavicandrapraṇītāyāṃ śrīsiṅgabhūpālakīrtisudhāsāraśītalāyāṃ",
    "GK16vcamkc_u:1103": " camatkāracandrikāyā marthaguṇadoṣaprabandhaviśeṣaviveko nāma tṛtīyo vilāsaḥ //",
    "GK16vcamkc_u:1104": " camatkāracandrikā viśveśvarakavicandraviracitā caturtho vilāsaḥ /",
    "GK16vcamkc_u:1105": " rūpādaya ivāṅgasya svarūpotkarṣahetavaḥ /",
    "GK16vcamkc_u:1106": " kāvyasyaitānvijānanti guṇān guṇavivekinaḥ // Ckc_4.1 //",
    "GK16vcamkc_u:1107": " śleṣaprasādau samatā mādhurī sukumāratā /",
    "GK16vcamkc_u:1108": " arthavyaktirudāratvamojaḥ kāntirudāttatā // Ckc_4.2 //",
    "GK16vcamkc_u:1109": " preyān samādhiraurjiṃtyaṃ saumyaṃ gāmbhīryavistarau /",
    "GK16vcamkc_u:1110": " saṃkṣepaḥ śabdasaṃskāro bhāvikatvaṃ ca sammitaḥ // Ckc_4.3 //",
    "GK16vcamkc_u:1111": " gatyuktirītayaḥ kāvye te trāyoviṃśatirmatāḥ /",
    "GK16vcamkc_u:1112": " tatra śleṣaḥ",
    "GK16vcamkc_u:1113": " masṛṇaśliṣṭapadatā śleṣa ityabhidhīyate // Ckc_4.4 //",
    "GK16vcamkc_u:1114": " yathā",
    "GK16vcamkc_u:1115": " avyājasundaramaninditasacvasāra- mājānuvāhumaravindadalāyatākṣam /",
    "GK16vcamkc_u:1116": " śrīsiṅgabhūpamavalokayatāṃ janānā- mānanditāni nayanāni sudhāmbuneva // Ckc_4.*1 //",
    "GK16vcamkc_u:1117": " atra bhinnānāmapi padānāmekapadavatpāṭhasamaye pratibhānaṃ śleṣaḥ /",
    "GK16vcamkc_u:1118": " drāgarthāvagatiryatra sa prasādo nigadyate // Ckc_4.5 //",
    "GK16vcamkc_u:1119": " yathā saugandhike ca ghanasāriṇi candane ca bimbādhare ca sudṛśāṃ vadane ca tāsām /",
    "GK16vcamkc_u:1120": " śrīsiṅgabhūparacite ca girāṃ kadambeṃ ko vā na nandati jano jagadekasāre // Ckc_4.*2 //",
    "GK16vcamkc_u:1121": " atra pādānāṃ samakālamevārthasamarpakatvāt prasādaḥ /",
    "GK16vcamkc_u:1122": " mṛdusphuṭavimiśrāṇāṃ varṇānāṃ bandhaklṭaptiṣu /",
    "GK16vcamkc_u:1123": " āmūlacūḍaṃ nirvāhaḥ samatā dhīmatāṃ matā // Ckc_4.6 //",
    "GK16vcamkc_u:1124": " atra sphaṭavarṇanirvāho yathā",
    "GK16vcamkc_u:1125": " yuddheṣu pratipakṣalakṣaturagapradhvaṃsanottaṃsite tvatkaukṣeyakaśikṣitairapi paraṃ siṅgakṣamārakṣaka /",
    "GK16vcamkc_u:1126": " saptāśve pratibhedamātramaribhiḥ prāyeṇa saṃdhāryate kaṣṭaṃ kliṣṭadhiyāṃ gurorapi vṛthā sarvaiva vidyā bhavet // Ckc_4.*3 //",
    "GK16vcamkc_u:1127": " atra pādacatuṣṭaye 'pi ghoṣaparākṣaraprāyatvanirvahaṇātsphuṭavarṇā samatā /",
    "GK16vcamkc_u:1128": " miśravarṇabandhanirvāho yathā",
    "GK16vcamkc_u:1129": " ākṣepoktividhāyināṃ kṣitibhujāmātmāvarodhāntike yuddhāgre tu nirīkṣya sādhvasavatāṃ tvāṃ khaḍganārāyaṇa /",
    "GK16vcamkc_u:1130": " rūkṣodagra tṛṇāṅkuragrasanatā jihvāgravicchedanaṃ daṇḍo 'bhūdata eva te hi bhavatā sve sve pade sthāpitāḥ // Ckc_4.*4 //",
    "GK16vcamkc_u:1131": " atra pādacatuṣṭaye 'pi nātivarṇamṛduprāyatā nātirūkṣākṣaraprāyatā ceti miśrabandhasamatā /",
    "GK16vcamkc_u:1132": " agranthilā pṛdhagbhūtiḥ patānāṃ mādhurī matā // Ckc_4.7 //",
    "GK16vcamkc_u:1133": " yathā",
    "GK16vcamkc_u:1134": " cammaṃ pommotta uttaṃ .... .... .... .... .... .... .... .... .... .... .... .... .... .... /",
    "GK16vcamkc_u:1135": " bommo kāpūṇa sommaṃ tvihuvaṇa raaṇaṃ kaṇṇaaṃ kitti saṇṇaṃ dvihā uṃtie ṇāhaṃ kuṇa iva rauṇaṃ maṃgalaṃ siṃgabhūvam // Ckc_4.*5 //",
    "GK16vcamkc_u:1136": " atra pāṭhasamaya eva padavibhāgaḥ pratibhātīti mādhuryam /",
    "GK16vcamkc_u:1137": " saṃyuktākṣarasacve 'pi śravyatvaṃ sukumāratā // Ckc_4.8 //",
    "GK16vcamkc_u:1138": " yathā",
    "GK16vcamkc_u:1139": " yuṣmābhiḥ pratigaṇḍabhairavaraṇe prāṇāḥ kathaṃ rakṣitā ityantaḥ purapṛcchayā yadariṣu prāpteṣu cājñāvaśam /",
    "GK16vcamkc_u:1140": " śaṃsatyunnatamānsa vyatikaravyāpārapāraṅgatā gaṇḍāndolitakarṇakuṇḍalaharinmāṇikya varṇāṅkurāḥ // Ckc_4.*6 //",
    "GK16vcamkc_u:1141": " atra saṃyuktākṣaraprāyatve śruterakaṭutvātsaukumāryam /",
    "GK16vcamkc_u:1142": " adyāhārānapekṣatva marthavyaktiritīritā // Ckc_4.9 //",
    "GK16vcamkc_u:1143": " yathā",
    "GK16vcamkc_u:1144": " namanti siṅgabhūpālaṃ rājāno nītikovidāḥ /",
    "GK16vcamkc_u:1145": " nijarājyapratiṣṭhāyai śaraṇāgatavatsalam // Ckc_4.*7 //",
    "GK16vcamkc_u:1146": " atra vākyasya saṃpūrṇatā spaṣṭaiva /",
    "GK16vcamkc_u:1147": " vikaṭākṣaratā bandhe prājñairaudārya mīryate // Ckc_4.10 //",
    "GK16vcamkc_u:1148": " yathā",
    "GK16vcamkc_u:1149": " garjadghūrjaragarvaparvatabhide nepālabhūpālaka-dhvāntadhvāntavirodhine kaṭuraṭatsaurāṣṭrarāṣṭradruhe /",
    "GK16vcamkc_u:1150": " dṛpyatkeralamaulimoṭanakṛte śrīsiṅgapṛthvīṃpate bhūyāsurbhuvanābhayavratabhṛte śreyāṃsi bhūyāṃsi te // Ckc_4.*8 //",
    "GK16vcamkc_u:1151": " atra vikaṭākṣaratayā nṛtyadbhiriva padairyā bandharacanā tadaudāryam /",
    "GK16vcamkc_u:1152": " ojassamāsbāhulyametad dvedhā nigadyate /",
    "GK16vcamkc_u:1153": " samāsānāmadīrghāṇāṃ prācuryātprathamaṃ bhavet // Ckc_4.11 //",
    "GK16vcamkc_u:1154": " idaṃ komalamārgānusāriṇāṃ prāṇasaṃmitam /",
    "GK16vcamkc_u:1155": " samāsasyātidīrghatvād dvitīyaṃ gauḍasammatam // Ckc_4.12 //",
    "GK16vcamkc_u:1156": " atrālpasamāsaprācuryaṃ yathā nāyakasyaiva",
    "GK16vcamkc_u:1157": " ākīrṇagharmajalamākulakeśapāśam āmīlitākṣiyugamādṛtapāravaśyam /",
    "GK16vcamkc_u:1158": " ānandakandalitamastamitānyabhāvam āśāsmahe kimapi ceṣṭitamāyatākṣyāḥ // Ckc_4.*9 //",
    "GK16vcamkc_u:1159": " yathā ca",
    "GK16vcamkc_u:1160": " saṅgītakramacaṅkramapriyasakhī śṛṅgārasaṃjīvanī saujanyadrumasāraṇī caturatāsāmrājyasiṃhāsanam /",
    "GK16vcamkc_u:1161": " śrīsiṅgakṣitipālaśekharamaṇervaiyātyaghaṇṭāpathaś cāṭuvyāhṛtivaikharī vijayate sāhityaśilpāvadhiḥ // Ckc_4.*10 //",
    "GK16vcamkc_u:1162": " atra svalpasamāsatvaṃ (?)",
    "GK16vcamkc_u:1163": " spaṣṭameva --- --- --- dīrghasamāsatvaṃ yathā ... ... ... ... ... ... ... ... ... ... ... ... ... ... ... ... /",
    "GK16vcamkc_u:1164": " piśācāḥ saha sahacaṭaiḥ hastatālānukūlaṃ (?)",
    "GK16vcamkc_u:1165": " krīḍanti kreṃkriyābhiḥ kahakahaninadāḍambarālambinībhiḥ // Ckc_4.*11 //",
    "GK16vcamkc_u:1166": " atra dīrghasamāsatvaṃ spaṣṭameva /",
    "GK16vcamkc_u:1167": " kāntiśchāyā hi bandhasya kathitā bandhakovidaiḥ // Ckc_4.13 //",
    "GK16vcamkc_u:1168": " yathā",
    "GK16vcamkc_u:1169": " ākṛṣṭā mūrdhni kṛṣṇā gahanamaṇigatā maithilī pūrvamūrvoś channā parṇairaparṇā kila nalamahiṣī kalpitā śitpinīti /",
    "GK16vcamkc_u:1170": " āstāṃ tattaddaśāyāmapi dadhati śucaṃ yāvadākṣeparūpair ākhyātaiḥ siṅgabhūpa tvadarimṛgadṛśāṃ sthairyavatyo jaratyaḥ // Ckc_4.*12 //",
    "GK16vcamkc_u:1171": " yathā (vā)",
    "GK16vcamkc_u:1172": " lalitarasavilākavyāsavinyāsadhanyāṃ prathayati madhurārthāṃ bhāratīṃ siṅgabhūpe /",
    "GK16vcamkc_u:1173": " garanigaraṇarūkṣairakṣarair vāvadūko viṣadharakulamūrdhā na sphuṭī yaḥ sphuṭīti // Ckc_4.*13 //",
    "GK16vcamkc_u:1174": " atra bandhasyātyujjvalatvaṃ chāyā saiva kāntiḥ /",
    "GK16vcamkc_u:1175": " ślāgyairviśeṣaṇairyogaṃ budhā vidurudāttatām // Ckc_4.14 //",
    "GK16vcamkc_u:1176": " yathā",
    "GK16vcamkc_u:1177": " ākalpamākalpaviśeṣabhājā bhujena rekhākuliśāṅkitena /",
    "GK16vcamkc_u:1178": " śrīsiṅgabhūpāla tavāyatena rakṣāvatī sāgaramekhaleyam // Ckc_4.*14 //",
    "GK16vcamkc_u:1179": " atra bhujaviśeṣaṇānāṃ bhāgyaviśeṣapratipādakatvādatiślāghyatvam /",
    "GK16vcamkc_u:1180": " preyān priyoktervinyāsaścāṭusāhityajīvitam // Ckc_4.15 //",
    "GK16vcamkc_u:1181": " yathā",
    "GK16vcamkc_u:1182": " saubhāgyabhāgya yuvatījanacittacora dākṣiṇyagaṇya dharaṇītalapārijāta /",
    "GK16vcamkc_u:1183": " śṛṅgārabhāva karuṇākara siṅgabhūpa gāṃ rakṣa rakṣa tava rakṣaṇameva dharmaḥ // Ckc_4.*15 //",
    "GK16vcamkc_u:1184": " atra nāyakaṃ prati dūtyāḥ priyoktiḥ spaṣṭaiva /",
    "GK16vcamkc_u:1185": " samādhiriha śabdasya vṛttissyādaupacārikī // Ckc_4.16 //",
    "GK16vcamkc_u:1186": " yathā",
    "GK16vcamkc_u:1187": " adhyāste phaṇilokapuṅgavaphaṇānirvyūḍhaparyaṅkikām ākrāmatyanuvelamabdhiraśanā kāñcīguṇāḍambaram /",
    "GK16vcamkc_u:1188": " niṃste vismayadhūtadhūrjaṭijaṭākūlaṃkaṣāhaṃkriyāṃ śrīsiṅgakṣitipālakīrtimahimāsākalyakalpodayaḥ // Ckc_4.*16 //",
    "GK16vcamkc_u:1189": " atrādhyāsanākramaṇacumbanānāmupacaritatvaṃ kīrteracetanatvāt /",
    "GK16vcamkc_u:1190": " yadbandhasyātigāḍhatvaṃ tadaurjityamudāhṛtam // Ckc_4.17 //",
    "GK16vcamkc_u:1191": " yathā",
    "GK16vcamkc_u:1192": " karipatidṛḍhakumbhālambanprakramāṃ ca .... .... ghorakoṇaḥ kṛpāṇaḥ /",
    "GK16vcamkc_u:1193": " tava racayati dhanuradhvaṃsanaṃ siṅgabhūpa pradanakadanagandhapraṅvaṇabvān piśācān // Ckc_4.*17 //",
    "GK16vcamkc_u:1194": " atra hrasvākṣarāṇāṃ saṃyuktapūrvatayā gurutve yadgāḍhatvaṃ tadaurjityaṃ nāma /",
    "GK16vcamkc_u:1195": " antassaṃjalpasāmarthyaṃ śabdānāṃ saukṣmyamucyate // Ckc_4.18 //",
    "GK16vcamkc_u:1196": " yathā",
    "GK16vcamkc_u:1197": " bhūdhātuṃ kartṛbhāvādanugatamanunā mānayatyātmamāne paryāye saṃpadāṃ syādabhiparisahitaṃ vidviṣāṃ karmabhāvaḥ /",
    "GK16vcamkc_u:1198": " puṃliṅge tvanmano 'bjaṃ spṛśati śivapadaṃ tvadgṛhālī na puṃsi strīliṅge śātravāṇāṃ nikhilamapi puraṃ siṅgabhūpālacandra // Ckc_4.*18 //",
    "GK16vcamkc_u:1199": " atra nāyakaḥ sampado 'nubhavatīti,",
    "GK16vcamkc_u:1200": " dviṣaḥ paribhavati,",
    "GK16vcamkc_u:1201": " nāyakasya mānasaṃ śivo mahādevaḥ spṛśati,",
    "GK16vcamkc_u:1202": " tadvirodhinagaraṃ śivā jambūkaḥ spṛśatīti padānāṃ bhūdhātuṃ kartubhāvādityādiṣu garbhitatvādantaḥ saṃjalpanaśaktiḥpratīyata iti saukṣmyamidam",
    "GK16vcamkc_u:1203": " dhvanimattā tu gāmbhīryaṃ",
    "GK16vcamkc_u:1204": " yathā",
    "GK16vcamkc_u:1205": " ekenaiva turaṅgameṇa kakubho vyākramya saumyakramā- naṅgīkṛtya karān kadācidagataḥ kāṃcittamograstatām /",
    "GK16vcamkc_u:1206": " ullāsāya satāmanantamudayaṃ dhatte tathāpi sphuṭaṃ tvaṃ prājñairnanu siṅgabhūpatilaka jñāto 'si bhāsāṃ nidhiḥ // Ckc_4.*19 //",
    "GK16vcamkc_u:1207": " atra sūryastu diśasturaṅgamaissaptabhirākramati,",
    "GK16vcamkc_u:1208": " tīvrān kiraṇānaṅgīkaroti,",
    "GK16vcamkc_u:1209": " rahugrastatāṃ gacchati nakṣatrāṇāmanullāsāya sāntamudayaṃ dhatta iti dhvanirvidyate /",
    "GK16vcamkc_u:1210": " tasmādgambhīratvam /",
    "GK16vcamkc_u:1211": " prapañcoktistu vistaraḥ // Ckc_4.19 //",
    "GK16vcamkc_u:1212": " puṇyaiḥ pūrvamupārjitaistanumato janmāstu sanmānuṣaṃ janmāpyasya tadāndhradeśatilake rājācale saṃbhavet /",
    "GK16vcamkc_u:1213": " tatrāpyeṣa dadhātu tāṃ pariṇatiṃ bhāgyasya yogyāṃ tathā gatvā nandati siṅgabhūvara giraṃ tvatkāṃ camatkāriṇīm // Ckc_4.*20 //",
    "GK16vcamkc_u:1214": " atra nāyakasya sannidhau sarvadā sthātumicchāmīti vivakṣitārthasyātivivṛtya karaṇādvistaraḥ /",
    "GK16vcamkc_u:1215": " saṃkṣepastu samasyoktiranalpasyāpi vastunaḥ // Ckc_4.20 //",
    "GK16vcamkc_u:1216": " yathā",
    "GK16vcamkc_u:1217": " ṣaḍbhiḥ ṣoḍaśabhirbhūpaigaurekā mahiṣī kṛtā /",
    "GK16vcamkc_u:1218": " saiva śrīsiṅgabhūpālakuñjareṇa vaśīkṛtā // Ckc_4.*21 //",
    "GK16vcamkc_u:1219": " atra ṣaḍbhirityanena",
    "GK16vcamkc_u:1220": " “hariścandro nalo rājā purukutsaḥ purūravāḥ /",
    "GK16vcamkc_u:1221": " sagaraḥ kārtavīryaśca ṣaḍete cakravartinaḥ” //",
    "GK16vcamkc_u:1222": " iti ślokārthasya,",
    "GK16vcamkc_u:1223": " ṣoḍaśabhiḥ bhūpairityanena,",
    "GK16vcamkc_u:1224": " “gayo 'mbarīṣaḥ śaśibinduraṅga pṛthurmarutto bharatassuhotraḥ /",
    "GK16vcamkc_u:1225": " rāmo dilīpaḥ śibirantidevau yayātimāndhātṛbhagīrathāśca” //",
    "GK16vcamkc_u:1226": " iti ślokārthasya ca prapañcakathanaprasiddhasyātrātisaṅkocena kathanāccamatkārātiśayakārī saṃkṣepo nāma guṇaḥ ayam --- “sa mārutasutānītamahauṣadhidhṛtavyathaḥ”",
    "GK16vcamkc_u:1227": " ityādau kavibhiraṅgīkṛto lakṣaṇīyaḥ /",
    "GK16vcamkc_u:1228": " supāṃ tiṅāṃ ca vyatpattiśśabdasaṃskāra ucyate // Ckc_4.21 //",
    "GK16vcamkc_u:1229": " yathā",
    "GK16vcamkc_u:1230": " dikkūlaṅkaṣavaibhavā ghanapathavyāptipriyaṃbhāvukā śrīsiṅgakṣitipālakīrtivibhavāḥ śambhostulālambinaḥ /",
    "GK16vcamkc_u:1231": " gāmadhyāsitumīśate pragupate paryāptamāryotsavān kalpānte tava kalpitāṃ vivṛṇute dhāmrā mahimrāṃ śriyam // Ckc_4.*22 //",
    "GK16vcamkc_u:1232": " atra dikkūlaṃkaṣeti priyaṃbhāvuketi gāmadhyāsitumityādau subantānāmīśata ityādiṣu",
    "GK16vcamkc_u:1233": " tiṅntānāṃ ca digvyāpino 'ntarikṣavyāpino gavi tiṣṭhantyādibhi rviśeṣapratibhānācchabdasaṃskāra ityucyate /",
    "GK16vcamkc_u:1234": " harṣādi bhāvavaśato vāgvṛttirbhāvikaṃ matam // Ckc_4.22 //",
    "GK16vcamkc_u:1235": " yathā",
    "GK16vcamkc_u:1236": " vidyādaivata tāta tāvakaguro sarvajñacūḍāmaṇe stotavyo 'si manīṣiṇāṃ tvamathavā vandyo javākairalam /",
    "GK16vcamkc_u:1237": " itthaṃ siṅgamahīpatiṃ gurujano 'pyābhāṣate toṣavān tattatpaddhatidharmamarmaṇi paricchedāni saṃvādinam // Ckc_4.*23 //",
    "GK16vcamkc_u:1238": " parichedasaṃbhūtasaṃtoṣavaśena pravṛttatvād bhāvikatvam /",
    "GK16vcamkc_u:1239": " tatsammitatvaṃ śabdārthakūlābadhṛtirucyate // Ckc_4.23 //",
    "GK16vcamkc_u:1240": " yathā",
    "GK16vcamkc_u:1241": " vikrame na krame kecitkrame kecinna vikrame /",
    "GK16vcamkc_u:1242": " vikrame ca krame cāyaṃ dakṣaḥ śrīsiṅgabhūpatiḥ // Ckc_4.*24 //",
    "GK16vcamkc_u:1243": " atra yāvadarthapadatvaṃ sammitatvam /",
    "GK16vcamkc_u:1244": " ārohamavarohañca svarāṇāṃ gatirīritā // Ckc_4.24 //",
    "GK16vcamkc_u:1245": " yathā",
    "GK16vcamkc_u:1246": " śrīsiṅgakṣmāpāle kṣoṇīṃ dhārayati sāradhaureye /",
    "GK16vcamkc_u:1247": " akaraṇi madayati phaṇipatiharidibhakulakudhara kapaṭakamaṭhānām // Ckc_4.*25 //",
    "GK16vcamkc_u:1248": " pūrvārdhe dīrvatayāsvarāṇāmārohaḥ /",
    "GK16vcamkc_u:1249": " uttarārdhe hrasvatayāvarohaśceti gatiḥ /",
    "GK16vcamkc_u:1250": " uktirvivakṣitasyā nyabhaṅgyā bhaṇanamucyate // Ckc_4.25 //",
    "GK16vcamkc_u:1251": " yathā tasyāḥ kiṃ guṇajīvitasya kuśalaṃ rājan satī jīvati praśnastatkuśalakramo hi kathitaṃ sā jīvatīti sphuṭam /",
    "GK16vcamkc_u:1252": " bhadre dūti punastadeva kimidaṃ mugdheva saṃbhāṣase śvāse tiṣṭhati sā mṛteti gadituṃ śrīsiṅga kiṃ yujyate // Ckc_4.*26 //",
    "GK16vcamkc_u:1253": " atra tasyāḥ kiṃ kuśalamiti nāyakapraśne dūtyā kuśalamakuśalaṃ veti prativaktavyajīvatītyādiyuktibhaṅgyā yo 'yaṃ tvadvirahe jīvitamātraśeṣeti sūcanāprakārasso 'yamuktirnāma guṇaḥ /",
    "GK16vcamkc_u:1254": " upakramasya nirvāho rītirityabhidhīyate // Ckc_4.26 //",
    "GK16vcamkc_u:1255": " ekaṃ yācitamarthinā dbiguṇitaṃ citte tvadīye punar- vākye tantriguṇaṃ caturguṇayutaṃ haste tatastvarthinaḥ /",
    "GK16vcamkc_u:1256": " pāṇau pañjaguṇaṃ prakalpitamaho ṣāḍguṇyadīkṣāguro- raudārye tava siṅgabhūpa nitarāmāścaryamācāryakam // Ckc_4.*27 //",
    "GK16vcamkc_u:1257": " artrakādīnāṃ ṣaḍantānāṃ yathākramaṃ nirvāho rītiḥ /",
    "GK16vcamkc_u:1258": " iti guṇavivekaḥ /",
    "GK16vcamkc_u:1259": " rītiḥ padānāṃ ghaṭanā proktā rītiviśāradaiḥ /",
    "GK16vcamkc_u:1260": " rīṅ gatāvityato dhātoriyaṃ rītiritīryate // Ckc_4.27 //",
    "GK16vcamkc_u:1261": " asamāsā samāsena madhyameva vibhūṣitā /",
    "GK16vcamkc_u:1262": " atidīrghasamāsā camiśrā ceti caturvidhā // Ckc_4.28 //",
    "GK16vcamkc_u:1263": " asamāsā yathā",
    "GK16vcamkc_u:1264": " rājānaḥ santu loke dinarajanikṛtoratra vaṃśāvataṃsā viṣṇoraitihyasiddhānabhidadhati guṇān kīrtigandhāḥ pravandhāḥ /",
    "GK16vcamkc_u:1265": " adya kṣoṇī kṛtārthā nṛpatikulagurū cakṣuṣī yasya sau'yaṃ devo recarlavaṃśo viharati bhagavān siṅgabhūpālamūrtiḥ // Ckc_4.*28 //",
    "GK16vcamkc_u:1266": " nanvatra samāsaḥ śrūyate kathamasamāseti cet śrūyatām /",
    "GK16vcamkc_u:1267": " atra nañā samāsasvarūpaniṣedho nābhidhīyate /",
    "GK16vcamkc_u:1268": " kintu tasya tīrgatvaṃ drāghīyastvaṃ ca /",
    "GK16vcamkc_u:1269": " yathā-anudareyaṃ kanyā;",
    "GK16vcamkc_u:1270": " nissāraḥ pumān; iti /",
    "GK16vcamkc_u:1271": " tasmād dvayoḥ trayāṇāṃ vā (na)",
    "GK16vcamkc_u:1272": " padānāṃ samāse rīteḥ sahṛdayahṛdayānāmanudvegadāyināmasamāsatvameva /",
    "GK16vcamkc_u:1273": " yathā ca dṛṣṭamasamāsamārgānusāriṇāṃ mahākavīnāṃ prabandharatneṣu /",
    "GK16vcamkc_u:1274": " “tanvī śyāmā śikharidaśanā pakvabimbādharoṣṭhī” // Ckc_4.*29 //",
    "GK16vcamkc_u:1275": " ityādi meghasandeśe",
    "GK16vcamkc_u:1276": " “varatanukabarīvidhāyinā surabhinakhena narendrapāṇinā /",
    "GK16vcamkc_u:1277": " apacitakusumāpi vallarīyaṃ samajani vṛntanilīnaṣaṭpadā” // Ckc_4.*30 //",
    "GK16vcamkc_u:1278": " iti karṇāmṛte /",
    "GK16vcamkc_u:1279": " “utphullagaṇḍayugamadbhutamandahāsamudvelarāgamurarīkṛtakāmatantram /",
    "GK16vcamkc_u:1280": " hastena hastamavalambya kadā nu seve sallāparūpamamṛtaṃ sarasīruhākṣyāḥ // Ckc_4.*31 //",
    "GK16vcamkc_u:1281": " iti siṅgabhūpālīye /",
    "GK16vcamkc_u:1282": " “mukhapradhānairavalaṃbapūrvaiḥ kaṇṭhagrahairvipratipīḍitāṅgaiḥ /",
    "GK16vcamkc_u:1283": " nakhapracārai śśithilopagūḍhairlabdhaiḥ priyāyā mumude mukundaḥ // Ckc_4.*32 //",
    "GK16vcamkc_u:1284": " iti kandarpasaṃbhave /",
    "GK16vcamkc_u:1285": " evanamyeṣvapi vaidarbhamārgānusāriṇāṃ prabandheṣu tatra tatra ca tunnapadasamāsasyāsamāsatvakīrtanānupraveśākāro 'vagantavyaḥ /",
    "GK16vcamkc_u:1286": " aparañca nyūnānāmadaśādhikānāṃ padānāṃ samāso madhyamaḥ tadvatī madhyamasamāsā",
    "GK16vcamkc_u:1287": " yathā",
    "GK16vcamkc_u:1288": " śrīsiṅgabhūpa bhavadīyavacovilāsa- dhārāsudhāmadhurimānubhavānubhāvāt /",
    "GK16vcamkc_u:1289": " āmīlitāñcalavilocanayugmanirya- dānandabāṣṇakaṇikāḥ sudhiyo bhavanti // Ckc_4.*33 //",
    "GK16vcamkc_u:1290": " daśādhikapadasamāsātidīrghasamāsā",
    "GK16vcamkc_u:1291": " yathā",
    "GK16vcamkc_u:1292": " śrīsiṅgakṣoṇipālaprabalabalabharoddhūtadhūlīvitāna- channacchāyāsahāyadyutiharidudaraskandhabaddhāndhakāre /",
    "GK16vcamkc_u:1293": " vyomni vyāmaprameyastanayuvatiparīraṃbhasaṃhabhakelī- pratyūhavyūhaśāntipramuditamanasastaṃ praśaṃsanti siddhāḥ // Ckc_4.*34 //",
    "GK16vcamkc_u:1294": " asamāsādirītīnā sahakārānmiśrā /",
    "GK16vcamkc_u:1295": " asamāsātidīrghasamāsayormiśraṇe",
    "GK16vcamkc_u:1296": " yathā",
    "GK16vcamkc_u:1297": " aviturakṛtabhaṅgaṃ siṅgabhūpālamaule- stribhūvanamapi śuddhaṃ kīrtikallolinībhiḥ /",
    "GK16vcamkc_u:1298": " viṣamaviṣamacakṣurjūṭakoṭīkuluṅga- skhalitaphalitaphenasvahdhunīspardhinībhiḥ // Ckc_4.*35 //",
    "GK16vcamkc_u:1299": " atra prathamārdhe 'samāsottarārdhe 'tidīrghasamāsā /",
    "GK16vcamkc_u:1300": " asamāsāmadhyamasamāsayor",
    "GK16vcamkc_u:1301": " yathā",
    "GK16vcamkc_u:1302": " pratinṛpatipurandhrīcārupāṭīracarcā- parikaraparicaryādrohiṇī khaḍgadhārā /",
    "GK16vcamkc_u:1303": " jayati vijayalakṣmyā veṇikāśreṇikāntī raṇabhuvi tava bāhāsaṅginī siṅgabhūpa // Ckc_4.*36 //",
    "GK16vcamkc_u:1304": " atra prathamārdhe madhyamasamāsottarārghe 'samāsā /",
    "GK16vcamkc_u:1305": " atidīrghamadhyamasamāsayor",
    "GK16vcamkc_u:1306": " yathā",
    "GK16vcamkc_u:1307": " siṅgakṣmāpāla yuddhe pratibhaṭarathinīnāthakoṭīrakoṭī- sphāyallīlākalācī bharitanavavasāvisrakīlālahālām /",
    "GK16vcamkc_u:1308": " pāyaṃ pāyaṃ piśācāḥ saha saha carīhastatālānukūlaṃ krīḍanti kreṃkriyābhiḥ kahakahaninadāḍambarālambinībhiḥ // Ckc_4.*37 //",
    "GK16vcamkc_u:1309": " atra prathamārdhe 'tidīrghasamāsottarārdhe madhyamasamāsā /",
    "GK16vcamkc_u:1310": " evamanyadapyetajjātīyaṃ draṣṭavyam /",
    "GK16vcamkc_u:1311": " iti rītivivekaḥ /",
    "GK16vcamkc_u:1312": " yā vikāse ca vikṣepe vikṣobhe vistare tathā /",
    "GK16vcamkc_u:1313": " (cetaso vartayitrī syātsā vṛttiḥ sāpi ṣaḍvidhā) // Ckc_4.29 //",
    "GK16vcamkc_u:1314": " kaiśikyārabhaṭī caiva bhāratī sātvatī tathā /",
    "GK16vcamkc_u:1315": " madhyamārabhaṭī caiva tathā madhyamakaiśikī // Ckc_4.30 //",
    "GK16vcamkc_u:1316": " mṛdū śṛṅgārakaruṇau svalpau hāsāyādbhutau punaḥ /",
    "GK16vcamkc_u:1317": " uddhatau raudrabībhatsau kiṃcidvīrabhayānakau // Ckc_4.31 //",
    "GK16vcamkc_u:1318": " śabdārthayormṛdutvena kaiśikīvṛttiriṣyate // Ckc_4.32 //",
    "GK16vcamkc_u:1319": " yathā alolairāścaryādaviralitalajjāparimalaiḥ pramodādudvelaiścakitahariṇīprekṣaṇasakhaiḥ /",
    "GK16vcamkc_u:1320": " amandairautsukyātpraṇayalaharīmarmapiśunai- rapāṅgaissiṅgakṣmāramaṇamabalā vīkṣitavatī // Ckc_4.*38 //",
    "GK16vcamkc_u:1321": " vṛttimārabhaṭīmāhuḥ prauḍhatvādarthaśabdayoḥ // Ckc_4.33 //",
    "GK16vcamkc_u:1322": " yathā sāvaṣṭambha sadambhajambhagirisadvyālambhanottambhita prārambhādbhūtajambhabhedibhiduratviṅgena khaḍgena te /",
    "GK16vcamkc_u:1323": " śrīsiṅgakṣitirakṣaka pratimṛdhaṃ siddhyedari kṣmābhṛtāṃ sā rambhākucakumbhasambhramaparī rambhādisambhāvanā // Ckc_4.*39 //",
    "GK16vcamkc_u:1324": " atra snigdhaprāṇavarṇaprāyatvaṃ sandarbhasya mṛdutvam /",
    "GK16vcamkc_u:1325": " śruṅgāratvādarthasta mṛdutvam /",
    "GK16vcamkc_u:1326": " atra rūkṣamahāprāṇavarṇapramāyatvena saṃdarbhasya gāḍhatvam /",
    "GK16vcamkc_u:1327": " pratibhaṭadhvaṃsanarupatvādarthasyagāḍhatvam /",
    "GK16vcamkc_u:1328": " mṛdvarthā prauḍhasaṃdarbhā bhāratīvṛttiriṣyate // Ckc_4.34 //",
    "GK16vcamkc_u:1329": " yathā tajjitvā parirambhaṇaprabhṛtikaṃ dyūte sakhīnāṃ puraḥ śāryāropaṇasūcite paṇavidhau śrīśiṅgapṛthvīkṣitā /",
    "GK16vcamkc_u:1330": " hāsotphullakapolakāntilaharīsaṃkrāntavakrekṣaṇā sā svinnāṅguli śārikāparikaraṃ sajjīkaroti priyā // Ckc_4.*40 //",
    "GK16vcamkc_u:1331": " atra śṛṅgāratvādarthasya mṛdutvam /",
    "GK16vcamkc_u:1332": " bandhasya mahāpraṇarūkṣavarṇaprāyatvaṃ prauḍhatvam /",
    "GK16vcamkc_u:1333": " prauḍhārthamṛdusaṃdarbā sātvatī vṛttiriṣyate // Ckc_4.35 //",
    "GK16vcamkc_u:1334": " yathā",
    "GK16vcamkc_u:1335": " śrīsiṅgabhūpakaravālahalārimauler- muktāphalāni patitānyabhitaḥ sphuranti /",
    "GK16vcamkc_u:1336": " kīlālamāṃsakalitāsu raṇasthalīṣu bījāṅkurāṇi yaśasāmiva nirmalāni // Ckc_4.*41 //",
    "GK16vcamkc_u:1337": " atra ripuhiṃsanarūpatvā darthasya prauḍhatvam /",
    "GK16vcamkc_u:1338": " alpaprāṇavarṇaprāyatvātsaṃdarbhasya mṛdutvam /",
    "GK16vcamkc_u:1339": " mṛdvartha īṣatprauḍhasaṃdarbhā madhyamakaiśikī // Ckc_4.36 //",
    "GK16vcamkc_u:1340": " yathā",
    "GK16vcamkc_u:1341": " tvāmāśriteṣvavasaro 'pi na hi kraśimnāṃ taccitamāśrayati ca tvayi sā natabhrūḥ /",
    "GK16vcamkc_u:1342": " ākhyāti hanta tanimānamiti prasaṅge kasyāyaśo vimṛśa cetasi siṅgabhūpa // Ckc_4.*42 //",
    "GK16vcamkc_u:1343": " atra vipralambhatvādarthasya mṛdutvam /",
    "GK16vcamkc_u:1344": " bandhasya saṃyuktavarṇahrasvākṣaraprāyatvenorjitatvādīṣadgāḍhatvam /",
    "GK16vcamkc_u:1345": " madyamārabhaṭī prauḍhe 'pyarthe nātimṛdukramā // Ckc_4.37 //",
    "GK16vcamkc_u:1346": " yathā",
    "GK16vcamkc_u:1347": " saṃvartapāvakaśikhā kimu kiṃ nu jihvā mṛtyoriyaṃ kimu yugāntakṛtāntadaṃṣṭrā /",
    "GK16vcamkc_u:1348": " ityūhyate samarasīmaniṣevyadeśe śrīsiṅgabhūpakarakampitakhaḍgarekhā // Ckc_4.*43 //",
    "GK16vcamkc_u:1349": " atra samarakriyārūpatvādarthasya prauḍhatvam /",
    "GK16vcamkc_u:1350": " miśravarṇārabdhatvātsaṃdarbhasya nātimṛdutvam /",
    "GK16vcamkc_u:1351": " iti vṛttivivekaḥ /",
    "GK16vcamkc_u:1352": " pākaṃ vācāṃ parīpākamāhurākhādameduram /",
    "GK16vcamkc_u:1353": " so 'yaṃ mṛduḥ kharaśceti samāsena dvidhā bhavet // Ckc_4.38 //",
    "GK16vcamkc_u:1354": " atra mṛdupāko yathā",
    "GK16vcamkc_u:1355": " kiṃ kāmena kimindunā surabhiṇā kiṃ vā jayantena vā madbāgyādanavotasiṅganṛpate rūpaṃ mayā vīkṣitam /",
    "GK16vcamkc_u:1356": " dhanyāstatparicaryayaiva sudṛśau hanteti romāñcitā svidyadgaṇḍatalaṃ sagadgadapadaṃ sākhyāti sakhyāḥ puraḥ // Ckc_4.*44 //",
    "GK16vcamkc_u:1357": " atra drākṣāpāka ivākleśena samāsvādadāyī śabdapariṇāmo mṛdupāka ityucyate /",
    "GK16vcamkc_u:1358": " so 'yaṃ prāyeṇa sahajasāhityarekhāsamullekhānāṃ sarasakavīśvarāṇāmānandaniṣyandaphale prabandheṣu dṛśyate /",
    "GK16vcamkc_u:1359": " tathā hi --- kālidāsasya /",
    "GK16vcamkc_u:1360": " “vivṛṇvatī śailasutāpi bhāvamaṅgai';",
    "GK16vcamkc_u:1361": " rityādi kumārasaṃbhave // Ckc_4.*45 //",
    "GK16vcamkc_u:1362": " tathā ca śrīharṣadevasya /",
    "GK16vcamkc_u:1363": " “phullo jaṇāṇurāvo lajjā guruī parappaso avvā /",
    "GK16vcamkc_u:1364": " piasahi visamaṃ pemmaṃ maraṇaṃ saraṇaṃ ca carama ettaṃ'; // Ckc_4.*46 //",
    "GK16vcamkc_u:1365": " tathā ca mamaiva",
    "GK16vcamkc_u:1366": " cikṣepa lakṣmīrniṭale nakhāgraiḥ prasvedavārātapamākṣipantī /",
    "GK16vcamkc_u:1367": " jugopa devo 'pi sa romaharṣaṃ javābdhi vātāhatikaitavena // Ckc_4.*47 //",
    "GK16vcamkc_u:1368": " iti kandarpasaṃbhave /",
    "GK16vcamkc_u:1369": " evamanyatrāpi draṣṭavyam /",
    "GK16vcamkc_u:1370": " kharapāko yathā",
    "GK16vcamkc_u:1371": " kalyāṇekṣaṇa heṣayā prakaṭitastambhapratiṣṭhākrame mandākṣacchavi sundare lalitadṛkkoṇakriyātoraṇe /",
    "GK16vcamkc_u:1372": " bhāvollāsavilāsake varatanorasyā manomaṇṭape śrīsiṅgakṣitipālamūrtirayate sāmrājyasiṃhāsanam // Ckc_4.*48 //",
    "GK16vcamkc_u:1373": " atra nārikelapāka iva vimarśakleśena vilaṃbyāsvādadāyī śabdapariṇāmaḥ kharapāka ityucyate /",
    "GK16vcamkc_u:1374": " so 'yamabhyastakavibhūmikānāṃ vakroktivāsanāvāsitāntaḥ karaṇānāṃ vidagdhānāṃ vyutpattimātraphaleṣu lakṣyate /",
    "GK16vcamkc_u:1375": " tathā hi murāreḥ",
    "GK16vcamkc_u:1376": " tadātvapronmīlanmradimaramaṇīyāḥ kaṭhinatāṃ vicintya pratyaṅgādiva taruṇabhāvena namitau /",
    "GK16vcamkc_u:1377": " stanau saṃbibhrāṇāḥ kṣaṇavinayavaiyātyamasṛṇa- smaronmeṣāḥ keṣāmupari sarasānāṃ yuvatayaḥ // Ckc_4.*49 //",
    "GK16vcamkc_u:1378": " tathā naiṣadhakārasya",
    "GK16vcamkc_u:1379": " sarvāṇi romāṇyapi bālabhāvādvarastriyaṃ vīkṣitumutsukāni /",
    "GK16vcamkc_u:1380": " tasyāstathā korakitāṅgayaṣṭerudgrīvikādānamivānvabhūvan // Ckc_4.*50 //",
    "GK16vcamkc_u:1381": " yathā tasyaiva",
    "GK16vcamkc_u:1382": " sādhu tvayā tarkitametadeva svenānalaṃ yatkila saṃśrayiṣye /",
    "GK16vcamkc_u:1383": " vināmunā svātmani tu prahartuṃ mṛṣā giraṃ tvāṃ nṛpatau na kartum // Ckc_4.*51 //",
    "GK16vcamkc_u:1384": " evamanyatrāpyanusaṃdheyam /",
    "GK16vcamkc_u:1385": " iti pākavivekaḥ /",
    "GK16vcamkc_u:1386": " śayyā padānāmanyonyamaitrī vinimayāsahā /",
    "GK16vcamkc_u:1387": " sa evāsya parākāṣṭhā śayyā deśavibhedanaḥ // Ckc_4.39 //",
    "GK16vcamkc_u:1388": " loke prasiddhamityeṣā prājñaiḥ śayyeti kīrtitā // Ckc_4.40 //",
    "GK16vcamkc_u:1389": " saṃraṃbhādanavotasiṅganṛpaterghāṭīsamāṭīkane niḥsāṇeṣu dhaṇaṃ dhaṇaṃ dhaṇamiti dhvānānusandhāyiṣu /",
    "GK16vcamkc_u:1390": " modante hi raṇaṃ raṇaṃ raṇamiti prauḍhā stadīyā bhaṭāḥ bhrāntiṃ yānti tṛṇaṃ tṛṇaṃ tṛṇamiti pratyarthipṛthvībhujaḥ // Ckc_4.*52 //",
    "GK16vcamkc_u:1391": " yathā",
    "GK16vcamkc_u:1392": " līlālokanalolupaṃ mṛgakulaṃ gantā guhāntānimāṃ- statkravyagrasana vratīha bhavitā dvīpī ruṣoddīpitaḥ /",
    "GK16vcamkc_u:1393": " yātā tanmṛgayāratervanamidaṃ śrīsiṅgabhūpodayā- dityādirbhayamādiśantyarinṛpāḥ strīṇāmanīkṣāvratam // Ckc_4.*53 //",
    "GK16vcamkc_u:1394": " atra padānāṃ paryāyapadasadbhāve 'pi parivṛcyasahiṣṇutvādanyonyamaitrīrūpā śayyā /",
    "GK16vcamkc_u:1395": " atra rasasya pṛthakprakaraṇe prapañcanavivakṣayā vyutkramya vṛttipākaśayyānāṃ svarūpaṃ nirūpitam /",
    "GK16vcamkc_u:1396": " iti śayyāvivekaḥ /",
    "GK16vcamkc_u:1397": " iti sarasasāhityacāturīdhurīṇaviśveśvarakavicandrapraṇītāyāṃ śrīsiṅgabhūpālakīrtisudhāsāra śītalāyāṃ camatkāracandrikāyāṃ guṇaviveko nāma caturtho vilāsaḥ //",
    "GK16vcamkc_u:1398": " pañcamo vilāsaḥ /",
    "GK16vcamkc_u:1399": " camatkāracandrikā viśveśvarakavicandraviracītā pañcamo vilāsaḥ /",
    "GK16vcamkc_u:1400": " saṃvidhānakacāturyātsākṣādiva parisphuran /",
    "GK16vcamkc_u:1401": " alaukikassa cākhādo yassyātso 'tra raso mataḥ // Ckc_5.1 //",
    "GK16vcamkc_u:1402": " tadanvayena kāvyaśrīḥ kamanīyatvamāgatā /",
    "GK16vcamkc_u:1403": " ākalpāntaramākalpaṃ kīrtiṃ kalpayate kaviḥ // Ckc_5.2 //",
    "GK16vcamkc_u:1404": " sa vai rasa iti śrutyā brahmaṇaḥ samakakṣyayā /",
    "GK16vcamkc_u:1405": " prokto rasaskhayaṃ bhāgyātkaiścidevānubhūyate // Ckc_5.3 //",
    "GK16vcamkc_u:1406": " śivo rasa iti proktaḥ satyaṃ bhāvakasattamaiḥ /",
    "GK16vcamkc_u:1407": " na cellokopakārāya kathamasyāṣṭamūrtitā // Ckc_5.4 //",
    "GK16vcamkc_u:1408": " aṣṭadhā saca śruṅgārahāsyau vīrādbhutau sthitau /",
    "GK16vcamkc_u:1409": " dvandvaśā raudrakaruṇau tau bībhatsabhayānakau // Ckc_5.5 //",
    "GK16vcamkc_u:1410": " madhuraḥ sarvasaṃmatyā tiktādiṣu raseṣviva /",
    "GK16vcamkc_u:1411": " hāsyādiṣu sa śruṅgāro rasasāmrājyamarhati // Ckc_5.6 //",
    "GK16vcamkc_u:1412": " tasmin pariśramaḥ kāryaḥ kaveścarvitumicchayā /",
    "GK16vcamkc_u:1413": " yasyānubhavato dhīrāḥ nātmānamavajānate // Ckc_5.7 //",
    "GK16vcamkc_u:1414": " kāvyaṃ hi tanmayaṃ yatra kaveratyantamāgrahaḥ /",
    "GK16vcamkc_u:1415": " vāsanā mānasī vāpi sphuratīti purā vacaḥ // Ckc_5.8 //",
    "GK16vcamkc_u:1416": " ciraṃ jīvatu vakroktiḥ svabhāvoktiśca tiṣṭhatām /",
    "GK16vcamkc_u:1417": " rasoktereva kāvyāni grāhīṇīti (grāhyāṇīti?)",
    "GK16vcamkc_u:1418": " matirmama // Ckc_5.9 //",
    "GK16vcamkc_u:1419": " guṇādyairapi vāgarthau nīrasau ko 'numodate /",
    "GK16vcamkc_u:1420": " parasparānurāgeṇa rahitāviva dampatī // Ckc_5.10 //",
    "GK16vcamkc_u:1421": " alaṃ rasoktiralpāpi kāvye kalpayituṃ śriyam /",
    "GK16vcamkc_u:1422": " vastu karpūraleśo 'pi sugandhīkurute param // Ckc_5.11 //",
    "GK16vcamkc_u:1423": " sattāsphurattānubandhā niṣpattiḥ puṣṭi saṃkarau /",
    "GK16vcamkc_u:1424": " hrāsābhāsau śamaḥ śeṣa ityuktā hi rasoktayaḥ // Ckc_5.12 //",
    "GK16vcamkc_u:1425": " nijāśraye samunmeṣo vibhāvaguṇasaṃpadā /",
    "GK16vcamkc_u:1426": " rasasya sattā ratyādisthāyībhāvā ratiśca sā // Ckc_5.13 //",
    "GK16vcamkc_u:1427": " āśrayo viṣayaḥ,",
    "GK16vcamkc_u:1428": " protsāhaḥ sahakārīṇi ceti trirūpavibhāva samagratayā kevalayā rasasya svāśraye yadunmeṣamātraṃ seha sattā /",
    "GK16vcamkc_u:1429": " saiva ratyādīnāṃ kevalānāmākāreṇā vatiṣṭhate /",
    "GK16vcamkc_u:1430": " ratyādayaśca -- ratirhāsotsāhavismayakrodhaśokajugupsābhayāni kramoditaśṛṅgārādirasādhiṣṭhānabhūmayo vāsanāpravāheṇāvatiṣṭhamānā sthāyina ityucyante",
    "GK16vcamkc_u:1431": " tatra ratirūpeṇa sattā yathā",
    "GK16vcamkc_u:1432": " guñjan mañjulacañcarīkamithune puṃskokilālāpini prārabdhasmara pādukārcanavidhermākandamūlāṅgaṇe /",
    "GK16vcamkc_u:1433": " śyāmāyā madurādhare mṛgadṛśi vyālola nīlālake dūrādānanapaṅkaje kṣitibhujā vyāpārite locane // Ckc_5.*1 //",
    "GK16vcamkc_u:1434": " atra kevalaṃ vibhāvasāmagrīkathanena nāyakasyābhilāṣāmatraṃ pratīyata iti seyaṃ rasasya sattā /",
    "GK16vcamkc_u:1435": " ekasyaivānubhāvasya prākaṭyaṃ sācvikasya vā /",
    "GK16vcamkc_u:1436": " saṃskārapāripāṭyā cet sphurattā sābhidhīyate // Ckc_5.14 //",
    "GK16vcamkc_u:1437": " anubhāvāḥ saṃkṣopato dvividhāhyuktāḥ kāyikā vācikāśceti /",
    "GK16vcamkc_u:1438": " anubhāvatve 'pi stambhapralayaromā ñcasvedavaivarṇyavepathugadgadikāśrulakṣaṇānāṃ sācvikānāṃ pṛthagabhidhānaṃ viśeṣadyotanāya /",
    "GK16vcamkc_u:1439": " ratirūpeṇa rasasya sphurattā yathā keyūraratnamupalālayatā nṛpeṇa yatprārthitaṃ nijasakhaīcana sannidhāne /",
    "GK16vcamkc_u:1440": " śyāmāpayodharataṭī paramādareṇa tasyottaraṃ kṛtavatī pulakaprarohān // Ckc_5.*2 //",
    "GK16vcamkc_u:1441": " atra nāyake keyūranāyakaratnapratibimbatanāyikāpayodharalālanalakṣaṇanāyikānubhāvetpādanarūpā rasasya sphulattā /",
    "GK16vcamkc_u:1442": " nāyikāyāṃ ca pulakalakṣaṇaikasācvikasampādakatayā sphurattaiva /",
    "GK16vcamkc_u:1443": " yathā ca",
    "GK16vcamkc_u:1444": " sparśotsavena nṛpateḥ pramadākucābhyāṃ rāgāṅkurā iva dhṛtāḥ pulakaprarohāḥ /",
    "GK16vcamkc_u:1445": " tatsecanārthamiba tatkarapallavo 'pi prasvedavārikaṇikāḥ prakaṭīkaroti // Ckc_5.*3 //",
    "GK16vcamkc_u:1446": " atra kramāt pulakasvedalakṣaṇasācvikābhyāṃ rasasya sphurattā sūcyate /",
    "GK16vcamkc_u:1447": " uddīpanavibhāvādyaissaṃskāreṇa paṭīyasā /",
    "GK16vcamkc_u:1448": " atrāsyaikānubhāvasya vartanaṃ syānmuhurmuhuḥ // Ckc_5.15 //",
    "GK16vcamkc_u:1449": " sakṛdvaiṣāmanekeṣāmekasaṃcāriṇo 'thavā /",
    "GK16vcamkc_u:1450": " so 'yaṃ rasānubandhajñairanubandha itīryate // Ckc_5.16 //",
    "GK16vcamkc_u:1451": " muhurekānubhāvānuvṛttilakṣaṇo yathā",
    "GK16vcamkc_u:1452": " karpūravāsitavasantavinodanānte yāntībhi rātmabhavanāni vilāsinībhiḥ /",
    "GK16vcamkc_u:1453": " āmantrito valitakaṣṭhamanekavāraṃ śrīsiṅgabhūpatirapāṅgavilokanena // Ckc_5.*4 //",
    "GK16vcamkc_u:1454": " atra nāyakaguṇādinā vasantādinā ca samuddīpitā vilāsinīnāṃ rativāsanā muhurmuhurvalitakaṣṭhakaṭākṣalakṣaṇena ca śarīrārambhānubhāvenānubadhyata iti tathoktto 'yam /",
    "GK16vcamkc_u:1455": " anekānubhāvasaṃbandhalakṣaṇo yathā ārūḍhagharmakaṇamāhatamandahāsam āvirbhava tpulakamācitakaṇṭhasādam /",
    "GK16vcamkc_u:1456": " aṅgānyanaṅgavivaśāni vilāsinīnāṃma śrīsiṅgabhūtalapateravaloṃkanena // Ckc_5.*5 //",
    "GK16vcamkc_u:1457": " atra nāyakagocarā tadānīntanī purātanī vā vilāsinīnāṃ ratiḥ nāyakavilokanādibhiruddīpitā mandahāsena śarīrāraṃbheṇa svedādibhiśca sācvikaiḥ bahubhiranubadhyata iti tathoktaḥ /",
    "GK16vcamkc_u:1458": " sañcāriṇo nāma virvedaviṣādadainyaglāniśramamadagarvaśaṅkātrāsāvegonmādāpasmāravyādhi",
    "GK16vcamkc_u:1459": " mohamaraṇālasyajaḍatā vrīḍāvahitthāsmṛtivitarkacintāśca matidhṛtiharṣotsukatvogratāmarṣakṛpāsūyācāpalyanidrāsuptibodhāśceti trayastriṃśat /",
    "GK16vcamkc_u:1460": " ekasañcāriṇānubandho yathā",
    "GK16vcamkc_u:1461": " vāsantikāvalaveśmani mādhavaśrī- mañjīraśiñjitamadhuvratakākalīke /",
    "GK16vcamkc_u:1462": " śrīsiṅgabhūmipatisaṅgatikāṅkṣiṇī sā hastāmbuje kṛtavatī nijagaṇḍapālim // Ckc_5.*6 //",
    "GK16vcamkc_u:1463": " atra nāyakagocarā nāyikārativāsanā vāsantikādibhiruddīpitā karatalakapolavinyāsalakṣaṇaśarīrāraṃbhanijānubhāvānumitena",
    "GK16vcamkc_u:1464": " cintālakṣaṇena vyabhicāriṇānu badhyata iti so 'yaṃ tathoktaḥ /",
    "GK16vcamkc_u:1465": " kecidenāṃ rasoktimekānubhāvavadekavyabhicāriṇo nibandhe sambandha eka eveti sphurattoktimevācakṣate /",
    "GK16vcamkc_u:1466": " vayaṃ punaetasyāmuktyāṃ sānubhāvena vyabhicāriṇaikassaṃbandhaḥ /",
    "GK16vcamkc_u:1467": " vyabhicāriṇā sthāyino dvitīya iti paraṃparayā saṃbandhānugatisaṃbhavādanubandhamāmanāma /",
    "GK16vcamkc_u:1468": " sañcāribhāvabāhulye 'pyamumeva pare jaguḥ /",
    "GK16vcamkc_u:1469": " sa bakṣyamāṇo niṣpatterbheda eveti me matam // Ckc_5.17 //",
    "GK16vcamkc_u:1470": " yathā",
    "GK16vcamkc_u:1471": " kācitkuraṅganayanā nayanābhirāmā śrīsiṅgabhūmiramaṇaṃ ramaṇī nirīkṣya /",
    "GK16vcamkc_u:1472": " ālokate pratidiśaṃ kuste svanindā- mālaṃbate karatalena kapolapātim // Ckc_5.*7 //",
    "GK16vcamkc_u:1473": " atra parito vilokanena śaṅkā /",
    "GK16vcamkc_u:1474": " svanindopālaṃbhanena lāvaṇyagatirnirvedaḥ /",
    "GK16vcamkc_u:1475": " kapolakaratalasaṃsargeṇa cintā ca pratīyate /",
    "GK16vcamkc_u:1476": " atrānubhāvasaṃsargābhāve 'pi rateranubhāvotpādenānubandhadaśāyāmiva saṃcāribhāvabāhulyadaśāyāṃ",
    "GK16vcamkc_u:1477": " vāsanāvāsantikādibhiruddīpitāyā iva pāṭavaviśeṣajanyatvādrasasya caturaśratayāpratibhānācca",
    "GK16vcamkc_u:1478": " nivṛttireveyaṃ nānubandhamātramiti sulabham /",
    "GK16vcamkc_u:1479": " yogādvibhāvānubhāvasācvikavyabhicāriṇām /",
    "GK16vcamkc_u:1480": " caturaśrā rasaśrīryā niṣpattiriti gīyate // Ckc_5.18 //",
    "GK16vcamkc_u:1481": " yathā",
    "GK16vcamkc_u:1482": " dṛṣṭvā siṅgavibhuṃ guṇaikavasatiṃ kācitkuraṅgekṣaṇā svinnāṅgī madhurasmitā pulakavatyārecitabhrūlatā /",
    "GK16vcamkc_u:1483": " dhattevepathumākulāṃ kalayate sācīkarotyānanaṃ pāṇibhyāṃ vidadhāti gaṇḍayugalīmāliṅgati svāṃ sakhīm // Ckc_5.*8 //",
    "GK16vcamkc_u:1484": " atra nāyakagocarā nāyikāratistatsānnidhyādinā dīpyamānā smitabhrūlatārecanalakṣaṇābhyāṃ",
    "GK16vcamkc_u:1485": " śarīrāraṃbhānubhāvābhyāṃ svedapulakavepathulakṣaṇaissātvikairākulībhāvamukhasācīkaraṇakapolapidhānasakhīsamāliṅganānumitaiḥ",
    "GK16vcamkc_u:1486": " sādhvasalajjāvahitthācāpalalakṣaṇaiḥ saṃcāribhāvaiḥ saṃskṛtetīyaṃ ratirūpeṇa rasasya niṣpattiḥ /",
    "GK16vcamkc_u:1487": " viṣayāśrayasaṃskāraguṇaprakṛtipāṭavaiḥ /",
    "GK16vcamkc_u:1488": " dīpānātiśayāccāsya prakarṣaḥ puṣṭiriṣyate // Ckc_5.19 //",
    "GK16vcamkc_u:1489": " yathā",
    "GK16vcamkc_u:1490": " avyājaspṛhaṇīyamañcati parāṃ kāntiṃ sakhīnāṃ puraḥ śrīsiṅgakṣitināyakena sutanoraṅgaṃ samāliṅgatam /",
    "GK16vcamkc_u:1491": " svājñānirvahaṇena nirvṛtamanāstatkālamīladdṛśe yasmai puṣpaśarāsanaḥ svasukṛtaiḥ kalyāṇamāśaṃsate // Ckc_5.*9 //",
    "GK16vcamkc_u:1492": " atra rūpayauvanaviśeṣaśīlādiguṇasaṃpannāṃ nāyikāmuddiśya samutpannā dhīralalitaprakṛte",
    "GK16vcamkc_u:1493": " rāśrayabhūtasya nāyakasya ratiḥ paricayopacitena saṃskārapāṭavena paribodhyamānā",
    "GK16vcamkc_u:1494": " svabhāvasundaratadaṅga sanniveśarāmaṇīyakavibhāvanoddīpanātiśayena dīpyamānā sakhīnāṃ",
    "GK16vcamkc_u:1495": " samakṣamanyāliṅganalakṣaṇaśarīrāraṃbhānubhāvānumīyamānāṃ lajjātyāgalakṣaṇāṃ saptamīṃ",
    "GK16vcamkc_u:1496": " rasāvasthāmadhyāste /",
    "GK16vcamkc_u:1497": " kiñca samagrātmaguṇa saṃpadā nāyakamuddiśya samutpannā sthirānurāgasarasaprakṛteḥ",
    "GK16vcamkc_u:1498": " nāyikāyā ratiḥ paricayānukūlyābyāmutkaṭena vāsanā pāṭavena prabodhyamānā prakṛṣṭapremapriyatamāliṅganadīpanātiśayenoddīpyamānāṃ",
    "GK16vcamkc_u:1499": " nayananimīlanānubhāvānumīyamānāṃ navamīṃ premapuṣṭimavasthā madhitiṣṭhatīti seyaṃ rasapuṣṭiḥ //",
    "GK16vcamkc_u:1500": " premapuṣṭere vāvasthādaśakaṃ siṅgabhūpālīye (nidarśakaṃ)",
    "GK16vcamkc_u:1501": " nidarśitaṃ hi // Ckc_5.20 //",
    "GK16vcamkc_u:1502": " abhilāṣacintanānusmṛtiguṇasaṃkīrtanodvegāḥ /",
    "GK16vcamkc_u:1503": " savilāsā unmādavyādhī jaḍatā mṛtiśca daśadhā tāḥ // Ckc_5.21 //",
    "GK16vcamkc_u:1504": " kramaśo darśayati /",
    "GK16vcamkc_u:1505": " nanu tatra pūrvānurāgākhyavipralaṃbhajanyatayā tadidaṃ daśādaśakaṃ (pradarśakaṃ)",
    "GK16vcamkc_u:1506": " pradarśitam /",
    "GK16vcamkc_u:1507": " atra tu saṃbhogena kathaṃ nirūpyata iti ceducyate /",
    "GK16vcamkc_u:1508": " vipralaṃbhe prāyeṇa kavibhiretadāpoṣitamityabhiprāyeṇa /",
    "GK16vcamkc_u:1509": " na tu saṃbhoge tanniṣedhāyeti veditavyam /",
    "GK16vcamkc_u:1510": " samakālabalotpattihetau bhāvāntare sati /",
    "GK16vcamkc_u:1511": " yastena tasya saṃsargaḥ sa saṅkara itīritaḥ // Ckc_5.22 //",
    "GK16vcamkc_u:1512": " yathā",
    "GK16vcamkc_u:1513": " dṛṣṭe dṛṣṭe siṅgabhūpe tatpūrvāgasi vallabhe /",
    "GK16vcamkc_u:1514": " āśvaryaroṣasnehānāṃ majjatyūrmiṣu mānimī // Ckc_5.*10 //",
    "GK16vcamkc_u:1515": " atra vismayaroṣasnehā yathocitaṃ tatpūrvāparādhatayā dṛṣṭatayā vallabhatayā bhaktijanitāstattadāśritaviśeṣavibhāvanoddīpyamānāḥ",
    "GK16vcamkc_u:1516": " paramaparipoṣalakṣaṇakathāsvabhāvavāckaśabdaprayogaśaktyā yathocitaṃ sūcitairanimeṣādharasphuraṇanīvībandhavisraṃsanādibhiranubhāvaiḥ",
    "GK16vcamkc_u:1517": " stambhavaivarṇyaromāñcādibhissācvikairanuvaddhā ūrmipadadyotitairvitartaharṣādivyabhicāribhi",
    "GK16vcamkc_u:1518": " staraṅgitāstulyakālabalotpattihetutayā saṃkīrṇāśca rasasaṅkarapratītimaṅkurayantīti",
    "GK16vcamkc_u:1519": " rasasaṅkaroktiriyam /",
    "GK16vcamkc_u:1520": " ārūḍhasya parāṃ kāṣṭhāṃ yena kenāpi hetunā /",
    "GK16vcamkc_u:1521": " rasasyāpacayo yasya taṃ hrāsaṃ kavayo viduḥ // Ckc_5.23 //",
    "GK16vcamkc_u:1522": " yathā",
    "GK16vcamkc_u:1523": " śvāso yena yayā ca bhāṣaṇavidhau vyālokane pakṣmaṇāṃ vyāpāraḥ pariraṃbhaṇe malayajaṃ pratyūha ityūhyate /",
    "GK16vcamkc_u:1524": " tāmāpṛcchati rājaśailagataye pāṇṅyassa tasmai ca sā sevārītimupādiśantyanusamācāreṇa cakre natim // Ckc_5.*11 //",
    "GK16vcamkc_u:1525": " atra prativirodhināṃ niḥśvāsādīnāṃ bhāṣaṇādisaṃbhogapratyūhatvābhimānalakṣaṇena cittārambhānubhāvena",
    "GK16vcamkc_u:1526": " kṛtapratīterudvegalakṣaṇāyāḥ pāṇḍyatadavarodhayoḥ premapuṣṭerapacayo rājyadhvaṃsavanavāsādiparikleśa hetuko bhavati /",
    "GK16vcamkc_u:1527": " ekatra nāyakasevārthaṃ rājagirigamanāyāmantraṇena vāgārambhaṇenānyatra sevāprakāropadeśasamācāranatibhyāṃ vākkāyasaṃraṃbhānubhāvābhyāṃ pratīyata iti seyaṃ rasahrāsoktiḥ /",
    "GK16vcamkc_u:1528": " ālambanasyānaucityād bhavannapi parisphulan /",
    "GK16vcamkc_u:1529": " rasavaddhāsate kiñcidayamābhāsa īritaḥ // Ckc_5.24 //",
    "GK16vcamkc_u:1530": " tatra śṛṅgārābhāsaścaturdhā īritaḥ /",
    "GK16vcamkc_u:1531": " ekatra rāgasyābhāvādanekatra vaiṣamyeṇa saṃbhavāttiryagālaṃbanatvānmlecchālaṃbanatvācca /",
    "GK16vcamkc_u:1532": " atra rāgāsaṃbhavastridhā--prāgabhāvāt,",
    "GK16vcamkc_u:1533": " pradhvaṃsābhāvādatyantābhāvācca /",
    "GK16vcamkc_u:1534": " atra rāgaprāgabhāvaviṣaye nābhāsatā /",
    "GK16vcamkc_u:1535": " darśanādisāmagrīsaṃbhave rāgotpatteḥ saṃbhāvyamānatvāditarayostvābhāsataiva /",
    "GK16vcamkc_u:1536": " rāgātyantābhāve yathā",
    "GK16vcamkc_u:1537": " vyarthatvaṃ gamitā kaṭākṣasaraṇiḥ sākūtamandasmitā vyaṅgyoktirvitathā vṛthā viracitastādṛk praṇāmāñjaliḥ /",
    "GK16vcamkc_u:1538": " necchatyanyaparigrahaṃ kila vadhūṃ recarlavaṃśāgraṇīḥ sakhyastvaṃ ca suhurmuhuḥ smarata māṃ so 'yaṃ hi satyavrataḥ // Ckc_5.*12 //",
    "GK16vcamkc_u:1539": " atra muhurmahurātmasmaraṇa prārthanālakṣaṇāṃ sakhījanāmantraṇavāgāraṃbhānubhāvānumitāṃ",
    "GK16vcamkc_u:1540": " tanutyāgodyogalakṣaṇāṃ parāṃ puṣṭimadhitiṣṭhan parakīyāyāḥ nāyikāyā anurāgo viṣayabhūte",
    "GK16vcamkc_u:1541": " nāyakaratne parastrī viṣayarāgātyantābhāvādekataḥ khaṇḍito 'pi śṛṅgāramivābhāsayatīti",
    "GK16vcamkc_u:1542": " so 'yaṃ rasābhāsoktiḥ /",
    "GK16vcamkc_u:1543": " evamanyadapyudāhāryam /",
    "GK16vcamkc_u:1544": " prabaloṣūpajāteṣu pratikūleṣu hetuṣu /",
    "GK16vcamkc_u:1545": " rasaprabhūterāmūlaṃ mīlanaṃ śama īritaḥ // Ckc_5.25 //",
    "GK16vcamkc_u:1546": " yathā",
    "GK16vcamkc_u:1547": " siṅgakṣoṇibhujaḥ kaliṅgakubhuje kruddhasya tasmin kṣaṇe dattāṃ tattanayāmupāyanatayā lokottamāṃ paśyataḥ /",
    "GK16vcamkc_u:1548": " vyāvṛttā dhanuṣaḥ kaṭākṣasaraṇistadbhrūlatālokinī dṛkkoṇaṃ parihṛtya rāgamahimā cite paraṃ ceṣṭate // Ckc_5.*13 //",
    "GK16vcamkc_u:1549": " atra pūrvamārūḍho 'pi kaliṅganarapālagocaro nāyakasya krodho balavatā samucitopāyanasamarpaṇajanitaprasādopabṛhitena",
    "GK16vcamkc_u:1550": " kaliṅgarājakanyakāgocareṇa premṇā niravaśeṣamupaśāmyata iti seyaṃ rasaśamoktiḥ /",
    "GK16vcamkc_u:1551": " rasasya vāsanāsthairyādāśyaprakṛteruta /",
    "GK16vcamkc_u:1552": " pralīnasyāpi yo gandhaḥ sa śeṣa iti gīyate // Ckc_5.26 //",
    "GK16vcamkc_u:1553": " yathā",
    "GK16vcamkc_u:1554": " śyāmāyāḥ kucamaṇḍale na parayorṇattebhakumbhadvaye dṛṣṭiṃ rāgataraṅgitāṃ vidadhatā śrīsiṅgabhūmībhujā /",
    "GK16vcamkc_u:1555": " dākṣiṇyavratabhhagabhīrumanasā devena vāmabhruvā- manyāsāmapi sā tathaiva kṛtinā netrakriyā nāpyasau // Ckc_5.*14 //",
    "GK16vcamkc_u:1556": " atra dhīralalitaprakṛternāyakasya śyāmāgocareṇa balavatā premṇā pralīnatāmānītasyāpi",
    "GK16vcamkc_u:1557": " taditaranāyikāgocarasya premṇo viśeṣaḥ kaṭākṣapradāna dākṣiṇyena pratibhātata iti",
    "GK16vcamkc_u:1558": " seyaṃ rasaśeṣoktiḥ /",
    "GK16vcamkc_u:1559": " evaṃ hāsyādiṣvapi raseṣu sphurattādi daśoktiprakārāḥ svayamanusandheyāḥ /",
    "GK16vcamkc_u:1560": " viśeṣādāgraho 'smākamalahkāraprapañcane /",
    "GK16vcamkc_u:1561": " brūmastathāpi saṃjñepāt śṛṅgārādinirūpaṇam // Ckc_5.27 //",
    "GK16vcamkc_u:1562": " atra śṛṅgāro nāma caturastrīpuṃsālaṃbano manoharapadārthoddīpano lalitabhrūlatāvikṣepakaṭākṣamandasmitādyanubhāvo",
    "GK16vcamkc_u:1563": " nikhilasācvikotsukatvogratā lasyajugupsāvahitthādipariśiṣṭa sañcāripuṣṭo ratisthāyībhāvo",
    "GK16vcamkc_u:1564": " vipralaṃbhasaṃbhogabhedavān vigalita vedyāntaratvalakṣaṇaṃ cetovikāsamadhitiṣṭhati /",
    "GK16vcamkc_u:1565": " atra vipralaṃbho yathā",
    "GK16vcamkc_u:1566": " cāndrīcandana mārudaiśva nitarāmākampitasvāntayā saṅgatyāmanavotasiṅgavṛpaterārūḍhavāñchāśriyā /",
    "GK16vcamkc_u:1567": " niḥśvāsaglapitādharaṃ paritatassaṃruddhavāṣpodayaṃ tanvyā snigdhasakhījane viracitā dīnā dṛśorvṛttayaḥ // Ckc_5.*15 //",
    "GK16vcamkc_u:1568": " atra nāyakagocarā kasyāśvinnāyikāyā ratirabhīṣṭāliṅganādyaprāptāvapi prakṛṣyamāṇā",
    "GK16vcamkc_u:1569": " candracandanamārūtai śvakārādanuktasamuccitaiḥ puṃskokilālāpibhi ssamuddīpyamānā",
    "GK16vcamkc_u:1570": " niḥśvāsādiśarīrāraṃbhānubhāvai ssūcitā bāṣpādisācvikaiḥ prakāśitā tanutvadīnadṛṣṭyādyānumitaiḥ",
    "GK16vcamkc_u:1571": " glāniśramaviṣādāvegadainyādisañjāribhirabhipoṣitā vigalitavedyāntaratayā bhāvakacetasi",
    "GK16vcamkc_u:1572": " vikāso pādhikā sphurantī śṛṅgārarasatāmāpadyata iti so 'yaṃ tathoktaḥ /",
    "GK16vcamkc_u:1573": " saṃbhogaśṛṅgāro yathā",
    "GK16vcamkc_u:1574": " avyājaspṛhaṇīyamañcati parāṃ kāntiṃ sakhīnāṃ puraḥ śrīsiṅgabhitināyakena sutanoraṅgaṃ samāliṅgitam /",
    "GK16vcamkc_u:1575": " svājñānirvahaṇena nirvṛtamanāstatkālamīladdṛśe yasmai puṣpaśarāsanaḥ svasukṛtaiḥ kalyāṇamāśaṃsate // Ckc_5.*16 //",
    "GK16vcamkc_u:1576": " hāsyo nāma kubjavāmanādisamalambanastatsvarūpādibhāvanoddīpano nayanavistāragaṇḍamaṇḍala",
    "GK16vcamkc_u:1577": " vikāsasvandhanikuñcanādyanubhāvo bāṣpasvedādisācviko harṣāvahitthādhṛtipramukhasañjārīhāsyasthāyībhāvaḥ",
    "GK16vcamkc_u:1578": " smitavihasitādi bhedavān vikāsopādhireva vilasati /",
    "GK16vcamkc_u:1579": " yathā",
    "GK16vcamkc_u:1580": " strīpuṃsau gaḍurāvupāyanakṛtau dvīpāntarādhīśvarair īkṣitvā vikasatkapolamadhipo līlābjamājighrati /",
    "GK16vcamkc_u:1581": " rājādressacivā hasanti vikasannetraṃ vibhugvāṃsakaṃ saṃpīḍyāpahasanti pārśvayugalīṃ bāṣpāvilākṣaṃ janāḥ // Ckc_5.*17 //",
    "GK16vcamkc_u:1582": " atra kubjamithunaviṣayo nāyakādisamāśraya hāsaḥ tadīyastrīpuṃsavyāpārābhāsabhāvanoddīpitaḥ",
    "GK16vcamkc_u:1583": " kapolavikāsādinā śarīrāraṃbhānubhāvena sūcito līlāravindasamāghrāṇādyanumitenāvahitthālakṣaṇasañcāriṇā",
    "GK16vcamkc_u:1584": " paripuṣṭo manovikāsamadhitiṣṭhatīti so 'yaṃ hāsyaḥ /",
    "GK16vcamkc_u:1585": " vīro nāma prakṛṣṭaprakṛtināyakāśrayo lokottaravastuviṣayastādṛśapurāvṛttapuruṣakārānubandhāsaha",
    "GK16vcamkc_u:1586": " sahajasacvādisamuddīpanavibhāvo mukhaprasādavāhusphuraṇakṛpāṇanirīkṣaṇapramukhānubhāvo",
    "GK16vcamkc_u:1587": " romāñcavepathuprabhṛtisācviko harṣāsūyāmarṣamatidhṛtipramukhasañcāribhāvakalpitaśrīrutsāhasthāyībhāvaścetaso",
    "GK16vcamkc_u:1588": " vistāramadhitiṣṭhati /",
    "GK16vcamkc_u:1589": " yathā",
    "GK16vcamkc_u:1590": " rāmasya śrutasindhubandhanavidhiḥ bāhū nijau vīkṣate prītiṃ naiti digantarājavijaye dvīpāntarāṇāṃ śruteḥ /",
    "GK16vcamkc_u:1591": " na ślāghāṃ bahumanyate vitaraṇe deveṣvasaṃprārthiṣu śrīsiṅgakṣitināthamaṇḍanamaṇī recarlavaṃśāgraṇīḥ // Ckc_5.*18 //",
    "GK16vcamkc_u:1592": " atra nāyakottamāśrayo lokottaratvaprāptiviṣaya utsāho rāmabhadrāpadāna śravaṇādinoddīpito",
    "GK16vcamkc_u:1593": " rājabāhunirīkṣaṇalakṣitarāmabhadraviṣayaspardhāviśeṣāt jambūdvīparājaviṣayānādarācca",
    "GK16vcamkc_u:1594": " prakāśitenādhikaspadāṃ nivārayeti lakṣaṇavatā śobhānāmnā pauruṣasācvikena dvīpāntarajayāśaṃsālakṣaṇena",
    "GK16vcamkc_u:1595": " cittāraṃbhānubhāvena cābhivyakto 'sūyādhṛtimatigarvādibhirupacito manovistāramadhitiṣṭhatīti",
    "GK16vcamkc_u:1596": " so 'yaṃ yuddhavīraḥ /",
    "GK16vcamkc_u:1597": " tathā ca tatraiva dānavīro 'pi devatākartṛkārthitvākāṅakṣālakṣaṇena cittārambhānubhāvenābhivyakto devatālabhyavastuviśeṣavitaraṇakaṇḍūlatālakṣaṇaṃ paramotkarṣamārohati /",
    "GK16vcamkc_u:1598": " adbhutanāmā lokottaradarśanādivibhāvo nayananaiśvalyaśirodhūnanachoṭikāsādhuvādādyanubhāvaḥ",
    "GK16vcamkc_u:1599": " pulakādisācviko harṣacāpalya dhṛtimatipramukhasañcāribhāvo vismayasthāyībāvaśvittavistāramevādhitiṣṭhati /",
    "GK16vcamkc_u:1600": " yathā",
    "GK16vcamkc_u:1601": " śrutvā saṃsadi siṅgabhūpacaritaṃ dattaṃ havistadadvijair ādātuṃ bhuvamāgataiḥ pratigatairākhyātamindrādibhiḥ /",
    "GK16vcamkc_u:1602": " anyonyaṃ kila sādhusādhviti kṛtālāpā dilīpādayaḥ prāntasphāravilokitā pulakitā mūrdhānamādhunvate // Ckc_5.*19 //",
    "GK16vcamkc_u:1603": " atra kalikālo 'pi dharṇapratiṣṭhāpanādināyakapuṇyacaritaviṣayo dilīpādipurātanamahārājasamāśrayo",
    "GK16vcamkc_u:1604": " vismayo mahendrādisamādaraṇodāharaṇābhyāmuddīpito nayanastaimityā dyanubhāvānumitaḥ",
    "GK16vcamkc_u:1605": " pulakasācvikena viśeṣataḥ prakāśitaḥ sādhuvādaśiraḥ kampānumitairharṣacāpalādibhirabhipuṣṭaśvittavistāralakṣaṇamupādhimupāt",
    "GK16vcamkc_u:1606": " iṣṭhata iti so 'yamadbhutarasaḥ /",
    "GK16vcamkc_u:1607": " raudro nāma krūrajanasamāśrayo /",
    "GK16vcamkc_u:1608": " aparādhiviṣayaḥ tadapakārasmaraṇapramukoddīpano bhrūbhaṅgadantaghaṭṭanarūkṣekṣaṇādyanubhāvaḥ",
    "GK16vcamkc_u:1609": " svedavepathupramukhasācviko 'marṣābhyasūyā cāpalogratādisañcāribhāvaprapañcitaḥ krodhasthāyībhāvaḥ",
    "GK16vcamkc_u:1610": " cittavikṣobhalakṣaṇamupādhimanusaṃdhatte /",
    "GK16vcamkc_u:1611": " yathā",
    "GK16vcamkc_u:1612": " cakṣurvikṣepalakṣasphuritaparipatatkrodharvāṃhnasphuliṅgaṃ bhrūbhaṅgodbhedabhīmaṃ kaṭu raṭati raṭaddantadaṣṭā dharoṣṭham /",
    "GK16vcamkc_u:1613": " durvārākharvagarvajvarabharaghaṭita svedamādhūtagātraṃ bhinte śrīsiṅgabhūpapratibhaṭapaṭalaṃ niṣkṛpaste kṛpāṇaḥ // Ckc_5.*20 //",
    "GK16vcamkc_u:1614": " atra pratibhaṭasamāśrayo nāyakagocaraḥ krodhasthāyī deśākramaṇabandhuvadhabandhanādibhiruddīpyamāno",
    "GK16vcamkc_u:1615": " bhrūbhaṅgadantakarṣaṇauṣṭha saṃdaṃśanādibhirabhilakṣitaḥ svedavepathubhyāṃ sāttvikābhyāṃ",
    "GK16vcamkc_u:1616": " prakāśamānastadupalakṣitaireva garvāmarṣacāpalogratāmarṣādibhirvyabhicāribhiḥ puṣṭo",
    "GK16vcamkc_u:1617": " bhāvakānāṃ cetasi vikṣobhalakṣaṇāmānandalaharīmunmudrayan raudra ityākhyāyate /",
    "GK16vcamkc_u:1618": " karuṇo nāma vipannasuhṛdādiviṣayaḥ tadguṇasmaraṇādyuddīpano vilāpapatanādyanubhāvo",
    "GK16vcamkc_u:1619": " vaivarṇyastambhāśrumukhasāttviko nirvedaglāniviṣādadainyāvegonmādādisañcārī śokasthāyībhāvo",
    "GK16vcamkc_u:1620": " manovikṣobhalakṣaṇamevopādhimanusandhatte /",
    "GK16vcamkc_u:1621": " yathā",
    "GK16vcamkc_u:1622": " etattadvadanaṃ kimeṣa sabhujaḥ se 'yaṃ tavorassthalī hā prāṇeśa halāsmi nāsmi dalitā gāḍhaṃ khalu strīmanaḥ /",
    "GK16vcamkc_u:1623": " ityādīni raṇāṅgaṇeṣu gaṇaśaḥ śrīsiṅgabhūpadviṣa- ddevīnāṃ paridevitāni karuṇāṃ śraṇvanti bhūtānyapi // Ckc_5.*21 //",
    "GK16vcamkc_u:1624": " atra nāyakaśatrukulabālikāśrayo vipannavallabhaviṣayaḥ śokasthāyī khaṇḍīkṛtaḥ tatastato",
    "GK16vcamkc_u:1625": " viparyastatadavayavapratyabhijñādibhiruddīpyamānaḥ tadetaditivāgārambhamavyabhicaratā",
    "GK16vcamkc_u:1626": " nirdeśalakṣaṇena hastārambhānubhāvena sūcitaḥ tadanusaraṇapariṇatiravaśyaṃ bhāvināśrupātavaivarṇyādinā",
    "GK16vcamkc_u:1627": " sāttvikasamudayena prakāśitaḥ tattaducitahāprāṇeśādivāgārambhānumitairdainyaviṣādanirvedamatibhiḥvyabhicār",
    "GK16vcamkc_u:1628": " ibhirādipadadyotita paridevitaviśeṣopakalpitaiḥ glāniśramaśaṅgācāpalonmādādibhiranyaiśva",
    "GK16vcamkc_u:1629": " paripoṣito nīrasatayā sthāṇuprāyāṇāmapi bhūtabetālātmakādīnāma pyanukampātiśayasampādakatayā",
    "GK16vcamkc_u:1630": " bhāvukacetasi vikṣobhapuṣṭi madhitiṣṭhan karuṇa ityākhyāyate /",
    "GK16vcamkc_u:1631": " bībhatso nāma heyavastuviṣayaḥ taddoṣadarśanādibhiruddīpito nāsāgrapidhānamukhakūṇananetrasaṃkocanā",
    "GK16vcamkc_u:1632": " dyanubhāvo vaivarṇyādisāttviko nirvedāvegacāpalavrīḍādivyabhicārī jugupsāsthāyībhāvo",
    "GK16vcamkc_u:1633": " vidagdhabhāvakacetasi vikṣepalakṣaṇāmānandabhūmikāmālaṃbate /",
    "GK16vcamkc_u:1634": " yathā",
    "GK16vcamkc_u:1635": " aṃhaśśeṣairiva parivṛto makṣikāmaṇḍalībhiḥ pūyaklinnaṃ vraṇamabhimṛśan vāsasaḥ khaṇḍakena /",
    "GK16vcamkc_u:1636": " rathyāprānte drutamapasṛtaṃ saṃkucannetrakoṇaṃ channaghrāṇaṃ racayati janaṃ dadrurogī daridraḥ // Ckc_5.*22 //",
    "GK16vcamkc_u:1637": " atra nāyakaśatrudadrurogiviṣayā janāśrayā jugupsā vraṇāmarśanā dibhiruddīpitā netrasaṃkocanādibhirabhivyaktā",
    "GK16vcamkc_u:1638": " parāpasaraṇānumitairāvegacāpalādibhiḥpoṣitā bhāvaka cetasi vikṣepalakṣaṇamupādhimādadhānā",
    "GK16vcamkc_u:1639": " bībhatsa ityākhyāyate /",
    "GK16vcamkc_u:1640": " bhayānako nāma bhīṣaṇavastuviṣayo mukhaśoṣatālupuṭalehananīcairgamanādyanubhāvo,",
    "GK16vcamkc_u:1641": " aśruvarjita sāttviko viṣādaśaṅkātrāsāvegadainyajaḍatā glāniśramacintāpasmārādisaṃcāribhāvo bhayasthāyībhāvaścittavikṣepalakṣaṇāmeva bhūmikāmālambate",
    "GK16vcamkc_u:1642": " yathā",
    "GK16vcamkc_u:1643": " śrīsiṅgakṣitināyakasya ripavo dhāṭīśruterākulāḥ śuṣyattālupuṭaṃ skhalatpadatalaṃ vyālokayanto diśaḥ /",
    "GK16vcamkc_u:1644": " dhāvitvā kathamapyupetya tamasā gāḍhopagūḍhāṃ guhām anviṣyanti tadantare 'pi karasaṃsparśena gartāntaram // Ckc_5.*23 //",
    "GK16vcamkc_u:1645": " atra kriyākrūranāyakanāsīrabhaṭaviṣayaḥ śatrusamāśrayaḥ sthāyībhāvo dhāṭīśravaṇoddīpito",
    "GK16vcamkc_u:1646": " dhāvanaguhāpraveśagartāntarānveṣaṇādibhi ranubhāvairabhivyakto vyākulatvatāluśoṣaṇa",
    "GK16vcamkc_u:1647": " padaskhalanādyanumitairāvegaśaṅkātrāsādibhirvyabhicāribhirabhipuṣṭo bhāvakacetasi",
    "GK16vcamkc_u:1648": " vikṣepalakṣaṇāṃ bhūmikāṃ bibhrāṇo bhayānaka ityākhyāyate /",
    "GK16vcamkc_u:1649": " seyamakhilo 'pi rasapuruṣārtho jananasāhasrasaṃpāditasāhityadevatāpadāravindayugalopāsanājanitavāsanāprauḍhaparipākabhāvanāviśeṣasahakāriṇāṃ",
    "GK16vcamkc_u:1650": " sahṛdayānāṃ mānasena gocarī kṛto yena kenacidākāreṇa bhāsate /",
    "GK16vcamkc_u:1651": " nanu ko 'yamākāro rasasya yenāyaṃ bhāvakamānasairanubhūyata iti cetsvasvānubhavaikavedanīye tasminnākāre kathamasmādṛśāṃ vācovyāpāra mātmīyamāpūrayeyuḥ",
    "GK16vcamkc_u:1652": " na hi kṣīrasāgaramāgalaṃ pibannapi taṃ mādhurīviśeṣamidaṃtayā nirdeṣṭuṃ brahmāpi śaknoti /",
    "GK16vcamkc_u:1653": " kintu vigalitavedyāntaratvamiti vacanaparipāṭīṃ manasi muhurāvartayatā bhāvanāsiddhiparyantaṃ saṃtoṣṭavyamāyuṣmatā / nanu",
    "GK16vcamkc_u:1654": " ākāśāpūpikānyāyādasau rasa iti sphuṭam /",
    "GK16vcamkc_u:1655": " āmīlitadṛśāṃ puṃsāṃ seyaṃ bhāvaka bhūmikā // Ckc_5.28 //",
    "GK16vcamkc_u:1656": " mānādhīnā meyasiddhiḥ sarvasiddhāntasammatā /",
    "GK16vcamkc_u:1657": " asatyo rasavādo 'yaṃ rasavāda itaḥ param // Ckc_5.29 //",
    "GK16vcamkc_u:1658": " na pratyakṣeṇa lakṣyo 'yaṃ nānumānena mānyate /",
    "GK16vcamkc_u:1659": " na cāgamena sugamo nopamānena mānitaḥ // Ckc_5.30 //",
    "GK16vcamkc_u:1660": " samarthito nārthāpattyā nābhāvena ca ........ /",
    "GK16vcamkc_u:1661": " ................ saṃbhāvyo naitihyena ca lihyate // Ckc_5.31 //",
    "GK16vcamkc_u:1662": " iti ceducyate svānubhūtivilasanameva rasasya sadbhāve pramāmamiti paramaṃ rahasyam /",
    "GK16vcamkc_u:1663": " tadetadanupadameva pradarśitam /",
    "GK16vcamkc_u:1664": " anyā punariyaṃ vāgāḍaṃbaraviḍaṃbanā vividhacarcāvinodakaṃḍūladhiṣaṇāprakāṃḍānāṃ vādināṃ mude vilikhyate /",
    "GK16vcamkc_u:1665": " tathāhi /",
    "GK16vcamkc_u:1666": " nanu pratyakṣī bhavannasau nirvikalpakenāvabhāsate savikalpakena vā /",
    "GK16vcamkc_u:1667": " nādyaḥ /",
    "GK16vcamkc_u:1668": " vastusvarūpa mātrāvabhāsakasvabāvatvānnirvikalpakasya rasasya bhuvi bhāvadiviśeṣānusaṃdhānapūrvakapratītisvabhāvatvāt /",
    "GK16vcamkc_u:1669": " nirvikalpakapūrvatvātsavikalpakasyeti cet śrūyatām /",
    "GK16vcamkc_u:1670": " savikalpakeneti brūmaḥ /",
    "GK16vcamkc_u:1671": " savikalpakasya nirvikalpakapūrvakatvābhidhānamavijāritaramaṇīyameva /",
    "GK16vcamkc_u:1672": " nirviśiṣṭaviṣayānullekhino jñānasyaivāsaṃbhavāt /",
    "GK16vcamkc_u:1673": " tathā ca śeṣāvatāraviśeṣasya bhagavataḥ patañjalerabhiprāyaṃ prakaṭayatā vyāhṛtaṃ hariyoginā /",
    "GK16vcamkc_u:1674": " na so 'sti pratyayo loke yaśśabdānugamādṛte /",
    "GK16vcamkc_u:1675": " anuviddhamiva jñānaṃ sarvaṃ śabdena gṛhyate // Ckc_5.32 //",
    "GK16vcamkc_u:1676": " iti anumānamapi sāmānyato dṛṣṭam rasāvabhāsakatayātmani bahumānamākalyati /",
    "GK16vcamkc_u:1677": " amī sāmājikā rasānubhavavantaḥ /",
    "GK16vcamkc_u:1678": " ye ye vivakṣitaceṣṭāviśiṣṭāste te rasānubhavavantaḥ /",
    "GK16vcamkc_u:1679": " yathā tattvasākṣātkārānubhavitāraḥ /",
    "GK16vcamkc_u:1680": " tathā ceme ceṣṭāviśiṣṭāḥ /",
    "GK16vcamkc_u:1681": " tasmāt rasānubhavavanta eveti /",
    "GK16vcamkc_u:1682": " na ca dṛṣṭānte sādhanavaikalyamāśaṅkanīyam /",
    "GK16vcamkc_u:1683": " samādhivelāyāmānante bāṣpādivyatikaraprasiddheḥ /",
    "GK16vcamkc_u:1684": " tathā mahimrastave",
    "GK16vcamkc_u:1685": " “manaḥ pratyak citte savidhamavadhāyāstamarutaḥ prahṛṣyadromāṇaḥ pramadasalilotsaṅgita dṛśaḥ /",
    "GK16vcamkc_u:1686": " yadālokyāhlādahrada iva nimajjyāmṛtamaye dadhatyantastattvaṃ kamapi yaminastatkila bhavān” // Ckc_5.*24 // iti",
    "GK16vcamkc_u:1687": " āgamāḥ puna ranekasiddhāntarahasye sākṣātkāriṇāṃ yathādṛṣṭavādināṃ purāṇakavīnāmalaṅkārasaṃhitāḥ /",
    "GK16vcamkc_u:1688": " tatra ca rasa eva sarvottaratayā pratipādyate /",
    "GK16vcamkc_u:1689": " gosadṛśo gavaya itivat tattvasākṣātkārasadṛśo rasa ityupamānamapi rasasadbhāvāyānubhāvanādātmasattāsāphalyamanusaṃdhatte /",
    "GK16vcamkc_u:1690": " arthāpattirapi nirāpattikaṃ samarthayate rasasadbhāvam /",
    "GK16vcamkc_u:1691": " yathā divā na bhuñjānasya devadattasya pīnatvānupapattyā kalpitā naktaṃbhuktiḥ /",
    "GK16vcamkc_u:1692": " evaṃ vibhāvānubhāvāderanupapattyā rasa iti /",
    "GK16vcamkc_u:1693": " nanu rasāpratītāvapi svayameva kvacidāsvādyatayā svatandrāṇāṃ bhāvādīnāṃ kānupapattiriti",
    "GK16vcamkc_u:1694": " cet kadācit ko 'pi vibhāvādiṣu svatantravyavahāra upacāramātreṇa rājapuruṣeṣu rājavyavahāravaditi",
    "GK16vcamkc_u:1695": " saṃbhavavastusaṃkhyāviṣayatayā rasamahārājalakṣmīmanālakṣayan nijadaurbhāgyamāvirbhāvayati /",
    "GK16vcamkc_u:1696": " aitihyamapi nidarśitapramāṇasaṃvādinā bāhyaṃ,",
    "GK16vcamkc_u:1697": " naiva rasanirūpaṇe saṃbādhamavalambate /",
    "GK16vcamkc_u:1698": " taditthamakhilapramāṇasaṃsiddhe rasasudhāniṣyande sumanobhiranubhūyamāne yogyānupalabdhilakṣaṇamabhāvapramāṇaṃ",
    "GK16vcamkc_u:1699": " rasāvamānaika durāgrahāṇāṃ viparītasākṣarāṇāṃ manasi vaidagdhyābhāvameko 'pi bhāsayati /",
    "GK16vcamkc_u:1700": " tathā coktamasmadācāryaiḥ kāśīśvaramiśraiḥ rasamīmāṃsāyām",
    "GK16vcamkc_u:1701": " “rasalakṣmīmanādṛtya vāgāḍambara toraṇam /",
    "GK16vcamkc_u:1702": " puṇḍrekṣo rasavidveṣādṛjīṣānubhavo yathā” // Ckc_5.33 //",
    "GK16vcamkc_u:1703": " pramāṇalakṣaṇādika manyato 'vagantavyam /",
    "GK16vcamkc_u:1704": " kavayo lokasiddhāntasiddhārthavyavahāriṇaḥ /",
    "GK16vcamkc_u:1705": " atraiva hi camatkārasākṣātkā raikasākṣiṇaḥ // Ckc_5.34 //",
    "GK16vcamkc_u:1706": " anuktānāmihānyeṣāṃ lakṣyalakṣaṇavistaraḥ /",
    "GK16vcamkc_u:1707": " siṅgabhūpālaracite rasārṇāvasudhākare // Ckc_5.35 //",
    "GK16vcamkc_u:1708": " ādidvitīyayoḥ sādhu śīlanīyā vilāsayoḥ /",
    "GK16vcamkc_u:1709": " anyatrabaddhadṛṣṭitvādasmābhirna prapañcitaḥ // Ckc_5.36 //",
    "GK16vcamkc_u:1710": " na hi sarvatra sarveṣāṃ viśeṣāṇāṃ pradarśanam /",
    "GK16vcamkc_u:1711": " ativistaradoṣeṇa granthocchedaprasaṅgataḥ // Ckc_5.37 //",
    "GK16vcamkc_u:1712": " diṅmātrameva śāstreṣu dhīmatāmupadiśyate /",
    "GK16vcamkc_u:1713": " khayamevāvabhāsante viśeṣāḥ pariśīlanāt // Ckc_5.38 //",
    "GK16vcamkc_u:1714": " iti sakalamapi kalyāṇam /",
    "GK16vcamkc_u:1715": " iti sarasasāhityacāturīdhurīṇaviśveśvarakavicandrapraṇītāyāṃ śrīsiṅgabhūpālakīrtisudhāsāra śītalāyāṃ camatkāracandrikāyā- malaṅkṛtau rasaviveko nāma pañcamo vilāsaḥ //",
    "GK16vcamkc_u:1716": " ṣaṣṭho vilāsaḥ /",
    "GK16vcamkc_u:1717": " camatkāracandrikā viśveśvarakavicandraviracitā alaṅkāravilāsaḥ /",
    "GK16vcamkc_u:1718": " ekadeśagatāssarvaṃ śarīraṃ kaṭakādivat /",
    "GK16vcamkc_u:1719": " alaṅkurvanti ye kāvyaṃ te 'laṅkāratayā matāḥ // Ckc_6.1 //",
    "GK16vcamkc_u:1720": " traividhyaṃ kathitaṃ teṣāṃ śabdārthobhayasaṃbhayāt /",
    "GK16vcamkc_u:1721": " atra śabdagatāḥ prājñairekādaśa samīritāḥ // Ckc_6.2 //",
    "GK16vcamkc_u:1722": " chāyā mudrā yuktiḥ śleṣānuprāsagumbhanāścitram /",
    "GK16vcamkc_u:1723": " yamakaṃ vākovākyaṃ gūḍhaṃ praśnottaraṃ ceti // Ckc_6.3 //",
    "GK16vcamkc_u:1724": " anyoktīnāmanukṛtiḥ chāyā seyamudāhṛtā /",
    "GK16vcamkc_u:1725": " tredhā nāgarikagrāmyasāmānyoktyanusārataḥ // Ckc_6.4 //",
    "GK16vcamkc_u:1726": " tatra nāgarikoktichāyā yathā",
    "GK16vcamkc_u:1727": " sikto 'pi siṅgabhūpālakalyāṇoktisudhārasaiḥ /",
    "GK16vcamkc_u:1728": " yo na pallavitastasmai jaṅgamasthāṇave namaḥ // Ckc_6.*1 //",
    "GK16vcamkc_u:1729": " atra jaṅgamasthāṇave nama iti solluṇṭhane namaḥśabdaṃ vadatāṃ vidagdhānāmukteranukṛtiḥ chāyā /",
    "GK16vcamkc_u:1730": " grāmyokticchāyā yathā",
    "GK16vcamkc_u:1731": " sakhi siṅganṛpatipadayugaśaraṇāgatarājavebhavaṃ paśya /",
    "GK16vcamkc_u:1732": " sundari kimidaṃ citraṃ rājñi bhujaṅge 'pi kācavalayaḥ kim // Ckc_6.*2 //",
    "GK16vcamkc_u:1733": " atra turīyapāda āśrayaviśeṣeṇābyudayaviśeṣaṃ vadatāṃ grāmyāṇāmukteranukṛtiḥ chāyā /",
    "GK16vcamkc_u:1734": " sāmānyokticchāyā yathā",
    "GK16vcamkc_u:1735": " ko 'yaṃ vāñchitamarthināṃ vitanute nanveṣa cintāmaṇiḥ sagrāvā kila kintu naiva hi pumān hāsena kiṃ bhūyasā /",
    "GK16vcamkc_u:1736": " so 'yaṃ śrī anavotasiṅganṛpatiḥ kasmādidaṃ jñāyate ratnollāsini kaṅbtṇe karatale kiṃ darpaṇāpekṣayā // Ckc_6.*3 //",
    "GK16vcamkc_u:1737": " atra turīyapāde pratyakṣasiddhe vastuni kimanyāpekṣayetyasminnarthe karakaṅkaṇadarśane kimādarśavimbeneti sarvajanasādhāraṇokteranukaraṇādiyaṃ sāmānyokticchāyā /",
    "GK16vcamkc_u:1738": " sābhiprāyasya vākye yadvacaso 'bhiniveśanam /",
    "GK16vcamkc_u:1739": " mudrāṃ tāṃ mutpradāyitvāt kāvyamudrāvido viduḥ // Ckc_6.5 //",
    "GK16vcamkc_u:1740": " seyaṃ dvedhā budhairuktā padena vacanena ca // Ckc_6.6 //",
    "GK16vcamkc_u:1741": " padamudrā yathā",
    "GK16vcamkc_u:1742": " asmatkalpalātādalāni gilati tvatkāmagaurvāryatāṃ maccintāmaṇivedibhiḥ pariṇameddūrānnanayoccairgajam /",
    "GK16vcamkc_u:1743": " ityārūḍhavitardikāḥ pratipadaṃ jalpanti bhūdevatāḥ siṅgakṣmābhuji kalpavṛkṣasurabhīhastyādidānodyate // Ckc_6.*4 //",
    "GK16vcamkc_u:1744": " atra kalpalatādīnāṃ devatāyogyatvāt sadbrāhnaṇā ityādipadato 'pi bhūdevatā iti padasyābhijātatvamitīyaṃ padamudrā /",
    "GK16vcamkc_u:1745": " vacanamudrā yathā",
    "GK16vcamkc_u:1746": " bho cindāmaṇivedikāparisare santānasantānaka- cchāyāyāṃ surabhīpayodharapayodhārābhirārādhitāḥ /",
    "GK16vcamkc_u:1747": " mā garvīyata devatā vayamamī dṛṣṭāḥsma āvismitaiḥ śrīsiṅgakṣitināyakasya karuṇāraṅgairapāṅgaiḥ sphuṭam // Ckc_6.*5 //",
    "GK16vcamkc_u:1748": " atra devatāsāmyabahuvacanābhiprāyaṇātmani vaktrā vayamiti bahuvacanaṃ prayuktamitīyaṃ vacanamudrā /",
    "GK16vcamkc_u:1749": " āyujyamānasya mithaḥ śabdarya prakṛtocitam /",
    "GK16vcamkc_u:1750": " yojanā kriyate yāsau yuktirityucyate budhaiḥ // Ckc_6.7 //",
    "GK16vcamkc_u:1751": " tatrāyujyamānapadayojanā yathā",
    "GK16vcamkc_u:1752": " śambhossthitā bhūṣaṇapeṭikāyāṃ śriyaḥ sapatnīmabhitaḥ sphurantī /",
    "GK16vcamkc_u:1753": " viṣṇoḥ padaṃ madhyamamāviśantī virājate siṅganṛpālakīrtiḥ // Ckc_6.*6 //",
    "GK16vcamkc_u:1754": " atra pātālamityādi prakṛtārthe śambhubhūṣaṇapeṭikādi padānāmakleśayogaparaṃparayā yojanā kṛteti padayuktiriyam /",
    "GK16vcamkc_u:1755": " evaṃ vākyaprakaraṇaprabandhaviśeṣāṇāmapyudāhāraṇāni draṣṭavyāni /",
    "GK16vcamkc_u:1756": " ekarūpeṇa vākyena dvayorbhaṇanamarthayoḥ /",
    "GK16vcamkc_u:1757": " tantreṇa yatra hi śleṣaḥ so 'yaṃ naikavidho mataḥ // Ckc_6.8 //",
    "GK16vcamkc_u:1758": " prakṛtipratyayapadavibhaktivacanādibhiḥ // Ckc_6.9 //",
    "GK16vcamkc_u:1759": " tatra prakṛtiśleṣo yathā",
    "GK16vcamkc_u:1760": " kalyāṇadastvadīyoyaṃ nataḥ śrīsiṅgabhūpate /",
    "GK16vcamkc_u:1761": " arthasāravidāṃ loke viduṣāṃ vidviṣāmapi // Ckc_6.*7 //",
    "GK16vcamkc_u:1762": " atra kalyāṇada ityatra dadātidadatyoḥ sāravidāmityatra vettividantyośca prakṛtyoḥ śleṣaḥ /",
    "GK16vcamkc_u:1763": " karoti siṅgabhūpāla karaste viduṣāṃ mudam /",
    "GK16vcamkc_u:1764": " kartā vairivipattīnāṃ saṃpadaṃ suhṛdāṃ sphuṭam // Ckc_6.*8 //",
    "GK16vcamkc_u:1765": " tatra karteti pade tṛcpratyayatṛnpratyayayoḥ śleṣaḥ /",
    "GK16vcamkc_u:1766": " vairivipattīnāṃ karteti tṛcpratyayaḥ /",
    "GK16vcamkc_u:1767": " saṃpadaṃkarteti tṛnpratyayaḥ /",
    "GK16vcamkc_u:1768": " anyathā kṛdyogaṣaṣṭhyāvaśyaṃbhāvitvāttadubhayavibhaktisaṃbaṃdhāya pratyayadvayasya vivakṣitatvāt tathokto 'yam /",
    "GK16vcamkc_u:1769": " padaśleṣo yathā",
    "GK16vcamkc_u:1770": " hariścandro rakṣākaraṇarucisatyeṣu vacasāṃ vilāse vāgīśo mahati niyame nītinigame /",
    "GK16vcamkc_u:1771": " vijetā gāṅgeyaṃ janabharaṇa saṃmohanakalā- vrateṣu śrīsiṅgakṣitipatirudāro vijayate // Ckc_6.*9 //",
    "GK16vcamkc_u:1772": " atra hariścandra iti cakravartivācake pade hariścandraścandraśceti padayoḥ vāgīśaḥ vāgīśaśceti padayoḥ gāṅgeya iti bhīṣma iti vācake pade gāṅgoyaṃ ceti padayoḥ śleṣaḥ,",
    "GK16vcamkc_u:1773": " ityayaṃ padaśleṣaḥ /",
    "GK16vcamkc_u:1774": " vibhaktiśleṣo dvidhā /",
    "GK16vcamkc_u:1775": " sajātīyo vijātīya iti /",
    "GK16vcamkc_u:1776": " tatrādyo yathā",
    "GK16vcamkc_u:1777": " sthito virājirājīvavāsinyā kaustubhena ca /",
    "GK16vcamkc_u:1778": " vakṣaḥsthalaṃ dadhāno 'vyāddevaḥ śrīsiṅgabhūpatim // Ckc_6.*10 //",
    "GK16vcamkc_u:1779": " atra vīnāṃ pakṣiṇāṃ rāṭ tasmin virājīti saptamī /",
    "GK16vcamkc_u:1780": " lakṣmīkaustubhābhyāṃ virājī virājanaśīlamiti dvitīyā /",
    "GK16vcamkc_u:1781": " tedve subvibhakttī virājīti pade śliṣṭeiti sajātīyavibhaktiśleṣo 'yam /",
    "GK16vcamkc_u:1782": " dvitīyo yathā",
    "GK16vcamkc_u:1783": " kīrtirviśālā dviṣatāmahāri vyatāni tadvāmadṛśāṃ ca vakṣaḥ /",
    "GK16vcamkc_u:1784": " abhedi taddurgamapi vyadhāyi śrīsiṅgabhūpena nijāptacittam // Ckc_6.*11 //",
    "GK16vcamkc_u:1785": " atra nāyakena dviṣatāṃ kīrtirahāri hṛtā /",
    "GK16vcamkc_u:1786": " tenaiva ripustrīṇāṃ vakṣaḥ avidyamānahāraṃ vyatānītyatra atītyekapade luṅi prathamapuruṣaśca napuṃsakakarma ca dvitīyā ca tiṅsubvibhakttī śliṣṭe iti vijātīyavibhaktiśleṣaḥ /",
    "GK16vcamkc_u:1787": " evamabhedītyatrāpi vijñeyam /",
    "GK16vcamkc_u:1788": " vacanaśleṣo yathā",
    "GK16vcamkc_u:1789": " āśānāṃ prabhavassīmā śriyāṃ sattrabhujaśśubhāḥ /",
    "GK16vcamkc_u:1790": " śaurirdevāśca dadatāṃ kalyāṇaṃ siṅgabhūbhuje // Ckc_6.*12 //",
    "GK16vcamkc_u:1791": " atra śauriḥ nārāyaṇo nāyakāya kalyāṇaṃ dadatāṃ vitaratu /",
    "GK16vcamkc_u:1792": " dada dāne iti dhātorātmanepadino loṭi prathamapuruṣaivakacanam /",
    "GK16vcamkc_u:1793": " kīdṛśaḥ śauriḥ /",
    "GK16vcamkc_u:1794": " āśānāṃ natajanamanorathānāṃ prabhava utpattisthānaṃ dātetyarthathaḥ śriyāṃ saubhāgyaviṣye sīmā paramāvadhiḥ /",
    "GK16vcamkc_u:1795": " satastrāyata iti sattraḥ /",
    "GK16vcamkc_u:1796": " tādṛśo bhujo bāhurasyeti sattrabhujaḥ /",
    "GK16vcamkc_u:1797": " śobhanā bhāso dīptayo 'syeti śubhāḥ devapakṣe tu devāḥ /",
    "GK16vcamkc_u:1798": " kalyāṇaṃ dadatāṃ vitarantu /",
    "GK16vcamkc_u:1799": " dadatāmiti ḍudāñ dāne iti dhātorātmanepadino loṭi prathamapuruṣabahuvacanam /",
    "GK16vcamkc_u:1800": " kiṃ bhūtāḥ devāḥ?",
    "GK16vcamkc_u:1801": " āśānāṃ diśāṃ prabhavo nāthāḥ,",
    "GK16vcamkc_u:1802": " śriyāṃ saṃpadāṃ sīmā avadhayaḥ /",
    "GK16vcamkc_u:1803": " satre bhujata iti satrabhujaḥ /",
    "GK16vcamkc_u:1804": " śobhanā bhāḥ kāntiḥ yeṣāṃ te śubā ityuktamārgeṇa kriyāpade viśeṣaṇapataṃ ekavacanabahuvacane śliṣṭe ityayaṃ vacanaśleṣaḥ /",
    "GK16vcamkc_u:1805": " ādiśabdādbhāṣāśleṣaḥ yathā",
    "GK16vcamkc_u:1806": " melāyanāya te rājyamastu gādanasiṃgana /",
    "GK16vcamkc_u:1807": " vīrāya manasā porarāmākājanaketana // Ckc_6.*13 //",
    "GK16vcamkc_u:1808": " he gādana / gadayati pūrvamabhibhāṣayatīti gādanaḥ /",
    "GK16vcamkc_u:1809": " tasya saṃbuddhiḥ pūrvabhibhāṣinnityarthaḥ /",
    "GK16vcamkc_u:1810": " tādṛśāya te rājyam /",
    "GK16vcamkc_u:1811": " paurarāmākāṭanaketana paurarāmāṇāṃ porastrīṇāṃ kāṭanaketana matsyaketana rāmāmadanetyarthaḥ /",
    "GK16vcamkc_u:1812": " he sigana siṅgabhūpāla /",
    "GK16vcamkc_u:1813": " manasā vīrāya melāyanāya /",
    "GK16vcamkc_u:1814": " mā ca ilā ca mete lakṣmībhūmyau tayorayanaṃ mārgaḥ melāyanaṃ tasmai melāyanāya lakṣmībhūminivāsasthānāyetyarthaḥ /",
    "GK16vcamkc_u:1815": " tādṛśāya te rājyamiti prajāpālanasāmarthyarūpakarmāstu sarvotkarṣeṇa bhūyāditi saṃskṛtabhāṣā pratīyate /",
    "GK16vcamkc_u:1816": " melāyanāyetyādipadeṣu bhadramabhavadve tyādyārthavāciṣu taddeśabhāṣāviduṣāmāndhrabhāṣā ca pratīyate /",
    "GK16vcamkc_u:1817": " tadayaṃ bhāṣāśleṣaḥ /",
    "GK16vcamkc_u:1818": " evaṃ saṃskṛtaprākṛtādibhāṣāśleṣāstu tatra tatra mahākaviprabandheṣu citratareṣu svayamanusaṃdheyāḥ /",
    "GK16vcamkc_u:1819": " anuprāsastu varṇānāmāvṛttiravidūragā /",
    "GK16vcamkc_u:1820": " avyāpako vyāpakaścetyayaṃ dvedhā samāsataḥ // Ckc_6.10 //",
    "GK16vcamkc_u:1821": " avyāpako yathā",
    "GK16vcamkc_u:1822": " gauḍīsaṅgītabhaṅgī rahasi vilasitaṃ kosalīkauśalānāṃ nepālīgaṇḍapālī mṛgamadamakarīṃ kairalīṃ pānakelīm /",
    "GK16vcamkc_u:1823": " lāṭīpāṭīracarcāṃ kusumaviracanāṃ kuntalīkuntalānāṃ siṅgakṣmākānta bhinte tava vijayaramāsnighdhaveṇiḥ kṛpāṇiḥ // Ckc_6.*14 //",
    "GK16vcamkc_u:1824": " atrānuprāsasya prativākyaṃ bhinnarūpatvādavyāpakānuprāso 'yam /",
    "GK16vcamkc_u:1825": " yathā ca",
    "GK16vcamkc_u:1826": " jayati jagadudāro jālmavṛttātidūraḥ sujanabhajanaśīlaḥ stutyasatyānukūlaḥ /",
    "GK16vcamkc_u:1827": " abhinavasuradhenorannavotasya sūnuḥ kṣitinutaguṇasāndraḥ siṅgabhūpālacandraḥ // Ckc_6.*15 //",
    "GK16vcamkc_u:1828": " atra padādyāntānuprāsasya pratipādaṃ bhinnarūpatvam /",
    "GK16vcamkc_u:1829": " vyāpakānuprāso yathā-nāyakasyaiva vaṃśāvalyām",
    "GK16vcamkc_u:1830": " yatra caraṇasannāhinī tṛṇacaraṇaṃ nijapurācca nissaraṇam /",
    "GK16vcamkc_u:1831": " vanacaraṇaṃ taccaraṇakaparicaraṇaṃ vā virodhināṃ śaraṇam // Ckc_6.*16 //",
    "GK16vcamkc_u:1832": " atra rephaṇakārayugalasya sarvatrānuvṛttatvādyvāpakānuprāso 'yam /",
    "GK16vcamkc_u:1833": " evaṃ vṛttilāṭānuprāsātayo draṣṭavyāḥ /",
    "GK16vcamkc_u:1834": " śabdasya prakṛte samyagghaṭanā guṃphanā matā // Ckc_6.11 //",
    "GK16vcamkc_u:1835": " atraśabdo dvividhaḥ nirarthako 'nyagrathitaśceti tatrādyāsya",
    "GK16vcamkc_u:1836": " yathā",
    "GK16vcamkc_u:1837": " śrīsiṅgakṣitipālasaṅgarajayaprasthāpakai stāvakair dhāṭīduṃduvinissvanairabhinavavyāpāriṇo vairiṇaḥ /",
    "GK16vcamkc_u:1838": " svacchāyāmanudhāvinīṃ pratibhaṭānāśaṅkya śaṅkākulāstrāyadhvaṃ be be be iti pratipadaṃ jalpanti dhāvanti ca // Ckc_6.*17 //",
    "GK16vcamkc_u:1839": " atra be ityādi nirarthakaśabdasya prastutānuguṇyena grathanādiyaṃ nirarthakaśabdaguṃphanā /",
    "GK16vcamkc_u:1840": " anyagrathitaśabdaguṃphanā trividhā /",
    "GK16vcamkc_u:1841": " pādaguṃphanā pādadvayaguṃphanā pādatrayaguṃphanāṃ ceti /",
    "GK16vcamkc_u:1842": " tatrādyā yathā",
    "GK16vcamkc_u:1843": " arthasya puruṣo dāsa iti vakta vyalajjatām /",
    "GK16vcamkc_u:1844": " dāso hi puruṣasyārthaḥ paśyataḥ siṅgabhūpatim // Ckc_6.*18 //",
    "GK16vcamkc_u:1845": " atrādyoktasya prathamasya prastutānuguṇyena ghaṭitatvādiyamanyagrathitā pādaguṃphanā /",
    "GK16vcamkc_u:1846": " dvitīyā yathā",
    "GK16vcamkc_u:1847": " yuvā yugavyāyatabāhuraṃsalaḥ kavāṭavakṣāḥ pariṇaddhakaṃdharaḥ /",
    "GK16vcamkc_u:1848": " itīdamanyatra kavitvapaddhati- rvigāhate siṅganṛpe tu sārthatām // Ckc_6.*19 //",
    "GK16vcamkc_u:1849": " atra kālidāsagrathitasya prathamārdhasya prastutānuguṇyānughaṭanādiyaṃ pādadvayaguṃphanā /",
    "GK16vcamkc_u:1850": " tṛtīyā yathā",
    "GK16vcamkc_u:1851": " sajātīyairvijātīyairatiraskṛtamūrtimān /",
    "GK16vcamkc_u:1852": " yāvadrasaṃ vartamāno rājate siṅgabhūpatiḥ // Ckc_6.*20 //",
    "GK16vcamkc_u:1853": " atra pūrvālaṅkāraśāstrakāragra thitasyāpi pādatrayasya prathamārdhe sapakṣairvipakṣaiścānatikramaṇīyo yāvadrasaṃ vartamāna iti prastutānuguṇyena ghaṭanādiyaṃ pādatrayaguphanā /",
    "GK16vcamkc_u:1854": " citraṃ tu cakrabandhādyaṃ na sarvakavisammatam /",
    "GK16vcamkc_u:1855": " rasollāsavirodhitvāccittakleśaikakāraṇam // Ckc_6.12 //",
    "GK16vcamkc_u:1856": " cakrabandho yathā",
    "GK16vcamkc_u:1857": " sakṣamācakradiśāvilāsivibhunā tigmāṃśuhāriśriyā viśrāmakṣaṇaviśvaraṅgaviyatā kalpaṃ yaśo jyotiṣā /",
    "GK16vcamkc_u:1858": " vidvatkāntimavāpa yaḥ praviśadāvirbhūtakṛtsnāgamāṃ māṃdhātā sa ca tadviśeṣaviduṣo yāti tviṣā nopamām // Ckc_6.*21 //",
    "GK16vcamkc_u:1859": " atra nemimārabhya tṛtīyasminnantare camatkārajyotsneti kṛtināma /",
    "GK16vcamkc_u:1860": " saptame viśvapatikaviriti tatkartṛnāma /",
    "GK16vcamkc_u:1861": " navame nāyakanāma ca prakaṭīkriyate /",
    "GK16vcamkc_u:1862": " ādiśabdātpaṅabandhādayaḥ /",
    "GK16vcamkc_u:1863": " atra padmabandho yathā",
    "GK16vcamkc_u:1864": " sā ca mā kṣapitabhāvarākṣasā sākṣarāvagatapādamārasā /",
    "GK16vcamkc_u:1865": " sārasā dayatu siṅgayaṃ rasā sārayaṃ gajavatī kṣaṇā ca sā // Ckc_6.*22 //",
    "GK16vcamkc_u:1866": " atra kṣapitāḥ bhāvena rākṣasāḥ krūrajanāḥ yayā sā kṣapitabhāvarākṣasā daridrīkṛtakrūrajanetyarthaḥ /",
    "GK16vcamkc_u:1867": " sākṣarāvagatapādasārasā vidvaddhyātapādapadmā mā lakṣmīḥ rasāsāraṃ bhūvi śreṣṭhaṃ vastu yāti prāpnoti iti rasāsārayaḥ /",
    "GK16vcamkc_u:1868": " taṃ siṅgayaṃ siṅgabhūpālaṃ sārasādāvāsapadmādayatu bhajatu /",
    "GK16vcamkc_u:1869": " tathā gajavatī svādhāradiggajavatītyarthaḥ /",
    "GK16vcamkc_u:1870": " sā kṣamā bhūmiśca /",
    "GK16vcamkc_u:1871": " anyadevaṃ vidhamanusandheyam /",
    "GK16vcamkc_u:1872": " yamakaṃ tvavinābhūtakharavyañjanasaṃhateḥ /",
    "GK16vcamkc_u:1873": " punaḥśrutirvibhinnārthā tanamadhyāntādigaṃ tridhā // Ckc_6.13 //",
    "GK16vcamkc_u:1874": " ādiyamakaṃ yathā nāyakasyaiva",
    "GK16vcamkc_u:1875": " sadayā sadayā buddhiravatāravatā mama /",
    "GK16vcamkc_u:1876": " madhurā madhurānātha bhavatā bhavatādaram // Ckc_6.*23 //",
    "GK16vcamkc_u:1877": " atra caturṇāmapi pādānāmādau pradhamākṣarasahitaṃ varṇatritayamāntaratamavyavthānena punaḥśrutamiti sarvapādādiyamakamidam /",
    "GK16vcamkc_u:1878": " evamanyepi dvipādādiyamakadalayorvyavahitāvyavahitabhedāḥ svayamavagantavyāḥ /",
    "GK16vcamkc_u:1879": " madhyayamakaṃ yathā",
    "GK16vcamkc_u:1880": " ghanayaśonayaśobhitasaṃgarotsukatamaḥ katamaḥ sahate ripuḥ /",
    "GK16vcamkc_u:1881": " bhavadasiṃ vada siṅgamahīpate paramayā ramayā bharitadyute // Ckc_6.*24 //",
    "GK16vcamkc_u:1882": " atra caturṣvapi pādeṣu prathamākṣaraṃ vihāya madhyākṣarayamakamāntaramavya vadhānena punaḥśrutamiti sarvapādamadhyayamakamidam /",
    "GK16vcamkc_u:1883": " evamanye 'pi pūrvapadasya bhedā nirūpaṇīyāḥ /",
    "GK16vcamkc_u:1884": " antyayamakaṃ yathā",
    "GK16vcamkc_u:1885": " yaśasā saurabhavantaṃ siṅgamahīpāla merudhīra bhavantam /",
    "GK16vcamkc_u:1886": " sukṛtīkṛtavasudevaḥ satataṃ pāyādvitīrṇaghanavasudevaḥ // Ckc_6.*25 //",
    "GK16vcamkc_u:1887": " he merudhīra siṅgamahīpāla yaśasā saurabhavantaṃ yaśassurabhiṃ bhavantaṃ sukṛtīkṛtavasudevaḥ",
    "GK16vcamkc_u:1888": " svajanmanā kṛtārthīkṛtānakadundubhiḥ devaḥ śrīkṛṣṇaḥ vitīrṇaghanavasu yathā tathā",
    "GK16vcamkc_u:1889": " pāyādityantyākṣara sahitamakṣaracatuṣṭayam pādadvaye punaḥśrutamiti dvipādāntayamakamidam /",
    "GK16vcamkc_u:1890": " evamanye 'pi bhedāḥ svayamūhyāḥ /",
    "GK16vcamkc_u:1891": " avāntarabhidāstasya bahavassanti duṣkarāḥ /",
    "GK16vcamkc_u:1892": " mṛdumārgavirodhitvādasmābhirna prapañcitāḥ // Ckc_6.14 //",
    "GK16vcamkc_u:1893": " uktipratyuktimadvākyaṃ vākovākyamitīritam // Ckc_6.15 //",
    "GK16vcamkc_u:1894": " yathā",
    "GK16vcamkc_u:1895": " rambhe kiṃ sakhi menake na sulabhāḥ kalpadrumāṇāṃ srajaḥ te svarge na hi santi kutra dharaṇībhāge kutaḥ kāraṇāt /",
    "GK16vcamkc_u:1896": " dātuḥ śrīanavotasiṅganṛpatestairdattahastāṅgulīr brahmā nirmitanānato nu dhanikāḥ sarve 'pi dhātrīsurāḥ // Ckc_6.*26 //",
    "GK16vcamkc_u:1897": " atra rambhāmenakayoruktipratyuktayaḥ spaṣṭāḥ /",
    "GK16vcamkc_u:1898": " kriyākārakasaṃbhandhaguptimad gūḍhamucyate // Ckc_6.16 //",
    "GK16vcamkc_u:1899": " tatra kriyāgūḍhaṃ yathā",
    "GK16vcamkc_u:1900": " kṛpāṇakhaṇḍitārātimaṇḍalādhīśamaṇḍalaḥ /",
    "GK16vcamkc_u:1901": " śrīsiṅgadharaṇīpāla vibhaveti samṛddhatām // Ckc_6.*27 //",
    "GK16vcamkc_u:1902": " atra he vibho samṛddhatāmehīti kriyāpadasya vibhava iti saptamyā gopitatvamiti gūḍhakriyāpadatvāt kriyāgūḍham /",
    "GK16vcamkc_u:1903": " yathā ca",
    "GK16vcamkc_u:1904": " kandarpakalpanākāraṃ śrīsiṅgadharaṇībhujam /",
    "GK16vcamkc_u:1905": " puramārge purandhrīṇāṃ niścalānayanāñcalāḥ // Ckc_6.*28 //",
    "GK16vcamkc_u:1906": " atrāpuriti kriyāpadaṃ purandhrīṇāmiti padena gopitamiti kriyāgūḍham /",
    "GK16vcamkc_u:1907": " kārakagūḍhaṃ yathā",
    "GK16vcamkc_u:1908": " śrīsiṅgabhūpanāsīradhāṭīsādhvasasaṃbhramāt /",
    "GK16vcamkc_u:1909": " kva darī kva darītyadreḥ kāntāre raṭati sphuṭam // Ckc_6.*29 //",
    "GK16vcamkc_u:1910": " atra raṭatikriyāyāḥ kartṛkārakabhūtā areḥ kāntāḥ kāntāra iti saptamyā gopitamiti kārakagūḍheṣu kartṛgūḍhamidam /",
    "GK16vcamkc_u:1911": " evaṃ karmagūḍhādayo draṣṭavyāḥ /",
    "GK16vcamkc_u:1912": " saṃbandhapadagūḍhaṃ yathā",
    "GK16vcamkc_u:1913": " śarānapāṅgaśrī rājan nābhikramati kevalam /",
    "GK16vcamkc_u:1914": " bhrūvallīlalitaiścāpaṃ tvatsevā sudṛśāmapi // Ckc_6.*30 //",
    "GK16vcamkc_u:1915": " atra eḥ kāmasyeti sambandhapadaṃ lalitairvilāsairiti tṛtīyā vā (tṛtīyayā?)",
    "GK16vcamkc_u:1916": " gopitamiti saṃbandhagūḍhamidam /",
    "GK16vcamkc_u:1917": " paṣṭhayāḥ kārakatvābhāvāt sambhandhagūḍhasyātra pṛthaṅnirdeśaḥ /",
    "GK16vcamkc_u:1918": " yatrottararya nirmedaḥ praśne praśnottaraṃ hi tat /",
    "GK16vcamkc_u:1919": " antaḥpraśrnaṃ bahiḥpraśrnamubhayapraśrnaṃ ceti tattridhā // Ckc_6.17 //",
    "GK16vcamkc_u:1920": " kamadarpayanmanobhūḥ kiṃ narapativeśma rājate nidhimat /",
    "GK16vcamkc_u:1921": " kāmadhurā kathaya saśe tvayaiva kathitaṃ hi siṅgabhūpāla // Ckc_6.*31 //",
    "GK16vcamkc_u:1922": " atra manobhūḥ kamalobhayaditi praśne kaṃ brahmāṇam /",
    "GK16vcamkc_u:1923": " narapativeśma kiṃmiti praśne kinnarapativeśma,",
    "GK16vcamkc_u:1924": " kuberagṛhamiti /",
    "GK16vcamkc_u:1925": " madhurā keti praśne kāmadhurā kāmabhāra iti cottarāṇi praśnāvayasyāntara itīdamantaḥpraśnam /",
    "GK16vcamkc_u:1926": " pratyānanaṃ rājitagaṇḍamadhyaṃ subhīṣaṇaṃ bhairavamastakaṃ kim /",
    "GK16vcamkc_u:1927": " tvayā naceduttaramapradattaṃ rājan na jānāti bhavān bhavantam // Ckc_6.*32 //",
    "GK16vcamkc_u:1928": " atra pratigaṇḍabhairava ityuttarasya praśnavākyāntare pratīyamānatvādidañcāntaḥ praśnam /",
    "GK16vcamkc_u:1929": " bahiḥ praśnaṃ yathā",
    "GK16vcamkc_u:1930": " kīdṛgbalaṃ devavibho śuceśca sambodhanaṃ tvadripumaṇḍalañca /",
    "GK16vcamkc_u:1931": " śrīsiṅgabhūpāla vadottarāṇi pūrvoktavarṇabhayavṛddhiyogāt // Ckc_6.*33 //",
    "GK16vcamkc_u:1932": " atra indrabalaṃ saphali śucisaṃbuddhiḥ pavitreti tvadvipumaṇḍalaṃ vitrapaṃ vitrasaditi vā trīṇyuttarāṇi praśnād bahireva mṛgyāṇi /",
    "GK16vcamkc_u:1933": " bahiḥ praśnamidam /",
    "GK16vcamkc_u:1934": " ubhayapraśnaṃ yathā",
    "GK16vcamkc_u:1935": " yogināṃ bhogināṃ rājan ka iṣṭastaṃ na vetti yaḥ /",
    "GK16vcamkc_u:1936": " viparīto harastena na jñāto hi sahāmbaraḥ // Ckc_6.*34 //",
    "GK16vcamkc_u:1937": " atra rahovāsa ityuttarasya pūrvabhāgo rahaśśabdo viparītaharaśabdena praśnavākyasyāntaḥ pratīyate /",
    "GK16vcamkc_u:1938": " uttarāvayavo vāsa ityayaṃ bahireva mṛgyata iti bahirantaḥpraśnottarasya sthitatvādidamubhayapraśnam /",
    "GK16vcamkc_u:1939": " evaṃ nirūpitāssādhu śabdālaṅkārajātayaḥ /",
    "GK16vcamkc_u:1940": " kāvyaṃ vibhūṣayedābhiḥ yathānyairnāpahāsyate // Ckc_6.18 //",
    "GK16vcamkc_u:1941": " iti sarasasāhityacāturīdhurīṇaviśveśvarakavicandrapraṇītāyāṃ camatkāracandrikāyāṃ śabdālaṅkāraviveko nāma ṣaṣṭho vilāsaḥ //",
    "GK16vcamkc_u:1942": " saptamo vilāsaḥ /",
    "GK16vcamkc_u:1943": " camatkāracandrikā viśveśvarakavicandraviracitā saptamo vilāsaḥ /",
    "GK16vcamkc_u:1944": " alamarthānalaṅkartuṃ ye tadāśrayaśobhinaḥ /",
    "GK16vcamkc_u:1945": " ye tu jātyādayaḥ prājñaiḥ ter'thālaṅkārasaṃjñayā // Ckc_7.1 //",
    "GK16vcamkc_u:1946": " jātirvibhāvanā heturahetussūkṣmamuttaram /",
    "GK16vcamkc_u:1947": " virodhaḥ sambhavo 'nyonyaṃ parivṛttirnidarśanā // Ckc_7.2 //",
    "GK16vcamkc_u:1948": " bhedaḥ samāhitaṃ bhrāntiḥ vitarko mīlitaṃ smṛtiḥ /",
    "GK16vcamkc_u:1949": " bhāvo 'numānārthāpattī iti te viṃśatirmatāḥ // Ckc_7.3 //",
    "GK16vcamkc_u:1950": " tatra jātiḥ",
    "GK16vcamkc_u:1951": " nānāvasthāsu siddhāni yāni rūpāṇi vastunaḥ /",
    "GK16vcamkc_u:1952": " sākṣādvidadhatī tāni jātirityabhidhīyate // Ckc_7.4 //",
    "GK16vcamkc_u:1953": " seyaṃ dvidhā nisargatatkārabhedāt /",
    "GK16vcamkc_u:1954": " ādyā yathā",
    "GK16vcamkc_u:1955": " asakṛtparidhūlavāladhīn muhurākampitabaktrakandharān /",
    "GK16vcamkc_u:1956": " ripubhūbhṛdupāyanīkṛtān turagān paśyati siṅgabhūpatiḥ // Ckc_7.*1 //",
    "GK16vcamkc_u:1957": " atra turagāṇāmaya ... ... ... ... ... ... /",
    "GK16vcamkc_u:1958": " tātkālikī yathā",
    "GK16vcamkc_u:1959": " pūrvāṅgaṃ lalitaṃ nidhāya mṛdule siṃhāsanopāśraye paśyan bāṇamṛjūkṛtaṃ savayasā smerairapāṅgekṣaṇaiḥ /",
    "GK16vcamkc_u:1960": " kurvan karṇapuṭīṃ sudhārasamayīṃ vācaṃ parīkṣāvatā- māsthānyāmanavotasiṅganṛpatiḥ puṣṇāti netrotsavam // Ckc_7.*2 //",
    "GK16vcamkc_u:1961": " atra rājñastātkālikasvarūpāvasthānakathanāt tātkālikī jātiriyam /",
    "GK16vcamkc_u:1962": " prasiddhahetuvyāvṛcyā yatkiñcitkāraṇāntaram /",
    "GK16vcamkc_u:1963": " vibhāvyate khabhāvo vā vijñeyā sā vibhāvanā // Ckc_7.5 //",
    "GK16vcamkc_u:1964": " atra kāraṇāntarasaṃbhāvanā yathā",
    "GK16vcamkc_u:1965": " tanvanna bhāravinatiṃ phaṇirājamūdhrnāṃ kurvanna dhautaśucitāṃ haraśāṭikānām /",
    "GK16vcamkc_u:1966": " badhrannanambara vitānamajāṇḍabhāge śrīsiṅgabhūpa tava bhāti yaśovilāsaḥ // Ckc_7.*3 //",
    "GK16vcamkc_u:1967": " atra vinatiśucitvavitānānāṃ bhāradhāvanāṃśukāni hetutayā prasiddhāni tāni nirvartya yaśaso dhāvalyanairmalyabāhulyānyanyāni kāraṇāni vibhāvyanta itīyaṃ kāraṇāntaravibhāvanā /",
    "GK16vcamkc_u:1968": " svabhāvavibhāvanā yathā",
    "GK16vcamkc_u:1969": " anullikhitatīkṣṇāgrā prajñā śrīsiṅgabhūpate /",
    "GK16vcamkc_u:1970": " avāsitasugandhaīni yaśāṃsi tava santatam // Ckc_7.*4 //",
    "GK16vcamkc_u:1971": " atra tīkṣṇatvasugandhitvayorloke ullekhanavāsane prasiddhabhūte iti nirvartya prajñāyaśasoḥ svabhāvo 'pi vibhāvyata itīyaṃ svabhāvavibhāvanā",
    "GK16vcamkc_u:1972": " kriyāyāḥ kāraṇaṃ hetuḥ mukhyo gauṇa iti dvidhā /",
    "GK16vcamkc_u:1973": " mukhyaheturdvidhā tatra kārakajñāpakakramāt // Ckc_7.6 //",
    "GK16vcamkc_u:1974": " pravṛtteśca nivṛtteśca prayukteśca tridhādimaḥ // Ckc_7.7 //",
    "GK16vcamkc_u:1975": " atra pravartakakriyāviśiṣṭakārakaheturyathā",
    "GK16vcamkc_u:1976": " pāpakriyāpaṭalakhaṇḍanapaṇḍitāni puṇyakriyāpunarudīraṇapūraṇāni /",
    "GK16vcamkc_u:1977": " saṃpādayanti satataṃ pramadaṃ janānāṃ śrīsiṅgabhūpacaritāni mahādbhutāni // Ckc_7.*5 //",
    "GK16vcamkc_u:1978": " atra nāyakacaritānyevaṃ bhūtāni pracānāṃ prāgasataḥ santoṣasya pravartanakriyāyāmāviṣṭānīti kriyāviṣṭo 'yaṃ pravartakaḥ kārakahetuḥ /",
    "GK16vcamkc_u:1979": " sa evānāviṣṭo yathā",
    "GK16vcamkc_u:1980": " aviturakṛtabhaṅguṃ siṅgabhūpālamaules tribhuvanamapi siddhaṃ kīrtikallolinībhiḥ /",
    "GK16vcamkc_u:1981": " viṣamaviṣamacakṣurjūṭakoṭīraśṛṅga- skhalanavalitaphenasvardhunīspadhinībhiḥ // Ckc_7.*6 //",
    "GK16vcamkc_u:1982": " atra bhuvanaviśadabhāve kīrtāvanāviṣṭāṃ hetau tṛtīyāṃ prayojayati /",
    "GK16vcamkc_u:1983": " na tu kartarīti kriyānāviṣṭo 'yaṃ pravartakaḥ kārakahetuḥ /",
    "GK16vcamkc_u:1984": " nivartakakriyāviṣṭaḥ kārakaheturyathā",
    "GK16vcamkc_u:1985": " pradhvaṃsāya prabhavatitarāmugrasaṅgrāmaraṅga- prāmodāgre pratibhaṭacamūcakra durvikramāṇām /",
    "GK16vcamkc_u:1986": " siṅgakṣoṇīpatirabhivahan ghoradaṃbholipālī- jṛmbārambhaprakaṭanadhurā bandhurāṃ khaḍgadhārām // Ckc_7.*7 //",
    "GK16vcamkc_u:1987": " atra karavālaikasahāyasya nāyakasya pratibhaṭavikramadhvaṃsanakriyākartṛtvenāveśādāviṣṭo 'yaṃ nivartakaḥ kārakahetuḥ /",
    "GK16vcamkc_u:1988": " sa evānāviṣṭo tathā",
    "GK16vcamkc_u:1989": " śrīsiṅgabhūpakodaṇḍādatyārūḍha guṇadhvaneḥ /",
    "GK16vcamkc_u:1990": " bhajanti nirguṇībhāvaṃ vairastrīkaṇṭhabhūmayaḥ // Ckc_7.*8 //",
    "GK16vcamkc_u:1991": " atra vairikulapālikākaṇṭhasūtranivartanakriyāmanāviśan nāyakakodaṇḍadaṇḍo hetau pañcamīṃ prayojayatīti kriyānāviṣṭo 'yam nivartakaḥ kārakahetuḥ",
    "GK16vcamkc_u:1992": " kriyāviṣṭaprayojakahetuḥ yathā",
    "GK16vcamkc_u:1993": " kumāre śrīsiṅge jaladhiraśanāṃ śāsati mahī- mamaryādādhvastāḥ patanapariṇāhapratibhuvaḥ /",
    "GK16vcamkc_u:1994": " adharmā nirmūlā narakaparipākapraṇidhayo vinaṣṭā duśceṣṭāḥ kali kaluṣapeśīparidhayaḥ // Ckc_7.*9 //",
    "GK16vcamkc_u:1995": " atra maryādādhvaṃsādiṣu kriyāsu saptamīvācyanaimittikādhikaraṇakārakabhāvena nāyako 'yamāviśan prayojako bhavatīti yathoktaḥ /",
    "GK16vcamkc_u:1996": " sa evānāviṣṭo yathā",
    "GK16vcamkc_u:1997": " śrīsiṅgakṣitināthapārśvamayatāmajñātapūrvaṃ hi naḥ tatsevābhyasanaṃ vidheyamiti te pratyarthipṛthvībhūjaḥ /",
    "GK16vcamkc_u:1998": " vṛddhāmātyajanānupāṃśu vinayātsiṃhāsane sthāpitān saṃbaddhāñjalayo bhajanti mahitā stotraikacitroktayaḥ // Ckc_7.*10 //",
    "GK16vcamkc_u:1999": " atra nīcairavasthānāñjalibandhanastotrakaraṇādirūpāyāṃ sevābhyasanakriyāyāmātmanyevātmanaḥ samāveśo na saṃbhavatīti kriyānāviṣṭo 'yamiti śabdābidheyaprayojako nāma kārakahetuḥ /",
    "GK16vcamkc_u:2000": " dvitīyā ca tṛtīyā ca caturthaī saptamī ca yam /",
    "GK16vcamkc_u:2001": " kriyānāviṣṭamācaṣṭe lakṣako jñāpakaśca saḥ // Ckc_7.8 //",
    "GK16vcamkc_u:2002": " tatra dvitīyāvācyo lakṣakaheturyathā",
    "GK16vcamkc_u:2003": " śrīsiṅgabhūpatiṃ prati śītakarakaravālakhaṇḍitārātim /",
    "GK16vcamkc_u:2004": " saṅgarasīmani vividhāḥ kātaraceṣṭā bhavanti vimatānām // Ckc_7.*11 //",
    "GK16vcamkc_u:2005": " atra kriyānāviṣṭenaiva nāyakenana vimatānāṃ bhayajanakakātaraceṣṭā labhyante viśeṣyanta iti so 'yaṃ lakṣaṇahetuḥ /",
    "GK16vcamkc_u:2006": " pratinā yoge dvitīyāmutpādayatīti dvitīyāvācyo 'yam /",
    "GK16vcamkc_u:2007": " tadvattṛtīyāvācyo yathā",
    "GK16vcamkc_u:2008": " sādhāraṇāśrayayuje yudhi bandhutāyāṃ paśyanti rājācalarājadhānyām /",
    "GK16vcamkc_u:2009": " rājānamājñāsahajena paurāḥ praphullasaugandhikaśekhareṇa // Ckc_7.*12 //",
    "GK16vcamkc_u:2010": " atra saugandhikaśekharaṃ darśanakriyāyāmanāviśadeva rājānaṃ jñāpayatītītthaṃbhāvalakṣaṇatṛtīyayā vājyo 'yaṃ jñāpakahetuḥ /",
    "GK16vcamkc_u:2011": " caturthī vācyo yathā",
    "GK16vcamkc_u:2012": " śrīsiṅgadharaṇīpālapādasevā parāṅmukhaḥ /",
    "GK16vcamkc_u:2013": " akāṇḍe śemuṣī rājñāṃ rājyabhraṃśāya vairiṇām // Ckc_7.*13 //",
    "GK16vcamkc_u:2014": " atrotpātabhūtayā rājñāmakāṇḍato nāyakasevāparāṅmukhībhāvabuddhyā teṣāṃ rājyabhraṃśo jñāpyate /",
    "GK16vcamkc_u:2015": " tenāyamutpātena jñāpyamāna iti caturthyā vācyo jñāpakahetuḥ /",
    "GK16vcamkc_u:2016": " saptamīvācyo yathā",
    "GK16vcamkc_u:2017": " mā bhūta pratirājakātpratimukhāḥ kīrti vihāyādhunā prāṇebhyaḥ kva nuyāta dhūtamatayo bhoḥ paśyatāsmāniti /",
    "GK16vcamkc_u:2018": " śāsatsu svapatākinī radhikṛteṣvārūḍhamandasmitaḥ śrīsiṅgakṣitipo ripūnabhimukho badhnāti dossampadaḥ // Ckc_7.*14 //",
    "GK16vcamkc_u:2019": " atra senādhipatīnāṃ balānuśāsanakriyayā nāyakasya prakāśanakriyā lakṣyate /",
    "GK16vcamkc_u:2020": " heturgauṇa iti prokto gauṇavṛttivyapāśrayāt /",
    "GK16vcamkc_u:2021": " vaicitrīkāraṇatvena citrahetuśca satkṛtaḥ // Ckc_7.9 //",
    "GK16vcamkc_u:2022": " samakālo viparyasto yuktāyuktāvasaṃgataḥ /",
    "GK16vcamkc_u:2023": " iti tasya samāsena pañca bhedāḥ prakīrtitāḥ // Ckc_7.10 //",
    "GK16vcamkc_u:2024": " tatra kāryeṇaiva samutpanno hetuḥ samakālaḥ /",
    "GK16vcamkc_u:2025": " yathā",
    "GK16vcamkc_u:2026": " śrīsiṅgabhūpaḥ kavitābhiṣaṅgo raṇāṅgaṇe vīragururniṣaṅgāt /",
    "GK16vcamkc_u:2027": " bāṇān samākarṣati śātakoṇān prāṇairarīṇāṃ samakālameva // Ckc_7.*15 //",
    "GK16vcamkc_u:2028": " atra kāryapūrvakṣaṇa varti kāraṇamityetadullaṅdhya kāraṇabhūtasya bāṇākarṣaṇasya tatkāryabhūtasya vimataprāṇākarṣaṇasya ca samakālamevotpattikathanāt samakālo nāmāyaṃ gauṇahetuḥ /",
    "GK16vcamkc_u:2029": " kāryādanantaramutpanno heturviparyastaḥ /",
    "GK16vcamkc_u:2030": " yathā",
    "GK16vcamkc_u:2031": " paścānmuñcati te śaṅgaḥ kośaṃ śrīsiṅgabhūpate /",
    "GK16vcamkc_u:2032": " kośaṃ muñcanti paurastyāḥ purastādeva bhūbhujaḥ // Ckc_7.*16 //",
    "GK16vcamkc_u:2033": " atra pūrvadikpārthivabhāṇḍāgāratyāgalakṣaṇasya kāryasyotpatteranantaratvāt kāraṇabhūtasya nāyakakhaḍgamokṣasyotpattikathanādiyaṃ viparyasto nāma citrahetuḥ /",
    "GK16vcamkc_u:2034": " yuktakāryakārī heturyuktaḥ /",
    "GK16vcamkc_u:2035": " tadviparīto henurayuktaḥ /",
    "GK16vcamkc_u:2036": " tau yathā",
    "GK16vcamkc_u:2037": " kṛpāṇabhogī tava siṅgabhūpate karotvariprāṇasamīrapāraṇām /",
    "GK16vcamkc_u:2038": " bhavatpratāpātapavaibhavātkathaṃ virodhināṃ śokatamisramedhate // Ckc_7.*17 //",
    "GK16vcamkc_u:2039": " atra prathamārdhe yatsarpāṇāmucitaṃ pavanapāraṇakāryaṃ tadeva kṛtamityayaṃ yukto nāma gauṇahetuḥ /",
    "GK16vcamkc_u:2040": " uttarārdhe tejaso yaduktaṃ tamovardhanaṃ tadevakṛtamityatyukto 'yaṃ gauṇahetuḥ /",
    "GK16vcamkc_u:2041": " adhikaraṇaheturasaṅgataḥ /",
    "GK16vcamkc_u:2042": " yathā",
    "GK16vcamkc_u:2043": " bhūbhārastava dakṣa bāhuśikhare mūdhrnā natāḥ pārthivāḥ prāgalbhyaṃ tvayi siṅgabhūvara paraṃ vītatrapā vairiṇaḥ /",
    "GK16vcamkc_u:2044": " aunnatyaṃ tvayi garvitāḥ pratibhaṭa vyāptāntarikṣāntarāś citraṃ kāraṇamekataḥ parigataḥ kāryodayastvanyataḥ // Ckc_7.*18 //",
    "GK16vcamkc_u:2045": " atra nāyakagatānāṃ bhūbharaṇādikāraṇānāṃ pratināyakagatānāṃ namratvādikāryāṇāṃ vaiyadhikaraṇyenāsaṃbaddhatvādasaṅgato nāmāyaṃ gauṇahetuḥ /",
    "GK16vcamkc_u:2046": " iti hetuvikalpānāṃ darśitā gatirīdṛśī /",
    "GK16vcamkc_u:2047": " abhāvahetavo 'pyevaṃ khayamūhyā vicakṣaṇaiḥ // Ckc_7.11 //",
    "GK16vcamkc_u:2048": " vastusvabhāvādanyena hetunā vā parāhataḥ /",
    "GK16vcamkc_u:2049": " notpādayati yaḥ kāryaṃ so 'heturiti gīyate // Ckc_7.12 //",
    "GK16vcamkc_u:2050": " vastusvabhāvaparāhato 'heturyathā",
    "GK16vcamkc_u:2051": " rūkṣāhaṃkṛtayo na santi lalite bhedaṃ gate na bhruvau dṛkkoṇo 'pi na rāgameti hasitaṃ mandaṃ ca nāntarhitam /",
    "GK16vcamkc_u:2052": " dṛṣṭvāpi pratigarjatāṃ kṣitibhujāṃ saṃraṃbhagarbhakriyā mūrtirdāruṇaceṣṭayāpyavikṛtā śrīsiṅgapṛthvīpate // Ckc_7.*19 //",
    "GK16vcamkc_u:2053": " atrātisaṃraṃbhapratināyakaceṣṭāvikaraṇa samarthasyāpi satatākārya (?)",
    "GK16vcamkc_u:2054": " nāyaka mūrtisvabhāvaprabhāvaparāhatā huṃkārādikāluṣyarūpaṃ kāryaṃ notpādayatīti so 'yaṃ tathoktaḥ /",
    "GK16vcamkc_u:2055": " dvitīyo yathā",
    "GK16vcamkc_u:2056": " dossāraṃ samareṣu siṅganṛpateḥ prāyeṇa jānannapi kṣmāpāleṣu bhavādṛśeṣvapi cirāt tatpādasaṃseviṣu /",
    "GK16vcamkc_u:2057": " śruṇvannāptajanoddhatāṃ giramapi prāṇeśa dhīmān bhavān tatsevāṃ na cikīrṣatīti yadidaṃ tahaiva duśceṣṭitāt // Ckc_7.*20 //",
    "GK16vcamkc_u:2058": " atra nāyakadossārajñānādikāraṇānāṃ pratināyakagirā lakṣaṇakāryakaraṇasāmarthye 'pi bhavitavyatāparāhataśaktitvakathanāt kāraṇāntaraparāhato 'yamahetuḥ /",
    "GK16vcamkc_u:2059": " nirūḍhe sāhitye sarasahṛdayānandasadane vadānye śrīsiṅgakṣitipatilake tiṣṭhati puraḥ /",
    "GK16vcamkc_u:2060": " kṛtārthaḥ sarvārthe bhavati bhuvi yaḥ kaścana na cel lalāṭe durlaṃghā duritalipirasyaiva mahatī // Ckc_7.*21 //",
    "GK16vcamkc_u:2061": " atra vidyāpakṣapātavrata nāyakaudāryasya sakalārthi kṛtārthīkaraṇasāmarthye 'pi yatra",
    "GK16vcamkc_u:2062": " kutra cit kāryasyānutpādakatve tadarthilālāṭika durlipiparāhatatvakathanādanyaparāhato 'yamahetuḥ /",
    "GK16vcamkc_u:2063": " yastu kāraṇamāleti hetusantāna ucyate /",
    "GK16vcamkc_u:2064": " pṛthak pṛthagasāmarythāt so 'pyaheturmato mama // Ckc_7.13 //",
    "GK16vcamkc_u:2065": " yathā",
    "GK16vcamkc_u:2066": " prājñaiḥ prāktanavāsanāparikarairvidvajjavopāsanaṃ tenāpi pratibhā tathā madhurayā sāhityasākṣātkriyā /",
    "GK16vcamkc_u:2067": " tatproḍhīranavotasiṅganṛpatessmerāḥ kaṭābhakramāḥ te lakṣmīradhikāṃ tathā kṛtadhiyāṃ siddhyet trivargodayaḥ // Ckc_7.*22 //",
    "GK16vcamkc_u:2068": " atra vidvajjanopāsanādīnāmuttarottarahetubhūtānāmapi trivargodaye pūrvapūrvavyapekṣayā samucitanāmeva kāraṇatvamiti pṛthak pṛthagasāmarthyāt kāraṇamālāpyahetureva /",
    "GK16vcamkc_u:2069": " sūkṣmaṃ vidagdhalakṣyārtho dvidhākāreṅgitakramāt // Ckc_7.14 //",
    "GK16vcamkc_u:2070": " yathā",
    "GK16vcamkc_u:2071": " keyūraratnamupalālayatā nṛpeṇa yatprārthitaṃ nijasakhījanasannidhāne /",
    "GK16vcamkc_u:2072": " śyāmā payodharayuge paramādareṇa tasyottaraṃ kṛtavatī pulakaprarohān // Ckc_7.*23 //",
    "GK16vcamkc_u:2073": " atra keyūranāyakaratnasaṃkrāntanāyikāpratibimbapayodharopalālanakaraṇamiṅgitam /",
    "GK16vcamkc_u:2074": " tena nāyakasya manoratho vidagdhayā nāyikayā lakṣyate sma /",
    "GK16vcamkc_u:2075": " nāyikāyāśca romāñca ākāraḥ /",
    "GK16vcamkc_u:2076": " tenāṅgīkaraṇarūpā svābhilaṣitacikīrṣā nāyikāyā vidagdhena nāyakena jñāyata itīdamubhayavidhaṃ sūkṣamam /",
    "GK16vcamkc_u:2077": " taduttaraṃ mahotkarṣo yo'rthānāmuttarottaram // Ckc_7.15 //",
    "GK16vcamkc_u:2078": " yathā",
    "GK16vcamkc_u:2079": " jambūdvīpe lasati nitarāmandhradeśo viśeṣaḥ śreyastasmin bhavati nagaraṃ rājaśailābhidhānam /",
    "GK16vcamkc_u:2080": " tatrotkarṣaṃ kalayati sabhā siṅgabhūpālamaule- ssārātsāraṃ vacanaracanaṃ tatra tasyāpi rājñaḥ // Ckc_7.*24 //",
    "GK16vcamkc_u:2081": " atra āndhradeśādīnāmuttarottarakrameṇa sāratvābhidhānāduttaramidam //",
    "GK16vcamkc_u:2082": " virodhaktu padārthānāṃ parasparamasaṃhatiḥ /",
    "GK16vcamkc_u:2083": " asaṅgatapratyanīkaviṣamādhīrabhedavān // Ckc_7.16 //",
    "GK16vcamkc_u:2084": " so 'yaṃ dvidhā budhairuktaratācvikābhāsa bhedataḥ /",
    "GK16vcamkc_u:2085": " tācviko 'pi dvidhā śuddho grathitaśceti gīyate // Ckc_7.17 //",
    "GK16vcamkc_u:2086": " atra śuddhastācvikavirodho yathā",
    "GK16vcamkc_u:2087": " dhanapradānaṃ dvaviṇārjanaṃ ca sāmrājyakṣmīrbhuvi bhāratī ca /",
    "GK16vcamkc_u:2088": " dhīvṛddhasevā navayauvanaṃ ca śrīsiṅgabhūpe vilasanti nityam // Ckc_7.*25 //",
    "GK16vcamkc_u:2089": " atra dhanapradānārjanayoḥ takṣmīsarasvatyoḥ vṛddhasevānavayauvanayośca virodhastācviko viviktaśceti yathoktaḥ /",
    "GK16vcamkc_u:2090": " grathitastācvikavirodho yathā",
    "GK16vcamkc_u:2091": " kiṃ nirdveṣakathasya daityahananaṃ tatrāpi kiṃ nidrayā nidrālorurasi striyā kimatha sā nissaṃbhavā syātkatham /",
    "GK16vcamkc_u:2092": " daityāreriti tatpurāṇasamaye goṣṭhīṣu vidvajjana- prauḍhokttīrniśamayya siṅganṛpatiḥ smerānano jāyate // Ckc_7.*26 //",
    "GK16vcamkc_u:2093": " atra virodhasyottarottaragrathanena grathito nāmāyaṃ tacvavirodhaḥ /",
    "GK16vcamkc_u:2094": " yatra śleṣādisāmarthyāt virodhaścāvabhāsate /",
    "GK16vcamkc_u:2095": " pratītimātracārutvamābhāso 'yaṃ dvidhocyate // Ckc_7.18 //",
    "GK16vcamkc_u:2096": " śuddhābhāsavirodho yathā",
    "GK16vcamkc_u:2097": " brūmahe siṅgabhūpālaṃ vayaṃ saujanyapaṇḍitam /",
    "GK16vcamkc_u:2098": " kāmaṃ vadati vīrāliḥ tamasaujanya paṇḍitam // Ckc_7.*27 //",
    "GK16vcamkc_u:2099": " atra rājanyasaujanyayogarūpo virodhaḥ śabdaśloṣamātreṇa pratīyate /",
    "GK16vcamkc_u:2100": " tacvatastu vīrapaṅktirasaujanyapaṇḍitaṃ raṇakuśalaṃ vadatīti parihāraḥ /",
    "GK16vcamkc_u:2101": " sa eva grathito yathā /",
    "GK16vcamkc_u:2102": " rājñaste gurutā kathaṃ bada guroḥ padmāttatā syātkatham padmāttasya ca jiṣṇutā kathamaho jiṣṇoḥ kathaṃ saumyatā /",
    "GK16vcamkc_u:2103": " saumyasya kṣitinandanatvamucitaṃ loke kathaṃ bhūpateḥ śrīsiṅgakṣitinandantvamapi tallakṣṇīśvarollāsitam // Ckc_7.*28 //",
    "GK16vcamkc_u:2104": " atrottarottarasaṃkalanayā grathitasya śleṣamūlatvādābhāsatvaṃ spaṣṭameva /",
    "GK16vcamkc_u:2105": " kiṃ bhūpatitvaṃ kutaḥ śrīsiṅgakṣitinandanasya tadidaṃ lakṣmīśvarollāsitamiti /",
    "GK16vcamkc_u:2106": " jātyādyasaṅgaterbhedā bahavo hyanayormatāḥ // Ckc_7.19 //",
    "GK16vcamkc_u:2107": " tatra jāteḥ jātikriyāguṇadravyairyathā",
    "GK16vcamkc_u:2108": " śrīsiṅgabhūpālamano 'pi bhūbhṛt- padmākaro 'pi sphujapaṅkaśeṣaḥ /",
    "GK16vcamkc_u:2109": " khyāto 'si bhogījanavatsalo 'pi bhūmau suparvo 'pi ca sārvabhaumaḥ // Ckc_7.*29 //",
    "GK16vcamkc_u:2110": " atra prathame pāde meghaparvatajātyoḥ dvitīye padmākarapaṅkaśoṣaṇakriyayoḥ tṛtīye",
    "GK16vcamkc_u:2111": " sarvajātivatsalatpaguṇayoḥ caturthe devajāteḥ sārvabhaumanānro diggajalakṣaṇasya",
    "GK16vcamkc_u:2112": " dravyasya cāsaṃhatiriti catvāro jātivirodhāḥ /",
    "GK16vcamkc_u:2113": " kriyāyāḥ kriyāguṇadravyavirodho",
    "GK16vcamkc_u:2114": " yathā kaviprītiṃ kurvan tirayasi kaviṃ nītinigame tava prajñā tīkṣṇā racayati na bhedaṃ kṛtadhiyām /",
    "GK16vcamkc_u:2115": " kalānātho 'pi tvaṃ tyajasi nanu nabhatrapadavīṃ vicitraṃ śrīsiṅgakṣitivara caritraṃ tava param // Ckc_7.*30 //",
    "GK16vcamkc_u:2116": " atra kaviprītikaraṇa kavitiraskaraṇakriyayoḥ prathamapāde dvitīye tīkṣṇatvaguṇabhedakriyayoḥ",
    "GK16vcamkc_u:2117": " tṛtīye kalānāthanāmnaḥ candralakṣaṇadravyasya nakṣatramārgatyajanekriyāyāśca saṅgatiriti",
    "GK16vcamkc_u:2118": " trayaḥ kriyāvirodhāḥ /",
    "GK16vcamkc_u:2119": " guṇasya guṇadravyābhyāṃ virodhe dvau bhedau /",
    "GK16vcamkc_u:2120": " tatra guṇayorvirodho yathā",
    "GK16vcamkc_u:2121": " śrī siṅgabhūpa nāpi dvayamadana mekavṛkṣayaikasmin /",
    "GK16vcamkc_u:2122": " dākṣiṇyamuttaratvaṃ bhavati tu nirṛtyapekṣayā bhavati // Ckc_7.*31 //",
    "GK16vcamkc_u:2123": " atra dakṣiṇatvottaratvayordvayorguṇayorvirodhaḥ /",
    "GK16vcamkc_u:2124": " guṇadravyayoryathā",
    "GK16vcamkc_u:2125": " citraṃ śrī siṅgabhūpāla tāvakairarjunairapi /",
    "GK16vcamkc_u:2126": " bhūyate yaśasāṃ bṛndairmitranandanavatsalaiḥ // Ckc_7.*32 //",
    "GK16vcamkc_u:2127": " atrārjunalakṣaṇadravyasya karṇa vātsalyaguṇasya virodhaḥ /",
    "GK16vcamkc_u:2128": " dravyasya dravyeṇa virodhe eka eva bhedaḥ /",
    "GK16vcamkc_u:2129": " yathā",
    "GK16vcamkc_u:2130": " rājādrirājadātuvyāṃ (dhānyāṃ?)",
    "GK16vcamkc_u:2131": " madhurāyāmapi sadā viśālāyām /",
    "GK16vcamkc_u:2132": " śrī siṅganṛpo dharaṇīṃ māṃdhātāpi praśāsti kṛtavīryaḥ // Ckc_7.*33 //",
    "GK16vcamkc_u:2133": " atra prathamārdhe madhurāyā viśalānagaratvaṃ dvitīye māṃdhātuḥ kṛtavīryatvamiti dravyavirodhaḥ /",
    "GK16vcamkc_u:2134": " ityābhāsavirodhasya daśa bhedā nirūpitāḥ /",
    "GK16vcamkc_u:2135": " evaṃ tācvika bhedāstu khayamūhyā vicakṣaṇaiḥ // Ckc_7.20 //",
    "GK16vcamkc_u:2136": " virodhabhedeṣvasaṅgato yathā",
    "GK16vcamkc_u:2137": " virājate madhyamalokabhāgyaṃ rājācale kaścana rājasiṃhaḥ /",
    "GK16vcamkc_u:2138": " yatprāntadṛptāptavatāṃ vilīno mādātirekā ripumañjarīṇām // Ckc_7.*34 //",
    "GK16vcamkc_u:2139": " atra siṃhāntikamāptānāṃ kuñjarāṇāṃ madaśoṣo nasaṃgacchata ityasaṃgato nāmāyaṃ virodhabhedaḥ /",
    "GK16vcamkc_u:2140": " pratyanīkaṃ yathā",
    "GK16vcamkc_u:2141": " śrotuṃ raṃbhāracanāṃ nirbharānandagarbhāṃ (?)",
    "GK16vcamkc_u:2142": " prāsādeṣu pratidiśataṭinīṃ vīkṣituṃ jālamārgeḥ /",
    "GK16vcamkc_u:2143": " citraṃ siṅgakṣitipa bhavataḥ khaḍgadhārā nimagnā nidrāmudrāṃ niravadhikathāmāśrayanti dviṣantaḥ // Ckc_7.*35 //",
    "GK16vcamkc_u:2144": " atra vacanaśravaṇanirīkṣaṇārthināṃ niravadhinidrāśrayaṇaṃ pratikūlatvenāsaṅgatamiti pratyanīkamapi virodha eva /",
    "GK16vcamkc_u:2145": " viṣamaṃ yathā",
    "GK16vcamkc_u:2146": " diśāṃ dukūlaṃ hasitaṃ jayaśriyā yaśo vilāsastava siṅgabhūpate /",
    "GK16vcamkc_u:2147": " svabhāvaśuddho 'pi muśe virodhināṃ karoti mālinyataraṅgitāṃ diśām // Ckc_7.*36 //",
    "GK16vcamkc_u:2148": " atra dhavalasya yaśaso virodhimukheṣu yadatimālinyakaraṇaṃ tasya ca yādṛśo 'pyupajāyate tādṛgeva tadbhavatīti prasiddhivaiṣamyāt parasparāsaṅgaterayaṃ viṣamaṃ nāma virodhaḥ /",
    "GK16vcamkc_u:2149": " athavā diṅmukheṣu viśadīkaraṇaṃ virodhimukheṣu malinīkaraṇañca samavartanaprakāro na bhavatīti vaiṣamyādviṣam virodhaḥ /",
    "GK16vcamkc_u:2150": " adhikaṃ yathā",
    "GK16vcamkc_u:2151": " śrī siṅgakṣitipo vahanniśitadhī rākarṇakṛṣṭaṃ dhanuḥ pratyaśvaṃ pratikuñjaraṃ pratinaraṃ muñcannamoghān śarān /",
    "GK16vcamkc_u:2152": " yāvanti dviṣatāṃ balāni balavatyāścaryameko 'pyasau tāvadvā samameva tairabhimukhairadhyakṣamālabhyate // Ckc_7.*37 //",
    "GK16vcamkc_u:2153": " atraikasyāpi nāyakasyānekairapi sainyai ranekadhā dṛśyamānatve naikatvasaṃkhyāviruddhasaṃkhyādhikyaṃ pratīyata ityadhikaṃ nāma virodhabhedaḥ",
    "GK16vcamkc_u:2154": " prabhūtakāraṇālokādyatra saṃbhāvyate vidhiḥ /",
    "GK16vcamkc_u:2155": " niṣedho vā viśeṣajñaissa saṃbhava itīritaḥ // Ckc_7.21 //",
    "GK16vcamkc_u:2156": " atra vidhisaṃbhavo yathā",
    "GK16vcamkc_u:2157": " raicarlīyakṣitivara bhavadghora nāsīraghoṭī- koṭīkṣuṇṇakṣititalarajasyāvṛtāśāvakāśe /",
    "GK16vcamkc_u:2158": " syātsaṃbhāvyaṃ tanuyavanikāthannadīpopamānaṃ paryantodyatparivṛḍha śikhā padmarāgopalānāma // Ckc_7.*38 //",
    "GK16vcamkc_u:2159": " atraivaṃvidhe rajasi sāmantaśikhāmaṇīnāṃ tādṛśī daśā saṃbhāvyeti vidhessaṃbhāvyamānatvādayaṃ vidhisaṃbhavaḥ /",
    "GK16vcamkc_u:2160": " niṣedhasaṃbhavo yathā",
    "GK16vcamkc_u:2161": " somollāsini pāraśīkanṛpatau saṃdhānusaṃdhāyake kanyāratnasamarpaṇād gajapatau saṃbandhagandhaspṛśi /",
    "GK16vcamkc_u:2162": " raicarlānvayaśārṅiṇaṃ narapatiṃ draṣṭuṃ raṇe sāhasaṃ saṃbhāvyaṃ na hi gautamīparisarakṣudrakṣamābhṛdgaṇe // Ckc_7.*39 //",
    "GK16vcamkc_u:2163": " evaṃvidhanāyakasaṃraṃbhasahanasāhasaṃ kṣudrakṣatriyeṣu na saṃbhāvyamiti niṣedhānniṣedhasaṃbhavaḥ /",
    "GK16vcamkc_u:2164": " anyonyaṃ pratīkāro yastadanyonyaṃ mataṃ mama // Ckc_7.22 //",
    "GK16vcamkc_u:2165": " yathā",
    "GK16vcamkc_u:2166": " nirvātastaṃbhitaurva dharaṇisurakaraspaśaṃpūtaiḥ suśīlais tvaddānāmbupravāhaissahimahimanidhe siṅgabhūpālamaule /",
    "GK16vcamkc_u:2167": " bhāṇḍāgārānyanarghairanudinamavate pūrayatyaiṣa ratnair ityanyonyopakāraprasṛmaravibhavau tvaṃ ca vārāṃ nidhiśca // Ckc_7.*40 //",
    "GK16vcamkc_u:2168": " atra nāyakanadīnāyakayordānāmbupravāhapraśastaratnasamudāyābhyāmanyonyopakārakabhāvādanyonyamidam /",
    "GK16vcamkc_u:2169": " ekatā cūlikā bhrāntiranyonyasyaiva bhūmikāḥ // Ckc_7.23 //",
    "GK16vcamkc_u:2170": " atrānyonyaikatā yathā",
    "GK16vcamkc_u:2171": " uddaṇḍīkṛtapuṇḍarīkapaṭalaspaṣṭaprakāśaṃ yaśaḥ cañcaccampakamitrarucirākāraḥ pratāpaśca te /",
    "GK16vcamkc_u:2172": " pratyathikṣitipālamandirabhuvi śrīsiṅgabhūpojjvalā- nyanyonya dyutimelanena bhavatarḥ sakīrṇavarṇā iva // Ckc_7.*41 //",
    "GK16vcamkc_u:2173": " atra kīrtipratāpayor anyonyaṃ vikāryavikā rakabhāvāt pratīkārapratīteranyonyaikyatāpyanyonya eva /",
    "GK16vcamkc_u:2174": " anyonyacūlikā yathā",
    "GK16vcamkc_u:2175": " vidyāśriyā rājati vidyayā śrīḥ śrīsiṅgabhūpo vacasā śriyā ca /",
    "GK16vcamkc_u:2176": " nayo 'pi sattvena nayena sattvaṃ nayena sattvena yathā sa eva // Ckc_7.*42 //",
    "GK16vcamkc_u:2177": " atra vidyāśriyorvirājane parasparamupakāryopakārakatayā vartamānayordvayornāyakavirājamānakriyāyā apakārakatvaṃ yat seyaṃ cūlikopari vardhata ityanyonyacūlikeyamanyonyabheda eva /",
    "GK16vcamkc_u:2178": " anyonyabhrāntiryathā",
    "GK16vcamkc_u:2179": " līyante gahatnāntareṣu śanakairānmaikṣaṇāśaṅkino bhūpālān bhavadīya sainikadhiyā vīkṣyādhvagān vairiṇaḥ /",
    "GK16vcamkc_u:2180": " tānālokya malimlucā iti dhiyā pārśvadvayālokinaḥ sannaddhāstvaritaṃ prayānti pathikāḥ śrī siṅgapṛthvīpate // Ckc_7.*43 //",
    "GK16vcamkc_u:2181": " atra kāntārasañcāriṇāṃ nāyakavirodhināṃ pathikānāṃ parasparamuddeśyoddeśakatābhāvāt pratīkārapratīteranyonyabhrāntiranyonyabheda eva /",
    "GK16vcamkc_u:2182": " vyatyayo vastunonyastu yo vā vinimayo mithaḥ /",
    "GK16vcamkc_u:2183": " parivṛttiriyaṃ proktā mukhyā gauṇīti sā dvidhā // Ckc_7.24 //",
    "GK16vcamkc_u:2184": " vyatyayavatī mukhyā yathā",
    "GK16vcamkc_u:2185": " sujanamayati lakṣṇīrdurjanānujjhati śrīḥ vrajati layamadharmo vardhate dharmamārgaḥ /",
    "GK16vcamkc_u:2186": " avitari maṇigarbhāmacyutasyāvatāre śritabudhaparicarye siṅgabhūpālavarye // Ckc_7.*44 //",
    "GK16vcamkc_u:2187": " atra nāyakarājye sujanadurjanayorlakṣmīparivṛttiḥ /",
    "GK16vcamkc_u:2188": " dharmādharmayorlayaparivṛttiśca mukhyata eva pratīṃyata iti vyatyavatī mukhyā nāma parivṛttiriyam /",
    "GK16vcamkc_u:2189": " vyatyayavatī gauṇī yathā",
    "GK16vcamkc_u:2190": " śrī siṅgabhūpayaśasā yad pākṛtamindumālinyam /",
    "GK16vcamkc_u:2191": " bhavati hi tadeva lakṣyaṃ vimatakṣitipālavadanakamaleṣu // Ckc_7.*45 //",
    "GK16vcamkc_u:2192": " atra nāyakayaśasāpākṛtasya candrakalaṅkasya virodhinaranāthavadaneṣu lakṣyamāṇatvaṃ tadidamanupapadyamānatayā na mukhyamiti gauṇīyaṃ vyatyayavatī parivṛttiḥ /",
    "GK16vcamkc_u:2193": " mukhyā vinimayā yathā",
    "GK16vcamkc_u:2194": " śrī siṅgakṣitipālajaitrapaṭahadhvānānu sandhāyino dhāvanto nijarūpagopanakṛte pratyarthipṛthvībhujaḥ /",
    "GK16vcamkc_u:2195": " dattvā vyādhakulāya maṇḍanabharaṃ keyūrahārādikaṃ guñjābījavibhūṣaṇāni vinayātkrīṇanti hīnānyapi // Ckc_7.*46 //",
    "GK16vcamkc_u:2196": " atra maṇiguñjāvibhūṣaṇayorvinimayayoḥ mukhyatayaiva saṃbhavatīti vinimayavatīyaṃ mukhyā nāma parivṛttiḥ /",
    "GK16vcamkc_u:2197": " saiva gauṇī yathā",
    "GK16vcamkc_u:2198": " vakretarābhivyavahāradakṣā śrī siṅgabhūpāla tavāsidhārā /",
    "GK16vcamkc_u:2199": " pradāya kampaṃ ripubhūpatīnāṃ saptāṅgarājyaśriyamādadati // Ckc_7.*47 //",
    "GK16vcamkc_u:2200": " atra nāyakakhaḍge ripubhūpatīṃnāṃ svakampapradānaṃ tebhyaḥ saptāṅgarājyaśriyāmādānaṃ ca mukhyā vṛttyā na saṃbhavatīti gauṇavinimayā nāma parivṛttiḥ",
    "GK16vcamkc_u:2201": " dṛṣṭāntaḥ proktasiddhayai yaḥ siddher'the sā nidarśanā /",
    "GK16vcamkc_u:2202": " pūrvottarasamatvena tridheyaṃ manyate budhaiḥ // Ckc_7.25 //",
    "GK16vcamkc_u:2203": " tatra pūrvā nidarśanā yathā",
    "GK16vcamkc_u:2204": " paraṃ kurvanti pāruṣyaṃ durjanā rājavallabhāḥ /",
    "GK16vcamkc_u:2205": " śrī siṅgabhūpakhaḍgo 'yaṃ paramarmaiva kṛntati // Ckc_7.*48 //",
    "GK16vcamkc_u:2206": " atra rājavallabhakrūrajanadṛṣṭāntasya pūrvamuktatvāt pūrvā nāma nidarśanā /",
    "GK16vcamkc_u:2207": " uttarā yathā",
    "GK16vcamkc_u:2208": " śrī siṅgabhūpacāpaṃ vidadhāti virodhijīvadroham /",
    "GK16vcamkc_u:2209": " namatāmapi vakrāṇāṃ parasantāpāya rājakarṇāsaktiḥ // Ckc_7.*49 //",
    "GK16vcamkc_u:2210": " atra rājasamīpavartikuṭilajanavṛttāntasya paścāduktatvāduttareyaṃ nidarśanā /",
    "GK16vcamkc_u:2211": " samā yathā",
    "GK16vcamkc_u:2212": " medinyāṃ gaganāṅganāṅgananato mandākinīveṇikāṃ veṇīto jalajātasaṃbhavasabhāsaugandhamārohati /",
    "GK16vcamkc_u:2213": " śrī siṅgakṣitipālakīrtilatikā tatsaṃśrayāṇāṃ nṛṇāṃ śaṃsatyadbhatamuttarottaratayā jātānubandhodayām // Ckc_7.*50 //",
    "GK16vcamkc_u:2214": " atra nāyakaparigraheṇottarottarodayavataḥ kīrtidṛṣṭāntasya nāyakāśritajanottarottaraunnatyalakṣaṇadārṣṭāntikasya",
    "GK16vcamkc_u:2215": " ca śaṃsantīti vartamānalakṣaṇaśatra samakālamevoktatvādiyaṃ samā nāma nidarśanā /",
    "GK16vcamkc_u:2216": " kathite vā pratīte vā sādṛśye vastunor dvayoḥ /",
    "GK16vcamkc_u:2217": " bhedābhidhānaṃ bhedassyādyvatirekaśca saṃsmṛtaḥ // Ckc_7.26 //",
    "GK16vcamkc_u:2218": " atra kathita sādṛśyasvajātīyavyatireko yathā",
    "GK16vcamkc_u:2219": " śrī siṅgabhūmipatinā na tulāṃ prayānti viśrāṇanakratubhuvo 'pi pare narendrāḥ /",
    "GK16vcamkc_u:2220": " nandanti tehi viduṣāṃ kavitāvilāsaiḥ so 'yaṃ pratinandayati ca prakāmam // Ckc_7.*51 //",
    "GK16vcamkc_u:2221": " atra nāyakasya sajātīyaiḥ narendraissaha vitaraṇe sādṛśyamabhidhāya pratiprīṇanahetubhūtakavitāvilāsaviśeṣakathanādayaṃ yathektaḥ /",
    "GK16vcamkc_u:2222": " sa eva pratītasādṛśye yathā",
    "GK16vcamkc_u:2223": " śrī siṅgabhūpa bhavadīyaparigraheṇa dharmāya yadbalavate kavireṣa bhītaḥ /",
    "GK16vcamkc_u:2224": " krītādibandhumuṣitā ca dadāti bhāgau tatte tulāṃ na dadhate prathame narendrāḥ // Ckc_7.*52 //",
    "GK16vcamkc_u:2225": " atra rakatvena (?)",
    "GK16vcamkc_u:2226": " tretādvāparamahīnāthajātisāmye pratīte nāyakasya tadrājyacoritadhamabhāvapratyarpaṇapārabhūta paripālanaviśeṣabhedakathanādayaṃ pratītasādṛśyasajātīyavyatirekaḥ",
    "GK16vcamkc_u:2227": " kathitasādṛśye svavyaktivyatireko yathā",
    "GK16vcamkc_u:2228": " śrī siṅgabhūpāla bhavān doṣā bhāve bhavāniva /",
    "GK16vcamkc_u:2229": " śriyāpunastvadanyastvaṃ pratyahaṃ vaṅghamānayā // Ckc_7.*53 //",
    "GK16vcamkc_u:2230": " atra nāyakasya doṣābhāve svenaiva tulyatāmabhidhāya pratyahaṃ vardhamānayā turagādisaṃpadā svasyaiva svato pratidināpekṣayā viśeṣakathanādayaṃ kathitasādṛśye svavyaktivyatirekaḥ /",
    "GK16vcamkc_u:2231": " yadi pratīyamānasādṛśye svavyaktivyatirekasyodāharaṇaṃ saṃbhavati cārutāṃ puṣṇāti vā tadapi nirūpaṇīyam /",
    "GK16vcamkc_u:2232": " kathitasādṛśthe ekavyatireko yathā",
    "GK16vcamkc_u:2233": " śrī siṅgadharaṇīpāla karuṇāvaruṇālaya /",
    "GK16vcamkc_u:2234": " anudātā kathaṃ tulyastava jīmūtavāhanaḥ // Ckc_7.*54 //",
    "GK16vcamkc_u:2235": " atra karuṇānidhitvena kathitasādṛśyayornāyakavidyādharanāyakayoruttaratraiva bhedakadharmakathanādayaṃ yathoktaḥ /",
    "GK16vcamkc_u:2236": " tatraivobhayavyatireko yathā nāyakasyaiva vaṃśāvalyām",
    "GK16vcamkc_u:2237": " saudaryo balabhadramūrtiraniśaṃ devī priyā rukmiṇī pradyumrastanayo 'pi pautranivaho yasyāniruddhādayaḥ /",
    "GK16vcamkc_u:2238": " soyaṃ śrīpatirannavotanṛpatiḥ kiṃ tvānanāmbhoruhe dhatte cāru sudarśanaśriyamasau sarvātma hastāmbuje // Ckc_7.*55 //",
    "GK16vcamkc_u:2239": " atra balabhadrasaudaryatvādibhirabhihitasādṛśyayoḥ nāyakarusmiṇīnāyakayoḥ sudarśanamukhatvaṃ,",
    "GK16vcamkc_u:2240": " sudarśanakaratvaṃ cedubhayagatabhedakadharmakathanādayaṃ kathitasādṛśya ubhayavyatirekaḥ /",
    "GK16vcamkc_u:2241": " pratītasādṛśye ekavyatireko yathā",
    "GK16vcamkc_u:2242": " mitramamitraṃ kurvannarvāga dvijarājakabalanavyagraḥ /",
    "GK16vcamkc_u:2243": " rāhuḥ kathamupamānaṃ śrīsiṅganṛpālakhaḍgadhārāyāḥ // Ckc_7.*56 //",
    "GK16vcamkc_u:2244": " atra vivaṇātvena (?)",
    "GK16vcamkc_u:2245": " pratītasāmyayoḥ saihikeyakakaukṣeyakayoḥ pūrvatraiva bhedakadharmakathanādayaṃ yathoktaḥ /",
    "GK16vcamkc_u:2246": " tatraivobhayavyatireko yathā",
    "GK16vcamkc_u:2247": " aśeṣabhogādhiṣṭhāyī nistandrassiṅgabhūpatiḥ /",
    "GK16vcamkc_u:2248": " saśeṣabhogādhiṣṭhāyī nidrālurnīrajāvaraḥ // Ckc_7.*57 //",
    "GK16vcamkc_u:2249": " atra jagattrāṇadīkṣitatvena pratīyamānasādṛśyayoḥ nārāyaṇanāyakayorubhayagatabhedakadharmakathanādayaṃ pratīyamānasādṛśya ubhayavyatirekaḥ /",
    "GK16vcamkc_u:2250": " kathitasādṛśyena sadṛśavyatireko yathā",
    "GK16vcamkc_u:2251": " rājādrisurarājādrī sakalyāṇau sadāśrayau /",
    "GK16vcamkc_u:2252": " ayaṃ śrī siṅgabhūpena rājate na tu vajriṇā // Ckc_7.*58 //",
    "GK16vcamkc_u:2253": " atra kathitasāmyayoḥ śailayoḥ pratīyamānasādṛśyābhyāmeva nāyakatridivanāyakābhyāṃ bhedakathanādayaṃ tathoktaḥ /",
    "GK16vcamkc_u:2254": " tatraiva visadṛśavyatireko yathā",
    "GK16vcamkc_u:2255": " digdantīnāṃ siṅgamahīpateśca samudbhavāllokahitāya kāmam /",
    "GK16vcamkc_u:2256": " mātaṅgatāyāmapi te madāndhā vaṃśonnatāvapyayamastagarvaḥ // Ckc_7.*59 //",
    "GK16vcamkc_u:2257": " atra lokahitatvena dikkuñjarāṇāṃ nāyakakuñjarasya ca sāmyamabhidhāya sadṛśābhyomeva",
    "GK16vcamkc_u:2258": " mātaṅgatvavaṃśonnatibhyāṃ madāndhatvanirgarvatvābhyāṃ ca bhedakathanādayaṃ kathitasādṛśyo",
    "GK16vcamkc_u:2259": " visadṛśavyatirekaḥ /",
    "GK16vcamkc_u:2260": " pratītasādṛśye sadṛśavyatireko yathā",
    "GK16vcamkc_u:2261": " ratvairayatnavimalairvibhāti payasāṃ prabhuḥ /",
    "GK16vcamkc_u:2262": " ayaṃ śrīsiṅgabhūpālo guṇainairmalyamiśritaiḥ // Ckc_7.*60 //",
    "GK16vcamkc_u:2263": " atra gambhīratvādinā pratītasāmyayornāyakanadīnāyakayoḥ kathitasādṛśyai reva ratnairguṇaiśca bhedakathanādayaṃ tathoktaḥ /",
    "GK16vcamkc_u:2264": " tatraiva visadṛśavyatireko yathā",
    "GK16vcamkc_u:2265": " nidrālau śrutivarjite viṣamukhe vakrāṃ dadhāne satīṃ śeṣe nūnamapāyaśaṅkihṛdayā sthātuṃ samudveginīm /",
    "GK16vcamkc_u:2266": " nistandre viśadaśrutau suvadane vakretarādhvakrame śrī siṅgakṣitipālake vasumatī yāti pratiṣṭhā parām // Ckc_7.*61 //",
    "GK16vcamkc_u:2267": " atra vidyāparijñānamahībharaṇādināpratītasāmyayoḥ śeṣanāyakaviśeṣayorvisadṛśanidrālunistandratvādibhedaka dharmakathanādayaṃ pratīyamānasādṛśye visadṛśavyatirekaḥ /",
    "GK16vcamkc_u:2268": " evaṃ hi vyatirekasya bhedāḥ kecinnidarśitāḥ /",
    "GK16vcamkc_u:2269": " anenaiva pathānyo 'pi svayamūhyā vicakṣaṇaiḥ // Ckc_7.27 //",
    "GK16vcamkc_u:2270": " kiñcidārabhyamāṇena kāryaṃ tatsahakāriṇaḥ /",
    "GK16vcamkc_u:2271": " ākasmikasya saṃprāṣtessamāhitamitīhitam // Ckc_7.28 //",
    "GK16vcamkc_u:2272": " daivikaṃ samāhitaṃ yathā",
    "GK16vcamkc_u:2273": " śrī siṅgakṣitipālasainikabhiyā bhūbhṛdguhāgāhināṃ kāntāreṣu cikīṣaṃtā nijapadaprastārasaṃmārjanām /",
    "GK16vcamkc_u:2274": " nirvyūḍhā sahakāritā vidhivaśādasmākamākasmikaiḥ kulyākṣāsalitakandarā parisaraprāraṃbhamaṃbhodharaiḥ // Ckc_7.*62 //",
    "GK16vcamkc_u:2275": " atra palāyamānamārgeṣu nijapadapaṅktimārjanacikīrṣūṇāṃ nāyakavirodhināmākasmikavarṣeṇa tatsuniṣpannamiti daivikaṃ samāhitam /",
    "GK16vcamkc_u:2276": " aḍhaivikaṃ yathā",
    "GK16vcamkc_u:2277": " varṣādiprathamaprabodhasamayācāreṇa padmālayā- dāḍhāsighdanabhekumanaso vyājādanidrātyajaḥ /",
    "GK16vcamkc_u:2278": " daityārerupakārakāraṇatayā jāgarti jāgraddhiyā śrī siṅgasya vibho rdigantavijayaprasthānabherīdhvaniḥ // Ckc_7.*63 //",
    "GK16vcamkc_u:2279": " atra nidrāvyājena lakṣmīgāḍhāliṅganasya śaithilyaṃ cikīrṣatā bhagavatā lavdhasya",
    "GK16vcamkc_u:2280": " padmālayātaṅkahetutayā sahakāriṇo nāyakasannāhanissāṇarāṇasya pauruṣeyatayā tadidamadaivikaṃ samāhitam /",
    "GK16vcamkc_u:2281": " bhrāntirviparyayajñānaṃ saṃskārātsāmyato 'pi vā /",
    "GK16vcamkc_u:2282": " ālambavatyanālambavatī cetyādi sā dvidhā // Ckc_7.29 //",
    "GK16vcamkc_u:2283": " ālambanavatī yathā",
    "GK16vcamkc_u:2284": " autsukyādanavotasiṅganṛpaterākāramālikhya sā nirvarṇyāyamasau mama priya iti premābhiyogabhramāt /",
    "GK16vcamkc_u:2285": " āśuddhāya tatopasṛtya tarasā kiñcidvivṛttānanā sānūnaṃ sadarasmitaṃ sacakitaṃ sākāṅkṣamālokate // Ckc_7.*64 //",
    "GK16vcamkc_u:2286": " atra nāyakānuraktāyāḥ kasyāścinnāyakacitre ayaṃ sākṣānnāyaka iti pratīteḥ seyaṃ satatanāyakānudhyānavāsanābalena",
    "GK16vcamkc_u:2287": " citrastha nāyakākāramālambya jāyata iti saṃskārajā sālambā nāmabhrāntiriyam /",
    "GK16vcamkc_u:2288": " nirālambā yathā",
    "GK16vcamkc_u:2289": " prācaṇḍyaṃ pratigaṇḍabhairavavibhoralokya yuddhāṅgaṇe dāvanto girikandarāparisaraṃ pratyarthipṛthvībhujaḥ /",
    "GK16vcamkc_u:2290": " doruddhūtakarālakhaḍgalatikāvyagraṃ tamevāntike prartyādra pratipādapaṃ pratidiśaṃ paśyanti paryākulāḥ // Ckc_7.*65 //",
    "GK16vcamkc_u:2291": " atra raṇamukhe tādṛśapracaṇḍimānusandhāyakaṃ nāyakaṃ sākṣātkṛtavatāṃ dviṣatā mavigatena",
    "GK16vcamkc_u:2292": " vāsanābalena nāyakasādṛśyālambanaṃ vināpi śailādiṣu yā nayakādipratītiḥ seyaṃ nirālaṃbanā",
    "GK16vcamkc_u:2293": " nāma saṃskārato bhrāntiḥ /",
    "GK16vcamkc_u:2294": " dvitīyā ca parijñeyā dviprakārā manīṣibhiḥ /",
    "GK16vcamkc_u:2295": " atattave tattvarūpā ca tattve cātattvarūpiṇī // Ckc_7.30 //",
    "GK16vcamkc_u:2296": " ādyā yathā",
    "GK16vcamkc_u:2297": " nartuṃ vāñchati dhūrjaṭiḥ phaṇadharāstiṣṭhanti paryantataḥ pratyuttiṣṭhati jāhnavī na sahate mānāgrahaṃ māninī /",
    "GK16vcamkc_u:2298": " serṣyaṃ paśyati pārvatī kamalabhūrāliṅgituṃ ceṣṭate śrī siṅgakṣitināthakīrtimahimanyāścaryadhuryodaye // Ckc_7.*66 //",
    "GK16vcamkc_u:2299": " atra sadṛśadhāvalyena yatprāleyaśailādirūpe nāyakayaśasi tattadrūpatayā pratibhānaṃ seyamatattve tattvarūpā bhrāntiḥ /",
    "GK16vcamkc_u:2300": " dvitīyā yathā",
    "GK16vcamkc_u:2301": " tṛṣṇākrāntā jalamiti dhiyā saṃplave bhānubhāsāṃ dhāvaṃ dhāvaṃ dhavaladhavalaṃ dhānvinīṣu sthalīṣu /",
    "GK16vcamkc_u:2302": " kṣāmakṣāmā ripunṛpatayaḥ siṅgabhūpāladhāṭyāṃ satyākārānapi na payasāṃ viśvasanti sma kūpān // Ckc_7.*67 //",
    "GK16vcamkc_u:2303": " atra bahuśo mṛgatṛṣṇikāpratāritānāṃ nāyakaparipanthināṃ pāramārthikeṣvapi jaleṣu na jalānīti yā pratipattiḥ seyaṃ tattvepyatattvarūpā bhrāntiḥ sādaśyajanitā bhrāntiḥ /",
    "GK16vcamkc_u:2304": " bhrānteḥ paraṃparā bhrānteḥṛ śruṅkhalā ityubhe ime /",
    "GK16vcamkc_u:2305": " bhrānteḥ pṛthagiti jñānaṃ bhrāntireveti me matam // Ckc_7.31 //",
    "GK16vcamkc_u:2306": " atra bhrāntiparamparā yathā",
    "GK16vcamkc_u:2307": " śākhāsu prasavāśayā kṣitiruhāṃ karpūrakhaṃḍāśayā peṭīkāmudareṣu mohanavidherante duklāśayā /",
    "GK16vcamkc_u:2308": " śrīsiṅgakṣitināyakendra bhavato gṛhṇanti siddhāṅganāḥ lokālokadarīparīsahabhuvāmākalpakalpaṃ yaśaḥ // Ckc_7.*68 //",
    "GK16vcamkc_u:2309": " atra siddhāṅganānāṃ bahuśo mālākrameṇa nāyakayaśasi jāyamānā prasavādibhrāntireva brāntiparaṃparetyucyate /",
    "GK16vcamkc_u:2310": " bhrāntiśṛṅkhalā yathā",
    "GK16vcamkc_u:2311": " brahmā haṃsadhiyānurajyati nabhogaṅgādhiyā te khagāḥ kṣīrāṃbhodhidhiyā ca sā taṭavatī jyotsnādhiyā cāmbudhiḥ /",
    "GK16vcamkc_u:2312": " sā kāntiḥ śaradindumaṇḍaladhiyā tvatkīrtimavyāhatāṃ śrī siṅgakṣitinātha sādhujanatāsaṃkalpakalpadruma // Ckc_7.*69 //",
    "GK16vcamkc_u:2313": " atra bhrāntīnāmuttarottaraṃ śṛṅkhalānyāyeṃna saṃkalanādiyaṃ bhrāntiḥ śṛṅkhalā nāma bhrāntereva bhedaḥ /",
    "GK16vcamkc_u:2314": " ūhā vitarkaḥ sa dvedhā nirṇayānirṇayāvadhiḥ // Ckc_7.32 //",
    "GK16vcamkc_u:2315": " atra nirṇayānto yathā",
    "GK16vcamkc_u:2316": " asau kiṃ kandarpaḥ kimayamamareśānatanayaḥ kimeṣaḥ śrīrāmaḥ kimayamalakānāyakasutaḥ /",
    "GK16vcamkc_u:2317": " sakhi jñātaṃ so 'yaṃ yuvatinayanotpādakaphalaṃ nidhānaṃ bhāgyānāṃ jayati khalu siṅgakṣitipatiḥ // Ckc_7.*70 //",
    "GK16vcamkc_u:2318": " atra kandarpādivitarkānantaraṃ so 'yaṃ nāyaka iti nirṇayakathanādayaṃ tathoktaḥ /",
    "GK16vcamkc_u:2319": " anirṇayānto yathā",
    "GK16vcamkc_u:2320": " saṃvartapāvakaśikhā kimi kinnu jihvā mṛtyoriyaṃ kimu yugāntakṛtāntadaṃṣṭrā /",
    "GK16vcamkc_u:2321": " ityūhyate samarasīmani vairisainyaiḥ śrī siṅgabhūpakarakampitakhaḍgarekhā // Ckc_7.*71 //",
    "GK16vcamkc_u:2322": " atra kimidaṃ kimidamiti vitarkayatā vimatasainyena seyaṃ nāyakakhaḍgadhāreti nirṇayākathanādayaṃ tathoktaḥ /",
    "GK16vcamkc_u:2323": " vastvantareṇa sthaganaṃ vastuno mīlitaṃ matam // Ckc_7.33 //",
    "GK16vcamkc_u:2324": " yathā",
    "GK16vcamkc_u:2325": " nityaṃ śrīanavotasiṅganṛpateraśrāntaviśrāṇana- ślāghāślokakṛtā ca dānarasike nākaukasāṃ nāyake /",
    "GK16vcamkc_u:2326": " svardhenorvadane nisarganamanāllajjānatirgopyate mandārasya ca bāṣpa vindupaṭalaṃ ścyotanmadhūlīkaṇaiḥ // Ckc_7.*72 //",
    "GK16vcamkc_u:2327": " atra nāyakavitaraṇaślāghayāḥ parābhūtayoḥ kāmadhenukalpavṛkṣayor jāyamānalajjānatibāṣpapūrāḥ svabhāvamukhāvanatipuṣparasābhyāṃ sthagitamiti mīlitamidam /",
    "GK16vcamkc_u:2328": " tadbhedāssāmyapihita tadguṇātadṇāvapi // Ckc_7.34 //",
    "GK16vcamkc_u:2329": " tatra sāmānyaṃ yathā",
    "GK16vcamkc_u:2330": " raicarlīyakulāvataṃsa nṛpate haṃsāḥ praśaṃsānidhe śliṣṭadravyavivekino vijahati prāvīṇyagarvaṃ nijam /",
    "GK16vcamkc_u:2331": " vaktrāntādgalitānmṛṇālakabalān kīlau tava brāhnaṇī prāptādvaitakathānmanāgapi paricchettuṃ cirādakṣamāḥ // Ckc_7.*73 //",
    "GK16vcamkc_u:2332": " atra kīrtimṛṇālayorekatvarūpaṃ sāmānyamapi sadṛśena sadṛśasthaganamiti mīritameva /",
    "GK16vcamkc_u:2333": " pihitaṃ yathā",
    "GK16vcamkc_u:2334": " kasyāśicitkuca maṇḍale navavayomattebhakumbhadvaye dṛṣṭiṃ rāgataraṅgitāṃ vidadhatā śrīsiṅgabhūmībhujā /",
    "GK16vcamkc_u:2335": " dākṣiṇyavratabhaṅgabhīrumanasā devena vāmabhruvā- manyāsāmapi sā tathaiva kṛtinā netrendriyeṇārpitā // Ckc_7.*74 //",
    "GK16vcamkc_u:2336": " atra prakaṭitasnehāṃ preyakīṃ paśyato nāyakasya yadanyāsvapi tathāvidhakaṭākṣavyāpāriṇa svakīyabhāvaka prakhyākachākavihitaṃ [bhāvapracchādanaṃ vihitaṃ (?)",
    "GK16vcamkc_u:2337": " ] tadidaṃ pihitamiti kecidācakṣate /",
    "GK16vcamkc_u:2338": " tadapi sahajānu rāgadṛṣṭivyāpārasya sādhitānurāgadṛṣṭivyāpāreṇa sthaganamiti mīlitameva /",
    "GK16vcamkc_u:2339": " tadguṇo yathā",
    "GK16vcamkc_u:2340": " patraprāyalatāpratāna kṛtā nikuñjaiḥ palaśottare (?)",
    "GK16vcamkc_u:2341": " svacchāsu sphaṭikasthalīṣu dhavalakṣoṇīrajolepanāḥ /",
    "GK16vcamkc_u:2342": " śoṇagrāvasu gairikendradayujo vidveṣiṇastatkṣaṇāt lakṣyante na hi siṅgabhūpaticamūnāsīradhāṭībhaṭaiḥ // Ckc_7.*75 //",
    "GK16vcamkc_u:2343": " atra nāyakadveṣiṇāṃ nikuñjāpuñjādiguṇasamā śrayaṇena sthagitamiti tadguṇamīlitameva /",
    "GK16vcamkc_u:2344": " siṅgakṣmāpatikīrtibhirdhavalite lokatraye svaprabhoḥ kaṇṭhena vyatikālakūṭaghaṭanājīrṇena hṛṣṭā gaṇāḥ /",
    "GK16vcamkc_u:2345": " varṇe 'pi pratikūlatāṃ vijaharī patyuḥ priyā pārvatī pūrṇendor api mudritā janatayā rūḍhā kalaṅkaprathā // Ckc_7.*76 //",
    "GK16vcamkc_u:2346": " atrātadguṇānāmapi kālakaṇṭha.... ....yadvikārā viṣkaraṇaṃ so 'yamatadguṇa iti vyācakṣate /",
    "GK16vcamkc_u:2347": " tadasmin mate 'pi kriyākāraṇānāmasāmarthyādahetvalaṅkāra eva /",
    "GK16vcamkc_u:2348": " sadṛśādanubhūtārthapratītiḥ smaraṇaṃ matam // Ckc_7.35 //",
    "GK16vcamkc_u:2349": " yathā",
    "GK16vcamkc_u:2350": " saṃtrāsādupavindhyakānanabilaiḥ paryantaniryanmadhu- srotaskā parilokya gaṇḍadṛṣado vyāmāvakāśaspṛśaḥ /",
    "GK16vcamkc_u:2351": " uddaṇḍapratigaṇjabhairavahṛtāḥ pratyarthibhiḥ pārthivaiḥ smaryante nijagandhabandhuraghaṭāḥ tṛṭyatkaṭagranthayaḥ // Ckc_7.*77 //",
    "GK16vcamkc_u:2352": " atra gaṇḍaśailadarśanena tatsadṛśānāṃ nāyakāpahṛtānāṃ nijagajendrāṇāṃ yā smṛtisso 'yaṃ smṛtyalaṅkāraḥ /",
    "GK16vcamkc_u:2353": " abhiprāyānukūlyena pravṛttirbhāva īritaḥ // Ckc_7.36 //",
    "GK16vcamkc_u:2354": " yathā",
    "GK16vcamkc_u:2355": " śrīsiṅgakṣitināyakena viduṣā tattatkalāpaddhateḥ lokasyāṅgānyakṛtyasauṣṭhavakalāmaṅgoṣu sandhitsatā /",
    "GK16vcamkc_u:2356": " yadyatsaṃvihitaṃ raho vitanute tattatpratīpakramaṃ,",
    "GK16vcamkc_u:2357": " prajñāśītavatī vivekacaturā kācitkuraṅgekṣaṇā // Ckc_7.*78 //",
    "GK16vcamkc_u:2358": " atra nāyakasya yo 'yaṃ sauṣṭhavopadeśapravṛttiḥ tayorpaṭadvayoranyonyasparśanasukhopameya prāyādityayaṃ bhāvālaṅkāraḥ",
    "GK16vcamkc_u:2359": " yathā ca",
    "GK16vcamkc_u:2360": " kalyāṇaśṛṅgapayasā pariṣektukāmā vakṣaḥsthalaṃ navavasantavihārakāle /",
    "GK16vcamkc_u:2361": " atyānatena śirakecchati siṅgabhūpe tanmāninī na vijarāti jahāti bāṣpam // Ckc_7.*79 //",
    "GK16vcamkc_u:2362": " atra vakṣasi salilasekaṃ nāyakaḥ śirasi yatsamīhitavān nāyikayā tatśṛṅgasalilaṃ na muktam kintu bāṣpamiti yattadatra nāyakasya hṛdaye kācidanyā hṛdayavallabhaā vasatīti bhāvaḥ /",
    "GK16vcamkc_u:2363": " bhāvapratīpastu parairbhāva eveti darśitaḥ /",
    "GK16vcamkc_u:2364": " anyathājñānarūpatvād bhrantireveti me matiḥ // Ckc_7.37 //",
    "GK16vcamkc_u:2365": " yathā atraivodāharaṇe yathā nāyakasyāyamabhiprāyaḥ /",
    "GK16vcamkc_u:2366": " mama hṛdaye sthitāṃ tvāmeva tvaṃ kimiti sektumicchasi /",
    "GK16vcamkc_u:2367": " yadi priye māṃ sektumicchasi tarhi śirasi siñceti /",
    "GK16vcamkc_u:2368": " tadāparasyā sthitiśaṅkayā na sektavyo 'yamiti yo 'yaṃ nāyikāyāḥ pratīptotkaṇṭhāṃ bodhayatītyarthāpattiriyam /",
    "GK16vcamkc_u:2369": " evaṃmitarapramāṇasiddhārthānupapattihetukārthāpattiḥ svayamūhanīyā /",
    "GK16vcamkc_u:2370": " iti sarasasāhityacāturīdhurīṇaviśveśvarakavicandrapraṇītāyāṃ śrī siṅgabhūpālakīrtisudhāsāraśītalāyāṃ camatkāracandrikāyāmalaṅkāraviveko nāma saptamovilāsaḥ //",
    "GK16vcamkc_u:2371": " aṣṭamo vilāsaḥ",
    "GK16vcamkc_u:2372": " camatkāracandrikā viśveśvarakavicandraviracitā aṣṭamo vilāsaḥ",
    "GK16vcamkc_u:2373": " ubhayālaṅkāranirūpaṇam",
    "GK16vcamkc_u:2374": " śabdebhyo ya ivādibhya upamādiḥ pratīyate /",
    "GK16vcamkc_u:2375": " viśiṣṭārthaḥ kavīnāṃ tā ubhayālaṅkṛtayo matāḥ // Ckc_8.1 //",
    "GK16vcamkc_u:2376": " upamā rūpakaṃ sāmyaṃ saṃśayoktirapahnu nutiḥ /",
    "GK16vcamkc_u:2377": " samādhyuktiḥ samāsoktirutprekṣāprastutastutiḥ // Ckc_8.2 //",
    "GK16vcamkc_u:2378": " satulyayogito laśaḥ sasahokti ssamuccayaḥ /",
    "GK16vcamkc_u:2379": " ākṣepārthāntaranyāsau saviśeṣā pariṣkṛtiḥ // Ckc_8.3 //",
    "GK16vcamkc_u:2380": " dīpanakramaparyāyātiśayaśleṣabhāvanāḥ /",
    "GK16vcamkc_u:2381": " saṃsṭaṣṭiriti nirdiṣṭāstāścaturviṃśatirbudhaiḥ // Ckc_8.4 //",
    "GK16vcamkc_u:2382": " prasiddheranurodhena sādṛśyaṃ yatra dharmataḥ /",
    "GK16vcamkc_u:2383": " pratītaṃ kathitaṃ vā syādarthayorupamā hi sā // Ckc_8.5 //",
    "GK16vcamkc_u:2384": " padavākyaprapañcākhyairbhedaistredhā bhavediyam /",
    "GK16vcamkc_u:2385": " padopamā dvidhā tatra samāsāt pratyayādapi // Ckc_8.6 //",
    "GK16vcamkc_u:2386": " tatrādyā ca caturbhedā jñeyā sarvasamāsgā /",
    "GK16vcamkc_u:2387": " antargatadyotakārthā tulyadharmārthagarbhitā // Ckc_8.7 //",
    "GK16vcamkc_u:2388": " antarbhūtobhayārthā cetyāsāṃ lakṣyaṃ pradarśyate // Ckc_8.8 //",
    "GK16vcamkc_u:2389": " āśākāśāvakāśaprasṛmarayaśaso bhāgyasaubhāgyarāśeḥ raicarteyānvayendo raghupatisadṛśaḥ kaumudīkāntakānteḥ /",
    "GK16vcamkc_u:2390": " bāhau śeṣāhidīrghe jalajakaratale bhāti viśvaṃbhareyaṃ krudhyatkālāhidaṃṣṭrāṃ mukhavikaṭamukhīṃ khaḍgarekhāṃ dadhāne // Ckc_8.*1 //",
    "GK16vcamkc_u:2391": " atra krudhayadityādipade upamānasyāhidaṃṣṭrāmukhasya tulyadharmasya vikaṭatvasya",
    "GK16vcamkc_u:2392": " khaḍgamukhasyopameyasya casvasvaśabdairabhidhānena dyotakārthasya pratibhānāt sarvamupamānopameyatulyadharmadyotakaṃ",
    "GK16vcamkc_u:2393": " samāse saṃbhavatīti sarvasamāsā nāmeyaṃ padopamā /",
    "GK16vcamkc_u:2394": " śeṣāhirivadīrghaḥ śeṣāhidīrgha ityatra dyotakārtha upamānāni sāmānyavacanairiti samāsenokta iti seyamantargatadyotakārthā nāma samāsapadopamā",
    "GK16vcamkc_u:2395": " jalajamiva tāmraṃ karatalaṃ yasyāyaṃ jalajakaratala ityatrānyapadārthaṃsamāsa evadyotakatulya dhayorantarmarbhūtatvādiyamantarbhūtobhayārthā nāma samāsapadopamā /",
    "GK16vcamkc_u:2396": " caturdhā vidyate 'nyāpi pratyayārthaprabhedatā /",
    "GK16vcamkc_u:2397": " pratyayo 'pyupamānopameyadyotakatulyabhāk // Ckc_8.9 //",
    "GK16vcamkc_u:2398": " tatropamānārthapratyayā yathā",
    "GK16vcamkc_u:2399": " rājñā śrīsiṅgabhūpālabāhunā bahurāhuṇā /",
    "GK16vcamkc_u:2400": " kalpapādapakalpena pālitā lalitena bhūḥ // Ckc_8.*2 //",
    "GK16vcamkc_u:2401": " atra yadyapi rāhuriva rāhuḥ kalpapādapa iva kalpapādapa iti cābhedopacāravyāvṛttyā rāhukalpaśabdayorupamānabhāvinorapyupameye bāhau vṛttiḥ /",
    "GK16vcamkc_u:2402": " tābhyāṃ ca yadyapi svārthe eva bahuckalpappratyayau bhavataḥ tathāpi yathā śūrādibhya",
    "GK16vcamkc_u:2403": " utpadyamānāstarabādayaḥ śauryasyaivātiśayamavagamayanti na punaḥśauyaśriyasya tadvadimāvapi",
    "GK16vcamkc_u:2404": " guṇabhūtamevopamānārthaṃ bruvāte iti seyamupamānār thapratyayā nāma pratyayopamā /",
    "GK16vcamkc_u:2405": " upameyārthapratyayo yathā",
    "GK16vcamkc_u:2406": " kalyāṇācalakārmukopama samitsaṃraṃbhajṛmbhānidhe śrīsiṅgakṣitināthamaṇḍanamaṇe durvāradāeṃrvikram /",
    "GK16vcamkc_u:2407": " pārāvārabirāviṇīṣu vijayaprasthānabherīṣu te kākakrośi kuraṅgadhāvi ca kulaṃ vidveṣiṇāṃ jāyate // Ckc_8.*3 //",
    "GK16vcamkc_u:2408": " atra pārāvārā iva rudanti pārāvāravirāviṇya ityatra kartaryupamāna iti sāmānādhikaraṇyena kartavye ca pratyaye upameyārthapratyayā nāma padopamā",
    "GK16vcamkc_u:2409": " anayaiva bhaṅgayā kākakrośikuraṅgadhāvītyatrāpi draṣṭavyam /",
    "GK16vcamkc_u:2410": " dyotakārthapratyayā yathā",
    "GK16vcamkc_u:2411": " kalyāṇaśailavadupāśritapārijāte śrīsiṅgabhūpatilake kaṭakapradīpe /",
    "GK16vcamkc_u:2412": " puṇyakriyābhiranuvāsaramedhamānā recarlasantativadeti mahī pratiṣṭhām // Ckc_8.*4 //",
    "GK16vcamkc_u:2413": " atra kalyāṇaśailo meruḥ tadvadityatra tatra tasyevitībārthe vatiḥ /",
    "GK16vcamkc_u:2414": " recarlasantativadityatra tu tena tulyaṃ kriyā cedvatiṃriti dyotakārtha eva na punastulyakriyārtha iti dyotakārthapratyayā nāma padopamā /",
    "GK16vcamkc_u:2415": " tulyadharmārthapratyayā yathā",
    "GK16vcamkc_u:2416": " uddaṇḍapratigaṇḍhabhairavavibho rajyatkaṭākṣe ruṣā gehīyanti virodhināṃ giriguhā stalpāyate śādvalam /",
    "GK16vcamkc_u:2417": " saudhīyanti taṭe ca te kapicamūcāraṃ caranto vane paśyanti prabhudarśamugraśabarāneṇīsutīyanti ca // Ckc_8.*5 //",
    "GK16vcamkc_u:2418": " atra gehānīvācaranti gehīyantītyatra kyac pratyaya upamānādācāra iti kriyāviśeṣalakṣaṇe tulyadharmārtha eva samutpanna iti seyaṃ tulyadharmārthapratyayā nāma padopamā /",
    "GK16vcamkc_u:2419": " saivādhikaraṇakyacā yathā atra saidha iva ācarati saudhīyantītyatrādhārakyacpratyayo 'pi tulyadharmārtha eveti seyaṃ tādṛśī /",
    "GK16vcamkc_u:2420": " saiva kriyayā yathā uddaṇḍapratigaṇjabhairava bhavadbāṇā raṇe vidbiṣāṃ bhetālanti halāhalanti dahanajvālanti kālanti ca /",
    "GK16vcamkc_u:2421": " śrīsiṅgakṣitipāla pālitaguṇa tvatkīrtivisphūrtayo nīhāranti haranti nirjaravarāhāranti hāranti ca // Ckc_8.*6 //",
    "GK16vcamkc_u:2422": " atra bhetālantītyādiṣu kriyāsu tadivācaratītyācāralakṣaṇatulyadharmārthe kvibuptanna iti seyamapi tulyadharmārthapratyayā nāma padopamā /",
    "GK16vcamkc_u:2423": " mithaḥ padārthayossāmyāttathā vākyārthayorapi /",
    "GK16vcamkc_u:2424": " vākyopamā dvidhā jñeyā tatrādyā dvividhā matā // Ckc_8.10 //",
    "GK16vcamkc_u:2425": " pūrṇā lupteti pūrṇātra caturaṅgasusaṅgatā // Ckc_8.11 //",
    "GK16vcamkc_u:2426": " yathā",
    "GK16vcamkc_u:2427": " yathā rākācandre sakalajagadānandajanane saroje gaure bā surabhitadaśāśāpariṣadi /",
    "GK16vcamkc_u:2428": " mahāratnollāsinyurasi danujāreriva ruciṃ parāṃ dhatte siṅgakṣitipa bhavatī śrīratitarām // Ckc_8.*7 //",
    "GK16vcamkc_u:2429": " atropamānopameyadyotakatutyadharmarūpaiścaturbhiraṅgaiḥ saṅgateriyaṃ padārthasāmyavatī pūrṇā vākyopamā /",
    "GK16vcamkc_u:2430": " luptā tu trividhā tulyadyotakobhayalopataḥ // Ckc_8.12 //",
    "GK16vcamkc_u:2431": " atra tulyadharmalopavatī yathā",
    "GK16vcamkc_u:2432": " śrīsiṅgadharaṇīpāla tava kīrtiparaṃparā /",
    "GK16vcamkc_u:2433": " spardhate candrikāpūrairdṛptā balavadāśrayāt // Ckc_8.*8 //",
    "GK16vcamkc_u:2434": " atra tulyadharmasya dhavalimāderanabhidhāne 'pi prasiddhibalenopamānopameyabhāvasya pratīteriyaṃ tulyadharmavatī vākyopamā /",
    "GK16vcamkc_u:2435": " saiva dyotakalopavatī yathā",
    "GK16vcamkc_u:2436": " śrīsiṅgadharaṇīpāla ratnasānurbhavānapi /",
    "GK16vcamkc_u:2437": " jyotirvirājatkaṭakau kalyāṇākāraśobhinau // Ckc_8.*9 //",
    "GK16vcamkc_u:2438": " atra ivādidyotakamantareṇāpi ratnasānunāyakaratnayorupamānopameyayoritaretarayoginaikaśeṣeṇa",
    "GK16vcamkc_u:2439": " tadviśeṣaṇayossamudāyenana ca dvayoḥ sādṛśyaṃ pratīyata itīyaṃ dyotakalopavatī nāma",
    "GK16vcamkc_u:2440": " padārthasāmyavatī vākyopamā /",
    "GK16vcamkc_u:2441": " nātra śleṣaśaṅkā /",
    "GK16vcamkc_u:2442": " siddhasādṛśyayoḥ tantreṇābhidhānaṃ śleṣaḥ /",
    "GK16vcamkc_u:2443": " sādṛsyaṃ punarupamānopameyabhāvavivakṣā /",
    "GK16vcamkc_u:2444": " tena śleṣasya dyotakalopopamāyāśca viviktaviṣayatā vyakttaiva /",
    "GK16vcamkc_u:2445": " ubhayalopavatī yathā",
    "GK16vcamkc_u:2446": " na karpūrā na nīhārā na ca śāradacandrikāḥ /",
    "GK16vcamkc_u:2447": " kintu sphuranti śrīsiṅgadharaṇīpālakīrtaḥ // Ckc_8.*10 //",
    "GK16vcamkc_u:2448": " atra tulyadharmadyotakābhyāṃ vināpi nāyakakīrtiṣu karpūrādibhrāntipratyākhyānenaiva tadupamānopameyabhāvapratīteriyamubhayalopavatī nāma padārthasāmyavatī vākyopamā /",
    "GK16vcamkc_u:2449": " kecidenāṃ trilopavatīmapi manyanete /",
    "GK16vcamkc_u:2450": " upamānopameyayoranyatarakathane kasya sādharmyamityasaṃmatamityasmākam /",
    "GK16vcamkc_u:2451": " vākyārthagāminyupamā caturdhaikevaśabdikā /",
    "GK16vcamkc_u:2452": " anekadyotakevādiśūnyāvaidhargyavatyapi // Ckc_8.13 //",
    "GK16vcamkc_u:2453": " ekadyotakā yathā",
    "GK16vcamkc_u:2454": " siṃhāsane rājati siṅgabhūpo vakṣasthalāndolitatārahāraḥ /",
    "GK16vcamkc_u:2455": " ālambadīrghastabhakābhirāma- staṭe sumeroriva kalpavṛkṣaḥ // Ckc_8.*11 //",
    "GK16vcamkc_u:2456": " atra merutaṭa siṃhāsanayoḥ kalpavṛkṣanāyakayostabakahārayośca parasparamupamānopameya",
    "GK16vcamkc_u:2457": " bhāvavivakṣāyāṃ viśeṣaṇaviśeṣyabhāvakalpanayā dvayoreva vākyārthayoḥ kalpitatvādekenaiva",
    "GK16vcamkc_u:2458": " dyotakaśabdena tayoḥ parasparamupamānopameyabhāvo 'bhihita iti seyamekadyotakā nāma",
    "GK16vcamkc_u:2459": " vākyārthasāmyavatī vākyopamā /",
    "GK16vcamkc_u:2460": " anekadyotakā yathā",
    "GK16vcamkc_u:2461": " śrīsiṅgadharaṇīpālo bhāsvāniva mahodayaḥ /",
    "GK16vcamkc_u:2462": " hanti dhvāntamivārātivrātaṃ vyomnīva saṅgare // Ckc_8.*12 //",
    "GK16vcamkc_u:2463": " atra vākyadvayaikatāpattikāmanayā kartuḥ karmaṇo 'dhikaraṇāccopamānāt pṛthak pṛthag dyotakaśabdaḥ kṛta iti seyamanekadyotakā nāma vākyārthasāmyavatī vākyopamā /",
    "GK16vcamkc_u:2464": " dyotakahīnā yathā",
    "GK16vcamkc_u:2465": " devānāṃ divi rakṣaṇāya maghavā jāgarti daṃbholinā sādhūnāṃ bhūvi siṅgabhūpatirayaṃ khaḍgena śātāsriṇā /",
    "GK16vcamkc_u:2466": " ratnādau prathamo mudā viharate rambhādibhirvaibhavā- drājādrāvitaro 'pi ropitayaśāśśuddhāntakāntājanaiḥ // Ckc_8.*13 //",
    "GK16vcamkc_u:2467": " atra suranāyakayoḥ svarlokabhūlokayoḥ devabhūdevānāṃ dambholikaravālayośca tulyaikaśriyā",
    "GK16vcamkc_u:2468": " samāveśādivādidyotakamantareṇāpi vākyārthānāmupamānopameyabhāvo gamyata ityayaṃ dyotakaśūnyā",
    "GK16vcamkc_u:2469": " nāma vākyārthasāmyavatī vākyopamā /",
    "GK16vcamkc_u:2470": " vaidharmyavatī yathā",
    "GK16vcamkc_u:2471": " avivekī na surabhivaccintāmaṇiriva na yāti kāṭhinyam /",
    "GK16vcamkc_u:2472": " śrīsiṅgabhūpatilako śiva śiva bhūlokasaubhāgyam // Ckc_8.*14 //",
    "GK16vcamkc_u:2473": " atropamānopameyadyotakeṣu stsu yoyamaviveko nāma dharmaḥ so 'yamupamāna eva kavinā niyamyata itīyaṃ vaidharmyavatī nāma vākyopamā /",
    "GK16vcamkc_u:2474": " yatroktibhaṅgyā vākyārthe sādṛśyamavagamyate /",
    "GK16vcamkc_u:2475": " vākyārthayorvistarataḥ sā prapañcopamā yathā // Ckc_8.14 //",
    "GK16vcamkc_u:2476": " seyaṃ dvedhā hi rūpeṇa prakṛtāprakṛteti ca /",
    "GK16vcamkc_u:2477": " tayoḥ prakṛtarūpār yāccaturdhā sakalopamā // Ckc_8.15 //",
    "GK16vcamkc_u:2478": " ekadeśopamā cānye mālikā mekhaleti ca // Ckc_8.16 //",
    "GK16vcamkc_u:2479": " tatra sakalopamā yathā",
    "GK16vcamkc_u:2480": " mainākapramukhairiva kṣitidharairudbhrāntadantāvalaiḥ kallolairiva ghoṭakairbhaṭavarairmātaṅganakrairiva /",
    "GK16vcamkc_u:2481": " raicarlīyakulendunā svapatinā daityāriṇeva sphuṭaṃ senā sindhuriva prayāti nitarāṃ kenāpi durlaṅghatām // Ckc_8.*15 //",
    "GK16vcamkc_u:2482": " atra sindhoḥ senāyāśca durlaṅghatayābhidhīyamānasādṛśyayorupamānopameyabhāvavivakṣāyāṃ",
    "GK16vcamkc_u:2483": " yathā mainākādiśailānāṃ mātaṅgādīnāṃ samudrasenādharmāṇāṃ pratītasādṛśyānāṃ pṛthak",
    "GK16vcamkc_u:2484": " pṛthag dyotakaśabdayogādativistareṇāvayavinoravayavānāṃ ca yathocitaṃ sākalyena vākyārthayoraupamye",
    "GK16vcamkc_u:2485": " bhaṅgiḥ seyaṃ sākalyavatī nāma prakṛtirūpā prapañcoktiḥ /",
    "GK16vcamkc_u:2486": " ekadeśavatī yathā",
    "GK16vcamkc_u:2487": " vilasati siṅganṛpālo nāvakisalayasaṃpuṭairivāṅgulībhiḥ /",
    "GK16vcamkc_u:2488": " kusumairiva nakharucibhi- rviṭapayugaleneva bāhuyugalena // Ckc_8.*16 //",
    "GK16vcamkc_u:2489": " atra kalpavṛkṣanāyakayorupamānopameyabhāve vaktavye kalpavṛkṣalakṣaṇamupamānaṃ parityajya tadekadeśena sahopameyaikadeśo bāhuyugalāśaṃsāvayavaiḥ",
    "GK16vcamkc_u:2490": " kisalayakusumaissaha bhujayugāṅgānyaṅgulyaḥ nakharucayaśca pṛthak pṛthag dyotakaśabdaprayogādvistareṇopamitānītīyamekadeśavatī nāma prakṛtarūpā prapañcopamā /",
    "GK16vcamkc_u:2491": " mālikā yathā",
    "GK16vcamkc_u:2492": " karpūrairiva kaumudairiva kulaiḥ kāśairiva svarṇadī-kallolairiva kaitakairiva dalaiḥ kādambayūthairiva /",
    "GK16vcamkc_u:2493": " śrīgandhairiva śāradairiva ganaiḥ śītāṃśubiṃbairiva vyāptaṃ siṅganarendrakīrtivibhavaiḥ trailokyamālokyate // Ckc_8.*17 //",
    "GK16vcamkc_u:2494": " atra nāyakakīrtirekaikaprakarṣapratītaye mālikāprakāreṇa karpūrādibhirupamīyata itīyaṃ mālikā nāma prakṛtarūpā prapañcopamā /",
    "GK16vcamkc_u:2495": " mekhalā yathā",
    "GK16vcamkc_u:2496": " prajñeva kīrtiramalā tava siṅgabhūpa prajñāpi khaḍga iva tīvratarā vibhāti /",
    "GK16vcamkc_u:2497": " khaḍgaḥ pratāpa iva śātravacittadāhī prāntān diśāṃ bhajati kīrtiriva pratāpaḥ // Ckc_8.*18 //",
    "GK16vcamkc_u:2498": " atrābhidhīyamānasādṛsyānāṃ prajñādīnāṃ raśanānyāyena saṃkalayya saprapañcatayā kathanātseyaṃ mekhalā nāma prakṛtarūpā prapañcopamā /",
    "GK16vcamkc_u:2499": " uktā vikṛta rūpeti yānyā sāpi caturvidhā /",
    "GK16vcamkc_u:2500": " viparyāsobhayotpādyānanvayākhyābhiraṅkitā // Ckc_8.17 //",
    "GK16vcamkc_u:2501": " tāsu viparyāsopamā yathā",
    "GK16vcamkc_u:2502": " koṇe kutracidāsatāṃ kariṇiki kroḍādayaḥ kecana prācīnāstadupāśrayānvayamamī doṣānna bhāṣāmahe /",
    "GK16vcamkc_u:2503": " keyūraṃ smaragasmarasya śayanaṃ śaurergirāṃ śāsitā śrīsiṅgakṣitināyakena samatāṃ śeṣāhirevārhati // Ckc_8.*19 //",
    "GK16vcamkc_u:2504": " atra pratīyamāne dharaṇīdhaureyatve śeṣādīnāmupamānatvaṃ nāyakasyopameyatvamiti marvādāyāṃ",
    "GK16vcamkc_u:2505": " varṇanīyasyātiśayaṃ vivakṣatā kenāpi vaktā viparyāsādupamānopameyabhāvaḥ kalpita",
    "GK16vcamkc_u:2506": " iti seyaṃ viparyāsopamā nāma vikṛtarūpā prapañcopamā /",
    "GK16vcamkc_u:2507": " ubhayopamā yathā",
    "GK16vcamkc_u:2508": " śrīsiṅgabhūpālaka sādhurakṣā- māsadhuśikṣāṃ ca vitanvataste /",
    "GK16vcamkc_u:2509": " anīkinīsindhurivānurundhe durlaṃghyatāṃ sindhuranīkinīva // Ckc_8.*20 //",
    "GK16vcamkc_u:2510": " atra vāhinīnāthanāyakavāhinyoranyonyamupamānopameyabhāvavivakṣāyāmekatarapakṣe prasiddhivaikṛtamitīyamubhayopamā nāma vikṛtarūpā prapañcopamā",
    "GK16vcamkc_u:2511": " utpādyopamāno yathā",
    "GK16vcamkc_u:2512": " kālāpāṃ yadakalpapādapamahāśākhā samālaṃbate śrīsiṅgakṣitipālabāhuranayā tulyaḥ kṛpāṇojjvalaḥ /",
    "GK16vcamkc_u:2513": " hemādrerupari sthite yadi vidhau pāścātyagaurāndhatā tacchatraṃ kṛtaśātakumbhakalaśaṃ jātopamānaṃ bhavet // Ckc_8.*21 //",
    "GK16vcamkc_u:2514": " atra kalpapādapaśākhāyāḥ kālāhisaṃkalpamutpādyānayā sakṛpāṇo nāyakapāṇirupamīyata iti seyamutpādyopamā nāma vikṛtarūpā prapañcopamā /",
    "GK16vcamkc_u:2515": " evamuttarārdhe 'pi yojanīyam /",
    "GK16vcamkc_u:2516": " ananvayopamā yathā",
    "GK16vcamkc_u:2517": " śrīsiṅgabhūpatiriva bhāti śrīsiṅgabhūpatiḥ /",
    "GK16vcamkc_u:2518": " akharvapratyarthimadavāraṇavāraṇe // Ckc_8.*22 //",
    "GK16vcamkc_u:2519": " atropamānopameyabhāva ekasyaivānanvita itīyamananvayā nāma vikṛtā prapañcopamā /",
    "GK16vcamkc_u:2520": " upameyatayā yasmin upacāraprayogataḥ /",
    "GK16vcamkc_u:2521": " upamānaṃ virudhyota rūpakaṃ tannirūpitam // Ckc_8.18 //",
    "GK16vcamkc_u:2522": " prādhānyāttadidaṃ tredhā śabdārthobhayasaṃbhavāt /",
    "GK16vcamkc_u:2523": " śabdapradhānaṃ prakṛtaṃ vikṛtaṃ ceti tad dvidhā // Ckc_8.19 //",
    "GK16vcamkc_u:2524": " ādyantavikṛtaiśśabdairgrathitaṃ taccaturvidham /",
    "GK16vcamkc_u:2525": " samastaṃ vyastamubhayaṃ saviśeṣaṇamityapi // Ckc_8.20 //",
    "GK16vcamkc_u:2526": " tatra samāsavadrūpakaṃ yathā",
    "GK16vcamkc_u:2527": " dhārā siṅgamahīpālakaravālapayomucaḥ /",
    "GK16vcamkc_u:2528": " nirvāpayati vīrāṇāṃ pratāpadavapāvakam // Ckc_8.*23 //",
    "GK16vcamkc_u:2529": " atra sādṛśyādi vivakṣāyāmabhedopacāreṇopameyasya karavālasya payomugiva payomugiti",
    "GK16vcamkc_u:2530": " payomukpayodanirūpaṇīyatve sāmānyevādya prayogādupamārthastirobhūtaḥ samāsaśca kṛta",
    "GK16vcamkc_u:2531": " iti tadidaṃ samastaṃ nāma prakṛtiśabdapradhānarūpakam /",
    "GK16vcamkc_u:2532": " vyastaṃ yathā",
    "GK16vcamkc_u:2533": " śrīsiṅgakṣitināyakasya yaśasāṃ candreṇa sāndrā ruciḥ yatprāptā tapanaṃ pratāmapabhito loke tadatyadbhutam /",
    "GK16vcamkc_u:2534": " evaṃ nāticamatkṛtaṃ tadanayoratyantamāśliṣyator āpatyātithayo bhavanti yadamī pratyarthipṛthvībhūjaḥ // Ckc_8.*24 //",
    "GK16vcamkc_u:2535": " atra yaśaso candreṇa pratāpaṃ tapanamiti dvayorupamānayorupameyaśabdasāmānādhikaraṇyādupamānārthastirohitaḥ samāsaśca kṛta iti samastaṃ nāma prakṛtaśabdapradhānaṃrūpakam /",
    "GK16vcamkc_u:2536": " samāsāsamāsarūpamubhayaṃ yathā",
    "GK16vcamkc_u:2537": " śrīsiṅgabhūpāla bhavatkṛpāṇo daṃṣṭrā bhujādaṇḍabhujaṅgamasya /",
    "GK16vcamkc_u:2538": " virodhirājanyakamindubimbaṃ hīnaṃ yaśaścandrikamāvidhatte // Ckc_8.*25 //",
    "GK16vcamkc_u:2539": " atra bhujābhujaṅgamasya samastatvaṃ daṃṣṭretyasamastamiti tadidamubhayaṃ nāma prakṛtiśabdapradhānaṃ rūpakam /",
    "GK16vcamkc_u:2540": " saviśeṣaṇaṃ yathā",
    "GK16vcamkc_u:2541": " antaṃruddhāntasañcāraśrīsiṅganṛpamandaram /",
    "GK16vcamkc_u:2542": " bhavati dviṣatāṃ sainyaṃ pīyūṣamadhanāṃbhudhiḥ // Ckc_8.*26 //",
    "GK16vcamkc_u:2543": " atra nāyakamandarakṣubhitaviśeṣaṇamiva viśiṣṭaireva vāhinīnāthavairivāhinyo rūpaṇamiti saviśeṣaṇaṃ nāmedaṃ prakṛtiśabdapradhānarūpakam /",
    "GK16vcamkc_u:2544": " atra paramparā yathā",
    "GK16vcamkc_u:2545": " guṇaketudukūlapaṭṭikā trijagatsaudhasudhāvalepanam /",
    "GK16vcamkc_u:2546": " tava siṅgamahīpate yaśaḥ sujanāṃbhonidhipūrvacandramāḥ // Ckc_8.*27 //",
    "GK16vcamkc_u:2547": " atra guṇānāṃ ketutayā rūpaṇaṃ prathamam /",
    "GK16vcamkc_u:2548": " tatsaṃbandhitayā dukūlapaṭṭikā dvitīyam /",
    "GK16vcamkc_u:2549": " tasyā yaśasā tṛtīyam /",
    "GK16vcamkc_u:2550": " iti seyaṃ paraṃparā nāma vikṛtaśabdapradhānarūpakam /",
    "GK16vcamkc_u:2551": " tadidaṃ vaidharmyeṇāpi saṃbhavati /",
    "GK16vcamkc_u:2552": " yathā",
    "GK16vcamkc_u:2553": " vidanta giri kuliśadhārā kalimaladadahana navapayodharadhārā /",
    "GK16vcamkc_u:2554": " vilasati kaṭākṣarekhā tava siṅgakṣitipa kalpavṛkṣasurekhā // Ckc_8.*28 //",
    "GK16vcamkc_u:2555": " etadeva rupakasya rupakahetutayā rūpakahedurupakamiti kecidācakṣate /",
    "GK16vcamkc_u:2556": " tadapi nāma vaikṛtameva /",
    "GK16vcamkc_u:2557": " mekhalā yathā",
    "GK16vcamkc_u:2558": " rāja kumāra dviradairdviradaṃ śilābhiśśilā śikhā saudhaiḥ /",
    "GK16vcamkc_u:2559": " saudhavimānairlalitaiḥ kalitā rājādrirājadhānīyam // Ckc_8.*29 //",
    "GK16vcamkc_u:2560": " atra rājakumāradviradādīnāṃ rūpakāṇāṃ raśanā nyāyāduttarottarasaṃkalanyā rūpitatvādiyaṃ mekhalā nāma vikṛtaśabdapradhānaṃ rūpakam /",
    "GK16vcamkc_u:2561": " tadidaṃ śṛṅkhaleti kecidācakṣate /",
    "GK16vcamkc_u:2562": " tannāmabhemātram /",
    "GK16vcamkc_u:2563": " mālikā yathā",
    "GK16vcamkc_u:2564": " cūḍāratnaṃ nṛpaṣariṣadāmarthināṃ pārijāto rakṣālāsaḥ sucaritavatāṃ bhāgyarāśernidhānam /",
    "GK16vcamkc_u:2565": " līlāraṅgo varatanudṛśmar (?)",
    "GK16vcamkc_u:2566": " galā durnayānāṃ siṅgakṣoṇītalapatirayaṃ rājate rājaśaile // Ckc_8.*30 //",
    "GK16vcamkc_u:2567": " atra ekasminnava nāyake mālikāprakāreṇa rūpakāṇāṃ nirūpaṇādidaṃ mālikā nāma vikṛtaśabda pradhānaṃ rupakam /",
    "GK16vcamkc_u:2568": " rūpakarūpakaṃ yathā",
    "GK16vcamkc_u:2569": " kṛpāṇavatrlībhujago śrīsiṅgadharaṇībhujaḥ /",
    "GK16vcamkc_u:2570": " aśeṣaṃ gnasate vairirājaratnendumaṇḍalam // Ckc_8.*31 //",
    "GK16vcamkc_u:2571": " atra vallītvenāropitasya kṛpāṇasya bhujagatayā rūpaṇādidaṃ rūpakarūpakaṃ nāma vikṛtaśabdapradhānarūpakam /",
    "GK16vcamkc_u:2572": " tadetaccatuṣṭayamapi paraṃparādivaikṛtena nibaddhamiti vikṛtamityucyate /",
    "GK16vcamkc_u:2573": " arthapradhānaṃ prādhānyādaṅgino 'ṅgasya ca dvidhā /",
    "GK16vcamkc_u:2574": " caturdhāṅgipradhānasya rūpakādyairnirūpitam // Ckc_8.21 //",
    "GK16vcamkc_u:2575": " sakalaṃ vikalaṃ yuktamayuktamiti bhedataḥ // Ckc_8.22 //",
    "GK16vcamkc_u:2576": " tatra sakalaṃ yathā",
    "GK16vcamkc_u:2577": " niṣyandamānasarasoktimarandasāraṃ vistārilocanapalāśaviśeṣaramyam /",
    "GK16vcamkc_u:2578": " śrīsiṅgabhūpa bhavadīyamukhāravinda- madhyāsyate kamalayā paramādareṇa // Ckc_8.*32 //",
    "GK16vcamkc_u:2579": " atra nāyakamukhāravindāvayavinopamānopameyau kathitasādṛśyaiḥ sarasoktimarandalocanapalāśaiḥ",
    "GK16vcamkc_u:2580": " svāvayavaissaha yathāvivakṣitaṃ sākalyena rūpitāviti tadyogyavastvādhāratvakathanādasyaiva",
    "GK16vcamkc_u:2581": " prādhānyamiti ca tadidaṃ sakalaṃ nāmāṅgipradhānamarthapradhānaṃ rupakam /",
    "GK16vcamkc_u:2582": " vikalaṃ yathā",
    "GK16vcamkc_u:2583": " śrīsiṅgabhūpālamukaṃ smitajyotsrāmanoharam /",
    "GK16vcamkc_u:2584": " bhujyannānanusaṃdhatte vikasannayanotpalān // Ckc_8.*33 //",
    "GK16vcamkc_u:2585": " atra smitajyotsnayoravayavayoḥ nirūpaṇaṃ nirūpyāvayavena pūrṇendulakṣaṇasyopamānasyānabhidhānāt tadidaṃ vikalaṃ nāmāṅgipradhānaṃ rūpakam /",
    "GK16vcamkc_u:2586": " rājahaṃsopasevyena rājakīrtibisaśriyā /",
    "GK16vcamkc_u:2587": " padmākareṇa bhavatā bhūyate siṅgabhūpate // Ckc_8.*34 //",
    "GK16vcamkc_u:2588": " atrāropyamāṇayoḥ parasparasaṃgateryogyatvādidaṃ yukttaṃ nāmāṅgipraghānaṃ rūpakam /",
    "GK16vcamkc_u:2589": " atra yadyapi padmākara iti gauṇavṛttirvyapāśrayata iti śadba eva viśeṣaṇairalaṅkiyate",
    "GK16vcamkc_u:2590": " tathāpi padmāyā ākara iti śleṣasāmarthyena mukhyasyeva bhavati śadbhārthasya prādhānyamavagamyata",
    "GK16vcamkc_u:2591": " ityarthapradhānamevaitat /",
    "GK16vcamkc_u:2592": " ayuktaṃ yathā",
    "GK16vcamkc_u:2593": " kīrtyamṛtaṃ śuci dadhatī dhārāgaralena vidadhatī bhītim /",
    "GK16vcamkc_u:2594": " śrīsiṅgabhūpa vilasati tāvakakaravālakālindī // Ckc_8.*35 //",
    "GK16vcamkc_u:2595": " atrāropyamāṇayoḥ sudhāgaralayoḥ svabhāva viruddhatvena parasparasaṃgatyayogatvādayukttaṃ nāmāṅgipradhānaṃ rupakam /",
    "GK16vcamkc_u:2596": " bhedā aṅgapradhānasya caturaścaturā viduḥ /",
    "GK16vcamkc_u:2597": " sahajāhāryatadyogatadvaiṣamyairupādhibhiḥ // Ckc_8.23 //",
    "GK16vcamkc_u:2598": " tatra sahajāṅgapradhānaṃ yathā",
    "GK16vcamkc_u:2599": " ārūḍastanamañjarīparikarā hāsaprasūnācitā rāgāñcatsukumārabāhulatikāstāmrādharāgrachadāḥ /",
    "GK16vcamkc_u:2600": " sāmantakṣitipairupāyanatayā sevāturairarpitāḥ śrīsiṅgakṣitipālamādaramayaṃ kurvanti kanyālatāḥ // Ckc_8.*36 //",
    "GK16vcamkc_u:2601": " atra kanyāpakṣe payodhara mandasmitabhujādaralakṣaṇānāṃ latāpakṣe mañjarīprasūnadvirephapatrlavarūpāṇāṃ cāvayavānāṃ nāyakotsukīkaraṇe prādhānyamiti sahajāṅgapradhānarūpakamidam /",
    "GK16vcamkc_u:2602": " āhāryapradhānaṃ yathā",
    "GK16vcamkc_u:2603": " āśāprāntapacelimaṃ prasaraṇaprauḍhapratāpātapa- sphāyadbāndhavapuṇaḍarīkaparitollāsānukūlodayaḥ /",
    "GK16vcamkc_u:2604": " uddaṇḍapratigaṇḍabhairavajanaprasthānadarpātyayo vairikṣmāpati kīrtiketakadaladrohāya saṃnahyate // Ckc_8.*37 //",
    "GK16vcamkc_u:2605": " atra nāyakavijayayātrāpakṣe pratāpabandhuvairikīrtilakṣaṇānāṃ śaratpakṣe ātapapuṇḍarīkaketakaprasūnānāṃ",
    "GK16vcamkc_u:2606": " cāvayavatayā kalpitatvādāhāryāṇāṃ saṃnahane prādhānyamityāhāryāṅgapradhānaṃ rūpakamitīdamubhaya prādhānyam /",
    "GK16vcamkc_u:2607": " tadyogo yathā",
    "GK16vcamkc_u:2608": " uddaṇḍapratigaṇḍabhairavavibho khaḍgapratāpānaloddhūtaprauḍhakṛpāṇadhūmapaṭalaḥ krodhasphuliṅgotkaṭaḥ /",
    "GK16vcamkc_u:2609": " dikkoṭīpuṭarūḍhavaiśikhamukhajvālajvalatprasphuṭaṃ pratyarthikṣitināthasainyagahanādgochāya(?)",
    "GK16vcamkc_u:2610": " saṃlakṣyate // Ckc_8.*38 //",
    "GK16vcamkc_u:2611": " atra nāyakapratāpapakṣe kṛpāṇakrodhaviśikhamukhalakṣaṇānāmāhāryāṇāmanalapakṣe dhūmasphuliṅgaśikhānāṃ",
    "GK16vcamkc_u:2612": " sahajānāṃ cāvayavānāṃ rupakāṇāṃ vairirājanyakṣobhakaraṇe prādhānyamiti sahajāhāryāṅgapradhānaṃ rūpakamidam /",
    "GK16vcamkc_u:2613": " vaiṣamyavādyathā",
    "GK16vcamkc_u:2614": " śrīsiṅgakṣitināthabāhubhujage tāmrāṅgagulīpallave gāḍhaskandhanirūḍhamaṃjumadhure kalyāpaṇarekhojjvale /",
    "GK16vcamkc_u:2615": " dūraprasṛtaduṣṭaśikṣakapurāmātyābhiṣikttoddhuraḥ skandhāvāsasukhaṃ carasthitimatī viśvaṃbharā jṛmbhate // Ckc_8.*39 //",
    "GK16vcamkc_u:2616": " atra bhujāvayavino bhujagatayā rūpaṇe kṛte tadavayavānāmaṅgulīnāṃ patrlavatārūpayā",
    "GK16vcamkc_u:2617": " rūpaṇayā padāntarāṇāṃ skandhaśubharekhāṇāṃ rūpaṇaṃ ceti sarvato vaiṣamyāt tāmrāṅgutryādīnāṃ",
    "GK16vcamkc_u:2618": " bhāgyadvārā dharaṇībharaṇasthairye prādhānyācca tadidaṃ viṣamāṅgapradhānaṃ rūpakam /",
    "GK16vcamkc_u:2619": " dvidhā śabhdārthamukhyassyāt kevalaṃ vyatireki ca // Ckc_8.24 //",
    "GK16vcamkc_u:2620": " kevalaṃ yathā",
    "GK16vcamkc_u:2621": " kurvan kuvalayollāsaṃ śyāmārañjanalālasaḥ /",
    "GK16vcamkc_u:2622": " sudhākaro 'pi śrīsiṅgabhūpālenduḥ prakāśatām // Ckc_8.*40 //",
    "GK16vcamkc_u:2623": " atra nāyakāvayavinaḥ kuvalayasya candratayā rūpaṇena śabdaprādhānyamuktaśliṣṭaviśeṣaṇa viśeṣādarthasya prādhānyamiti kevalā nāmedamubhayapradhānaṃ rūpakam /",
    "GK16vcamkc_u:2624": " vyatirekikaṃ yathā",
    "GK16vcamkc_u:2625": " abhaṅgo vārāśiḥ vigalitakalaṅko himarucir vivekī hemādriḥ kalitanijamūrtī ratipatiḥ /",
    "GK16vcamkc_u:2626": " anindyo devendraḥ kuṭilagatihīno bhujagarāḍ janānāṃ bhāgyena kṣitimavati siṅgakṣitipatiḥ // Ckc_8.*41 //",
    "GK16vcamkc_u:2627": " atra vārāśiprabhṛtīnāmabhaṅgādiviśeṣaṇāṅkuritavyatirekāṇāṃ nāyakasāmānādhikaraṇyena kathanādarthata śśabdataḥ prādhānyamavadhāryata iti vyatirekavannāmobhayapradhānaṃ rūpakam /",
    "GK16vcamkc_u:2628": " ityaṣṭādaśadhā rūpaṃ rūpakasya nirūpitam /",
    "GK16vcamkc_u:2629": " sahkīrṇaṃ miśrarūpatvāt saṅkarānnātiricyate // Ckc_8.25 //",
    "GK16vcamkc_u:2630": " vidyādharasya vyastādi rūpakeṣvacamatkriyām /",
    "GK16vcamkc_u:2631": " vadato lakṣyanirmāṇakātaryaṃ mūlakāraṇam // Ckc_8.26 //",
    "GK16vcamkc_u:2632": " ubhayorukticāturyādaupamyaṃ yatra gamyate /",
    "GK16vcamkc_u:2633": " upamārūpakānyatve sā hi sāmyamahaṅkiyā // Ckc_8.27 //",
    "GK16vcamkc_u:2634": " seyaṃ prapañcadṛpṭāntaprativastūktibhistridhā /",
    "GK16vcamkc_u:2635": " avivādiḥ prapañcoktiḥ sāmyotkarṣāprakarṣa bhāk // Ckc_8.28 //",
    "GK16vcamkc_u:2636": " atra sāmyavatī prapañcoktiryathā",
    "GK16vcamkc_u:2637": " ... ... ... ... phalaiḥ prekṣāsūtair vacanaparipākaṃ kṛtadhiyām /",
    "GK16vcamkc_u:2638": " svaraṃ vīṇākvāṇairlalitamupadhā vārasudṛśāṃ jigīṣā yātrāyāṃ bharitadiśi siṅgakṣitipatiḥ // Ckc_8.*42 //",
    "GK16vcamkc_u:2639": " atra kulagiri drākṣāphalavipañcīkvāṇānāmupamānānāṃ mattebhasāhityagāyikāsvarāṇāmupameyānāṃ",
    "GK16vcamkc_u:2640": " tulādhṛtavatsāmyamitītyādidyotakamantareṇāpi caturoktibhaṅgyā pratīyata iti seyaṃ",
    "GK16vcamkc_u:2641": " sāmyavatī prakṛtaprapañcoktirnāma sāmyālaṅkārabhaṅgaḥ /",
    "GK16vcamkc_u:2642": " seyaṃ vikṛtāpi saṃbhavati /",
    "GK16vcamkc_u:2643": " yathā",
    "GK16vcamkc_u:2644": " mimīte mattebhaiḥ kulagirikulaṃ tuṅgaśikharaṃ phalāni drākṣāṇāṃ vacanaparipākaiḥ kṛtadhiyām /",
    "GK16vcamkc_u:2645": " vipañcīnikvāṇaṃ śrutibhirupadhā vārasudṛsāṃ jigoṣā yātrāyāṃ bharitadiśi siṅgakṣitipatiḥ // Ckc_8.*43 //",
    "GK16vcamkc_u:2646": " atra kulaśailādīnāmupameyatvaṃ mattebhānāmupamānatvaṃ ca prasiddhavaiparīṃtyena kalpitamiti seyaṃ vikṛtaprapañcoktirnāma sāmyabhedaḥ /",
    "GK16vcamkc_u:2647": " prakṛtaivotkarṣeṇa yathā",
    "GK16vcamkc_u:2648": " mā garvīyata medini sumanaso recarlavaṃśāgraṇīḥ śrīsiṅgakṣitipālako vitaraṇairmuṣṇāti tṛṣṇāmiti /",
    "GK16vcamkc_u:2649": " santyevaṃvidhakarmaṭhāssuragavīkalpadrucintāmaṇiśreṇīsiddharasājayo ghanadayāskandhānusaṃdhāyinaḥ // Ckc_8.*44 //",
    "GK16vcamkc_u:2650": " atra bhobho viśvaṃbharāmarāḥ kimanenaiva vitaraṇaśālinā nāyakena garvāyadhve /",
    "GK16vcamkc_u:2651": " diviṣadāṃ punaranekasantatikalpavṛkṣādayo dātāra ityupamānotkarṣādiyamutkarṣavatī prapañcoktirnāma sāmyabhaktiḥ /",
    "GK16vcamkc_u:2652": " saivāpakarṣeṇa yathā",
    "GK16vcamkc_u:2653": " kurvanmārjitamambare jalanidhau saṃkṣālayan gharṣayan dehaṃ meruśilāsu candraki javaṃ nakttaṃ divaṃ bhrāmyase /",
    "GK16vcamkc_u:2654": " kiṃ kṛtvā hṛdi siṅgabhūpatiyaśo rājāsi kiṃ bhrūmahe satyaṃ śakyamapohituṃ nahi nahi svābhāvikī śyāmikā // Ckc_8.*45 //",
    "GK16vcamkc_u:2655": " atropameyānnāyakayaśovilāsādupamānasya candrasyāpakarṣa ityapakarṣavatī nāma prapañcoktiḥ /",
    "GK16vcamkc_u:2656": " anayaiva bhaṅgyā vikṛtirapi lakṣaṇīyā /",
    "GK16vcamkc_u:2657": " saddhirdyetakasadbhāve dṛṣṭāntoktiritīritā /",
    "GK16vcamkc_u:2658": " miśritāmiśritaisseyaṃ kriyādyairbahudhā bhavet // Ckc_8.29 //",
    "GK16vcamkc_u:2659": " atra miśrakriyayā yathā",
    "GK16vcamkc_u:2660": " nivartamānāṃ vinivartamānāṃ kṛtaprasārāṃ racitaprasārām /",
    "GK16vcamkc_u:2661": " śrīsiṅgabhūpālakaṭākṣarekhāṃ chāyeva lakṣmīranubhāti nityam // Ckc_8.*46 //",
    "GK16vcamkc_u:2662": " atra kevalanivartanādikriyāyogajanitaṃ sāmyaṃ vā dṛṣṭāntapūrvamiti seyaṃ kevalakriyāyogavatī dṛṣṭāntoktiḥ /",
    "GK16vcamkc_u:2663": " miśrakriyāyogavatī saiva yathā atraiva dvitīyapādasthāne kṛtaprasādāṃ racitaprasādetipāṭhe nivartanakriyā prasādaguṇanimittasāmyā miśrakriyāyogavatīyaṃ dṛṣṭāntoktiḥ /",
    "GK16vcamkc_u:2664": " evaṃ miśrāmiśrajātiguṇadravyayoganimittā dṛṣṭāntoktayo draṣṭavyāḥ /",
    "GK16vcamkc_u:2665": " nanu dṛṣṭāntoktteḥ dṛṣṭāntālaṅkārasya vā ko viśeṣaḥ /",
    "GK16vcamkc_u:2666": " śrūyatām /",
    "GK16vcamkc_u:2667": " laukikaparīkṣakāṇāṃ yasminnarthe bṛddhisāmyaṃ sa dṛṣṭānta ityarthaṃ prati na kaścidbhedaḥ /",
    "GK16vcamkc_u:2668": " uktibhaṅgimuddiśya punaraneko vidyate /",
    "GK16vcamkc_u:2669": " yathā hi sādhyasiddhiprayojano dṛṣṭāntaḥ /",
    "GK16vcamkc_u:2670": " sādharmyaṃsiddhiprayojanādṛṣṭāntoktiḥ /",
    "GK16vcamkc_u:2671": " dṛṣṭānte dyotakagandho 'pi nānusandhīyate /",
    "GK16vcamkc_u:2672": " iha tu dyotakaprayogasyādhikāra ityādyata eveyamubhayālaṅkriyā /",
    "GK16vcamkc_u:2673": " vastu kiñcidupanyasya vinyāsāttatsalakṣmaṇaḥ /",
    "GK16vcamkc_u:2674": " sāmyaṃ gamyata ityeṣā prativastūktirūcyate // Ckc_8.30 //",
    "GK16vcamkc_u:2675": " dṛṣṭāntoktiprapañcoktichāyayā sā dvidhā matā // Ckc_8.31 //",
    "GK16vcamkc_u:2676": " chāyāprativastūktiryathā",
    "GK16vcamkc_u:2677": " mattebhāsurabhāsurājinapaṭe sphūrjatkaṭe dhūrjaṭe- rāśaṅkyeta yataḥ kutaścana mṛge nyakkāraḍhakkāravaḥ /",
    "GK16vcamkc_u:2678": " yadyanyairanavadyapadyayaśasaḥ śrīsiṅgabhūśārṅiṇo bhūpālairabhilakṣyate raṇamukhe bhrūbhaṅgabhīmaṃ mukham // Ckc_8.*47 //",
    "GK16vcamkc_u:2679": " atra dṛṣṭāntarūpaṃ vastu prathamamupanyastam /",
    "GK16vcamkc_u:2680": " dārṣṭāntikaṃ prativastu paścāditi dṛṭāntoktichāyāvatīyaṃ prativastūktirnāma sāmyabhaktiḥ /",
    "GK16vcamkc_u:2681": " prapañcoktichāyāvatī yathā",
    "GK16vcamkc_u:2682": " śrīsiṅgakṣitipāśrayā yadi kathā merorna me rocate tadvaktrasya vilokanaṃ yadi vṛthā candrasya saṃdarśanam /",
    "GK16vcamkc_u:2683": " tadgoṣṭhī yadi pṛṣṭhato na viśate sā mādhavī mādhurī tatsevā yadi siddhameva sudhiyāmavyājabhavyārjanam // Ckc_8.*48 //",
    "GK16vcamkc_u:2684": " atropamānāpakarṣastriṣvartheṣu caturthe tu samatvamiti prapañcoktichāyāvatī prativastūktiḥ /",
    "GK16vcamkc_u:2685": " evaṃ sāmānyataḥ sāmyamalaṅkāro nirūpitaḥ /",
    "GK16vcamkc_u:2686": " viśeṣastu viśeṣajñairlakṣyatāṃ lakṣyavistare // Ckc_8.32 //",
    "GK16vcamkc_u:2687": " yatra ḍolāyate cittamarthayoratisāmyataḥ /",
    "GK16vcamkc_u:2688": " syādekānekaviṣyā saṃśayoktirmatā hi sā // Ckc_8.33 //",
    "GK16vcamkc_u:2689": " syādekaviṣayānekaṃ yatraikatra viśahkyate /",
    "GK16vcamkc_u:2690": " yatratvaikamanekatra sānekaviṣayā smṛtā // Ckc_8.34 //",
    "GK16vcamkc_u:2691": " ekaviṣayā yathā",
    "GK16vcamkc_u:2692": " śākāhāraparigraho giridarīṣvekāntacintā ratiḥ śayyā sthaṇḍila eva bhūtidhavalā mūrtirjaṭālaṃ śiraḥ /",
    "GK16vcamkc_u:2693": " aṅgānyasthimayāni hanta sutarāṃ kiṃ vā tapasvī bhavā- nuddaṇḍapratigaṇḍabhairavavibhoḥ kiṃ vā virodhī nṛpaḥ // Ckc_8.*49 //",
    "GK16vcamkc_u:2694": " atraikasminneva puruṣalakṣaṇe vastuni tapasmitvanāyaka virodhitvalakṣaṇayorvastutorabhidhīyamānasāmānyapratīterviśeṣādarśanādubhayagataviśeṣasmaraṇācca",
    "GK16vcamkc_u:2695": " vimarśa iti jñeyamekayiṣayā nāma saṃśayoktiḥ /",
    "GK16vcamkc_u:2696": " anekaviṣayā yathā",
    "GK16vcamkc_u:2697": " dvau netrānandakandau jagati kuvalayaprīṇane jāgarūkau sanmārgaikapradārapravaṇanijamatī pūryamāṇau kalābhiḥ /",
    "GK16vcamkc_u:2698": " tatkovā siṅgapṛthvītilakaḥ konu rākāmṛgāṅkaḥ kā jyotsnā kā ca kīrtiściramati vimṛśan naiva nājāmi tattvam // Ckc_8.*50 //",
    "GK16vcamkc_u:2699": " atrābhidhīyamānasādṛśyayornāyakatārakānāyakayoḥ pratyekamubhayamā śaṅkyata iti seyam /",
    "GK16vcamkc_u:2700": " iyaṃ pratīta sāmyāpi saṃbhavati yathā atraiva kā ñcotsnā kā ca kīrtiriti jyotsnāpratīta dhāvalyādisāmyayoḥ pratyekamubhayamāśaṅkyata iti seyaṃ pratīta varṇanasāmyānekaviṣayā /",
    "GK16vcamkc_u:2701": " evamekaviṣayāpi lakṣaṇīyā /",
    "GK16vcamkc_u:2702": " nanu vitarkasaṃśayālaṅkārayoḥ ko viśeṣaḥ /",
    "GK16vcamkc_u:2703": " śrūyatām /",
    "GK16vcamkc_u:2704": " koṭidvayāvalambivimarśaḥ saṃśayaḥ /",
    "GK16vcamkc_u:2705": " nyakkṛtaikakoṭistu vitarkaḥ /",
    "GK16vcamkc_u:2706": " kiñcinnirṇayāmanno vitarkaḥ /",
    "GK16vcamkc_u:2707": " vitarkāsannaḥ saṃśayaḥ /",
    "GK16vcamkc_u:2708": " tathā hi saṃdihāno vitarkakoṭimāruhya tarkakakṣyāṃ parityajya tattvamevābhiniviśate /",
    "GK16vcamkc_u:2709": " vastu kiñcidapahnutya sadṛśāsadṛśasya vā /",
    "GK16vcamkc_u:2710": " anyasya vastuno nyāso yatra sāpaṅnutirmatā // Ckc_8.35 //",
    "GK16vcamkc_u:2711": " sadṛśavastunyāsavatyapahnutiryathā",
    "GK16vcamkc_u:2712": " neyaṃ śāradakaumudī sakhi yaśaḥ śrīsiṅgapṛthvīpateḥ naitaccañcalacañcarīkapaṭalaṃ taddveṣiṇāṃ duryaśaḥ /",
    "GK16vcamkc_u:2713": " nedaṃ kokilakūjitaṃ mṛgadṛśāṃ tatkīrtisaṃgītami- tyālāpānanusaṃdadhāti sudṛśo dūrapriyāyāḥ sakhi // Ckc_8.*51 //",
    "GK16vcamkc_u:2714": " atra satyarūpāpi candrikācañcarīkakokilakūjitāni vacanādapahnutya pratīyamanasādṛśyāni",
    "GK16vcamkc_u:2715": " nāyakakīrtitatparipandhiduṣkīrtigāyikāsvaralakṣaṇānyanyāni vastūnyupanyastānīti seyaṃ",
    "GK16vcamkc_u:2716": " sādṛśyavatyapahnutiḥ /",
    "GK16vcamkc_u:2717": " asādṛśyavatī yathā",
    "GK16vcamkc_u:2718": " netraṃ hanta vataṃsaguccharajasā bāṣpāyate dūṣitaṃ gātraṃ spṛṭamanena mandamarutā romāñcamālaṃbate /",
    "GK16vcamkc_u:2719": " nānyatkāraṇamityudīritavatī kāciddhṛdīcchāgate śrīsiṅgakṣitipālake nijasakhī mandasmitairlajjate // Ckc_8.*52 //",
    "GK16vcamkc_u:2720": " atra lajjāśīlayā (kayā)",
    "GK16vcamkc_u:2721": " cajidānaṃdabāṣparomāñcakāraṇaṃ nāyakaviṣayamanurāgamapahnutya visadṛśavirāgapavanalakṣaṇakāraṇopanyāsaḥ kalpita iti seyamasādṛśyavatī nāmāpahnutiḥ",
    "GK16vcamkc_u:2722": " samādhyuktirmato 'nyasminnanya dharmādhiropaṇam // Ckc_8.36 //",
    "GK16vcamkc_u:2723": " anyasyānyadharmasya tadubhayasya ceti vyutpattyā dharmiṇoradhyāse dharmasyādhyāse dharmadharmiṇoradhyāse ca trividhaḥ samādhiḥ /",
    "GK16vcamkc_u:2724": " tatra kevaladharmiṇoradhyāse yathā",
    "GK16vcamkc_u:2725": " pakṣāṇāṃ kurute sa tatkṣaṇamayaṃ yutpakṣarakṣāmaṇiḥ durgāpāśrayaṇaṃ tvabhīrumanasornaivāsya saṃbhāvyate /",
    "GK16vcamkc_u:2726": " itthaṃ cintayatāmiva kṣitijaye śrīsiṅgapṛthvīpate tvayyāsannacare kulakṣitibhṛtāṃ labghodayā stabdhatā // Ckc_8.*53 //",
    "GK16vcamkc_u:2727": " atra pakṣaparirakṣaṇādi dharmāropamapahāya nāyake taddharmavataḥ parvataśāsanasyaivādhyāsādayaṃ dharmisamādhiḥ /",
    "GK16vcamkc_u:2728": " dharmasamādhiryathā",
    "GK16vcamkc_u:2729": " śrīsiṅgabhūpāla tava pratāpe jitvā pradīpte tapanapratāpam /",
    "GK16vcamkc_u:2730": " diśāṃ taṭe korakitāntaraṅgā nikāmamāliṅgitakīrtireṣā // Ckc_8.*54 //",
    "GK16vcamkc_u:2731": " atra nāyakapratāpanāyakakīrtī diktaṭeṣvacetanāsu yathākramaṃ bhaṭapratibhaṭatatsalakṣaṇadharme",
    "GK16vcamkc_u:2732": " samārepamapahāya jayaparājayaharṣāliṅganataraṅgollāsarūpataddharmā eva samāropitā",
    "GK16vcamkc_u:2733": " iti seyaṃ dharmasamādhiḥ /",
    "GK16vcamkc_u:2734": " taddharmeṇa taddharmiṇāṃ cādhyāse yathā",
    "GK16vcamkc_u:2735": " prāk saṃbhūta bhiyābhibhūtaraśanāpṛṣṭhe kṛtāhaṃ kitāṃ daṃṣṭrāgreṇa vikampitā paraśatairākramya nītāṃghriṇā /",
    "GK16vcamkc_u:2736": " raktteḥ kardamitojjhitā pitṛgirā netikṛṣṇeti kiṃ (?)",
    "GK16vcamkc_u:2737": " raicarlīyakulodbhavena bhavatā seyaṃ sthirā manyate // Ckc_8.*55 //",
    "GK16vcamkc_u:2738": " atra nāyake nārāyaṇasya dharmiṇāṃ taddhardhāṇāṃ matsyādibalabhadrāntāvatārakalpitānāṃ jaldhisaṃkṣobhaṇā diraśanāsamāropaṇādayamubhayasamādhiḥ",
    "GK16vcamkc_u:2739": " yatropamānā tkathitādupameyaṃ pratīyate /",
    "GK16vcamkc_u:2740": " atiprasiddhestāmāhussamāsoktiṃ manīṣiṇaḥ // Ckc_8.37 //",
    "GK16vcamkc_u:2741": " ślāghāṃ garhāmupālaṃbhaṃ prāpteyaṃ trividhā bhavet // Ckc_8.38 //",
    "GK16vcamkc_u:2742": " ślāghāvatī yathā",
    "GK16vcamkc_u:2743": " udanyā dainyanirviṇṇa pathikavraṇabandhunā /",
    "GK16vcamkc_u:2744": " prāpyate janmasāphalyamadhunā dhanvisindhunā // Ckc_8.*56 //",
    "GK16vcamkc_u:2745": " atra pathikajanaprāṇarakṣaṇa marudeśasamādhinopamānena pratīyamānayā ca pathikajanarakṣaṇalakṣaṇasādhāraṇadharmasya",
    "GK16vcamkc_u:2746": " kalidoṣakaluṣībhūtarājalokabhūlokaikaparāyaṇasya siṅgabhūpālasyoktisiddhau tacchāyaiva",
    "GK16vcamkc_u:2747": " ślāghā pratīyata iti seyaṃ ślāghāvatī samāsoktiḥ /",
    "GK16vcamkc_u:2748": " saiva garhāvatī yathā",
    "GK16vcamkc_u:2749": " ekā daityagurorubhe murabhidastisraḥ paśūnāṃ prabhor aṣṭau dvādaśa padmagarbhaguhayorlaṅkāpaterviśatiḥ /",
    "GK16vcamkc_u:2750": " asmākaṃ tu dṛśaḥ sahasramiti mā garvīya vāstoṣpate mākrodhītarāgatismaraṇatokta lajjā nu ...... tebhavet (?) // Ckc_8.*57 //",
    "GK16vcamkc_u:2751": " atrāhalyābhisaraṇadoṣanimittasiddhalocana sahasreṇa tadādhikyādeva bhārgavādiviśiṣṭajanatiraskāriṇā",
    "GK16vcamkc_u:2752": " duścyavanenaivopamānena pratīyamānasāmānyasyānyāyopārjitasamṛddheḥ nyāyamārgapravaṇa",
    "GK16vcamkc_u:2753": " siṅgabhūpālādiprabhuvargavibhāṣeṇa kasya cid bhūpālādhamasyopameyasyoktisiddhāvupamāna",
    "GK16vcamkc_u:2754": " dvāreṇaivopameyanindā vivakṣiteti garhāvatīyaṃ samāsoktiḥ /",
    "GK16vcamkc_u:2755": " upālaṃbhavatī yathā",
    "GK16vcamkc_u:2756": " api mṛdulairapi pravālairapi kusumairapi tiktatāṃ viditvā /",
    "GK16vcamkc_u:2757": " upavasasi sakhe palāśayā kiṃ pariṇatavānapi tikta eva nimbaḥ // Ckc_8.*58 //",
    "GK16vcamkc_u:2758": " atra tiktatā mūrdhābhiṣikttena nijenaivopamānena pratīyamānasādṛsyasyaiva niṣkamparase",
    "GK16vcamkc_u:2759": " guṇahīnasya kasyacidavarṇanīyasyoktisiddhau pariṇatavānapi tikta evetyupālaṃbhoktirupamānajādupameyamavalaṃbata",
    "GK16vcamkc_u:2760": " itīyamupālaṃbhavatī samāsoktiḥ /",
    "GK16vcamkc_u:2761": " abhidhīyamānasādṛśyā ślāghāvatī yathā",
    "GK16vcamkc_u:2762": " dhṛterādhārasya sphuṭaraṭita śuddhaiḥ kṛtamudā sarasvatyā nityaṃ prakaṭitasuvahṇaprasarayā /",
    "GK16vcamkc_u:2763": " sudharmātambānāmiha sumanasāmekavasate- ssuvarṇādreḥ kṣoṇībharaṇamucitaṃ netaragireḥ // Ckc_8.*59 //",
    "GK16vcamkc_u:2764": " atra suvarṇagiriṇaivopamānena dhṛtyādhāratvādibhirabhidhīyamānasādṛśyasya siṅgabhūpālasyopameyasyoktisiddhāvupamānamukhādivopameyasya ślāghā pratīyata iti seyaṃ yathoktā /",
    "GK16vcamkc_u:2765": " saiva garhāvatī yathā",
    "GK16vcamkc_u:2766": " vātāhāratayeṃdriyārthaṃ viratissaṃsūcitā saikate sarvāṅgīṇanimajjanātprakaṭitā duṣkarmadūrīkriyā /",
    "GK16vcamkc_u:2767": " itthaṃ viddhamupāsya tairthikajana grāsādudagrātmane māyāmāṃsalaśiṃśumāra bhavate dūreṇa baddhāñjaliḥ // Ckc_8.*60 //",
    "GK16vcamkc_u:2768": " atra śiṃśumāreṇopamānenābhidhīyamānasādṛsyasya kasyaciddvāravartino dāṃbhikasyopameyasyoktisiddhādupamānamukhādupameyasya",
    "GK16vcamkc_u:2769": " garhā pratīyata iti seyamabhidhīyamānasādṛśyagarhāvatī samāsoktiḥ /",
    "GK16vcamkc_u:2770": " saivopālaṃbhavatī yathā",
    "GK16vcamkc_u:2771": " vārāṃnidherbudhamanorathasiddhihetor maryādayā kṛtarucerbahujīvanasya /",
    "GK16vcamkc_u:2772": " jātaśriyo himakarasphuraṇeddhakānter jāḍyaṃ na cediha tulāmupayāti ko 'nyaḥ // Ckc_8.*61 //",
    "GK16vcamkc_u:2773": " atrāṃbudherevopamānasyopālaṃbhāt tadupameyasyābhidhīyamānasādṛśyasya kasyacidguṇavato 'pi vilambakāriṇe upālaṃbhaḥ pratīyata iti seyamabhidhīyamānasādṛśyopālaṃbhavatī samāsoktiḥ /",
    "GK16vcamkc_u:2774": " anena ślāghādisaṃkaravatyapi vyākhyātā /",
    "GK16vcamkc_u:2775": " atra ślāghāgarhaṇasaṃkaravatī yathā",
    "GK16vcamkc_u:2776": " vārādhārāḥ kati na suvate duryaśorāśihetor antarjantuvyatikaravasālaṃbitān kṣudraśaṃkhān /",
    "GK16vcamkc_u:2777": " so 'yaṃ bhūmnāmāvādharudadhiryatra bhāgyāvadhīnāṃ saubhāgyānāṃ janiruditavān dakṣiṇāvartaśaṅkhaḥ // Ckc_8.*62 //",
    "GK16vcamkc_u:2778": " atra prathamārdhe kṣudraśaṅkhasamutpattisthānajalāśayānāmupamānākathanādeva tadupameyānāṃ",
    "GK16vcamkc_u:2779": " pratīyamānasādṛsyānāṃ kṣudrakṣudrakṣatriyotpattisthānānāmanyanarapālavaṃśānāmuktteḥ",
    "GK16vcamkc_u:2780": " siddhāvupamānadvāreṇaivopameya garhā pratīyate /",
    "GK16vcamkc_u:2781": " uttarārdhe ca dakṣimaṇāvartaśaṅkhajanakakṣīrasāgareṇaivopamānena kathitasādṛśyasya",
    "GK16vcamkc_u:2782": " nāyakāva taramapariṇatabhāgadheyasya recarlavaṃśasyoktisiddhā vupamānamukhenaivopameyasya ślāghā pratīyate /",
    "GK16vcamkc_u:2783": " tadiyaṃ garhāślāghāsaṃkaravatī samāsoktiḥ /",
    "GK16vcamkc_u:2784": " evamanye bhedā lakṣaṇīyāḥ /",
    "GK16vcamkc_u:2785": " eṣāṃ vikṛtā api saṃbhavatanti /",
    "GK16vcamkc_u:2786": " yathā",
    "GK16vcamkc_u:2787": " kurvatā sumanorakṣāṃ gṛhītaśatakoṭinā /",
    "GK16vcamkc_u:2788": " kareṇa pālayan lokān bhāsate siṅgabhūpatiḥ // Ckc_8.*63 //",
    "GK16vcamkc_u:2789": " atra varṇanīyasya nāyakasya samucitāyā mupameyatāyāṃ viparyāsopamānyāyenopamānīkṛtasya",
    "GK16vcamkc_u:2790": " ślāghāyā viśeṣeṇa balābhidhīyamāna sāmānyaśatamanyoḥ pratītaślāghe pratīte iti seyaṃ",
    "GK16vcamkc_u:2791": " vikṛtā kathitasāmānyā samāsoktiḥ /",
    "GK16vcamkc_u:2792": " evamadanīyāni(?)",
    "GK16vcamkc_u:2793": " bhedāntarāṇyapi svayamavagantavyāni /",
    "GK16vcamkc_u:2794": " nanu upamāsamāsokttyoḥ ko viśeṣaḥ /",
    "GK16vcamkc_u:2795": " śrūyatām /",
    "GK16vcamkc_u:2796": " upameye upamānāropaṇaṃ samādhiḥ upamāne upameyadharmādhyāsaḥ samāsoktiḥ iti vyakta evānayorbhedaḥ /",
    "GK16vcamkc_u:2797": " anyabhāvasthitiḥ prāptā yatra drakavyaguṇakriyāḥ /",
    "GK16vcamkc_u:2798": " saṃbhāvyante 'nyathā prājñāstāmutprekṣāṃ pracakṣate // Ckc_8.39 //",
    "GK16vcamkc_u:2799": " śarūpaphalahetutvād bhāvādbhāvānuyāyinām /",
    "GK16vcamkc_u:2800": " dravyādīnāṃ vikalpena bhavediyamanekadhā // Ckc_8.40 //",
    "GK16vcamkc_u:2801": " tatra dravyasvarūpotprekṣā yathā",
    "GK16vcamkc_u:2802": " nārhasthitiśca suraveśmani sarvadeti citte vicintya payasāmadhipaṃ vihāya /",
    "GK16vcamkc_u:2803": " recarlavaṃśamavatīrṇa ivācyuto 'yaṃ śrīsiṅgabhūpatiridaṃ paripāti viśvam // Ckc_8.*64 //",
    "GK16vcamkc_u:2804": " atra nāyakasya recarlavaṃśānatīrṇalakṣmīnāyakarūpeṇa saṃbhāvanamiti seyaṃ dravyasvarūpetprekṣā /",
    "GK16vcamkc_u:2805": " dravyaphalotprekṣā yathā",
    "GK16vcamkc_u:2806": " manye dvitīyabhujagānvayapālanārtha dikkāminīgiripayodharacumbanārtham /",
    "GK16vcamkc_u:2807": " bṛndārakopanasīmni himācalārthaṃ śrīsiṅgabhūpatiyaśo viśati trilokam // Ckc_8.*65 //",
    "GK16vcamkc_u:2808": " atra kīrteḥ trilokapraveśasya prayojanatayā dvitīyabhujageśvarādidravyāṇāṃ kathanādiyaṃ tathoktā /",
    "GK16vcamkc_u:2809": " hetubhūtadravyotprekṣā yathā",
    "GK16vcamkc_u:2810": " āśvastadiggajamanākulagotraśaila-munmūrdhabhogivaramullasitādikūrmam /",
    "GK16vcamkc_u:2811": " śrīsiṅgabhūmipatinā racitapratiṣṭhā prīṇāṃti bhūmirapareṇa sumerūṇeva // Ckc_8.*66 //",
    "GK16vcamkc_u:2812": " atra vasumatīpratiṣṭhāhetubhūtanāyakalakṣaṇadravyasyāparasumerutayā saṃbhāvanaṃ kṛtamiti dravyahetūtprekṣā /",
    "GK16vcamkc_u:2813": " guṇasvarūpotprekṣā yathā",
    "GK16vcamkc_u:2814": " tārūṇya pūrṇavapuṣāṃ taralekṣaṇānāṃ bhāvānubandhagatayastvayi siṅgabhūpa /",
    "GK16vcamkc_u:2815": " kallolitā iva kaṭākṣavilāsabhaṅgyo mandasmitaiḥ kusumitā ivasāpadeśaiḥ // Ckc_8.*67 //",
    "GK16vcamkc_u:2816": " atra nāyakaviṣayāṇāṃ taruṇījanānurāgāṇāṃ kallolitādirūpeṇa saṃbhāvanaṃ kṛtamiti seyaṃ tathoktā /",
    "GK16vcamkc_u:2817": " yathā ca",
    "GK16vcamkc_u:2818": " śrīsiṅghadharaṇīpāla tava sāhityacāturī /",
    "GK16vcamkc_u:2819": " kavīn kandalayatyantarānanda iva mūrtimān // Ckc_8.*68 //",
    "GK16vcamkc_u:2820": " atra sāhityacāturyasya mūrtimadānandatayā saṃbhāvanaṃ kṛtamiti seyaṃ tathoktā /",
    "GK16vcamkc_u:2821": " guṇahetūtprekṣā yathā",
    "GK16vcamkc_u:2822": " rājamaulikṛtasaṃśraye vidhau spardhayeva tava kīrtinartakī /",
    "GK16vcamkc_u:2823": " rājamaulivapuraṃśuvarṇinī rājate jagati siṅgabhūpate // Ckc_8.*69 //",
    "GK16vcamkc_u:2824": " atra spardhāyā guṇatvaṃ hetutvaṃ ceti seyaṃ tathoktā /",
    "GK16vcamkc_u:2825": " guṇaphalotprekṣā yathā",
    "GK16vcamkc_u:2826": " śeṣānaśeṣabhujagānudadhīn payodhīn sarvān gajān suragajānakhailānvidhāya /",
    "GK16vcamkc_u:2827": " śrīsiṅgabhūpatiyaśo viśadaṃ trilokaṃ sraṣṭuḥ sabhāmanunayārthamiva prayāti // Ckc_8.*70 //",
    "GK16vcamkc_u:2828": " atrānunayasya guṇatvam phalatvaṃ ceti seyaṃ tathoktā /",
    "GK16vcamkc_u:2829": " kriyāsvarūpotprekṣā yathā",
    "GK16vcamkc_u:2830": " śrīsiṅgabhūtalapateḥ śritapārijāta- saṃjñāṅkitasya yaśasā mahatā parītaḥ /",
    "GK16vcamkc_u:2831": " kalpadrumassvajaniniṣphalatāvivekād bhūyo 'pi dugdhajaladhau vinimajjatīva // Ckc_8.*71 //",
    "GK16vcamkc_u:2832": " atra kalpavṛkṣasya nāyakakīrtyā yadāvaraṇaṃ tatpayodhimajjavarūpeṇa saṃbhāvitamiti seyaṃ tathoktā /",
    "GK16vcamkc_u:2833": " kriyāphalotprekṣā yathā",
    "GK16vcamkc_u:2834": " vīrakṣīrārṇavāmbugrasanadhagadhagatkāravadvāḍabāgni- jvālājālābhighātañyatikarajanitāmaprakampānukampā /",
    "GK16vcamkc_u:2835": " antassaṃtāpabādhāṃ śamayitumiva tāṃ siṅgabhūpālakīrti- jyotsnā kṛtsrātiśītā praviśati kuharaṃ mandarīṇāṃ darīṇām // Ckc_8.*72 //",
    "GK16vcamkc_u:2836": " atra śamayitumiveti kriyāphalatvam /",
    "GK16vcamkc_u:2837": " kriyāhetūtprekṣā yathā",
    "GK16vcamkc_u:2838": " śrīsiṅgaśārṅgadhanuṣātivadānyatāyāṃ spardhāparādhakaraṇādiva kopitena /",
    "GK16vcamkc_u:2839": " āmūlavellitalatāvalayāpadeśā- tkalpadrumā nigalitāḥ prabhuṇā prajānām // Ckc_8.*73 //",
    "GK16vcamkc_u:2840": " atrāparādhakaraṇasya kriyātvaṃ hetutvaṃ ceti tathoktā /",
    "GK16vcamkc_u:2841": " upalakṣaṇami tyetat sajāterapyevameva draṣṭavyam // Ckc_8.41 //",
    "GK16vcamkc_u:2842": " evaṃ prakārāḥ katicidutprekṣāyāṃ nirūpitāḥ /",
    "GK16vcamkc_u:2843": " uttare caturokteṣu lakṣaṇīyā vicakṣaṇaiḥ // Ckc_8.42 //",
    "GK16vcamkc_u:2844": " aprastutapraśaṃsā syādastotvyasya yā stutiḥ // Ckc_8.43 //",
    "GK16vcamkc_u:2845": " yathā",
    "GK16vcamkc_u:2846": " dhanyāste girayo jayanti yadamī śrīsiṅgapṛthvīpater- yātavyā nahibhūbhṛto 'pyalamayaṃ rājāpi candrassakhī /",
    "GK16vcamkc_u:2847": " tatra śrībharitānyapi kṣitiruhāṃ bṛndāni bhāgyādhikā- nyuddaṇḍīkṛtapuṇḍarīkamahimāpyekaṃ kṛtārtha saraḥ // Ckc_8.*74 //",
    "GK16vcamkc_u:2848": " atrāpi jigīṣornāyakasya yātavyapakṣasthitermūrdhābhiṣikttairātmanindāyāṃ prastutāyāmaprastutānāṃ giricandrasarasāṃ praśaṃsanaṃ vihitamiti seyamaprastutapraśaṃsā",
    "GK16vcamkc_u:2849": " ekasya stuti nindārthaṃ vipakṣitaguṇottaraiḥ /",
    "GK16vcamkc_u:2850": " yatsamīkṛtya kathanaṃ sā matā tulyayogitā // Ckc_8.44 //",
    "GK16vcamkc_u:2851": " tulyayogitā yathā",
    "GK16vcamkc_u:2852": " rādheyaṃ rajanīkaraṃ ratipatiṃ ratnākaraṃ rāghavam ratnaṃ vaidharaṇīdharaṃ rasanidhiṃ rantiṃ rasālaṃ ravim /",
    "GK16vcamkc_u:2853": " raicarlīyakulodvahaṃ ca sṛjatā lokopakārakriyā- hetorlokapitāmahena karuṇāsarvasvamāviṣkṛtam // Ckc_8.*75 //",
    "GK16vcamkc_u:2854": " atra lokopakāraparāyaṇatvalabdhastutīnāṃ karṇādīnāṃ tulyayogena nāyakastutervihitatvādiyaṃ stutyarthā tulyayogitā /",
    "GK16vcamkc_u:2855": " nindārthā yathā",
    "GK16vcamkc_u:2856": " mandādi dhātudhamanād grahaṇādahīnā- manyopatāpakaraṇātpramadādhikārāt /",
    "GK16vcamkc_u:2857": " śrīsiṅgabhūparaṇaṇānyanapāśrayācca vāñchanti jīvitamaho viṣamā manuṣyāḥ // Ckc_8.*76 //",
    "GK16vcamkc_u:2858": " atra kevalavadhūpātānapariṇāmatvena labhdagarhāṇāṃ dhātuvādādīnāṃ tulyakakṣyānikṣepānnāyaketararājāśrayaṇasya sāmyaṃ nindārthaṃ pratīyata iti seyaṃ tathoktā /",
    "GK16vcamkc_u:2859": " doṣasya yo guṇībhāvo doṣībhāvo guṇasya yaḥ /",
    "GK16vcamkc_u:2860": " sa leśasyāttato nānyā vyājastutiritismṛtā // Ckc_8.45 //",
    "GK16vcamkc_u:2861": " atra doṣasya guṇībhāve yathā",
    "GK16vcamkc_u:2862": " kūṭopāyanikuṭṭitapratibhaṭakṣmāpālamaulivrajā-dākṛṣṭaiḥ svasuhṛtkarapraṇihitaiḥ śastopadhā vastubhiḥ /",
    "GK16vcamkc_u:2863": " tvāmārādhayatāṃ yaśodhananidhe śrīsiṅgapṛthvīpate sākṣāt sevitumicchato 'vanipatīn manyasva mānyottamān // Ckc_8.*77 //",
    "GK16vcamkc_u:2864": " atra yeyamupagautamītaṭaṃ paryaṭatāmāṭavikamahīpatīnāṃ kuṭilopāyapāṭavastutiḥ seyamanuprāṇitarājamārgapraṇayino",
    "GK16vcamkc_u:2865": " nāyakasya manasi doṣatayā pratibhāsyata ityabhiprāyeṇa caturamatibhiramātyaiḥ pramukhanaiṣṭhuryaparijihīrṣayā",
    "GK16vcamkc_u:2866": " kūṭopāyaprayogarūpo doṣo 'pi nāyakacaraṇasenāsādhanadhanārjanalakṣaṇaguṇatayā nirūpita",
    "GK16vcamkc_u:2867": " iti so 'yaṃ doṣasya guṇībhāvo nāma leśataḥ śanairananyaviditamucyata iti leśaḥ /",
    "GK16vcamkc_u:2868": " guṇasya doṣībhāvo yathā",
    "GK16vcamkc_u:2869": " etāvtyapi vipriye priyasakhi prāṇeṣu kā prārthanā kiṃ vā tena śaṭhena nirdayahṛdā recarlavaṃśendunā /",
    "GK16vcamkc_u:2870": " yasyāgaḥ parimārjanāya kṛtināmagresarasya sphuṭaṃ sāmnāṃ sāradhumādhure sahabhuvāṃ śikṣeva nityavratam // Ckc_8.*78 //",
    "GK16vcamkc_u:2871": " atra kācidanatidhīrā nāyakā mānāgraha parigrahānuguṇamarthaṃ sakhīnāyakāgrataḥ pratijñāya",
    "GK16vcamkc_u:2872": " padanirvāhamāśaṅkamānā sakhījanaparihāsaparijihīrṣayā cāṭuvādādilakṣaṇamastosaṃ mānapratyūhakāraṇaṃ",
    "GK16vcamkc_u:2873": " nāyakaguṇagrāmaṃ doṣībhāvena samupanyasyatīti so 'yaṃ guṇasya doṣībhāvo nāma leśaḥ /",
    "GK16vcamkc_u:2874": " yathā ca",
    "GK16vcamkc_u:2875": " chāyāpahāre racite 'ravindaiḥ śrīsiṅgabhūpāla na modase tvam /",
    "GK16vcamkc_u:2876": " chāyāpahāreṇa sahādirāja- ślokāpahāraṃ kuruṣe kimetat // Ckc_8.*79 //",
    "GK16vcamkc_u:2877": " atra rājakīrtyapahāralakṣaṇasya nāyakaguṇasya śabdaśaktyā camatkārāya doṣatayā kathanād vyājastutirapi sa eva /",
    "GK16vcamkc_u:2878": " kārakāṇāṃ samāveśaḥ sahānyairyatkriyādibhiḥ /",
    "GK16vcamkc_u:2879": " sā sahoktirasādṛśyātsāhaśyācca dvidhā bhavet // Ckc_8.46 //",
    "GK16vcamkc_u:2880": " asādṛśyavatī yathā",
    "GK16vcamkc_u:2881": " sākaṃ tvatkīrtivistāraiḥ śrīsiṅgadharaṇīpate /",
    "GK16vcamkc_u:2882": " digantarāṇi dhāvanti sāmantanṛpapaṅktayaḥ // Ckc_8.*80 //",
    "GK16vcamkc_u:2883": " atra śatrulakṣakatvapadārtho visadṛśaiḥ nāyaka kīrtivistāraiḥ kathitā pratītasādṛśyaiḥ saha deśāntaradhāvanakriyāyāṃ samāviṣṭa iti seyaṃ tathoktā",
    "GK16vcamkc_u:2884": " sādṛśyavatī yathā",
    "GK16vcamkc_u:2885": " kṣoṇībhṛtkaṭakoparodhanapaṭuḥ vyāpārabhavyodayā- māśāpūraṇa kāraṇaśriyamiva prāpnoti kīrtiśriyam /",
    "GK16vcamkc_u:2886": " śrīsiṅgakṣitipālamaṇḍanamaṇe recarlavaṃśāgraṇī- rānandānanusandadhāti viduṣāṃ dravyaiḥ svakāvyairiva // Ckc_8.*81 //",
    "GK16vcamkc_u:2887": " atra śabdaśaktyābhidhīyamānasamānadharmayoḥ lakṣmīkīrtyoḥ sādṛśyapratīyamānaspṛhaṇīyatvādinā dharmayoḥ dravyakāvyāyośva sādṛsyamivena dyotyate",
    "GK16vcamkc_u:2888": " sahārthaśva vākyārthasāmarthyana labhyate /",
    "GK16vcamkc_u:2889": " na cātropamānaśahkā kāryā /",
    "GK16vcamkc_u:2890": " upamāyāmupameyasyaiva kriyāsamāveśaḥ /",
    "GK16vcamkc_u:2891": " upamānasyopameyamukhena sākṣāt /",
    "GK16vcamkc_u:2892": " iha tu dvayossamaprādhānyena karmakaraṇabhāvādivivakṣāyāṃ prāptyānandā nusaṃdhānādikriyāsamāveśa iti śleṣodbhāvitopamānachāyā itīyaṃ sādṛśyavatī samāsoktiḥ /",
    "GK16vcamkc_u:2893": " evaṃ viviktādi bhedena kartrādīnāṃ prāyopamānānāṃ bhedāssvayamupagantavyāḥ /",
    "GK16vcamkc_u:2894": " dravyādīnāmanekeṣāṃ dravyādau viniveśanam /",
    "GK16vcamkc_u:2895": " samuccayassyādanye 'pi cārthāstasyaiva bhaktayaḥ // Ckc_8.47 //",
    "GK16vcamkc_u:2896": " sa tāvaccaturdhā /",
    "GK16vcamkc_u:2897": " dvipadāśrayo bahupadāśraya ubhayavargāśrayo 'nubhayāśrayaśceti /",
    "GK16vcamkc_u:2898": " tatra dvipadāśrayo dvidhā pratipadadyotaka uttarapadadyotakaśceti /",
    "GK16vcamkc_u:2899": " tatrādyo yathā",
    "GK16vcamkc_u:2900": " lokottaraṃ śuddhiguṇaṃ dadhānā rājādhikāṃ kāntimudañcayantī /",
    "GK16vcamkc_u:2901": " śrīsiṅgabhūpāla bhuvi tbadīyā mūrtiśva kīrtiśva mudaṃ tanoti // Ckc_8.*82 //",
    "GK16vcamkc_u:2902": " atra mūrtiḥ kīrtiriti dve vastunī pratipadaṃ dyotakena cakāreṇa ekasyāṃ tanotīti kriyāyāṃ samuccitya niveśite /",
    "GK16vcamkc_u:2903": " tena tanuta iti dvivacanaṃ cārthe dvandvasamāsaśva bhavatīti so 'yaṃ kriyāyāṃ dravyasamuccayo nāma pratipadadyotako dvipadāśrayassamuccayabhedaḥ",
    "GK16vcamkc_u:2904": " sa evottarapadāśrayadyotako yathā",
    "GK16vcamkc_u:2905": " madāndhavyāpāraprakaṭitasadāndhaḥparikaraḥ prati syādvyāmiśra sphuṭapaṭahajhāṅkārapaṭimā /",
    "GK16vcamkc_u:2906": " jikīṣā saṃraṃbhastava sapadi siṅgakṣitipate vipakṣāṇāṃ lakṣṇī calayati samutkaṇṭhayati ca // Ckc_8.*83 //",
    "GK16vcamkc_u:2907": " atra calanotkaṇṭhālakṣaṇe dve vastunī uttarapadavartinā dyotakenaikasminneva vipakṣalakṣmīlakṣaṇe",
    "GK16vcamkc_u:2908": " dharmabhūte dvavye samuccayenaikakālameva niveśita iti so 'yamuttarapadagatadyotako",
    "GK16vcamkc_u:2909": " nāma dvipadāśrayasamuccayabhedaḥ /",
    "GK16vcamkc_u:2910": " bahupadāśrayo 'pi pūrvapad dvidhā /",
    "GK16vcamkc_u:2911": " tatrādyo yathā",
    "GK16vcamkc_u:2912": " nyāyakramaśca bhujadaṇḍaparākramaśca kālajñatā ca karuṇā ca kṛtajñatā ca /",
    "GK16vcamkc_u:2913": " kāvyajñatā ca kavitā ca vadānyatā ca tvāṃ siṅgabhūpa......prapariṣkaroti // Ckc_8.*84 //",
    "GK16vcamkc_u:2914": " atra nyayaparākramādayaḥ pratipadāśrayadyotakenaikasyāṃ pariṣkaraṇakriyāyāṃ samuccayena niveśyante /",
    "GK16vcamkc_u:2915": " tena pariṣkurvantīti bahuvacanaṃ dvandvasamāsaśca na bhavitīti so 'yaṃ pratipadagatadyotakonāma bahupadāśrayasamuccayabhedaḥ /",
    "GK16vcamkc_u:2916": " so 'yaṃ ca kāraṇabāhulyena purāṇachāyāṃ smṛtipathamavatāraya nnātīva camatkārakārītyasmākaṃ matam /",
    "GK16vcamkc_u:2917": " tathāpi purātanagatānugatikāśraddhayā samudāhṛtaṃ tadidaṃ sarasasāhityasiddhāntamarmajñaistititikṣatavyam /",
    "GK16vcamkc_u:2918": " dvitīyo yathā",
    "GK16vcamkc_u:2919": " anantabhogāśrayaṇaṃ vibhutvaṃ cakrapriyattvaṃ ghanasattvatā ca /",
    "GK16vcamkc_u:2920": " śrīsiṅgabhūpe śritapārijāte pratyakṣanārāyaṇatāṃ vyanakti // Ckc_8.*85 //",
    "GK16vcamkc_u:2921": " atrānantabhogāśrayādīni vastūnyuttarapadavartinā cakāreṇa vyanaktītyekasyāṃ kriyāyāṃ",
    "GK16vcamkc_u:2922": " samuccīyante na vyañjayantīti bahuvacanaṃ samāsaśca na bhavatīti so 'yamuttarapadagatadyotako",
    "GK16vcamkc_u:2923": " nāma bahupadāśrayasamuccayabhedaḥ /",
    "GK16vcamkc_u:2924": " ubhayavargāśrayaḥ punaruttarapadavartidyotaka eva /",
    "GK16vcamkc_u:2925": " yathā ca",
    "GK16vcamkc_u:2926": " śrīsiṅgabhūpāla kavīśvarāṇāṃ puṇyātirekādidamāvirāsīt /",
    "GK16vcamkc_u:2927": " kāvyaṃ praśastaṃ tava kagīrtanaṃ ca satāṃ śriyāṃ sajjanarañjanaṃ ca // Ckc_8.*86 //",
    "GK16vcamkc_u:2928": " atra kāvyaṃ kīrtanaṃ ceti dve kriye /",
    "GK16vcamkc_u:2929": " śrīsadbhāvaḥ sajjanānurañjanañceti dvau guṇau /",
    "GK16vcamkc_u:2930": " evaṃ bahūnyapi vastūni dvandvaśa uttarapadavartinā dyotakenāvirāsīdityekasyāṃ kriyāyāṃ niveśyante /",
    "GK16vcamkc_u:2931": " tena santīti bahuvacanaṃ dvandvasamāsaśca na syāditi so 'yamubhyavargāśrayassamuccayaḥ /",
    "GK16vcamkc_u:2932": " anubhayāśrayaḥ punaravidyamānadyotakatvādanvācayasyevāsya viṣayo dīpakenāhṛta itī nodāhriyate /",
    "GK16vcamkc_u:2933": " itaretarayogo 'pi dvipadāśrayādibhedena caturvidhaḥ /",
    "GK16vcamkc_u:2934": " tatrottarapadavartidyotako dvipadāśraya itaretarayogo yathā",
    "GK16vcamkc_u:2935": " śrīsiṅgabhūpatimaṇerdyumaṇeśca nityaṃ paśya dvayorudayatorhi mahodayaśrīḥ /",
    "GK16vcamkc_u:2936": " kalyāṇadānaratayośśaraṇāgatānā- mārūḍhaviṣṇupadasevanayā nikāmam // Ckc_8.*87 //",
    "GK16vcamkc_u:2937": " atra nāyakaprabhānāyakau dve dravye paśyetyekasmin guṇapade yaditaretarayogena niveśite",
    "GK16vcamkc_u:2938": " taddvayorityatra tadviśeṣaṇayośca dvivacanavikṣāyāṃ samāsaśca bhavatīti so 'yaṃ tathokta",
    "GK16vcamkc_u:2939": " itaretarayogassasuccayabheda eva /",
    "GK16vcamkc_u:2940": " evamitaretarayoge 'pi dyotakayogā udāhartavyāḥ /",
    "GK16vcamkc_u:2941": " sa evānubhayāśrayo yathā",
    "GK16vcamkc_u:2942": " niṣpandamugdhamavalokitamastalajjā ceṣṭā kapolatalakandalitā smitaśrīḥ /",
    "GK16vcamkc_u:2943": " śrīsiṅgabhūmiramaṇe taruṇījanānāṃ bhāvasthitiṃ piśunayanti sakhījanāya // Ckc_8.*88 //",
    "GK16vcamkc_u:2944": " atrāvalokitaceṣṭāsmitamiti vastvanitaretarayogena taruṇījanānurāga nivedanakriyāyāṃ niveśyata iti so 'yamanubhayāśrayetaretarayogassamuccaya eva /",
    "GK16vcamkc_u:2945": " samāhāro 'pi pūrvavaccaturvidhaḥ /",
    "GK16vcamkc_u:2946": " tatrānubhayāśrayo yathā",
    "GK16vcamkc_u:2947": " saundaryaṃ madane sukhaṃ surapatau bhāgyaṃ nidhīnāṃ prabhau kāruṇyaṃ raghunāyake caturimā cāṇūramalladviṣi /",
    "GK16vcamkc_u:2948": " dharmo dharmatanūbhave vitaraṇaṃ vidyādharādhīśvare tatsarvaṃ śritavatsale vilasati śrīsiṅgabhūmīśvare // Ckc_8.*89 //",
    "GK16vcamkc_u:2949": " atra sarvaṃ tadityanena saundaryādīnāṃ samudāya evānusandhīyate /",
    "GK16vcamkc_u:2950": " tasya ca tirobhūtāvayavabhedatve samāhāraḥ /",
    "GK16vcamkc_u:2951": " sa ceha tadityekavacanāntena napuṃsakena ca kathyate /",
    "GK16vcamkc_u:2952": " na ceha kvacidapi cakārādirvidyate /",
    "GK16vcamkc_u:2953": " dyotaka iti so 'yamunabhayāśrayaḥ samahāraḥ samuccaya eva /",
    "GK16vcamkc_u:2954": " itare dyotakavantaḥ samāhārāḥ svayamūhyāḥ /",
    "GK16vcamkc_u:2955": " anvācayastu kriyāviṣaya eva /",
    "GK16vcamkc_u:2956": " tatra dyotakastūttarapadāśraya eva /",
    "GK16vcamkc_u:2957": " yathā",
    "GK16vcamkc_u:2958": " uddaṇḍapratigaṇḍabhairavibho saṃkalpakalpadruma śrīsiṅgakṣitipālaśekhara yaśoviktāranistāraka /",
    "GK16vcamkc_u:2959": " sādhūnāṃ parirakṣaṇāya dharaṇīṃ jitvā bhajethāḥ śriyaṃ paṅktiñca pratiyāyināṃ punarapi sve sve pade sthāpitā // Ckc_8.*90 //",
    "GK16vcamkc_u:2960": " atra bhajethā iti nāyakakartṛkāṃ śrīkarmakatvena kriyāmupanyasya tatkartṛkameva pratipālanakarmasaṃsthāpanakriyāṃ",
    "GK16vcamkc_u:2961": " tva nvācayena niveśitamiti so 'yamanvācayo 'pi samuccayabheda eva /",
    "GK16vcamkc_u:2962": " pratiṣedhokrirākṣepo vidhervātha niṣedhataḥ // Ckc_8.48 //",
    "GK16vcamkc_u:2963": " vidhinākṣepo yathā",
    "GK16vcamkc_u:2964": " kāntārakṣitivāsakhinnamanasā kānta tvayā sevituṃ śrīsiṅgakṣitināthamandhranagarī gamyeti ced gamyatām /",
    "GK16vcamkc_u:2965": " panthānaḥ prabhavantu te śivatamāḥ sītā (bhūyāt?)",
    "GK16vcamkc_u:2966": " prasanno nṛpo (?)",
    "GK16vcamkc_u:2967": " yaṃ deśaṃ pradadhāti te sukṛtadhīstatraiva janmāstu me // Ckc_8.*91 //",
    "GK16vcamkc_u:2968": " atra gamyatāmiti kathitasya vidhivākyasyaivānukūlayaiva janmāntarāśiṣā maraṇasūcanāniṣedhaḥ kriyata iti so 'yaṃ vidhyākṣepaḥ /",
    "GK16vcamkc_u:2969": " niṣedhākṣepo yathā",
    "GK16vcamkc_u:2970": " na hi vayaṃ kavayaḥ kavayastu ye nagariguṇānasato 'pi vivṛṇvate /",
    "GK16vcamkc_u:2971": " nigadituṃ na hi siṅgavasundharābhuji santo 'pi guṇānvayamīśmahe // Ckc_8.*92 //",
    "GK16vcamkc_u:2972": " atra neśmahe iti niṣedhena kavitvalakṣaṇasyāropitaguṇavarṇanasya niṣedhaḥ dharmata iti so 'yaṃ vidhyākṣepaḥ (niṣedhākṣepaḥ?) /",
    "GK16vcamkc_u:2973": " jñeyassor'thāntaranyāso vastu prastutya kiñcana /",
    "GK16vcamkc_u:2974": " tatsādhnasamarthasya nyāso vaktvanyavastunaḥ // Ckc_8.49 //",
    "GK16vcamkc_u:2975": " yathā",
    "GK16vcamkc_u:2976": " siṅgakṣoṇīramaṇasaraṇiṃ mānamunmānadhītvaṃ yadyad dravyaṃ karayasi paraṃ pratyahopārjanena /",
    "GK16vcamkc_u:2977": " tattatpātre nihitamasakṛdvismarasyeva citte kāryasyānte ka iva hi bhavet kāṅkṣaṇā yaḥ prabhūṇām // Ckc_8.*93 //",
    "GK16vcamkc_u:2978": " atra nāyakasya pātradattadharmadravyānanuśocanalakṣaṇaṃ vastu prastutya tatsādhanasamarthaṃprabhusvabhāvalakṣaṇaṃ vastvantaramupanyastamiti sāhasaṃ ṣaṅguṇaṃ hi /",
    "GK16vcamkc_u:2979": " atra kīrteḥ saptārṇavalaṅghanamupanyasya tatsādhanasamarthasya ṣaḍguṇastrisāhasavastvantarasyopanyāsādayaṃ tathoktaḥ /",
    "GK16vcamkc_u:2980": " yatra dravyādivaikalyadarśanaṃ stutyavastunaḥ /",
    "GK16vcamkc_u:2981": " viśeṣapratibhānāya sā viśeṣoktiriṣyate // Ckc_8.50 //",
    "GK16vcamkc_u:2982": " yathā",
    "GK16vcamkc_u:2983": " na yānaṃ prasunaṃ na ca surabhaigandhi praharaṇaṃ na maurvī vācāṭī na ca dhanurayatnātimadhuram /",
    "GK16vcamkc_u:2984": " tathāpi śrīsiṅgakṣitipatirayaṃ cañcaladṛśāṃ vidhatte saṃmohaṃ manasi nitarāṃ manmatha iva // Ckc_8.*94 //",
    "GK16vcamkc_u:2985": " atra puṣparathādidravyāsaṃbhave 'pi nāyakena yadidaṃ mattakāśī cittasaṃmohanakaraṇaṃ tena rūpādiśaviśeṣakāraṇaṃ pratīyata iti seyaṃ pratīyamānaheturviśeṣoktiḥ",
    "GK16vcamkc_u:2986": " evamabhidhīyamānaheturapi draṣṭavyā /",
    "GK16vcamkc_u:2987": " upaskāraḥ parikaraḥ kriyādīnāṃ viśeṣaṇaiḥ // Ckc_8.51 //",
    "GK16vcamkc_u:2988": " āśvastamūlakacchapamullasitagirīndramutsukānantaḥ /",
    "GK16vcamkc_u:2989": " śrīsiṅgakṣitināyakabhujadaṇḍāpahati vasumatīcakram // Ckc_8.*95 //",
    "GK16vcamkc_u:2990": " atrāśvastetyādiviśeṣaṇairmahī vahanakriyāyā ananyasādhāraṇalakṣaṇa upaskāra iti so 'yaṃ kriyāparikaraḥ /",
    "GK16vcamkc_u:2991": " evaṃ kārakaparikarādayo 'pi svayamunneyāḥ /",
    "GK16vcamkc_u:2992": " ekāvalī parikarānna binneti matirmama // Ckc_8.52 //",
    "GK16vcamkc_u:2993": " yathā",
    "GK16vcamkc_u:2994": " avaneṣvaraṇe vibhave kramaṇe sukṛtāvdhani siṅgamahīpatinā /",
    "GK16vcamkc_u:2995": " dharaṇī kuśalaṃ gamitā hariṇā hariṇā hariṇā hariṇā hariṇā // Ckc_8.*96 //",
    "GK16vcamkc_u:2996": " atra hariṇā hariṇā ityādi śabdaikāvalyā vibhinnārthayā nāyakalakṣaṇaṃ kartṛkārakamupaskriyata iti so 'yaṃ śabdaikāvalī kārakaparikarabheda eva",
    "GK16vcamkc_u:2997": " evamarthaikāvalyubhayaikāvalyau ṭraṣṭavyau /",
    "GK16vcamkc_u:2998": " kriyājātiguṇadravyavācinaikatravartinā /",
    "GK16vcamkc_u:2999": " vākyāntaropakāraśceddīpakaṃ tadudāhṛtam // Ckc_8.53 //",
    "GK16vcamkc_u:3000": " arthāvṛttipadāvṛttisaṃpujādyāstu tadbhidāḥ // Ckc_8.54 //",
    "GK16vcamkc_u:3001": " tatra kriyādīpakaṃ yathā",
    "GK16vcamkc_u:3002": " ārūḍhāni yaśāṃsi tetribhuvanaṃ śrīsiṅgapṛthvīpate gotragrāvamahāguhāḥ kṣitibhujāṃ bṛndāni mandaujasām /",
    "GK16vcamkc_u:3003": " tallakṣmīlalitāni lālitagirāṃ vidvajjanānāṃ gṛhān tadvākyāni ca tāvastutikathāślokyāni karṇau satām // Ckc_8.*97 //",
    "GK16vcamkc_u:3004": " atra kriyāvācinā gūḍhānītīvapadena prathamapādādivartinā sarvavākyāni dīpyanta iti tadidamādidīpakam /",
    "GK16vcamkc_u:3005": " evaṃ madhyāntyakriyādīpakaṃ jātidīpakādayo 'pi bhedāḥ draṣṭavyāḥ /",
    "GK16vcamkc_u:3006": " dīpakabhedheṣvarthāvṛttiḥ yathā",
    "GK16vcamkc_u:3007": " krīḍanti sarpapatikāntikumudvatībhiḥ khelanti dikkaraṭimauktikatārakābhiḥ /",
    "GK16vcamkc_u:3008": " dīvyanti divyavanitāsmitacandrikābhiḥ śrīsiṅgabhūpa tava kīrtivilāsacandrāḥ // Ckc_8.*98 //",
    "GK16vcamkc_u:3009": " atra krīḍārtha eva pādādikriyāsvāvartamānaḥ sarvavākyāni dīpayatīti seyamarthāvṛttirapi dīpakameva /",
    "GK16vcamkc_u:3010": " padāvṛttiryathā",
    "GK16vcamkc_u:3011": " rājā recarlavaṃśyo 'yaṃ kumudaṃ kurutetarām /",
    "GK16vcamkc_u:3012": " samudañcati rājāpi kumudaṃ sindhusaṃbhavaḥ // Ckc_8.*99 //",
    "GK16vcamkc_u:3013": " tatra prajāsantoṣaḥ kairavaścetyarthayorāvartamānaṃ kumudamiti padaṃ dve vā dīpayati padāvṛttirapi dīpakameva /",
    "GK16vcamkc_u:3014": " ābhyāmeva tadubhayāvṛttirapi vyākhyātā /",
    "GK16vcamkc_u:3015": " yathātraiva rājetyarthaḥ śabdaścāvartamānavākyadvayamuttejayata iti seyamubhayāvṛttirapi dīpakameva /",
    "GK16vcamkc_u:3016": " tricaturapadāvṛttirūpaḥ saṃpuṭo yathā",
    "GK16vcamkc_u:3017": " kīrtiḥ krīḍati siṅgabhūpa talapaterniryatnaratnāṅkuraṃ pātālo phaṇilokapuṅgavaphaṇāprāsādamāseduṣī /",
    "GK16vcamkc_u:3018": " lakṣmījanmabhupo 'nuviddhalaharīḍolāsu vārāṃnidheḥ svarge divyavadhūvilāsahasitairgaṇḍasthalīmaṇḍalaiḥ // Ckc_8.*100 //",
    "GK16vcamkc_u:3019": " atra kriyākartṛkasaṃbandhapadāni prativākyāmāvṛttāni saṃpuṭatayā dīpayantīti saṃpuṭāvṛttirapi dīpakameva /",
    "GK16vcamkc_u:3020": " evaṃ bhedāntarāṇi yathāsaṃbhavamanugantavyāni /",
    "GK16vcamkc_u:3021": " paripāṭhyā tu bhaṇanaṃ śabdasyārthasya vā kramaḥ // Ckc_8.55 //",
    "GK16vcamkc_u:3022": " atra śabdānāṃ kramastridhā samastānāmasamastānāmubhayeṣāṃ ceti /",
    "GK16vcamkc_u:3023": " tatra samastaśabdakramo yathā",
    "GK16vcamkc_u:3024": " pratāpakāntisaṃśuddhibhaṅgyā śrīsiṅgabhūpateḥ /",
    "GK16vcamkc_u:3025": " tulāṃ saṃdadhate bhānuhimabhānukṛśānavaḥ // Ckc_8.*101 //",
    "GK16vcamkc_u:3026": " atra samāsaparipatitānāṃ guṇānāñca krameṇa pratyekaṃ yojanamiti samastaśabdakramo 'yam /",
    "GK16vcamkc_u:3027": " asamastaśabdakramo yathā",
    "GK16vcamkc_u:3028": " namaskāraṃ puraskāraṃ tiraskāraṃ karotyayam /",
    "GK16vcamkc_u:3029": " śrīsiṅgadharaṇīpālaḥ pūrveṣāṃ viduṣāṃ dviṣām // Ckc_8.*102 //",
    "GK16vcamkc_u:3030": " atra pūrvādīnāṃ namaskārādīnāṃ samāsarahitādīnāṃ yathākramamananvayo vivakṣita iti so 'yamasamastaśabdakramaḥ /",
    "GK16vcamkc_u:3031": " samastāsamastaśabdakramarupa ubhayakramo yathā hariśvandro rakṣākaraṇarucisatyeṣviti pūrvodāhṛtam //",
    "GK16vcamkc_u:3032": " atra prathamatṛtīyayoḥ pādayoḥ samastānāṃ rakṣākaraṇādīnāñca guṇānāmasamaktānāṃ tadguṇakatāṃ",
    "GK16vcamkc_u:3033": " hariśvandro gāṅgaiyamiti cobhayatra padaśleṣasāmarthyakathitānāṃ hariśvandrahariśvandrānāṃ",
    "GK16vcamkc_u:3034": " gāṅgeyagāṅgeyānāṃ ca kramasamanvayo na vivakṣita hati so 'yamubhayakramaḥ /",
    "GK16vcamkc_u:3035": " vākyakramastu svayamunneyaḥ /",
    "GK16vcamkc_u:3036": " arthakramo dvividhaḥ /",
    "GK16vcamkc_u:3037": " deśataḥ kālataśva /",
    "GK16vcamkc_u:3038": " tatrādyo yathā",
    "GK16vcamkc_u:3039": " śrīsiṅgakṣitipāla tāvakacamūdhāṭīvanāṭībhava- dvairistrīṣu hṛtāśukāsu śabaraistvatkīrtivisphūrtayaḥ /",
    "GK16vcamkc_u:3040": " paśvārdhe paridhānatāṃ hi dadhate saṃvyānatāṃ vakṣasi prāyo mūdhnyavaguṭhanatvamadhare...dasāṃ vā stumaḥ // Ckc_8.*103 //",
    "GK16vcamkc_u:3041": " atra vardhamanāyāḥ nāyakakorteḥ pratināyakaśuddhāntakāntāśarīrapradeśeṣu kramasaṃkrāntyā yo 'yaṃ paridhānādaupamyalābhaḥ /",
    "GK16vcamkc_u:3042": " evaṃ deśato'rthakramaḥ /",
    "GK16vcamkc_u:3043": " kālato yathā",
    "GK16vcamkc_u:3044": " apāṃ śoṣoddhārā vipatanabhiyā haṃsagilanā- ttuṣāraissītārtī virahijanaśayyādikatayā /",
    "GK16vcamkc_u:3045": " vidhitvā sāpāyaṃ jalaruhakulaṃ tadvijahatī sthitiṃ dhatte siḍgakṣitipatirapāye tvayi ramā // Ckc_8.*104 //",
    "GK16vcamkc_u:3046": " atra jalaśoṣādīnāṃ jalajāpāyahetūnāṃ grīṣmādivasantāvadhi kālakrameṇa bhaṇanāt kālator'thakramo 'yam /",
    "GK16vcamkc_u:3047": " miṣato vākrapravṛttiryā sa paryāya itīryate // Ckc_8.56 //",
    "GK16vcamkc_u:3048": " yathā",
    "GK16vcamkc_u:3049": " hanta krośati śārikānavarataṃ mṛdhnāti līlāmṛgaḥ śrāntāḥ kelicaṇautikāra vikaṭairbāhye sthitā vallakī /",
    "GK16vcamkc_u:3050": " ityālāpini nirgate priyasakhīvarge navoḍhā priyā bhūpālena sakhījanānusaraṇaṃ sparśena vistāritā // Ckc_8.*105 //",
    "GK16vcamkc_u:3051": " atra rahobhaṅgabhīruṇā vidagdhasakhīvargeṇākrośanākarṇanādimiṣātsukhena nirgamopāyo 'bhihita iti so 'yaṃ paryāyaḥ /",
    "GK16vcamkc_u:3052": " evaṃ kāryamiṣataḥ kāraṇokte ravivakṣādayo 'sya bhedāḥ svayamunneyāḥ /",
    "GK16vcamkc_u:3053": " yā vivakṣā viśeṣasya nātyudvegapradāyinī /",
    "GK16vcamkc_u:3054": " asāvatiśayoktissyātsarvālaṅkārajīvitam // Ckc_8.57 //",
    "GK16vcamkc_u:3055": " guṇakriyāgocareyaṃ na jātidravyagāminī /",
    "GK16vcamkc_u:3056": " na hi dravyasya jātervā sākṣādatiśayaḥ vkacit // Ckc_8.58 //",
    "GK16vcamkc_u:3057": " tatra guṇātiśayabhedeṣu dhairyātiśayo yathā",
    "GK16vcamkc_u:3058": " rūkṣāhaṃkṛtayo na santi lalita bhedaṃ gatena bhruvau dṛkkoṇo 'pi na rāgameti hasitaṃ mandaṃ ca nāntarhitam /",
    "GK16vcamkc_u:3059": " dṛṣṭvāpi pratigarjatāṃ kṣitibhujāṃ saṃraṃbhagarbhaśriyā mūrtirdāruṇaceṣṭayāpyavikṛtā śrīsiṅgapṛṣvīpateḥ // Ckc_8.*106 //",
    "GK16vcamkc_u:3060": " atra mahāraṇasaṃhaṃbhe nāyakasya bhrūbhedādivikārābhāvakathanāddhairyaviśeṣo vivakṣita iti seyaṃ guṇātiśayoktiḥ /",
    "GK16vcamkc_u:3061": " kriyātiśayo yathā",
    "GK16vcamkc_u:3062": " śrīsiṅgabhūpa bhavatīyaparigraheṇa dharmāya yad balavate kavireṣa bhītaḥ /",
    "GK16vcamkc_u:3063": " tretādibandhumuṣitau tu dadhāti bhāgau tatte tulāṃ na dadhate prathame narendrāḥ // Ckc_8.*107 //",
    "GK16vcamkc_u:3064": " atra nāyakagatadharmaparipālanakriyāviśeṣo vivakṣita iti seyaṃ kriyātiśayokriḥ /",
    "GK16vcamkc_u:3065": " śleṣo 'nekārthakathanaṃ padenaikena saṃmataḥ // Ckc_8.59 //",
    "GK16vcamkc_u:3066": " yathā",
    "GK16vcamkc_u:3067": " khyātān mahāśayatayā kṛtagotrarakṣā- nārūḍhabhūparisarā pratikūlavṛttīn /",
    "GK16vcamkc_u:3068": " śrīsiṅgabhūpatiyasāṃsi nirūḍhasattvā- nullaṅghayanti viṣamānapi vāhinīśān // Ckc_8.*108 //",
    "GK16vcamkc_u:3069": " atra vāhinīśapadena samudrasāmantarājalakṣaṇamarthadvayaṃ tadviśeṣaṇe tu tadanukūlārthadvayaṃ ca śliṣṭamiti so 'yaṃ śleṣālaṅkāraḥ /",
    "GK16vcamkc_u:3070": " udbhedā yatra bhāvasya bāvanā seyamīritā // Ckc_8.60 //",
    "GK16vcamkc_u:3071": " yathā",
    "GK16vcamkc_u:3072": " jātiprasūnapuṭake svasakhīkareṇa śrīsiṅgabhūpatilakāya samarpaṇīye /",
    "GK16vcamkc_u:3073": " ardhīkṛtālakakucāphaṇi kahkaṇena mudrā kṛtā smarajitā likhitena tanvyā // Ckc_8.*109 //",
    "GK16vcamkc_u:3074": " atra vidagdhayā kayāpi kāminyā priyayogyānāṃ puṣpāṇāṃ puṣpaśarapuṣpaṃdhayagandhavahābhimarśaḥ",
    "GK16vcamkc_u:3075": " śaṅkyate so 'yaṃ bhāvaḥpuṣpaṃdhayādipratibhaṭatayā rakṣāhetubhiralakaphaṇismarajitpadairuddhidyate",
    "GK16vcamkc_u:3076": " sūcyata iti seyaṃ bhāvanā /",
    "GK16vcamkc_u:3077": " alaṅkāraprapañcasya śabdārthobhayavartinaḥ /",
    "GK16vcamkc_u:3078": " anyonyayogaḥ saṃsṛṣṭiriti prājñairudīryate // Ckc_8.61 //",
    "GK16vcamkc_u:3079": " atra kevalaśabdālaṅkārasaṅkaraḥ śabdālaṅkāraḥ /",
    "GK16vcamkc_u:3080": " kevalārthālaṅkārasaṅkaror'thālaṅkāraḥ /",
    "GK16vcamkc_u:3081": " ubhayālaṅkārasaṅkara ubhayālaṅkāraḥ /",
    "GK16vcamkc_u:3082": " śabdārthālaṅkārayoḥ śabdobhayālaṅkārayorarthobhayālaṅkārayośva saṅkara ubhayālaṅkāra eva svārthālaṅkāravaśāt saṅkarasyobhayāśritatvasiddheḥ saṃbhāvyamānatvāt /",
    "GK16vcamkc_u:3083": " kevalaśabdālaṅkārasaṅkaro yathā",
    "GK16vcamkc_u:3084": " sādhvasaṃmatividhvaṃsi kṛtvā siṅkaniṣevaṇam /",
    "GK16vcamkc_u:3085": " sādhvasaṃ matividhvaṃsi būpai rnijagṛhasthitaiḥ // Ckc_8.*110 //",
    "GK16vcamkc_u:3086": " atra sādhūnāmasaṃmatimasaṃbhāvanāṃ vindato 'labhyamānān sā dhvaṃsayati nāśayatīti sādhvasaṃmatividhvasi durjanatarjanamityarthaḥ /",
    "GK16vcamkc_u:3087": " tādṛśaṃ siṅgabhūpālasevanaṃ kṛtvā nijagṛhe svagṛhe sthitairbhūpairmatividhvaṃsi sādhvasamiti yojanā /",
    "GK16vcamkc_u:3088": " atra nijagṛhe nigṛhītamiti kriyāpadaṃ nijagṛha iti saptamyā gūḍhamiti kriyāgūḍhalakṣaṇo viṣayapadāvṛttiyamakalakṣaṇasva śabdālaṅkārau saṃkīrṇāviti kevalaśabdālaṅkārasaṅkaro 'yam /",
    "GK16vcamkc_u:3089": " kevalārthālaṅkārasaṅkaro yathā",
    "GK16vcamkc_u:3090": " siṅgabhūpa vidadhāti tāvako dhīraṇorasiranaṃbudāśaniḥ /",
    "GK16vcamkc_u:3091": " kānane nagaravartino ripūna tatpure vipinavāsino mṛgān // Ckc_8.*111 //",
    "GK16vcamkc_u:3092": " atrānaṃbṛdāśaniriti vibhāvanā /",
    "GK16vcamkc_u:3093": " uttarārdhe parivṛttiriti dvayo rarthālaṅkārayossaṃkaraḥ /",
    "GK16vcamkc_u:3094": " kevalobhayālaṅkārasaṅkaro yathā",
    "GK16vcamkc_u:3095": " lakṣmībhiriva devībhirvinayairiva sūribhiḥ /",
    "GK16vcamkc_u:3096": " nayairiva mahāmātyai ssevyate siṅgabhūpatiḥ // Ckc_8.*112 //",
    "GK16vcamkc_u:3097": " atrevaśabdena sahārtha iva saṃbhāvamārtho 'pi dyotyata iti ekavācakānupraveśena sahokterutprekṣāyāśva saṅkaraḥ /",
    "GK16vcamkc_u:3098": " sabdārthālaṅkārasaṅkaro yathā",
    "GK16vcamkc_u:3099": " tvayā dīnāriṇā rājan kṛtā dīnāriṇo mama /",
    "GK16vcamkc_u:3100": " asamagrāmavṛttā he samagrāmavatā mahīm // Ckc_8.*113 //",
    "GK16vcamkc_u:3101": " atra prathamārdhe dīnāriṇā dīnārīti dvitīyapādamadhyayamakasyottarārdhe samagrāmavatā kṛteti virodhābhāsasya dvayossaṃkaraḥ /",
    "GK16vcamkc_u:3102": " śabdobhayālaṅkārasaṃkaro yathā",
    "GK16vcamkc_u:3103": " tārābhirinduriva yābhirupāsyate 'yaṃ śrīsiṅgabhūmipatirandhravilāsinībhiḥ /",
    "GK16vcamkc_u:3104": " citraṃ janasya valayā valayā nitāntaṃ tāsāṃ sitāyatadṛśāmudare kare ca // Ckc_8.*114 //",
    "GK16vcamkc_u:3105": " atra udare valayāvalirekhāḥ citram /",
    "GK16vcamkc_u:3106": " avalayan acalayan kare valayaḥ kaṭakamavalayamiti kartṛkriyāpadayorekavacanabahuvacane",
    "GK16vcamkc_u:3107": " śliṣṭe iti vacanaśleṣasya tārābhirindurivetyupamāyāśva viveko dṛsyata iti śabdobhayālaṅkārasaṅkaro 'yam /",
    "GK16vcamkc_u:3108": " yathā ca",
    "GK16vcamkc_u:3109": " māṇikyairiva gāṇikyaiḥ syandanairiva candanaiḥ /",
    "GK16vcamkc_u:3110": " saujanyairiva rājanyairmodate siṅgabhūpatiḥ // Ckc_8.*115 //",
    "GK16vcamkc_u:3111": " atrānuprāsopamotprekṣāṇāṃ saṅkaraḥ /",
    "GK16vcamkc_u:3112": " arthobhayālaṅkārasaṅkaro yathā",
    "GK16vcamkc_u:3113": " santrāsaudviṣatāṃ...pratidiśaṃ tvatkīrtirādhāyate tvatkītau paridhāvanaṃ pratipadaṃ gāyanti vairistriyaḥ /",
    "GK16vcamkc_u:3114": " glānirvairibahadhūlatāsu dharaṇī viśrāmyati tvadbhuje viśrāmo bhuvi siṅgabhūpatimaṇeṃ nidrāṃnti vairistriyaḥ // Ckc_8.*116 //",
    "GK16vcamkc_u:3115": " atrānāgata citrahetvalaṅkārasyopamāyāśva saṅkaraḥ /",
    "GK16vcamkc_u:3116": " śabdārthobhayālaṅkārasaṃkaro yathā",
    "GK16vcamkc_u:3117": " śrīsiḍgakṣoṇibhartre diśi diśi sumanomānasollāsa kartre sāndrāmindro vibhūtiṃ śuciratiśucitāṃ dharmarājo 'ti dharmam /",
    "GK16vcamkc_u:3118": " rakṣāṃ rakṣo 'dhināthaḥ kuṭilavighaṭanodyogicetaḥ pracetā vāyussaṃpūrṇamāyurdhanamapi dhanadaśśaṃṅkaraḥ śaṃ karotu // Ckc_8.*117 //",
    "GK16vcamkc_u:3119": " atra diśi diśīti sumomānaseti śaṅkaraḥ śaṃ kotviti rakṣāṃ rakṣo iti vat chekānuprāsasya sāndrāmidra ityādāvanuprāsasya sumanaśśleṣaḥ pratiśabdotthāpitena dikpāla rūpa...(madhyama?)",
    "GK16vcamkc_u:3120": " malokapālasya cānyonyapratīkāralakṣaṇenānyonyārthālaṅkāreṇa pūrvādikpālaparipāṭīkathanalakṣaṇena",
    "GK16vcamkc_u:3121": " kramanāmnobhayālaṅkāreṇa saha saṃniveśaḥ prakāśata iti so 'yaṃ trividhālaṅkāra ...",
    "GK16vcamkc_u:3122": " ... ... ... laṅkārasaṅkaro 'nusaṃdheyaḥ /",
    "GK16vcamkc_u:3123": " pṛthak prayatnanirvartyā yadyapyete guṇādayaḥ /",
    "GK16vcamkc_u:3124": " sidhyeyurekayatnena kāvye puṇyavataḥ kaveḥ // Ckc_8.62 //",
    "GK16vcamkc_u:3125": " saṅkaro 'pi guṇādīnāmalaṅkāratayoditaḥ /",
    "GK16vcamkc_u:3126": " bhojādibhi ... ... ... dhāyibhiḥ // Ckc_8.63 //",
    "GK16vcamkc_u:3127": " tatra guṇālaṅkārasaṅkaro yathā",
    "GK16vcamkc_u:3128": " viśveśakalpitacamatkṛti ... ... ... siṅgayaśasā samamāvirāstām /",
    "GK16vcamkc_u:3129": " ācandramātapanamādharaṇīdharendra- mātāramāgaganamāgirijā -- -- -- // Ckc_8.*118 //",
    "GK16vcamkc_u:3130": " (pratha?) mārdhe sahoktiḥ /",
    "GK16vcamkc_u:3131": " uttarārdhe śeṣakīrti -- -- -- meteṣāṃ saṅkaraḥ kāvyacamatkāramakalaṅkamaṅkurayati /",
    "GK16vcamkc_u:3132": " evaṃ saṅkarāntarāṇi yathāsaṃbhavaṃ mahākaviprabandheṣu rasajñairanusandheyāni /",
    "GK16vcamkc_u:3133": " evaṃ nidarśitaṃ saṃpradāyādālocya lakṣaṇam /",
    "GK16vcamkc_u:3134": " kalpanākalpitaṃ kāvyamācandrārkaṃ prakāśate // Ckc_8.64 //",
    "GK16vcamkc_u:3135": " lakṣyalakṣaṇanirmāṇavijñānakṛtabuddhibhiḥ /",
    "GK16vcamkc_u:3136": " parikṣyatāmayaṃ grantho .... .... ṣayā // Ckc_8.65 //",
    "GK16vcamkc_u:3137": " iti sakalamapi kalyāṇam iti sarasasāhityacāturīdhurīṇaviśveśvarakavicandrapraṇītāyāṃ śrīsiṅgabhūpālakīrtisudhāsāra śītalāyāṃ camatkāracandrikāyāmaṣṭamo vilāsaḥ //",
    "GK16vcamkc_u:3138": " samāpto 'yaṃ granthaḥ //"
}