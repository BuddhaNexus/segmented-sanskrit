{
  "S01ratnml_u:0": "I Kauśīdyavīryotsāhanāvadāna",
  "S01ratnml_u:1": "++ oṃ namaḥ śrīsarvabuddhabodhisatvebhyaḥ ++",
  "S01ratnml_u:2": "yaḥ śrīmāñ chrīghano loke saddharmaṃ samupādiśat /",
  "S01ratnml_u:3": "śāsanāni trilokeṣu jayantu tasya sarvadā // Rm_1.1{1} //",
  "S01ratnml_u:4": "athāśoko mahārājaḥ kṛtāñjaliḥ pramoditaḥ /",
  "S01ratnml_u:5": "upaguptaṃ yatiṃ natvā punar evam abhāṣata // Rm_1.2{2} //",
  "S01ratnml_u:6": "bhadanta śrotum ichāmi punar anyat subhāṣitaṃ /",
  "S01ratnml_u:7": "tad yathā guruṇādiṣṭaṃ tathā deṣṭuṃ ca me 'rhati // Rm_1.3{3} //",
  "S01ratnml_u:8": "iti saṃprārthitaṃ rājñā śrutvā so 'rhan yatiḥ sudhīḥ /",
  "S01ratnml_u:9": "upagupto narendraṃ taṃ samālokyaivam ādiśat // Rm_1.4{3A} //",
  "S01ratnml_u:10": "sādhu śṛṇu mahārāja yathā me guruṇoditaṃ /",
  "S01ratnml_u:11": "tathāhaṃ te pravakṣyāmi śrutvā cāpy anumodaya // Rm_1.5{4} //",
  "S01ratnml_u:12": "purāsau bhagavān buddhaḥ śākyasiṃho dayānidhiḥ /",
  "S01ratnml_u:13": "dharmarājo jagacchāstā sarvajñaḥ sugato jinaḥ // Rm_1.6{5} //",
  "S01ratnml_u:14": "(Rm 2)",
  "S01ratnml_u:15": "sarvavidyākalābhijñaḥ ṣaḍabhijño munīśvaraḥ /",
  "S01ratnml_u:16": "mārajil lokavin nātho vināyakas tathāgataḥ // Rm_1.7{6} //",
  "S01ratnml_u:17": "śravastyāṃ jetakāraṇye mahodyāne manorame /",
  "S01ratnml_u:18": "anāthapiṇḍadākhyasya gṛhasthasya mahātmanaḥ // Rm_1.8{7} //",
  "S01ratnml_u:19": "nānāvṛkṣaiḥ samāpanne nānāpuṣpapraśobhitaiḥ /",
  "S01ratnml_u:20": "nānāphalabharānamraiḥ kalpapādapasannibhaiḥ // Rm_1.9{8} //",
  "S01ratnml_u:21": "aṣṭāṅgaguṇasaṃpannajalaiḥ padmotpalādibhiḥ /",
  "S01ratnml_u:22": "puṣpaiś ca paripūrṇābhiḥ puṣkariṇībhir āśrite // Rm_1.10{9} //",
  "S01ratnml_u:23": "nānājantugaṇaiś cāpi mithasnehanivandhitaiḥ /",
  "S01ratnml_u:24": "nānāpakṣigaṇaiś cāpi saṃrāvair upasevite // Rm_1.11{10} //",
  "S01ratnml_u:25": "tasmin divyamanoramya ārāme pariśobhite /",
  "S01ratnml_u:26": "puṇyakṣetre jināvāse vihāre maṇimaṇḍite // Rm_1.12{11} //",
  "S01ratnml_u:27": "śrāvakair bhikṣubhiḥ sārddhaṃ bodhisatvagaṇair api /",
  "S01ratnml_u:28": "sarvasatvahitārthena tasthau dharmaṃ prakāśituṃ // Rm_1.13{12} //",
  "S01ratnml_u:29": "evaṃ tatra samāsīnaṃ saṃbuddhaṃ dharmadeśinaṃ /",
  "S01ratnml_u:30": "dṛṣṭvā dharmottamaṃ śrotuṃ sarve lokāḥ samāyayuḥ // Rm_1.14{13} //",
  "S01ratnml_u:31": "devā daityāś ca siddhāś ca yakṣagaṃdharvakinnarāḥ /",
  "S01ratnml_u:32": "grahā vidyādharāś cāpi nāgāś ca garuḍā api // Rm_1.15{14} //",
  "S01ratnml_u:33": "sarve 'pi lokapālāś ca munayaś ca maharṣayaḥ /",
  "S01ratnml_u:34": "brāhmaṇāḥ kṣatriyāś cāpi vaiśyāś ca maṃtriṇo janāḥ // Rm_1.16{15} //",
  "S01ratnml_u:35": "amātyāḥ sādhavaḥ śūdrāḥ sārthavāhā mahājanāḥ /",
  "S01ratnml_u:36": "dhanino vaṇijaś cāpi gṛhasthāḥ paurikā api // Rm_1.17{16} //",
  "S01ratnml_u:37": "tathā jānapadāś cāpi grāmyāḥ kārpaṭikā api /",
  "S01ratnml_u:38": "evam anye 'pi satvāś ca saddharmaśravaṇārthinaḥ // Rm_1.18{17} //",
  "S01ratnml_u:39": "pūjāpaṃcopahārāṇi gṛhītvā bhaktisaṃyutāḥ /",
  "S01ratnml_u:40": "saddharmaṃ saugataṃ śrotum anumodya samāyayuḥ // Rm_1.19{18} //",
  "S01ratnml_u:41": "sarve tatra praviṣṭās te dṛṣṭvā taṃ sugataṃ jinaṃ /",
  "S01ratnml_u:42": "vismitānaṃditāḥ pūjāṃ kṛtvā natvā yathākramaṃ // Rm_1.20{19} //",
  "S01ratnml_u:43": "sarve tatra samāsīnāḥ parivṛtāḥ puraskṛtāḥ /",
  "S01ratnml_u:44": "taṃ dṛṣṭvā sadguruṃ dharmaṃ śrotuṃ tasthuḥ samāhitāḥ // Rm_1.21{20} //",
  "S01ratnml_u:45": "athāsau bhagavān dṛṣṭvā lokān sarvān samāhitān /",
  "S01ratnml_u:46": "ādimadhyāntakalyāṇaṃ dideśa dharmam uttamaṃ // Rm_1.22{21} //",
  "S01ratnml_u:47": "evaṃ nityam asau nāthaḥ sarvasatvahitārthikaḥ /",
  "S01ratnml_u:48": "dharmaṃ prakāśayan loke tasthau bhānur ivoditaḥ // Rm_1.23{22} //",
  "S01ratnml_u:49": "(Rm 3)",
  "S01ratnml_u:50": "tasmiṃś ca samaye tatra śrāvastyāṃ sanmahājanaḥ /",
  "S01ratnml_u:51": "āḍhyaḥ śreṣṭhī mahābhogo vistīrṇasuparigrahaḥ // Rm_1.24{23} //",
  "S01ratnml_u:52": "śrāddho bhadrāśayo dhīmān sarvabandhusuhṛtpriyaḥ /",
  "S01ratnml_u:53": "tīrthikaśrāvako mānī babhūva dhanagarvitaḥ // Rm_1.25{24} //",
  "S01ratnml_u:54": "tadāsau sundarīṃ bhāryyāṃ kuladharmasamānikāṃ /",
  "S01ratnml_u:55": "nītvā kāmaguṇāsakto reme nityaṃ tayā saha // Rm_1.26{25} //",
  "S01ratnml_u:56": "tasyaivaṃ ramatas tasyāṃ bhāryāyāṃ sucirād api /",
  "S01ratnml_u:57": "putro na duhitā vāpi nodbabhūva kathaṃ cana // Rm_1.27{26} //",
  "S01ratnml_u:58": "tad aputro gṛhastho 'sau putrābhidarśanotsukaḥ /",
  "S01ratnml_u:59": "kapolaṃ svakare dhṛtvā vyacintayad raho gataḥ // Rm_1.28{27} //",
  "S01ratnml_u:60": "aho daivān na me putraḥ putrī vādyāpi nāsti yat /",
  "S01ratnml_u:61": "tan me syuḥ saṃpado vyarthāyāsāṃ bhoktā na vidyate // Rm_1.29{29/} //",
  "S01ratnml_u:62": "kiṃ mamaitair dhanai ratnaiḥ kevalaṃ duhkhasādhanaiḥ /",
  "S01ratnml_u:63": "yeṣāṃ bhoktā na vidyeta vyarthaṃ mayā hy upārjitaṃ // Rm_1.30{30} //",
  "S01ratnml_u:64": "hy aputrasya jagac chūnyaṃ saṃsāre niḥsukhaṃ mama /",
  "S01ratnml_u:65": "yato na varddhate dharmas taj janmāpi ca nisphalaṃ // Rm_1.31{31} //",
  "S01ratnml_u:66": "kim upāyaṃ kariṣyāmi yato bhāgyaṃ na vidyate /",
  "S01ratnml_u:67": "daivo hi valavāṃl loke kim upāyair guṇair valaiḥ // Rm_1.32{32} //",
  "S01ratnml_u:68": "kutrātra śaraṇaṃ yāsye hy aputro 'haṃ kulāntakaḥ /",
  "S01ratnml_u:69": "tan me syāt ko 'tra sanmitraṃ saṃkaṭe yaḥ samuddharet // Rm_1.33{33} //",
  "S01ratnml_u:70": "nūnaṃ me pitaraḥ sarve piṇḍavichedadarśinaḥ /",
  "S01ratnml_u:71": "matparaṃ durlabhaṃ matvā bhaviṣyanti nirāśitāḥ // Rm_1.34{34} //",
  "S01ratnml_u:72": "sarvathāhaṃ vinaṣṭo 'smi kuladharmavināśakaḥ /",
  "S01ratnml_u:73": "kiṃ paratra prabhokṣyāmi ko me piṇḍaṃ pradāsyati // Rm_1.35{35} //",
  "S01ratnml_u:74": "iti cintāviṣaṇṇaṃ taṃ dṛṣṭvā sarve ca bāndhavāḥ /",
  "S01ratnml_u:75": "(Rm 4)",
  "S01ratnml_u:76": "samupetya samāmaṃtrya duhkhahetum apṛchan // Rm_1.36{36} //",
  "S01ratnml_u:77": "kiṃ duḥsthito 'si sādho 'tra kiṃ cāpi duḥkhacintayā /",
  "S01ratnml_u:78": "vaktavyaṃ cet tad asmākaṃ sarvathā vaktum arhasi // Rm_1.37{37} //",
  "S01ratnml_u:79": "iti pṛṣṭe gṛhastho 'sau dīrghaniśvāsam utsṛjan /",
  "S01ratnml_u:80": "sarvāṃs tān bāndhavān dṛṣṭvā duḥkhahetum udaharat // Rm_1.38{38} //",
  "S01ratnml_u:81": "bhavantaḥ śrūyatāṃ sarvair mama duḥkhasya kāraṇaṃ /",
  "S01ratnml_u:82": "yad adyāpi na me putraḥ putrī vāpi na vidyate // Rm_1.39{39} //",
  "S01ratnml_u:83": "saṃpado me gṛhe santi sarvaratnasamanvitāḥ /",
  "S01ratnml_u:84": "sarvadravyasamṛddhāś ca tāsāṃ bhoktā na vidyate // Rm_1.40{40} //",
  "S01ratnml_u:85": "tat sarvaṃ nakṣyate vyarthaṃ mayā yātnair upārjitaṃ /",
  "S01ratnml_u:86": "aputrasya hi sarvasvaṃ nūnaṃ rājā grahīṣyti // Rm_1.41{[41]} //",
  "S01ratnml_u:87": "aputro 'haṃ hy apuṇyātmā gantavyaṃ maraṇaṃ dhruvaṃ /",
  "S01ratnml_u:88": "pretībhūtasya me ko 'nyaḥ piṇḍadānaṃ pradāsyati // Rm_1.42{[42]} //",
  "S01ratnml_u:89": "mayā na prakṛtaṃ puṇyaṃ saṃpadarthaprasaṃginā /",
  "S01ratnml_u:90": "tan me sarvaṃ nirarthaṃ syāt ko māṃ pāpāt samuddharet // Rm_1.43{43} //",
  "S01ratnml_u:91": "iha bhogyaṃ prabhuktvāpi kiṃ me sāram avasthitaṃ /",
  "S01ratnml_u:92": "kevalaṃ dhanasaktasya paratra sadgatiḥ kathaṃ // Rm_1.44{44} //",
  "S01ratnml_u:93": "iti cintā hṛdi sthitvā cittaṃ me tudate 'niśaṃ /",
  "S01ratnml_u:94": "evaṃ cittavyathākrāntaḥ śalyaviddha ivāsmy ahaṃ // Rm_1.45{45} //",
  "S01ratnml_u:95": "tad vyathāharaṇopāyaṃ dātavyaṃ mama taddhitaṃ /",
  "S01ratnml_u:96": "anyathā ced ihāmutra vinaṣṭaḥ syāṃ nirāśitaḥ // Rm_1.46{46} //",
  "S01ratnml_u:97": "iti tenoditaṃ śrutvā sarve te bāndhavā janāḥ /",
  "S01ratnml_u:98": "karuṇāviṣṭacittās taṃ bodhayantaḥ samabruvan // Rm_1.47{47} //",
  "S01ratnml_u:99": "mā mā bhaiṣṭhā mahābhāga tyaja cintāṃ vacaḥ śṛṇu /",
  "S01ratnml_u:100": "tadupāyaṃ vayaṃ brūmas tat kuruṣva samāhitaḥ // Rm_1.48{48} //",
  "S01ratnml_u:101": "devatārādhanāṃ kṛtvā kuruṣva vaṃśayācanāṃ /",
  "S01ratnml_u:102": "nūnaṃ vaṃśaṃ pradāsyanti devatās te prasāditāḥ // Rm_1.49{49} //",
  "S01ratnml_u:103": "(Rm 5)",
  "S01ratnml_u:104": "eṣa loke pravādo 'sti yad āyācanahetutaḥ /",
  "S01ratnml_u:105": "putrā duhitaro vāpi jātā devaprasādataḥ // Rm_1.50{50} //",
  "S01ratnml_u:106": "tathā naiva pramāṇaṃ syāc chāstre karmapramāṇataḥ /",
  "S01ratnml_u:107": "tat tu devaprasādena karmaś śīghraṃ prasiddhyate // Rm_1.51{51} //",
  "S01ratnml_u:108": "tad eva devavairuddhe karma vighnair nihanyate /",
  "S01ratnml_u:109": "tasmād daivaprasiddhyarthaṃ śraddhābhaktisamāhitaḥ // Rm_1.52{52} //",
  "S01ratnml_u:110": "devatārādhanāṃ kṛtvā sarvakāryyaṃ prasādhayet /",
  "S01ratnml_u:111": "iti matvā bhavāṃś cāpi satputrapratipattaye // Rm_1.53{53} //",
  "S01ratnml_u:112": "bhāryyayā saha bhaktyā ca devatāyācanāṃ kuru /",
  "S01ratnml_u:113": "tato raktaiḥ priyāṃ bhāryām ṛtusnātāṃ prakāmataḥ // Rm_1.54{54} //",
  "S01ratnml_u:114": "gāḍham āliṃgya saṃrakto dharmavījaṃ praropaya /",
  "S01ratnml_u:115": "tato devaprabhāvena suniṣpannaḥ prasiddhitaḥ // Rm_1.55{55} //",
  "S01ratnml_u:116": "tvatputraḥ saṃprajāyeta satyam evaṃ pramāṇaya /",
  "S01ratnml_u:117": "iti teṣāṃ vacaḥ śrutvā gṛhastho 'sau vinoditaḥ // Rm_1.56{56} //",
  "S01ratnml_u:118": "tatheti ca pratiśrutya bhāryyayā saha moditaḥ /",
  "S01ratnml_u:119": "śivabrahmādideveśān iṃdrādidigadhīśvarān // Rm_1.57{57} //",
  "S01ratnml_u:120": "jalāśrayavanārāmacatvaramaṇḍapālayān /",
  "S01ratnml_u:121": "sūryyādīṃś ca grahān sarvā bhairavādyāś ca mātṛkāḥ // Rm_1.58{58} //",
  "S01ratnml_u:122": "svakulādhipatīṃ devān anyāṃś ca tribhavasthitān /",
  "S01ratnml_u:123": "sarvān evaṃ samārādhya pūjayitvā vidhānataḥ // Rm_1.59{59} //",
  "S01ratnml_u:124": "saṃtānaṃ prārthayitvāsau patnyā saha tathāramat /",
  "S01ratnml_u:125": "tadā kaścin mahāsatvaḥ svargāc cyutvā bhuvaṃ gataḥ // Rm_1.60{60} //",
  "S01ratnml_u:126": "tasya gṛhapateḥ patnyā garbhe sa samupāviśat /",
  "S01ratnml_u:127": "tataḥ sā śreṣṭhino bhāryyāpannasatvāśu gurviṇī // Rm_1.61{61} //",
  "S01ratnml_u:128": "garbhe satvaṃ samutpannaṃ matvā bharttāram abravīt /",
  "S01ratnml_u:129": "svāmin prasīda mā bhūs tvaṃ viṣaṇno 'tra sukhī bhava // Rm_1.62{62} //",
  "S01ratnml_u:130": "tava bhāgyād dhi me garbhe nūnaṃ satvaḥ pravarttate /",
  "S01ratnml_u:131": "(Rm 6)",
  "S01ratnml_u:132": "yad garbhe dakṣiṇe bhāge sthitaḥ saṃparivarttate // Rm_1.63{63} //",
  "S01ratnml_u:133": "tan nūnaṃ dārako 'yaṃ syāt satyam eva na saṃśayaḥ /",
  "S01ratnml_u:134": "iti bhāryāvacaḥ śrutvā gṛhastho 'sau pramoditaḥ // Rm_1.64{64} //",
  "S01ratnml_u:135": "bhāryāyā garbham ālokya satyam ity anvamanyata // Rm_1.65{56/} //",
  "S01ratnml_u:136": "tato 'sau sahasā vandhusuhṛnmitrasahāyakān /",
  "S01ratnml_u:137": "prāhūya puratas teṣāṃ mudaivaṃ samudānayat // Rm_1.66{66} //",
  "S01ratnml_u:138": "aho bhāgyān mamotpannaṃ yad abhivāṃchitaṃ mayā /",
  "S01ratnml_u:139": "dhanyo 'smi nāvagītaḥ syād devatānuprasādataḥ // Rm_1.67{67} //",
  "S01ratnml_u:140": "cirābhilaṣitaṃ putramukhaṃ paśyeya sāṃprataṃ /",
  "S01ratnml_u:141": "kṛtyā me pratikurvīta bhṛtaś ca prativibhṛyāt // Rm_1.68{68} //",
  "S01ratnml_u:142": "dāyādyaṃ pratipadyeta vaṃśo me sthitiko bhavet /",
  "S01ratnml_u:143": "suhṛdo me prasannāḥ syur dviṣantaś ca viṣāditāḥ // Rm_1.69{69} //",
  "S01ratnml_u:144": "mayā yāvanti dānāni puṇyāni prakṛtāni ca /",
  "S01ratnml_u:145": "etatpuṇyaphalair nityaṃ maṃgalaṃ bhavatu dvayoḥ // Rm_1.70{70} //",
  "S01ratnml_u:146": "etatpuṇyānubhāvena bhūyān mātā nirāturā /",
  "S01ratnml_u:147": "sukhaṃ sunotu satputraṃ mā pāpaṃ samudāgamat // Rm_1.71{71} //",
  "S01ratnml_u:148": "iti tenoditaṃ śrutvā sarve bandhusuhṛtsakhāḥ /",
  "S01ratnml_u:149": "tathāstv ity anumodantaḥ svasvālayaṃ samāyayuḥ // Rm_1.72{72} //",
  "S01ratnml_u:150": "tato 'sau garbhiṇī kāntā kramād garbhapravarddhitā /",
  "S01ratnml_u:151": "vaidyopadiṣṭam āhāraṃ bhuktvācarad yathā sukhaṃ // Rm_1.73{73} //",
  "S01ratnml_u:152": "tataś ca samaye 'sūta putraṃ kāntaṃ manoharaṃ /",
  "S01ratnml_u:153": "sarvalakṣaṇasaṃpannaṃ bhadrāṃśaṃ maṃgalānvitaṃ // Rm_1.74{74} //",
  "S01ratnml_u:154": "tac chrutvaiva gṛhastho 'sau suprasannaḥ pramoditaḥ /",
  "S01ratnml_u:155": "dṛṣṭvā taṃ dārakaṃ saumyaṃ naiva tṛptiṃ samāyayau // Rm_1.75{75} //",
  "S01ratnml_u:156": "tato jñātīn samāhūya kṛtvā jātimahaṃ mudā /",
  "S01ratnml_u:157": "putranāmābhisaṃskartuṃ bhūya etān samabravīt // Rm_1.76{76} //",
  "S01ratnml_u:158": "bhavanto dṛśyatāṃ siddhaṃ mamabhilaṣitaṃ cirāt /",
  "S01ratnml_u:159": "(Rm 7)",
  "S01ratnml_u:160": "tan nāmāsya yathāyogyaṃ prasiddhaṃ kriyatāṃ śubhaṃ // Rm_1.77{76/} //",
  "S01ratnml_u:161": "iti tasya vacaḥ śrutvā sarve te jñātayo mudā /",
  "S01ratnml_u:162": "dārakaṃ taṃ samālokya naṃditāḥ samabhāṣata // Rm_1.78{78} //",
  "S01ratnml_u:163": "yasmin dine hy ayaṃ jātas tadā sarve 'pi paurikāḥ /",
  "S01ratnml_u:164": "nanditās tad bhavatv ayaṃ nāmnā nanda iti śrutaḥ // Rm_1.79{79} //",
  "S01ratnml_u:165": "athāsau dārako nandaḥ samyag dehopacāraṇe /",
  "S01ratnml_u:166": "pitrāṣṭāsu ca dhātrīṣu paritoṣya samarpitaḥ // Rm_1.80{80} //",
  "S01ratnml_u:167": "tato 'sau kramaśas tāsāṃ dhātriṇām upacārataḥ /",
  "S01ratnml_u:168": "dine dine pravṛddho 'bhūd dhradasthaṃ paṃkajaṃ yathā // Rm_1.81{81} //",
  "S01ratnml_u:169": "evaṃ pravarddhamāno 'sau ṣaḍvarṣiko yadābhavat /",
  "S01ratnml_u:170": "tadā kuśīdasaṃvṛtto babhūva viratotsavaḥ // Rm_1.82{82} //",
  "S01ratnml_u:171": "sadā śayyāsanasthas tat samutthātuṃ na caichata /",
  "S01ratnml_u:172": "śayyāsanasthitaś caiva bhuktvā naivācarat kvacit // Rm_1.83{83} //",
  "S01ratnml_u:173": "sadā svāntargṛhastho 'pi sutīkṣṇabuddhimān sudhīḥ /",
  "S01ratnml_u:174": "adhītya sarvaśāstrāṇi satyadharmarato 'bhavat // Rm_1.84{84} //",
  "S01ratnml_u:175": "atha śreṣṭhī pitā dṛṣṭvā putram evaṃ kuśīditaṃ /",
  "S01ratnml_u:176": "sarvavidyāguṇādhāraṃ dṛṣṭvā caivaṃ vyacintayat // Rm_1.85{85} //",
  "S01ratnml_u:177": "kathaṃ cid yo mayā prāpto devatāsaṃprasādataḥ /",
  "S01ratnml_u:178": "so 'pi putro mamābhāgyād bhavaty evaṃ kuśīditaḥ // Rm_1.86{86} //",
  "S01ratnml_u:179": "sarvavidyāguṇādhāraṃ sarvaśāstravicakṣaṇaḥ /",
  "S01ratnml_u:180": "kiṃ mamānena putreṇa dusthiteneva roginā /",
  "S01ratnml_u:181": "yataḥ svasthaśarīro 'pi bhuktvaivaṃ paśuvat sthitaḥ // Rm_1.87{87} //",
  "S01ratnml_u:182": "kim atrāhaṃ kariṣyāmi yat putro 'yaṃ ni rudyamaḥ /",
  "S01ratnml_u:183": "kim īdrigjantunā kāryyaṃ kuladharmopahāriṇā // Rm_1.88{68/} //",
  "S01ratnml_u:184": "dhig me daivaṃ prayatnaṃ ca sarvaṃ tat syān nirarthakaṃ /",
  "S01ratnml_u:185": "kim upāyaṃ kariṣyāmi sarvathāhaṃ vibhagnitaḥ // Rm_1.89{78} //",
  "S01ratnml_u:186": "evaṃ cintāparīto 'sau gṛhasthaś ca vyacintayat /",
  "S01ratnml_u:187": "pūraṇo me 'sti śāstā yaḥ pṛcheyaṃ tad upāyakaṃ // Rm_1.90{79} //",
  "S01ratnml_u:188": "iti matvā gṛhastho 'sau tad āśramaṃ samāgataḥ /",
  "S01ratnml_u:189": "pūraṇaṃ taṃ guruṃ natvā papraccha tadupāyatāṃ // Rm_1.91{80} //",
  "S01ratnml_u:190": "(Rm 8)",
  "S01ratnml_u:191": "bhagavan bho mahābhijña śāstāsi me prasīda tat /",
  "S01ratnml_u:192": "yan mayā pṛchyate kāryyaṃ tat samādeṣṭum arhasi // Rm_1.92{81} //",
  "S01ratnml_u:193": "iti tenārthitaṃ śrutvā tīrthiko mānagarvitaḥ /",
  "S01ratnml_u:194": "āśu siddhaṃ kariṣyāmo yat kāryyaṃ te 'tra tad vada // Rm_1.93{82} //",
  "S01ratnml_u:195": "iti proktvaivam āśvāsya pūraṇo 'tyabhimānikaḥ /",
  "S01ratnml_u:196": "pravadaṃs taṃ gṛhasthaṃ vai sarvathaivam abodhayat // Rm_1.94{83} //",
  "S01ratnml_u:197": "iti tena samādiṣṭaṃ śrutvā gṛhapatir mudā /",
  "S01ratnml_u:198": "kṛtāñjalipuṭo natvā taṃ guruṃ samabhāṣata // Rm_1.95{84} //",
  "S01ratnml_u:199": "bhagavan bho vijānīyā yo me putraḥ prajāyate /",
  "S01ratnml_u:200": "sa pravṛddho nirutsāhī kuśīdo varttate 'dhunā // Rm_1.96{85} //",
  "S01ratnml_u:201": "sadā śayyāsthito bhuṅkte bhuktvā śete nirudyamaḥ /",
  "S01ratnml_u:202": "notsahati kvacid gaṃtuṃ paśuvat tiṣṭhate gṛhe // Rm_1.97{86} //",
  "S01ratnml_u:203": "na śayanāt samutthāya śrotuṃ draṣṭuṃ samicchati /",
  "S01ratnml_u:204": "gṛhe śayyāsanārūḍho rogīva vasate sadā // Rm_1.98{87} //",
  "S01ratnml_u:205": "tadupāyaṃ kathaṃ kuryyāṃ yenāyaṃ śayanotthitaḥ /",
  "S01ratnml_u:206": "śrotuṃ draṣṭuṃ ca gaṃtuṃ ca karttuṃ kāryyaṃ yathotsahet // Rm_1.99{88} //",
  "S01ratnml_u:207": "tathā me bhagavan putraṃ kuladharme niyojaya /",
  "S01ratnml_u:208": "bhavān eva hi me śāstā tad dhitaṃ kartum arhasi // Rm_1.100{89} //",
  "S01ratnml_u:209": "ity evaṃ prārthitaṃ tena śrutvāsau pūraṇo yatiḥ /",
  "S01ratnml_u:210": "tasya gṛhapateś cittaṃ praharṣayan samabravīt // Rm_1.101{90} //",
  "S01ratnml_u:211": "are mā gā viṣādaṃ tvaṃ cintayā kiṃ pratapyase /",
  "S01ratnml_u:212": "asmāsu vidyamāneṣu ṣaṭsu vijñeṣu śāstṛṣu // Rm_1.102{91} //",
  "S01ratnml_u:213": "tad ahaṃ te mahābhāga sārddhaṃ sarvaiś ca tīrthikaiḥ /",
  "S01ratnml_u:214": "ṛddhyā gatvā kariṣyāmi dārakaṃ vistayotthitaṃ // Rm_1.103{92} //",
  "S01ratnml_u:215": "yadāsau dārako hy asmān sarvān dṛṣṭvā samutthitaḥ /",
  "S01ratnml_u:216": "kṛtvā praṇāmam asmākaṃ dharmmaṃ śrotuṃ samutsahet // Rm_1.104{93} //",
  "S01ratnml_u:217": "śrutvā dharmasamutsāhāt kuśalāni samācaret /",
  "S01ratnml_u:218": "tatkuśalaiḥ samāpanno vīryavān sa bhavet sudhīḥ // Rm_1.105{94} //",
  "S01ratnml_u:219": "(Rm 9)",
  "S01ratnml_u:220": "tatas te sarvakāryāṇi sādhayet sa samudyataḥ /",
  "S01ratnml_u:221": "svakuladharmakarmāṇi kuśalī saṃcariṣyate // Rm_1.106{95} //",
  "S01ratnml_u:222": "evaṃ me vacanaṃ satyaṃ dṛṣṭvā samyak pramāṇaya /",
  "S01ratnml_u:223": "tad viṣādaṃ parityajya karttavyaṃ hi tathā kuru // Rm_1.107{96} //",
  "S01ratnml_u:224": "iti tena samādiṣṭaṃ śrutvā sa gṛhabhṛn mudā /",
  "S01ratnml_u:225": "sahasā svagṛhaṃ gatvā tad bhojyaṃ samasādhayat // Rm_1.108{97} //",
  "S01ratnml_u:226": "athāsau pūraṇo 'nyaiś ca tīrthikaiḥ sārddham āgataḥ /",
  "S01ratnml_u:227": "gṛhe gatvā puras tasya paryyaṅke samupāśrayat // Rm_1.109{98} //",
  "S01ratnml_u:228": "tathāsau tān samāgatvā kramaśa āsane sthitān /",
  "S01ratnml_u:229": "dṛṣṭvā saṃharṣitaḥ śreṣṭhī sahasā putram abravīt // Rm_1.110{99} //",
  "S01ratnml_u:230": "putra paśya gṛhe 'smākaṃ śāstāraḥ samupasthitāḥ /",
  "S01ratnml_u:231": "tat samutthāya natvaitāñ chāstṝn bhojyaiḥ pravāraya // Rm_1.111{100} //",
  "S01ratnml_u:232": "ity uktvā janakenāsau dārako na samutthitaḥ /",
  "S01ratnml_u:233": "draṣṭum api na cotsehe kiṃ namec ca pravārayet // Rm_1.112{1} //",
  "S01ratnml_u:234": "bahuśaḥ preryyamāṇo 'pi pitrā sa bandhubhiḥ saha /",
  "S01ratnml_u:235": "dārakas tān samāsīnān draṣṭum api na caichata // Rm_1.113{2} //",
  "S01ratnml_u:236": "kiṃ punar utthito natvā bhojaṇaiḥ saṃpravārayet /",
  "S01ratnml_u:237": "tathā śayyāsanārūḍha evaṃ tasthau nirutsavaḥ // Rm_1.114{3} //",
  "S01ratnml_u:238": "tatas te tīrthikāḥ sarve dṛṣṭvaivaṃ nirutsavaṃ /",
  "S01ratnml_u:239": "nānāvidhiprayatnais tam utthāpayitum ārabhan // Rm_1.115{4} //",
  "S01ratnml_u:240": "tathāpi naiva śayyāyā udatiṣṭhat sa dārakaḥ /",
  "S01ratnml_u:241": "svadharmadeśakāṃś cāpi tān draṣṭum api naihata // Rm_1.116{5} //",
  "S01ratnml_u:242": "evaṃ cānutthitaṃ dṛṣṭvā taṃ te sarve ca tīrthikāḥ /",
  "S01ratnml_u:243": "haṭhāc cainaṃ samutthāpya vaśīkarttuṃ parākraman // Rm_1.117{6} //",
  "S01ratnml_u:244": "tathaitāṃs tīrthikān sarvān eva garvābhivāditān /",
  "S01ratnml_u:245": "(Rm 10)",
  "S01ratnml_u:246": "dṛṣṭvābhisaṃmukhāyātān bhīto 'rautsīt sa dārakaḥ // Rm_1.118{7} //",
  "S01ratnml_u:247": "tathā taṃ ruditaṃ dṛṣṭvā sarve te lajjayā bhiyā /",
  "S01ratnml_u:248": "pratijagmur vibhinnāsyāḥ svasvālayāni bheditāḥ // Rm_1.119{8} //",
  "S01ratnml_u:249": "tathā gṛhapatir dṛṣṭvā sarvān etān parāyitān /",
  "S01ratnml_u:250": "pratibhinnaviṣaṇnātmā tasthau cintāvimohitaḥ // Rm_1.120{9} //",
  "S01ratnml_u:251": "atha śrībhagavān buddhaḥ sarvadarśī vināyakaḥ /",
  "S01ratnml_u:252": "paśyan satvān samuddhartuṃ dadarśa taṃ kuśīditaṃ // Rm_1.121{10} //",
  "S01ratnml_u:253": "dṛṣṭvā tasya kuśīdasya karmavṛttiparaṃparāṃ /",
  "S01ratnml_u:254": "tat kuśīdaṃ samuddhartum aryānaṃdaṃ samabravīt // Rm_1.122{11} //",
  "S01ratnml_u:255": "paśyānaṃda gṛhasthasya śrāvastīpuravāsinaḥ /",
  "S01ratnml_u:256": "putro naṃda iti khyātaḥ sāmprataṃ saṃkuśīdikaḥ // Rm_1.123{12} //",
  "S01ratnml_u:257": "asau me darśanād eva nūnaṃ vīryyaṃ samārabhan /",
  "S01ratnml_u:258": "sahasotthāya sa natvā dharmaṃ praśṛṇuyān mudā // Rm_1.124{13} //",
  "S01ratnml_u:259": "tato me śāsane dharmaṃ pracaret sa sudhīḥ sadā /",
  "S01ratnml_u:260": "kramād bodhicarīṃ pūryya saṃbodhiṃ cāpi lapsyati // Rm_1.125{14} //",
  "S01ratnml_u:261": "tasmāt tasya gṛhe gatvā tīrthikadarppachittaye /",
  "S01ratnml_u:262": "saddharme saṃpratiṣṭhāpya sarvān bodhau niyojaye // Rm_1.126{15} //",
  "S01ratnml_u:263": "ity ādiṣṭaṃ munīndreṇa śrutvānandaḥ sa harṣitaḥ /",
  "S01ratnml_u:264": "karttavyaṃ bhagavann evam ity anumodito 'bhavat // Rm_1.127{16} //",
  "S01ratnml_u:265": "tato bhagavatā tena suvarṇābhā marīcayaḥ /",
  "S01ratnml_u:266": "utsṛṣṭās taiś ca tad geham avabhāsya vyaśodhayat // Rm_1.128{17} //",
  "S01ratnml_u:267": "yadā tair dārakaḥ spṛṣṭo buddhamaitrīmarīcibhiḥ /",
  "S01ratnml_u:268": "tadā prahlāditaś cāsāv ity evaṃ samacintayat // Rm_1.129{18} //",
  "S01ratnml_u:269": "aho kasya prabhāvo 'yaṃ yenaivam avabhāsitaṃ /",
  "S01ratnml_u:270": "prahlāditaś ca me kāyas tan na jāne kutaḥ kathaṃ // Rm_1.130{19} //",
  "S01ratnml_u:271": "iti cintāṃ samālambya kautukākrāntamānasaḥ /",
  "S01ratnml_u:272": "samantato nirīkṣyaivaṃ tasthau gehe suvismitaḥ // Rm_1.131{20} //",
  "S01ratnml_u:273": "(Rm 11)",
  "S01ratnml_u:274": "tathā taṃ vismitaṃ dṛṣṭvā bhagavān bhikṣubhiḥ saha /",
  "S01ratnml_u:275": "sahasā tadgṛhaṃ gatvā prādur āsīt prabhāsayan // Rm_1.132{21} //",
  "S01ratnml_u:276": "tatra sa dārako 'paśyad bhagavantaṃ tam āsthitaṃ /",
  "S01ratnml_u:277": "kāntaṃ divyātiriktābhaṃ samantabhadrarūpiṇaṃ // Rm_1.133{22} //",
  "S01ratnml_u:278": "dṛṣṭvaiva sahasotthāya natvā pādau pramoditaḥ /",
  "S01ratnml_u:279": "svayam evāsanaṃ tasmai prajñapyaivam abhāṣata // Rm_1.134{23} //",
  "S01ratnml_u:280": "svāgataṃ bhagavan nātha vijayasva munīśvara /",
  "S01ratnml_u:281": "prasīdānugrahārthena niṣīdātra śubhāsane // Rm_1.135{24} //",
  "S01ratnml_u:282": "iti tenodite tatra bhagavān bhikṣubhiḥ saha /",
  "S01ratnml_u:283": "tat prajñaptāsane sthitvā dharmaṃ deṣṭuṃ samārabhat // Rm_1.136{25} //",
  "S01ratnml_u:284": "tad dṛṣṭvā dārakasyaivaṃ dharmotsāhaṃ samutthitaṃ /",
  "S01ratnml_u:285": "pitarau jñātivargāś ca sarve 'py āsan suvismitāḥ // Rm_1.137{26} //",
  "S01ratnml_u:286": "tatrāsau dārako harṣād utphullanayano mudā /",
  "S01ratnml_u:287": "natvā pādau muneś cāgre dharmaṃ śrotum upāśrayat // Rm_1.138{27} //",
  "S01ratnml_u:288": "athāsau bhagavāṃs tasya jñātvāśayaviśuddhatāṃ /",
  "S01ratnml_u:289": "ādimadhyāntakalyāṇaṃ dharmaṃ deṣṭuṃ tam abravīt // Rm_1.139{27} //",
  "S01ratnml_u:290": "śṛṇu vatsa mahābhāga pāpapuṇyārthasādhane /",
  "S01ratnml_u:291": "hetuṃ vakṣye śubhārthe te tad atra tvaṃ samācara // Rm_1.140{29} //",
  "S01ratnml_u:292": "mānuṣyaṃ durlabhaṃ prāpya vidyuttaraṃgacaṃcalaṃ /",
  "S01ratnml_u:293": "pāpakṣaye matiḥ kāryā puṇyārthasādhaneṣu ca // Rm_1.141{30} //",
  "S01ratnml_u:294": "pāpena durgatiṃ yāyāt puṇyena sadgatiṃ vrajet /",
  "S01ratnml_u:295": "pāpamitrānurāgeṇa matiḥ pāpe pravarttate // Rm_1.142{31} //",
  "S01ratnml_u:296": "tataḥ pāparataḥ kuryāt pāpāni dāruṇāny api /",
  "S01ratnml_u:297": "tato duṣṭaḥ supāpiṣṭhaḥ saddharmāṇi vinindayet // Rm_1.143{32} //",
  "S01ratnml_u:298": "tato dharmaviruddhatvāt kuśaktiḥ kutsito bhavet /",
  "S01ratnml_u:299": "tataḥ sa kutsitātmā hi sarvasatvair vinindyate // Rm_1.144{33} //",
  "S01ratnml_u:300": "paribhūto viṣādena bhavet mūḍho nirutsahaḥ /",
  "S01ratnml_u:301": "utsāhavarjite citte ālasyaṃ samupāśrayet // Rm_1.145{34} //",
  "S01ratnml_u:302": "ālasvī sādhayen naiva kiṃcid dharmaṃ guṇāni vā /",
  "S01ratnml_u:303": "(Rm 12)",
  "S01ratnml_u:304": "dharmakarmaviraktātmā nirguṇī kiṃ kariṣyati /",
  "S01ratnml_u:305": "bhogya eva sadāsaktaḥ paśor apy adhamo naraḥ /",
  "S01ratnml_u:306": "kiṃ tena puruṣeṇāpi nirguṇena sukhāśinā /",
  "S01ratnml_u:307": "yasya puṇye guṇe vāpi kadāpi notsahen manaḥ /",
  "S01ratnml_u:308": "puṇyotsāhavipannātmā duṣṭakleśair vihanyate /",
  "S01ratnml_u:309": "kleśito mārasaṃghaiś ca vaśīkṛtya nivaddhyate // Rm_1.146{36} //",
  "S01ratnml_u:310": "mārasya vaśagaḥ strīṇāṃ dāsatvaṃ samupāśrayet /",
  "S01ratnml_u:311": "sa dāsanirato bhuktvā paśuvat tiṣṭhate gṛhe // Rm_1.147{36} //",
  "S01ratnml_u:312": "naiva dharmaṃ kvacic chrotuṃ draṣṭuṃ vāpi na cotsahet /",
  "S01ratnml_u:313": "dharmaṃ vinā vrajen naiva sadgatiṃ hi kadā cana // Rm_1.148{37} //",
  "S01ratnml_u:314": "tasmād dharme samācartuṃ puṇyotsāhaṃ pravarddhayan /",
  "S01ratnml_u:315": "trimaṇḍalaviśuddhena dānaṃ dadyāc chubhāptaye // Rm_1.149{39} //",
  "S01ratnml_u:316": "dānena siddhyate dharmaṃ dharmāc cittaṃ viśuddhyate /",
  "S01ratnml_u:317": "śuddhacittaś carec chīle śīlavān hi bhavet sudhīḥ // Rm_1.150{40} //",
  "S01ratnml_u:318": "sudhīro bhāvayet kṣāṃtiṃ kṣāntimān duṣṭajit kṛtī /",
  "S01ratnml_u:319": "kuśalī prārabhed vīryyaṃ vīryyavān puruṣottamaḥ // Rm_1.151{41} //",
  "S01ratnml_u:320": "mahāsatvo labhed dhyānaṃ dhyātā brahmavihārikaḥ /",
  "S01ratnml_u:321": "saṃsmṛtaḥ sādhayet prajñāṃ prajñāvān hi guṇālayaḥ // Rm_1.152{42} //",
  "S01ratnml_u:322": "guṇajñaḥ samupāyaiś ca satvān dharme niyojayet /",
  "S01ratnml_u:323": "etat puṇyānubhāvena bodhau praṇidhim ācaret // Rm_1.153{43} //",
  "S01ratnml_u:324": "bodhipraṇidhicittena balāni sādhayed daśa /",
  "S01ratnml_u:325": "tad balaiś ca mahāghorāṃ mārasaṃghān parājayet // Rm_1.154{44} //",
  "S01ratnml_u:326": "jitvā māragaṇān sarvān saṃbodhijñānam āpnuyāt /",
  "S01ratnml_u:327": "tataḥ sarvatra lokeṣu dharmacakraṃ pravarttayet // Rm_1.155{45} //",
  "S01ratnml_u:328": "evaṃ pravarttayan dharmaṃ śāstā lokādhipo bhavet /",
  "S01ratnml_u:329": "sarvalokahitaṃ kurvan mahatpuṇyaiḥ samṛddhitaḥ // Rm_1.156{46} //",
  "S01ratnml_u:330": "sadaivaṃ sadgatau sthitvā saṃbuddhapadam āpnuyāt /",
  "S01ratnml_u:331": "evaṃ matvā tvayā vatsa caritavyaṃ tathā śubhe // Rm_1.157{47} //",
  "S01ratnml_u:332": "ity ādiṣṭaṃ jinendreṇa śrutvā sa dārako mudā /",
  "S01ratnml_u:333": "(Rm 13)",
  "S01ratnml_u:334": "kṛtāṃjaliḥ punar natvā bhagavantam abhāṣata // Rm_1.158{48} //",
  "S01ratnml_u:335": "adyārabhya sadā śāstar bhavataḥ śaraṇaṃ vraje /",
  "S01ratnml_u:336": "tadyathā bhavatājñaptaṃ tathā satyaṃ carāmy ahaṃ // Rm_1.159{49} //",
  "S01ratnml_u:337": "kṛpādṛṣṭim upasthāpya samanvāhara māṃ sadā /",
  "S01ratnml_u:338": "bhavān eva hi sarvajñas traidhātukavināyakaḥ // Rm_1.160{50} //",
  "S01ratnml_u:339": "yadaivaṃ te dayā nāsti mayy udyamavivarjite /",
  "S01ratnml_u:340": "ka evaṃ samupāgatya proddharen māṃ kuśīdikaṃ // Rm_1.161{51} //",
  "S01ratnml_u:341": "pavitrībhūtam ātmānaṃ manye 'haṃ te prasādataḥ /",
  "S01ratnml_u:342": "dhanyo 'smi tan mahābhadro yac chāstraivaṃ pradarśitaḥ // Rm_1.162{52} //",
  "S01ratnml_u:343": "iti tenodite bhūyaḥ sarvajñaḥ sa munīśvaraḥ /",
  "S01ratnml_u:344": "sucaṃdanamayīṃ yaṣṭiṃ datvainaṃ samabhāṣata // Rm_1.163{53} //",
  "S01ratnml_u:345": "vatsemāṃ yaṣṭim ādhāya prakoṭaya samāhitaḥ /",
  "S01ratnml_u:346": "tatas tvaṃ sarvadāvaśyaṃ labheḥ puṇyamahotsavaṃ // Rm_1.164{54} //",
  "S01ratnml_u:347": "iti śāstrā pradattāṃ tāṃ natvāsau dārako 'grahīt /",
  "S01ratnml_u:348": "yathādiṣṭaṃ munīndreṇa tathā kartum udācarat // Rm_1.165{55} //",
  "S01ratnml_u:349": "ity evaṃ taṃ samādiśya sa saṃbuddhaḥ sasāṃghikaḥ /",
  "S01ratnml_u:350": "svaṃ vihāram upāśritya dharmaṃ diśan samāvasat // Rm_1.166{56} //",
  "S01ratnml_u:351": "athāsau dārako harṣāt tāṃ yaṣṭiṃ svayam ādadhat /",
  "S01ratnml_u:352": "yathādiṣṭaṃ munīndreṇa prākoṭayat samāhitaḥ // Rm_1.167{57} //",
  "S01ratnml_u:353": "tasyām ākoṭyamānāyāṃ puṇyaśabda udācarat /",
  "S01ratnml_u:354": "gṛhe ratnanidhānāni prādur āsan bahūni ca // Rm_1.168{57} //",
  "S01ratnml_u:355": "tacchabdaśravaṇaṃ kṛtvā dārako 'sau pramoditaḥ /",
  "S01ratnml_u:356": "gṛhe ratnanidhānāni dṛṣṭvāścaryyaṃ samāyayau // Rm_1.169{59} //",
  "S01ratnml_u:357": "tataś ca vismito harṣāt punar evaṃ vyacintayat /",
  "S01ratnml_u:358": "batedaṃ sumahāśauryyaṃ vīryyaṃ prārambhaye tataḥ // Rm_1.170{60} //",
  "S01ratnml_u:359": "tathā ratnākaraṃ gatvā ratnāni samupārjayan /",
  "S01ratnml_u:360": "sasaṃghaṃ sugataṃ nityaṃ upatiṣṭheya saṃbhajan // Rm_1.171{61} //",
  "S01ratnml_u:361": "(Rm 14)",
  "S01ratnml_u:362": "iti dhyātvā samutsāhaṃ saṃnibadhya sa dārakaḥ /",
  "S01ratnml_u:363": "ratnākaraṃ samāgantuṃ prārebhe saha vāṇijaiḥ // Rm_1.172{62} //",
  "S01ratnml_u:364": "tato 'sau dārako vīras tasyāṃ pūryyāṃ samantataḥ /",
  "S01ratnml_u:365": "sārthavāhaṃ svam ātmānaṃ kṛtvā ghoṣam akārayat // Rm_1.173{63} //",
  "S01ratnml_u:366": "tathā tad ghoṣaṇāṃ śrutvā ye vīrās te vaṇigjanāḥ /",
  "S01ratnml_u:367": "tena sārddhaṃ mahotsāhair mahābdhiṃ gantum aichan // Rm_1.174{64} //",
  "S01ratnml_u:368": "tato 'sau puruṣo vīraḥ sarvais taiś ca vaṇigjanaiḥ /",
  "S01ratnml_u:369": "saha ratnākaraṃ gatvā bahuratnāny asādhayat // Rm_1.175{65} //",
  "S01ratnml_u:370": "tataḥ sārthapatiḥ sarvaiḥ sārthaiḥ sārddhaṃ mahodadheḥ /",
  "S01ratnml_u:371": "kṣemena sahasottīryya svadeśaṃ samupāyayau // Rm_1.176{66} //",
  "S01ratnml_u:372": "atha sārthapatis tatra yātrāsiddhipramoditaḥ /",
  "S01ratnml_u:373": "sarvān sārthān samāmaṃtrya dṛṣṭvaivaṃ samabhāṣata // Rm_1.177{67} //",
  "S01ratnml_u:374": "bhavantaḥ śrūyatāṃ sarvair yat svasti prāgatā vayaṃ /",
  "S01ratnml_u:375": "tat prabhāvaṃ vijānīdhvaṃ jinendrasya prasādatāḥ // Rm_1.178{68} //",
  "S01ratnml_u:376": "tasmād asya munīndrasya kṛtvā darśanam ādarāt /",
  "S01ratnml_u:377": "pūjayitvā praṇatvā ca paścād gehaṃ vrajema hi /",
  "S01ratnml_u:378": "iti tasya vacaḥ śrutvā sarvve 'pi te vaṇigjanāḥ /",
  "S01ratnml_u:379": "dṛṣṭasatyānumodantaḥ tatheti pratimenire /",
  "S01ratnml_u:380": "iti saṃbhāṣaṇāṃ kṛtvā sarvvasārthasamanvitaḥ /",
  "S01ratnml_u:381": "tataḥ sārthapatiḥ śīghraṃ vihāraṃ samupāyayau /",
  "S01ratnml_u:382": "tatra dṛṣṭvā jinendraṃ taṃ sarvve te saṃpraharṣitāḥ /",
  "S01ratnml_u:383": "pādau natvā munes tasya parivṛtyopatasthire // Rm_1.179{69} //",
  "S01ratnml_u:384": "athāsau bhagavān dṛṣṭvā sarvān sārthagaṇān api /",
  "S01ratnml_u:385": "dharmotsāhaprāvṛddhyarthaiḥ samāmaṃtrya samabravīt // Rm_1.180{70} //",
  "S01ratnml_u:386": "āgatāḥ stha samāyāta mā stha śrāntāś ca kheditāḥ /",
  "S01ratnml_u:387": "yātrāsāphalyasiddhiś ca kaccid vaḥ kuśalāni ca // Rm_1.181{71} //",
  "S01ratnml_u:388": "evaṃ pṛṣṭe jinendreṇa sarve te saṃpramoditāḥ /",
  "S01ratnml_u:389": "kṛtāñjalipuṭo natvā saṃbuddhaṃ procur ādarāt // Rm_1.182{72} //",
  "S01ratnml_u:390": "(Rm 15)",
  "S01ratnml_u:391": "bhagavan bhavatām evaṃ kṛpādṛṣṭiprasādataḥ /",
  "S01ratnml_u:392": "yātrāsiddhiḥ kathaṃ na syāt sarvatra kuśalaṃ hi naḥ // Rm_1.183{73} //",
  "S01ratnml_u:393": "yad vayaṃ śāstar āyātāḥ śubharatnasamanvitāḥ /",
  "S01ratnml_u:394": "tat sarvaṃ tvatprabhāvena satyam etat pramāṇyate // Rm_1.184{74} //",
  "S01ratnml_u:395": "tad bhavantaṃ suśāstāraṃ draṣṭuṃ sarve samāgatāḥ /",
  "S01ratnml_u:396": "pūjayituṃ samichāmas tat prasīda jagadguro // Rm_1.185{75} //",
  "S01ratnml_u:397": "iti vijñāpanāṃ kṛtvā saha sārthaiḥ sa sārthabhṛt /",
  "S01ratnml_u:398": "sasaṃghaṃ pūjayitvā ca ratnāni samaḍhaukata // Rm_1.186{76} //",
  "S01ratnml_u:399": "namas te bhagavan nātha vrajāmaḥ śaraṇaṃ tava /",
  "S01ratnml_u:400": "pāhi naḥ sarvadāpy evaṃ tvam eva jagadīśvaraḥ // Rm_1.187{77} //",
  "S01ratnml_u:401": "evaṃ stutvā munīndraṃ taṃ sarve te saṃprasāditāḥ /",
  "S01ratnml_u:402": "kṛtāñjalipuṭā natvā svagṛhaṃ gantum īhire // Rm_1.188{78} //",
  "S01ratnml_u:403": "tataś ca bhagavān dṛṣṭvā tān sarvān svagṛhotsukān /",
  "S01ratnml_u:404": "datvāśīrvacanaṃ spṛṣṭvā vrajateti vyasarjayat // Rm_1.189{79} //",
  "S01ratnml_u:405": "tataḥ sarve 'pi te sārthāḥ kṛtvā pradakṣiṇatrayaṃ /",
  "S01ratnml_u:406": "śāstāraṃ sugataṃ natvā svaṃ svaṃ gehaṃ samāyayuḥ // Rm_1.190{80} //",
  "S01ratnml_u:407": "tato bhūyas tathānyaiś ca prārthyamānaḥ sa vīryyavān /",
  "S01ratnml_u:408": "ṣaḍḍhā ratnākaraṃ gatvā bahuratnāny asādhayat // Rm_1.191{81} //",
  "S01ratnml_u:409": "tataś ca gṛhapatiḥ śreṣṭhī sārthavāhaḥ suvīryyavān /",
  "S01ratnml_u:410": "sasaṅghaṃ sugataṃ gehe praṇītvārcitum ārabhat // Rm_1.192{[82]} //",
  "S01ratnml_u:411": "tato bhojanasāmagrīṃ sādhayitvā niveśane /",
  "S01ratnml_u:412": "sasaṃghaiḥ buddham āmaṃtrya nyaveśayac chubhāsane // Rm_1.193{[83]} //",
  "S01ratnml_u:413": "tataḥ pūjopahāraiś ca pūjayitvā vidhānataḥ /",
  "S01ratnml_u:414": "pratyekaṃ cīvaraṃ datvā bhojanaiḥ samatoṣayat // Rm_1.194{84/} //",
  "S01ratnml_u:415": "tataś ca bhojanānte 'sau sārthavāhaḥ kṛtāñjaliḥ /",
  "S01ratnml_u:416": "sasaṃghaṃ sugataṃ natvā praṇidhānaṃ tathākarot // Rm_1.195{85} //",
  "S01ratnml_u:417": "yat kiñcit prakṛtaṃ dānaṃ saṃbuddhaśāsane mayā /",
  "S01ratnml_u:418": "etatpuṇyaphalena syāṃ saṃbuddho 'yaṃ jino yathā // Rm_1.196{86} //",
  "S01ratnml_u:419": "iti tasya gṛhasthasya cittaṃ saṃbodhivāṃchitaṃ /",
  "S01ratnml_u:420": "jñātvāsau bhagavān buddhaḥ smitaṃ kṛtvābhyanaṃdata // Rm_1.197{87} //",
  "S01ratnml_u:421": "tadā bhagavato vaktrān niśceruḥ paṃcavarṇikāḥ /",
  "S01ratnml_u:422": "(Rm 16)",
  "S01ratnml_u:423": "raśmayas tāḥ samantāc ca trailokyaṃ śāmabhāsayan // Rm_1.198{88} //",
  "S01ratnml_u:424": "yāḥ kāś cid raśmayo yātā adhastān narakeṣv api /",
  "S01ratnml_u:425": "tāś ca niścaritās tāvat saṃjīvaṃ kālasūtrakaṃ // Rm_1.199{[89]} //",
  "S01ratnml_u:426": "saṃghātaṃ rauravaṃ cāpi mahārauravaviśrutaṃ /",
  "S01ratnml_u:427": "tapanākhyaṃ tathā caivaṃ pratāpanāhvayaṃ tataḥ // Rm_1.200{90} //",
  "S01ratnml_u:428": "avīcim arbudaṃ caivaṃ nirarbudaṃ tathāṭaṭaṃ /",
  "S01ratnml_u:429": "hahavaṃ huhuvaṃ caivam utpalaṃ padmakaṃ tataḥ // Rm_1.201{91} //",
  "S01ratnml_u:430": "mahāpadmākhyam etāni ṣoḍaśa nilayāni hi /",
  "S01ratnml_u:431": "tatroṣṇanarakā ye tu teṣu sarveṣu niḥsṛtāḥ // Rm_1.202{92} //",
  "S01ratnml_u:432": "śītībhūtā viniḥpatya prabhāsayan samaṃtataḥ /",
  "S01ratnml_u:433": "ye śītanarakās teṣu tūṣṇībhūtāpy abhāsayan // Rm_1.203{93} //",
  "S01ratnml_u:434": "teṣu ye nārakāḥ satvā nānāduḥkhābhivedinaḥ /",
  "S01ratnml_u:435": "te tābhī raśmibhiḥ spṛṣṭā mahatsaukhyaṃ prarebhire // Rm_1.204{94} //",
  "S01ratnml_u:436": "atha sarve 'pi te satvā mahatsaukhyasamanvitāḥ /",
  "S01ratnml_u:437": "vismitās tatra saṃmīlya mithaś caivaṃ vabhāṣire // Rm_1.205{95} //",
  "S01ratnml_u:438": "aho bhavanta āścaryyaṃ kiṃ cāsmākaṃ bhavet khalu /",
  "S01ratnml_u:439": "yad vayaṃ sarvadāpītthaṃ nānāduḥkhaiḥ prapīḍitāḥ /",
  "S01ratnml_u:440": "tanmuktāḥ sāṃprataṃ sarve vayaṃ saukhyasamanvitāḥ // Rm_1.206{96} //",
  "S01ratnml_u:441": "kiṃ tato hi vayaṃ muktā anyatra caritā nanu /",
  "S01ratnml_u:442": "iti vismitacittānāṃ sarveṣāṃ cittabodhane // Rm_1.207{97} //",
  "S01ratnml_u:443": "bhagavān nirmitaṃ teṣāṃ purastāt samadarśayat // Rm_1.208{98} //",
  "S01ratnml_u:444": "tatra taṃ nirmitaṃ dṛṣṭvā sarve 'pi te 'tivismitāḥ /",
  "S01ratnml_u:445": "parasparaṃ mukhaṃ dṛṣṭvā tathaivaṃ saṃvabhāṣire // Rm_1.209{99} //",
  "S01ratnml_u:446": "bho bhavanta itaś cyutvā nānyatra gamitā vayaṃ /",
  "S01ratnml_u:447": "kiṃ tv ayaṃ sugatākāra āyāto 'pūrvadarśanaḥ // Rm_1.210{100} //",
  "S01ratnml_u:448": "nūnam asyānubhāvena vayam itthaṃ sukhānvitāḥ // Rm_1.211{1} //",
  "S01ratnml_u:449": "iti saṃbhāṣya te sarve tasmiṃ saugatanirmite /",
  "S01ratnml_u:450": "cittaṃ prasādya buddhāya nama iti praṇemire // Rm_1.212{2} //",
  "S01ratnml_u:451": "tatas te nirmitaṃ dṛṣṭvā natva cittaprasāditaḥ /",
  "S01ratnml_u:452": "(Rm 17)",
  "S01ratnml_u:453": "sarvapāpavinirmuktāḥ sarve 'pi sugatiṃ yayuḥ // Rm_1.213{3} //",
  "S01ratnml_u:454": "yāś ca kāś cid gatā ūrddhvaṃ tā mahārājikān gatāḥ /",
  "S01ratnml_u:455": "trayastriṃśāṃś ca yāmāṃś ca tuṣitāṃś ca gatās tataḥ // Rm_1.214{4} //",
  "S01ratnml_u:456": "nirmāṇaratim ābhāsya nirmitavaśavarttikān /",
  "S01ratnml_u:457": "brahmakāyikalokāṃś ca gatā brahmapurohitān // Rm_1.215{5} //",
  "S01ratnml_u:458": "mahābrahmālayaṃ cāpi parītābhāṃs tathā gatāḥ /",
  "S01ratnml_u:459": "apramāṇābhalokāṃś ca tata ābhāsvarān gatāḥ // Rm_1.216{6} //",
  "S01ratnml_u:460": "parīttaśubhalokāṃs tadāpramāṇaśubhān gatāḥ /",
  "S01ratnml_u:461": "śubhakṛtsnān anabhrāṃś ca puṇyaprasavakāṃs tataḥ // Rm_1.217{7} //",
  "S01ratnml_u:462": "bṛhatphalāṃs tataś caivam avṛhān atapān gatāḥ /",
  "S01ratnml_u:463": "ḥsudṛśāṃś ca tato yātā tathā caivaṃ sudarśanān // Rm_1.218{8} //",
  "S01ratnml_u:464": "akaniṣṭhaṃ tathā gatvā sarvān etān vyabhāsayan /",
  "S01ratnml_u:465": "teṣu ye saṃsthitā lokāḥ sarve tābhiś ca raśmibhiḥ // Rm_1.219{9} //",
  "S01ratnml_u:466": "parispṛṣṭāḥ sukhaprāptā dṛṣṭvā tāṃ caivam ūcire /",
  "S01ratnml_u:467": "aho citraṃ śubhā kāmyā kasya puṇyaprabhā imāḥ // Rm_1.220{10} //",
  "S01ratnml_u:468": "yābhir vayaṃ parispṛṣṭā mahatsaukhyaṃ labhāmahe /",
  "S01ratnml_u:469": "iti vismitacittānāṃ teṣāṃ cittavinodane // Rm_1.221{11} //",
  "S01ratnml_u:470": "tathā tā raśmayaś caināṃ gāthābhiḥ samacodayan /",
  "S01ratnml_u:471": "anityaṃ khalu saṃsāraṃ duḥkhaṃ śūnyaṃ hy anātmakaṃ // Rm_1.222{12} //",
  "S01ratnml_u:472": "ataḥ kleśagaṇāṃs tyaktvā bhajadhvaṃ sugataṃ sadā /",
  "S01ratnml_u:473": "niṣkrāmatārabhadhvaṃ kaṃ yujyadhvaṃ buddhaśāsane // Rm_1.223{13} //",
  "S01ratnml_u:474": "dhunīta mārasainyāṃś ca naḍāgāram iva dvipaḥ /",
  "S01ratnml_u:475": "(Rm 18)",
  "S01ratnml_u:476": "yo hy asmiṃ dharmavaineye 'tyapramattaś caret sudhīḥ // Rm_1.224{14} //",
  "S01ratnml_u:477": "prahāya sa bhave kleśān duḥkhasyāntaṃ kariṣyati /",
  "S01ratnml_u:478": "iti tā raśmayaḥ sarvā avabhāsya samantataḥ // Rm_1.225{15} //",
  "S01ratnml_u:479": "prerayitvā śubhe satvān punar muneḥ purogatāḥ /",
  "S01ratnml_u:480": "tato bhagavatas tasya kṛtvā trayapradakṣiṇāṃ // Rm_1.226{16} //",
  "S01ratnml_u:481": "tathā tā raśmayaḥ sarvā uṣṇīṣe 'ntarhitaṃ yayuḥ /",
  "S01ratnml_u:482": "athānandaḥ samutthāya kṛtāñjalipuṭo mudā // Rm_1.227{17} //",
  "S01ratnml_u:483": "bhagavantaṃ praṇamyaivaṃ papraccha smitakāraṇaṃ /",
  "S01ratnml_u:484": "bhagavaṃs tava śubhā raśmiḥ smitodbhavā vinirgatā // Rm_1.228{18} //",
  "S01ratnml_u:485": "yayāvabhāsitā lokāḥ sūryyeṇodayatā yathā /",
  "S01ratnml_u:486": "nākasmād darśayanty evaṃ smitaṃ buddhā jināḥ kvacit // Rm_1.229{19} //",
  "S01ratnml_u:487": "tat kasmād bhagavān smitaṃ saṃdarśayati sāṃprataṃ /",
  "S01ratnml_u:488": "yasyārthe bhavatāpy evaṃ smitaṃ saṃdarśitaṃ tathā // Rm_1.230{20} //",
  "S01ratnml_u:489": "taṃ dṛṣṭvā vismitāḥ sarve śrotum ichanti sajjanāḥ /",
  "S01ratnml_u:490": "tad atra bhagavāñ chāstā hy esāṃ dharmābhikāṃkṣiṇāṃ // Rm_1.231{21} //",
  "S01ratnml_u:491": "sarveṣāṃ tat samādiśya saṃdehaṃ chettum arhati /",
  "S01ratnml_u:492": "ity ānaṃdoditaṃ śrutvā bhagavāṃś ca tam abravīt // Rm_1.232{22} //",
  "S01ratnml_u:493": "evam etat tathānaṃda yathā tvaṃ bhāṣase kila /",
  "S01ratnml_u:494": "nākāraṇe jinaṃ sarvaṃ smitaṃ saṃdarśitaṃ kvacit // Rm_1.233{23} //",
  "S01ratnml_u:495": "tad arthaṃ śṛṇu vakṣye 'haṃ yad arthaṃ saṃsmitaṃ mama /",
  "S01ratnml_u:496": "paśyānanda gṛhastho 'yaṃ dārako yaḥ kuśīditaḥ // Rm_1.234{24} //",
  "S01ratnml_u:497": "mama saṃdarśanād evaṃ viryyotsāhaṃ samāpnuvan /",
  "S01ratnml_u:498": "itthaṃ ratnāni saṃsādhya buddhimāṃś ca samṛddhitaḥ // Rm_1.235{25} //",
  "S01ratnml_u:499": "evaṃ śrāddhaḥ prasannātmā śāsane me 'numoditaḥ /",
  "S01ratnml_u:500": "satkṛtya śaraṇaṃ kṛtvā bhajati māṃ sasāṃghikaṃ // Rm_1.236{26} //",
  "S01ratnml_u:501": "yad ayaṃ sārthabhṛn nando mama dharmābhisaṃrataḥ /",
  "S01ratnml_u:502": "(Rm 19)",
  "S01ratnml_u:503": "asya puṇyavipākena bodhicittaṃ samāpnuyāt // Rm_1.237{27} //",
  "S01ratnml_u:504": "tataḥ cikṣāḥ samāsādya pūryya pāramitā daśa /",
  "S01ratnml_u:505": "kramān māragaṇāñ jitvā saṃbodhiṃ samavāpnuyāt // Rm_1.238{28} //",
  "S01ratnml_u:506": "tato 'rhann abhivandyo 'tibalavīryyaparākramaḥ /",
  "S01ratnml_u:507": "iti nāmnā prasiddho 'yaṃ saṃbuddhaḥ sugato jinaḥ // Rm_1.239{29} //",
  "S01ratnml_u:508": "sarvadharmādhipaḥ śāstā sarvavidyāguṇākaraḥ /",
  "S01ratnml_u:509": "sarvajñas trijagadbharttā tathāgato bhaviṣyati // Rm_1.240{30} //",
  "S01ratnml_u:510": "tasmād evaṃ sadānaṃda karttavyaṃ buddhadarśanaṃ /",
  "S01ratnml_u:511": "buddhadarśanapuṇyena dharmotsāhaṃ samāpuṇyāt // Rm_1.241{31} //",
  "S01ratnml_u:512": "tato vīryyasamārūḍhaḥ saddharmaṃ sādhayen mudā /",
  "S01ratnml_u:513": "tato dharmabalair mārāñ jitvā saṃbodhim āpnuyāt // Rm_1.242{32} //",
  "S01ratnml_u:514": "ity ādiṣṭaṃ munīndreṇa śrutvānaṃdaḥ sasāṃghikaḥ /",
  "S01ratnml_u:515": "anumodya guruṃ natvā tatheti prābhyanaṃdata // Rm_1.243{33} //",
  "S01ratnml_u:516": "evaṃ me guruṇādiṣṭaṃ dharmotsāhapravṛddhaye /",
  "S01ratnml_u:517": "tathā tava mayā khyātaṃ satyam etat pradhāryyatāṃ // Rm_1.244{34} //",
  "S01ratnml_u:518": "evaṃ rājaṃs tvayāpy evaṃ kṛtvānumodanāṃ tathā /",
  "S01ratnml_u:519": "dharmaprotsāhanāṃ kṛtvā karttavyaṃ buddhadarśanaṃ // Rm_1.245{35} //",
  "S01ratnml_u:520": "saddharmacaraṇotsāhe cāraṇīyāḥ prajāḥ sadā /",
  "S01ratnml_u:521": "ity etad guruṇādiṣṭaṃ śrutvāśokaḥ sa bhūmipaḥ // Rm_1.246{36} //",
  "S01ratnml_u:522": "satyam evaṃ pratiśrutya prābhyanandat sapārṣadaḥ // Rm_1.247{37/} //",
  "S01ratnml_u:523": "tat kauśīdyāvadānaṃ munivarakathitaṃ śraddhayā yaḥ śṛṇoti /",
  "S01ratnml_u:524": "śrutvā yaḥ śrāvayed yaḥ pratidinam aniśaṃ buddhasevānuraktaḥ /",
  "S01ratnml_u:525": "hitvā kleśān praduṣṭān sakalakalivalān mārapakṣāṃś ca jitvā /",
  "S01ratnml_u:526": "pāraṃ gatvā guṇābdher vrajati sa subhagaṃ śrīghanasya caritraṃ /",
  "S01ratnml_u:527": "++ iti ratnamālāyāṃ kauśīdyavīryyotsāhanāvadānaṃ ++",
  "S01ratnml_u:528": "(Rm 20)",
  "S01ratnml_u:529": "II Snātāvadāna",
  "S01ratnml_u:530": "athāśoko nṛpendro 'sau saddharmacaraṇotsavaḥ /",
  "S01ratnml_u:531": "upaguptaṃ guruṃ natvā kṛtāñjalipuṭo 'vadat // Rm_2.1{1} //",
  "S01ratnml_u:532": "bhadanta śrotum ichāmi punar anyat subhāṣitaṃ /",
  "S01ratnml_u:533": "yathā te guruṇā khyātaṃ tathā me khyātum arhasi // Rm_2.2{2} //",
  "S01ratnml_u:534": "iti tena nṛpeśena prārthyamāno jināṃśajaḥ /",
  "S01ratnml_u:535": "upaguptaḥ samāmaṃtrya taṃ kṣitīśaṃ samabravīt // Rm_2.3{3} //",
  "S01ratnml_u:536": "sādhu suṣṭhu mahāraja śṛṇu dharmaṃ samāhitaḥ /",
  "S01ratnml_u:537": "yathā me guruṇādiṣṭaṃ tathātra te pracakṣyate // Rm_2.4{5/} //",
  "S01ratnml_u:538": "puraikasamaye yo 'bhūc chākyasiṃho dayākaraḥ /",
  "S01ratnml_u:539": "dharmarājo jagacchāstā sarvajñaḥ sugato jinaḥ // Rm_2.5{6} //",
  "S01ratnml_u:540": "sarvavidyākalāvijñaḥ ṣaḍabhijño munīśvaraḥ /",
  "S01ratnml_u:541": "samantabhadrakṛn nātho vināyakas tathāgataḥ // Rm_2.6{7} //",
  "S01ratnml_u:542": "sa śrāvastyāṃ mahodyāne jetārāme manohare /",
  "S01ratnml_u:543": "anāthapiṇḍadasyaiva vihāre maṇimaṇḍite // Rm_2.7{8} //",
  "S01ratnml_u:544": "śrāvakair bhikṣubhiḥ sārddhaṃ bodhisatvair upāsakaiḥ /",
  "S01ratnml_u:545": "devāsuramahārājair manujendraṃ sapārṣadaiḥ // Rm_2.8{9} //",
  "S01ratnml_u:546": "sarvalokādhipaiś cāpi traidhātukanivāsitaiḥ /",
  "S01ratnml_u:547": "caturvarṇaiś ca pauraiś ca tathānyaiś ca śubhārthibhiḥ // Rm_2.9{10} //",
  "S01ratnml_u:548": "satkṛto mānitaś cābhivanditaḥ saṃstuto 'rcitaḥ /",
  "S01ratnml_u:549": "gurukṛtaḥ puraskṛtya parivṛto 'valokitaḥ // Rm_2.10{11} //",
  "S01ratnml_u:550": "ādimadhyāntakalyāṇaṃ dharmaṃ loke prakāśayan /",
  "S01ratnml_u:551": "sarvasatvahitārthena vijahāra samāhitaḥ // Rm_2.11{12} //",
  "S01ratnml_u:552": "tasmiṃś ca samaye tatra śrāvastyāṃ ye vaṇigjanāḥ /",
  "S01ratnml_u:553": "te paṃcaśatamātrāṇi ratnākaraṃ samāgatāḥ // Rm_2.12{13} //",
  "S01ratnml_u:554": "tataḥ pratyāgatāḥ sarve kāntāraṃ samupāviśan /",
  "S01ratnml_u:555": "tatra te bhramitā mārgāt paribhraṣṭā vicerire // Rm_2.13{14} //",
  "S01ratnml_u:556": "vimārgeṇa carantas te vālukāsthalam upāviśan /",
  "S01ratnml_u:557": "tatra praptāś ca te sarve madhyāhne dyotitātape // Rm_2.14{15} //",
  "S01ratnml_u:558": "bhānos tīkṣṇakarais taptā gharmatāpābhikheditāḥ /",
  "S01ratnml_u:559": "(Rm 21)",
  "S01ratnml_u:560": "kṣīṇapathyādanāś cāpi kṣuttṛṣṇā paripīḍitāḥ // Rm_2.15{16} //",
  "S01ratnml_u:561": "tīvraduḥkhābhisaṃtaptāḥ paryāvarttanta tatra ca /",
  "S01ratnml_u:562": "sthalaprāptā yathā mīnā mṛtyubhayavikaṃpitāḥ // Rm_2.16{17} //",
  "S01ratnml_u:563": "tadā sarve 'pi te sārthāḥ śraddhayā śaraṇaṃ gatāḥ /",
  "S01ratnml_u:564": "svasvakuleśasvasveṣṭadevatāḥ saṃyayācire // Rm_2.17{18} //",
  "S01ratnml_u:565": "kecit svayaṃbhuvaṃ smṛtvā kecin nārāyaṇaṃ tathā /",
  "S01ratnml_u:566": "kecic chivaṃ mahāraudraṃ kecit sūryyagrahādhipaṃ // Rm_2.18{19} //",
  "S01ratnml_u:567": "kecic caṃdraṃ ca tāreśaṃ kecid iṃdraṃ surādhipaṃ /",
  "S01ratnml_u:568": "kecid agniṃ yamaṃ caiva naiṛtyaṃ ca tathāpare // Rm_2.19{20} //",
  "S01ratnml_u:569": "vāruṇaṃ ca tathā vāyukuveraṃ ca maheśvaraiḥ /",
  "S01ratnml_u:570": "bhairavaṃ mātṛkāś caivaṃ kecit skandhaṃ vināyakaṃ // Rm_2.20{21} //",
  "S01ratnml_u:571": "mahākālaṃ tathā caivaṃ kecid ṛṣīn yatīśvarān /",
  "S01ratnml_u:572": "kecid daityādhipān vīrān kecin nāgādhipāṃs tathā // Rm_2.21{22} //",
  "S01ratnml_u:573": "kecic cāturmahārājān kecid yakṣādhipān tathā /",
  "S01ratnml_u:574": "evam anyāṃs tridhātusthāṃs sarvān smṛtvā yayācire // Rm_2.22{23} //",
  "S01ratnml_u:575": "tair evaṃ yācyamānānāṃ devatānaṃ na kaś cana /",
  "S01ratnml_u:576": "eko 'py āsīt tadā trātā vāṇijāṃ duḥkhabhāgināṃ // Rm_2.23{24} //",
  "S01ratnml_u:577": "tatas te vaṇijaḥ sarve mṛtyubhayavikaṃpitāḥ /",
  "S01ratnml_u:578": "nirāśayā viṣīdantas tasthur niśceṣṭamānasāḥ // Rm_2.24{25} //",
  "S01ratnml_u:579": "tatra yaḥ sugatopāsī dṛṣṭasatyaḥ sa dhīravān /",
  "S01ratnml_u:580": "tān sārthān vipannāśāṃ dṛṣṭvāmaṃtryaivam abravīt // Rm_2.25{26} //",
  "S01ratnml_u:581": "bhavanto mā viṣīdadhvaṃ kiṃ viṣādena setsyate /",
  "S01ratnml_u:582": "tasmāt tyaktvā viṣādatvaṃ dhīryyam ālambya tiṣṭhata // Rm_2.26{27} //",
  "S01ratnml_u:583": "dhairyyeṇa tārayed duḥkhaṃ mahākṛcchraṃ vipatsv api /",
  "S01ratnml_u:584": "tasmād dhairyyaṃ samādhāya smaradhvaṃ ca jinaṃ drutaṃ // Rm_2.27{28} //",
  "S01ratnml_u:585": "jina eva jagannāthas trātā sarvānukaṃpakaḥ /",
  "S01ratnml_u:586": "tad asmadvacanaṃ śrutvā saṃbuddhaṃ smaratādarāt // Rm_2.28{29} //",
  "S01ratnml_u:587": "(Rm 22)",
  "S01ratnml_u:588": "tatrāpy evaṃ bhaye 'smākaṃ trātā ko 'nyo bhaviṣyati /",
  "S01ratnml_u:589": "buddha eva jagadbaṃdhus tad vrajadhvaṃ jinaṃ drutaṃ // Rm_2.29{30} //",
  "S01ratnml_u:590": "sarvathā no jinendro 'sau sarvasatvānukanipakaḥ /",
  "S01ratnml_u:591": "ḍṛṣṭvāsmān karuṇādṛṣṭyā saṃrakṣet sahasā khalu // Rm_2.30{31} //",
  "S01ratnml_u:592": "iti tenoditaṃ śrutva sarve te vaṇijas tathā /",
  "S01ratnml_u:593": "saṃbuddhaṃ śaraṇaṃ kṛtvā smṛtvābhayaṃ yayācire // Rm_2.31{32} //",
  "S01ratnml_u:594": "namas te bhagavan nātha sarvajño 'si jagatprabhuḥ /",
  "S01ratnml_u:595": "bhavataiva jagat sarvaṃ pālitaṃ putravat sadā // Rm_2.32{33} //",
  "S01ratnml_u:596": "adyāgreṇa vayaṃ sarve yāvajjīvaṃ sadāpi hi /",
  "S01ratnml_u:597": "bhavatāṃ śaraṇaṃ yāmas tad rakṣāsmāñ jagadguro // Rm_2.33{34} //",
  "S01ratnml_u:598": "bhavān eva jagaddharmaṃ saṃsāre pālitaṃ sadā /",
  "S01ratnml_u:599": "bhagavan sarvavin nātha trātum arhasi sarvathā // Rm_2.34{35} //",
  "S01ratnml_u:600": "paṃcaśatasarvāṇi vāṇijāś ca samāgatāḥ /",
  "S01ratnml_u:601": "vimārgeṇa carantas te madhyāhne dyotitātape // Rm_2.35{36} //",
  "S01ratnml_u:602": "tatra prāptāś ca te sarve vālukāsthale saṃsthitāḥ /",
  "S01ratnml_u:603": "bhāno tīkṣṇakare taptā kṣuttṛṣārttā paripīḍitāḥ // Rm_2.36{37} //",
  "S01ratnml_u:604": "tīvrātivedanākrāntā mṛtyubhayaṃ samāgatāḥ /",
  "S01ratnml_u:605": "namo buddhāya dharmāya saṃghāyeti namo namaḥ // Rm_2.37{38} //",
  "S01ratnml_u:606": "dṛṣṭvāsmān karuṇā sarvān paṃcaśatāni vāṇijān /",
  "S01ratnml_u:607": "bhavān eva jagatsvāmiṃ tathā buddhānubhāvatāṃ // Rm_2.38{39} //",
  "S01ratnml_u:608": "tadā sa bhagavān tebhya māhendravṛṣṭim ācaran /",
  "S01ratnml_u:609": "śītalā vāyavo yāti tena śītatvam āgatāḥ // Rm_2.39{40} //",
  "S01ratnml_u:610": "tad dṛṣṭvā sārthapatinā sarvān sārthān samabravīt /",
  "S01ratnml_u:611": "bhavantaḥ śrūyatāṃ sarve yan mayā procyate hitaṃ // Rm_2.40{41} //",
  "S01ratnml_u:612": "tad bhavadbhiḥ samādhṛtvā karttavyaṃ kṛtavedibhiḥ /",
  "S01ratnml_u:613": "yad vayaṃ mṛtyusaṃprāptā paralokād ivāgatāḥ // Rm_2.41{42} //",
  "S01ratnml_u:614": "tad jñeyaṃ jinendrasya kṛpādṛṣṭiprasādataḥ /",
  "S01ratnml_u:615": "tasmāt sarve vayaṃ tasya buddhasya śaraṇaṃ gatāḥ // Rm_2.42{43} //",
  "S01ratnml_u:616": "saddharmmaṃ samupāśritya caremahi sadāpi hi /",
  "S01ratnml_u:617": "anityaṃ khalu saṃsāram anityaṃ jīvitaṃ sukhaṃ // Rm_2.43{44} //",
  "S01ratnml_u:618": "kṣaṇadhvaṃsi śarīraṃ ca bhave nityaṃ na kiṃ cana /",
  "S01ratnml_u:619": "dharma eva mahāsāraṃ yenaivaṃ rakṣyate jagat // Rm_2.44{45} //",
  "S01ratnml_u:620": "tasmād dharmaṃ samādhartuṃ gantavyaṃ śaraṇaṃ muneḥ /",
  "S01ratnml_u:621": "iti tenoditaṃ śrutvā sarve te vaṇijo mudā // Rm_2.45{46} //",
  "S01ratnml_u:622": "tathety abhyanumodantas tato gaṃtum upākramat /",
  "S01ratnml_u:623": "atha sārthapatiś caivaṃ kṛtvā taṃ saha saṃmataṃ // Rm_2.46{47} //",
  "S01ratnml_u:624": "(Rm 23)",
  "S01ratnml_u:625": "vihāre sugataṃ draṣṭuṃ dharmaṃ cāptum agān mudā /",
  "S01ratnml_u:626": "tatropetya praviṣṭo 'sau sarvasārthagaṇānvitaḥ // Rm_2.47{48} //",
  "S01ratnml_u:627": "dṛṣṭvā taṃ sugataṃ natvā viṣasāda puro muneḥ /",
  "S01ratnml_u:628": "athāsau bhagavāṃs teṣāṃ dṛṣṭvāśayaviśuddhatāṃ /",
  "S01ratnml_u:629": "āryyasatyāryyamārgāṅgaṃ dideśa dharmam uttamaṃ // Rm_2.48{49} //",
  "S01ratnml_u:630": "tadā sarve 'pi te satvāḥ śrutvā taṃ dharmam ādarāt /",
  "S01ratnml_u:631": "satkāyadṛṣṭinirmuktā bodhicittaṃ pralebhire // Rm_2.49{50} //",
  "S01ratnml_u:632": "tatra kecin mahāśrāddhā dharmānusāriṇo 'bhavan /",
  "S01ratnml_u:633": "śrotāpannās tathā kecit sakṛdāgāmino pare // Rm_2.50{51} //",
  "S01ratnml_u:634": "tathānāgāminaḥ kecit kecid bhavaparāṅmukhāḥ /",
  "S01ratnml_u:635": "saṃsārakleśasaṃghāṃś ca hitvā suvimalāśayāḥ // Rm_2.51{52} //",
  "S01ratnml_u:636": "sākṣāt saddharmmam āsādya babhūvur dharmacāriṇaḥ /",
  "S01ratnml_u:637": "kecic chrāvakabodhau ca pratyekāyāṃ tathāpare // Rm_2.52{53} //",
  "S01ratnml_u:638": "kecid anuttarāyāṃ ca saṃbodhau praṇidhiṃ dadhuḥ /",
  "S01ratnml_u:639": "evaṃ tāḥ parṣadaḥ sarvāḥ saṃbuddhaśaraṇe sthitāḥ // Rm_2.53{54} //",
  "S01ratnml_u:640": "saddharmmācaraṇe raktāḥ saṃghabhaktā babhūvire /",
  "S01ratnml_u:641": "atha te bhikṣavo dṛṣṭvā tān sarvān bodhicāriṇaḥ // Rm_2.54{55} //",
  "S01ratnml_u:642": "saṃbuddhaṃ prayatā natvā paprachur vismayānvitāḥ /",
  "S01ratnml_u:643": "āścaryyaṃ bhagavan yāvad yad ime vaṇijas tathā // Rm_2.55{56} //",
  "S01ratnml_u:644": "kāṃtārapatitāḥ sarve bhavatā paripālitāḥ /",
  "S01ratnml_u:645": "bhavaccintitamātre 'pi māhendravṛṣṭim ācaran // Rm_2.56{57} //",
  "S01ratnml_u:646": "śītalā vāyavo vātās tat kathaṃ vaktum arhasi /",
  "S01ratnml_u:647": "iti tair bhikṣubhiḥ pṛṣṭo bhagavāṃs tān abhāṣata // Rm_2.57{58} //",
  "S01ratnml_u:648": "śṛṇudhvaṃ bhikṣavaḥ karmma yan mayā kṛta kṛtaṃ kathyate /",
  "S01ratnml_u:649": "yan mayā prakṛtaṃ karma ko 'nyo bhuṃjyād dhi tatphalaṃ // Rm_2.58{59} //",
  "S01ratnml_u:650": "yena yat prakṛtaṃ karma sa evādyād dhi tat phalaṃ /",
  "S01ratnml_u:651": "abhuktaṃ kṣīyate karma naiva kvāpi kathaṃ cana // Rm_2.59{60} //",
  "S01ratnml_u:652": "(Rm 24)",
  "S01ratnml_u:653": "agnibhir dahyate naiva vāyubhir nāpi śuṣyate /",
  "S01ratnml_u:654": "udakaiḥ klidyate nāpi bhūmiṣu // Rm_2.60{61} //",
  "S01ratnml_u:655": "api tu pacyate skandhaṣaḍdhātvāyataneṣu hi /",
  "S01ratnml_u:656": "anyathā cāpi karmāṇi na dadanti phalāni ca // Rm_2.61{62} //",
  "S01ratnml_u:657": "yathaiva yat kṛtaṃ karma tathaiva tat phalaṃ mataṃ /",
  "S01ratnml_u:658": "śubhakarma śubhaṃ dadyāt pāpakarmāśubhaṃ khalu // Rm_2.62{63} //",
  "S01ratnml_u:659": "miśritam ubhayaṃ dadyād iti matvā śubhe caret /",
  "S01ratnml_u:660": "na praṇaśyaṃti karmāṇi kalpakoṭiśatair api // Rm_2.63{64} //",
  "S01ratnml_u:661": "sāmagrīṃ prāpya kālaṃ ca phalanti khalu dehināṃ /",
  "S01ratnml_u:662": "yan mayā prakṛtaṃ pūrvaṃ tat phalaṃ prāpyate 'dhunā // Rm_2.64{65} //",
  "S01ratnml_u:663": "kathyate tat purāvṛttaṃ sādhu śṛṇuta sādaraṃ /",
  "S01ratnml_u:664": "puraikasamaye buddhaś caṃdano nāma dharmarāṭ // Rm_2.65{66} //",
  "S01ratnml_u:665": "sarvajño 'rhañ jagannāthaḥ śāstā lokādhipeśvaraḥ /",
  "S01ratnml_u:666": "vidyācaraṇasaṃpannaḥ sugato lokavij jinaḥ // Rm_2.66{67} //",
  "S01ratnml_u:667": "tathāgato mahābhijñaḥ saṃbuddho 'bhūd vināyakaḥ /",
  "S01ratnml_u:668": "tadaikasamaye tatra caṃdanaḥ sa munīśvaraḥ // Rm_2.67{38/} //",
  "S01ratnml_u:669": "bhikṣubhiḥ saha saddharmmaṃ prakāśayan samaṃtataḥ /",
  "S01ratnml_u:670": "hitāya sarvasatvānāṃ jānapadeṣu saṃcaran // Rm_2.68{69} //",
  "S01ratnml_u:671": "anyatamāṃ purīṃ ramyāṃ rājadhānīm upāśrayat /",
  "S01ratnml_u:672": "tatra satvahitārthena bodhicaryāṃ prakāśayan // Rm_2.69{70} //",
  "S01ratnml_u:673": "śrāvakair bhikṣubhiḥ sārddhaṃ vijahāra jināśrame /",
  "S01ratnml_u:674": "atha tadādhipo rājā śrutvā taṃ buddham āgataṃ // Rm_2.70{71} //",
  "S01ratnml_u:675": "sa maṃtrijanapauraiś ca saha pratyudyayau mudā /",
  "S01ratnml_u:676": "tatrāsau sahasopetya dṛṣṭvā taṃ sugataṃ muniṃ // Rm_2.71{72} //",
  "S01ratnml_u:677": "kṛtāṃjalipuṭo natvā tasthāv ekāṃtike mudā /",
  "S01ratnml_u:678": "athāsau bhagavān dṛṣṭvā taṃ nṛpaṃ samupasthitaṃ // Rm_2.72{73} //",
  "S01ratnml_u:679": "ādimadhyāntakalyāṇaṃ dideśa dharmam uttamaṃ /",
  "S01ratnml_u:680": "śṛṇu rājan bhave sāraṃ dharmaṃ nityam ataṃdritaṃ // Rm_2.73{74} //",
  "S01ratnml_u:681": "dharmeṇa jāyate loko dharmeṇa svargam āruhet /",
  "S01ratnml_u:682": "tasmād dharmaṃ puraskṛtya saṃpālayan prajā sadā // Rm_2.74{75} //",
  "S01ratnml_u:683": "prajārakṣāvrataṃ dharmaṃ mūlaṃ rājñāṃ vidur budhāḥ /",
  "S01ratnml_u:684": "prajārakṣāvrataṃ tyaktvā kim anyair bahubhir vrataiḥ // Rm_2.75{76} //",
  "S01ratnml_u:685": "(Rm 25)",
  "S01ratnml_u:686": "tena rājan tvayā dharme pālanīyāḥ prajāḥ śubhe /",
  "S01ratnml_u:687": "tad daśākuśalebhyaś ca vinivārya tvayā sadā // Rm_2.76{77} //",
  "S01ratnml_u:688": "yojanīyāḥ prajā dharme tatpuṇyais tvaṃ pramokṣyase /",
  "S01ratnml_u:689": "ādau dāne prajān yojyāḥ saṃbodhipadakāraṇe // Rm_2.77{78} //",
  "S01ratnml_u:690": "tatpuṇyaiḥ pracariṣyanti prajāḥ saṃvarddhitāḥ śubhe /",
  "S01ratnml_u:691": "śubhakarmarate loke tatpuṇyaiḥ varddhyate nṛpaḥ // Rm_2.78{79} //",
  "S01ratnml_u:692": "tasmād dānaṃ svayaṃ datvā prajā śīle niyojaya /",
  "S01ratnml_u:693": "śīlena śuddhyate kāyaḥ śuddhakāyo bhavet sudhīḥ // Rm_2.79{80} //",
  "S01ratnml_u:694": "subuddhiḥ kṣamayā sarvāc chatrūṃ jitvā virājate /",
  "S01ratnml_u:695": "tato vīryyabalaiḥ sarvān satvān saukhye niyojayet // Rm_2.80{81} //",
  "S01ratnml_u:696": "tataḥ kleśān vinirjitya dhyātvā bodhiṃ prasādhayet /",
  "S01ratnml_u:697": "bodhipraṇidhicittena kṛtī prajñāṃ prasādhayet // Rm_2.81{82} //",
  "S01ratnml_u:698": "tataḥ prājña upāyaiś ca jagad bodhau niyojayet /",
  "S01ratnml_u:699": "tato mārān vinirjitya saṃbodhijñānam āpnuyāt // Rm_2.82{83} //",
  "S01ratnml_u:700": "tatra prāpya rasābhijñā daśabhūmīśvaro bhavet /",
  "S01ratnml_u:701": "tataḥ kṛtvā vaśe sarvāṃs traidhātukanivāśinaḥ // Rm_2.83{84} //",
  "S01ratnml_u:702": "saṃsthāpya saugate dharme svayaṃ nirvṛtim ācaret // Rm_2.84{85} //",
  "S01ratnml_u:703": "evaṃ jñātvā mahārāja nirvāṇagatisādhanaṃ /",
  "S01ratnml_u:704": "yadi te nirvṛtau vāṃchā tadaitāsu samācara // Rm_2.85{86} //",
  "S01ratnml_u:705": "tatas te maṃgalaṃ nityaṃ saṃvṛttisukham āpnuyāḥ /",
  "S01ratnml_u:706": "kramāt pāramitāḥ pūryya nirvṛtiṃ samavāpnuyāḥ // Rm_2.86{87} //",
  "S01ratnml_u:707": "nirvāṇaṃ paramaṃ jñānaṃ nirvāṇaṃ paramaṃ sukhaṃ /",
  "S01ratnml_u:708": "nirvāṇaṃ paramaṃ puṇyaṃ nirvāṇaṃ paramāṃ gatiṃ // Rm_2.87{88} //",
  "S01ratnml_u:709": "evaṃ hi sukṛtaṃ sarvaṃ jñātvā nirvāṇakāraṇaṃ /",
  "S01ratnml_u:710": "tathā dharme svayaṃ sthitvā preraṇīyāḥ prajā api // Rm_2.88{89} //",
  "S01ratnml_u:711": "evaṃ sa caṃdano buddho bodhayitvā ca taṃ nṛpaṃ /",
  "S01ratnml_u:712": "bodhimārge pratisthāpya virarāma kṣaṇaṃ tataḥ // Rm_2.89{90} //",
  "S01ratnml_u:713": "atha sa nṛpatī rājā śrutvā tad dharmam ādarāt /",
  "S01ratnml_u:714": "pramoditaḥ samutthāya uttarāsaṃgam udvahan // Rm_2.90{91} //",
  "S01ratnml_u:715": "jānubhyāṃ bhuvi saṃsthitvā kṛtāṃjalipuṭo nataḥ /",
  "S01ratnml_u:716": "(Rm 26)",
  "S01ratnml_u:717": "suprasannamukhaḥ pādau natvā taṃ prārthayan muniṃ // Rm_2.91{92} //",
  "S01ratnml_u:718": "namas te bhagavan nātha bhavatāṃ śaraṇaṃ vraje /",
  "S01ratnml_u:719": "saddharmam ādiśann atra vijayasva gaṇaiḥ saha // Rm_2.92{93} //",
  "S01ratnml_u:720": "iti tena nṛpendreṇa prārthite sa munīśvaraḥ /",
  "S01ratnml_u:721": "tatheti pratisaṃśrutya traimāsyam adhyavāsayat // Rm_2.93{94} //",
  "S01ratnml_u:722": "tataḥ sāntaḥpurā rājā taṃ munīndraṃ sasāṃghikaṃ /",
  "S01ratnml_u:723": "sadā satkārapūjāṅgair bhojyaiḥ prārāgayan mudā // Rm_2.94{95} //",
  "S01ratnml_u:724": "tasmiṃś ca samaye tatra lokānācarakopitāḥ /",
  "S01ratnml_u:725": "varṣādhidevatā meghāvṛṣṭiṃ na mumucur bhuvi // Rm_2.95{96} //",
  "S01ratnml_u:726": "tatas tasyām anāvṛṣṭyāṃ taḍāgādi jalāśrayāḥ /",
  "S01ratnml_u:727": "dine dine prahīnāṃbhaḥ paṃkaśeṣaviśoṣitāḥ // Rm_2.96{97} //",
  "S01ratnml_u:728": "niḥpuṣpā niṣphalā vṛkṣāḥ śākhāpattraviśīrṇṇitāḥ // Rm_2.97{97/} //",
  "S01ratnml_u:729": "sthāṇukalpā nirābhogyāḥ pakṣisaṃpātavarjitāḥ /",
  "S01ratnml_u:730": "mahīśasyavipannāś ca bījāṃkulaviśoṣitāḥ // Rm_2.98{98} //",
  "S01ratnml_u:731": "nistṛṇā prakhalībhūtā marukalpābhavat tadā /",
  "S01ratnml_u:732": "annapānaviyogena mṛtā anekajantavaḥ // Rm_2.99{99} //",
  "S01ratnml_u:733": "kṣutpipāsahatāḥ kecin nyaṣīdanta mṛtā iva /",
  "S01ratnml_u:734": "kecid gehe viṣaṇṇāsyā mṛtyuśaṃkāviṣāditāḥ // Rm_2.100{100} //",
  "S01ratnml_u:735": "parasparaṃ mukhaṃ dṛṣṭvā niḥśvasanto niṣedire /",
  "S01ratnml_u:736": "kecin meghaṃ ca khe dṛṣṭvā prāyācanta divāniśaṃ // Rm_2.101{1} //",
  "S01ratnml_u:737": "hā hatāsma iti proktvā kecit tasthur nirāśitāḥ /",
  "S01ratnml_u:738": "evaṃ nānāprakāreṇa vilapanto vikheditāḥ // Rm_2.102{2} //",
  "S01ratnml_u:739": "sarve 'pi paurikās tatra cikhedur mṛtyuśaṃkitāḥ /",
  "S01ratnml_u:740": "tad dṛṣṭvā nṛpatiś cāpi mṛtyutrastānukaṃpitaḥ // Rm_2.103{3} //",
  "S01ratnml_u:741": "maṃtriṇaḥ sacivān sarvān samāmaṃtryābravīd iti /",
  "S01ratnml_u:742": "hā kaṣṭaṃ katham atraivaṃ durbhikṣaṃ varttate 'dhunā /",
  "S01ratnml_u:743": "kiṃ karomi na manye 'haṃ vadadhvaṃ tat pratikriyāṃ // Rm_2.104{4} //",
  "S01ratnml_u:744": "yena tadā mahāpāpadurbhikṣaṃ śāmyate drutaṃ /",
  "S01ratnml_u:745": "tadupāyaṃ prakuryāma tat kurudhvaṃ yathāvidhiṃ // Rm_2.105{5} //",
  "S01ratnml_u:746": "(Rm 27)",
  "S01ratnml_u:747": "iti śrutvā nṛpājñāṃ te samaṃtrijanapaurikāḥ /",
  "S01ratnml_u:748": "devatā vidhinārādhya tac chāntiṃ saṃyayācire // Rm_2.106{6} //",
  "S01ratnml_u:749": "bho devatāḥ prasīdadhvaṃ namo vaḥ praṇatā vayaṃ /",
  "S01ratnml_u:750": "aparādhaṃ yad asmāsu kṣantavyaṃ sarvathāpi tat // Rm_2.107{7} //",
  "S01ratnml_u:751": "imaṃ durbhikṣanirvṛṣṭiṃ prāptaṃ śamayata drutaṃ /",
  "S01ratnml_u:752": "suvṛṣṭiṃ kārayitvātra subhikṣaṃ kuruta dhruvaṃ // Rm_2.108{8} //",
  "S01ratnml_u:753": "evaṃ kecid vidhātāraṃ kecid viṣṇuṃ janārdanaṃ /",
  "S01ratnml_u:754": "kecic chivaṃ maheśānaṃ iṃdraṃ kecit surādhipaṃ // Rm_2.109{9} //",
  "S01ratnml_u:755": "kecid grahādhipaṃ kecil lokapālān maharddhikān /",
  "S01ratnml_u:756": "kecic ca mātṛkādevīṃ skaṃdavighneśabhairavān // Rm_2.110{10} //",
  "S01ratnml_u:757": "mahākālagaṇāṃś cāpi kecin nāgāñ jalādhipān /",
  "S01ratnml_u:758": "kecin meghān samālokya natvā vṛṣṭiṃ yayācire // Rm_2.111{11} //",
  "S01ratnml_u:759": "evaṃ sarve 'pi lokāś ca svasveṣṭakuladevatāḥ /",
  "S01ratnml_u:760": "vidhinārādhya saṃprārthya suvṛṣṭiṃ prayayācire // Rm_2.112{12} //",
  "S01ratnml_u:761": "evaṃ taiḥ prārthyamānās tāḥ sarvāś ca devatā api /",
  "S01ratnml_u:762": "tatra vṛṣṭiṃ samutsraṣṭuṃ naiva śekur vighātitāḥ // Rm_2.113{13} //",
  "S01ratnml_u:763": "tataḥ sarve ca te lokā dṛṣṭvā tad vṛṣṭighātitāṃ /",
  "S01ratnml_u:764": "hāhākāravirāvanto vicikhedur nirāśitāḥ // Rm_2.114{14} //",
  "S01ratnml_u:765": "atha rājā sa tān dṛṣṭvā durbhikṣākṣobhitāśāyān /",
  "S01ratnml_u:766": "tathā ca grahām ālokya visaṇṇāsyo vyacintayat // Rm_2.115{15} //",
  "S01ratnml_u:767": "aho kaṣṭaṃ mahotpātaṃ mama rājye bhaviṣyati /",
  "S01ratnml_u:768": "katham atra pratīkāraṃ tat praśāntyai kariṣyate // Rm_2.116{16} //",
  "S01ratnml_u:769": "kiṃ mayā nṛpabhūtena yaśodharmavighātinā /",
  "S01ratnml_u:770": "na śakyaṃte prajā yena rakṣitum ītipīḍite /",
  "S01ratnml_u:771": "dhig māṃ nṛpādhamībhūtaṃ kiṃ pāpaṃ prakṛtaṃ mayā /",
  "S01ratnml_u:772": "yena yasya prajā eva kṣutpipāsahatā mṛtāḥ /",
  "S01ratnml_u:773": "kim eva mama rājye na bhogyaiś cāpi dhanair api /",
  "S01ratnml_u:774": "kiṃ tena jīvitenāpi yaśodharmavināśinā // Rm_2.117{18} //",
  "S01ratnml_u:775": "yena rājñā na rakṣyante prajāḥ svaviṣayāśritāḥ /",
  "S01ratnml_u:776": "sa kiṃ rājā baliṣṭho 'pi kṛtānta iva manyate // Rm_2.118{19} //",
  "S01ratnml_u:777": "(Rm 28)",
  "S01ratnml_u:778": "yaś ca rājā svabhogyārthaṃ kevalaṃ daṇḍam āharan /",
  "S01ratnml_u:779": "na vipatsu prajāḥ pāti sa kiṃ rājāpi cauravat // Rm_2.119{20} //",
  "S01ratnml_u:780": "yeṣām eva hitārthāya yaś ca rājābhiṣicyate /",
  "S01ratnml_u:781": "sa teṣāṃ na hitaṃ kuryyāt sa kiṃ rājā kṛtārthahā // Rm_2.120{21} //",
  "S01ratnml_u:782": "dhik pravādahataḥ so 'tra yaśodharmasukhārthahā /",
  "S01ratnml_u:783": "svayaṃ naṣṭaḥ parān hatvā narakeṣu vrajed dhruvaṃ // Rm_2.121{21/} //",
  "S01ratnml_u:784": "kiṃ cāham api mānuṣyaḥ samāna iṃdriyair api /",
  "S01ratnml_u:785": "yato me kriyate sarvaiḥ sevo nityaṃ samāhitaiḥ // Rm_2.122{22} //",
  "S01ratnml_u:786": "yadi na kriyate rakṣā mayāpy eṣāṃ vipatsv api /",
  "S01ratnml_u:787": "katham etadṛśair muktaḥ kadā yāsyāmi sadgatiṃ // Rm_2.123{23} //",
  "S01ratnml_u:788": "sarvadaitadṛṇair baddhaḥ sarvathā pratibaṃdhitaḥ /",
  "S01ratnml_u:789": "karmabhiḥ preryyamāṇo 'haṃ yāsyāmi narakān dhruvaṃ // Rm_2.124{24} //",
  "S01ratnml_u:790": "tadāhaṃ kiṃ kariṣyāmi yamadūtair adhiṣṭhite /",
  "S01ratnml_u:791": "dṛṣṭvā tāṃ bhīṣaṇāṃ krūrān patiṣyāmi vimohitaḥ // Rm_2.125{25} //",
  "S01ratnml_u:792": "tadā tatra na vidyeta kaścit trātā dayānvitaḥ /",
  "S01ratnml_u:793": "dharma eva tadā rakṣet tad dharmaṃ sādhayec chubhaṃ // Rm_2.126{26} //",
  "S01ratnml_u:794": "dharmāś ca bahudhā proktās teṣāṃ prāhur munīśvarāḥ /",
  "S01ratnml_u:795": "ādimadhyāntakalyāṇaṃ saugataṃ dharmam uttamaṃ // Rm_2.127{27} //",
  "S01ratnml_u:796": "yenaiva śubhatāṃ kṛtvā sarvatra bhuvaneṣv api /",
  "S01ratnml_u:797": "sarvasatvāś ca pālyante sarvadeha paratra ca // Rm_2.128{28} //",
  "S01ratnml_u:798": "tathātrāpi śubhaṃ kartuṃ saṃbuddhaṃ śaraṇaṃ vrajan /",
  "S01ratnml_u:799": "saddharmaṃ samavāptuṃ ca sevitavyaṃ sasāṃghike // Rm_2.129{29} //",
  "S01ratnml_u:800": "tenātra sahasā kṛtvā puṣkaraṇīmanoramāṃ /",
  "S01ratnml_u:801": "saṃbuddhasugataṃ tatra snāpayitvā sasāṃghikaṃ // Rm_2.130{30} //",
  "S01ratnml_u:802": "mahatsatkārapūjābhir bhojanaiś ca pratoṣayan /",
  "S01ratnml_u:803": "tatas taṃ sugataṃ natvā tad durbhikṣaṃ praśāṃtaye // Rm_2.131{31} //",
  "S01ratnml_u:804": "suvṛṣṭicāraṇe loke prārthayiṣyāmi sādaraṃ /",
  "S01ratnml_u:805": "tadā sa bhagavān atra suvṛṣṭiṃ cārayed dhruvaṃ // Rm_2.132{32} //",
  "S01ratnml_u:806": "sarvatra śubhatāṃ kṛtvā subhikṣaṃ kārayet sadā /",
  "S01ratnml_u:807": "tato 'tra sarvadāpy evaṃ durbhikṣaṃ na kadā cana // Rm_2.133{33} //",
  "S01ratnml_u:808": "subhikṣaṃ sarvato bhadraṃ bhaven nūnaṃ samaṃtataḥ /",
  "S01ratnml_u:809": "(Rm 29)",
  "S01ratnml_u:810": "iti dhyātvā viniścitya manasā sa narādhipaḥ // Rm_2.134{34} //",
  "S01ratnml_u:811": "sahasā sacivān sarvān samāmaṃtryābravīt tathā /",
  "S01ratnml_u:812": "śṛṇudhvaṃ maṃtriṇo yan me manasā saṃviciṃtitaṃ // Rm_2.135{35} //",
  "S01ratnml_u:813": "tad anumodya yuṣmābhiḥ prakarttavyaṃ samāhitaiḥ /",
  "S01ratnml_u:814": "yad adya jāyate 'vṛṣṭiṃ durbhikṣaṃ copavarttate // Rm_2.136{36} //",
  "S01ratnml_u:815": "tad asmatpāpato nūnaṃ tat pāpaparihāṇaye /",
  "S01ratnml_u:816": "saṃbuddhaśaraṇaṃ kṛtvā saddharmasamavāptaye // Rm_2.137{37} //",
  "S01ratnml_u:817": "sasaṃghaṃ sevituṃ nityam iche tad anumodyatāṃ /",
  "S01ratnml_u:818": "sa eva bhagavān nāthaḥ kṛtvātra śubhatāṃ sadā // Rm_2.138{38} //",
  "S01ratnml_u:819": "suvṛṣṭiṃ cārayitvā ca subhikṣaṃ kārayed dhruvaṃ /",
  "S01ratnml_u:820": "tato 'smākaṃ tadāpy atra maṃgalaṃ syāt samaṃtataḥ // Rm_2.139{39} //",
  "S01ratnml_u:821": "sadā saddharmam ādhāya saukhyaṃ bhuktvā bhajemahi /",
  "S01ratnml_u:822": "dharmeṇa śubhatā nityaṃ dharmeṇa jīyate vipat // Rm_2.140{40} //",
  "S01ratnml_u:823": "dharmeṇa pālyate sarvaṃ dharmeṇa sadgatiṃ vrajet /",
  "S01ratnml_u:824": "dharmaṃ tu saugataṃ bhadraṃ sarve prāhur munīśvarāḥ // Rm_2.141{41} //",
  "S01ratnml_u:825": "saddharmaṃ samavāptuṃ taṃ saṃbuddhaṃ bhajatādarāt /",
  "S01ratnml_u:826": "buddha eva jagadbaṃdhuḥ sarvasatvahitaṃkaraḥ // Rm_2.142{42} //",
  "S01ratnml_u:827": "buddha eva jaganmitraṃ sarvasatvasukhapradaḥ /",
  "S01ratnml_u:828": "buddha eva jagattrātā sarvasatvānukaṃpakaḥ // Rm_2.143{43} //",
  "S01ratnml_u:829": "buddha eva jagadbhartā dharmārthasukhasaṃpradaḥ /",
  "S01ratnml_u:830": "buddha eva jagacchāstā sarvasattvānubodhakaḥ /",
  "S01ratnml_u:831": "buddha eva jagannātho bodhisaṃbhārapūrakaḥ /",
  "S01ratnml_u:832": "buddha eva jagatsvāmī saṃbodhimārgadeśakaḥ /",
  "S01ratnml_u:833": "buddha eva mahāvīraḥ sarvamāraprabhaṃjakaḥ // Rm_2.144{44} //",
  "S01ratnml_u:834": "buddha eva mahāsatvaḥ ṣaḍabhijño jagatprabhuḥ /",
  "S01ratnml_u:835": "buddha eva trilokeṣu dharmarūjā munīśvaraḥ /",
  "S01ratnml_u:836": "yenaiva trijagallokaṃ pālitaṃ putravat sadā // Rm_2.145{47/} //",
  "S01ratnml_u:837": "sa eva bhagavān buddhaḥ sevanīyaḥ śubhārthibhiḥ /",
  "S01ratnml_u:838": "yenaivaṃ triṣu lokeṣu sarvalokādhipeśvaraḥ // Rm_2.146{48} //",
  "S01ratnml_u:839": "rājate jayate tena siddho 'yaṃ dharmmarāj jinaḥ /",
  "S01ratnml_u:840": "yathā ca triṣu lokeṣu bodhicaryāḥ prakāśayan /",
  "S01ratnml_u:841": "(Rm 30)",
  "S01ratnml_u:842": "karoti bhadratāṃ nityaṃ tathātrāpi kariṣyati // Rm_2.147{19} //",
  "S01ratnml_u:843": "saṃsthāpayati saddharme yathā traidhātuvāsinaḥ /",
  "S01ratnml_u:844": "satvān prabodhayann asmān niveśayet tathā khalu // Rm_2.148{20} //",
  "S01ratnml_u:845": "tataḥ sarve vayaṃ dhṛtvā saddharmaṃ śubhadaṃ śivaṃ /",
  "S01ratnml_u:846": "yaśopuṇyasukhaṃ bhuktvā yāsyāmo 'nte sukhāvatīṃ // Rm_2.149{21} //",
  "S01ratnml_u:847": "iti matvā tathāsmābhiś candano 'yaṃ jineśvaraḥ /",
  "S01ratnml_u:848": "mahatsatkārapūjābhiḥ sevitavyo mudā sadā // Rm_2.150{22} //",
  "S01ratnml_u:849": "iti saṃbhāṣya taiḥ sarvais tathety abhyanumoditaiḥ /",
  "S01ratnml_u:850": "maṃtribhiḥ saha rājā sa prayayau taj jināśramaṃ // Rm_2.151{23} //",
  "S01ratnml_u:851": "tatra prāptaḥ praviṣṭaś ca dṛṣṭvā taṃ caṃdanaṃ muniṃ /",
  "S01ratnml_u:852": "kṛtāṃjalipuṭo natvā cakāra prārthanām iti // Rm_2.152{24} //",
  "S01ratnml_u:853": "namas te bhagavac chāstaḥ vayaṃ te śaraṇaṃ gatāḥ /",
  "S01ratnml_u:854": "tat prasanno bhavāsmākaṃ kṣantavyā cāparādhatā // Rm_2.153{24} //",
  "S01ratnml_u:855": "yad avṛṣṭiḥ pravṛttātra tad asmatpāpataḥ khalu /",
  "S01ratnml_u:856": "tatpāpaparihāṇāya saddharmaṃ deṣṭum arhasi // Rm_2.154{26} //",
  "S01ratnml_u:857": "tad bhavantaṃ vayaṃ sarve snāpayitvā sasāṃghikān /",
  "S01ratnml_u:858": "yathāśakty upacāraiś ca samichāmo 'rcituṃ pure // Rm_2.155{27} //",
  "S01ratnml_u:859": "tat prasīda munīndro 'si yathāsmākaṃ hitaṃ bhavet /",
  "S01ratnml_u:860": "tathāsmatpuram āgatvā śubhaṃ kartuṃ samarhasi // Rm_2.156{28} //",
  "S01ratnml_u:861": "iti tenārthitaṃ rājñā śrutvā sa caṃdano muniḥ /",
  "S01ratnml_u:862": "tūṣṇībhūtvā tathety evaṃ adhyuvāsa sa sāṃghikaḥ // Rm_2.157{29} //",
  "S01ratnml_u:863": "tataḥ sa nṛpatir jñātvā tad adhivāsitaṃ muneḥ /",
  "S01ratnml_u:864": "pādau natvā punar dṛṣṭvā sahasā svaṃ puraṃ yayau // Rm_2.158{60/} //",
  "S01ratnml_u:865": "tataḥ pure ca mārgeṣu śodhayitvā samaṃtataḥ /",
  "S01ratnml_u:866": "sugaṃdhijalasaṃsiktam akārayan mahītalaṃ // Rm_2.159{61} //",
  "S01ratnml_u:867": "tataḥ puṣpāvakīrṇṇaṃ ca kārayitvā samaṃtataḥ /",
  "S01ratnml_u:868": "dhvajacchatravitānaiś ca tatpuraṃ paryyabhūṣayat // Rm_2.160{62} //",
  "S01ratnml_u:869": "tatas tan nagare madhye kārayitvā saro varaṃ /",
  "S01ratnml_u:870": "tad gaṃdhodakasaṃpūrṇam akārayat praśobhitaṃ // Rm_2.161{63} //",
  "S01ratnml_u:871": "tatra puṣpābhiḥ saṃyuktaṃ kṛtvā tīre samaṃtataḥ /",
  "S01ratnml_u:872": "chatradhvajapatākāni vitatya paryyamaṇḍayat // Rm_2.162{64} //",
  "S01ratnml_u:873": "(Rm 31)",
  "S01ratnml_u:874": "āsanāni ca prajñapya sasaṃghasya kramān muneḥ /",
  "S01ratnml_u:875": "svarṇakuṃbhāṃś ca saṃsthāpya śucigaṃdhāmbupūritān // Rm_2.163{65} //",
  "S01ratnml_u:876": "tato pūjopacārāṃ bhojyopakaraṇāni ca /",
  "S01ratnml_u:877": "sādhayitvopasaṃsthāpya saṃgītisahitāni ca // Rm_2.164{66} //",
  "S01ratnml_u:878": "tato rājā sa sāmātyaiḥ paurikaiś ca samanvitaḥ /",
  "S01ratnml_u:879": "taṃ buddhaṃ puram ānetuṃ jināśramam agān mudā // Rm_2.165{67} //",
  "S01ratnml_u:880": "tatra sa sahasā prāpto dṛṣṭvā taṃ candanaṃ muniṃ /",
  "S01ratnml_u:881": "kṛtāṃjalipuṭo natvā gamanaṃ prārthayad iti // Rm_2.166{68} //",
  "S01ratnml_u:882": "sarvajña bhagavaṃ gantuṃ samayo varttate 'dhunā /",
  "S01ratnml_u:883": "sarvaṃ ca sādhitaṃ siddhaṃ tadāśv āgantum arhasi // Rm_2.167{69} //",
  "S01ratnml_u:884": "evaṃ tenārthite rājñā sa saṃbuddhaḥ sasāṃghikaḥ /",
  "S01ratnml_u:885": "pātracīvaram ādāya prāgāt tatpurasaṃmukhaḥ // Rm_2.168{70} //",
  "S01ratnml_u:886": "yadāsau bhagavān buddhāḥ prātihāryyaṃ pradarśayan /",
  "S01ratnml_u:887": "lokān bhāsāvasaṃbhāsya prācaran prāptagopuraṃ // Rm_2.169{71} //",
  "S01ratnml_u:888": "tadākampad rasā sābdhir vavau vāyuḥ sumaṃgalaṃ /",
  "S01ratnml_u:889": "kṣutpipāsā hatā ye ca te sarve paritṛptitāḥ // Rm_2.170{72} //",
  "S01ratnml_u:890": "ye ca hīnendriyāḥ satvās te ca pūrṇendriyā babhuḥ /",
  "S01ratnml_u:891": "nirdhanā dhanināś cāsan rogino nirujo 'bhavan // Rm_2.171{73} //",
  "S01ratnml_u:892": "baṃdhanasthā vimuktāś ca duḥkhitāḥ sukhino 'bhavan /",
  "S01ratnml_u:893": "unmattāḥ susmṛtiṃ prāptā nagnā āsan suvastrikāḥ // Rm_2.172{74} //",
  "S01ratnml_u:894": "gurviṇyā yāś ca tāḥ sarvāḥ pramadāḥ sukhasūtikāḥ /",
  "S01ratnml_u:895": "ciravairānusaṃbaddhā maitrībhūtāḥ samācaran // Rm_2.173{75} //",
  "S01ratnml_u:896": "ye ca pāparatāḥ satvā daśākuśalacārikāḥ /",
  "S01ratnml_u:897": "te sarve parisaṃtṛptāḥ puṇyakāmāḥ pracerire // Rm_2.174{76} //",
  "S01ratnml_u:898": "evam anye ca ye tatra pāpakā upasargikāḥ /",
  "S01ratnml_u:899": "te sarve vilayaṃ yātāḥ te sarve saṃśubhāṅkitāḥ // Rm_2.175{77} //",
  "S01ratnml_u:900": "evaṃ sarvaprakāreṇa hatvā sarvam amaṅgalaṃ /",
  "S01ratnml_u:901": "kṛtvā bhadraṃ ca sarvatra sasaṃghaḥ sa pure 'viśat // Rm_2.176{78} //",
  "S01ratnml_u:902": "kramāt pradakṣiṇenaivaṃ pracaritvā mahotsavaiḥ // Rm_2.177{79} //",
  "S01ratnml_u:903": "(Rm 32)",
  "S01ratnml_u:904": "vaṃdyamānas tu taiḥ sarvaiḥ sadevāsuramānavaiḥ // Rm_2.178{80} //",
  "S01ratnml_u:905": "taṃ nṛpaṃ purataḥ kṛtvā rājamārgam upāsaran /",
  "S01ratnml_u:906": "tat sarovarasaṃprāpto dṛṣṭvā tīre samāśrayat // Rm_2.179{81} //",
  "S01ratnml_u:907": "tataḥ sa bhagavān buddho yathā prajñapta āsane /",
  "S01ratnml_u:908": "ekacīvarakas tasthau snātuṃ tatra sarovare // Rm_2.180{82} //",
  "S01ratnml_u:909": "tato nṛpādayaḥ sarve lokās taṃ caṃdanaṃ muniṃ /",
  "S01ratnml_u:910": "sasaṃghaṃ snāpayām āsuḥ svarṇakumbhāmbubhiḥ kramāt // Rm_2.181{83} //",
  "S01ratnml_u:911": "kṛtvā snānaṃ tato 'nyatra yathāprajñapta āsane /",
  "S01ratnml_u:912": "sasaṃgho bhagavān tasthau svaprabhāvaṃ pradarśayan // Rm_2.182{84} //",
  "S01ratnml_u:913": "atha rājā sa taṃ buddhaṃ samāsīnaṃ sasāṃghikaṃ /",
  "S01ratnml_u:914": "cīvaraprāvṛtaṃ kṛtvā pūjāṅgaiḥ samapūjayat // Rm_2.183{85} //",
  "S01ratnml_u:915": "tataś ca bhojanaiḥ śuddhaiḥ praṇītair vyañjanair api /",
  "S01ratnml_u:916": "paṃcāmṛtaiś ca pānaiś ca sutṛptiṃ samatoṣayat // Rm_2.184{86} //",
  "S01ratnml_u:917": "tataś ca bhojanāṃte saṃśodhayitvā mukhādikaṃ /",
  "S01ratnml_u:918": "nīcāsane samāsīnaḥ kṛtāṃjalipuṭo nṛpaḥ // Rm_2.185{87} //",
  "S01ratnml_u:919": "suprasannamukhāmbhojaḥ sa maṃtrījanapaurikaiḥ /",
  "S01ratnml_u:920": "natvā kṣamāpayitvā taṃ sasaṃghaṃ prārthayat tathā // Rm_2.186{88} //",
  "S01ratnml_u:921": "sarvajña bhagavan nātha kṣamasva no 'parādhatāṃ /",
  "S01ratnml_u:922": "prasīda sarvathā rakṣa dṛṣṭvāsmān pāpacāriṇaḥ // Rm_2.187{89} //",
  "S01ratnml_u:923": "tad durbhikṣavināśāya suvṛṣṭiṃ cāraya drutaṃ /",
  "S01ratnml_u:924": "sarvasatvahitārthāya saddharmaṃ ca samādiśa // Rm_2.188{90} //",
  "S01ratnml_u:925": "ity evaṃ prārthite tena rājñā lokahitārthinā /",
  "S01ratnml_u:926": "saṃbuddho bhagavāṃś caivaṃ svāśīrvacanam abravīt // Rm_2.189{91} //",
  "S01ratnml_u:927": "ārogyam astu te rājan sarvatrāpi ca maṃgalaṃ /",
  "S01ratnml_u:928": "subhikṣaṃ sarvadāpy atra nirvighnaṃ bodhim āpnuhi // Rm_2.190{92} //",
  "S01ratnml_u:929": "iti svāśīrvaco datvā saṃbuddhaḥ sa sasāṃghikaḥ /",
  "S01ratnml_u:930": "tataś ca svāśramaṃ prāgāt sa nṛpajanam anvitaḥ // Rm_2.191{93} //",
  "S01ratnml_u:931": "evam asya munīndrasya traimāsyaṃ ca niraṃtaraṃ /",
  "S01ratnml_u:932": "tenākāri nṛpendreṇa sevā satkārapūjanaiḥ // Rm_2.192{94} //",
  "S01ratnml_u:933": "tataḥ śakro mahendro 'sau dṛṣṭvā tat sugatārcitāṃ /",
  "S01ratnml_u:934": "tad durbhikṣapraśāṃtyarthaṃ suvṛṣṭiṃ samacārayat // Rm_2.193{95} //",
  "S01ratnml_u:935": "(Rm 33)",
  "S01ratnml_u:936": "tato jalāśrayāny ambupūritāni samaṃtataḥ /",
  "S01ratnml_u:937": "padmotpalādipuṣpaiś ca channāni rurucus tadā // Rm_2.194{96} //",
  "S01ratnml_u:938": "tṛṇair navāṅkurodbhūtaṃ sādvalaiś ca prarūḍhitaiḥ /",
  "S01ratnml_u:939": "pratichannā haridvastraiḥ prāvṛtaiva rarāja bhūḥ // Rm_2.195{97} //",
  "S01ratnml_u:940": "vṛkṣāś cāpi haritpatraiḥ samāchannāḥ praśobhitāḥ /",
  "S01ratnml_u:941": "puṣpaiḥ prasphullitair amyaiḥ phalaiś ca saṃcakāsire // Rm_2.196{98} //",
  "S01ratnml_u:942": "kramāc caivaṃ prarūḍhāni śasyāni varddhitāni ca /",
  "S01ratnml_u:943": "pariniṣpannasiddhāni pravipecuḥ samaṃtataḥ /",
  "S01ratnml_u:944": "tataḥ sarve janāś caivaṃ saṃprayātāṃ subhikṣatāṃ /",
  "S01ratnml_u:945": "dṛṣṭvānaṃdaṃ samuccāryya pracerire praharṣitāḥ // Rm_2.197{99} //",
  "S01ratnml_u:946": "atha rājā sa tān sarvān mahāharṣapramoditān /",
  "S01ratnml_u:947": "dṛṣṭvā bhūyaḥ samāmaṃtrya vabhāṣa saṃprabodhayan // Rm_2.198{100} //",
  "S01ratnml_u:948": "bhavanto dṛśyatām asya saṃbuddhasyānubhāvatā /",
  "S01ratnml_u:949": "yasya puṇyānubhāvena prajātaiva subhikṣatā // Rm_2.199{1} //",
  "S01ratnml_u:950": "tasmān nityaṃ tathaivāsya saṃbuddhasya jagatprabhoḥ /",
  "S01ratnml_u:951": "mahatsatkārapūjābhiḥ karttavyaṃ bhajanaṃ sadā // Rm_2.200{2} //",
  "S01ratnml_u:952": "evaṃ yadi sadā cāsya saṃbuddhasya jagatprabhoḥ /",
  "S01ratnml_u:953": "pūjābhiḥ satkariṣyanti sadātra maṃgalaṃ bhavet // Rm_2.201{3} //",
  "S01ratnml_u:954": "tasmād asya munīndrasya nakhakeśavidarbhitaḥ /",
  "S01ratnml_u:955": "gandhastūpaḥ pratisthāpya sevitavyaḥ sadārcanaiḥ // Rm_2.202{4} //",
  "S01ratnml_u:956": "iti saṃbhāṣya rājāsau tais tathety anumoditaiḥ /",
  "S01ratnml_u:957": "saha bauddhāśramaṃ gatvā natvā taṃ prārthayan muniṃ // Rm_2.203{5} //",
  "S01ratnml_u:958": "namas te bhagavaṃ chāstar vayaṃ te śaraṇasthitāḥ /",
  "S01ratnml_u:959": "sadā caivaṃ kariṣyāmo bhavatsevām upāsthitāḥ // Rm_2.204{6} //",
  "S01ratnml_u:960": "tat prasīda sadā pātra vihṛtya dharmam ādiśan /",
  "S01ratnml_u:961": "vijayasva na cānyatra mā vraja no 'nukaṃpayā // Rm_2.205{7} //",
  "S01ratnml_u:962": "tenaivaṃ prārthite rājñā bhagavāṃś ca sa caṃdanaḥ /",
  "S01ratnml_u:963": "(Rm 34)",
  "S01ratnml_u:964": "taṃ nṛpaṃ sajanaṃ dṛṣṭvā prasannāsyo 'bravīt tathā // Rm_2.206{8} //",
  "S01ratnml_u:965": "naiva rājan mayā bodhir ekasyārthe prasādhitā /",
  "S01ratnml_u:966": "api ca sarvasatvānāṃ hitārthe hy anukaṃpinā // Rm_2.207{9} //",
  "S01ratnml_u:967": "tasmād atra sadā naiva sthāsyāmy ahaṃ sasāṃghikaḥ /",
  "S01ratnml_u:968": "sarvatrāpi careyāhaṃ saddharmaṃ saṃprakāśituṃ // Rm_2.208{10} //",
  "S01ratnml_u:969": "yadi me śraddhayā nityaṃ sevāṃ kartuṃ samichatha /",
  "S01ratnml_u:970": "keśastūpaṃ pratisthāpya sevyata sarvadārcanaiḥ // Rm_2.209{11} //",
  "S01ratnml_u:971": "tatas te 'tra sadā rājye subhikṣaṃ maṃgalaṃ bhavet /",
  "S01ratnml_u:972": "durbhikṣatā ca kutrāpi nākramiṣyati kadā cana // Rm_2.210{12} //",
  "S01ratnml_u:973": "iti matvā tvayā gatvā triratnaśaraṇaṃ svayaṃ /",
  "S01ratnml_u:974": "sarvasatvāś ca saddharme preraṇīyāḥ prayatnataḥ // Rm_2.211{13} //",
  "S01ratnml_u:975": "ity ādiśya munīṃdro 'sau chitvā svān nakharāṃs tathā /",
  "S01ratnml_u:976": "keśāṃś cāpy avatāryyaivaṃ tasmai rājñe svayaṃ dadau // Rm_2.212{14} //",
  "S01ratnml_u:977": "tato rājā sa taṃ buddhaṃ natvā keśāṃ nakhāṃś ca tān /",
  "S01ratnml_u:978": "samādāya praharṣeṇa pratyāyayau svam ālayaṃ // Rm_2.213{15} //",
  "S01ratnml_u:979": "tatra prāptaḥ pure madhye puṣkariṇyās taṭāntike /",
  "S01ratnml_u:980": "tat keśanakharān ropya gaṃdhastūpam akārayat // Rm_2.214{16} //",
  "S01ratnml_u:981": "tasmiṃ siddhe pratisthāpya vidhinā ca mahotsavaiḥ /",
  "S01ratnml_u:982": "nityaṃ satkārapūjābhiḥ sevāṃ cakre prasannadhīḥ // Rm_2.215{17} //",
  "S01ratnml_u:983": "etat puṇyānubhāvena loke 'ṃdhe 'pariṇāyake /",
  "S01ratnml_u:984": "jagalloke hitaṃ kartuṃ bhaveyaṃ sugatas tathā // Rm_2.216{18} //",
  "S01ratnml_u:985": "iti dhṛtvā pracitte 'sau praṇidhānaṃ narādhipaḥ /",
  "S01ratnml_u:986": "gaṃdhajalaiś ca taṃ stūpaṃ snāpayitvā sadārcayat // Rm_2.217{19} //",
  "S01ratnml_u:987": "pratisthāpya mahaṃ cāpi gatvā ca śaraṇe mudā /",
  "S01ratnml_u:988": "aṣṭāṃgaiś ca praṇatvaivaṃ mahotsāhair asevayat // Rm_2.218{20} //",
  "S01ratnml_u:989": "tathā sarve janāś cāpi śraddhayā taṃ prabhejire /",
  "S01ratnml_u:990": "ye gatāḥ śaraṇaṃ tatra te sarve nirvṛtiṃ yayuḥ // Rm_2.219{21} //",
  "S01ratnml_u:991": "aham evāvasiṣṭaḥ sa teṣāṃ yo 'bhūn narādhipaḥ /",
  "S01ratnml_u:992": "saṃbodhipraṇidhiṃ dhṛtvā naivaṃ nirvāṇam āyayau // Rm_2.220{22} //",
  "S01ratnml_u:993": "(Rm 35)",
  "S01ratnml_u:994": "etat puṇyānubhāvaiś ca suvṛṣṭiḥ saṃpracāritā /",
  "S01ratnml_u:995": "sarvadāpy abhavat tatra subhikṣaṃ nirupadravaṃ // Rm_2.221{23} //",
  "S01ratnml_u:996": "etad dharmānubhāvaiś ca sarvatra sāṃprataṃ labhe /",
  "S01ratnml_u:997": "pūjāsatkāramānyāni yaśodharmasukhāni ca // Rm_2.222{24} //",
  "S01ratnml_u:998": "yatra yatra pragachāmi tatra tatra samaṃtataḥ /",
  "S01ratnml_u:999": "itthaṃ satkārapūjābhir mānito 'haṃ sasāṃghikaḥ // Rm_2.223{25} //",
  "S01ratnml_u:1000": "tac chāstāraṃ samārādhya yaśodharmasukhepsubhiḥ /",
  "S01ratnml_u:1001": "śubheṣu sarvadā nityaṃ caritavyaṃ prayatnataḥ // Rm_2.224{26} //",
  "S01ratnml_u:1002": "śubhena sukhatā nityaṃ bhavel loke samaṃtataḥ /",
  "S01ratnml_u:1003": "pāpena duḥkhatā caivaṃ miśritenāpi miśritā // Rm_2.225{27} //",
  "S01ratnml_u:1004": "tasmāt pāpaṃ viramyaivaṃ miśritāni vihāya ca /",
  "S01ratnml_u:1005": "śubheṣv eva prayatnena caritavyaṃ sukhārthibhiḥ // Rm_2.226{28} //",
  "S01ratnml_u:1006": "ity ādiṣṭaṃ munīndreṇa sarve te sāṃghikās tathā /",
  "S01ratnml_u:1007": "śrutvā pramenire satyaṃ karmabhāvaṃ bhavālaye // Rm_2.227{29} //",
  "S01ratnml_u:1008": "pāpebhyo viratā nityaṃ miśritebhyo 'pi te sadā /",
  "S01ratnml_u:1009": "sadā śubheṣu niratāḥ sarve saṃcerire samāhitāḥ // Rm_2.228{30} //",
  "S01ratnml_u:1010": "evaṃ rājaṃs tvayā nityaṃ pāpāc ca miśritād api /",
  "S01ratnml_u:1011": "viramya sarvathā dharme caritavyaṃ sukhāptaye // Rm_2.229{31} //",
  "S01ratnml_u:1012": "prajāś cāpi vinirvāryya sarvathā pāpacāraṇāt /",
  "S01ratnml_u:1013": "śrāvayitvā ca saddharmaṃ yojanīyāḥ śubhe sadā // Rm_2.230{32} //",
  "S01ratnml_u:1014": "tathā te sarvadā nityaṃ sarvatra viṣayeṣv api /",
  "S01ratnml_u:1015": "suvṛṣṭiḥ pracarec caivaṃ maṃgalaṃ nirupadravaṃ // Rm_2.231{23/} //",
  "S01ratnml_u:1016": "iti tena samādiṣṭaṃ upaguptena śāsinā /",
  "S01ratnml_u:1017": "śrutvāśoko nṛpo 'stv evam ity anandat sapārṣadaḥ // Rm_2.232{24} //",
  "S01ratnml_u:1018": "snātāvadānaṃ tad idaṃ niśamya ye śrāvayanti pratibodhya lokān /",
  "S01ratnml_u:1019": "te pāpanirmuktaviśuddhadehāḥ prayānti nūnaṃ sugatālayeṣu // Rm_2.233{25} //",
  "S01ratnml_u:1020": "++ iti ratnāvadānamālāyāṃ snātāvadānaṃ samāptam ++",
  "S01ratnml_u:1021": "(Rm 36)",
  "S01ratnml_u:1022": "III Cakrāvadāna",
  "S01ratnml_u:1023": "athāśoko narendro 'sau bhūyo natvā kṛtāṃjaliḥ /",
  "S01ratnml_u:1024": "upaguptaṃ guruṃ prāha śrotum anyat subhāṣitaṃ // Rm_3.1{1} //",
  "S01ratnml_u:1025": "bhadanta śrotum ichāmi bhūyo 'py anyat subhāṣitaṃ /",
  "S01ratnml_u:1026": "yathā te guruṇā khyātaṃ tathā me vaktum arhasi // Rm_3.2{2} //",
  "S01ratnml_u:1027": "iti tenārthite rājñā bhūyo 'py asau jināṃśajaḥ /",
  "S01ratnml_u:1028": "upagupto yatir bhikṣus taṃ nṛpam evaṃ abravīt // Rm_3.3{3} //",
  "S01ratnml_u:1029": "yathā me guruṇādiṣṭaṃ vakṣye 'haṃ te subhāṣitaṃ /",
  "S01ratnml_u:1030": "sādhu cittaṃ samādhāya śṛṇu rājan samāhitaḥ // Rm_3.4{4} //",
  "S01ratnml_u:1031": "yaḥ purāsīn mahābuddhaḥ sarvajñaḥ śrīghano jinaḥ /",
  "S01ratnml_u:1032": "sarvavidyākalābhijño dharmarājas tathāgataḥ // Rm_3.5{5} //",
  "S01ratnml_u:1033": "śāstārhan sugato nāthas traidhātukavināyakaḥ /",
  "S01ratnml_u:1034": "sa śākyādhipatir loke hitāya ca samaṃtataḥ // Rm_3.6{6} //",
  "S01ratnml_u:1035": "saddharmadeśanāṃ kṛtvā bodhimārgaṃ prakāśayan /",
  "S01ratnml_u:1036": "bhikṣuśrāvakasaṃghaiś ca bodhisatvaiś ca sāṃghikaiḥ // Rm_3.7{7} //",
  "S01ratnml_u:1037": "upāsikāgaṇaiś caivam upāsakagaṇaṃ saha /",
  "S01ratnml_u:1038": "rājagṛham upāśritya veṇuvane jināśrame // Rm_3.8{8} //",
  "S01ratnml_u:1039": "kalaṃdake nivāpākhye mahodyāne samāśritaḥ /",
  "S01ratnml_u:1040": "ādimadhyāṃtakatyāṇaṃ dideśa dharmam uttamaṃ // Rm_3.9{9} //",
  "S01ratnml_u:1041": "tad dharmadeśanāṃ śrotuṃ devāsuramanuṣyakāḥ /",
  "S01ratnml_u:1042": "yakṣakinnaragaṃdharvāḥ siddhavidyādharādayaḥ // Rm_3.10{10} //",
  "S01ratnml_u:1043": "garuḍā nāgarājāś ca mahāharṣasamanvitāḥ /",
  "S01ratnml_u:1044": "brāhmaṇā kṣatriyāś caiva rājāno rājaputrakāḥ // Rm_3.11{11} //",
  "S01ratnml_u:1045": "vaiśyāś ca śreṣṭhinaḥ śūdrā maṃtriṇo mātṛkājanāḥ /",
  "S01ratnml_u:1046": "sārthavāhāś ca paurāś ca dhaninaś ca vaṇigjanāḥ // Rm_3.12{12} //",
  "S01ratnml_u:1047": "evam anye 'pi lokāś ca sarve te saṃpraharṣitāḥ /",
  "S01ratnml_u:1048": "mahatsatkārapūjābhiḥ sarvopakaraṇais tathā // Rm_3.13{13} //",
  "S01ratnml_u:1049": "(Rm 37)",
  "S01ratnml_u:1050": "pūjayitvā pravaṃditvā saṃbuddhaṃ sugataṃ muniṃ /",
  "S01ratnml_u:1051": "parivṛtya puraskṛtya tasthau sarvānya tasthire // Rm_3.14{14} //",
  "S01ratnml_u:1052": "saddharmavāṃchitāḥ sarve śrotuṃ tatra samāgatāḥ // Rm_3.15{15} //",
  "S01ratnml_u:1053": "tasmiṃś ca samaye pūryyāṃ śrāvastyāṃ subhago vaṇik /",
  "S01ratnml_u:1054": "anyattamaḥ sārthavāha āsīn mahādhanaḥ sudhīḥ // Rm_3.16{16} //",
  "S01ratnml_u:1055": "tena bhāryyā subhadrāṃgī jātidharmasamānikā /",
  "S01ratnml_u:1056": "pariṇītā kulasthityai kuladharmānusārataḥ // Rm_3.17{17} //",
  "S01ratnml_u:1057": "tatas tau daṃpatī raktau snehānubandhitau mudā /",
  "S01ratnml_u:1058": "yathākāmaṃ prabhuṃjānau sanramāte yathechayā // Rm_3.18{18} //",
  "S01ratnml_u:1059": "tatas tasya gṛhasthasya bhogyeṣv evābhirāgiṇaḥ /",
  "S01ratnml_u:1060": "svakulavṛttidharmeṣu pramādād anapekṣiṇaḥ // Rm_3.19{19} //",
  "S01ratnml_u:1061": "vyavahāre viraktasya prodyamarahitasya ca /",
  "S01ratnml_u:1062": "arjanopāyamaṃdasya kevalaṃ vyayakurvataḥ // Rm_3.20{20} //",
  "S01ratnml_u:1063": "dine dine kraṃān nityaṃ ativyayān nirāgamat /",
  "S01ratnml_u:1064": "saṃpadaḥ kṣīṇatāṃ yātā griṣmakāla iva hradāḥ // Rm_3.21{21} //",
  "S01ratnml_u:1065": "tatas tasya gṛhasthasya bhāryā yā kuladharmikā /",
  "S01ratnml_u:1066": "saṃpadaḥ kṣīnatāṃ dṛṣṭvā gṛhe caivaṃ vyacintayat // Rm_3.22{22} //",
  "S01ratnml_u:1067": "ayaṃ me puruṣo bharttā sārthavāho vaṇik dhanī /",
  "S01ratnml_u:1068": "bhāgyam eva gṛhe bhuktvā nivasati nirudyamaḥ // Rm_3.23{23} //",
  "S01ratnml_u:1069": "atyarthavyayatā yatra vidyate na tathāgamaḥ /",
  "S01ratnml_u:1070": "sā ca saṃpat kiyat kālaṃ tiṣṭhet kṣīṇaṃ vrajet kramāt // Rm_3.24{24} //",
  "S01ratnml_u:1071": "tad ayaṃ puruṣaś cāpi kathaṃ sustho bhaviṣyati /",
  "S01ratnml_u:1072": "kena saṃdhāryyate lokair vihīne bhogyasaṃcaye // Rm_3.25{25} //",
  "S01ratnml_u:1073": "vṛddho 'py ayaṃ bhaven nūnaṃ daridro 'pi bhavet tathā /",
  "S01ratnml_u:1074": "tadā kiṃ paribhuktvaivaṃ gṛhe tisthet kathaṃ sukhī // Rm_3.26{26} //",
  "S01ratnml_u:1075": "yasya saṃpad gṛhe nāsti kathaṃ sa puruṣaḥ sukhī /",
  "S01ratnml_u:1076": "(Rm 38)",
  "S01ratnml_u:1077": "svayaṃ bhoktuṃ na śaktaḥ syāt kiṃ punar dānam ācaret // Rm_3.27{27} //",
  "S01ratnml_u:1078": "dānaṃ vinā na saṃsāre kiṃ sārasukham āpsyate /",
  "S01ratnml_u:1079": "dānenaiva hi labhyante yaśodharmasukhāni ca // Rm_3.28{28} //",
  "S01ratnml_u:1080": "dānena śuddhyate cittaṃ śuddhacitto bhavet sudhiḥ /",
  "S01ratnml_u:1081": "sudhiyā sādhyate śīlaṃ śīlavān syāc chubhaṃkarī // Rm_3.29{29} //",
  "S01ratnml_u:1082": "śubhakarmā ca saddharmaṃ kṛtvā yāsyati sadgatiṃ /",
  "S01ratnml_u:1083": "tasmād aham imaṃ nāthaṃ bharttāraṃ puruṣaṃ prabhuṃ // Rm_3.30{30} //",
  "S01ratnml_u:1084": "saddharmasukhasaṃprāptyai prerayeyaṃ dhanārjane /",
  "S01ratnml_u:1085": "dhanavān puruṣo loke sarvārthasādhane kṛtī // Rm_3.31{31} //",
  "S01ratnml_u:1086": "dharmārthakāmamokṣāṇāṃ mūlaṃ prāhur dhanaṃ budhāḥ /",
  "S01ratnml_u:1087": "bhartur hi puruṣasyāpi trivargakāryyasādhane // Rm_3.32{32} //",
  "S01ratnml_u:1088": "sahāyaḥ kathyate prājñaiḥ satī bhāryyānucāriṇī /",
  "S01ratnml_u:1089": "asya bhartur hy ahaṃ bharyyā satī dharmārthasādhane // Rm_3.33{33} //",
  "S01ratnml_u:1090": "manaḥ protsāhitaṃ kṛtvā prerayeyaṃ dhanārjane // Rm_3.34{34/} //",
  "S01ratnml_u:1091": "iti niścitya sā sādhvī dṛṣṭvā bharttāram ādarāt /",
  "S01ratnml_u:1092": "dharmārthasādhane caivaṃ protsāhayitum abravīt // Rm_3.35{34/} //",
  "S01ratnml_u:1093": "svāmi bharttāsi me nātho devatāpi tvam eva hi /",
  "S01ratnml_u:1094": "tan mayā vakṣyate tathyaṃ paratreha sukhāya te // Rm_3.36{35} //",
  "S01ratnml_u:1095": "tathyaṃ ca tacchṛṇuṣvaivam anyathā cet tu mā kuru // Rm_3.37{36} //",
  "S01ratnml_u:1096": "yad bhavān purusaḥ prāḍhyaḥ sārthavāho vaṇik prabhuḥ /",
  "S01ratnml_u:1097": "sadā bhogyāni bhuktvaiva sthitvā naivaṃ praśobhati // Rm_3.38{37} //",
  "S01ratnml_u:1098": "tat pramādaṃ parityaktvā yaśodharmasukhāptaye /",
  "S01ratnml_u:1099": "satyadharmānusāreṇa kuruṣva dhanasādhanaṃ // Rm_3.39{38} //",
  "S01ratnml_u:1100": "dhanena sādhayed bhogyaṃ bhogyena pālayet tanuṃ /",
  "S01ratnml_u:1101": "dehena sādhayed dharmaṃ dharmeṇa satsukhaṃ labhet // Rm_3.40{39} //",
  "S01ratnml_u:1102": "kiṃ ca yatra gṛhe svāmī vyavahāranirudyamaḥ /",
  "S01ratnml_u:1103": "tatra sarve janāś cāpi niṣatsyaṃty avasādinaḥ // Rm_3.41{40} //",
  "S01ratnml_u:1104": "api yatra gṛhe svāmī vyavahārasamudyataḥ /",
  "S01ratnml_u:1105": "tatra sarve janāś caiva pracareyuḥ samudyamāḥ // Rm_3.42{41} //",
  "S01ratnml_u:1106": "yac ca dānamahotsāhaṃ yatra gehe na vidyate /",
  "S01ratnml_u:1107": "sa kiṃ geho na ramyaḥ syāc chūnyāraṇye śmaśānavat // Rm_3.43{41/} //",
  "S01ratnml_u:1108": "(Rm 39)",
  "S01ratnml_u:1109": "yasmin gṛhe sadā nityaṃ dānapuṇyamahotsavaṃ /",
  "S01ratnml_u:1110": "sa eva mandiro ramyasvargavat pratibhāsyate // Rm_3.44{42} //",
  "S01ratnml_u:1111": "yasmiṃś cāpi gṛhastho hi dānapuṇyanirutsahaḥ /",
  "S01ratnml_u:1112": "svayam eva prabhuktvaivaṃ vasate paśuvat sa kiṃ // Rm_3.45{43} //",
  "S01ratnml_u:1113": "dhanyās te puruṣā vīrā yaśodharmasukhānvitāḥ /",
  "S01ratnml_u:1114": "kṛtvā dānavṛṣotsāhaṃ sukhaṃ bhuktvā vasaṃti ye // Rm_3.46{44} //",
  "S01ratnml_u:1115": "teṣām eva hi saṃsāre susāraṃ jīvitaṃ khalu /",
  "S01ratnml_u:1116": "ye kṛtvā dānapuṇyāni svayaṃ saukhyaṃ ca bhuṃjate // Rm_3.47{45} //",
  "S01ratnml_u:1117": "dānenaiva hi lobhyaṃte yaśodharmasukhāni ca /",
  "S01ratnml_u:1118": "anyathā naiva lapsyante tataḥ saṃpan nirarthitā // Rm_3.48{46} //",
  "S01ratnml_u:1119": "kiyat kālaṃ ca jīveyur ye bhuktvaiva sukhaṃ sthitāḥ /",
  "S01ratnml_u:1120": "avaśyaṃ sarvaśo hitvā mṛtā yāyur yamālayaṃ // Rm_3.49{47} //",
  "S01ratnml_u:1121": "tatra karmasahāyāṃs tān dṛṣṭvā dharmādhipo yamaḥ /",
  "S01ratnml_u:1122": "nirṇayitvā ca tat karma prerayet karmabhuktaye // Rm_3.50{48} //",
  "S01ratnml_u:1123": "ye ca pāpakarā duṣṭā prerayet tān tu durgatau /",
  "S01ratnml_u:1124": "ye tu puṇyakarā bhadrāḥ prerayet tāṃś ca sadgatau // Rm_3.51{49} //",
  "S01ratnml_u:1125": "tatra karmaphalāny evaṃ duḥkhāni ca /",
  "S01ratnml_u:1126": "sukhāni ca sarvatheha paratrāpi bhuṃjate sarvajāṃtavaḥ // Rm_3.52{50} //",
  "S01ratnml_u:1127": "śubhena sadgatiṃ yayād yaśodharmasukhānvitāḥ /",
  "S01ratnml_u:1128": "pāpena durgatiṃ yāyād dhikpravādāsukhānvitāḥ // Rm_3.53{51} //",
  "S01ratnml_u:1129": "evaṃ matvā prabho svāmin yaśodharmasukhāptaye /",
  "S01ratnml_u:1130": "svakulavṛttim ādhāya prodyamasva dhanārjane // Rm_3.54{52} //",
  "S01ratnml_u:1131": "sadā dānamahotsāhaṃ kṛtvā sadgatilabdhaye /",
  "S01ratnml_u:1132": "yathechayā sukhaṃ bhuktvā pālayasva sadā janān // Rm_3.55{53} //",
  "S01ratnml_u:1133": "tatas te maṃgalaṃ nityaṃ bhaved iha paratra ca /",
  "S01ratnml_u:1134": "saphalaṃ mānuṣaṃ janma nūnaṃ sadgatim āpnuyāt // Rm_3.56{54} //",
  "S01ratnml_u:1135": "iti bhāryāvacaḥ śrutvā sa gṛhastho vaṇik sudhīḥ /",
  "S01ratnml_u:1136": "bhāryāṃ tāṃ vallabhāṃ kāntāṃ dṛṣṭvā caivaṃ samabravīt // Rm_3.57{55} //",
  "S01ratnml_u:1137": "ayi priye subhadrāsi mama bhāryānucāriṇī /",
  "S01ratnml_u:1138": "yat tvayā bhāṣitaṃ satyaṃ tat kariṣyāmi sarvathā // Rm_3.58{56} //",
  "S01ratnml_u:1139": "kiṃ tu tvaṃ me priyā bhāryā vallabhātimanoharā /",
  "S01ratnml_u:1140": "tat kathaṃ tvāṃ priyāṃ tyaktvā kutra yāsye dhanārthataḥ // Rm_3.59{57} //",
  "S01ratnml_u:1141": "(Rm 40)",
  "S01ratnml_u:1142": "sārthavāho hy ahaṃ cāpi tat kathaṃ nīcavṛttibhiḥ /",
  "S01ratnml_u:1143": "ratnārjanaṃ kariṣyāmi tato ratnākaraṃ vraje // Rm_3.60{58} //",
  "S01ratnml_u:1144": "tasmāt priye subhadrāṃgī sati dharmānucāriṇī /",
  "S01ratnml_u:1145": "gṛhakāryyaṃ samādhāryya vasa bhuktvā yathāsukhaṃ // Rm_3.61{59} //",
  "S01ratnml_u:1146": "yāvan nāhaṃ gṛhe prāptas tāvad dhairyyaṃ samāśraya /",
  "S01ratnml_u:1147": "śīghram evāgamiṣyāmi maṃ smṛtvā mānvatapyathāḥ // Rm_3.62{60} //",
  "S01ratnml_u:1148": "iti bharttoditaṃ śrutvā sā ca bhāryānutāpitā /",
  "S01ratnml_u:1149": "galadaśrumukhī natvā svāminaṃ tam abhāṣata // Rm_3.63{61} //",
  "S01ratnml_u:1150": "he nātha supriya svāmin māṃ vihāya kathaṃ vrajeḥ /",
  "S01ratnml_u:1151": "tvayā vinā kathaṃ gehe tiṣṭheyāhaṃ yathā vane // Rm_3.64{62} //",
  "S01ratnml_u:1152": "darśane śravaṇe vāpi gaṃdhatailānulepane /",
  "S01ratnml_u:1153": "sparśane bhojane pāne suvastraparibhūṣaṇe // Rm_3.65{63} //",
  "S01ratnml_u:1154": "saurabhyā 'ṅgane cāpi bhāṣane gamane kvacit /",
  "S01ratnml_u:1155": "nidrābhoge tathā naiva vidyeta me 'bhilāṣatā // Rm_3.66{64} //",
  "S01ratnml_u:1156": "tavaiva smaraṇaṃ kṛtvā niḥśvasantī muhur muhuḥ /",
  "S01ratnml_u:1157": "virahānalasaṃtaptā vrajeyaṃ maraṇaṃ dhruvaṃ // Rm_3.67{65} //",
  "S01ratnml_u:1158": "mṛtāyāṃ mayi te gehe ko 'nurakṣen nu saṃpadaḥ /",
  "S01ratnml_u:1159": "śrutvā me maraṇaṃ nūnaṃ dhakṣyase virahānalaiḥ // Rm_3.68{66} //",
  "S01ratnml_u:1160": "tadaitābhiś ca saṃpattiratnaiś ca kiṃ kariṣyasi /",
  "S01ratnml_u:1161": "aputrasya hi sarvasvaṃ nūnaṃ rājā grahīṣyati // Rm_3.69{67} //",
  "S01ratnml_u:1162": "tadātmanā vikhidyaivaṃ dūraṃ mā gā vihāyatāṃ /",
  "S01ratnml_u:1163": "gṛhe sthitvā mayā sārddhāṃ sukhaṃ bhuktvodyamaṃ kuru // Rm_3.70{68} //",
  "S01ratnml_u:1164": "atrāpi bahavaḥ santi vaṇiksaṃghā mahājanāḥ /",
  "S01ratnml_u:1165": "paṇyaṃ prasāryya taṃ sārddhaṃ sādhayasva dhanaṃ sukhaṃ // Rm_3.71{69} //",
  "S01ratnml_u:1166": "kiyat kālaṃ ca jīveva santatiś ca na vidyate /",
  "S01ratnml_u:1167": "tat kiṃ nau bahubhī ratnair mā gā ratnākaraṃ hy ataḥ // Rm_3.72{70} //",
  "S01ratnml_u:1168": "yāvajjīvaṃ sukhaṃ bhuktvā dānaṃ kṛtvā sadārthine /",
  "S01ratnml_u:1169": "saṃvṛtyā prārjaya dravyaṃ svagehe saṃsthito rama // Rm_3.73{71} //",
  "S01ratnml_u:1170": "mā dhāva priya kutrāpi kiṃ vā ratnākare labhet /",
  "S01ratnml_u:1171": "svagṛhe 'pi labhej jantuḥ svakarmanirmitaṃ dhanaṃ // Rm_3.74{72} //",
  "S01ratnml_u:1172": "svakṛtaṃ karma tad bhāvi nirmāṇasadṛśaṃ phalaṃ /",
  "S01ratnml_u:1173": "(Rm 41)",
  "S01ratnml_u:1174": "sarvatrāpi labhanty eva mahāntaḥ kṣudrikā api // Rm_3.75{73} //",
  "S01ratnml_u:1175": "tathā ye sujanā loke sadhanā sadguṇāśrayāḥ /",
  "S01ratnml_u:1176": "te 'pi kṣaṇād bhavanty eva nirdhanā bhikṣutāśritāḥ // Rm_3.76{74} //",
  "S01ratnml_u:1177": "ye cāpi durjanā loke nirdhanā nirguṇāś ca ye /",
  "S01ratnml_u:1178": "te 'pi labhanti mānyārhaṃ sevyante cāpi sajjanaiḥ // Rm_3.77{75} //",
  "S01ratnml_u:1179": "tathā ye vaṇijo dhīrāḥ sārthavāhā maṇīchayā /",
  "S01ratnml_u:1180": "ratnākaraṃ gatās teṣāṃ ke cit svastisamāgatāḥ // Rm_3.78{76} //",
  "S01ratnml_u:1181": "ke cit tatra samudre vā bhagnanaukā dhanaiḥ saha /",
  "S01ratnml_u:1182": "patitāḥ sannimajjantā mṛtāś ca vilayaṃ gatāḥ // Rm_3.79{77} //",
  "S01ratnml_u:1183": "ke cid vīryabalenaivaiḥ samuttīrya prayatnataḥ /",
  "S01ratnml_u:1184": "akiṃcanyāḥ paribhraṣṭā riktahastā gṛhāgatāḥ /",
  "S01ratnml_u:1185": "evaṃ sarve 'pi satvāś ca svakṛtakarmanirmitaṃ /",
  "S01ratnml_u:1186": "phalaṃ bhuktvā bhramanty evaṃ saṃsāre ṣaḍgatiṣv api // Rm_3.80{78} //",
  "S01ratnml_u:1187": "iti karmapramāṇatvaṃ jñātvā saṃpadvipattitā /",
  "S01ratnml_u:1188": "mā khedaya svam ātmānaṃ dharmaṃ kṛtvā sukhaṃ vasa // Rm_3.81{79} //",
  "S01ratnml_u:1189": "tathā nau maṃgalaṃ nityaṃ sarvatrāpi bhavet khalu /",
  "S01ratnml_u:1190": "yāvajjīvaṃ sukhaṃ bhuktvā sadgatiṃ ca vrajemahi // Rm_3.82{80} //",
  "S01ratnml_u:1191": "iti bhāryoditaṃ śrutvā sārthavāhātmajaḥ sa ca /",
  "S01ratnml_u:1192": "taṃ priyāṃ ramaṇīṃ bhāryyāṃ dṛṣṭvaivaṃ samabhāṣata // Rm_3.83{81} //",
  "S01ratnml_u:1193": "bhadre satyaṃ tvaṃ yā proktaṃ yat svakarmapramānatā /",
  "S01ratnml_u:1194": "iti matvāham ichāmi gantuṃ ratnākare 'pi hi // Rm_3.84{82} //",
  "S01ratnml_u:1195": "yad abhāvi na tad bhāvi bhāvi cen na tad anyathā /",
  "S01ratnml_u:1196": "sarvatrāpi bhaven nūnaṃ tenābdhiṃ gantum īhyate // Rm_3.85{83} //",
  "S01ratnml_u:1197": "yadi bhāgyaṃ mamāsty evaṃ svasti syād gamane khalu /",
  "S01ratnml_u:1198": "ratnāni bahuśo labdhā pratyāgacheya siddhitāḥ // Rm_3.86{84} //",
  "S01ratnml_u:1199": "atha me bhāgyatā naiva nūnaṃ tatra vipattitā /",
  "S01ratnml_u:1200": "mahattīrthe nimagno 'haṃ mṛto yāsye surālayaṃ // Rm_3.87{85} //",
  "S01ratnml_u:1201": "yathā bhaṭṭā mahāvīrā yaśodharmasukhāptaye /",
  "S01ratnml_u:1202": "śatruṃ jetuṃ mahotsāhair viśanti raṇamaṇḍale // Rm_3.88{86} //",
  "S01ratnml_u:1203": "tatra ke cid dhatā vīrā yaśodharmānvitā mṛtāḥ /",
  "S01ratnml_u:1204": "sahasā te prayānty evaṃ svargasaukhyānubhoginaḥ // Rm_3.89{87} //",
  "S01ratnml_u:1205": "aham api vaṇikputraḥ sārthavāhātmajo hy ahaṃ /",
  "S01ratnml_u:1206": "(Rm 42)",
  "S01ratnml_u:1207": "tat tathāhaṃ gaṃiṣyāmi ratnākaraṃ na cānyataḥ // Rm_3.90{88} //",
  "S01ratnml_u:1208": "yadi svasti gṛhaṃ prāpsye yaśoratnasukhānvitaḥ /",
  "S01ratnml_u:1209": "mṛto 'tha nirmalībhūtvā svarge saukhyam avāpnuyāṃ // Rm_3.91{89} //",
  "S01ratnml_u:1210": "iti matvā priye bhadre mā viṣīda sukhāṃ vasa /",
  "S01ratnml_u:1211": "yāvan nāhaṃ gṛhaṃ prāptas tāvad bhajeṣṭadevatāṃ // Rm_3.92{90} //",
  "S01ratnml_u:1212": "sarvathāhaṃ gamiṣyāmi svakulakīrtilabdhaye /",
  "S01ratnml_u:1213": "anivarttī hy ahaṃ kāryye tan māṃ tvaṃ mā nivāraya // Rm_3.93{91} //",
  "S01ratnml_u:1214": "iti bharttur vacaḥ śrutvā nirbandhaṃ gamanaṃ prati /",
  "S01ratnml_u:1215": "sā satī taṃ svabharttāraṃ natvā prāha kṛtāṃjaliḥ // Rm_3.94{92} //",
  "S01ratnml_u:1216": "svāmiṃs tvaṃ sarvathā gantuṃ yadīchasi mahāmbudhiṃ /",
  "S01ratnml_u:1217": "dhairyyam ālamvya saṃpaśyan mārge vraja samāhitaḥ // Rm_3.95{93} //",
  "S01ratnml_u:1218": "svasti te vrajato mārge sarvatrāpi divāniśaṃ /",
  "S01ratnml_u:1219": "svasti pratyāgate caivaṃ bhūyān nityaṃ śubhaṃ sadā // Rm_3.96{94} //",
  "S01ratnml_u:1220": "yātrāsiddhimahāsaṃpadyaśodharmasukhānvitaḥ /",
  "S01ratnml_u:1221": "svasti śīghraṃ samāgacha vrajā te 'stu sadā śivaṃ // Rm_3.97{95} //",
  "S01ratnml_u:1222": "iti bhāryoditaṃ śrutvā sārthavāhas tatheti saḥ /",
  "S01ratnml_u:1223": "pratijñāya vaṃksaṃghān sarvān āhūya cābravīt // Rm_3.98{96} //",
  "S01ratnml_u:1224": "bhavanto 'haṃ samichāmi yośodharmasukhāptaye /",
  "S01ratnml_u:1225": "svakulavṛttim ādhāya gantuṃ ratnākarāṃbudhau // Rm_3.99{97} //",
  "S01ratnml_u:1226": "tatra gantuṃ mayā sārddhaṃ yadi yūyaṃ samichatha /",
  "S01ratnml_u:1227": "tat paṇyaṃ sahasādāya samāyāta caremahi // Rm_3.100{98} //",
  "S01ratnml_u:1228": "iti tenoditaṃ śrutvā sarve te vaṇijo mudā /",
  "S01ratnml_u:1229": "sahasā paṇyam ādāya tatra gantum upākraman // Rm_3.101{99} //",
  "S01ratnml_u:1230": "atha sārthapatiḥ śīghraṃ taiś ca paṃcaśataiḥ saha /",
  "S01ratnml_u:1231": "svastyayanavidhiṃ kṛtvā pratasthe saṃpramoditaḥ // Rm_3.102{100} //",
  "S01ratnml_u:1232": "tataḥ kramād atikramya grāmajanapadāni te /",
  "S01ratnml_u:1233": "vilaṃghyāraṇyadeśāṃś ca tīraṃ prāpur mahodadheḥ // Rm_3.103{1} //",
  "S01ratnml_u:1234": "tato nāvaṃ samāruhya tāni paṃcaśatāni ca /",
  "S01ratnml_u:1235": "pravitatya dhvajaṃ śubhraṃ jagāhire 'mbudhau kramāt // Rm_3.104{2} //",
  "S01ratnml_u:1236": "tathā te vahanārūḍhā vātānukūlato dhruvaṃ /",
  "S01ratnml_u:1237": "kramād dvīpāṃś ca laṃghitvā ratnākaraṃ samāyayuḥ // Rm_3.105{3} //",
  "S01ratnml_u:1238": "tatra ratnākaraṃ prāptā devatā supramodataḥ /",
  "S01ratnml_u:1239": "te mithaḥ kalahaṃ kṛtvā pratyāgaṃtuṃ na śekire // Rm_3.106{4} //",
  "S01ratnml_u:1240": "(Rm 43)",
  "S01ratnml_u:1241": "ciram evaṃ virodhitvād ratnāni ca na lebhire /",
  "S01ratnml_u:1242": "bāṃdhavāṃś ca muhuḥ smṛtvā tasthuḥ sarve vilaṃvitāḥ // Rm_3.107{5} //",
  "S01ratnml_u:1243": "atrāṃtare ca sā nārī sārthavāhapriyā satī /",
  "S01ratnml_u:1244": "bharttrā vinā gṛhaṃ śūnyam amanyata nirutsavāt // Rm_3.108{6} //",
  "S01ratnml_u:1245": "yad dine prasthito bhartā sārthavāhaḥ purād vahiḥ /",
  "S01ratnml_u:1246": "tad dinārabhya sā nārī gaṇayantī dinaṃ prati // Rm_3.109{7} //",
  "S01ratnml_u:1247": "bharttur eva muhuḥ smṛtvā virahavedanāturā /",
  "S01ratnml_u:1248": "niḥśvasantī muhuś caivam adhairyyā paritāpinī // Rm_3.110{8} //",
  "S01ratnml_u:1249": "kṛśāṅgā pāṇḍuvarṇā ca virukṣākīrṇakeśinī /",
  "S01ratnml_u:1250": "prasādhanānabhīchantī malinavasanāvṛtā // Rm_3.111{9} //",
  "S01ratnml_u:1251": "darśanaśravaṇe cāpi gaṃdhānvāharaṇe 'pi ca /",
  "S01ratnml_u:1252": "bhojaneṣv api pāne ca sparśane gamaneṣv api // Rm_3.112{10} //",
  "S01ratnml_u:1253": "kutūhare tathānyatra manorame 'pi cādbhute /",
  "S01ratnml_u:1254": "sarvatra viṣayeṣv evaṃ na protsahe yathāturā // Rm_3.113{11} //",
  "S01ratnml_u:1255": "bharttur viyogaduḥkhārttā roginīva viṣādinī /",
  "S01ratnml_u:1256": "asahyamadanākrāntā dhairyyopāyavicetanā // Rm_3.114{12} //",
  "S01ratnml_u:1257": "bhartur āgatim ālambya kṣaṇaṃ dhairyyasamāśritā /",
  "S01ratnml_u:1258": "bhartāram eva saṃsmṛtvā gṛha eva nyaṣīdata // Rm_3.115{13} //",
  "S01ratnml_u:1259": "na nidrāṃ śayane bheje nānyasmṛtau mano 'nudat /",
  "S01ratnml_u:1260": "prabhum evaṃ samādhyātvā tasthau dhyāyīva yogavit // Rm_3.116{14} //",
  "S01ratnml_u:1261": "athaivaṃ vikalībhūtāṃ yauvanīṃ tāṃ pativratāṃ /",
  "S01ratnml_u:1262": "kācid ekā sakhī bhadrā saṃnirīkṣyābravīd rahaḥ // Rm_3.117{15} //",
  "S01ratnml_u:1263": "bhadre kin te viṣāda tvaṃ vibhāsi tvaiḥ yathāturā /",
  "S01ratnml_u:1264": "mā viṣīda yad arthan te tad vadasva mayi priye // Rm_3.118{16} //",
  "S01ratnml_u:1265": "kathaṃ notsahase bhadre svakuladharmacāriṇi /",
  "S01ratnml_u:1266": "kautuke cādbhute cāpi sarvatra viṣayeṣv api // Rm_3.119{17} //",
  "S01ratnml_u:1267": "bhojane bhūṣaṇe cāpi draṣṭuṃ śrotuṃ na vāṃchasi /",
  "S01ratnml_u:1268": "kiṃ viṣādena siddhaṃ te tat prabhukṣva yathāsukhaṃ // Rm_3.120{18} //",
  "S01ratnml_u:1269": "(Rm 44)",
  "S01ratnml_u:1270": "iti tayodite sakhyā sārthavāhapriyāpi sa /",
  "S01ratnml_u:1271": "tāṃ sakhīṃ pramadāṃ kāntāṃ dṛṣṭvā caivam abhāṣata // Rm_3.121{19} //",
  "S01ratnml_u:1272": "nāhaṃ bhogārthinī bhadre nāpi kāmātirāgiṇī /",
  "S01ratnml_u:1273": "kiṃ tu dharmānuraktāsmi tat kathaṃ svāminaṃ vinā // Rm_3.122{20} //",
  "S01ratnml_u:1274": "tenāhaṃ viṣayāṃ tyaktvā smṛtvā bharttāram eva taṃ /",
  "S01ratnml_u:1275": "svāgāra eva tiṣṭhāmi bhogyeṣv api ca nispṛhā // Rm_3.123{21} //",
  "S01ratnml_u:1276": "kadā sa me priyo bharttā gṛhe pratyāsariṣyati /",
  "S01ratnml_u:1277": "iti ciṃtāṃ samādhāya tiṣṭhāmi yoginī yathā // Rm_3.124{22} //",
  "S01ratnml_u:1278": "yāvac ca sa priyaḥ svāmī nāyāti svagṛhaṃ prati /",
  "S01ratnml_u:1279": "tāvad evaṃ na bhokṣye 'haṃ bhogyāni surasāny api // Rm_3.125{23} //",
  "S01ratnml_u:1280": "viṣayeṣv api sarveṣu na me vāṃchā priyaṃ vinā /",
  "S01ratnml_u:1281": "nānyacciṃtā ca me citte tasmād evaṃ sthitā sadā // Rm_3.126{24} //",
  "S01ratnml_u:1282": "yāvat svāmī na me dṛṣṭas tāvat sthāsyāmy ahaṃ tathā /",
  "S01ratnml_u:1283": "api me jivitaṃ yātu na ca yāyāṃ gṛhād bahiḥ // Rm_3.127{25} //",
  "S01ratnml_u:1284": "strīṇāṃ hi devatā svāmī dharmo 'pi bhartṛsevayā /",
  "S01ratnml_u:1285": "tasmāt smṛtvaiva bharttāraṃ bhājāmy ahaṃ pativratā // Rm_3.128{26} //",
  "S01ratnml_u:1286": "kutra dharmaṃ cariṣyāmi yasyā nāsti gṛhe pumān /",
  "S01ratnml_u:1287": "tat manasaiva bharttāraṃ dhyātvā bhaje divāniśaṃ // Rm_3.129{27} //",
  "S01ratnml_u:1288": "dhig me janma nirarthaṃ syād yasyā na yauvane patiḥ /",
  "S01ratnml_u:1289": "vṛddhatve kiṃ kariṣyāmi svāminā ca dhanair api // Rm_3.130{28} //",
  "S01ratnml_u:1290": "varam evādya me mṛtyur na mithyā cirajīvitaṃ /",
  "S01ratnml_u:1291": "yasmāc ciram api sthitvā mṛtyuduḥkhaṃ tad eva hi // Rm_3.131{29} //",
  "S01ratnml_u:1292": "yam evālaṃvya jīvāmi sa yadi nāgamiṣyati /",
  "S01ratnml_u:1293": "kim eva jīvitenāpi kevaladuḥkhabhāvinā // Rm_3.132{30} //",
  "S01ratnml_u:1294": "dhanyās tā hi striyo bhadrāḥ svasvāmisahacārikāḥ /",
  "S01ratnml_u:1295": "kṛtvā dharmaṃ sadā gehe saukhyaṃ bhuktvā vasanti yāḥ // Rm_3.133{31} //",
  "S01ratnml_u:1296": "mā bhūt tu mādṛśi kācid abhadrā duḥkhabhāginī /",
  "S01ratnml_u:1297": "samyagbhogyaiś ca kiṃ tasyā yasyā bharttā na yauvane // Rm_3.134{32} //",
  "S01ratnml_u:1298": "tathāpi kiṃ kariṣyāmi nāryy ahaṃ hi pativratā /",
  "S01ratnml_u:1299": "tasmāt tam eva bharttāraṃ smṛtvā sthāsyāmi sarvadā // Rm_3.135{33} //",
  "S01ratnml_u:1300": "(Rm 45)",
  "S01ratnml_u:1301": "iti tayoditaṃ śrutvā sā sakhī hitakāriṇī /",
  "S01ratnml_u:1302": "tadupāyahitaṃ kartuṃ tāṃ sakhīṃ ca samabravīt // Rm_3.136{34} //",
  "S01ratnml_u:1303": "bhadre satyaṃ tvayā proktaṃ strīṇāṃ hi devatā patiḥ /",
  "S01ratnml_u:1304": "tathāpi vakṣyate bhadre tava prītyā ca tac chṛṇu // Rm_3.137{35} //",
  "S01ratnml_u:1305": "yāvan nivasate gehe bhartā kāmarasārataḥ /",
  "S01ratnml_u:1306": "tāvat strī sevayen nityaṃ dharmaṃ bhartur anujñayā // Rm_3.138{36} //",
  "S01ratnml_u:1307": "yadā bharttā gṛhe na syād dūradeśaṃ gatas tathā /",
  "S01ratnml_u:1308": "yāvad gṛhaṃ na cāyātas tāvad devaṃ bhajet patiḥ // Rm_3.139{37} //",
  "S01ratnml_u:1309": "pates te devatāsmākaṃ viṣṇur nārāyaṇo hariḥ /",
  "S01ratnml_u:1310": "tasmād enaṃ prabhor nāmnā smṛtvā nityaṃ bhajārcaya // Rm_3.140{38} //",
  "S01ratnml_u:1311": "sa eva kāmado devaḥ kāmadhātvīśvarādhipaḥ /",
  "S01ratnml_u:1312": "saṃsārasthitidharmastho ratibhogyasukhapradaḥ // Rm_3.141{39} //",
  "S01ratnml_u:1313": "tasyaiva hy anubhāvena preryyamāno mano bhuvāḥ /",
  "S01ratnml_u:1314": "bharttā te sahasā prāyāt svasti ratnaiś ca saṃyutaḥ // Rm_3.142{40} //",
  "S01ratnml_u:1315": "tatas te saphalaṃ janma saṃsāre prabhunā saha /",
  "S01ratnml_u:1316": "dānaṃ kṛtvā sukhaṃ bhuktvā yāvajjīvaṃ sukhaṃ vasa // Rm_3.143{41} //",
  "S01ratnml_u:1317": "evaṃ sakhyoditaṃ Śrutvā ramaṇī sā pativratā /",
  "S01ratnml_u:1318": "tatheti pratisaṃśrutya punas tām avadat sakhīṃ // Rm_3.144{42} //",
  "S01ratnml_u:1319": "satyaṃ bhadre yathā proktaṃ tvayā me hitakāraṇaṃ /",
  "S01ratnml_u:1320": "tathāhaṃ saṃbhajiṣyāmi smṛtvā nāmnā prabhor hariṃ // Rm_3.145{43} //",
  "S01ratnml_u:1321": "yathā svasti samāyātaḥ svāmī ratnasamṛddhibhṛt /",
  "S01ratnml_u:1322": "tadā hy ekaṃ suvarṇasya cakraṃ dāsyāmi viṣṇave // Rm_3.146{44} //",
  "S01ratnml_u:1323": "ity evaṃ sā pratijñāya viṣṇum evaṃ samasmarat // Rm_3.147{45} //",
  "S01ratnml_u:1324": "namas te bhagavan viṣṇo hare nārāyaṇa prabho /",
  "S01ratnml_u:1325": "prasīda paśya māṃ nārīṃ prabhuṃ ca prāpayāśu me // Rm_3.148{46} //",
  "S01ratnml_u:1326": "yadā me puruṣo bharttā svasti gehasamāgataḥ /",
  "S01ratnml_u:1327": "tadopaḍhaukayiṣyāmi svarṇacakraṃ hare tava // Rm_3.149{47} //",
  "S01ratnml_u:1328": "iti sakhyāḥ puraḥ proktvā smṛtvā nityaṃ hariṃ mudā /",
  "S01ratnml_u:1329": "svarṇacakraṃ ca saṃkalpya tasthau bhartuḥ smaranti sa // Rm_3.150{48} //",
  "S01ratnml_u:1330": "tadaiva sārthavāho 'sau sarvasārthagaṇaiḥ saha /",
  "S01ratnml_u:1331": "bahuratnāni saṃgṛhya pratasthe sahasā tataḥ // Rm_3.151{49} //",
  "S01ratnml_u:1332": "tataḥ svasti samuttīryya mahodadhes tadāgataḥ /",
  "S01ratnml_u:1333": "sarvasārthagaṇaiḥ sārddhaṃ sahasā gṛham āyayau // Rm_3.152{50} //",
  "S01ratnml_u:1334": "(Rm 46)",
  "S01ratnml_u:1335": "tatas taṃ gṛhasaṃprāptaṃ dṛṣṭvā sā naṃditā satī /",
  "S01ratnml_u:1336": "pādau natvā puraḥ sthitvā svaṃ pravṛttam abhāṣata // Rm_3.153{51} //",
  "S01ratnml_u:1337": "svāmin yadā bhavān gehāt prasthito māṃ vihāya ca /",
  "S01ratnml_u:1338": "tadārabhya sadā smṛtvā tvām evāsmi sthitā gṛhe // Rm_3.154{52} //",
  "S01ratnml_u:1339": "tadāham anayā sakhyā dṛṣṭvā tvadvirahāturā /",
  "S01ratnml_u:1340": "tad duḥkhaṃ me vinodārthaṃ preritā smaraṇe hareḥ // Rm_3.155{53} //",
  "S01ratnml_u:1341": "tadārabhya sadā nityaṃ smṛtvā taveṣṭadevatāṃ /",
  "S01ratnml_u:1342": "bhajāmi satataṃ bhaktyā tavāśu gamanārthinī // Rm_3.156{54} //",
  "S01ratnml_u:1343": "cakraṃ ekaṃ suvarṇasya saṃkalpya śraddhayā mayā /",
  "S01ratnml_u:1344": "prārthanāpi kṛtā nityaṃ tava yātrāprasiddhaye // Rm_3.157{55} //",
  "S01ratnml_u:1345": "yathā me prārthitaṃ sarvaṃ tathā siddhaṃ hi sāṃprataṃ /",
  "S01ratnml_u:1346": "tan me saṃkalpitaṃ deva pūrayeyaṃ tathā prabho // Rm_3.158{56} //",
  "S01ratnml_u:1347": "tat pūjāṃgaṃ samādāya śakraṃ samupaḍhokituṃ /",
  "S01ratnml_u:1348": "devakulaṃ gamiṣyāmi tad anujñāṃ pradehi me // Rm_3.159{57} //",
  "S01ratnml_u:1349": "iti bhāryoditaṃ śrutvā sārthavāho 'numoditaḥ /",
  "S01ratnml_u:1350": "pūraya tvaṃ priye satyaṃ gacchety evam abhāṣata // Rm_3.160{58} //",
  "S01ratnml_u:1351": "tataḥ sānujñayā bhartuḥ satī sārddhaṃ sakhījanaiḥ /",
  "S01ratnml_u:1352": "pūjāṃgāni ca taṃ cakraṃ dhṛtvā devakulaṃ yayau // Rm_3.161{59} //",
  "S01ratnml_u:1353": "tasmiṃ kṣaṇe sa saṃbuddho bhagavān karuṇāmayaḥ /",
  "S01ratnml_u:1354": "loke satvān samuddhartum apaśyad buddhacakṣuṣā // Rm_3.162{60} //",
  "S01ratnml_u:1355": "tām evaṃ prasthitāṃ dṛṣṭvā bhadrāṃ saddharmacāriṇīṃ /",
  "S01ratnml_u:1356": "praikṣac ca bhagavān enāṃ pratyekabodhilābhinīṃ // Rm_3.163{61} //",
  "S01ratnml_u:1357": "tato 'sau bhagavān buddhaḥ saṃnirīkṣya ca tāṃ satīṃ /",
  "S01ratnml_u:1358": "sarvān bhikṣugaṇāṃ chiṣyān samāmaṃtryābravīt tathā // Rm_3.164{62} //",
  "S01ratnml_u:1359": "paśyadhvaṃ bhikṣavo yūyaṃ dārikaṃ tāṃ subhadrikāṃ /",
  "S01ratnml_u:1360": "nūnaṃ maddarśanād eṣā bodhicittam avāpnuyāt // Rm_3.165{63} //",
  "S01ratnml_u:1361": "samyakkuśalamūlāni samavaropayiṣyati /",
  "S01ratnml_u:1362": "dhruvaṃ pratyekabodhau ca praṇidhānaṃ kariṣyati // Rm_3.166{64} //",
  "S01ratnml_u:1363": "tasmāt saṃdarśanaṃ datvā dārikāṃ tāṃ subhāvinīṃ /",
  "S01ratnml_u:1364": "pratyekabodhicaryāyāṃ supratisthāpayāmy ahaṃ // Rm_3.167{65} //",
  "S01ratnml_u:1365": "tatra ca gantum ichanti ye mayā saha bhikṣavaḥ /",
  "S01ratnml_u:1366": "(Rm 47)",
  "S01ratnml_u:1367": "pātracīvaram ādāya te prāyātaṃ caremahi // Rm_3.168{66} //",
  "S01ratnml_u:1368": "ity ādiṣṭaṃ jinendreṇa śrutvā sarve 'pi sāṃghikāḥ /",
  "S01ratnml_u:1369": "pātracīvarasaṃyuktās tatra gaṃtum upācaran // Rm_3.169{67} //",
  "S01ratnml_u:1370": "tato 'sau bhagavān buddhaḥ svaprabhāvaṃ pradarśayan /",
  "S01ratnml_u:1371": "sarvaiś ca sāṃghikaiḥ sārddhaṃ rājagṛham upāsarat // Rm_3.170{68} //",
  "S01ratnml_u:1372": "tatra mārge samāyātā dārikā sasakhīvṛtā /",
  "S01ratnml_u:1373": "taṃ buddhaṃ śrīghanaṃ dūrād dadarśa saṃprabhāsvaraṃ // Rm_3.171{69} //",
  "S01ratnml_u:1374": "dvātriṃśallakṣaṇopetam aśītivyaṃjanānvitaṃ /",
  "S01ratnml_u:1375": "divyātikrāntasaundaryyaṃ samantabhadrarūpakaṃ // Rm_3.172{70} //",
  "S01ratnml_u:1376": "sahasreṇātiriktābhaṃ saumyaṃ kāntaṃ manoharaṃ /",
  "S01ratnml_u:1377": "puṇḍarīkam ivodbhāsaṃ ratnāṅgam iva jaṃgamaṃ // Rm_3.173{71} //",
  "S01ratnml_u:1378": "sākṣāt puṇyāvatāraṃ ca dṛṣṭvā cātyanumoditā /",
  "S01ratnml_u:1379": "sahasopetya tac cakram upaḍhaukitum aichata // Rm_3.174{72} //",
  "S01ratnml_u:1380": "evaṃ tāṃ cakram ādāya saṃbuddham upaḍhaukituṃ /",
  "S01ratnml_u:1381": "prayātaṃ tāṃ sakhī dṛṣṭvā nivārayitum abravīt // Rm_3.175{73} //",
  "S01ratnml_u:1382": "nāyaṃ nārāyaṇo bhadre sugato 'yaṃ jitendriyaḥ /",
  "S01ratnml_u:1383": "tad asmai mā pradehīdaṃ cakraṃ saṃkalpitaṃ hareḥ // Rm_3.176{74} //",
  "S01ratnml_u:1384": "evaṃ nivāryyamānāpi sakhībhiḥ sā ca bhadrikā /",
  "S01ratnml_u:1385": "saddharmaguṇavāṃchantī tāḥ sakhīḥ punar abravīt // Rm_3.177{175} //",
  "S01ratnml_u:1386": "sakhyo bhāgyān mayāpy evaṃ saṃbuddho dṛśyate 'dhunā /",
  "S01ratnml_u:1387": "tad adya saphalaṃ janma saṃsāre jīvitaṃ ca me // Rm_3.178{76} //",
  "S01ratnml_u:1388": "yadābhāsparśitā cāpi satvāḥ kleśavimocitāḥ /",
  "S01ratnml_u:1389": "saṃvṛttisukhasaṃprāptā nirvṛttim api cāpnuyuḥ // Rm_3.179{77} //",
  "S01ratnml_u:1390": "yannāmoccāraṇād vāpi saṃbhāvyasmaraṇād api /",
  "S01ratnml_u:1391": "mārapāśavinirmuktāḥ saṃbodhipadam āpnuyuḥ // Rm_3.180{78} //",
  "S01ratnml_u:1392": "yaddharmaśravaṇād evaṃ nityānumodanād api /",
  "S01ratnml_u:1393": "sarvapāpavinirmuktāḥ sadgatiṃ samavāpnuyuḥ // Rm_3.181{79} //",
  "S01ratnml_u:1394": "yatsaṃgheṣu supātreṣu kiṃcinmātrārppanād api /",
  "S01ratnml_u:1395": "saṃsāre 'nantasaukhyāni bhuktvā yāyuḥ sukhāvatīṃ // Rm_3.182{80} //",
  "S01ratnml_u:1396": "yenaivaṃ pālitāḥ satvāḥ ṣaḍgaticaritā api /",
  "S01ratnml_u:1397": "(Rm 48)",
  "S01ratnml_u:1398": "bodhayitvā ca saddharme sthāpitā nirvṛtāv api // Rm_3.183{81} //",
  "S01ratnml_u:1399": "yasya dharmānubhāvāc ca maṃgalaṃ bhuvanatraye /",
  "S01ratnml_u:1400": "sarve satvā sukhāḍhyāś ca saṃbodhipadacāriṇaḥ // Rm_3.184{82} //",
  "S01ratnml_u:1401": "so 'py ayaṃ bhagavān nāthaḥ śāstā trailokyādhipaḥ /",
  "S01ratnml_u:1402": "nūnaṃ me puṇyabhāgyena dṛśyate 'yatnato 'dhunā // Rm_3.185{83} //",
  "S01ratnml_u:1403": "tad ahaṃ kuśalinī syāṃ hi saṃbuddhena darśitā /",
  "S01ratnml_u:1404": "mahābhāgyavatī cāsmi yad ayaṃ sadguruḥ sudhīḥ // Rm_3.186{84} //",
  "S01ratnml_u:1405": "amṛgyamāna evetthaṃ labhyate purato mayā /",
  "S01ratnml_u:1406": "tad ahaṃ pūjayitvemaṃ cakraṃ ca samupaḍhaukituṃ // Rm_3.187{85} //",
  "S01ratnml_u:1407": "ichāmy asmai munīṃdrāya nirvṛtipadalabdhaye /",
  "S01ratnml_u:1408": "api cātra sadā naiva saṃbuddho lapsyate tathā // Rm_3.188{86} //",
  "S01ratnml_u:1409": "kadā cid dhi jinotpattiḥ puṣpam audunvaraṃ yathā /",
  "S01ratnml_u:1410": "mānuṣye 'pi sadā naiva janma bhavānucāriṇāṃ /",
  "S01ratnml_u:1411": "puṇyair eva hi mānuṣyaṃ lapṣyate janma dullabhaṃ // Rm_3.189{87} //",
  "S01ratnml_u:1412": "mānuṣye 'labhyamāne tu kathaṃ buddhānusevanā /",
  "S01ratnml_u:1413": "buddhasevāṃ vinā kena bodhicittam avāpnuyāt // Rm_3.190{88} //",
  "S01ratnml_u:1414": "bodhicittaṃ vinā kasya saddharmeṣu matiś caret /",
  "S01ratnml_u:1415": "vinā dharmamatiṃ ko hi bodhicaryyāṃ samācaret // Rm_3.191{89} //",
  "S01ratnml_u:1416": "bodhicaryāṃ vinā loke hitaṃ kartuṃ kathaṃ caret /",
  "S01ratnml_u:1417": "loke hitam akṛtvaiva kutaḥ puṇyam avāpnuyāt // Rm_3.192{90} //",
  "S01ratnml_u:1418": "apuṇyena kathaṃ kleśān hitvā nirvṛtim āpnuyāt /",
  "S01ratnml_u:1419": "tasmāt kleśavimuktyarthaṃ nirvṛttipadalabdhaye // Rm_3.193{91} //",
  "S01ratnml_u:1420": "imaṃ buddhaṃ jagannātham ichāmy abhyarcituṃ mudā /",
  "S01ratnml_u:1421": "buddha eva jagannāthaḥ sarvasatvahitārthadaḥ // Rm_3.194{92} //",
  "S01ratnml_u:1422": "saddharmadeśakaḥ śāstā saṃbodhijñānanāyakaḥ /",
  "S01ratnml_u:1423": "tasmād enaṃ samutsṛjya nānyam ichāmi cārcituṃ // Rm_3.195{93} //",
  "S01ratnml_u:1424": "asyaiva śaraṇaṃ gatvā bhajiṣyāmi sadāpy ahaṃ // Rm_3.196{94} //",
  "S01ratnml_u:1425": "iti sā dārikā proktvā cakram ādāya moditā /",
  "S01ratnml_u:1426": "saṃbuddhaṃ cārppituṃ tasmai pūjāṃ kartum upāyayau // Rm_3.197{95} //",
  "S01ratnml_u:1427": "atha sā taṃ muniṃ natvā pūjābhiś ca samarcayat /",
  "S01ratnml_u:1428": "taṃ cakraṃ samupasthāpya natvaivaṃ praṇidhiṃ vyadhāt // Rm_3.198{96} //",
  "S01ratnml_u:1429": "(Rm 49)",
  "S01ratnml_u:1430": "yathāyaṃ sugato buddho niḥkleśo vijitendriyaḥ /",
  "S01ratnml_u:1431": "tathāham api śuddhātmā nirvṛtipadam āpnuyāṃ // Rm_3.199{97} //",
  "S01ratnml_u:1432": "tathāsau bhagavān buddho dṛṣṭvā tatpraṇidhiṃ tataḥ /",
  "S01ratnml_u:1433": "suprasannamukhāmbhojād vyasṛjat saṃsmitāmṛtaṃ // Rm_3.200{98} //",
  "S01ratnml_u:1434": "tatsmitasahoccāryamāṇā paṃcavidhāṃśavaḥ /",
  "S01ratnml_u:1435": "ke cid ūrddhvaṃ gatāḥ ke cid adho yātāś ca te 'ṃśavaḥ // Rm_3.201{99} //",
  "S01ratnml_u:1436": "ye ca yātā adholoke te saṃjīvanarake gatāḥ /",
  "S01ratnml_u:1437": "kālasūtre ca saṃghāte tathā ca raurave tataḥ // Rm_3.202{100} //",
  "S01ratnml_u:1438": "mahārauravake cāpi tapane ca pratāpane /",
  "S01ratnml_u:1439": "avīcau cārbude cāpi nirarbude tathāṭaṭe // Rm_3.203{1} //",
  "S01ratnml_u:1440": "hahave huhuve caivam utpale padmake tathā /",
  "S01ratnml_u:1441": "mahāpadme 'pi caiteṣu ṣoḍaśeṣu samaṃtataḥ // Rm_3.204{2} //",
  "S01ratnml_u:1442": "tathopanārakeṣv evaṃ sarveṣv api ca te 'ṃśavaḥ /",
  "S01ratnml_u:1443": "prasṛtā bhāsayitvaivaṃ prākāśayan samaṃtataḥ // Rm_3.205{3} //",
  "S01ratnml_u:1444": "ye śītanarakās teṣu tūṣṇībhūtā nipātitāḥ /",
  "S01ratnml_u:1445": "ye uṣṇanarakās teṣu śītībhūtā vyabhāsayan // Rm_3.206{4} //",
  "S01ratnml_u:1446": "teṣu ye pāpinaḥ satvā duḥkhātivedanāturāḥ /",
  "S01ratnml_u:1447": "te sarve taddyutispṛṣṭās tadduḥkhavedanojjhitāḥ // Rm_3.207{5} //",
  "S01ratnml_u:1448": "śāṃtasaukhyānubhūtāś ca vismayoddhatamānasāḥ /",
  "S01ratnml_u:1449": "dṛṣṭvaiva saha saṃmīlya mithaś caivam abhāṣata // Rm_3.208{6} //",
  "S01ratnml_u:1450": "aho citraṃ bhavanto 'dya kiṃ nu vayam itaś cyutāḥ /",
  "S01ratnml_u:1451": "anyatra caritāḥ smaḥ kiṃ vatāhosvin na manyate // Rm_3.209{7} //",
  "S01ratnml_u:1452": "iti saṃdigdhacittānāṃ teṣāṃ cittaprabodhane /",
  "S01ratnml_u:1453": "bhagavān nirmitaṃ tatra praiṣayac ca samaṃtataḥ // Rm_3.210{8} //",
  "S01ratnml_u:1454": "atha taṃ nirmitaṃ saumyaṃ dṛṣṭvā te saṃprasāditāḥ /",
  "S01ratnml_u:1455": "bhūyo dṛṣṭvābhimodanto mithaś caivaṃ vabhāṣire // Rm_3.211{9} //",
  "S01ratnml_u:1456": "bhavanto nu vayaṃ sarve nānyatra caritā itaḥ /",
  "S01ratnml_u:1457": "api tv ayam ihāyātaḥ satvo hy apūrvadarśanaḥ // Rm_3.212{10} //",
  "S01ratnml_u:1458": "(Rm 50)",
  "S01ratnml_u:1459": "nūnam asyānubhāvena nirduḥkhā susukhā vayaṃ /",
  "S01ratnml_u:1460": "iti te nirmite tasmin bauddhe cittaṃ prasādya ca // Rm_3.213{11} //",
  "S01ratnml_u:1461": "namo buddhāya te tāyinn ity uktvā śaraṇaṃ yayuḥ /",
  "S01ratnml_u:1462": "tataḥ sarve ca te satvās tadbuddhasmṛtidhāriṇaḥ // Rm_3.214{12} //",
  "S01ratnml_u:1463": "niḥpāpāḥ kuśalādhyāś ca sadgatiṃ sahasā yayuḥ /",
  "S01ratnml_u:1464": "ye tathorddhaṃ gatās te ca buddhasmitotsṛtāḥ karāḥ // Rm_3.215{13} //",
  "S01ratnml_u:1465": "gatvā cāturmahārājabhuvaneṣu tato gatāḥ /",
  "S01ratnml_u:1466": "trayastriṃśāś ca yāmāś ca tathā ca tuṣitāṃ gatāḥ // Rm_3.216{14} //",
  "S01ratnml_u:1467": "nirmāṇaratikāṃ cānyanirmitavaśavarttinaḥ /",
  "S01ratnml_u:1468": "brahmakāyikalokaṃ ca tathā brahmaprohitaṃ // Rm_3.217{15} //",
  "S01ratnml_u:1469": "mahābrāhmaṇalokāṃś ca parīttābhaṃ tathā gatāḥ /",
  "S01ratnml_u:1470": "apramāṇaṃ tato yātā ābhāsvarāṃ tathā gatāḥ // Rm_3.218{16} //",
  "S01ratnml_u:1471": "parīttaśubham evaṃ ca hy apramāṇaśubhaṃ tathā /",
  "S01ratnml_u:1472": "śubhakṛtsnam anabhraṃ ca puṇyaprasavasaṃjñikaṃ // Rm_3.219{17} //",
  "S01ratnml_u:1473": "bṛhatphalaṃ tathā caivam abṛham atapaṃ tathā /",
  "S01ratnml_u:1474": "sudṛśaṃ bhuvanaṃ caiva sudarśanaṃ tathā gatāḥ // Rm_3.220{18} //",
  "S01ratnml_u:1475": "akaniṣṭhaṃ tathā gatvā proccair evam aghoṣayan // Rm_3.221{19} //",
  "S01ratnml_u:1476": "anityaṃ khalu saṃsāraṃ duḥkhaṃ śūnyaṃ hy anātmakaṃ /",
  "S01ratnml_u:1477": "iti matvā triratnāni saṃbhajadhvaṃ samāhitāḥ // Rm_3.222{20} //",
  "S01ratnml_u:1478": "niṣkrāmatārabhadhvaṃ ca yujyadhvaṃ buddhaśāsane /",
  "S01ratnml_u:1479": "dhunīta mṛtyusainyāś ca naḍāgāraṃ yathā karī // Rm_3.223{21} //",
  "S01ratnml_u:1480": "yo 'py asmin dharmavaineye hy apramattaś cariṣyati /",
  "S01ratnml_u:1481": "sa hitvā jātisaṃsāraṃ duḥkhasyāntaṃ kariṣyati // Rm_3.224{22} //",
  "S01ratnml_u:1482": "evaṃ tā arciṣaḥ sarvāṃl lokadhātūn samaṃtataḥ /",
  "S01ratnml_u:1483": "avabhāsya śubhe satvān vinīya punar āgatāḥ // Rm_3.225{23} //",
  "S01ratnml_u:1484": "bhagavato 'grataḥ sthitvā kṛtvā pradakṣiṇatrayaṃ /",
  "S01ratnml_u:1485": "ūrṇāyāṃ ca munīndrasya sarvā antardadhus tviṣaḥ // Rm_3.226{24} //",
  "S01ratnml_u:1486": "tadānandaḥ samutthāya kṛtāṃjalipuṭo nataḥ /",
  "S01ratnml_u:1487": "(Rm 51)",
  "S01ratnml_u:1488": "jānubhyāṃ bhuvi saṃsthitvā bhagavantaṃ samabravīt // Rm_3.227{25} //",
  "S01ratnml_u:1489": "nānāraṅgakalāpas te vaktrān niṣkasito muneḥ /",
  "S01ratnml_u:1490": "yenāvabhāsitāḥ sarvā sūryeṇodayatā yathā // Rm_3.228{26} //",
  "S01ratnml_u:1491": "vigatoddhavā dainyamadaprahīṇā buddhā jagaty uttamahetubhūtāḥ /",
  "S01ratnml_u:1492": "nākāraṇaṃ śaṃkhamṛṇālagauraṃ smitam upadarśayanti jinā jitārayaḥ // Rm_3.229{27} //",
  "S01ratnml_u:1493": "tatkālaṃ svayam adhigamya dhīrabuddhyā śrotṝṇāṃ śramaṇajinendra kāṃkṣitānāṃ /",
  "S01ratnml_u:1494": "dhīrābhir munivṛṣa vāgbhir uttamābhir utpannaṃ vyapanaya saṃśayaṃ śubhābhiḥ // Rm_3.230{28} //",
  "S01ratnml_u:1495": "nākasmāl lavaṇajalādrirājadhairyyāḥ saṃbuddhāḥ smitam upadarśayanti nāthāḥ /",
  "S01ratnml_u:1496": "yasyārthe smitam upadarśayanti dhīrās taṃ śrotuṃ samabhilaṣanti janaughāḥ // Rm_3.231{29} //",
  "S01ratnml_u:1497": "ity ānaṃdavacaḥ śrutvā saṃbuddho bhagavān asau /",
  "S01ratnml_u:1498": "tat smitahetum ādeṣṭuṃ tam ānandaṃ samabravīt // Rm_3.232{30} //",
  "S01ratnml_u:1499": "evam etat tathānanda nāhetvapratyayaṃ smitaṃ /",
  "S01ratnml_u:1500": "prāviṣkurvanti saṃbuddhā arhantaḥ sugatā jināḥ // Rm_3.233{31} //",
  "S01ratnml_u:1501": "paśyānandānayā nāryyā cakraṃ me samupārppitaṃ /",
  "S01ratnml_u:1502": "pūjayitvā praṇatvā ca bodhau ca praṇidhiḥ kṛtā // Rm_3.234{32} //",
  "S01ratnml_u:1503": "anena dānadharmeṇa kuśalaiś ca samanvitāḥ /",
  "S01ratnml_u:1504": "dārikeyaṃ subhadrāṃśā divyabhogyaṃ samāpnuyāt // Rm_3.235{33} //",
  "S01ratnml_u:1505": "na paṃcadaśakalpāni vinipātaṃ gamiṣyati /",
  "S01ratnml_u:1506": "tataś cakrāntaro nāma pratyekasugato sudhīḥ // Rm_3.236{34} //",
  "S01ratnml_u:1507": "arhaṃ kleśavimuktātmā paṃcābhijño jitendriyaḥ /",
  "S01ratnml_u:1508": "sarvasatvānukaṃpī ca brahmacārī bhaviṣyati // Rm_3.237{35} //",
  "S01ratnml_u:1509": "yan mayi sugate buddhe cittam asyāḥ prasīdati /",
  "S01ratnml_u:1510": "tena puṇyabaleneyaṃ pratyekabodhim āpsyati // Rm_3.238{36} //",
  "S01ratnml_u:1511": "sugateṣu kṛtaṃ puṇyaṃ na kṣiṇoti kadā cana /",
  "S01ratnml_u:1512": "kramāt tena viśuddhātmā saṃbodhim api cāpnuyāt // Rm_3.239{37} //",
  "S01ratnml_u:1513": "iti matvā triratneṣu cittam evaṃ prasādya ca /",
  "S01ratnml_u:1514": "śraddhayā saṃprakarttavyaṃ satkāraṃ bodhivāṃchibhiḥ // Rm_3.240{38} //",
  "S01ratnml_u:1515": "ity ādiṣṭaṃ munīndreṇa śrutvā sarve janāś ca te /",
  "S01ratnml_u:1516": "(Rm 52)",
  "S01ratnml_u:1517": "tathety abhyanumodantas triratnasevino 'bhavan // Rm_3.241{39} //",
  "S01ratnml_u:1518": "tato buddhānubhāvena tac cakraṃ khe samudgataṃ /",
  "S01ratnml_u:1519": "kṣaṇaṃ buddhopari sthitvā chatram ivojjvalan babhau // Rm_3.242{40} //",
  "S01ratnml_u:1520": "tataś ca viyato gatvā hariharmyopari sthitaṃ /",
  "S01ratnml_u:1521": "sudarśanam ivoddīptaṃ babhau rasmisamutkiran // Rm_3.243{41} //",
  "S01ratnml_u:1522": "tato 'sau bhagavān buddho dṛṣṭvā tāṃ dārikāṃ svayaṃ /",
  "S01ratnml_u:1523": "śirasi pāṇinā spṛṣṭvā svāśīrvacanam ādiśat // Rm_3.244{42} //",
  "S01ratnml_u:1524": "bhadre te maṃgalaṃ bhūyā vinipātaṃ na cāpnuhi /",
  "S01ratnml_u:1525": "kramāt pāramitāḥ pūryya pratyekaṃ bodhiṃ āpnuhi // Rm_3.245{43} //",
  "S01ratnml_u:1526": "ity āśīrvacanaṃ datvā saṃbuddho 'sau munīśvaraḥ /",
  "S01ratnml_u:1527": "tato rājagṛhaṃ gaṃtuṃ upācarat sasāṃghikaḥ // Rm_3.246{44} //",
  "S01ratnml_u:1528": "tato 'sau dārikā cāpi natvā taṃ sugataṃ punaḥ /",
  "S01ratnml_u:1529": "dṛṣṭvaivaṃ muhuḥ smṛtvā svagehaṃ samupāyayau // Rm_3.247{45} //",
  "S01ratnml_u:1530": "tatra gehe praviṣṭvāsau dārikā saṃpramoditā /",
  "S01ratnml_u:1531": "bharttur agre ca tadvṛttam ācakhye sarvam ādarāt // Rm_3.248{46} //",
  "S01ratnml_u:1532": "bharttāpy asau tathā śrutvā buddhadharmānumoditaḥ /",
  "S01ratnml_u:1533": "tayaivaṃ bhāryayā sārddhaṃ bheje ratnatrayaṃ sadā // Rm_3.249{47} //",
  "S01ratnml_u:1534": "evaṃ me guruṇā khyātaṃ tathā te kathyate mayā /",
  "S01ratnml_u:1535": "tvam apy evaṃ mahārāja triratnāni sadā bhaja // Rm_3.250{48} //",
  "S01ratnml_u:1536": "prajāś cāpi triratnānāṃ bhajane preraya prabho /",
  "S01ratnml_u:1537": "tathā te maṃgalaṃ nityaṃ bodhiṃ cāpi samāpnuyāḥ // Rm_3.251{49} //",
  "S01ratnml_u:1538": "iti tenopaguptena bhāṣitaṃ tat subhāṣitaṃ /",
  "S01ratnml_u:1539": "śrutvāśoko narendro 'sau mumoda saha pārṣadaiḥ // Rm_3.252{50} //",
  "S01ratnml_u:1540": "etac cakrāvadānaṃ munivaraguṇadaṃ yaḥ śṛṇoti prasādya /",
  "S01ratnml_u:1541": "śrutvā yaś cānumodya pramuditamanasā śrāvayaty evam anyān /",
  "S01ratnml_u:1542": "sa jitvā kleśasaṃghān vigatakalimalo buddhadharmānucārī /",
  "S01ratnml_u:1543": "pūtātmā sadguṇāḍhyaḥ munivaranilayaiḥ saṃprayāti pramodāt // Rm_3.253{51} //",
  "S01ratnml_u:1544": "++ iti ratnāvadānamālāyaṃ cakrāvadāno nāma samāptam ++",
  "S01ratnml_u:1545": "(Rm 53)",
  "S01ratnml_u:1546": "IV Pretikāvadāna",
  "S01ratnml_u:1547": "athāśoko mahīpālaḥ saddharmacaraṇotsavaḥ /",
  "S01ratnml_u:1548": "upaguptaṃ guruṃ natvā kṛtāñjalipuṭo 'vadat // Rm_4.1{1} //",
  "S01ratnml_u:1549": "bhadanta śrotum ichāmi punaranyat subhāṣitaṃ /",
  "S01ratnml_u:1550": "yathā me guruṇā proktaṃ tathā vaktuṃ samarhasi // Rm_4.2{2} //",
  "S01ratnml_u:1551": "iti tena narendreṇa prārthite 'sau jināṃśajaḥ /",
  "S01ratnml_u:1552": "upagupto mahābhijñas taṃ nareśam abhāṣata // Rm_4.3{3} //",
  "S01ratnml_u:1553": "yathā me guruṇādiṣṭaṃ tathā vakṣyāmi te 'dhunā /",
  "S01ratnml_u:1554": "tathāpi śrūyatāṃ rājan tava dharmapravṛddhaye // Rm_4.4{4} //",
  "S01ratnml_u:1555": "puraikasamaye cāsau saṃbuddho bhagavāñ jinaḥ /",
  "S01ratnml_u:1556": "cailakaiś ca tathānyais tatsaddharmaguṇavāṃchibhiḥ // Rm_4.5{5} //",
  "S01ratnml_u:1557": "rājagṛham upāśritya veṇuvane jināśrame /",
  "S01ratnml_u:1558": "karaṇḍakanivāpākhye tasthau dharmaṃ samādiśat // Rm_4.6{6} //",
  "S01ratnml_u:1559": "tad dharmmadeśanāṃ śrotuṃ sadevāsuramānuṣāḥ /",
  "S01ratnml_u:1560": "siddhavidyādharāś cāpi yakṣagaṃdharvakinnarāḥ // Rm_4.7{7} //",
  "S01ratnml_u:1561": "garuḍā nāgarājāś ca rākṣasāś ca mahoragāḥ /",
  "S01ratnml_u:1562": "sarve lokādhipāś cāpi sasainyaparivārakāḥ // Rm_4.8{8} //",
  "S01ratnml_u:1563": "rājāno rājamātrāś ca brāhmaṇāś ca mahājanāḥ /",
  "S01ratnml_u:1564": "maṃtriṇo śreṣṭhinaś cāpi sārthavāhāś ca paurikāḥ // Rm_4.9{9} //",
  "S01ratnml_u:1565": "ṛṣayo yoginaś cāpi yatayo brahmacāriṇaḥ /",
  "S01ratnml_u:1566": "evam anye 'pi lokāś ca parivṛtya samaṃtataḥ // Rm_4.10{10} //",
  "S01ratnml_u:1567": "satkṛtya svaryya pūjāṅgaiḥ sarvopakaraṇair api /",
  "S01ratnml_u:1568": "mānayitvā ca taṃ nāthaṃ dṛṣṭvā tasthuḥ samāhitāḥ // Rm_4.11{11} //",
  "S01ratnml_u:1569": "tasmiṃś ca samaye tatra maudgalyāyana ātmavit /",
  "S01ratnml_u:1570": "sa pretabhuvane gatvā caran pretīm apaśyata // Rm_4.12{12} //",
  "S01ratnml_u:1571": "svakeśaromasaṃchannāṃ dagdhasthūnāmahākṛtiṃ /",
  "S01ratnml_u:1572": "sūcīmukhīṃ mahatkāyīṃ parvatasaṃnibhodarāṃ // Rm_4.13{13} //",
  "S01ratnml_u:1573": "piṅgalakeśinīṃ raudrīṃ pradīptāgniśikhām iva /",
  "S01ratnml_u:1574": "(Rm 54)",
  "S01ratnml_u:1575": "tīvrātivedanākrāntāṃ tṛṣārttaṃ parimūrchitāṃ // Rm_4.14{14} //",
  "S01ratnml_u:1576": "tatrāyuṣmān sa maudgalyo dṛṣṭvā tāṃ pretikāṃ ciraṃ /",
  "S01ratnml_u:1577": "kaiṣeti sahasopetya papracha samupāgatāṃ // Rm_4.15{15} //",
  "S01ratnml_u:1578": "kiṃ tvayā prakṛtaṃ pāpaṃ yenaivaṃ duḥkhabhāginī /",
  "S01ratnml_u:1579": "tṛṣārttā jalamārgantī bhramitvā carase 'dhunā // Rm_4.16{16} //",
  "S01ratnml_u:1580": "iti tena yatīśena pṛṣṭvā sā pretikā tataḥ /",
  "S01ratnml_u:1581": "taṃ yatiṃ saugataṃ natvā praruditvāvadat tathā // Rm_4.17{17} //",
  "S01ratnml_u:1582": "bhadanta tad vijānīyāḥ pāpakāriṇy ahaṃ yataḥ /",
  "S01ratnml_u:1583": "evaṃ tṛṣṇāprataptāṅgā bhramāmi jalalālasā // Rm_4.18{18} //",
  "S01ratnml_u:1584": "yatrāham udakaṃ pātuṃ gachāmi tṛṣṇayānvitā /",
  "S01ratnml_u:1585": "atra paśyāmi nadyādijalādhārān viśoṣitān // Rm_4.19{19} //",
  "S01ratnml_u:1586": "yadā varṣati deve ca dṛṣṭvā tadambupātitaṃ /",
  "S01ratnml_u:1587": "pātum ichantl tṛṣṇārttā sahasāhaṃ pradhāvitā // Rm_4.20{20} //",
  "S01ratnml_u:1588": "tadā paśyāmi tadvinduvisphuliṅganibhojvalān /",
  "S01ratnml_u:1589": "dṛṣṭvaivaṃ nirāśāndhā bhramāmi dikṣu sarvataḥ // Rm_4.21{21} //",
  "S01ratnml_u:1590": "kiṃ mayā prakṛtaṃ pāpaṃ yenāsmy evaṃ supāpinī /",
  "S01ratnml_u:1591": "tan me pāpaṃ jagacchāstā pṛchyatāṃ bhavatādarāt // Rm_4.22{22} //",
  "S01ratnml_u:1592": "nūnaṃ so bhagavāñ chāstā yan me karmapurākṛtaṃ /",
  "S01ratnml_u:1593": "vyākariṣyati tat sarvaṃ tathā lokaprabodhane // Rm_4.23{23} //",
  "S01ratnml_u:1594": "yac chrutvānye 'pi satvāś ca saṃvignamanaso drutaṃ /",
  "S01ratnml_u:1595": "viramya pāpamārgebhyaś cariṣyanti śubhe sadā // Rm_4.24{24} //",
  "S01ratnml_u:1596": "tasmād bhadanta sarvajñas tava śāstā sa pṛchyatāṃ /",
  "S01ratnml_u:1597": "vyākuryān mama sarvatra yat karma prakṛtaṃ purā // Rm_4.25{25} //",
  "S01ratnml_u:1598": "asmannāmnā sa saṃbuddho vaṃdyatāṃ bhavatā yathā /",
  "S01ratnml_u:1599": "ity uktvā sā tam ātmajaṃ natvā pretā gṛhaṃ yayau // Rm_4.26{26} //",
  "S01ratnml_u:1600": "sa maudgalyas tathety uktvā tat saṃdeśam anusmaran /",
  "S01ratnml_u:1601": "sahasaitat paripraṣṭuṃ veṇuvanam upāyayau // Rm_4.27{27} //",
  "S01ratnml_u:1602": "tadādau bhagavān dṛṣṭvā tan maudgalyam upāgataṃ /",
  "S01ratnml_u:1603": "prahasan suprasannāsyaḥ samāmaṃtryaitad abravīt /",
  "S01ratnml_u:1604": "kaṃcit te kuśalaṃ vatsa kuto 'trāsi samāgataḥ /",
  "S01ratnml_u:1605": "lokeṣu kiṃ pravṛttāṃtaṃ tat pracakṣva mahāmate /",
  "S01ratnml_u:1606": "(Rm 55)",
  "S01ratnml_u:1607": "iti pṛṣṭe jinendreṇa sa maudgalyaḥ purogataḥ // Rm_4.28{28} //",
  "S01ratnml_u:1608": "ādau tasya muner natvā tat pravṛttam udāharat /",
  "S01ratnml_u:1609": "āgato 'smi bhadanto 'haṃ caritvā pretabhūmiṣu // Rm_4.29{29} //",
  "S01ratnml_u:1610": "tatra sthito 'ham īkṣan tāṃ pretīm ekāṃ bhayānakīṃ /",
  "S01ratnml_u:1611": "dagdhasthūṇānibhāṃ nagnāṃ parvatasannibhodarāṃ // Rm_4.30{30} //",
  "S01ratnml_u:1612": "sūcīchidramukhacchidrāṃ kaṃkārayantrikām iva /",
  "S01ratnml_u:1613": "svakeśaromasaṃchannāṃ jvalitāgniśikhām iva // Rm_4.31{31} //",
  "S01ratnml_u:1614": "tivrātivedanākrāntām ārttasvarānurodināṃ /",
  "S01ratnml_u:1615": "durgandhām aśucivyāptāṃ svakeśaparitāpitāṃ // Rm_4.32{32} //",
  "S01ratnml_u:1616": "viṇmūtrānubhoktuṃ ca sākṣāt pāpāvatārikāṃ /",
  "S01ratnml_u:1617": "bhagavan sā mayā dṛṣṭvā tṛṣṇārttā jalalālasā // Rm_4.33{33} //",
  "S01ratnml_u:1618": "bhramantī jalamārgantī jalāśrayeṣu sarvataḥ /",
  "S01ratnml_u:1619": "nadīkūpataḍāgādin udapānajalāśrayān // Rm_4.34{34} //",
  "S01ratnml_u:1620": "svechāmbupūritān dṛṣṭvā prādhāvat sahasā yadā /",
  "S01ratnml_u:1621": "tasyā darśaṇamātreṇa te sarve 'pi jalāśrayāḥ // Rm_4.35{35} //",
  "S01ratnml_u:1622": "nirjalāḥ paṃkaśeṣeṇa śuśuṣuś ca samaṃtataḥ /",
  "S01ratnml_u:1623": "tathā viśoṣitāṃ dṛṣṭvā nadyādīṃs tāñ jalāśrayān // Rm_4.36{36} //",
  "S01ratnml_u:1624": "nirāśā paritaptāṅgā sā pretī paryamūrchata /",
  "S01ratnml_u:1625": "tataś ca punar utthāya kṣuttṛṣṇonmādacāriṇī // Rm_4.37{37} //",
  "S01ratnml_u:1626": "jalaṃ cānnaṃ samanveṣṭuṃ babhrāma dikṣu sarvataḥ /",
  "S01ratnml_u:1627": "tathāpi sā jalaṃ nāsādayat kuhāpi vā // Rm_4.38{38} //",
  "S01ratnml_u:1628": "tato 'titṛṣṇayā taptā viṇmūtrabhoktum aichata /",
  "S01ratnml_u:1629": "tad api kṛcchrato 'nviṣya bhuktvā tṛptiṃ na sā yayau // Rm_4.39{38} //",
  "S01ratnml_u:1630": "tathāmedhyāni bhuktvāpi kadācin naiva tṛptitā /",
  "S01ratnml_u:1631": "kṣuttṛṣṇāhatāklāntā patitā kheditāvasat // Rm_4.40{40} //",
  "S01ratnml_u:1632": "māṃ dṛṣṭvā sahasotthāya śanair mandasvarāvadat /",
  "S01ratnml_u:1633": "svāgataṃ bho bhavān aitu rakṣa māṃ pāpinīṃ laghu // Rm_4.41{41} //",
  "S01ratnml_u:1634": "pānīyaṃ dehi me bhadra pānīyaṃ dātum arhasi /",
  "S01ratnml_u:1635": "iti proktābhidhāvanti pānīyaṃ mām ayācata // Rm_4.42{42} //",
  "S01ratnml_u:1636": "tato 'ham avadaṃ caināṃ pānīyaṃ nātra vidyate /",
  "S01ratnml_u:1637": "kātvam evaṃ nu duḥkhāni bhuktvātra vasase kathaṃ // Rm_4.43{43} //",
  "S01ratnml_u:1638": "kiṃ tvayā hi kṛtaṃ pāpaṃ yenaivaṃ duḥkhatādhunā /",
  "S01ratnml_u:1639": "(Rm 56)",
  "S01ratnml_u:1640": "vaktavyaṃ cec ca tat pāpaṃ sarvaṃ me vaktum arhasi // Rm_4.44{44} //",
  "S01ratnml_u:1641": "iti me gaditaṃ śrutvā sa pretī punar abravīt /",
  "S01ratnml_u:1642": "kiṃ mayā vakṣyate pāpaṃ yat purā kudhiyā kṛtaṃ // Rm_4.45{45} //",
  "S01ratnml_u:1643": "sarvajño hi bhavacchāstā sa evaṃ paripṛchyatāṃ /",
  "S01ratnml_u:1644": "tat sarvāṇi ca me pāpaṃ sa vyākuryāt sa sarvavit // Rm_4.46{46} //",
  "S01ratnml_u:1645": "asmannāmnā ca saṃbuddho vaṃdyatāṃ bhavatādarāt /",
  "S01ratnml_u:1646": "iti tayoditaṃ śrutvā pratijñāya tatheti ca // Rm_4.47{47} //",
  "S01ratnml_u:1647": "bhavantaṃ praṣṭum āyāmi tat samādeṣṭum arhasi /",
  "S01ratnml_u:1648": "ārttasvarā rudantī sā pretī vindati vedanāṃ // Rm_4.48{48} //",
  "S01ratnml_u:1649": "yena viṇmūtradhānāni tena dhāvati duḥkhitā /",
  "S01ratnml_u:1650": "tad api kṛcchrato labdhvā bhuṃkte kiṃ cit kadā cana // Rm_4.49{49} //",
  "S01ratnml_u:1651": "evaṃ sā pāpinī pretī dṛṣṭātiduḥkhitā mayā /",
  "S01ratnml_u:1652": "kiṃ tayā prakṛtaṃ pāpaṃ martyaloke sudāruṇaṃ // Rm_4.50{50} //",
  "S01ratnml_u:1653": "yenaivaṃvidhaduḥkhaṃ sā hy anubhavati sāṃprataṃ /",
  "S01ratnml_u:1654": "kadā sā pāpato muktā kathaṃ ca sugatiṃ vrajet // Rm_4.51{51} //",
  "S01ratnml_u:1655": "tat sarvaṃ vadatāṃ śāsta sarvasatvaprabodhane /",
  "S01ratnml_u:1656": "iti tenārthite cāsau bhagavān punar abravīt // Rm_4.52{52} //",
  "S01ratnml_u:1657": "maudgalyāyana sā pretī pāpinī matsarī kudhīḥ /",
  "S01ratnml_u:1658": "tayā yat prakṛtaṃ pāpaṃ yena sā duḥkhabhāginī // Rm_4.53{53} //",
  "S01ratnml_u:1659": "tat sarvaṃ te pravakṣyāmi śṛṇu śrotuṃ yadīchasi // Rm_4.54{54} //",
  "S01ratnml_u:1660": "purāsīd bhagavān buddhaḥ kāśyapo nāma sarvavit /",
  "S01ratnml_u:1661": "sarvavidyādhipo nātho dharmarājas tathāgataḥ // Rm_4.55{55} //",
  "S01ratnml_u:1662": "samantabhadrakṛc chāstā traidhātukavināyakaḥ /",
  "S01ratnml_u:1663": "jino 'rhan sugatas trāyī saṃbodhimārgadeśakaḥ // Rm_4.56{56} //",
  "S01ratnml_u:1664": "sa satvānāṃ hitārthena bodhicaryāḥ prakāśayan /",
  "S01ratnml_u:1665": "vārāṇasīm upāśritya mṛgadāve jināśrame // Rm_4.57{57} //",
  "S01ratnml_u:1666": "śrāvakair bhikṣubhiḥ sārddhaṃ bodhisatvagaṇair api /",
  "S01ratnml_u:1667": "tasminn eva parṣatmadhye tasthau dharmaṃ samādiśat // Rm_4.58{58} //",
  "S01ratnml_u:1668": "tasmiṃś ca samaye tasya bhikṣur anyatamo yatiḥ /",
  "S01ratnml_u:1669": "anyatranagare gatvā pratyāgachat svam āśramaṃ // Rm_4.59{59} //",
  "S01ratnml_u:1670": "(Rm 57)",
  "S01ratnml_u:1671": "tatra mārge tṛṣārtto 'sau dūrāt kūpaṃ vilokayan /",
  "S01ratnml_u:1672": "sahasā samupāgatya kūpāntikam upāyayau // Rm_4.60{60} //",
  "S01ratnml_u:1673": "tadaikā dārikā tatra pūrayitvā ghaṭaṃ jalaiḥ /",
  "S01ratnml_u:1674": "sahasā śirasohitvā gṛhaṃ gantum upācarat // Rm_4.61{61} //",
  "S01ratnml_u:1675": "sa tṛṣārtto yatir dṛṣṭvā tām ambughaṭavāhikāṃ /",
  "S01ratnml_u:1676": "samupetya jalaṃ pātuṃ prārthayan samupācarat // Rm_4.62{62} //",
  "S01ratnml_u:1677": "bhaginyo 'haṃ tṛṣārtto 'smi dūradeśād upāgataḥ /",
  "S01ratnml_u:1678": "tvāṃ dṛṣṭvā sahasopetya jalaṃ pātum ihāgataḥ // Rm_4.63{63} //",
  "S01ratnml_u:1679": "tad bhaginī jalaṃ dehi jīvaya māṃ tṛṣāturaṃ /",
  "S01ratnml_u:1680": "datvā me jīvanaṃ tvaṃ tac ciraṃ jīvyā niroginī // Rm_4.64{64} //",
  "S01ratnml_u:1681": "iti tenārthitaṃ dṛṣṭvā dārikāsau durāśayā /",
  "S01ratnml_u:1682": "mātsaryyaprahatatvātā taṃ bhikṣuṃ paryyabhāṣata // Rm_4.65{65} //",
  "S01ratnml_u:1683": "are bhikṣo 'tra māyāhi mriyase yadi vā khalu /",
  "S01ratnml_u:1684": "na te dadāmi pānīyaṃ ghaṭo pūrṇo bhaven mama // Rm_4.66{66} //",
  "S01ratnml_u:1685": "kūpe yatnāt samuddhṛtya pūrayitvāmbunā ghaṭe /",
  "S01ratnml_u:1686": "prohitvāyaṃ mayānītas tvadarthe kiṃ na manyate // Rm_4.67{67} //",
  "S01ratnml_u:1687": "nirlajja kva nu te lajjā parakīyāmbum ichasi /",
  "S01ratnml_u:1688": "rājā kiṃ tvaṃ dhanī vāsi gurur vā kiṃ na manyate // Rm_4.68{68} //",
  "S01ratnml_u:1689": "ity ākṣepaṃ pratikṣipya taṃ bhikṣuṃ saugataṃ yatiṃ /",
  "S01ratnml_u:1690": "adatvaivāmṛtaṃ kiṃ cit satvarā sā gṛhaṃ yayau // Rm_4.69{69} //",
  "S01ratnml_u:1691": "tato bhikṣus tṛṣārtto 'pi lajjayāsau nyavarttate /",
  "S01ratnml_u:1692": "anyatraivaṃ samāyācya pītvā yayau svam āśramaṃ // Rm_4.70{70} //",
  "S01ratnml_u:1693": "tatrāśrame taror mūle paryaṇkam upabhujya saḥ /",
  "S01ratnml_u:1694": "anuśocaya tāṃ nārīṃ manasaivaṃ vyaciṃtayat // Rm_4.71{71} //",
  "S01ratnml_u:1695": "aho sā durmatī nārī mātsaryyaprahatāśayā /",
  "S01ratnml_u:1696": "kathaṃ na manyate hy evaṃ mānuṣyajanma durllabhaṃ // Rm_4.72{72} //",
  "S01ratnml_u:1697": "mānuṣyaṃ puṇyato labdhvā nisphalaṃ kriyate tayā /",
  "S01ratnml_u:1698": "dhik tāṃ durāśayāṃ mūḍhāṃ yasyā janma nirarthakaṃ // Rm_4.73{73} //",
  "S01ratnml_u:1699": "kadaiṣā pāpato muktvā sadgatiṃ samavāpsyati /",
  "S01ratnml_u:1700": "mā gāt sā narake duḥkhaṃ bhūyād dharmānumodinī // Rm_4.74{74} //",
  "S01ratnml_u:1701": "śīghraṃ lokeśvarasmārttaṃ labdhvā vrajatu sanmatiṃ /",
  "S01ratnml_u:1702": "(Rm 58)",
  "S01ratnml_u:1703": "ity evaṃmanasā bhāṣya sa bhikṣur vijitendriyaḥ // Rm_4.75{75} //",
  "S01ratnml_u:1704": "triratnasmaraṇaṃ kṛtvā tasthau dhyānasamāhitaḥ /",
  "S01ratnml_u:1705": "tato 'sau dārikā gehe prāptā bhartuḥ purogatā // Rm_4.76{76} //",
  "S01ratnml_u:1706": "etat sarvaṃ pravṛttāṃtaṃ vistareṇābravīn mudā /",
  "S01ratnml_u:1707": "svāmin nadyāmbusaṃpūrṇaṃ ghaṭaṃ dhṛtvāgatā pathi // Rm_4.77{77} //",
  "S01ratnml_u:1708": "tato bhikṣur upāgatya pānīyaṃ māṃ prayācati /",
  "S01ratnml_u:1709": "adatvaivaṃ jalaṃ tasmai bhikṣave satvarāgatā // Rm_4.78{71} //",
  "S01ratnml_u:1710": "vahuśo yācyamānāpi kiṃ cin naiva dadāmy ahaṃ /",
  "S01ratnml_u:1711": "iti tayoktamātre 'sau bharttā sādhur api krudhā /",
  "S01ratnml_u:1712": "tāṃ bhāryāṃ rukṣaṇetreṇa dṛṣṭvā caivam abhāṣata // Rm_4.79{72} //",
  "S01ratnml_u:1713": "are pāpini durbuddhe kathaṃ na dīyate tvayā /",
  "S01ratnml_u:1714": "kiyad vyeti jalaṃ datvā bhikṣave tṛṣitāya te // Rm_4.80{71/} //",
  "S01ratnml_u:1715": "jalamātrapradāne 'pi yasyāḥ śraddhā na vidyate /",
  "S01ratnml_u:1716": "sā kim annaṃ dhanaṃ ratnaṃ kathāṃ dātuṃ samutsahet // Rm_4.81{72} //",
  "S01ratnml_u:1717": "dhik tvāṃ pāpinīṃ duṣṭāṃ yasyā nāsti dayārthine /",
  "S01ratnml_u:1718": "kiṃ tvayā mama satyāpi yaśodharmapraghātayā // Rm_4.82{73} //",
  "S01ratnml_u:1719": "yady evaṃ na pradadyās tvaṃ kasmai cid arthine jalaṃ /",
  "S01ratnml_u:1720": "preyasīm api bhārye tvāṃ parityakṣyāmy ahaṃ khalu // Rm_4.83{74} //",
  "S01ratnml_u:1721": "yadi me priyatāṃ kartum ichasi snehacetasā /",
  "S01ratnml_u:1722": "arthino mānayitvā tad dānaṃ kartuṃ samutsaheḥ // Rm_4.84{75} //",
  "S01ratnml_u:1723": "no ced evaṃ mayā tyaktā vraja mā tiṣṭha me gṛhe /",
  "S01ratnml_u:1724": "avaśyaṃ nau viyogaḥ syād ekānte maraṇaṃ dhruvaṃ // Rm_4.85{76} //",
  "S01ratnml_u:1725": "kiṃ tvādṛśyā striyā puṃsaḥ kevalaṃ dharmahānaye /",
  "S01ratnml_u:1726": "dharmaṃ vinā na me kāryyaṃ dākṣiṇyāpi ca bhāryayā // Rm_4.86{77} //",
  "S01ratnml_u:1727": "kiṃ tvayā kāṃtayāpy evaṃ mātsaryyakuladurdhiyā /",
  "S01ratnml_u:1728": "dharma eva vinaśyeta tad vraja mā gṛhe vasa // Rm_4.87{78} //",
  "S01ratnml_u:1729": "dharmeṇa rakṣyate lokaḥ kāntayā kiṃ hi rakṣyate /",
  "S01ratnml_u:1730": "tat kāntāpi parityājyā yadi pāpanuraginī // Rm_4.88{79} //",
  "S01ratnml_u:1731": "(Rm 59)",
  "S01ratnml_u:1732": "bhāryā hi pālanīyā sā yadi dharmārthinī satī /",
  "S01ratnml_u:1733": "kiṃ tvaṃ pāpārthinī duṣṭā yaśodharmavināśinī // Rm_4.89{80} //",
  "S01ratnml_u:1734": "naivāhaṃ ca tvayā sārddhaṃ bhoktuṃ rantuṃ samutsahe /",
  "S01ratnml_u:1735": "kriyate cet tvayā dharmas tathā vasa mayā saha // Rm_4.90{81} //",
  "S01ratnml_u:1736": "no ced evaṃ mayā tyaktā tvaṃ mā tiṣṭha gṛhe vraja /",
  "S01ratnml_u:1737": "evaṃ bharttrocyamānāpi pramadā sā na bodhitā // Rm_4.91{82} //",
  "S01ratnml_u:1738": "mātsaryyālīḍhacittatvād roṣitā caivam abravīt /",
  "S01ratnml_u:1739": "naiva sthāsyāmy ahaṃ yāsye kiṃ sthitvaivaṃ vininditā // Rm_4.92{83} //",
  "S01ratnml_u:1740": "kiyat tvayy aparādhaṃ me yat tathāhaṃ vimocitā /",
  "S01ratnml_u:1741": "kiṃ sa bhikṣur gurur rājā mitraṃ vā te pitā suhṛt // Rm_4.93{84} //",
  "S01ratnml_u:1742": "jñātir vā sa sakhā vandhuḥ kiṃ ca bhrātā prabhur dhanī /",
  "S01ratnml_u:1743": "pradattaṃ kiṃ adattaṃ ca kiyan naṣṭaṃ bhavet yataḥ // Rm_4.94{85} //",
  "S01ratnml_u:1744": "naiva kiṃcic ca dāsyāmi kasmai cid bhikṣave 'rthitaṃ /",
  "S01ratnml_u:1745": "adatvā me bhavet kiṃ hi dāsyāmy ahaṃ yathechayā // Rm_4.95{86} //",
  "S01ratnml_u:1746": "dāsyāmi vā na dāsyāmi kā carcātra tathā tava /",
  "S01ratnml_u:1747": "pāpaś cen mayi pacyeta dharmo vāpi tathā mama // Rm_4.96{87} //",
  "S01ratnml_u:1748": "tvam atra mā kṛthāś cintāṃ kiṃ tvayātra vicāryyate /",
  "S01ratnml_u:1749": "śubhaṃ vāpy aśubhaṃ vā me tava kiṃ tad vicāratā // Rm_4.97{88} //",
  "S01ratnml_u:1750": "tathāpi mama doṣaṃ ced yāsyāmi na vasāmy ahaṃ /",
  "S01ratnml_u:1751": "varaṃ prāṇaparityājyaṃ na tu dānaṃ dadāmy ahaṃ // Rm_4.98{89} //",
  "S01ratnml_u:1752": "ity asau pramadākruṣya bhartur ākṣipya garvitā /",
  "S01ratnml_u:1753": "kvacit kiṃcic ca kasmaicid dadau naiva kadācana // Rm_4.99{90} //",
  "S01ratnml_u:1754": "gṛhe tithīn upāyātān dṛṣṭvaivātipraroṣitā /",
  "S01ratnml_u:1755": "vahudhā kruṣya tān gehān nyakāsayad balādapi // Rm_4.100{91} //",
  "S01ratnml_u:1756": "tadāśīrvacanāny evaṃ śrutvāpi parikopitā /",
  "S01ratnml_u:1757": "hasati nindayitvaināṃ paribhāṣya nyakāsayat // Rm_4.101{92} //",
  "S01ratnml_u:1758": "sadā badhvā gṛhadvāraṃ yācakāgatiśaṃkayā /",
  "S01ratnml_u:1759": "koṣṭha eva samāsīnā kadācin na viniryayau // Rm_4.102{93} //",
  "S01ratnml_u:1760": "(Rm 60)",
  "S01ratnml_u:1761": "sarvadā svāminā sārddhaṃ kṛtvaivaṃ kalahaṃ muhuḥ /",
  "S01ratnml_u:1762": "svayam eva prabhuktvāsau kālam evam ayāpayat // Rm_4.103{94} //",
  "S01ratnml_u:1763": "tataḥ kāla upāyāte pramadā sā rujānvitā /",
  "S01ratnml_u:1764": "tadāpy evaṃ na cotsehe kiṃcid dātuṃ samarthine // Rm_4.104{95} //",
  "S01ratnml_u:1765": "tataḥ pravṛddharogārttā tṛṣṇārttā pariśoṣitā /",
  "S01ratnml_u:1766": "mṛtā sā narake yātā pretī bhavati sāṃprataṃ // Rm_4.105{96} //",
  "S01ratnml_u:1767": "yā cābhūd dārikā duṣṭā mātsaryyaprahatāśayā /",
  "S01ratnml_u:1768": "saivaiṣā hi tvayā dṛṣṭā pretī narakavāsinī // Rm_4.106{97} //",
  "S01ratnml_u:1769": "iti maudgalya dṛṣṭvaivaṃ pratyakṣaṃ pāpaduḥkhinīṃ /",
  "S01ratnml_u:1770": "sarvādā śraddhayārthibhyo dātavyaṃ jalam ādarāt // Rm_4.107{98} //",
  "S01ratnml_u:1771": "sarvavastupradānānāṃ jaladānaṃ mahattaraṃ /",
  "S01ratnml_u:1772": "sarveṣāṃ jīvanaṃ yasmād amṛtaṃ saṃvaraṃ jalaṃ // Rm_4.108{99} //",
  "S01ratnml_u:1773": "jalapānaṃ vinā sarve na jīvanti hi jantavaḥ /",
  "S01ratnml_u:1774": "tad amṛtaṃ jalaṃ śuddhaṃ dātavyam arthine sadā // Rm_4.109{100} //",
  "S01ratnml_u:1775": "jalam eva hi pītvā te nirāhārās tapasvinaḥ /",
  "S01ratnml_u:1776": "yogino 'nekavarṣāni jīvanti prāṇino yathā // Rm_4.110{1} //",
  "S01ratnml_u:1777": "sarvāhārābhisaṃtyaktā jivaṃti prāṇino jalaiḥ /",
  "S01ratnml_u:1778": "sarvān na paribhuktvāpi na jīvanti jalair vinā // Rm_4.111{2} //",
  "S01ratnml_u:1779": "tad amṛtapradānaṃ taj jīvadānaṃ pracakṣyate /",
  "S01ratnml_u:1780": "sarvavastupradānebhyo jaladānaṃ praśasyate // Rm_4.112{3} //",
  "S01ratnml_u:1781": "viśeṣād grīṣmakāle tu tṛṣārttāya ca rogine /",
  "S01ratnml_u:1782": "bālavṛddhāturebhyaś ca dātavyaṃ jalam āditaḥ // Rm_4.113{4} //",
  "S01ratnml_u:1783": "jaladānaṃ mahādānaṃ jaladānasamaṃ na hi /",
  "S01ratnml_u:1784": "yenābhidhāryyate prāṇaṃ tat phalaṃ saṃpraśasyate // Rm_4.114{5} //",
  "S01ratnml_u:1785": "sarvadhātupradānebhyaḥ sarvaratnapradānataḥ /",
  "S01ratnml_u:1786": "sarvānnabhogyadānebhyo jaladānaṃ mahīyate // Rm_4.115{6} //",
  "S01ratnml_u:1787": "kanyākoṭipradānāc ca gajakoṭipradānataḥ /",
  "S01ratnml_u:1788": "gavāṃ koṭipradānāc ca jaladānaṃ mahīyate // Rm_4.116{7} //",
  "S01ratnml_u:1789": "saptaratnamayībhūmipradānāc ca mahīyate /",
  "S01ratnml_u:1790": "evaṃ sarvapradānebhyo jaladānaṃ mahattaraṃ // Rm_4.117{8} //",
  "S01ratnml_u:1791": "tṛpyante devatāḥ sarve pitṛlokās tathāpare /",
  "S01ratnml_u:1792": "sarve bhūtāś ca satvāś ca jalenaiva sadāpi hi // Rm_4.118{9} //",
  "S01ratnml_u:1793": "tathā dravyāni sarvāṇi bhūtāni hy aśuciny api /",
  "S01ratnml_u:1794": "jalābhiṣiktamātreṇa śuddhyante sarvadā khalu // Rm_4.119{10} //",
  "S01ratnml_u:1795": "jalaṃ vinā na tṛpyante bhuktvāpi divyabhojanaṃ /",
  "S01ratnml_u:1796": "(Rm 61)",
  "S01ratnml_u:1797": "tasmāt sarvapradānānāṃ jaladānaṃ mahīyate // Rm_4.120{11} //",
  "S01ratnml_u:1798": "tathā ye ca sudhāṃ pītvā divyakāntā samarpitā /",
  "S01ratnml_u:1799": "ramanti tridaśāḥ svarge te hi sarve jalapradāḥ // Rm_4.121{12} //",
  "S01ratnml_u:1800": "cakravarttī nṛpendro yo ramaṇībhiḥ sahāmṛtaṃ /",
  "S01ratnml_u:1801": "bhuktvā ramati saṃmodī so 'pi cāmbupradānataḥ // Rm_4.122{13} //",
  "S01ratnml_u:1802": "evaṃ cānye 'pi ye lokā yathechā sukhabhoginaḥ /",
  "S01ratnml_u:1803": "niḥkleśā nirujā bhadrās te hi sarve jalapradāḥ // Rm_4.123{14} //",
  "S01ratnml_u:1804": "ye tu nīcāśayādīnāḥ kṣutpipāsāturāḥ kṛśāḥ /",
  "S01ratnml_u:1805": "yācakāḥ preṣyakāś cāpi sarve te 'mbho'pradānikāḥ // Rm_4.124{15} //",
  "S01ratnml_u:1806": "jaladānodbhavaṃ puṇyaṃ saṃkhyātuṃ naiva śakyate /",
  "S01ratnml_u:1807": "sarvair api munīṃdraiś ca kim anyair vibuddhair janaiḥ // Rm_4.125{16} //",
  "S01ratnml_u:1808": "matveti śraddhayā nityaṃ divyāmṛtābhivāṃchibhiḥ /",
  "S01ratnml_u:1809": "arthibhyaḥ sarvasatvebhyo dātavyaṃ jalam ādarāt // Rm_4.126{17} //",
  "S01ratnml_u:1810": "ity ādiṣṭaṃ munīndreṇa śrutvā sarve ca bhikṣavaḥ /",
  "S01ratnml_u:1811": "sarvebhyaḥ sarvadā kartuṃ jaladānaṃ samaichan // Rm_4.127{18} //",
  "S01ratnml_u:1812": "athānandaḥ samutthāya natvā taṃ śrīghanaṃ guruṃ /",
  "S01ratnml_u:1813": "kṛtāṃjalipuṭo pṛchan tatpāpaparimocanaṃ // Rm_4.128{19} //",
  "S01ratnml_u:1814": "kadā sā bhagavan pretī tatpāpāt parimokṣyate /",
  "S01ratnml_u:1815": "sarvasatvābhibodhārthaṃ tat samādeṣṭum arhasi // Rm_4.129{20} //",
  "S01ratnml_u:1816": "ity ānandena pṛṣṭe 'sau sarvajño bhagavāṃs tadā /",
  "S01ratnml_u:1817": "tam ānaṃdaṃ samārabhya prāha pāpavimocanaṃ // Rm_4.130{21} //",
  "S01ratnml_u:1818": "śṛṇv ānaṃda samādhāya yena sā parimokṣyate /",
  "S01ratnml_u:1819": "sarvasatvaprabodhāya tad upāyaiḥ pracakṣyate // Rm_4.131{22} //",
  "S01ratnml_u:1820": "sā pretī narakeṣv evaṃ sarveṣu bhramitā sadā /",
  "S01ratnml_u:1821": "duḥkhābhivedanākhinnā paritaptānutāpitā // Rm_4.132{23} //",
  "S01ratnml_u:1822": "tataḥ kālāntare saivaṃ smṛtvā ratnatrayaṃ yadi /",
  "S01ratnml_u:1823": "(Rm 62)",
  "S01ratnml_u:1824": "namo buddhāya dharmāya saṃghāyeti vaded yadā // Rm_4.133{24} //",
  "S01ratnml_u:1825": "tadā lokeśvaro sarvalokanātho jinātmajaḥ /",
  "S01ratnml_u:1826": "dṛṣṭvā tāṃ sahasopetya svaprabhābhiḥ parispṛśet // Rm_4.134{25} //",
  "S01ratnml_u:1827": "yadā lokeśvarābhābhiḥ sparśitā sā sudhī satī /",
  "S01ratnml_u:1828": "tadātisaukhyatāṃ labdhvā vismitaivaṃ vyacintayet // Rm_4.135{26} //",
  "S01ratnml_u:1829": "aho saukhyaṃ mayā labdhaṃ kasyānubhāvato 'dhunā /",
  "S01ratnml_u:1830": "kim āhosvid itaś cyutvāgato 'nyatra vasāmy ahaṃ // Rm_4.136{27} //",
  "S01ratnml_u:1831": "iti cintāri tiṣṭhantī vismayoddhatamānasīṃ /",
  "S01ratnml_u:1832": "dṛṣṭvā lokeśvaraś caināṃ bodhayitum upācaret // Rm_4.137{28} //",
  "S01ratnml_u:1833": "upetya tarpayitvā ca svatanuniḥsṛtair jalaiḥ /",
  "S01ratnml_u:1834": "vividhair bhojanaiś cāpi pratarppayet sa bodhirāṭ // Rm_4.138{29} //",
  "S01ratnml_u:1835": "tato 'sau pāpinī pretī pītvā tat tanujāmṛtaṃ /",
  "S01ratnml_u:1836": "paritṛptā viśuddhāṅgā natvā taṃ prārthayet tathā // Rm_4.139{30} //",
  "S01ratnml_u:1837": "namas te bhagavan nātha kṛpayā māṃ samuddhara /",
  "S01ratnml_u:1838": "darśaya dharmamārgaṃ me sadā te śaraṇaṃ vraje // Rm_4.140{31} //",
  "S01ratnml_u:1839": "tayaivaṃ prārthite cāsau lokanātho dayānidhiḥ /",
  "S01ratnml_u:1840": "darśayitvāryamārgaṃ ca śrāvayed dharmadeśanāṃ // Rm_4.141{32} //",
  "S01ratnml_u:1841": "yāṃ śrutvaiva ca sā pretī sarvapāpavimocitā /",
  "S01ratnml_u:1842": "tataś cyutvā viśuddhātmā janma bodhikule labhet // Rm_4.142{33} //",
  "S01ratnml_u:1843": "tatra bodhicarīḥ prāptuṃ cared vratam upoṣadhaṃ /",
  "S01ratnml_u:1844": "tadvratapuṇyabhāvaiś ca bodhicaryyāḥ samācaret // Rm_4.143{34} //",
  "S01ratnml_u:1845": "kramād bodhicarīḥ pūryya bodhipraṇidhimānasaḥ /",
  "S01ratnml_u:1846": "bodhisatvo mahāsatvo bhaviṣyati na saṃśayaḥ // Rm_4.144{35} //",
  "S01ratnml_u:1847": "tato lokahitaṃ kṛtvā saṃbodhipadam āśrayan /",
  "S01ratnml_u:1848": "sarvadā ca sukhaṃ bhuktvā sukhāvatīṃ gamiṣyati /",
  "S01ratnml_u:1849": "tatrāmitābhasaṃbuddhaṃ sevitvā samupāśrayan /",
  "S01ratnml_u:1850": "saṃbodhijñānaṃ āsādya nirvṛtiṃ cāpy avāpsyati // Rm_4.145{36} //",
  "S01ratnml_u:1851": "yady asau smarate pretī triratnānāṃ samāhitā /",
  "S01ratnml_u:1852": "tadā caivaṃ tataś cyutvā saukhāvatīṃ gamiṣyati // Rm_4.146{37} //",
  "S01ratnml_u:1853": "no ced evaṃ hi sā pretī sadāpi narake vaset /",
  "S01ratnml_u:1854": "yāvan na smarate buddhaṃ tāvan na mokṣyate tataḥ // Rm_4.147{38} //",
  "S01ratnml_u:1855": "(Rm 63)",
  "S01ratnml_u:1856": "evaṃ sarve 'pi ye satvā yāvanto narakāsthitāḥ /",
  "S01ratnml_u:1857": "tāvantas te 'pi sarve ca duṣṭāḥ pāpānucārikāḥ // Rm_4.148{39} //",
  "S01ratnml_u:1858": "yadaiṣāṃ ye triratnānāṃ smaranty anutāpitāḥ /",
  "S01ratnml_u:1859": "namo buddhāya dharmāya saṃghāyeti vadaṃti ca // Rm_4.149{40} //",
  "S01ratnml_u:1860": "tadā tatpāpanirmuktā viśuddhāṅgāḥ śubhāśayāḥ /",
  "S01ratnml_u:1861": "saddharmācaraṇaṃ kartum utsaheyuḥ samāhitāḥ // Rm_4.150{41} //",
  "S01ratnml_u:1862": "tato lokeśvaro dṛṣṭvā tān satvān dharmabhājanān /",
  "S01ratnml_u:1863": "bodhayitvā prayatnena bodhimārge niyojayet // Rm_4.151{41/} //",
  "S01ratnml_u:1864": "tataḥ sarve ca te satvā bodhipraṇidhimānasāḥ /",
  "S01ratnml_u:1865": "sarvasatvahitārthena samicheyuḥ śivāṃ carīṃ // Rm_4.152{42} //",
  "S01ratnml_u:1866": "tatas te narakāc cyutvā saṃprayāyuḥ sukhāvatīṃ /",
  "S01ratnml_u:1867": "tatrāmitābhanāthasya dharmaṃ śrutvānumoditāḥ // Rm_4.153{33/} //",
  "S01ratnml_u:1868": "bodhicaryyāḥ samāśritya kuryur lokahitāni te /",
  "S01ratnml_u:1869": "kramād bodhicarīḥ pūryya sarvakleśavimuktigāḥ // Rm_4.154{34} //",
  "S01ratnml_u:1870": "saṃbodhijñānam āsādya nirvṛtiṃ samavāpnuyuḥ /",
  "S01ratnml_u:1871": "evam anye 'pi ye satvā lokeśasaraṇaṃ gatāḥ // Rm_4.155{35} //",
  "S01ratnml_u:1872": "te āśu pāpanirmuktāḥ sukhāvatīṃ vrajanti hi /",
  "S01ratnml_u:1873": "ye ye lokeśvaraṃ smṛtvā bhajanti satataṃ mudā /",
  "S01ratnml_u:1874": "te te sarve ca niḥpāpā bhavanti bodhibhāginaḥ // Rm_4.156{36} //",
  "S01ratnml_u:1875": "tasmāl lokeśvaraṃ smṛtvā gatvā ca śaraṇaṃ sadā /",
  "S01ratnml_u:1876": "trimaṇḍalaviśuddhena caritavyaṃ vratottamaṃ // Rm_4.157{37} //",
  "S01ratnml_u:1877": "vratottamaṃ samākhyātam āryāṣṭāṃgikapoṣādhaṃ /",
  "S01ratnml_u:1878": "sarveṣāṃ api puṇyānāṃ tadvratapuṇyam uttamaṃ // Rm_4.158{38} //",
  "S01ratnml_u:1879": "yenaivāśu viśuddhyaṃte ghorapātakināpi ca /",
  "S01ratnml_u:1880": "tasmād etat mahatpuṇyaṃ vratarājaṃ vidur jināḥ // Rm_4.159{39} //",
  "S01ratnml_u:1881": "yasya puṇyānubhāvena pūryya pāramitāgaṇāḥ /",
  "S01ratnml_u:1882": "sarvakleśān vinirjitya śīghraṃ bodhim avāpnuyuḥ // Rm_4.160{40} //",
  "S01ratnml_u:1883": "ye 'py atītāś ca saṃbuddhāḥ sarvajñāḥ sugatā jināḥ /",
  "S01ratnml_u:1884": "te 'pi tadvratapuṇyais tu śīghraṃ bodhim avāpnuvan // Rm_4.161{41} //",
  "S01ratnml_u:1885": "ye 'py etarhi ca saṃbuddhāḥ saṃbodhidharmadeśakāḥ /",
  "S01ratnml_u:1886": "(Rm 64)",
  "S01ratnml_u:1887": "te 'py etadvratapuṇyaiś ca bhavanti bodhipāragāḥ // Rm_4.162{42} //",
  "S01ratnml_u:1888": "ye cāpy anāgatā buddhā bhaviṣyanti tathāgatāḥ /",
  "S01ratnml_u:1889": "te 'py etadvratapuṇyais tu lapsyante bodhisaṃpadaṃ // Rm_4.163{43} //",
  "S01ratnml_u:1890": "evam anye 'pi ye prājñāḥ saṃbodhipadavāṃchitāḥ /",
  "S01ratnml_u:1891": "te 'py etadvratam ādhāya labhanti bodhisaṃpadaṃ // Rm_4.164{44} //",
  "S01ratnml_u:1892": "tasmād etadvrataṃ dhṛtvā dātavyaṃ dānam adarāt /",
  "S01ratnml_u:1893": "etat phalaṃ sadākṣīṇaṃ sūte kalpatarur yathā // Rm_4.165{45} //",
  "S01ratnml_u:1894": "etadvratadharāḥ satvāḥ saddharmācaraṇodyatāḥ /",
  "S01ratnml_u:1895": "sarvathā na vrajaṃty eva durgatiṣu kadācana // Rm_4.166{46} //",
  "S01ratnml_u:1896": "sadaiva sugatiṃ prāptāḥ sarvasatvānukaṃpinaḥ /",
  "S01ratnml_u:1897": "saddharmācaraṇaṃ dhṛtvā bodhisatvā bhavanti te // Rm_4.167{47} //",
  "S01ratnml_u:1898": "ye ca lokeśvaraṃ smṛtvā caranty etadvrataṃ sadā /",
  "S01ratnml_u:1899": "te paśyanti sadāpy enaṃ lokanāthaṃ jagatprabhuṃ // Rm_4.168{48} //",
  "S01ratnml_u:1900": "tena lokeśvareṇāpi dṛśyaṃte te 'pi sarvadā /",
  "S01ratnml_u:1901": "ye ca lokeśasaṃdṛṣṭās te sarve bodhibhāginaḥ // Rm_4.169{49} //",
  "S01ratnml_u:1902": "bodhisatvā mahāsatvāḥ saṃbodhiṃ samavāpnuyuḥ /",
  "S01ratnml_u:1903": "ye smaranti sadā nityaṃ lokeśaṃ karuṇāmayaṃ /",
  "S01ratnml_u:1904": "sahasā durgatiṃ tyaktvā muktvā yāyuḥ sukhāvatīṃ // Rm_4.170{50} //",
  "S01ratnml_u:1905": "ye ca taccharaṇaṃ gatvā bhajaṃti taṃ jinātmajaṃ /",
  "S01ratnml_u:1906": "sarvapāpavinirmuktās te 'pi yāyuḥ sukhāvatiṃ // Rm_4.171{51} //",
  "S01ratnml_u:1907": "ye sugandhair jalaiḥ śuddhaiḥ snāpayanti jagadguruṃ /",
  "S01ratnml_u:1908": "mandākinyāṃ ca te snātvā śuddhā yāṃti sukhāvatiṃ // Rm_4.172{52} //",
  "S01ratnml_u:1909": "paṃcagaṃdhādisaurabhyair lokeśaṃ lepayaṃti ye /",
  "S01ratnml_u:1910": "cakravarttipadaṃ bhuktvā te 'pi yāṃti sukhāvatīṃ // Rm_4.173{53} //",
  "S01ratnml_u:1911": "cīvaraṃ ye dadaṃty asmai te divyavastrasaṃyutāḥ /",
  "S01ratnml_u:1912": "sarvadharmādhināthāś ca yāṃti cāṃte sukhāvatīṃ // Rm_4.174{53*} //",
  "S01ratnml_u:1913": "satkṛtya śraddhayā ye 'pi puṣpais tam arcayanti ye /",
  "S01ratnml_u:1914": "(Rm 65)",
  "S01ratnml_u:1915": "te surendrapadaṃ prāpya yānti cānte sukhāvatīṃ // Rm_4.175{54} //",
  "S01ratnml_u:1916": "saurabhyayojitair dhūpair ye bhajanti tam īśvaraṃ /",
  "S01ratnml_u:1917": "te narendrapadaṃ bhuktvā yāṃti cānte sukhāvatiṃ // Rm_4.176{55} //",
  "S01ratnml_u:1918": "ye dadanti ca bhaiṣajyaṃ tasmai lokādhipāya ca /",
  "S01ratnml_u:1919": "cakravarttipadaṃ prāpya yāṃti te ca sukhāvatīṃ // Rm_4.177{56} //",
  "S01ratnml_u:1920": "ye dadanti pradīpāni tasmai lokeśvarāya ca /",
  "S01ratnml_u:1921": "te mahendrapadaṃ bhuktvā yānti cānte sukhāvatīṃ // Rm_4.178{57} //",
  "S01ratnml_u:1922": "naivedyaṃ ye dadanty asmai te bhavanti nareśvarāḥ /",
  "S01ratnml_u:1923": "divyabhogyāni bhuktvā ca yānti cānte sukhāvatīṃ // Rm_4.179{58} //",
  "S01ratnml_u:1924": "ye ca pānaṃ dadanty asmai te pītvā satataṃ sudhāṃ /",
  "S01ratnml_u:1925": "svarge ramanti devendrā yānti cānte sukhāvatīṃ // Rm_4.180{59} //",
  "S01ratnml_u:1926": "phalamūlādikaṃ dattaṃ yaiś ca tasmai sutāyine /",
  "S01ratnml_u:1927": "yathepsitasukhaṃ bhuktvāṃte 'pi yāṃti sukhāvatīṃ // Rm_4.181{60} //",
  "S01ratnml_u:1928": "tāmbūlaṃ pūgasaṃyuktaṃ lokeśāya dadanti ye /",
  "S01ratnml_u:1929": "surūpāḥ satsukhaṃ bhuktvāṃte 'pi yānti sukhāvatīṃ // Rm_4.182{61} //",
  "S01ratnml_u:1930": "śayyāsanaṃ pradattaṃ yais tasmai satvānukaṃpine /",
  "S01ratnml_u:1931": "te kṣitīśaśriyaṃ bhuktvā yānty aṃte ca sukhāvatīṃ // Rm_4.183{62} //",
  "S01ratnml_u:1932": "siṃhāsanaṃ pradattaṃ yais tasmai dharmānuśāsine /",
  "S01ratnml_u:1933": "te vaṃdyāḥ sarvalokaiś ca yānty ante ca sukhāvatīṃ // Rm_4.184{63} //",
  "S01ratnml_u:1934": "chatraṃ tasmai pradattaṃ yais te nṛpāś cakravarttinaḥ /",
  "S01ratnml_u:1935": "yaśodharmasukhaṃ bhuktvā saṃprayānti sukhāvatīṃ // Rm_4.185{64} //",
  "S01ratnml_u:1936": "patākāṃ ye prayachanti tasmai lokādhipāya cā /",
  "S01ratnml_u:1937": "te 'pi sarvāṃ mahīṃ bhuktvā yānti cānte sukhāvatīṃ // Rm_4.186{65} //",
  "S01ratnml_u:1938": "tasmai ye ca prayachanti dhāturatnagaṇāni ca /",
  "S01ratnml_u:1939": "te narendrāś caturdvīpāṃ bhuktvā yānti sukhāvatīṃ // Rm_4.187{66} //",
  "S01ratnml_u:1940": "ye vitānaṃ vitanvaṃti gehe tasya kṛpānidheḥ /",
  "S01ratnml_u:1941": "te narendrāḥ surendrāś ca bhūtvā yāṃti sukhāvatīṃ // Rm_4.188{67} //",
  "S01ratnml_u:1942": "trailokyādhipates tasya ye kurvanti pradakṣiṇāṃ /",
  "S01ratnml_u:1943": "te narendraśriyaṃ bhuktvā yānti cānte sukhāvatīṃ // Rm_4.189{68} //",
  "S01ratnml_u:1944": "saṃgītair ye prakurvanti pūjāṃ tasya jagat prabhoḥ /",
  "S01ratnml_u:1945": "sadā subhāṣitāny eva śṛṇvanti te guṇākarāḥ // Rm_4.190{69} //",
  "S01ratnml_u:1946": "cāmarair vyajanair vāpi taṃ nāthaṃ vījayanti ye /",
  "S01ratnml_u:1947": "(Rm 66)",
  "S01ratnml_u:1948": "te nṛpāḥ suralakṣmīṃ ca bhuktvā yāṃti jinālaye // Rm_4.191{70} //",
  "S01ratnml_u:1949": "śodhayanti ca ye nityaṃ vihāre kāruṇānidheḥ /",
  "S01ratnml_u:1950": "divyanetrāś ca te saukhyaṃ bhuktvā yāṃti surālayaṃ // Rm_4.192{71} //",
  "S01ratnml_u:1951": "kṛtvā ramyaṃ vihāraṃ ca lokeśāya dadanti ye /",
  "S01ratnml_u:1952": "te mahendraśriyaṃ bhuktvā saṃprayānti sukhāvatīṃ // Rm_4.193{72} //",
  "S01ratnml_u:1953": "vihāre tatra saṃsiddhe yaṣṭim āropya ye narāḥ /",
  "S01ratnml_u:1954": "suvarṇakalaśāṃś chatradhvajaghaṇṭāvalīyutān // Rm_4.194{73} //",
  "S01ratnml_u:1955": "paṃcavarṇapatākābhiḥ puṣpasragbhiś ca saṃyutān /",
  "S01ratnml_u:1956": "saṃpratisthāṃ prakurvati mahotsāhair vidhānataḥ // Rm_4.195{74} //",
  "S01ratnml_u:1957": "te narendrāḥ surendrāś ca yaśodharmasukhānvitāḥ /",
  "S01ratnml_u:1958": "māheśvaryyaśriyaṃ bhuktva yānti cānte sukhāvatīṃ // Rm_4.196{75} //",
  "S01ratnml_u:1959": "padyagadyamayaiḥ stotrair ye stuvaṃti taṃ īśvaraṃ /",
  "S01ratnml_u:1960": "niḥpāpāḥ sukhinaḥ prājñās te prayānti sukhāvatīṃ // Rm_4.197{76} //",
  "S01ratnml_u:1961": "ye cāṣṭāṃgapraṇāmāni asmai śāstre prakurvaṃte /",
  "S01ratnml_u:1962": "cakravartīpadaṃ bhuktvā te prayānti jinālayaṃ // Rm_4.198{77} //",
  "S01ratnml_u:1963": "ye smaranti sadā nityaṃ tam īśaṃ sugatātmajaṃ /",
  "S01ratnml_u:1964": "te sadyaḥ pāpanirmuktā ante yānti sukhāvatīṃ // Rm_4.199{78} //",
  "S01ratnml_u:1965": "ye ye satvāś ca taṃ nāthaṃ smṛtvā bhajanti sarvadā /",
  "S01ratnml_u:1966": "te te sarve na yānty eva durgatiṣu kadācana // Rm_4.200{80} //",
  "S01ratnml_u:1967": "sadāpi sadgatiṣv eva yātāḥ saukhyasamanvitāḥ /",
  "S01ratnml_u:1968": "saddharmācaraṇaṃ kṛtvā saṃprayānti sukhāvatīṃ // Rm_4.201{81} //",
  "S01ratnml_u:1969": "evaṃ ye pāpinaś cāpi lokeśaṃ śaraṇaṃ gatāḥ /",
  "S01ratnml_u:1970": "te 'pi pāpavinirmuktāḥ śuddhā yāṃti jinālayaṃ // Rm_4.202{82} //",
  "S01ratnml_u:1971": "evaṃ lokeśvaro nāthaḥ puṇyakṣetraṃ śubhapradaḥ /",
  "S01ratnml_u:1972": "ciṃtāmaṇiḥ kalpavṛkṣo yathepsitaphalapradaḥ // Rm_4.203{83} //",
  "S01ratnml_u:1973": "(Rm 67)",
  "S01ratnml_u:1974": "na hi tena samaḥ kaścin mahatpuṇyaphalapradaḥ /",
  "S01ratnml_u:1975": "kuto 'dhikas tu vidyeta traidhātubhuvaneṣv api // Rm_4.204{84} //",
  "S01ratnml_u:1976": "tenaiva sakalāḥ satvā bodhayitvā prayatnataḥ /",
  "S01ratnml_u:1977": "āryyamārge pratiṣṭhāpya preritā nirvṛtāv api // Rm_4.205{85} //",
  "S01ratnml_u:1978": "pāpiṣṭho api satvāś ca tenopetya svayaṃ tathā /",
  "S01ratnml_u:1979": "narakebhyaḥ samuddhṛtya saṃpreritāḥ sukhāvatīṃ // Rm_4.206{86} //",
  "S01ratnml_u:1980": "evaṃ sarve 'pi satvāś ca nānopāyavidhānataḥ /",
  "S01ratnml_u:1981": "darśayitvāryyamārgāṇi tena bodhau niveśitāḥ // Rm_4.207{87} //",
  "S01ratnml_u:1982": "tasmāt sarvādhikeśaḥ sa lokeśvaro maheśvaraḥ /",
  "S01ratnml_u:1983": "sarvadharmānubhartā sa lokanāthaḥ pratīyate /",
  "S01ratnml_u:1984": "kenāpi gaṃtuṃ tasya puṇyaskaṃdhaṃ na śakyate /",
  "S01ratnml_u:1985": "mayāpi śakyate naivaṃ sarvaiś cāpi munīśvaraiḥ /",
  "S01ratnml_u:1986": "evaṃ matvā tvam ānaṃdaḥ lokanathaṃ dayodadhiṃ // Rm_4.208{88} //",
  "S01ratnml_u:1987": "sarvadevādhideveśaṃ smṛtvaiva satataṃ bhaja /",
  "S01ratnml_u:1988": "tatas te maṃgalaṃ nityaṃ sarvadāpi samaṃtataḥ // Rm_4.209{89} //",
  "S01ratnml_u:1989": "kutaś cin naiva vidyeran bhayāni vividhāny api /",
  "S01ratnml_u:1990": "yatra lokeśvarasmṛtis tatrotpātabhayaṃ na hi // Rm_4.210{90} //",
  "S01ratnml_u:1991": "agner api bhayaṃ naiva nāpy utpātamarudbhayaṃ /",
  "S01ratnml_u:1992": "na codakabhayaṃ tatra na ca bhūmibhayaṃ khalu // Rm_4.211{91} //",
  "S01ratnml_u:1993": "vidyutpātabhayaṃ nāpi na cāśanibhayaṃ sadā /",
  "S01ratnml_u:1994": "na ca śatrubhayaṃ kvāpi nāpi rājabhayaṃ tathā // Rm_4.212{92} //",
  "S01ratnml_u:1995": "na ca caurabhayāny evaṃ na ca rogabhayāni ca /",
  "S01ratnml_u:1996": "sarvabhayaḥ praśāmyante lokeśasmṛtibhāvataḥ // Rm_4.213{93} //",
  "S01ratnml_u:1997": "sarve 'py upadravāś caivaṃ prayāṃti vilayaṃ tataḥ /",
  "S01ratnml_u:1998": "evaṃ lokeśvaro nātho mahatpuṇyānubhāvavān // Rm_4.214{94} //",
  "S01ratnml_u:1999": "yenaivaṃ trijagallokaṃ pālitaṃ putravat sadā /",
  "S01ratnml_u:2000": "tasmāl lokeśvaro nityaṃ sevitavyaḥ śubhārthibhiḥ // Rm_4.215{95} //",
  "S01ratnml_u:2001": "yasya dharmānubhāvena sarvatrāpi śivaṃ sadā /",
  "S01ratnml_u:2002": "iti matvā tvayānaṃda tad dharmāñ chrāvayan sadā // Rm_4.216{97} //",
  "S01ratnml_u:2003": "prerayitvā ca tadbhaktau saṃbodhau saṃpraveśaya /",
  "S01ratnml_u:2004": "(Rm 68)",
  "S01ratnml_u:2005": "etatpuṇyānubhāvais tvam apy evaṃ kuśalī bhavan // Rm_4.217{98} //",
  "S01ratnml_u:2006": "bodhisatvo mahāsatvo bhaven nūnaṃ jinātmajaḥ // Rm_4.218{99} //",
  "S01ratnml_u:2007": "ity ādiṣṭaṃ munīndreṇa śrutvānaṃdaḥ sasāṃghikaḥ /",
  "S01ratnml_u:2008": "tatheti pratimoditvā sadā lokeśam asmarat // Rm_4.219{100} //",
  "S01ratnml_u:2009": "evaṃ rājaṃs tvayā cāpi smṛtvā lokeśvaraḥ sadā /",
  "S01ratnml_u:2010": "sevitavyaḥ prayatnena bodhipraṇidhicetasā // Rm_4.220{1} //",
  "S01ratnml_u:2011": "tatas tvaṃ sahasā sarvapāpebhyaḥ parimocitaḥ /",
  "S01ratnml_u:2012": "bodhisatvo viśuddhātmā prayāsyasi sukhāvatīṃ // Rm_4.221{2} //",
  "S01ratnml_u:2013": "ity evaṃ guruṇādiṣṭaṃ upaguptena dhīmatā /",
  "S01ratnml_u:2014": "śrutvā rājānumoditvā so 'bhyanandat sapārṣadaḥ // Rm_4.222{3} //",
  "S01ratnml_u:2015": "idaṃ śrutvāvadānaṃ ye śrāvayitvā parān api /",
  "S01ratnml_u:2016": "bhajaṃti lokanāthaṃ te saṃprayāyuḥ sukhāvatīṃ // Rm_4.223{4} //",
  "S01ratnml_u:2017": "++ iti ratnāvadānamālāyaṃ pretikāvadānaṃ samāptam ++",
  "S01ratnml_u:2018": "(Rm 69)",
  "S01ratnml_u:2019": "V Śālapuṣpāvadāna",
  "S01ratnml_u:2020": "athāśoko mahīpālo bhūyaḥ śrotuṃ subhāsitaiḥ /",
  "S01ratnml_u:2021": "upaguptaṃ guruṃ natvā kṛtāṃjalir avocat // Rm_5.1{1} //",
  "S01ratnml_u:2022": "bhadanta śrotum ichāmi punar anyat subhāṣitaṃ /",
  "S01ratnml_u:2023": "tad arhasi samādeṣṭuṃ lokānāṃ puṇyavṛddhaye // Rm_5.2{2} //",
  "S01ratnml_u:2024": "iti vijñāpite tena nṛpendreṇa prasādinā /",
  "S01ratnml_u:2025": "upagupto yatiś cāpi taṃ nṛpaṃ pratyabhāṣata // Rm_5.3{3} //",
  "S01ratnml_u:2026": "śṛṇu rājan mahābhāga sarvalokahitārthabhṛt /",
  "S01ratnml_u:2027": "yathā me guruṇādiṣṭaṃ vakṣye 'haṃ te tathā khalu // Rm_5.4{4} //",
  "S01ratnml_u:2028": "puraikasamaye buddho bhagavāñ chrīghano jinaḥ /",
  "S01ratnml_u:2029": "śrāvastyāṃ jetakāraṇye vihāre maṇimaṇḍite // Rm_5.5{5} //",
  "S01ratnml_u:2030": "śrāvakair bhikṣubhiḥ saṃghair bodhisatvagaṇaiḥ saha /",
  "S01ratnml_u:2031": "saddharmadeśanāṃ kartuṃ vyaharal lokaśāsituṃ // Rm_5.6{6} //",
  "S01ratnml_u:2032": "taddharmadeśanāṃ śrotuṃ sarve satvāḥ samāgatāḥ /",
  "S01ratnml_u:2033": "brāhmaṇāḥ kṣatriyāś cāpi rājāno rājamātrikāḥ // Rm_5.7{7} //",
  "S01ratnml_u:2034": "vaiśyāḥ śūdrā amātyāś ca maṃtriṇaḥ sādhavo janāḥ /",
  "S01ratnml_u:2035": "śreṣṭhinaḥ sārthavāhāś ca dhaninaś ca vaṇiggaṇāḥ // Rm_5.8{8} //",
  "S01ratnml_u:2036": "paurājānapadāś cāpi nānādeśasamāgatāḥ /",
  "S01ratnml_u:2037": "devā daityāś ca gandharvā yakṣakinnararākṣasāḥ // Rm_5.9{9} //",
  "S01ratnml_u:2038": "siddhāvidyādharāḥ sādhyā vasavaś ca grahādhipāḥ /",
  "S01ratnml_u:2039": "nāgeṃdrā garuḍāś caivam ṛṣayo brahmacāriṇāḥ // Rm_5.10{10} //",
  "S01ratnml_u:2040": "yogino yatayaś cāpi lokapālāḥ sasainyakāḥ /",
  "S01ratnml_u:2041": "sarve taṃ sugataṃ natvā dharmaṃ śrotum upāgatāḥ // Rm_5.11{11} //",
  "S01ratnml_u:2042": "satkṛtya pūjayitvā ca kṛtāṃjalipuṭo mudā /",
  "S01ratnml_u:2043": "parivṛtya puraskṛtya dṛṣṭvā tasthuḥ samāhitāḥ // Rm_5.12{12} //",
  "S01ratnml_u:2044": "athāsau bhagavān dṛṣṭvā tān sarvān dharmavāṃchinaḥ /",
  "S01ratnml_u:2045": "ādimadhyāntakalyāṇaṃ dideśa dharmam uttamaṃ // Rm_5.13{13} //",
  "S01ratnml_u:2046": "tatra devādayaḥ sarve tat saddharmāmṛtaṃ mudā /",
  "S01ratnml_u:2047": "pītvā cābhyanumodantaḥ prāpur jñānaviśeṣatāṃ // Rm_5.14{14} //",
  "S01ratnml_u:2048": "(Rm 70)",
  "S01ratnml_u:2049": "śrāvasteyāt tadāneke dārikā dārakāś ca te /",
  "S01ratnml_u:2050": "kusumān yācitaṃ śālabhaṃjikākhyaṃ giriṃ yayuḥ // Rm_5.15{15} //",
  "S01ratnml_u:2051": "tatra te sahasā gatvā dṛṣṭvā puṣpāṇy anekaśaḥ /",
  "S01ratnml_u:2052": "prādāya samupāgatvā śrāvastyām acaran mudā // Rm_5.16{16} //",
  "S01ratnml_u:2053": "tatraikā dārikā vālā śreṣṭhiputrī pramoditā /",
  "S01ratnml_u:2054": "śanaiḥ sā śālapuṣpāṇi prādāya pṛṣṭhato 'carat // Rm_5.17{17} //",
  "S01ratnml_u:2055": "tadā ca bhagāvān buddho bhikṣusaṃghasamanvitaḥ /",
  "S01ratnml_u:2056": "śrāvastyāṃ bhojanaṃ bhuktvā tato bahir viniryayau // Rm_5.18{18} //",
  "S01ratnml_u:2057": "tatra sā dārikādrākṣīd bhagavantaṃ tam āgataṃ /",
  "S01ratnml_u:2058": "dvātriṃśal lakṣaṇāśītivyaṃjanaṃ samalaṃkṛtaṃ // Rm_5.19{19} //",
  "S01ratnml_u:2059": "vyāmaprabhāvirājantaṃ sahasreṇādhikaprabhaṃ /",
  "S01ratnml_u:2060": "jaṃgamam iva ratnāṅgaṃ samantabhadrarūpikaṃ // Rm_5.20{20} //",
  "S01ratnml_u:2061": "dṛṣṭvaivaṃ śrīghanaṃ nāthaṃ dārikā sā pramoditā /",
  "S01ratnml_u:2062": "śraddhayārcayituṃ puṣpair manasaivaṃ vyaciṃtayat // Rm_5.21{21} //",
  "S01ratnml_u:2063": "aho puṇyaṃ mayā labdhaṃ yat saṃbuddho dṛśyate 'dhunā /",
  "S01ratnml_u:2064": "evaṃ kadā kathaṃ kutra drakṣyate 'yaṃ munīśvaraḥ // Rm_5.22{22} //",
  "S01ratnml_u:2065": "bhāgyenaivaṃ mayā labdhaṃ saṃbuddhadarśanaṃ tathā /",
  "S01ratnml_u:2066": "nūnaṃ bhāgyavatī cāsmi yat puṇyanidhir āpyate // Rm_5.23{23} //",
  "S01ratnml_u:2067": "tasmāt puṇyaṃ mahāratnaṃ prāptum upetya sādaraṃ /",
  "S01ratnml_u:2068": "etaiś ca kusumaiḥ sarvair arhāmy etaṃ samarcituṃ // Rm_5.24{24} //",
  "S01ratnml_u:2069": "kadāyaṃ lapsyate bhūyaḥ paravaśyā striyā mayā /",
  "S01ratnml_u:2070": "tad ahaṃ sahasopetya puṣpāṇy asmāy upākire // Rm_5.25{25} //",
  "S01ratnml_u:2071": "sadā notpadyate nātra saṃbuddho hi kadā cana /",
  "S01ratnml_u:2072": "atisudurllabhaṃ hy asya darśanaṃ ca sadā na hi // Rm_5.26{26} //",
  "S01ratnml_u:2073": "mānuṣyaṃ durllabhaṃ janma vinā puṇyair na labhyate /",
  "S01ratnml_u:2074": "mānuṣye 'labhyamāne 'pi saṃbuddhe sevyate kathaṃ // Rm_5.27{27} //",
  "S01ratnml_u:2075": "mānuṣye labhyamāne 'pi kṣaṇaṃ saṃpat sudurllabhā /",
  "S01ratnml_u:2076": "narair apy akṣaṇaprāptaiḥ kathaṃ buddhe 'nusevyate // Rm_5.28{28} //",
  "S01ratnml_u:2077": "tad adya mānuṣī bhūtvā prāpyaivaṃ sukṛtau kṣaṇaṃ /",
  "S01ratnml_u:2078": "yady atra kusumair ebhiḥ saṃbuddhaṃ nārcayāmy ahaṃ // Rm_5.29{29} //",
  "S01ratnml_u:2079": "(Rm 71)",
  "S01ratnml_u:2080": "tato me niṣphalaṃ janma mānuṣye vyartham eva hi /",
  "S01ratnml_u:2081": "kiṃ mamānena dehena sarvathaikāntanāśinā // Rm_5.30{30} //",
  "S01ratnml_u:2082": "kim anenāpi jīvena mṛtyau nityaṃ puraḥsthite /",
  "S01ratnml_u:2083": "kiyat kālaṃ ca jīveyaṃ gacheyaṃ maraṇaṃ dhruvaṃ // Rm_5.31{31} //",
  "S01ratnml_u:2084": "ciraṃ sthitvāpi kiṃ sāraṃ saṃbuddhabhajanaṃ vinā /",
  "S01ratnml_u:2085": "varaṃ prāṇaparityāgaṃ kṛtvā saṃbuddhadarśanaṃ // Rm_5.32{32} //",
  "S01ratnml_u:2086": "anityaṃ khalu saṃsāraṃ sarvadehādikaṃ dhanaṃ /",
  "S01ratnml_u:2087": "etad eva tu satsāraṃ yad buddhe bhajanaṃ sadā // Rm_5.33{33} //",
  "S01ratnml_u:2088": "tadaitaiḥ kusumaiḥ sarvaiḥ pūjayāmi munīśvaraṃ /",
  "S01ratnml_u:2089": "kathaṃ na pūjayisyāmi saṃbuddhaṃ trijagadguruṃ // Rm_5.34{34} //",
  "S01ratnml_u:2090": "iti niścitya sā vālā dṛṣṭvā taṃ sugataṃ mudā /",
  "S01ratnml_u:2091": "sahasopetya taiḥ sarvaiḥ sālapuṣpair avākiran // Rm_5.35{35} //",
  "S01ratnml_u:2092": "tataḥ pradakṣiṇīkṛtya praṇamya taṃ praharṣitā /",
  "S01ratnml_u:2093": "kiṃ cid dūre parāvṛtya tasthau dṛṣṭvā muniṃ mudā // Rm_5.36{36} //",
  "S01ratnml_u:2094": "tato 'sau bhagavān buddhas tasyā āyurvihīnatāṃ /",
  "S01ratnml_u:2095": "matvā tāṃ saṃnrīksyaivaṃ svaṃ vihāraṃ samāyayau // Rm_5.37{37} //",
  "S01ratnml_u:2096": "atha sā dārikā bhūyas tathānyatkusumāni ca /",
  "S01ratnml_u:2097": "gṛhasyārthe samādātuṃ tataḥ śālavanaṃ yayau // Rm_5.38{38} //",
  "S01ratnml_u:2098": "tatra śālataruṃ dṛṣṭvā praphullakusumānvitaṃ /",
  "S01ratnml_u:2099": "tatpuṣpāṇi samācetuṃ sahasā sā ruroha taṃ // Rm_5.39{39} //",
  "S01ratnml_u:2100": "tatrāvaruhya puṣpāṇi cinvantī sā pramodataḥ /",
  "S01ratnml_u:2101": "agraśākhāsamārūḍhā papāta sahasā tataḥ // Rm_5.40{40} //",
  "S01ratnml_u:2102": "patitā sā virugnāṅgā tīvrātivedanāturā /",
  "S01ratnml_u:2103": "hā hatāsmīti niścitya saṃbuddhasmaraṇaṃ vyadhāt // Rm_5.41{41} //",
  "S01ratnml_u:2104": "namo buddhāya dharmāya saṃghāya sugatāya ca /",
  "S01ratnml_u:2105": "iti proktvaiva saṃbuddhaṃ smaranti maraṇaṃ yayau // Rm_5.42{42} //",
  "S01ratnml_u:2106": "tataḥ svargopapannā sā vismitaivaṃ vyacintayat /",
  "S01ratnml_u:2107": "kutaś cyutvā kuhotpannā kena vā kuśalena ca // Rm_5.43{43} //",
  "S01ratnml_u:2108": "iti cintāparītā sā sahasaivaṃ vyabuddhyata /",
  "S01ratnml_u:2109": "martyāc cyutvāgatā svarge buddhe puṣpapradānataḥ // Rm_5.44{44} //",
  "S01ratnml_u:2110": "iti buddhvā ca sā bhadrā suprasāditamānasī /",
  "S01ratnml_u:2111": "tam eva sugataṃ nāthaṃ smṛtvā natvābhyanandata // Rm_5.45{45} //",
  "S01ratnml_u:2112": "(Rm 72)",
  "S01ratnml_u:2113": "tato devair upanītaṃ divyapuṣpasvalaṃkṛtaṃ /",
  "S01ratnml_u:2114": "vimānaṃ sā samāruhya devasabhām upāyayau // Rm_5.46{46} //",
  "S01ratnml_u:2115": "tasmiṃś ca samaye śakraḥ sudharmāyāṃ suraiḥ saha /",
  "S01ratnml_u:2116": "saṃbuddhavarṇanāṃ kṛtvā tasthau devān pramodayan // Rm_5.47{47} //",
  "S01ratnml_u:2117": "tathā tāṃ samupāyātāṃ śālapuṣpābhyalaṃkṛtāṃ /",
  "S01ratnml_u:2118": "dṛṣṭvā divyātivarṇābhāṃ papracha vismito hariḥ // Rm_5.48{48} //",
  "S01ratnml_u:2119": "gātraṃ kena vimṛṣṭakāṃcananibhaṃ padmotpalābhaṃ tava /",
  "S01ratnml_u:2120": "divyaśrīr atulākṛteyam iha te kena prabhā niḥsṛtā /",
  "S01ratnml_u:2121": "vaktraṃ kena vibuddhapadmasadṛśaṃ cāmīkarābhaṃ tava /",
  "S01ratnml_u:2122": "kasya tvaṃ varadevate phalam idaṃ yat karmajaṃ bhujyate // Rm_5.49{49} //",
  "S01ratnml_u:2123": "iti prokte surendreṇa sā bhadrā devakanyakā /",
  "S01ratnml_u:2124": "taṃ devādhipatiṃ natvā kṛtāṃjalipuṭo 'bravīt // Rm_5.50{50} //",
  "S01ratnml_u:2125": "saśrāvakā narāditya ākīrṇaśālapuṣpakaiḥ /",
  "S01ratnml_u:2126": "tatkarmakuśalaṃ kṛtvā rājate me 'dhikaṃ tanuḥ // Rm_5.51{51} //",
  "S01ratnml_u:2127": "jalajenduviśuddhābhaṃ vadanaṃ me 'bhirocate /",
  "S01ratnml_u:2128": "etatkarmānubhāvena vijānīyāḥ sureśvara // Rm_5.52{52} //",
  "S01ratnml_u:2129": "tayeti proditaṃ śrutvā devendro 'sau suvismitaḥ /",
  "S01ratnml_u:2130": "dṛṣṭvā caināṃ subhadrāṅgīṃ praharṣayann abhāṣata // Rm_5.53{53} //",
  "S01ratnml_u:2131": "aho guṇamayaṃ kṣetraṃ sarvadoṣavivarjitaṃ /",
  "S01ratnml_u:2132": "yatra nyastaṃ tvayā vījam itthaṃ svargopapattaye // Rm_5.54{54} //",
  "S01ratnml_u:2133": "ko nārcayet pravarakāṃcanarāśigauraṃ buddhaṃ vibuddhakamalāyatapatranetraṃ /",
  "S01ratnml_u:2134": "yatrādhikārajanitāni viśobhitāni kāṃtāmukhāni kamalāyatalocanāni // Rm_5.55{55} //",
  "S01ratnml_u:2135": "dhanyo 'si tvaṃ subhadrāṃgi saṃbuddhaguṇabhāvini /",
  "S01ratnml_u:2136": "sarvathā hi sa saṃbuddhaḥ sevitavyaḥ sadāpi ca // Rm_5.56{56} //",
  "S01ratnml_u:2137": "yasya puṇyaprasādāt tvaṃ sadyaḥ svarge samāgatā /",
  "S01ratnml_u:2138": "sa eva bhagavān nāthaḥ saṃsmṛtvā sevyatāṃ sadā // Rm_5.57{57} //",
  "S01ratnml_u:2139": "tatas te sarvadā nityaṃ maṃgalaṃ syāt samaṃtataḥ /",
  "S01ratnml_u:2140": "ciraṃ divyasukhaṃ bhuktvā yāyāś cānte sukhāvatīṃ // Rm_5.58{158} //",
  "S01ratnml_u:2141": "ity ādiṣṭaṃ surendreṇa sā devakanyakā sudhīḥ /",
  "S01ratnml_u:2142": "anumodya ca taṃ śakraṃ natvā svam ālayaṃ yayau // Rm_5.59{59} //",
  "S01ratnml_u:2143": "(Rm 73)",
  "S01ratnml_u:2144": "tataḥ sā saṃsthitā devīprāsāde divyamaṇḍite /",
  "S01ratnml_u:2145": "divyabhogyasukhaprāptā moditvaivaṃ vyacintayet // Rm_5.60{60} //",
  "S01ratnml_u:2146": "yac cyutvāhaṃ manuṣyebhyo 'dhunā svargasamāgatā /",
  "S01ratnml_u:2147": "tat saṃbuddhaprasādena jānāmi nānyathā khalu // Rm_5.61{61} //",
  "S01ratnml_u:2148": "yan mayā pūjito buddhaḥ śālapuṣpair vanodbhāvaiḥ /",
  "S01ratnml_u:2149": "tatpuṇyaphalabhogyārthe āgatāhaṃ surālayaṃ // Rm_5.62{62} //",
  "S01ratnml_u:2150": "yad divyasukhasaṃprāptaṃ tat saṃbuddhaprasādataḥ /",
  "S01ratnml_u:2151": "tena tam evaṃ saṃbuddhaṃ punar gacheya vaṃdituṃ // Rm_5.63{63} //",
  "S01ratnml_u:2152": "na yuktaṃ saugate gantuṃ paryyuṣitena vāsasā /",
  "S01ratnml_u:2153": "yuktaṃ tu saugate gaṃtum aparyuṣitavāsasā // Rm_5.64{64} //",
  "S01ratnml_u:2154": "iti sā manasā matvā devakanyā subhadrikā /",
  "S01ratnml_u:2155": "snātvā saurabhyaliptāṃgā divyaśuddhāmvarāvṛtā // Rm_5.65{65} //",
  "S01ratnml_u:2156": "divyālaṃkāramālādimaulīkuṇḍalamaṃḍitā /",
  "S01ratnml_u:2157": "anekadevakanyābhir apsarobhiḥ samanvitā // Rm_5.66{66} //",
  "S01ratnml_u:2158": "divyapūjopacārāṇi gṛhītvā sahasā yayau /",
  "S01ratnml_u:2159": "tasyām eva niśi svarddhyā bhāsayantī samaṃtataḥ // Rm_5.67{67} //",
  "S01ratnml_u:2160": "jetavanam upetyāsau praviveśa jinālayaṃ /",
  "S01ratnml_u:2161": "tataḥ pradakṣiṇaṃ kṛtvā praṇamya caraṇau muneḥ // Rm_5.68{68} //",
  "S01ratnml_u:2162": "paṃcopahārapūjābhiḥ pūjayitvā kṛtāṃjaliḥ /",
  "S01ratnml_u:2163": "natvā ca purataḥ tasthau saddharmaśravaṇotsukā // Rm_5.69{69} //",
  "S01ratnml_u:2164": "athāsau bhagavāṃs tasyā jñātvāśayaviśuddhatāṃ /",
  "S01ratnml_u:2165": "ādimadhyāntakalyāṇaṃ dideśa dharmam uttamaṃ // Rm_5.70{70} //",
  "S01ratnml_u:2166": "catvāri cāryyasatyāni niḥkleśapuṇyalabdhaye /",
  "S01ratnml_u:2167": "daśakuśalamūlāni samyaksatvaviśuddhaye // Rm_5.71{71} //",
  "S01ratnml_u:2168": "āryyāṣṭāṅgikamārgāṃś ca saṃbodhimārgalabdhaye /",
  "S01ratnml_u:2169": "bodhipākṣikadharmāṃś ca saṃbuddhaguṇalabdhaye // Rm_5.72{72} //",
  "S01ratnml_u:2170": "athāsau devakanyā tāṃ saddharmadeśaṇaṃ muneḥ /",
  "S01ratnml_u:2171": "śrutvānumoditā cāpi prāpya dharmaviśeṣatāṃ // Rm_5.73{73} //",
  "S01ratnml_u:2172": "jñānavajreṇa satkāyadṛṣṭiśailaṃ vibheda sā /",
  "S01ratnml_u:2173": "śrotāpattiphalaṃ prāptā dṛṣṭasatyābhavat tadā // Rm_5.74{74} //",
  "S01ratnml_u:2174": "tato bhūyaḥ praṇamyaivaṃ bhagavantaṃ kṛtāṃjaliḥ /",
  "S01ratnml_u:2175": "suprasannamukhāmbhojo trir udānam udāharat // Rm_5.75{75} //",
  "S01ratnml_u:2176": "(Rm 74)",
  "S01ratnml_u:2177": "bhagavann idam asmākaṃ mahāpuṇyasukhodayaṃ /",
  "S01ratnml_u:2178": "jananyāpi kṛtaṃ nāpi na pitrā na ca vaṃdhubhiḥ // Rm_5.76{76} //",
  "S01ratnml_u:2179": "na jñātibhir na mitraiś ca na sahāyasuhṛjjanaiḥ /",
  "S01ratnml_u:2180": "nāpi sālohitaiś cāpi pitṛlokair na cāparaiḥ // Rm_5.77{77} //",
  "S01ratnml_u:2181": "na rājñā na cāmātyair na maṃtribhir na ca paurikaiḥ /",
  "S01ratnml_u:2182": "na gurubhir na vipraiś ca na yatibhir na tāpasaiḥ // Rm_5.78{78} //",
  "S01ratnml_u:2183": "na devair nāpi daityaiś ca nāpi lokādhipair api /",
  "S01ratnml_u:2184": "tathānyaiś ca kṛtaṃ naiva yad idaṃ bhavatā kṛtaṃ // Rm_5.79{79} //",
  "S01ratnml_u:2185": "uchoṣito yad asmākaṃ rudhirāśrusaritpatiḥ /",
  "S01ratnml_u:2186": "asthimayo mahāchailo yad asmābhiś ca laṃghitaḥ // Rm_5.80{80} //",
  "S01ratnml_u:2187": "tavānubhāvāt pihitaḥ sughoro hy apāyamārgo bahudoṣayuktaḥ /",
  "S01ratnml_u:2188": "apāvṛtā svargagatiḥ supuṇyā nirvāṇamārgaś ca mayopalabdhaḥ // Rm_5.81{81} //",
  "S01ratnml_u:2189": "bhavatprasādān nirupetadoṣaṃ mayādya labdhaṃ suviśuddhacakṣuḥ /",
  "S01ratnml_u:2190": "prāptaṃ ca śāntaṃ padam āryyakāntaṃ tīrṇaś ca duḥkhārṇavapāram asmi // Rm_5.82{82} //",
  "S01ratnml_u:2191": "naravarendrasurāsurapūjite vigatajanmajarāmaraṇādayaḥ /",
  "S01ratnml_u:2192": "bhavasahasrasudullabhadarśane saphalam adya mune tava darśanaṃ // Rm_5.83{83} //",
  "S01ratnml_u:2193": "tataḥ praṇatvā caraṇāraviṃdau muneḥ prakṛtvā tṛpradakṣiṇāṃ ca /",
  "S01ratnml_u:2194": "prajātaharṣā sugataṃ jineṃdraṃ smṛtvā ca bhūyo divam āyayau sā // Rm_5.84{84} //",
  "S01ratnml_u:2195": "tathā svargasamāyātā devakanyā mumoda sā /",
  "S01ratnml_u:2196": "yathā vaṇig labdhalābho rogamukto yathāturaḥ // Rm_5.85{85} //",
  "S01ratnml_u:2197": "samyagniṣpannaśasyāpto yathā ca kṛṣikārmikaḥ /",
  "S01ratnml_u:2198": "siddhayātrāpralabdhārthaḥ sārthavāho vaṇig yathā // Rm_5.86{86} //",
  "S01ratnml_u:2199": "atha te bhikṣavaḥ sarve dṛṣṭvaivam avabhāsitaṃ /",
  "S01ratnml_u:2200": "saṃdigdhavismitāś caivaṃ paprachus taṃ munīśvarāṃ // Rm_5.87{87} //",
  "S01ratnml_u:2201": "bhagavann adya rātrau ko bhavato 'ntikam āgataḥ /",
  "S01ratnml_u:2202": "brahmā vā surarājo vā lokapālagaṇā api // Rm_5.88{88} //",
  "S01ratnml_u:2203": "asmābhir jñāyate nāyaṃ yo 'dya rātrāv ihāgataḥ /",
  "S01ratnml_u:2204": "(Rm 75)",
  "S01ratnml_u:2205": "tad asmān vismitān sarvān bodhayituṃ samarhasi // Rm_5.89{89} //",
  "S01ratnml_u:2206": "iti tair bhikṣubhiḥ pṛṣṭo bhagavān sa munīśvaraḥ /",
  "S01ratnml_u:2207": "tāṃś ca bhikṣugaṇān sarvān samāmaṃtryābravīt tathā // Rm_5.90{90} //",
  "S01ratnml_u:2208": "na hi sa bhikṣavo brahmā nāpi vāsau surādhipaḥ /",
  "S01ratnml_u:2209": "naiva lokādhipālāś ca yādya rātrāv ihāgatā // Rm_5.91{91} //",
  "S01ratnml_u:2210": "api tu dārikā dṛṣṭā yuṣmābhiḥ sagatā pathi /",
  "S01ratnml_u:2211": "yayāhaṃ sālapuṣpaiś ca prāvakīryyābhitoṣitaḥ // Rm_5.92{92} //",
  "S01ratnml_u:2212": "sā māṃ puṣpair avākīryya gṛhasyārthe punar vanaṃ /",
  "S01ratnml_u:2213": "gatā puṣpāṇy upāhartuṃ vṛkṣārūḍhāpatat taroḥ // Rm_5.93{93} //",
  "S01ratnml_u:2214": "tato 'sau patanodvignā vedanākrāṃtacetasā /",
  "S01ratnml_u:2215": "triratnāni smaranty eva dehaṃ tyaktvā divaṃ yayau // Rm_5.94{94} //",
  "S01ratnml_u:2216": "tatra svarge samāsādya smṛtva māṃ sugataṃ punaḥ /",
  "S01ratnml_u:2217": "draṣṭuṃ dharmaṃ ca me śrotum ihāsau samupāgatā // Rm_5.95{95} //",
  "S01ratnml_u:2218": "tan mayā deśitaṃ tasyai saṃbodhidharmam uttamaṃ /",
  "S01ratnml_u:2219": "śrutvā sā cānumodyaivaṃ saṃharṣitā divaṃ yayau // Rm_5.96{96} //",
  "S01ratnml_u:2220": "ity evaṃ bhikṣavo matvā triratnāni śubhārthibhiḥ /",
  "S01ratnml_u:2221": "sevitavyāni saṃsmṛtvā gatvā ca śaraṇaṃ sadā // Rm_5.97{97} //",
  "S01ratnml_u:2222": "ye bhajanti triratnāni saṃsmṛtvā śaraṇaṃ gatāḥ /",
  "S01ratnml_u:2223": "durgatiṃ te na gachaṃti vrajanti sadgatiṃ sadā // Rm_5.98{98} //",
  "S01ratnml_u:2224": "ye nindanti triratnāni pratikṣipya pramādataḥ /",
  "S01ratnml_u:2225": "sadgatiṃ te na gachanti vasanti narake sadā // Rm_5.99{99} //",
  "S01ratnml_u:2226": "tasmān nityāṃ triratnāni saṃsmṛtvā śaraṇaṃ gatāḥ /",
  "S01ratnml_u:2227": "satkṛtya bhāvayitvā ca bhajadhvaṃ bodhivāṃchayā // Rm_5.100{100} //",
  "S01ratnml_u:2228": "tathā vo maṅgalaṃ nityaṃ sarvatra sarvadā bhavet /",
  "S01ratnml_u:2229": "kramād bodhicarīṃ pūrya saṃbodhim api lapsyatha // Rm_5.101{1} //",
  "S01ratnml_u:2230": "ity ādiṣṭaṃ munīndreṇa śrutvā te bhikṣavo mudā /",
  "S01ratnml_u:2231": "tathety abhyanumodantas triratnāni sadābhajan // Rm_5.102{2} //",
  "S01ratnml_u:2232": "ity evaṃ guruṇādiṣṭaṃ mayaivaṃ te pracakṣyate /",
  "S01ratnml_u:2233": "śrutvaitac chrāvayitvā ca triratnāni sadā bhaja // Rm_5.103{3} //",
  "S01ratnml_u:2234": "tatas tvaṃ kramaśaś caiva bodhicaryāṃ samācaran /",
  "S01ratnml_u:2235": "sarvapāpavinirmuktaḥ sukhāvatīṃ samāvrajeḥ // Rm_5.104{3*} //",
  "S01ratnml_u:2236": "ity etad guruṇādiṣṭaṃ upaguptena bhikṣuṇā /",
  "S01ratnml_u:2237": "(Rm 76)",
  "S01ratnml_u:2238": "śrutvā rājā tathety evam abhyanandat sapārṣadaḥ // Rm_5.105{4} //",
  "S01ratnml_u:2239": "tat saṃbuddhānubhāvaṃ munivarakathitaṃ śālapuṣpāvadānaṃ /",
  "S01ratnml_u:2240": "ye śrutvā śrāvayanti pramuditamanasaḥ śraddhayā bodhikāmāḥ /",
  "S01ratnml_u:2241": "te sarvakleśamuktāḥ sakalaguṇadharā bodhicaryyānuraktāḥ /",
  "S01ratnml_u:2242": "kṛtvā loke hitārthaṃ jinavaravasatiṃ saṃprayaṃti praharṣaiḥ // Rm_5.106{5} //",
  "S01ratnml_u:2243": "++ iti śālapuṣpāvadānaṃ samāptaṃ ++",
  "S01ratnml_u:2244": "(Rm 77)",
  "S01ratnml_u:2245": "VI Sūkaryavadāna",
  "S01ratnml_u:2246": "punar evaṃ yatīśo 'sāv upagupto jināṃśajaḥ /",
  "S01ratnml_u:2247": "triratnasmṛtijaṃ puṇyaṃ khyātuṃ nṛpam abravīt // Rm_6.1{1} //",
  "S01ratnml_u:2248": "mahatpuṇyānubhāvatvaṃ triratnasmṛtisaṃbhavaṃ /",
  "S01ratnml_u:2249": "tad ahaṃ te pravakṣyāmi śṛṇu rājan samāhitaḥ // Rm_6.2{2} //",
  "S01ratnml_u:2250": "dharmatā khalu devānāṃ svargacyavanadharmmiṇāṃ /",
  "S01ratnml_u:2251": "paṃcapūrvanimittāni prādurbhaveyur ātmani // Rm_6.3{3} //",
  "S01ratnml_u:2252": "akliṣṭāni hi vāsāṃsi kliśyeyuś cyavanāntike /",
  "S01ratnml_u:2253": "amlānāni ca mālyāni mlāyeran sahasā khalu // Rm_6.4{4} //",
  "S01ratnml_u:2254": "daurgandhaṃ niḥsared dehāt kakṣābhyāṃ sveda udbhavet /",
  "S01ratnml_u:2255": "pracyutisamaye prāpte svāsane na dhṛtiṃ labhet // Rm_6.5{5} //",
  "S01ratnml_u:2256": "etatpaṃcanimittāni svargāc cyavanadharmiṇāṃ /",
  "S01ratnml_u:2257": "sarveṣāṃ prodbhaveyuś ca pracyutisamayāgame // Rm_6.6{6} //",
  "S01ratnml_u:2258": "puraikadevaputrasya tathā cyavanadharmiṇaḥ /",
  "S01ratnml_u:2259": "etatpaṃcanimittāni prādur āsaṃś cyuteḥ puraḥ // Rm_6.7{7} //",
  "S01ratnml_u:2260": "atha cyavanadharmāsau devaputro viṣāditaḥ /",
  "S01ratnml_u:2261": "avaśyaṃ cyavanaṃ svargān matvā rautsīd adhīritaḥ // Rm_6.8{8} //",
  "S01ratnml_u:2262": "āvartya svavimānasthaḥ parivarttya vimūrchitaḥ /",
  "S01ratnml_u:2263": "punaś caitanyam āsādya vilapaṃ paryyadevataḥ // Rm_6.9{9} //",
  "S01ratnml_u:2264": "hā mandākini hemāvjavyāpte puṇyāmbuvāhini /",
  "S01ratnml_u:2265": "tvayi snātvapy ahaṃ cyutvā yāsyāmi durgatiṃ kathaṃ // Rm_6.10{10} //",
  "S01ratnml_u:2266": "hā caitraratham utsṛjya kva krīḍeyaṃ yathechayā /",
  "S01ratnml_u:2267": "hā nandanavanaṃ ramyaṃ tyaktvāhaṃ kva rameya ca // Rm_6.11{11} //",
  "S01ratnml_u:2268": "hā miśrikāvanaṃ divyaṃ tyaktvā ramye kuhādhunā /",
  "S01ratnml_u:2269": "hā pāruṣyavanaṃ tyaktvā kva ramyāmy apsarogaṇaiḥ // Rm_6.12{12} //",
  "S01ratnml_u:2270": "kva sukhaṃ lapsyate pāṇḍukaṃvalakaśilāṃ vinā /",
  "S01ratnml_u:2271": "(Rm 78)",
  "S01ratnml_u:2272": "hā devasamitiṃ tyaktvā kva śroṣyāmi subhāṣitāṃ // Rm_6.13{13} //",
  "S01ratnml_u:2273": "hā hā sudarśanaṃ ramyaṃ puraṃ tyaktvā vraje cyutaḥ /",
  "S01ratnml_u:2274": "prāsādaṃ vaijayaṃtañ ca kadā drakṣyāmy ahaṃ punaḥ // Rm_6.14{14} //",
  "S01ratnml_u:2275": "hā śakrapramukhair devaiḥ sārddhaṃ kṛdāpramoditaḥ /",
  "S01ratnml_u:2276": "adhunā me kva tat saukhyaṃ śrotuṃ cāpi na lapsyate // Rm_6.15{15} //",
  "S01ratnml_u:2277": "hā devyam amṛtaṃ tyaktvā kiṃ prabhokṣyāmi sāṃprataṃ /",
  "S01ratnml_u:2278": "divyakāmasukhaṃ bhuktvā punar durgatim āśrayan // Rm_6.16{16} //",
  "S01ratnml_u:2279": "kiyad duḥkhaṃ ca saṃbhoktuṃ yāsyāmi narakeṣv ahaṃ /",
  "S01ratnml_u:2280": "etad divyamahotsāhād bhraṣṭo 'haṃ narake gataḥ // Rm_6.17{17} //",
  "S01ratnml_u:2281": "mahadduḥkhābhisaṃtaptaḥ sahiṣyāmi kathaṃ tadā /",
  "S01ratnml_u:2282": "hā hato 'smi svapāpena kiṃ pāpaṃ prakṛtaṃ mayā // Rm_6.18{18} //",
  "S01ratnml_u:2283": "yenetaḥ svargataś cyutvā punar yāsyāmi nārakān kiṃ /",
  "S01ratnml_u:2284": "upāyaṃ kariṣyāmi na yāyāṃ yena durgatiṃ // Rm_6.19{19} //",
  "S01ratnml_u:2285": "ko me śāstātra vidyeta yo māṃ dharme niyojayet /",
  "S01ratnml_u:2286": "dharmeṇa rakṣyate prāṇī narake saṃsthito 'pi ca // Rm_6.20{20} //",
  "S01ratnml_u:2287": "dharmaṃ vinātra devo 'pi svargāt prabhransyate punaḥ /",
  "S01ratnml_u:2288": "kiṃ karomi kva yāsyāmi nātropāyaṃ tu manyate // Rm_6.21{21} //",
  "S01ratnml_u:2289": "sarvathāham itaś cyutvā gacheyaṃ durgatiṃ khalu /",
  "S01ratnml_u:2290": "itaś cyutasya me janma labdhavyaṃ bhuvane kuha // Rm_6.22{22} //",
  "S01ratnml_u:2291": "iti dhairyaṃ samādhāya manasaivaṃ vyalokayat /",
  "S01ratnml_u:2292": "cyutvetaḥ saukaraṃ janma prāptavyaṃ saptame dine // Rm_6.23{23} //",
  "S01ratnml_u:2293": "evaṃ svāptagatiṃ dṛṣṭvā papāta savimūrchitaḥ /",
  "S01ratnml_u:2294": "athādrākṣīn mahendras taṃ patitaṃ bhuvi mūrchitaṃ // Rm_6.24{24} //",
  "S01ratnml_u:2295": "dṛṣṭvā ca sahasopetya sudhāsekair asiṃcayat /",
  "S01ratnml_u:2296": "tato 'sau cetanāṃ labdhvā śanair utthāya taṃ prabhuṃ // Rm_6.25{25} //",
  "S01ratnml_u:2297": "dṛṣṭvā pādau pariṣvajya natvaivaṃ prārthayad rudan /",
  "S01ratnml_u:2298": "hā hā nātha mahendro 'si sarvalokādhipaḥ prabhuḥ // Rm_6.26{26} //",
  "S01ratnml_u:2299": "mām adhaḥ patitaṃ dṛṣṭvā nopekṣāṃ kartum arhasi /",
  "S01ratnml_u:2300": "(Rm 79)",
  "S01ratnml_u:2301": "bhavān hi jagatāṃ rājā svāmī bharttā patiḥ prabhuḥ // Rm_6.27{27} //",
  "S01ratnml_u:2302": "nātho dharmānuśāstā ca tan māṃ rakṣatum arhasi /",
  "S01ratnml_u:2303": "tvadṛte 'nyo na me kaścid rakṣako vidyate 'tra hi // Rm_6.28{28} //",
  "S01ratnml_u:2304": "tad anukaṃpayā dṛṣṭyā dhṛtvā mām uddhara prabho /",
  "S01ratnml_u:2305": "yadi māṃ rakṣituṃ nātha na śaknoti bhavān api // Rm_6.29{29} //",
  "S01ratnml_u:2306": "ko māṃ samuddhared anyo hā hato narake vraje /",
  "S01ratnml_u:2307": "maṃḍākinyāṃ tvayā sārddhaṃ snātvā pūtātmako 'py ahaṃ // Rm_6.30{30} //",
  "S01ratnml_u:2308": "kathaṃ ca narake gatvā vaseyam aśuciṃ caran /",
  "S01ratnml_u:2309": "sahāpsarogaṇair nityaṃ caritvā naṃdane vane // Rm_6.31{31} //",
  "S01ratnml_u:2310": "divyasaṃgītivādyaiś ca ramāmi saṃpramoditaḥ /",
  "S01ratnml_u:2311": "adyetaḥ patito pṛthvyāṃ rājagṛhopajāṃgale // Rm_6.32{32} //",
  "S01ratnml_u:2312": "saukaraṃ janma lapsyāmi saptame divase khalu /",
  "S01ratnml_u:2313": "tatra mūtrapuriṣādīn amedhyān api kṛcchrataḥ // Rm_6.33{33} //",
  "S01ratnml_u:2314": "labdhvā bhuktvā cariṣyāmi vyādhasaṃghair upadrutaḥ /",
  "S01ratnml_u:2315": "bahuvarṣasahasrāṇi bhūtvaivaṃ sūkarātmajaḥ // Rm_6.34{34} //",
  "S01ratnml_u:2316": "amedhyakardame nityaṃ vatsyāmy āvartya saṃcaran /",
  "S01ratnml_u:2317": "evaṃ divyāmṛtaṃ bhuktvā ramitvā bhavatā saha // Rm_6.35{35} //",
  "S01ratnml_u:2318": "kathaṃ hi nārake gatvā bhokṣye 'medhyāni saṃcaraḥ /",
  "S01ratnml_u:2319": "imaṃ kalpataruṃ tyaktvā yathepsitaphalapradaṃ // Rm_6.36{36} //",
  "S01ratnml_u:2320": "jāṃgalaṃ vṛkṣam āśritya sthito bhokṣyāmi kiṃ tadā /",
  "S01ratnml_u:2321": "sarvathāhaṃ cyuto 'smītaḥ prerito hi svakarmaṇā // Rm_6.37{37} //",
  "S01ratnml_u:2322": "vividhāni ca duḥkhāni bhoktuṃ yāsyāmi nārake /",
  "S01ratnml_u:2323": "tad upāyaṃ pradātavyaṃ bhavatā me 'nukaṃpinā // Rm_6.38{38} //",
  "S01ratnml_u:2324": "yenāśu durgater muktaḥ prāgacheyaṃ ca svargatiṃ /",
  "S01ratnml_u:2325": "sarvathā rakṣa māṃ nātha yady asti te kṛpā mayi // Rm_6.39{39} //",
  "S01ratnml_u:2326": "bhavān māṃ patitaṃ dṛṣṭvā nopekṣāṃ kartum arhati /",
  "S01ratnml_u:2327": "bhavān eva jagacchāstā sarvalokādhipaḥ prabhuḥ // Rm_6.40{40} //",
  "S01ratnml_u:2328": "tad āśu māṃ prayatnena samuddhartuṃ samarhati /",
  "S01ratnml_u:2329": "idaṃ te darśanaṃ nātha paścimaṃ me bhavet khalu // Rm_6.41{41} //",
  "S01ratnml_u:2330": "(Rm 80)",
  "S01ratnml_u:2331": "janmaśatasahasraiś ca durlabhaṃ syād dhi saṃgamaṃ /",
  "S01ratnml_u:2332": "ity evaṃ vilapaṃ devaputras sa taṃ surādhipaṃ // Rm_6.42{42} //",
  "S01ratnml_u:2333": "natvā pādau nirīkṣyaiva tasthāv aśrugalanmukhaḥ /",
  "S01ratnml_u:2334": "atha śakraḥ surendro 'sau dṛṣṭvaivaṃ pravilāpitaṃ // Rm_6.43{43} //",
  "S01ratnml_u:2335": "kāruṇyā krāntacittas tam āśvāsayann abhāṣata /",
  "S01ratnml_u:2336": "mā kṛthā rodanaṃ bhadra samāśvasi hi dhīraya // Rm_6.44{44} //",
  "S01ratnml_u:2337": "kriyante kiṃ prayatnāni sarvathā maraṇaṃ dhruvaṃ /",
  "S01ratnml_u:2338": "mṛtyur mahāvaliṣṭho hi sarvasatvāntakārakaḥ // Rm_6.45{45} //",
  "S01ratnml_u:2339": "hrīyante mṛtyunā sarve mṛtyuḥ kena nihanyate /",
  "S01ratnml_u:2340": "anirvāyo hi sarvatra sarvatraidhātukeṣv api // Rm_6.46{46} //",
  "S01ratnml_u:2341": "sarveṣām api jantūnām ekānte maraṇaṃ dhruvaṃ /",
  "S01ratnml_u:2342": "tasmān mā bhes tathā mṛtyoḥ kiṃ viṣādena sidhyate // Rm_6.47{47} //",
  "S01ratnml_u:2343": "tad dhairyyataiḥ samālaṃvya triratnaṃ śaraṇaṃ vraja /",
  "S01ratnml_u:2344": "gatvā ca śaraṇaṃ teṣāṃ smara nityaṃ samāhitaḥ // Rm_6.48{48} //",
  "S01ratnml_u:2345": "tatas tvaṃ durgatiṃ muktvā sadgatiṃ samavāpnuyāḥ /",
  "S01ratnml_u:2346": "etad eva hi saṃsāre mahopāyaṃ śubhāptaye // Rm_6.49{49} //",
  "S01ratnml_u:2347": "nānyad dhi vidyate kiṃcin mṛtyau sādhāraṇe dhruve /",
  "S01ratnml_u:2348": "tad anyaccetanāṃ hitvā triratnāny abhisaṃsmaran // Rm_6.50{50} //",
  "S01ratnml_u:2349": "namo buddhāya dharmāya saṃghāyeti vadan bhaja /",
  "S01ratnml_u:2350": "ye triratnasmṛtiṃ dhṛtvā mṛtās te puṇyabhāginaḥ // Rm_6.51{51} //",
  "S01ratnml_u:2351": "kramād bodhicarīṃ prāpya yāyuś cānte sukhavatīṃ /",
  "S01ratnml_u:2352": "tvaṃ cāpi triratnānaṃ smṛtvā mṛtaḥ supuṇyadhṛk // Rm_6.52{52} //",
  "S01ratnml_u:2353": "kramād bodhicarīṃ prāpya saṃprayāyāḥ sukhāvatīṃ /",
  "S01ratnml_u:2354": "itīndreṇa samādiṣṭaṃ śrutvā devasuto 'tha saḥ // Rm_6.53{53} //",
  "S01ratnml_u:2355": "tathety anusaṃmodya punar natvaivam abravīt /",
  "S01ratnml_u:2356": "adyārabhya mahendrāhaṃ triratnānaṃ sadā smaran // Rm_6.54{54} //",
  "S01ratnml_u:2357": "gatvā ca śaraṇaṃ teṣāṃ upāsako bhave khalu /",
  "S01ratnml_u:2358": "ity uktvā sa mahendrasya puraḥ sthitvā kṛtāñjaliḥ // Rm_6.55{55} //",
  "S01ratnml_u:2359": "anusmṛtya triratnānāṃ namaskṛtim udāharat /",
  "S01ratnml_u:2360": "namo buddhāya bhadrāya namo dharmāya tāyine // Rm_6.56{56} //",
  "S01ratnml_u:2361": "(Rm 81)",
  "S01ratnml_u:2362": "namaḥ saṃghāya nāthāya sarvadāpi name bhaje /",
  "S01ratnml_u:2363": "adyārabhya triratnānāṃ sadāhaṃ śaraṇaṃ vraje // Rm_6.57{57} //",
  "S01ratnml_u:2364": "upāsako bhaven nityaṃ namāmi satataṃ smaret /",
  "S01ratnml_u:2365": "ity uktvā devaputro 'sau kāladharmayutaś cyutaḥ // Rm_6.58{58} //",
  "S01ratnml_u:2366": "tuṣite devaloke 'bhūd upapannaḥ supuṇyataḥ /",
  "S01ratnml_u:2367": "dharmatā khalu devānāṃ ye devāḥ svargataś cyutāḥ // Rm_6.59{59} //",
  "S01ratnml_u:2368": "te 'dholokeṣu gacheyur na tūrddhvabhuvaneṣu hi /",
  "S01ratnml_u:2369": "atha śakro narendro 'sau dṛṣṭvā taṃ svargataś cyutaṃ // Rm_6.60{60} //",
  "S01ratnml_u:2370": "kutrāsau labhate janma ity adhastād vyalokayat /",
  "S01ratnml_u:2371": "kim asau sūkarīgarbha utpanno vā na veti ca // Rm_6.61{61} //",
  "S01ratnml_u:2372": "apaśyat sarvataś cainaṃ na dadarśa kuhāpi sa /",
  "S01ratnml_u:2373": "tato 'sau vismitaḥ śakro divyena cakṣuṣā punaḥ // Rm_6.62{62} //",
  "S01ratnml_u:2374": "kutrāsau labhate janma ity evaṃ samalokayat /",
  "S01ratnml_u:2375": "vata tiryyakṣu jāto 'sau preteṣu ca prajāyate // Rm_6.63{63} //",
  "S01ratnml_u:2376": "atha narakeṣu vā jāta ity evaṃ samalokayat /",
  "S01ratnml_u:2377": "teṣu triṣv apy apāyeṣu nādrākṣīt taṃ samaṃtataḥ // Rm_6.64{64} //",
  "S01ratnml_u:2378": "tato manuṣyalokeṣu jāto veti dadarśa ca /",
  "S01ratnml_u:2379": "tatrāpi ca sa sarvatra nādrākṣīt taṃ sureśvaraḥ // Rm_6.65{65} //",
  "S01ratnml_u:2380": "tataś caturmahārājabhuvaneṣu prajāyate /",
  "S01ratnml_u:2381": "iti teṣu ca sarvatra vilokayan dadarśa na // Rm_6.66{66} //",
  "S01ratnml_u:2382": "tataś ca vismitaḥ śakras trayastriṃśe vyalokayan /",
  "S01ratnml_u:2383": "tatrāpi taṃ na cādrākṣīt kutrāpi ca samaṃtataḥ /",
  "S01ratnml_u:2384": "evaṃ sarvatra lokeṣu vilokayaṃs tadudbhavaṃ /",
  "S01ratnml_u:2385": "adṛṣṭvā vismitaḥ śakraḥ punar evaṃ vyaciṃtayat /",
  "S01ratnml_u:2386": "aho vata mahāścaryyaṃ yan mayāpi na dṛśyate // Rm_6.67{67} //",
  "S01ratnml_u:2387": "kutrāsau jāyate nūnaṃ na manye tat pravṛttitāṃ /",
  "S01ratnml_u:2388": "ko nu jñāsyati tadvṛttiṃ buddhād anyo na kaścana // Rm_6.68{68} //",
  "S01ratnml_u:2389": "buddha eva jagaddarśī ṣaḍabhijñas trikālavit /",
  "S01ratnml_u:2390": "tasmād aham ito gatvā saṃbuddhe samupācaran // Rm_6.69{69} //",
  "S01ratnml_u:2391": "(Rm 82)",
  "S01ratnml_u:2392": "vijñapyaivaṃ ca tadvṛttiṃ praṣṭum arhāmi sāṃprātaṃ /",
  "S01ratnml_u:2393": "ity evaṃ manasā dhyātvā devendro 'sau savismayaḥ // Rm_6.70{70} //",
  "S01ratnml_u:2394": "sahasā jetakāraṇye jināśramam avātarat /",
  "S01ratnml_u:2395": "tatrāsau sugataṃ dṛṣṭvā saharṣavismayānvitaḥ // Rm_6.71{71} //",
  "S01ratnml_u:2396": "praṇamya purataḥ sthitvā kṛtāṃjalipuṭo 'vadat /",
  "S01ratnml_u:2397": "bhagavaṃs tad vijānīyā yad ihāham upāgataḥ // Rm_6.72{72} //",
  "S01ratnml_u:2398": "tathāpi praṣṭum ichāmi tat samādeṣṭum arhasi /",
  "S01ratnml_u:2399": "ekaḥ kālagato devaputraḥ svargāc cyuto gataḥ // Rm_6.73{73} //",
  "S01ratnml_u:2400": "ṣaṭsu lokeṣu sarvatra dṛśyate na mayā hy asau /",
  "S01ratnml_u:2401": "kutrāsau jāyate śāstar mayā na dṛśyate kvacit // Rm_6.74{74} //",
  "S01ratnml_u:2402": "tasyotpattiḥ kuha sthāne tat samādeṣṭum arhasi /",
  "S01ratnml_u:2403": "itīndravacanaiḥ śrutvā sa saṃbuddho munīśvaraḥ // Rm_6.75{75} //",
  "S01ratnml_u:2404": "tasya puṇyātmanaḥ sthānaṃ iṃdrāya samacakṣatac /",
  "S01ratnml_u:2405": "kauśika tuṣito nāma lokadhātuḥ prasiddhitaḥ // Rm_6.76{76} //",
  "S01ratnml_u:2406": "tatrāsau modate devo gatvā triśaraṇaṃ cyutaḥ /",
  "S01ratnml_u:2407": "ityādiṣṭaṃa munīndreṇa śrutvā sa tridaśādhipaḥ // Rm_6.77{77} //",
  "S01ratnml_u:2408": "vismitaḥ suprasannātmā praṇatvaivaṃm udānayat /",
  "S01ratnml_u:2409": "aho buddham aho dharmam aho saṃghaṃ śubhaṃkaraṃ // Rm_6.78{78} //",
  "S01ratnml_u:2410": "yat saṃśaraṇamātre 'pi satvā yānti śubhālayaṃ /",
  "S01ratnml_u:2411": "ye buddhaṃ śaraṇaṃ yānti na te gachaṃti durgatiṃ // Rm_6.79{79} //",
  "S01ratnml_u:2412": "prahāya pātakān sarvān divyalokam upāsate /",
  "S01ratnml_u:2413": "ye dharmaṃ śaraṇaṃ yānti na te gachaṃti durgatiṃ /",
  "S01ratnml_u:2414": "prahāya mānuṣān kāyān divyān kāyān upāsate // Rm_6.80{80} //",
  "S01ratnml_u:2415": "ye saṃghaṃ śaraṇaṃ yānti na te gachanti durgatiṃ /",
  "S01ratnml_u:2416": "prahāya sarvaduḥkhāni divyasaukhyāny upāsate // Rm_6.81{81} //",
  "S01ratnml_u:2417": "dhanyās te puruṣā bhadrāḥ saṃbodhipadagāminaḥ /",
  "S01ratnml_u:2418": "ye saṃsmṛtvā triratnāni vrajanti maraṇaṃ dhruvaṃ // Rm_6.82{82} //",
  "S01ratnml_u:2419": "athāsau bhagavāñ chrutvā śakreṇaivaṃ subhāṣitaṃ /",
  "S01ratnml_u:2420": "tathānuvarṇayan prāha kauśikaṃ taṃ surādhipaṃ // Rm_6.83{83} //",
  "S01ratnml_u:2421": "evam etad dhi devendra yathaivaṃ tvaṃ prabhāṣase /",
  "S01ratnml_u:2422": "(Rm 83)",
  "S01ratnml_u:2423": "dhanyās te puruṣā bhadrā triratnaṃ bhajaṃti ye // Rm_6.84{84} //",
  "S01ratnml_u:2424": "ye buddhaṃ śaraṇaṃ yānti na te gachanti durgatiṃ /",
  "S01ratnml_u:2425": "kleśavairīṃ vinirjitya saṃbodhiṃ samavāpnuyuḥ // Rm_6.85{85} //",
  "S01ratnml_u:2426": "ye dharmaṃ śaraṇaṃ yānti na te gachanti durgatiṃ /",
  "S01ratnml_u:2427": "māradharmavinirmuktā bodhidharmān avāpnuyuḥ /",
  "S01ratnml_u:2428": "ye saṃghaṃ śaraṇaṃ yāṃti na te gachaṃti durgatiṃ /",
  "S01ratnml_u:2429": "pātakebhyo vinirmuktāḥ saṃprayānti sukhāvatīṃ // Rm_6.86{86} //",
  "S01ratnml_u:2430": "na bhajanti munīndraṃ ye te bhramaṃti bhavārṇave /",
  "S01ratnml_u:2431": "saṃbodhimārgato bhraṣṭā naṣṭā gachanti durgatiṃ // Rm_6.87{87} //",
  "S01ratnml_u:2432": "ye śṛṇvaṃti na saddharmaṃ te kleśaparidāhitāḥ /",
  "S01ratnml_u:2433": "māradharmaratā duṣṭāḥ praṇaṣṭā yāṃti durgatiṃ /",
  "S01ratnml_u:2434": "na mānayaṃti ye saṃghaṃ na te jānaṃti sadgatiṃ /",
  "S01ratnml_u:2435": "sadā duḥkhābhisaṃtaptā bhraṣṭā gachaṃti durgatiṃ /",
  "S01ratnml_u:2436": "nindanti ye triratnāni te duṣṭā mārapākṣikāḥ /",
  "S01ratnml_u:2437": "naiva caraṃti sanmārge vinaṣṭā yaṃti durgatiṃ /",
  "S01ratnml_u:2438": "tasmād ye mānavāḥ santo vāṃchanti sadgatiṃ sadā /",
  "S01ratnml_u:2439": "taiḥ saṃsmṛtvā triratnānāṃ karttavyaṃ śaraṇaṃ mudā // Rm_6.88{88} //",
  "S01ratnml_u:2440": "ye smaranti triratnānāṃ na te gachaṃti durgatiṃ /",
  "S01ratnml_u:2441": "prahāya pātakān sarvāñ śīghraṃ yānti sukhāvatīṃ // Rm_6.89{89} //",
  "S01ratnml_u:2442": "sukhāvatyāṃ jinendrasya dharmaṃ śrutvānumoditāḥ /",
  "S01ratnml_u:2443": "bodhicittaṃ samāsādya caranti bodhicārikāṃ // Rm_6.90{90} //",
  "S01ratnml_u:2444": "tatas tāḥ kramataḥ pūryya saṃvṛttipāram āgatāḥ /",
  "S01ratnml_u:2445": "paramārthacarīṃ prāpya nirvṛttiṃ samavāpnuyuḥ // Rm_6.91{91} //",
  "S01ratnml_u:2446": "idaṃ hi bodhimārgānāṃ vījaṃ vijñāya kauśika /",
  "S01ratnml_u:2447": "triratnasmaraṇaṃ nityaṃ karttavyaṃ bodhivāṃchibhiḥ // Rm_6.92{92} //",
  "S01ratnml_u:2448": "kadāpi naiva moktavyaṃ triratnasmaraṇaṃ sadā /",
  "S01ratnml_u:2449": "gatvā ca śaraṇaṃ teṣāṃ triratnānāṃ samācara // Rm_6.93{93} //",
  "S01ratnml_u:2450": "evaṃ tena munīndreṇa samādiṣṭaṃ sa kauśikaḥ /",
  "S01ratnml_u:2451": "śrutvaivam ity anujñāya prābhyanandat prasāditaḥ // Rm_6.94{94} //",
  "S01ratnml_u:2452": "tato 'sau bhagavantaṃ taṃ natvā sa racitāṃjaliḥ /",
  "S01ratnml_u:2453": "tridhā pradakṣiṇīkṛtya punar natvā divaṃ yayau // Rm_6.95{95} //",
  "S01ratnml_u:2454": "(Rm 84)",
  "S01ratnml_u:2455": "tato devapure gatvā sudharmamaṃdire sthitaḥ /",
  "S01ratnml_u:2456": "devalokān samāmaṃtrya tat pravṛttaṃ samabravīt // Rm_6.96{96} //",
  "S01ratnml_u:2457": "bho bho devagaṇāḥ sarve śṛṇudhvaṃ tat samāhitaḥ /",
  "S01ratnml_u:2458": "yad adbhutaṃ mahāpuṇyaṃ saṃbodhihetum ucyate // Rm_6.97{97} //",
  "S01ratnml_u:2459": "dharmatā khalu devānāṃ ye ye devā hi nākataḥ /",
  "S01ratnml_u:2460": "cyutās te te prayānty adho na tūrddhvaṃ yānti ke cana // Rm_6.98{98} //",
  "S01ratnml_u:2461": "idānīṃ tu vrajeyus te ye devāḥ svargataś cyutāḥ /",
  "S01ratnml_u:2462": "triratnaśaraṇaṃ kṛtvorddhvagatiṃ na tv adhogatiṃ // Rm_6.99{99} //",
  "S01ratnml_u:2463": "dṛśyatām amuko devaputras triśaraṇaṃ gataḥ /",
  "S01ratnml_u:2464": "svargāc cyutvā samutpannas tuṣite 'sau pramodate // Rm_6.100{100} //",
  "S01ratnml_u:2465": "yūyam api ca tad dṛṣṭvā triratnānāṃ samāhitāḥ /",
  "S01ratnml_u:2466": "gatvā ca śaraṇaṃ nityaṃ smṛtvā bhajadhvam ādarāt // Rm_6.101{1} //",
  "S01ratnml_u:2467": "tato yūyaṃ na yāyāta durgatiṣu kadā cana /",
  "S01ratnml_u:2468": "sadā divyasukhaṃ bhuktvā prayāsyatha sukhāvatīṃ // Rm_6.102{2} //",
  "S01ratnml_u:2469": "ye buddhe śaraṇaṃ yāṃti na te gachanti durgatiṃ /",
  "S01ratnml_u:2470": "kleśavairān vinirjitya saṃbodhipadam āpnuyuḥ // Rm_6.103{3} //",
  "S01ratnml_u:2471": "ye dharme śaraṇaṃ yānti na te gachanti durgatiṃ /",
  "S01ratnml_u:2472": "māradharmavinirmuktā buddhadharmāṇy avāpnuiyuḥ // Rm_6.104{4} //",
  "S01ratnml_u:2473": "ye saṃghe śaraṇaṃ gatvā na te gachanti durgatiṃ /",
  "S01ratnml_u:2474": "sarvapātakanirmuktā prayāsyaṃti sukhāvatīṃ // Rm_6.105{5} //",
  "S01ratnml_u:2475": "na bhajanti triratnaṃ ye te bhramanti bhavārṇave /",
  "S01ratnml_u:2476": "saddharmanindakā bhraṣṭā naṣṭā gachanti durgatiṃ // Rm_6.106{6} //",
  "S01ratnml_u:2477": "durgatiṣu bhramaṃtas te duḥkhāni vividhāni ca /",
  "S01ratnml_u:2478": "bhuktvā caranti duṣṭāṃśā naiva gachaṃti sadgatiṃ // Rm_6.107{7} //",
  "S01ratnml_u:2479": "tad duḥkhaṃ hātum ichaṃti sukhaṃ prāptuṃ ca ye sadā /",
  "S01ratnml_u:2480": "te triratnaṃ sadā smṛtvā bhajaṃtāṃ śaraṇaṃ gatāḥ // Rm_6.108{8} //",
  "S01ratnml_u:2481": "tato vo maṃgalaṃ nityaṃ naiva yāyāta durgatiṃ /",
  "S01ratnml_u:2482": "sadgatim eva yāyāta saṃbodhim api lapsyatha // Rm_6.109{9} //",
  "S01ratnml_u:2483": "iti tena surendreṇa samādiṣṭaṃ hitārthinā /",
  "S01ratnml_u:2484": "śru",
  "S01ratnml_u:2485": "tadā sarve 'pi devāś ca triratnaṃ śaraṇaṃ gatāḥ /",
  "S01ratnml_u:2486": "(Rm 85)",
  "S01ratnml_u:2487": "sarvadānusmarantaś ca satkṛtyaivaṃ prabhejire // Rm_6.111{11} //",
  "S01ratnml_u:2488": "evaṃ devās tadā ye ye triratnaśaraṇaṃ gatāḥ /",
  "S01ratnml_u:2489": "te te svargād api cyutvā naivāgachann adhogatiṃ // Rm_6.112{12} //",
  "S01ratnml_u:2490": "tata ūrddhvaṃ samudgamya prāgachaṃs tuṣitālaye /",
  "S01ratnml_u:2491": "triratnaśaraṇaṃ yātā maitreyaṃ samupāśrayan // Rm_6.113{13} //",
  "S01ratnml_u:2492": "tathā śakraś ca tān sarvān maitreyasamupāśritān /",
  "S01ratnml_u:2493": "dṛṣṭvānumodanāṃ kurvan prābhyanandat suraiḥ saha // Rm_6.114{14} //",
  "S01ratnml_u:2494": "iti me guruṇā khyātaṃ tathā te vakṣyate mayā /",
  "S01ratnml_u:2495": "evaṃ matvā mahārāja triratnaśaraṇaṃ vraja // Rm_6.115{15} //",
  "S01ratnml_u:2496": "tatas te maṃgalaṃ nityaṃ sarvatrāpi bhaved dhruvaṃ /",
  "S01ratnml_u:2497": "kramād bodhicarīḥ prāpya saṃbodhipadam āpnuyāḥ // Rm_6.116{16} //",
  "S01ratnml_u:2498": "prajāś cāpi mahārāja bodhayitvā prayatnataḥ /",
  "S01ratnml_u:2499": "triratnaśaraṇe sthāpya tvayā dharmapravṛddhaye // Rm_6.117{17} //",
  "S01ratnml_u:2500": "ity evam upaguptena samādiṣṭaṃ subhāṣitaṃ /",
  "S01ratnml_u:2501": "śrutvā rājā tathety evaṃ prānvamodat sapārṣadaḥ // Rm_6.118{18} //",
  "S01ratnml_u:2502": "ye puṇyaprāptukāmās tad idam avirataṃ sūkarīkāvadānaṃ /",
  "S01ratnml_u:2503": "śṛṇvanti śravayanti pramuditamanasā durgatiṃ te na yānti /",
  "S01ratnml_u:2504": "nirjitya kleśasaṃghāṃs triguṇahitakarā bodhicaryyānuraktā /",
  "S01ratnml_u:2505": "maitreyaṃ bodhisatvaṃ tuṣitabhuvanāgāḥ saṃbhajanti prakāmaṃ // Rm_6.119{19} //",
  "S01ratnml_u:2506": "++ iti ratnāvadānamālāyāṃ sūkaryyavadānaṃ samāptaṃ ++",
  "S01ratnml_u:2507": "(Rm 86)",
  "S01ratnml_u:2508": "VII Vapuṣmatkumārāvadāna",
  "S01ratnml_u:2509": "athaśoko mahīpālaḥ kṛtāṃjalipuṭo mudā /",
  "S01ratnml_u:2510": "upaguptaṃ guruṃ natvā punar evam abhāṣata // Rm_7.1{1} //",
  "S01ratnml_u:2511": "bhadanta śrotum ichāmi punar anyat subhāṣitaṃ /",
  "S01ratnml_u:2512": "sarvasatvahitārthāya tat samādeṣṭum arhasi // Rm_7.2{2} //",
  "S01ratnml_u:2513": "iti saṃprārthite tena rājñāśokena bhūbhujā /",
  "S01ratnml_u:2514": "upagupto yatiś cāsau dṛṣṭvā taṃ nṛpam abravīt // Rm_7.3{3} //",
  "S01ratnml_u:2515": "sādhu rājan samādhāya śrūyatāṃ puṇyavṛddhaye /",
  "S01ratnml_u:2516": "yathā me guruṇā khyātaṃ tathā te vakṣyate mayā // Rm_7.4{4} //",
  "S01ratnml_u:2517": "purāsīd bhagavān buddhaḥ śrīghanaḥ śakyakeśarī /",
  "S01ratnml_u:2518": "sarvavidyāguṇācāryyas traidhātukavināyakaḥ // Rm_7.5{5} //",
  "S01ratnml_u:2519": "sugato 'rhan mahābhijño dharmarājas tathāgataḥ /",
  "S01ratnml_u:2520": "jinaḥ samantabhadrāṃśaś caturbrahmavihārakaḥ // Rm_7.6{6} //",
  "S01ratnml_u:2521": "sa ekasamaye tatra kapilākhye purottame /",
  "S01ratnml_u:2522": "nyagrodhāramake ramye vyaharac chrāvakaiḥ saha // Rm_7.7{7} //",
  "S01ratnml_u:2523": "tasmiṃś ca samaye tatra dharmmaṃ śrotuṃ samāgatāḥ /",
  "S01ratnml_u:2524": "devāsuramahārājā yakṣagaṃdharvakinnarāḥ // Rm_7.8{8} //",
  "S01ratnml_u:2525": "garuḍā nāgarājāś ca siddhavidyādharā grahāḥ /",
  "S01ratnml_u:2526": "yogino yatayaś cāpi munayo brahmacāriṇaḥ // Rm_7.9{9} //",
  "S01ratnml_u:2527": "rājānaḥ kṣatriyāś cāpi vaiśyāmātyāś ca maṃtriṇaḥ /",
  "S01ratnml_u:2528": "śreṣṭhinaḥ sārthavāhāś ca paurā jānapadā api // Rm_7.10{10} //",
  "S01ratnml_u:2529": "evam anye 'pi satvāś ca ye saddharmaguṇavāṃchinaḥ /",
  "S01ratnml_u:2530": "te sarve samupāgatya vaṃditvā taṃ munīśvaraṃ // Rm_7.11{11} //",
  "S01ratnml_u:2531": "pūjayitvā puraskṛtya parivṛtya samantataḥ /",
  "S01ratnml_u:2532": "kṛtāṃjalipuṭo dharmaṃ śrotuṃ samupatasthire // Rm_7.12{12} //",
  "S01ratnml_u:2533": "athāsau bhagavān dṛṣṭvā tān sarvān dharmakāṃkṣiṇaḥ /",
  "S01ratnml_u:2534": "ādimadhyāṃtakalyāṇaṃ dideśa dharmam uttamaṃ // Rm_7.13{13} //",
  "S01ratnml_u:2535": "taṃ ca dharmāmṛtaṃ pītvā sarve te saṃpramoditāḥ /",
  "S01ratnml_u:2536": "(Rm 87)",
  "S01ratnml_u:2537": "satkṛtya śraddhayā nityaṃ bhajanta upatasthire // Rm_7.14{14} //",
  "S01ratnml_u:2538": "bhagavāṃś ca tathā nityaṃ sarvasatvahitārthataḥ /",
  "S01ratnml_u:2539": "saddharmadeśanāṃ kṛtvā vyaharat sāṃghikaiḥ saha // Rm_7.15{15} //",
  "S01ratnml_u:2540": "tasmiṃś ca samaye tatra pure kapilavastuni /",
  "S01ratnml_u:2541": "āsīc chākyo mahāsādhur mahābhogo mahādhanaḥ // Rm_7.16{16} //",
  "S01ratnml_u:2542": "tena kalatram ānītaṃ svakulasadṛśāt kulāt /",
  "S01ratnml_u:2543": "tayā sa kāntayā sārddhaṃ rarāma paricārayan // Rm_7.17{17} //",
  "S01ratnml_u:2544": "tasyaivaṃ ramamāṇasya sā bhāryāsīt sugarbhiṇī /",
  "S01ratnml_u:2545": "tato 'sau samaye 'sūta dārakaṃ divyasuṃdaraṃ // Rm_7.18{18} //",
  "S01ratnml_u:2546": "martyātikrāntavarṇābhaṃ divyakalpasuvarṇitaṃ /",
  "S01ratnml_u:2547": "sūkṣmachaviṃ subhadrāṃgaṃ gauravarṇaṃ manoharaṃ // Rm_7.19{19} //",
  "S01ratnml_u:2548": "maheśākhyaṃ manāpaṃ ca darśanīyaṃ prasādikaṃ /",
  "S01ratnml_u:2549": "abhirūpaṃ supuṣṭāṃgaṃ sarvalakṣaṇamaṇḍitaṃ // Rm_7.20{20} //",
  "S01ratnml_u:2550": "tatrāsau janako dṛṣṭvā dārakaṃ taṃ subhadrikaṃ /",
  "S01ratnml_u:2551": "moditaḥ sahasā jñātiṃ samāhūyābravīt tathā // Rm_7.21{21} //",
  "S01ratnml_u:2552": "bhavantaḥ paśyatāṃ putro mamāyaṃ divyasuṃdaraḥ /",
  "S01ratnml_u:2553": "asya jātimahaṃ kṛtvā nāmadheyaṃ pracakṣyatāṃ // Rm_7.22{22} //",
  "S01ratnml_u:2554": "iti tenoditaṃ śrutvā jñātayas te sasaṃmatāḥ /",
  "S01ratnml_u:2555": "dṛṣṭvā taṃ vālakaṃ divyaṃ kalyavarṇaṃ susuṃdaraṃ // Rm_7.23{23} //",
  "S01ratnml_u:2556": "saṃmīlya saṃmataṃ kṛtvā dṛṣṭvā tasyāṅgalakṣaṇaṃ /",
  "S01ratnml_u:2557": "kṛtvā jātimahaṃ nāma sthāpituṃ saṃvabhāṣire /",
  "S01ratnml_u:2558": "yad ayaṃ dārako divyavapuḥ kalyātisuṃdaraḥ /",
  "S01ratnml_u:2559": "tasmād bhavatu nāmnāyaṃ vapusmān iti viśrutaḥ /",
  "S01ratnml_u:2560": "iti saṃbhāṣaṇāṃ kṛtvā sarve te jñātivargikāḥ // Rm_7.24{24} //",
  "S01ratnml_u:2561": "purastāt tasya śākyasya gatvā caivaṃ vabhāṣire /",
  "S01ratnml_u:2562": "yad ayaṃ bhavataḥ putro divyavapur guṇānvitaḥ // Rm_7.25{25} //",
  "S01ratnml_u:2563": "tasmād bhavatu nāmnāyaṃ vapuṣmān iti viśrutaḥ /",
  "S01ratnml_u:2564": "tatheti samabhikhyāya pitrā sa suta ātmajaḥ // Rm_7.26{26} //",
  "S01ratnml_u:2565": "aṣṭābhya upamātṛbhya upanyasto 'bhipālane /",
  "S01ratnml_u:2566": "tato 'sau dārakas tābhir dhātrībhir upacāraṇaiḥ // Rm_7.27{27} //",
  "S01ratnml_u:2567": "(Rm 88)",
  "S01ratnml_u:2568": "pālito varddhitaḥ puṣṭa āsīt padmaṃ yathā hrade /",
  "S01ratnml_u:2569": "kramāt pravarddhitaś cāsau kumāro 'bhūd yadā tataḥ // Rm_7.28{28} //",
  "S01ratnml_u:2570": "tadā suhṛtsahāyaiś ca sārddhaṃ krīḍitum ācarat /",
  "S01ratnml_u:2571": "yatra yatra vapuṣmān sa cakrāma bhuvi saṃcaraṃ // Rm_7.29{29} //",
  "S01ratnml_u:2572": "tatra tatrābhavan medhyā bhūpradeśāḥ samaṃtataḥ /",
  "S01ratnml_u:2573": "evaṃvidhamahāpuṇyamaheśākhyaḥ śivāśayaḥ // Rm_7.30{30} //",
  "S01ratnml_u:2574": "kāruṇiko mahāśrāddhaḥ svaparātmahitārthabhṛt /",
  "S01ratnml_u:2575": "dharmakāmaḥ subhadrātmā pūjyo mānyo jitendriyaḥ // Rm_7.31{31} //",
  "S01ratnml_u:2576": "abhivādyaḥ kumāro 'pi vapuṣmān sa vyarājata /",
  "S01ratnml_u:2577": "tataḥ karmavipākena preryyamānaḥ kumārakaḥ // Rm_7.32{32} //",
  "S01ratnml_u:2578": "sa vapuṣmān suhṛtsaṃghaiḥ sārddhaṃ puro viniryayau /",
  "S01ratnml_u:2579": "tato 'sau jetakāraṇyaṃ dūrād dṛṣṭvā pramoditaḥ // Rm_7.33{33} //",
  "S01ratnml_u:2580": "ramituṃ tatra mahodyāne sahasā samupācarat /",
  "S01ratnml_u:2581": "tataḥ samupaviṣṭo 'sau dṛṣṭvodyānaṃ pramoditaḥ // Rm_7.34{34} //",
  "S01ratnml_u:2582": "śāntarūpān yatīn paśyan vihāre harṣito 'viśat /",
  "S01ratnml_u:2583": "tatrāsau bhagavantaṃ taṃ dadarśa samitisthitaṃ // Rm_7.35{35} //",
  "S01ratnml_u:2584": "dvātriṃśallakṣaṇāśītivyañjanaparimaṇḍitaṃ /",
  "S01ratnml_u:2585": "vyāmābhālaṃkṛtaṃ kāmyaṃ śatasūryyādhikaprabhaṃ // Rm_7.36{36} //",
  "S01ratnml_u:2586": "samaṃtabhadrarūpaṃ ca ratnāṃgam iva jaṃgamaṃ /",
  "S01ratnml_u:2587": "dṛṣṭvāsau suprasannātmā samupetya purogataḥ // Rm_7.37{37} //",
  "S01ratnml_u:2588": "pādau tasya muner natvā dharmaṃ śrotum upāviśat /",
  "S01ratnml_u:2589": "athāsau bhagavān dṛṣṭvā tasya cittaṃ viśodhitaṃ // Rm_7.38{38} //",
  "S01ratnml_u:2590": "aryyasatyāni mārgaṃ ca dideśa bodhisādhanaṃ /",
  "S01ratnml_u:2591": "tac chrutvā sugatoditaṃ vapuṣmān sa praharṣitaḥ // Rm_7.39{39} //",
  "S01ratnml_u:2592": "bhavābhisaraṇodvignaḥ saddharmaguṇam aichata /",
  "S01ratnml_u:2593": "bhitvā sa jñānavajreṇa satkāyadṛṣṭiparvataṃ // Rm_7.40{40} //",
  "S01ratnml_u:2594": "śrotāpattiphalaṃ labdhvā dṛṣṭasatyo 'bhavat sudhīḥ /",
  "S01ratnml_u:2595": "saṃsāraṃ cāsthiraṃ matvā bhavabhogyasunispṛhaḥ // Rm_7.41{41} //",
  "S01ratnml_u:2596": "pravrajyāṃ caritum aichat svākhyāte sugatāśrame /",
  "S01ratnml_u:2597": "tato 'sau purato gatvā munīndrasya kṛtāṃjaliḥ // Rm_7.42{42} //",
  "S01ratnml_u:2598": "pādau natvā prasannāsyaḥ pravrajyāṃ samayācata // Rm_7.43{43} //",
  "S01ratnml_u:2599": "namas te bhagavañ chāstaḥ śaraṇaṃ bhavatāṃ vraje /",
  "S01ratnml_u:2600": "(Rm 89)",
  "S01ratnml_u:2601": "tat pravrajyāvrataṃ dehi cariṣye brahmacārikāṃ // Rm_7.44{44} //",
  "S01ratnml_u:2602": "iti tenārthitaṃ dṛṣṭvā bhagavāṃs taṃ kumārakaṃ /",
  "S01ratnml_u:2603": "pravrajyācaraṇāraktaṃ matvā caivaṃ samabravīt // Rm_7.45{45} //",
  "S01ratnml_u:2604": "kumāra yadi te vāṃchā pravrajyācaraṇe 'sti hi /",
  "S01ratnml_u:2605": "pitror ādeśam āsādya prāgacha dāsyate tadā // Rm_7.46{46} //",
  "S01ratnml_u:2606": "iti śrutvā munīndrasya nirdeśaṃ tat tatheti saḥ /",
  "S01ratnml_u:2607": "naṃditaś caraṇau natvā svagṛhaṃ sahasāgataḥ // Rm_7.47{47} //",
  "S01ratnml_u:2608": "tato gṛhe samāsādya pitroś ca purataḥ sthitaḥ /",
  "S01ratnml_u:2609": "kṛtāṃjalipuṭo natvā vṛttāṃtaṃ samabhāṣata // Rm_7.48{48} //",
  "S01ratnml_u:2610": "adyāmba tāta saṃbuddho dṛśyate 'pūrvadarśanaḥ /",
  "S01ratnml_u:2611": "sarvalakṣaṇasaṃpūrṇo divyātikāntasuṃdaraḥ // Rm_7.49{49} //",
  "S01ratnml_u:2612": "saṃsthitaḥ parṣadāṃ madhye bhāṣati dharmam uttamaṃ /",
  "S01ratnml_u:2613": "apūrvaṃ śrūyate tasya subhāṣitavaco'mṛtaṃ // Rm_7.50{50} //",
  "S01ratnml_u:2614": "tatsubhāṣitasudhāṃ pītvā cittaṃ me tṛpyate na hi /",
  "S01ratnml_u:2615": "bhūyas tad amṛtaṃ pātuṃ vratam ichāmi sāṃprataṃ // Rm_7.51{51} //",
  "S01ratnml_u:2616": "anye 'pi bahavo dṛṣṭvā bhikṣavo brahmacāriṇaḥ // Rm_7.52{52} //",
  "S01ratnml_u:2617": "śāntaśīlāḥ śubhātmāno dayākāruṇyamānasāḥ /",
  "S01ratnml_u:2618": "tat sabhāgavrataṃ cartum ichāmi khalu sāṃprataṃ // Rm_7.53{53} //",
  "S01ratnml_u:2619": "tad anujñāṃ pradattaṃ me kṛpāsti yadi vāṃ mayi /",
  "S01ratnml_u:2620": "evaṃ tasya svaputrasya vacanaṃ vajrasannibhaṃ // Rm_7.54{54} //",
  "S01ratnml_u:2621": "tau mātāpitarau śrutvā mūrchitau petatur bhuvi /",
  "S01ratnml_u:2622": "tataḥ putraprayatnena cetanāṃ prāpya tau punaḥ // Rm_7.55{55} //",
  "S01ratnml_u:2623": "pariṣvajya svakaṃ putraṃ tam evaṃ paryyadevatāṃ /",
  "S01ratnml_u:2624": "hā putra katham ajño 'si hātmaja vallabho 'si naḥ // Rm_7.56{56} //",
  "S01ratnml_u:2625": "hā suta vaṃcyase kena hā tāta kiṃ nu vāṃchasi /",
  "S01ratnml_u:2626": "hā jīva katham ekānte tyaktvāsmān kva nu yāsyase // Rm_7.57{57} //",
  "S01ratnml_u:2627": "nandanaḥ supriyāś cāsi kena duḥkhena yāsyase /",
  "S01ratnml_u:2628": "kiṃcid duḥkhaṃ na te dattaṃ asmābhir vā kadā cana // Rm_7.58{58} //",
  "S01ratnml_u:2629": "kutaḥ kiṃ jāyate duḥkhaṃ tad vadasva yadīhasi /",
  "S01ratnml_u:2630": "ity evaṃ paridevitvā pitāsau cetasātmajaṃ // Rm_7.59{59} //",
  "S01ratnml_u:2631": "(Rm 90)",
  "S01ratnml_u:2632": "nivārayan pravaṃdhena bodhayituṃ samabravīt /",
  "S01ratnml_u:2633": "tvaṃ kumāra vayastho 'si sukomalaḥ sukhaidhitaḥ // Rm_7.60{60} //",
  "S01ratnml_u:2634": "śītatāpāsahiṣṇuś ca yathechābhogyasaṃrataḥ /",
  "S01ratnml_u:2635": "kiṃcid duḥkhānabhijñas tvaṃ tat kathaṃ pravrajeḥ suta // Rm_7.61{61} //",
  "S01ratnml_u:2636": "pravrajito gṛhaṃ tyaktvā bahirdeśe vases sadā /",
  "S01ratnml_u:2637": "cīvaraprāvṛtaḥ piṇḍaṃ yācitvā svayam āhareḥ // Rm_7.62{62} //",
  "S01ratnml_u:2638": "anekajantusaṃcāre vane 'raṇye kathaṃ vaseḥ /",
  "S01ratnml_u:2639": "jaṃgale durgame naikacaurākīrṇe kathaṃ careḥ // Rm_7.63{63} //",
  "S01ratnml_u:2640": "ekākī ca kathaṃ tiṣṭher vṛkṣamūle ca nirjane /",
  "S01ratnml_u:2641": "śmaśāne saṃsthitaḥ paśyan mṛtakānto traseḥ kathaṃ // Rm_7.64{64} //",
  "S01ratnml_u:2642": "śayithāś ca kathaṃ śūnye gṛhe bhūtanivāsite /",
  "S01ratnml_u:2643": "evaṃ suduṣkarīṃ caryyāṃ carituṃ katham ichasi // Rm_7.65{65} //",
  "S01ratnml_u:2644": "tat pravrajyāvrate cittaṃ mā kṛthās tvaṃ nivarttaya /",
  "S01ratnml_u:2645": "iti madvacanaṃ śrutvā gṛhe sthitvā sukhaṃ rama // Rm_7.66{66} //",
  "S01ratnml_u:2646": "nityaṃ pravrajatāṃ duḥkhaṃ kiṃ siddhaṃ duḥkhacaryyayā /",
  "S01ratnml_u:2647": "dharme vaṃchāsti cet putra gṛhe sthitvā cara vrataṃ // Rm_7.67{67} //",
  "S01ratnml_u:2648": "śṛṇvaṃś ca dharmaśāstrāṇi śrāvayaṃś ca bahūñ janān /",
  "S01ratnml_u:2649": "dānaṃ kṛtvā viśuddhātmā triratnaṃ satataṃ bhaja // Rm_7.68{68} //",
  "S01ratnml_u:2650": "yasya kiṃcid gṛhe nāsti jñātir vaṃdhuś ca kaścana /",
  "S01ratnml_u:2651": "nāpi mitragatiś cāpi pravrajyā tasya yujyate /",
  "S01ratnml_u:2652": "kiṃ tava setsyate putra pravrajyāṃ pākuniṣṭhayā /",
  "S01ratnml_u:2653": "sarvathā tyaja tadvāṃchā gṛhe dharmaṃ sukhaṃ cara /",
  "S01ratnml_u:2654": "iti pitroditaṃ śrutvā vapuṣmān sa viśaṃkitaḥ // Rm_7.69{69} //",
  "S01ratnml_u:2655": "pitroḥ pādān punar natvā pratyuvāca prabodhayan /",
  "S01ratnml_u:2656": "satyaṃ tāta gṛhe saukhyaṃ dharmāṇāṃ caram uttamaṃ // Rm_7.70{70} //",
  "S01ratnml_u:2657": "saṃpado 'pi samṛddhās te kāmabhogyaṃ mahatsukhaṃ /",
  "S01ratnml_u:2658": "gṛhe parigrahāḥ poṣyās tad arthaṃ dhanam arjayet // Rm_7.71{71} //",
  "S01ratnml_u:2659": "(Rm 91)",
  "S01ratnml_u:2660": "arjane hi mahatkaṣṭaṃ rakṣaṇe 'pi prayatnatā /",
  "S01ratnml_u:2661": "aneke saṃpado 'pāyā rājāgnyudakataskarāḥ // Rm_7.72{72} //",
  "S01ratnml_u:2662": "kṣaṇād dhareyur ākṛṣya tad duḥkhaṃ sahituṃ kathaṃ /",
  "S01ratnml_u:2663": "saṃpado 'nte vipattiḥ syāt kasya saṃpadviniścalā // Rm_7.73{73} //",
  "S01ratnml_u:2664": "vipattau hīyate dhairyyam adhairyyāt kleśito bhavet /",
  "S01ratnml_u:2665": "kleśito doṣam āpnoti tadā puṇye matiḥ kutaḥ // Rm_7.74{74} //",
  "S01ratnml_u:2666": "apuṇye kupitā lakṣmir naivāśraye gamiṣyati /",
  "S01ratnml_u:2667": "lakṣmīvirahite gehe kuto dharmasya gocaraṃ // Rm_7.75{75} //",
  "S01ratnml_u:2668": "saṃpattau tu labhen mānaṃ mānād dhi jāyate madaḥ /",
  "S01ratnml_u:2669": "madād pramādito dharme tadā dharmo gṛhe kutaḥ // Rm_7.76{76} //",
  "S01ratnml_u:2670": "adharmāt kāmabhogyaṃ tu kevalaṃ pāpasādhanaṃ /",
  "S01ratnml_u:2671": "kāmārthe kleśitā lokāḥ kāmārthe duḥkhabhāginaḥ // Rm_7.77{77} //",
  "S01ratnml_u:2672": "kāmārthe pratihanyante tena kāme sukhaṃ kathaṃ /",
  "S01ratnml_u:2673": "saṃty evaṃ tāta sarvatra bhayāni vividhāni hi // Rm_7.78{78} //",
  "S01ratnml_u:2674": "traidhātukabhavasthānāṃ kasya nāsti bhayaṃ kuha /",
  "S01ratnml_u:2675": "daivāt sarvatra jāyante duḥkhāni ca sukhāni ca // Rm_7.79{79} //",
  "S01ratnml_u:2676": "kleśacittasamutthāni duḥkhāni ca bhayāni ca /",
  "S01ratnml_u:2677": "yatra yatrāpi saṃyāti kleśitātmā sukhechayā // Rm_7.80{80} //",
  "S01ratnml_u:2678": "tatra tatrāpi karmotthair duḥkhair bhayaiś ca hanyate /",
  "S01ratnml_u:2679": "yatra yatrāpi saṃyāti dharmacitto hitechayā /",
  "S01ratnml_u:2680": "tatra tatrāpi sarvatra nirbhayaś carate sukhaṃ /",
  "S01ratnml_u:2681": "yal lokānāṃ bhayasthānaṃ tatraiva ramate yatiḥ /",
  "S01ratnml_u:2682": "vivikte nirjane 'raṇye vṛkṣamūle guhāsu ca // Rm_7.81{81} //",
  "S01ratnml_u:2683": "śūnyagehe śmaśāne 'pi sukhaṃ dhyātvā yatir vaset /",
  "S01ratnml_u:2684": "svadharmai rakṣito yogī saṃyatātmā kuto bhayaḥ // Rm_7.82{82} //",
  "S01ratnml_u:2685": "kim eva vahuvādena nirvāṇārthimano mama /",
  "S01ratnml_u:2686": "tan nirvātuṃ svadehe 'pi nirapekṣaḥ parivraje // Rm_7.83{83} //",
  "S01ratnml_u:2687": "tad anujñāṃ pradattaṃ me pravrajyāvratasādhane /",
  "S01ratnml_u:2688": "yadi na dīyate 'nujñā mariṣye 'haṃ na saṃśayaḥ // Rm_7.84{84} //",
  "S01ratnml_u:2689": "iti tasyātmajasyaivaṃ nirvandhavacanaṃ pitā /",
  "S01ratnml_u:2690": "(Rm 92)",
  "S01ratnml_u:2691": "śrutvā viyogaduḥkhārttaḥ punas taṃ sutam abravīt // Rm_7.85{85} //",
  "S01ratnml_u:2692": "mā putra sahasā kārṣī maraṇābhilāṣitaṃ manaḥ /",
  "S01ratnml_u:2693": "sarvathāpy anivarttī tvam avaśyaṃ ced gamiṣyasi // Rm_7.86{86} //",
  "S01ratnml_u:2694": "yad ichasi vrataṃ kartuṃ saddharmārthimanas tava /",
  "S01ratnml_u:2695": "pravraja śraddhayā putra svākhyāte buddhaśāsane // Rm_7.87{87} //",
  "S01ratnml_u:2696": "evaṃ bharttroditaṃ śrutvā tan mātā mūrchitāpatat /",
  "S01ratnml_u:2697": "cirāt sā cetanāṃ prāptā rudantī cāvadat sutaṃ // Rm_7.88{88} //",
  "S01ratnml_u:2698": "hā putra katham ekānte māṃ vihāya kva yāsyasi /",
  "S01ratnml_u:2699": "hā me jīvo 'si kiṃ paśyaṃ pravrajituṃ samīhasi // Rm_7.89{89} //",
  "S01ratnml_u:2700": "kiṃcid duḥkhaṃ na te dattaṃ mayāmvāyā kadā cana /",
  "S01ratnml_u:2701": "kena duḥkhena te cittaṃ pravrajituṃ samichati // Rm_7.90{90} //",
  "S01ratnml_u:2702": "pravrajyā śobhate putra vṛddhatve vā daridrite /",
  "S01ratnml_u:2703": "tvaṃ tu dahara ityaś ca tat pravrajyāṃ careḥ kathaṃ // Rm_7.91{91} //",
  "S01ratnml_u:2704": "yāvac ca jivitaṃ me 'sti tāvan mā gāḥ suta kvacit /",
  "S01ratnml_u:2705": "yāvac cāsti gṛhe saṃpat tāvad bhuktvā sukhaṃ vasa // Rm_7.92{92} //",
  "S01ratnml_u:2706": "yadāhaṃ maraṇaṃ yātā yadā cāpattitā gṛhe /",
  "S01ratnml_u:2707": "jñātimitraparityaktas tadā vrajasva vāṃchayā // Rm_7.93{93} //",
  "S01ratnml_u:2708": "ity ukte 'pi tayoḥ pitror udator vighnaśaṃkitaḥ /",
  "S01ratnml_u:2709": "pādāṃ natvā vapuṣmān sa sahasā niryayau gṛhāt // Rm_7.94{94} //",
  "S01ratnml_u:2710": "tato veṇuvanaṃ gatvā praṇamya munim ādarāt /",
  "S01ratnml_u:2711": "kṛtāṃjalipuṭo bhūtvā pravrajyāṃ samayācata // Rm_7.95{95} //",
  "S01ratnml_u:2712": "pitṛprāptābhyanujño 'haṃ nātha sāṃpratam āgataḥ /",
  "S01ratnml_u:2713": "tat pravrajyāṃ vrataṃ dehi paṃcaśikṣāpadāni ca // Rm_7.96{96} //",
  "S01ratnml_u:2714": "upasampacchubhācāram anuśikṣāpadaṃ ca me /",
  "S01ratnml_u:2715": "brahmacaryyaṃ cariṣyāmi saṃbodhau kṛtaniścayaḥ // Rm_7.97{97} //",
  "S01ratnml_u:2716": "adyāgreṇa mahābuddha bhavatāṃ śaraṇaṃ vraje /",
  "S01ratnml_u:2717": "sadharmasāṃghikānāṃ cṃ kāyavākcittabhaktitaḥ // Rm_7.98{98} //",
  "S01ratnml_u:2718": "ity ukte bhagavān dṛṣṭvā pṛṣṭvā hastena tac chiraḥ /",
  "S01ratnml_u:2719": "ehi bhikṣo kumāreti saṃvadaṃs taṃ samagrahīt // Rm_7.99{99} //",
  "S01ratnml_u:2720": "ehīti prokte sugatena muṇḍaḥ pātrī vapuṣmān sakaṣāyavāsāḥ /",
  "S01ratnml_u:2721": "(Rm 93)",
  "S01ratnml_u:2722": "sadyapraśāntendriya eva tasthau svarṇṇaprabho buddhamanorathena // Rm_7.100{100} //",
  "S01ratnml_u:2723": "saccittalabdhaḥ sa muneḥ prasādāt prayujyamāno vyaharat samādhau /",
  "S01ratnml_u:2724": "vyāyachamānaḥ khalu bodhimārge saṃbuddhadharme ghaṭamāna evaṃ // Rm_7.101{1} //",
  "S01ratnml_u:2725": "sarvaṃ ca saṃsāram anityatāhataṃ matvā ca traidhātugatiṃ vighātinīṃ /",
  "S01ratnml_u:2726": "kleśāṃś ca sarvān pravihāya saṃyataḥ sākṣād varo 'rhaṃ sa babhūva sāṃghikaḥ // Rm_7.102{2} //",
  "S01ratnml_u:2727": "suvītarāgaḥ samaloṣṭahema ākāśacittaśubhagaṃdhivāsī /",
  "S01ratnml_u:2728": "bhindann avidyāṃgam ivāṇḍakośaṃ prāptād abhijñāḥ pratisaṃvidaś ca // Rm_7.103{3} //",
  "S01ratnml_u:2729": "satkāralobheṣu parāṃmukhatvāt sa śakradevāsuramānuṣāṇāṃ /",
  "S01ratnml_u:2730": "pūjyaś ca mānyo 'py abhivandanīyo babhūva sa brahmavihāracārī // Rm_7.104{4} //",
  "S01ratnml_u:2731": "atha te bhikṣavaḥ sarve taṃ dṛṣṭvā vismayānvitāḥ /",
  "S01ratnml_u:2732": "bhagavantaṃ praṇamyaivaṃ paprachus tasya karmatāṃ // Rm_7.105{5} //",
  "S01ratnml_u:2733": "kenāyaṃ karmaṇā nātha vapuṣmān atisuṃdaraḥ /",
  "S01ratnml_u:2734": "pravrajya sahasārhatvaṃ prāpto bhavati cātmavit // Rm_7.106{6} //",
  "S01ratnml_u:2735": "iti pṛṣṭe ca tair nātho bhagavāṃs tān samabravīt /",
  "S01ratnml_u:2736": "bhikṣavaḥ śrūyatāṃ vakṣye tasya ca karma yat kṛtaṃ // Rm_7.107{7} //",
  "S01ratnml_u:2737": "etena yat kṛtaṃ karma tat kenānyena bhokṣyate /",
  "S01ratnml_u:2738": "yenaiva yat kṛtaṃ karma tenaiva tad dhi bhujyate // Rm_7.108{8} //",
  "S01ratnml_u:2739": "puraikanavate kalpe vipaśvī nāma sarvavit /",
  "S01ratnml_u:2740": "samudapādi loke 'rhan dharmarājas tathāgataḥ // Rm_7.109{9} //",
  "S01ratnml_u:2741": "vidyācaraṇasaṃpannaḥ sugato bhadrakṛj jinaḥ /",
  "S01ratnml_u:2742": "sarvajño 'nuttaro nāthaḥ puruṣadamyasārathiḥ // Rm_7.110{10} //",
  "S01ratnml_u:2743": "śāstā traidhātukasthānāṃ vināyako guṇākaraḥ /",
  "S01ratnml_u:2744": "saddharmaratnadāta sa bhagavān puṇyabhāskaraḥ // Rm_7.111{11} //",
  "S01ratnml_u:2745": "purīṃ vaṃdhumato rājño rājadhānīm upāśrayan /",
  "S01ratnml_u:2746": "sārddhaṃ bhikṣugaṇaiḥ śiṣyai bodhisatvagaṇair api // Rm_7.112{12} //",
  "S01ratnml_u:2747": "hitāya sarvasatvānāṃ dideśa dharmam uttamaṃ /",
  "S01ratnml_u:2748": "ādimadhyāṃtakalyāṇaṃ bodhicaryyānusārikaṃ // Rm_7.113{13} //",
  "S01ratnml_u:2749": "tataḥ sa buddhakāryyāṇi kṛtvā sarvāṇy aśeṣataḥ /",
  "S01ratnml_u:2750": "nirvāṇam āyayau śānto vahnir ivendhanakṣayāt // Rm_7.114{14} //",
  "S01ratnml_u:2751": "tato vandhumatā rājñā tat tanuḥ saṃskṛto 'gninā /",
  "S01ratnml_u:2752": "(Rm 94)",
  "S01ratnml_u:2753": "taddhātūś ca samāropya stūpa uccair mahān kṛtaḥ // Rm_7.115{15} //",
  "S01ratnml_u:2754": "tatra ratnamaye stūpe sadvidhāne pratiṣṭhite /",
  "S01ratnml_u:2755": "nityasatkārapūjābhiḥ kāritaṃ ca mahotsavaṃ // Rm_7.116{16} //",
  "S01ratnml_u:2756": "saṃgītivādyanṛtyaiś ca mahānaṃdapracāribhiḥ /",
  "S01ratnml_u:2757": "kārayitvā mahotsāhaṃ sthāpitaṃ sumahanmahaḥ // Rm_7.117{17} //",
  "S01ratnml_u:2758": "ekasmin divase tatra pumān eko daridritaḥ /",
  "S01ratnml_u:2759": "tanmahāṃte dine 'nyasmiṃ stāpāṃgaṇam upāviśat // Rm_7.118{18} //",
  "S01ratnml_u:2760": "tatra stūpāṅgaṇe cāsau praviṣṭaḥ samalokayat /",
  "S01ratnml_u:2761": "mlānībhūtāni puṣpāṇi prakīrṇṇāni samaṃtataḥ // Rm_7.119{19} //",
  "S01ratnml_u:2762": "tāni nirmālyapuṣpāṇi vikīrṇṇāni samaṃtataḥ /",
  "S01ratnml_u:2763": "glānībhūtāny aśuddhāni dṛṣṭvā caivaṃ vyacintayat /",
  "S01ratnml_u:2764": "ayaṃ caityo munīndrasya vipaścino guṇāṃbudheḥ // Rm_7.120{20} //",
  "S01ratnml_u:2765": "dhāturatnamayastūpaḥ sarvalokābhiḥ pūjitaḥ /",
  "S01ratnml_u:2766": "etan nirmālyapuṣpais tu mlānitaiḥ pavaneritaiḥ // Rm_7.121{21} //",
  "S01ratnml_u:2767": "ākīrṇo malinībhūto hy aśuddheḥ syād aśobhitaḥ /",
  "S01ratnml_u:2768": "tasmād etāni puṣpāṇi nirmālyāni samaṃtataḥ // Rm_7.122{22} //",
  "S01ratnml_u:2769": "apanīya viśuddhāya mārjayeyam iha drutaṃ // Rm_7.123{23} //",
  "S01ratnml_u:2770": "iti dhyātvā daridro 'sau nirmālyāny apanīya vai // Rm_7.124{25} //",
  "S01ratnml_u:2771": "saṃmārja nyāsamamārkṣī stūpāṃgaṇaṃ samaṃtataḥ /",
  "S01ratnml_u:2772": "tataḥ stūpāṃgaṇaṃ sarvaṃ virajaṃ pariśodhitaṃ /",
  "S01ratnml_u:2773": "dṛṣṭvā prasannacitto 'sau natvaivaṃ praṇidhiṃ dadhe /",
  "S01ratnml_u:2774": "yan mayātra jinastūpe nirmālyāny apanīya vai /",
  "S01ratnml_u:2775": "saṃmṛjya śobhanaṃ kṛtvā kuśalaṃ samupārjitaṃ /",
  "S01ratnml_u:2776": "anena kuśalenāhaṃ sadā durgatimocitaḥ // Rm_7.125{26} //",
  "S01ratnml_u:2777": "evaṃvidhaguṇajñānalābhi bhūyāsam ātmavit /",
  "S01ratnml_u:2778": "evaṃvidhaṃ ca śāstāraṃ saṃbuddhaṃ jñānabhāskaraṃ // Rm_7.126{27} //",
  "S01ratnml_u:2779": "ārāgayaṃ samāśritya labheyaṃ saugatiṃ gatiṃ /",
  "S01ratnml_u:2780": "praṇidhānaṃ tathā dhṛtvā nityam evam upāśrayan // Rm_7.127{28} //",
  "S01ratnml_u:2781": "tatstūpe śaraṇaṃ gatvā bhaje ratnatrayaṃ sadā /",
  "S01ratnml_u:2782": "bhikṣavaḥ kiṃ nu manyadhve yo puruṣaḥ daridrikaḥ // Rm_7.128{29} //",
  "S01ratnml_u:2783": "(Rm 95)",
  "S01ratnml_u:2784": "ayam eva vapuṣmān sa jñeyo hi nānyathā khalu /",
  "S01ratnml_u:2785": "yat stūpāṃgaṇaṃ tena saṃbuddhaguṇabhāvinā // Rm_7.129{30} //",
  "S01ratnml_u:2786": "samantataḥ susaṃmṛjya pariśuddhīkṛtaṃ tadā /",
  "S01ratnml_u:2787": "tena puṇyavipākena jāta āḍhyakule 'dhunā // Rm_7.130{31} //",
  "S01ratnml_u:2788": "divyābhisundaraḥ kāntaḥ sa vapuṣmān bhavaty ayaṃ /",
  "S01ratnml_u:2789": "yat praṇidhiḥ kṛtaḥ stūpe natvā tena sucetasā // Rm_7.131{32} //",
  "S01ratnml_u:2790": "tena me śāsane 'py adya pravrajyārhan bhavaty ayaṃ /",
  "S01ratnml_u:2791": "ārāgitas tathārhañ ca saṃbuddhaḥ sugato jinaḥ // Rm_7.132{33} //",
  "S01ratnml_u:2792": "anena bhikṣuṇā bodhiprāptena brahmacāriṇā /",
  "S01ratnml_u:2793": "ity evaṃ karma jānīta sukṛtaṃ duṣkṛtaṃ bhave // Rm_7.133{34} //",
  "S01ratnml_u:2794": "yenaiva yat kṛtaṃ karma tenaiva tat phalaṃ gataṃ /",
  "S01ratnml_u:2795": "na naśyanti hi karmāṇi kalpakoṭiśatair api // Rm_7.134{35} //",
  "S01ratnml_u:2796": "sāmagrīṃ prāpya kālaṃ ca phalaṃti khalu dehināṃ /",
  "S01ratnml_u:2797": "abhuktaṃ kṣīyate naiva karma kvāpi kathaṃ cana // Rm_7.135{36} //",
  "S01ratnml_u:2798": "nāgnibhir dahyate karma vāyubhiś ca na śuṣyate /",
  "S01ratnml_u:2799": "jalaiś ca klidyate nāpi kṣīyate nāpi bhūmiṣu // Rm_7.136{37} //",
  "S01ratnml_u:2800": "anyathāpi bhaven naiva karmaṇāṃ gatir ābhavaṃ /",
  "S01ratnml_u:2801": "śuklānāṃ śubhataiva syāt kṛṣṇānāṃ durgatis sadā // Rm_7.137{38} //",
  "S01ratnml_u:2802": "miśritā miśritānaṃ tu bhujyaṃte sarvajantubhiḥ /",
  "S01ratnml_u:2803": "tasmād apāsya kṛṣṇāni karmāṇi miśritāni ca // Rm_7.138{39} //",
  "S01ratnml_u:2804": "caraṇīyāṃ śubheṣv eva karmasu sukhavāṃchibhiḥ /",
  "S01ratnml_u:2805": "tatheti bhikṣavaḥ sarve te ca lokāḥ sabhāśritāḥ // Rm_7.139{40} //",
  "S01ratnml_u:2806": "buddhavāco 'mṛtaṃ pītvā nananduḥ śubhakāminaḥ /",
  "S01ratnml_u:2807": "evam etan mahārāja śrutaṃ me gurubhāṣitaṃ // Rm_7.140{41} //",
  "S01ratnml_u:2808": "evaṃ śrutvā tvayāpy evaṃ karttavyaṃ puṇyam eva hi /",
  "S01ratnml_u:2809": "puṇyam eva bhavet trātā suhṛn mitraṃ hitaṃkaraḥ // Rm_7.141{42} //",
  "S01ratnml_u:2810": "nānyaḥ kaścid ihāmutra vidyate bhavacāriṇāṃ /",
  "S01ratnml_u:2811": "tasmāt puṇyaṃ svayaṃ śrutvā karttavyam ādarāt sadā // Rm_7.142{43} //",
  "S01ratnml_u:2812": "prajāś ca śrāvayitvaivaṃ puṇye saṃsthāpaya sadā /",
  "S01ratnml_u:2813": "ity evaṃ guruṇādiṣṭaṃ upaguptena bhikṣuṇā // Rm_7.143{44} //",
  "S01ratnml_u:2814": "śrutvā rājā janaiḥ sārddhaṃ tatheti prābhyanaṃdata /",
  "S01ratnml_u:2815": "(Rm 96)",
  "S01ratnml_u:2816": "śṛṇvanti ye śrāvayantīha yaś ca vapuṣmato 'daḥ prathitāvadānaṃ /",
  "S01ratnml_u:2817": "te kleśanirmuktaviśuddhacittāḥ prayānti nūnaṃ sugatālayeṣu // Rm_7.144{45} //",
  "S01ratnml_u:2818": "++ iti ratnāvadānamālāyāṃ vapuṣmatāvadānaṃ nāma samāptam ++",
  "S01ratnml_u:2819": "(Rm 97)",
  "S01ratnml_u:2820": "VIII Praśnottarāvadāna",
  "S01ratnml_u:2821": "athāśoko mahīpālaḥ saṃbuddhaguṇalālasaḥ /",
  "S01ratnml_u:2822": "upaguptaṃ guruṃ natvā prāṃjaliś caivam abravīt // Rm_8.1{1} //",
  "S01ratnml_u:2823": "bhadanta śrotum ichāmi punar anyat subhāṣitaṃ /",
  "S01ratnml_u:2824": "yathā te guruṇādiṣṭaṃ tathā me khyātum arhasi // Rm_8.2{12} //",
  "S01ratnml_u:2825": "iti tena narendreṇa pṛṣṭe 'sau ca jināṃśajaḥ /",
  "S01ratnml_u:2826": "upagupto yatir bhūyas taṃ nṛpeśam abhāṣata // Rm_8.3{31} //",
  "S01ratnml_u:2827": "śṛṇu rājaṃs tathā vakṣye yathā me guruṇoditaṃ /",
  "S01ratnml_u:2828": "śrutvā ca bhavatāpy evaṃ karttavyaṃ dharmasādhanaṃ // Rm_8.4{41} //",
  "S01ratnml_u:2829": "puraikasamaye cāsau śākyasiṃhos dayākaraḥ /",
  "S01ratnml_u:2830": "sarvajñaḥ sugato nāthaḥ śāstā traidhātukādhipaḥ // Rm_8.5{5} //",
  "S01ratnml_u:2831": "sarvavidyādhipo buddhaḥ ṣaḍabhijño munīśvaraḥ /",
  "S01ratnml_u:2832": "mārajiṣṇur vinetārhaṃ dharmarājas tathāgataḥ // Rm_8.6{6} //",
  "S01ratnml_u:2833": "sarvasatvahitārthāya śrāvastyāṃ vahir āśrame /",
  "S01ratnml_u:2834": "jetavane vihārasthe vyaharac chrāvakaiḥ saha // Rm_8.7{7} //",
  "S01ratnml_u:2835": "bodhisatvagaṇaiś cāpi sūpāsakaiś ca cailakaiḥ /",
  "S01ratnml_u:2836": "devāsuragaṇaiś cāpi caturvarṇṇādimānavaiḥ // Rm_8.8{8} //",
  "S01ratnml_u:2837": "caturbhiś ca mahārājaiḥ sasainyaparivārakaiḥ /",
  "S01ratnml_u:2838": "sarvasatvaiś ca pauraiś ca saddharmaguṇavāṃchibhiḥ // Rm_8.9{9} //",
  "S01ratnml_u:2839": "satkṛtya pūjayitvā ca parivṛtya puraskṛtaḥ /",
  "S01ratnml_u:2840": "sa bhagavān sabhāmadhye siṃhāsane sthito vabhau // Rm_8.10{10} //",
  "S01ratnml_u:2841": "tadā sa bhagavān dṛṣṭvā tāṃ sabhāṃ samupasthitāṃ /",
  "S01ratnml_u:2842": "ādimadhyāntakalyāṇaṃ dideśa dharmam uttamaṃ // Rm_8.11{11} //",
  "S01ratnml_u:2843": "te tad dharmāmṛtaṃ pītvā sarve lokāḥ pramoditāḥ /",
  "S01ratnml_u:2844": "bhagavantaṃ punar natvā svasvasthānaṃ pratīyire // Rm_8.12{12} //",
  "S01ratnml_u:2845": "tato 'sau bhagavān rātrau dhyānāgāre samāviśan /",
  "S01ratnml_u:2846": "paryyaṅkaṃ samupāśritya tasthau dhyānasamāhitaḥ // Rm_8.13{13} //",
  "S01ratnml_u:2847": "tadaikā devatā tasyāṃ rātrau svargāt samāgatā /",
  "S01ratnml_u:2848": "svakāntyā bhāsayaṃty evaṃ jetavanam upāviśat // Rm_8.14{14} //",
  "S01ratnml_u:2849": "(Rm 98)",
  "S01ratnml_u:2850": "tatas tāṃ bhagavān dṛṣṭvā devatāṃ samupāgatāṃ /",
  "S01ratnml_u:2851": "saṃnirīkṣya samāmaṃtrya tathaināṃ samabodhayat // Rm_8.15{15} //",
  "S01ratnml_u:2852": "devate svāgataṃ kacci kuśalaṃ te samehi bho /",
  "S01ratnml_u:2853": "prāyātāsi yad arthena tad vadasva prapūraye // Rm_8.16{16} //",
  "S01ratnml_u:2854": "ity ādiṣṭe munīndreṇa tenāsau devatā mudā /",
  "S01ratnml_u:2855": "saṃpṛchāvasaraṃ labdhvā harṣitā samupākramat // Rm_8.17{17} //",
  "S01ratnml_u:2856": "tatrāsau purato gatvā natvā pādau kṛtāṃjaliḥ /",
  "S01ratnml_u:2857": "pradakṣiṇatrayaṃ kṛtvā tasthāv ekāntike muneḥ // Rm_8.18{18} //",
  "S01ratnml_u:2858": "sarvajetavanaṃ tasyā devatāyāḥ prabhāvataḥ /",
  "S01ratnml_u:2859": "udāreṇāvabhāsena pravisphuṭaṃ vabhau tadā // Rm_8.19{19} //",
  "S01ratnml_u:2860": "tathāvabhāṣitaṃ dṛṣṭvā sarve te bhikṣusāṃghikāḥ /",
  "S01ratnml_u:2861": "vismitāḥ sahasotthāya dṛṣṭvā tam upatasthire // Rm_8.20{20} //",
  "S01ratnml_u:2862": "atha sā devatotthāya kṛtāṃjalipuṭo 'gragā /",
  "S01ratnml_u:2863": "bhagavantaṃ munīndraṃ taṃ praṇatvaivam apṛchata // Rm_8.21{21} //",
  "S01ratnml_u:2864": "sarvajña bhagavaṃ chāstaḥ yenāhaṃ samupāgatā /",
  "S01ratnml_u:2865": "tadarthaṃ tvaṃ samādiśya cittaṃ me paribodhaya // Rm_8.22{22} //",
  "S01ratnml_u:2866": "ke narāḥ sugatiṃ yānti ke narāḥ svargagāminaḥ /",
  "S01ratnml_u:2867": "keṣāṃ cāpi divārātrau sadā puṇyaṃ pravarddhate // Rm_8.23{23} //",
  "S01ratnml_u:2868": "ke cāpi durgatiṃ yāṃti ke cādhaḥ patitā narāḥ /",
  "S01ratnml_u:2869": "keṣāṃ cāpi divārātrau sadā pāpaṃ pravarddhate // Rm_8.24{24} //",
  "S01ratnml_u:2870": "kiṃdado valavāṃ syāc ca kiṃdadaś ca praśobhitaḥ /",
  "S01ratnml_u:2871": "kiṃdadaḥ sukhito lokaḥ cakṣuṣmān api kiṃpradaḥ // Rm_8.25{25} //",
  "S01ratnml_u:2872": "kiṃ nu vā niśitaṃ śastraṃ kiṃ vā hālāhalaṃ viṣaṃ /",
  "S01ratnml_u:2873": "kiṃ ca prajvalito vahniḥ kiṃ mahad dāruṇaṃ tamaḥ // Rm_8.26{26} //",
  "S01ratnml_u:2874": "gṛhītaṃ kiṃ nu martyena kin teneha samujjhitaṃ /",
  "S01ratnml_u:2875": "abhedyaṃ kavacaṃ kiṃ ca kiṃ vā tīkṣṇam ihāyudhaṃ // Rm_8.27{27} //",
  "S01ratnml_u:2876": "ko nv asau procyate cauro dhanaṃ kiṃ vā satāṃ mataṃ /",
  "S01ratnml_u:2877": "ke vā traidhātuke loke procyante muṣitaiti // Rm_8.28{28} //",
  "S01ratnml_u:2878": "kaś ceha satsukhī loke ko vā ca parameśvaraḥ /",
  "S01ratnml_u:2879": "ko vibhūṣito nityaṃ kaś cāpy atra vidaṃvitaḥ // Rm_8.29{29} //",
  "S01ratnml_u:2880": "vatsalo vāṃdhavo ko nu ko vā duṣṭāśayo ripuḥ /",
  "S01ratnml_u:2881": "kiṃ mahad dāruṇaṃ duḥkhaṃ kiṃ mahat paramaṃ sukhaṃ // Rm_8.30{30} //",
  "S01ratnml_u:2882": "(Rm 99)",
  "S01ratnml_u:2883": "kiṃ ca loke priyo pathyaḥ kiṃ vāpathyaṃ na cāpriyaṃ /",
  "S01ratnml_u:2884": "ko nu pīḍākaro vyādhiḥ ko nu vai ko bhiṣagvaraḥ // Rm_8.31{31} //",
  "S01ratnml_u:2885": "kenāyam āvṛto lokaḥ kena loko vaśīkṛtaḥ /",
  "S01ratnml_u:2886": "kena tyajati mitrāṇi kena svargaṃ na gachati // Rm_8.32{32} //",
  "S01ratnml_u:2887": "kena mitrāṇi varddhyaṃte kena śāmyaṃti śatravaḥ /",
  "S01ratnml_u:2888": "kena svargam avāpnoti kena mokṣaṃ ca gachati // Rm_8.33{33} //",
  "S01ratnml_u:2889": "kenāyaṃ badhyate lokaḥ kena loko vimucyate /",
  "S01ratnml_u:2890": "kasyeha viprahāṇena nirvāṇam iti kathyate // Rm_8.34{34} //",
  "S01ratnml_u:2891": "kiṃ nu rājā ca caurāś ca syaṃdamānāḥ samudyatāḥ /",
  "S01ratnml_u:2892": "no śaknuvanty apāhartuṃ striyo vā puruṣasya ca // Rm_8.35{35} //",
  "S01ratnml_u:2893": "kiṃ na dahati saptārciḥ kiṃ na bhinatti mārutaḥ /",
  "S01ratnml_u:2894": "kiṃ vā na kledayaṃty āpaḥ kiṃ na kṣīṇaṃ ca bhūmiṣu // Rm_8.36{36} //",
  "S01ratnml_u:2895": "imaṃ saṃśayam adyāpi mama tac chetum arhasi /",
  "S01ratnml_u:2896": "asmāl lokāt paraṃ lokaṃ ko gato 'tyaṃtavaṃcitaḥ // Rm_8.37{37} //",
  "S01ratnml_u:2897": "kiṃ nu hatvā sukhaṃ śete kiṃ ca hatvā na śocati /",
  "S01ratnml_u:2898": "kasya caikasya dharmasya vadhaṃ saṃśasi gautama // Rm_8.38{38} //",
  "S01ratnml_u:2899": "mayaitad bhagavan pṛṣṭaḥ sarvajño 'si yato sudhīḥ /",
  "S01ratnml_u:2900": "tan mama saṃśayaṃ chetuṃ samyag ādeṣṭum arhasi // Rm_8.39{39} //",
  "S01ratnml_u:2901": "tayaivaṃ pṛchyamāno 'sau bhagavān sarvavij jinaḥ /",
  "S01ratnml_u:2902": "devatāṃ tāṃ samālokya tat praśnottaram abravīt // Rm_8.40{40} //",
  "S01ratnml_u:2903": "śṛṇu tvaṃ devate samyak kṛtvā cittaṃ samāhitaṃ /",
  "S01ratnml_u:2904": "tavaitat paripṛchāyāḥ pratyuttaram udāhare // Rm_8.41{41} //",
  "S01ratnml_u:2905": "ārāmāropakā ye 'tra ye ca vā setukārakāḥ /",
  "S01ratnml_u:2906": "prapātodakayānaṃ ca pradadanti pratiśrayaṃ // Rm_8.42{42} //",
  "S01ratnml_u:2907": "śraddhāśīlena satyena kṣamayā vītamatsarāḥ /",
  "S01ratnml_u:2908": "te narāḥ sugatiṃ yānti te narāḥ svargagāminaḥ // Rm_8.43{43} //",
  "S01ratnml_u:2909": "teṣām eva hi martyānāṃ divārātrau niraṃtaraṃ /",
  "S01ratnml_u:2910": "avichinnāḥ puṇyadhārāḥ pravarddhyante sadā khalu // Rm_8.44{44} //",
  "S01ratnml_u:2911": "daśākuśalakarttāro yena saddharmaniṃdakāḥ /",
  "S01ratnml_u:2912": "te narā durgatiṃ yānti bhramanti pāpacāriṇaḥ // Rm_8.45{45} //",
  "S01ratnml_u:2913": "ye cātatāyino martyāḥ svakuladharmanaṣṭakāḥ /",
  "S01ratnml_u:2914": "te narāḥ patitā yanti narake duḥkhabhāginaḥ // Rm_8.46{46} //",
  "S01ratnml_u:2915": "(Rm 100)",
  "S01ratnml_u:2916": "teṣāṃ pāpiṣṭhasatvānāṃ divārātrau niraṃtaraṃ /",
  "S01ratnml_u:2917": "avichinnāḥ pāpadhārāḥ pravahante sadā khalu // Rm_8.47{47} //",
  "S01ratnml_u:2918": "annado valavān bhogī vastradaḥ śobhito bhavet /",
  "S01ratnml_u:2919": "pānadaḥ sukhitaḥ tṛptaś cakṣuṣmān bhavati dīpadaḥ // Rm_8.48{48} //",
  "S01ratnml_u:2920": "duṣṭavāg niśitaṃ śastraṃ rāgo hālahalaṃ viṣaṃ /",
  "S01ratnml_u:2921": "dveṣaḥ prajvalito vahnir avidyā dāruṇaṃ tamaḥ // Rm_8.49{49} //",
  "S01ratnml_u:2922": "gṛhītaṃ yat svayaṃ dattaṃ yad gṛhe tad ihojjhitaṃ /",
  "S01ratnml_u:2923": "abhedyaṃ kavacaṃ kṣāntiḥ prajñā tīkṣṇaṃ mahāyudhaṃ // Rm_8.50{50} //",
  "S01ratnml_u:2924": "vitarko 'kuśalaś cauraḥ śilaṃ dhanaṃ satāṃ mataṃ /",
  "S01ratnml_u:2925": "te eva muṣitā loke yaiḥ śīlaṃ vinipātitaṃ // Rm_8.51{51} //",
  "S01ratnml_u:2926": "alpechaḥ satsukhī loke saṃtuṣṭaḥ parameśvaraḥ /",
  "S01ratnml_u:2927": "śīlavān bhūṣito nityaṃ naṣṭaśīlo vidaṃvitaḥ // Rm_8.52{52} //",
  "S01ratnml_u:2928": "vatsalo vāndhavaḥ puṇyaṃ pāpaṃ duṣṭāśayo ripuḥ /",
  "S01ratnml_u:2929": "nārakaṃ dāruṇaṃ duḥkhaṃ skaṃdhābhāvaparaṃ sukhaṃ // Rm_8.53{53} //",
  "S01ratnml_u:2930": "kāmāḥ priyā apathyā hi mokṣaḥ pathyo priyaḥ satāṃ /",
  "S01ratnml_u:2931": "dveṣaḥ pīḍākaro vyādhiḥ buddha eko bhiṣagvaraḥ // Rm_8.54{54} //",
  "S01ratnml_u:2932": "ajñānenāvṛto loko mohanaḥ pravaśīkṛtaḥ /",
  "S01ratnml_u:2933": "lobhāt tyajati mitrāṇi saṃgāt svargaṃ na gachati // Rm_8.55{55} //",
  "S01ratnml_u:2934": "tyāgān mitrāṇi varddhante maitryā śāmyanti śatravaḥ /",
  "S01ratnml_u:2935": "śīlāt svargam avāpnoti jñānān mokṣaṃ su gachati // Rm_8.56{56} //",
  "S01ratnml_u:2936": "ichayā badhyate loko nīchayā ca vimucyate /",
  "S01ratnml_u:2937": "tṛṣṇāyā viprahāṇena nirvāṇam iti kathyate // Rm_8.57{57} //",
  "S01ratnml_u:2938": "puṇyaṃ rājā ca caurāś ca syaṃdamānāḥ samudyatāḥ /",
  "S01ratnml_u:2939": "na śaknuvaṃty apāhartuṃ striyo vā puruṣasya ca // Rm_8.58{58} //",
  "S01ratnml_u:2940": "puṇyaṃ na dahate vahnir bhinatti ca na mārutaḥ /",
  "S01ratnml_u:2941": "puṇyaṃ na kledayaṃty āpo naiva kṣīṇvaṃti bhūmayaḥ // Rm_8.59{59} //",
  "S01ratnml_u:2942": "vidyamāneṣu bhogyeṣu puṇyaṃ yena na saṃcitaṃ /",
  "S01ratnml_u:2943": "asmāl lokāt paraṃ lokaṃ sa gato 'tyaṃtavaṃcitaḥ // Rm_8.60{60} //",
  "S01ratnml_u:2944": "krodhaṃ hatvā sukhaṃ śete krodhaṃ hatvā na śocati /",
  "S01ratnml_u:2945": "(Rm 101)",
  "S01ratnml_u:2946": "krodhasyaikasya dharmasya vadhaṃ saṃśāmi sarvadā // Rm_8.61{61} //",
  "S01ratnml_u:2947": "etat praśnottaraṃ śrutvā devatāsau pramoditā /",
  "S01ratnml_u:2948": "bhagavaṃtaṃ punar natvā prasaṃśyaivam avocata // Rm_8.62{62} //",
  "S01ratnml_u:2949": "dhanyo 'si bhagavan buddha sarvapraśnottarapradaḥ /",
  "S01ratnml_u:2950": "sarvajño jagatāṃ śāstā ṣaḍabhijño munīśvaraḥ // Rm_8.63{63} //",
  "S01ratnml_u:2951": "vīrasya ca na paśyāmi brāhmaṇyaṃ parinirvṛtiṃ /",
  "S01ratnml_u:2952": "sarvavīro bhayātītas trātuṃ loke 'bhiśaktibhāg // Rm_8.64{64} //",
  "S01ratnml_u:2953": "ity uktvā devatā bhūyaḥ kṛtvā pradakṣiṇatrayaṃ /",
  "S01ratnml_u:2954": "natvā pādau munīndrasya tata eva divaṃ yayau // Rm_8.65{6} //",
  "S01ratnml_u:2955": "atha te bhikṣavaḥ sarve śrutvā śāstrānudeśitaṃ /",
  "S01ratnml_u:2956": "satyam evaṃ parijñāya samyak karmasu cerire // Rm_8.66{66} //",
  "S01ratnml_u:2957": "evam etan mahārāja guruṇā me prabhāṣitaṃ /",
  "S01ratnml_u:2958": "śrutvā caivaṃ parijñāya saddharme nirato bhava // Rm_8.67{67} //",
  "S01ratnml_u:2959": "dharmeṇa sugatiṃ yāyāt pāpena durgatiṃ vrajet /",
  "S01ratnml_u:2960": "tasmād dharmaṃ puraskṛtya prajāḥ samyak prapālaya // Rm_8.68{68} //",
  "S01ratnml_u:2961": "daśākuśalakarmāṇi tyaktvā saṃvṛtim ācara /",
  "S01ratnml_u:2962": "sarvopakaraṇaṃ dānaṃ dātavyaṃ svargavāṃchinā // Rm_8.69{69} //",
  "S01ratnml_u:2963": "duṣṭasaṃgaṃ parityajya hatvā rāgaviṣaṃ muhuḥ /",
  "S01ratnml_u:2964": "dveṣāgniśamanaṃ kṛtvā hy avidyā saṃpraghātyatāṃ // Rm_8.70{70} //",
  "S01ratnml_u:2965": "kāmavitarkatāṃ tyaktvā bodhipraṇidhicetasā /",
  "S01ratnml_u:2966": "trikāyaśodhanaṃ kṛtvā śīladhanam upārjyatāṃ // Rm_8.71{71} //",
  "S01ratnml_u:2967": "skaṃdhābhāvaṃ parijñāya matvā duṣṭāśayaṃ ripuṃ /",
  "S01ratnml_u:2968": "kṣamāsv āvaraṇaṃ dhṛtvā duṣṭasaṃghān vijīyatāṃ // Rm_8.72{72} //",
  "S01ratnml_u:2969": "māradharmān vinirjitya saṃbodhidharmasādhane /",
  "S01ratnml_u:2970": "dhairyavīryamahotsāhair udyamaṃ kriyatāṃ sadā // Rm_8.73{(73)} //",
  "S01ratnml_u:2971": "kleśamānamadāñ jitvā kṛtvā cittaṃ samāhitaṃ /",
  "S01ratnml_u:2972": "sarvasatvahitārtheṣu dhyātāṃ bodhisādhanaṃ // Rm_8.74{(74)} //",
  "S01ratnml_u:2973": "lokaṃ māyāsamudbhūtam ajñānatamasāvṛtaṃ /",
  "S01ratnml_u:2974": "dṛṣṭvā prajñāpradīpena preryatāṃ sugateḥ pathi // Rm_8.75{(75)} //",
  "S01ratnml_u:2975": "evaṃ rājan bhavān matvā duṣṭasaṃgān vivarjayet /",
  "S01ratnml_u:2976": "(Rm 102)",
  "S01ratnml_u:2977": "satsaṃgaṃ nirato nityaṃ triratnasevako bhava // Rm_8.76{(76)} //",
  "S01ratnml_u:2978": "sarvā api prajāś caivaṃ paribodhya prayatnataḥ /",
  "S01ratnml_u:2979": "preraṇīyā tvayā rājan saṃvṛtticaraṇe sadā // Rm_8.77{(77)} //",
  "S01ratnml_u:2980": "evaṃ matvā bhavāṃ rājā saṃsārasāram āpnuvan /",
  "S01ratnml_u:2981": "kramād bodhicarī pūrya saṃbuddhapadam āpnuyāt // Rm_8.78{(78)} //",
  "S01ratnml_u:2982": "ity etad guruṇādiṣṭam upaguptena bhikṣuṇā /",
  "S01ratnml_u:2983": "śrutvā tatheti rājāsāv abhyanaṃdat saparṣikāḥ // Rm_8.79{(79)} //",
  "S01ratnml_u:2984": "devatāparipṛchākhyasūtraṃ śṛṇvaṃti ye mudā /",
  "S01ratnml_u:2985": "śrāvayaṃti ca te saukhyaṃ bhuktvā yāṃti sukhāvatīṃ // Rm_8.80{(80)} //",
  "S01ratnml_u:2986": "++ iti devatāparipṛchāsūtraṃ samāptaṃ ++",
  "S01ratnml_u:2987": "(Rm 103)",
  "S01ratnml_u:2988": "IX Śuklāvadāna",
  "S01ratnml_u:2989": "athāśoko nareṃdraś ca kṛtāṃjalipuṭo mudā /",
  "S01ratnml_u:2990": "upaguptaṃ guruṃ natvā punaḥ śrotuṃ samarthayat // Rm_9.1{(1)} //",
  "S01ratnml_u:2991": "bhadaṃta śrotum ichāmi punar anyat subhāṣitaṃ /",
  "S01ratnml_u:2992": "yathā te guruṇādiṣṭaṃ tan mamākhyātum arhasi // Rm_9.2{(2)} //",
  "S01ratnml_u:2993": "iti pṛṣṭe nṛpeṇāsauv upagupto jināṃśajaḥ /",
  "S01ratnml_u:2994": "tam aśokaṃ mahīnāthaṃ saṃnirīkṣya samabravīt // Rm_9.3{(3)} //",
  "S01ratnml_u:2995": "śṛṇu vakṣyāmi te rājaṃ yathā me guruṇoditaṃ /",
  "S01ratnml_u:2996": "śrutvaitad bhavatāpy evaṃ karttavyaṃ dharmam ādarāt // Rm_9.4{(4)} //",
  "S01ratnml_u:2997": "puraikasamaye rājaṃ śākyasiṃho dayāṃbudhiḥ /",
  "S01ratnml_u:2998": "sarvajño dharmarāṇ nāthaḥ śāstā traidhātukādhipaḥ // Rm_9.5{(5)} //",
  "S01ratnml_u:2999": "sarvavidyādhipo buddhaḥ ṣaḍabhijño munīśvaraḥ /",
  "S01ratnml_u:3000": "jino 'rhan sugato buddhas tathāgato vināyakaḥ // Rm_9.6{(6)} //",
  "S01ratnml_u:3001": "bhagavān satvahitārthena pure kapilavastuni /",
  "S01ratnml_u:3002": "nyagrodhamaṇḍitodyāne karaṇḍakanivāpake // Rm_9.7{(7)} //",
  "S01ratnml_u:3003": "śrāvakabhikṣusaṃghaiś ca bodhisatvagaṇaiḥ saha /",
  "S01ratnml_u:3004": "saddharmadeśanāṃ kartuṃ vijahāra jināśrame // Rm_9.8{(8)} //",
  "S01ratnml_u:3005": "tad dharmaṃ śrotum āyātair upāsakaiś ca cailakaiḥ /",
  "S01ratnml_u:3006": "devāsuragaṇaiś cāpi caturbhi lokapālakaiḥ // Rm_9.9{(9)} //",
  "S01ratnml_u:3007": "cāturvarṇṇyair manuṣyaiś ca paurajānapadādibhiḥ /",
  "S01ratnml_u:3008": "saṃbodhicaraṇotsāhaiḥ saddharmaguṇalālasaiḥ // Rm_9.10{(10)} //",
  "S01ratnml_u:3009": "satkṛto pūjitaś caivaṃ parivṛtya puraskṛtaḥ /",
  "S01ratnml_u:3010": "bhagavān sa sabhāmadhye siṃhāsanasthito vabhau // Rm_9.11{(11)} //",
  "S01ratnml_u:3011": "tatra sa bhagavān dṛṣṭvā sabhāṃ tāṃ samupasthitāṃ /",
  "S01ratnml_u:3012": "ādimadhyāṃtakalyāṇaṃ dideśa dharmam uttamaṃ // Rm_9.12{(12)} //",
  "S01ratnml_u:3013": "tat saddharmāmṛtaṃ pītvā sarve satvāś ca moditāḥ /",
  "S01ratnml_u:3014": "tathainaṃ śrīghanaṃ nityaṃ bhejire dharmalālasāḥ // Rm_9.13{(13)} //",
  "S01ratnml_u:3015": "tasmiṃś ca samaye tatra pure kapilavastuni /",
  "S01ratnml_u:3016": "rohiṇākhyo mahāchākyo dhanāḍhyo dhanadopamaḥ // Rm_9.14{(14)} //",
  "S01ratnml_u:3017": "mahābhogo mahāśrāddhaḥ suviśālaparigrahaḥ /",
  "S01ratnml_u:3018": "dātā sādhur mahā dhīraḥ pratyuvāsa sukhānvitaḥ // Rm_9.15{15} //",
  "S01ratnml_u:3019": "samaye tena śākyena svakulasadṛśāt kulāt /",
  "S01ratnml_u:3020": "bhāryā nītā subhadrāṅgī svakuladharmacāriṇī // Rm_9.16{16} //",
  "S01ratnml_u:3021": "tato 'sau rohiṇaḥ śākyas tayaiva kāntayā saha /",
  "S01ratnml_u:3022": "(Rm 104)",
  "S01ratnml_u:3023": "mahāragānurāgeṇa rarāma paricārayan // Rm_9.17{17} //",
  "S01ratnml_u:3024": "tasyaivaṃ ramamāṇasya kṛīḍato 'py anurāgataḥ /",
  "S01ratnml_u:3025": "na putro na sutā vāpi sucireṇāpy ajāyata // Rm_9.18{18} //",
  "S01ratnml_u:3026": "tato 'sau rohiṇaḥ putrīputralābhe samutsukaḥ /",
  "S01ratnml_u:3027": "putracintāparaḥ koṣṭhe sthitvaivaṃ ca vyacintayat // Rm_9.19{19} //",
  "S01ratnml_u:3028": "īyatsaṃpad gṛhe me 'sti na ca putrasutāpi na /",
  "S01ratnml_u:3029": "etā me saṃpado rājā mamātyayād grahīṣyati // Rm_9.20{20} //",
  "S01ratnml_u:3030": "hā me saṃpad vinaṣṭā syāt paratrāpi gatir na hi /",
  "S01ratnml_u:3031": "vyarthas majjanma saṃsāre yato me santatir na hi // Rm_9.21{21} //",
  "S01ratnml_u:3032": "ko me kuryāc ca saṃskāraṃ kaś ca piṇḍaṃ pradāsyati /",
  "S01ratnml_u:3033": "kutrāhaṃ śaraṇaṃ yāyāṃ hā daivanihato 'smy ahaṃ // Rm_9.22{22} //",
  "S01ratnml_u:3034": "iti cintāviṣaṇṇo 'sau śokāgāre vyavasthitaḥ // Rm_9.23{23} //",
  "S01ratnml_u:3035": "kapolaṃ svakare dhṛtvā tasthau bhogyanirutsukaḥ /",
  "S01ratnml_u:3036": "evaṃ cintāsamākrāntaṃ rohiṇaṃ taṃ nirutsukaṃ // Rm_9.24{24} //",
  "S01ratnml_u:3037": "dṛṣṭvā sarve suhṛnmitrā vāndhavāś ca vyabodhayan /",
  "S01ratnml_u:3038": "kim evaṃ tiṣṭhase bhadra kiṃ ca duḥkhaṃ prajāyate // Rm_9.25{25} //",
  "S01ratnml_u:3039": "vaktavyaṃ cet tathāsmākaṃ vaktum arhasi sarvathā /",
  "S01ratnml_u:3040": "iti pṛṣṭe ca taiḥ sarvair vandhumitrasuhṛjjanaiḥ // Rm_9.26{26} //",
  "S01ratnml_u:3041": "rohiṇo 'sau puras teṣāṃ sarvam evam abhāṣata /",
  "S01ratnml_u:3042": "bhavantaḥ śṛṇuta sarve kathyate duḥkhatā mayā // Rm_9.27{27} //",
  "S01ratnml_u:3043": "mahatī me gṛhe saṃpad asyā bhoktā na vidyate /",
  "S01ratnml_u:3044": "kathaṃ me vidyate vaṃśas tat prakāraṃ na manyate // Rm_9.28{28} //",
  "S01ratnml_u:3045": "yadi vo 'sti mayi snehas tad upāyaṃ pracakṣyatāṃ /",
  "S01ratnml_u:3046": "evaṃ tenārthitaṃ śrutvā sarve te snehavaṃdhitāḥ // Rm_9.29{29} //",
  "S01ratnml_u:3047": "tasya vaṃśasamutpatter upāyaṃ samupādiśan /",
  "S01ratnml_u:3048": "mā kārṣīḥ śokatāṃ bhadra tad upāyaṃ nu vidyate // Rm_9.30{30} //",
  "S01ratnml_u:3049": "devatārādhanāṃ kṛtvā yācasva putram ātmanā /",
  "S01ratnml_u:3050": "avaśyaṃ devatānāṃ te prasannānāṃ prasādataḥ // Rm_9.31{31} //",
  "S01ratnml_u:3051": "putro vā duhitā vāpi bhaviṣyati na saṃśayaḥ /",
  "S01ratnml_u:3052": "ity etat taiḥ samādiṣṭaṃ śrutvāsau rohiṇo mudā // Rm_9.32{32} //",
  "S01ratnml_u:3053": "devatārādhanāṃ kartuṃ prayatātmā samārabhat /",
  "S01ratnml_u:3054": "pūjāṅgaiḥ pūjāyitvā ca brāhmaṇaṃ harim īśvaraṃ // Rm_9.33{33} //",
  "S01ratnml_u:3055": "(Rm 105)",
  "S01ratnml_u:3056": "iṃdrādilokapālāñ ca saṃtatiṃ samayācata /",
  "S01ratnml_u:3057": "evaṃ putrābhinandī sa sadāraḥ vaṃśakāmyayā // Rm_9.34{34} //",
  "S01ratnml_u:3058": "devatārādhanaṃ kṛtvā tasthau nityaṃ samutsukaḥ /",
  "S01ratnml_u:3059": "tathāpi tasya śākyasya svadaivaparimāṇataḥ // Rm_9.35{35} //",
  "S01ratnml_u:3060": "na putro na ca putrī vā suciram apy ajāyata /",
  "S01ratnml_u:3061": "tato 'sau rohiṇaḥ śākyo devatāsu nirāśayā // Rm_9.36{36} //",
  "S01ratnml_u:3062": "putravāṃchāviraktātmā tasthau gehe nirutsavaḥ /",
  "S01ratnml_u:3063": "asti caiṣa mahārāja pravādo laukikodbhavaḥ // Rm_9.37{37} //",
  "S01ratnml_u:3064": "yad devatāprasādena jāyate saṃtatiḥ khalu /",
  "S01ratnml_u:3065": "evaṃ ced vā tathā rājann ekaikasya bhavet khalu // Rm_9.38{38} //",
  "S01ratnml_u:3066": "yathā putrasahasraṃ vā nṛpasya cakravarttinaḥ /",
  "S01ratnml_u:3067": "api tu saṃmukhībhāvāt tristhānānāṃ nṛpeśvara // Rm_9.39{39} //",
  "S01ratnml_u:3068": "putrā vāpi sutāś cāpi jāyaṃte prāṇināṃ khalu /",
  "S01ratnml_u:3069": "tadyathā pitarau raktau kalyā cartumatī prasūḥ /",
  "S01ratnml_u:3070": "gaṃdharvaḥ prasthitaḥ kāle tadā garbhe samudbhavet // Rm_9.40{40} //",
  "S01ratnml_u:3071": "tataś ca samaye tasya rohiṇasyānurāgiṇaḥ /",
  "S01ratnml_u:3072": "bhāryyā kalyāvatībhūtā snātvā ratiṃ samārabhat // Rm_9.41{41} //",
  "S01ratnml_u:3073": "tadaikā devatā svargāc cyutvā karmānubhoginī /",
  "S01ratnml_u:3074": "tasya śākyasya bhāryyāyā garbhe sā samupāviśat // Rm_9.42{42} //",
  "S01ratnml_u:3075": "tataḥ svāpannasatvā sā matvā garbhasamudbhavaṃ /",
  "S01ratnml_u:3076": "svāmino 'gre rahaḥ sthitvā harṣitaivaṃ nyavedayat // Rm_9.43{43} //",
  "S01ratnml_u:3077": "svāminn āpannasatvāsmi vaṃśa āvāṃ samudbhavet /",
  "S01ratnml_u:3078": "tad bhavān sarvakṛyāni kārayatv anumoditaḥ // Rm_9.44{44} //",
  "S01ratnml_u:3079": "iti bhāryoditaṃ śrutvā rohiṇo 'sau pramoditaḥ /",
  "S01ratnml_u:3080": "bhāryāṃ tāṃ garbhiṇīṃ dṛṣṭvā saṃsmitaḥ pratyabhāṣata // Rm_9.45{45} //",
  "S01ratnml_u:3081": "satyaṃ me bhāṣitaṃ bhadre matvā bhava samāhitā // Rm_9.46{45/} //",
  "S01ratnml_u:3082": "pramādam atra mā kārṣī yadi snehāsti te mayi /",
  "S01ratnml_u:3083": "evaṃ te kuśalaṃ bhadre yadi putraṃ janiṣyasi // Rm_9.47{46} //",
  "S01ratnml_u:3084": "tadā niṣkāśayāmi tvāṃ yadi putrīṃ janiṣyasi /",
  "S01ratnml_u:3085": "iti bhartur vacaḥ śrutvā sā strī vivṛddhadohadā /",
  "S01ratnml_u:3086": "(Rm 106)",
  "S01ratnml_u:3087": "bhartur viyogaśaṃkārttā babhūva parikheṭitā // Rm_9.48{47} //",
  "S01ratnml_u:3088": "yāvat sā samaye sūta dārikāṃ divyasuṃdarīṃ /",
  "S01ratnml_u:3089": "śuklavastraparītāṅgāṃ garbhamalāviliptitāṃ // Rm_9.49{48} //",
  "S01ratnml_u:3090": "tatas tāṃ dārikāṃ jātāṃ śrutvāsau rohiṇo ruṣā /",
  "S01ratnml_u:3091": "pratyākhyātuṃ svayaṃ bhāryāṃ viveśa sūtikāgṛhe // Rm_9.50{49} //",
  "S01ratnml_u:3092": "prajāpatyā tayā bhartur upanītā puraḥ sutā /",
  "S01ratnml_u:3093": "śuklavastraparītāṅgā bhadrāṅgī divyasuṃdarī // Rm_9.51{50} //",
  "S01ratnml_u:3094": "tataḥ sa rohiṇo dṛṣṭvā tāṃ sutāṃ divyasuṃdarīṃ /",
  "S01ratnml_u:3095": "śuklavastraparītāṅgāṃ paravismayam āyayau // Rm_9.52{51} //",
  "S01ratnml_u:3096": "aho bhāgyān mayā labdhā suteyaṃ bhadrarūpiṇī /",
  "S01ratnml_u:3097": "yad eṣā sahajaiḥ śuklavastraiḥ prāvṛtya jāyate // Rm_9.53{52} //",
  "S01ratnml_u:3098": "tasmān nūnaṃ iyaṃ sākṣād devakanyāvatāritā /",
  "S01ratnml_u:3099": "saddharmacāriṇī bhadrā bhaviṣyati na saṃśayaḥ // Rm_9.54{53} //",
  "S01ratnml_u:3100": "ity uktvāsau pitā śākyaḥ paśyaṃs tāṃ dārikāṃ cirāt /",
  "S01ratnml_u:3101": "atṛpto niścalākṣaś ca tasthau saṃmūrchito yathā // Rm_9.55{54} //",
  "S01ratnml_u:3102": "tato jñātīn samāhūya kṛtvā jātimahaṃ mudā /",
  "S01ratnml_u:3103": "tan nāmakaraṇaṃ tasyās tān punaḥ sa samabravīt // Rm_9.56{55} //",
  "S01ratnml_u:3104": "bhavanto 'syāḥ sutāyā me bhadrāṅgyā anurūpataḥ /",
  "S01ratnml_u:3105": "nāmadheyaṃ prasiddhena karttavyaṃ kriyatāṃ śubhaṃ // Rm_9.57{56} //",
  "S01ratnml_u:3106": "iti tenārthite tasyāḥ sarve te jātayas tathā /",
  "S01ratnml_u:3107": "sahajaśuklavastrāṅgaṃ dṛṣṭvaivaṃ saṃvabhāṣire // Rm_9.58{57} //",
  "S01ratnml_u:3108": "yad iyaṃ dārikā saumyā bhadrāṃgī divyasuṃdarī /",
  "S01ratnml_u:3109": "śuklavastrāvṛtā jātā tac chukleti prasidhyatu // Rm_9.59{58} //",
  "S01ratnml_u:3110": "iti saṃbhāṣaṇāṃ kṛtvā sarve te jñātayas tathā /",
  "S01ratnml_u:3111": "rohiṇaṃ taṃ samāmaṃtrya tathaivaṃ samudāharat // Rm_9.60{59} //",
  "S01ratnml_u:3112": "yad iyaṃ te sutā bhadra bhadrāṅgī divyasuṃdarī /",
  "S01ratnml_u:3113": "śuklavastrāvṛtā jātā tac chukleti pracakṣyatāṃ // Rm_9.61{60} //",
  "S01ratnml_u:3114": "tathety anumataṃ kṛtvā tena pitrā prasāditā /",
  "S01ratnml_u:3115": "śuklā sā duhitāṣṭāsu dhātrīṣu samupārpitā // Rm_9.62{61} //",
  "S01ratnml_u:3116": "tatas tāsāṃ ca dhātrīṇām upacārapracārataḥ /",
  "S01ratnml_u:3117": "varddhitābhūt suramyāṅgī hradastham iva paṃkajaṃ // Rm_9.63{62} //",
  "S01ratnml_u:3118": "yathā yathā ca sā śuklā parivṛddhābhavat kramāt /",
  "S01ratnml_u:3119": "(Rm 107)",
  "S01ratnml_u:3120": "tathā tathā ca tad vastraṃ vavṛddhe nirmalī 'bhavat // Rm_9.64{63} //",
  "S01ratnml_u:3121": "na ca kāyo 'py abhūt tasmāt malābhiliptadurbhagaḥ /",
  "S01ratnml_u:3122": "vabhau tu nirmalaḥ śuddhaḥ sugaṃdhiparivāhakaḥ // Rm_9.65{64} //",
  "S01ratnml_u:3123": "yadā sā dārikā śuklā parivṛddhā kramād abhūt /",
  "S01ratnml_u:3124": "kumārī sarvalokānāṃ manonetrābhihāriṇī // Rm_9.66{65} //",
  "S01ratnml_u:3125": "tataḥ sā śikṣituṃ vidyā guruṇāṃ samupāśritā /",
  "S01ratnml_u:3126": "śikṣitvā kramaśo vidyāṃ pāram āśu yayau sudhīḥ // Rm_9.67{66} //",
  "S01ratnml_u:3127": "tadā ye ye ca tāṃ śuklām apaśyad divyasuṃdarīṃ /",
  "S01ratnml_u:3128": "te te sarve 'pi paśyanto vismitā moham āyayuḥ // Rm_9.68{67} //",
  "S01ratnml_u:3129": "tatas te brāhmaṇādyāś ca tadguṇākṛṣṭamānasāḥ /",
  "S01ratnml_u:3130": "svasvadūtena tāṃ śuklāṃ rohiṇaṃ prārthayan muhuḥ // Rm_9.69{68} //",
  "S01ratnml_u:3131": "jātiśreṣṭho hy ahaṃ vipras tac chuklāṃ me dātum arhasi /",
  "S01ratnml_u:3132": "iti tāṃ brāhmaṇaputrā rohiṇaṃ pratyayācayan // Rm_9.70{[69]} //",
  "S01ratnml_u:3133": "rājaputro 'smy ahaṃ vīras tat sutā me pradīyatāṃ /",
  "S01ratnml_u:3134": "iti rājakumārās taṃ rohiṇaṃ tāṃ samarthayan // Rm_9.71{[70]} //",
  "S01ratnml_u:3135": "ahaṃ vaiśyaḥ prajābhartā tac chuklāṃ me dātum arhasi /",
  "S01ratnml_u:3136": "iti vaiśyakumārās tāṃ rohiṇaṃ prārthayari muhuḥ // Rm_9.72{[71]} //",
  "S01ratnml_u:3137": "ahaṃ maṃtrisuto vijñas tac chuklā me pradīyatāṃ /",
  "S01ratnml_u:3138": "iti maṃtrisutāḥ sarve rohiṇaṃ pratyayācayan // Rm_9.73{71/} //",
  "S01ratnml_u:3139": "mahāmātyasuto 'haṃ hi tac chuklāṃ me prayachatāṃ /",
  "S01ratnml_u:3140": "ity āmātyakumārās tāṃ rohiṇaṃ pratyayācayan // Rm_9.74{72} //",
  "S01ratnml_u:3141": "evam anye 'pi lokāś ca rūpadravyābhimāninaḥ /",
  "S01ratnml_u:3142": "svasvadūtena tāṃ śuklāṃ rohiṇaṃ pratyayācayan // Rm_9.75{73} //",
  "S01ratnml_u:3143": "evaṃ sarvaiś ca tair nityaiḥ prārthyamāno mahājanaiḥ /",
  "S01ratnml_u:3144": "rohiṇaḥ sa viṣaṇṇātmā sthitvaivaṃ ca vyacintayat // Rm_9.76{74} //",
  "S01ratnml_u:3145": "hā me duḥkhāni jātāni katham atra pratikriyā /",
  "S01ratnml_u:3146": "sarvathāhaṃ praṇaṣṭaḥ syāṃ sutayāḥ kāraṇe 'dhunā // Rm_9.77{75} //",
  "S01ratnml_u:3147": "yady ekasmai pradāsyāmi sutām etāṃ manoharāṃ /",
  "S01ratnml_u:3148": "anye sarve 'pi me vairā bhaviṣyaṃti tadā khalu // Rm_9.78{76} //",
  "S01ratnml_u:3149": "avaśyaṃ me sutā hīyaṃ vairiṇī māṃ haniṣyati /",
  "S01ratnml_u:3150": "evaṃ duḥkhānudāyinyā putryāpi kiṃ mamaitayā // Rm_9.79{77} //",
  "S01ratnml_u:3151": "iti cintāviṣaṇṇo 'sau tac cintākulamānasaḥ /",
  "S01ratnml_u:3152": "(Rm 108)",
  "S01ratnml_u:3153": "kapolaṃ svakare sthāpya tasthau koṣṭhe nirutsavaḥ // Rm_9.80{78} //",
  "S01ratnml_u:3154": "evaṃ cintāvibhinnāsyaṃ pitaraṃ taṃ viṣādinaṃ /",
  "S01ratnml_u:3155": "sā śuklā duhitā dṛṣṭvā praṇatvaivam abhāṣata // Rm_9.81{79} //",
  "S01ratnml_u:3156": "kim evaṃ tiṣṭhase tāta kiṃ te duḥkhaṃ nu jāyate /",
  "S01ratnml_u:3157": "kathyatāṃ tad yadi sneho mayi te varttate pitaḥ // Rm_9.82{80} //",
  "S01ratnml_u:3158": "iti putryā vacaḥ śrutvā pitā sa ruṣitāśayaḥ /",
  "S01ratnml_u:3159": "niḥsnehas tāṃ sutāṃ śuklāṃ dṛṣṭvaivaṃ paryyabhāṣata // Rm_9.83{81} //",
  "S01ratnml_u:3160": "tvan nimitte mahad duḥkhaṃ jāyate me kuputrike /",
  "S01ratnml_u:3161": "kiṃ tavāgre kathitvaitaṃ yato naiva pratikriyā // Rm_9.84{82} //",
  "S01ratnml_u:3162": "avaśyaṃ tvaṃ sutā śatruḥ sarvathā māṃ haniṣyasi /",
  "S01ratnml_u:3163": "evaṃ duḥkhābhidāyinyā putryāpi kiṃ mama tvayā // Rm_9.85{83} //",
  "S01ratnml_u:3164": "iti pitroditaṃ śrutvā sā śuklā prahatāśayā /",
  "S01ratnml_u:3165": "sahasā pitaraṃ natvā rudaṃtyaivaṃ abhāṣata /",
  "S01ratnml_u:3166": "tāta kiṃ me nimittena duḥkhaṃ te jāyate kathaṃ /",
  "S01ratnml_u:3167": "sarvathaitat pravaktavyaṃ yadi te 'haṃ sutātmajā /",
  "S01ratnml_u:3168": "tad upāyaṃ kariṣyāmi yena duḥkhaṃ nihanyate // Rm_9.86{84} //",
  "S01ratnml_u:3169": "tad etat sarvathā tāta mamāgre vaktum arhasi /",
  "S01ratnml_u:3170": "iti putryodite bhūyaḥ pitāsau rohiṇo 'vadat // Rm_9.87{85} //",
  "S01ratnml_u:3171": "tat kin te kathyate putri yato nāsti pratikriyā /",
  "S01ratnml_u:3172": "bahavaḥ prārthayitāras tava rājasutādayaḥ // Rm_9.88{86} //",
  "S01ratnml_u:3173": "kumārā brāhmaṇā vaiśyāḥ śūdrāś ca maṃtrinaṃdanāḥ /",
  "S01ratnml_u:3174": "amātyanaṃdanāś cāpi sārthavāhasutādayaḥ // Rm_9.89{87} //",
  "S01ratnml_u:3175": "evam anye 'pi ye cānyā guṇadravyābhimānitāḥ /",
  "S01ratnml_u:3176": "paurikā grāmikāś cāpi kularūpābhimānikāḥ // Rm_9.90{88} //",
  "S01ratnml_u:3177": "etaiḥ sarvair ahaṃ nityaṃ sumudritas tvadarthibhiḥ /",
  "S01ratnml_u:3178": "katham atra kariṣyāmi cetanā me na vidyate // Rm_9.91{89} //",
  "S01ratnml_u:3179": "tvam evaikā hi me putrī bahavo yācakāś ca te /",
  "S01ratnml_u:3180": "ekasmai yadi dāsyāmi sarve 'nye syur mamāhitāḥ // Rm_9.92{90} //",
  "S01ratnml_u:3181": "atas tvāṃ khaṇḍaśaḥ kṛtvā sarvebhyo 'py arpaye ca vai /",
  "S01ratnml_u:3182": "evaṃ tu kriyamāṇe me kuśalatvaṃ bhaviṣyati // Rm_9.93{91} //",
  "S01ratnml_u:3183": "anyathā ced bhaven naiva kuśalaṃ me sadāpi hi /",
  "S01ratnml_u:3184": "(Rm 109)",
  "S01ratnml_u:3185": "iti pitroditaṃ śrutvā śuklā sā mṛtyuśaṃkita // Rm_9.94{92} //",
  "S01ratnml_u:3186": "moditeva pituḥ pādau praṇatvaivam abhāṣata /",
  "S01ratnml_u:3187": "prasīda mā kṛthāḥ khedaṃ mamaitat kāraṇe pitaḥ // Rm_9.95{93} //",
  "S01ratnml_u:3188": "tathāhaṃ te kariṣyāmi yathā doṣo na vidyate /",
  "S01ratnml_u:3189": "nāhaṃ kāmārthinī tāta tad anujñāṃ pradehi me // Rm_9.96{94} //",
  "S01ratnml_u:3190": "pravrajitvā cariṣyāmi bhagavacchāsane vrataṃ /",
  "S01ratnml_u:3191": "ity etad bhāṣitaṃ putryā śrutvāsau rohiṇaḥ pitā // Rm_9.97{95} //",
  "S01ratnml_u:3192": "putrīviyogam āśaṃkya punar evam abhāṣata /",
  "S01ratnml_u:3193": "mā kṛthāḥ sarvathā putri pravrajyācaraṇe manaḥ // Rm_9.98{96} //",
  "S01ratnml_u:3194": "tvaṃ strī vālā na śaknuyāḥ pravrajyāṃ carituṃ sute /",
  "S01ratnml_u:3195": "pravrajyāyāṃ vrataṃ kaṣṭaṃ puruṣair api duṣkaraṃ // Rm_9.99{97} //",
  "S01ratnml_u:3196": "tvaṃ tu vālā subhadrāṃgī komalā divyasuṃdarī /",
  "S01ratnml_u:3197": "kathaṃ tad duṣkarasthāne vrataṃ kartuṃ saheḥ sute // Rm_9.100{98} //",
  "S01ratnml_u:3198": "tan mā kṛthās tathā vāle pravrajyāyāṃ manas tyaja /",
  "S01ratnml_u:3199": "yadi kāmārthinī nāsi kasmai cid dāsyate na hi // Rm_9.101{99} //",
  "S01ratnml_u:3200": "tat putri svagṛhe sthitvā vrataṃ dhṛtvā sukhaṃ vasa /",
  "S01ratnml_u:3201": "yadi kāmārthinī vāsi putri teṣāṃ tvadarthināṃ // Rm_9.102{100} //",
  "S01ratnml_u:3202": "svayaṃvaravidhiṃ kṛtvā svayaṃ vara yam ichasi /",
  "S01ratnml_u:3203": "tadā me dūṣaṇaṃ nāsti tavāpi dūṣaṇaṃ na hi // Rm_9.103{1} //",
  "S01ratnml_u:3204": "sarvatrāpi hi lokeṣu vidhir eṣa pravarttate /",
  "S01ratnml_u:3205": "tasmāt teṣāṃ kumārāṇāṃ patiṃ bhadraṃ svayaṃ vara // Rm_9.104{2} //",
  "S01ratnml_u:3206": "tenaiva patinā sārddhaṃ vrataṃ kṛtvā sukhaṃ cara /",
  "S01ratnml_u:3207": "tadā santatim utpādya bhuktvā bhogyaṃ yathā sukhaṃ // Rm_9.105{3} //",
  "S01ratnml_u:3208": "saṃvṛtticaraṇaṃ kṛtvā tathānte svargam āpnuyāḥ /",
  "S01ratnml_u:3209": "tenaivaṃ mā kṛthāḥ putri pravrajyācaraṇe manaḥ // Rm_9.106{4} //",
  "S01ratnml_u:3210": "kiṃ te pravrajyayā siddhyen mahadduṣkaracaryyayā /",
  "S01ratnml_u:3211": "ity ukte janakenāsau śuklā kāmaparāṅmukhā // Rm_9.107{5} //",
  "S01ratnml_u:3212": "saddharmacaraṇaprepsuḥ pitaram evam abravīt /",
  "S01ratnml_u:3213": "nāhaṃ kāmārthinī tāta saṃbodhipadavāṃchinī // Rm_9.108{6} //",
  "S01ratnml_u:3214": "tasmād bhogyāny api tyaktvā caritum ichāmi sadvrataṃ /",
  "S01ratnml_u:3215": "sabhayāḥ saraṇāḥ kāmāḥ sakleśāś ca viṣopamāḥ // Rm_9.109{7} //",
  "S01ratnml_u:3216": "tasmāt kāme na me vāṃchā nirvāṇe eva me manaḥ /",
  "S01ratnml_u:3217": "(Rm 110)",
  "S01ratnml_u:3218": "sadevāsuramānuṣyā ye satvāḥ kāmarāgiṇaḥ // Rm_9.110{8} //",
  "S01ratnml_u:3219": "sarve te kleśitāś cāndhāś caranti pātakeṣv api /",
  "S01ratnml_u:3220": "kṛtvā te pātakāny evaṃ gachanti durgatiṣv api // Rm_9.111{9} //",
  "S01ratnml_u:3221": "vividhāni ca duḥkhāni bhuṃjate narakāsthitāḥ /",
  "S01ratnml_u:3222": "brāhmaṇā api dhīrāś ca vaidikā brahmacāriṇaḥ // Rm_9.112{10} //",
  "S01ratnml_u:3223": "te 'pi kāmānurāgena bhraṣṭā gacchaṃti durgatiṃ /",
  "S01ratnml_u:3224": "tapasvino mahābhijñāḥ śuddhātmānā jitendriyāḥ /",
  "S01ratnml_u:3225": "te 'pi kāmānurāgena bhraṣṭā gacchaṃti durgatiṃ /",
  "S01ratnml_u:3226": "yatayo yoginaś cāpi nirgraṃthāś ca digaṃvarāḥ // Rm_9.113{11} //",
  "S01ratnml_u:3227": "te 'pi kāmānurāgena bhraṣṭā gacchanti durgatiṃ /",
  "S01ratnml_u:3228": "rājānaḥ kṣatriyāś cāpi kṛtvā yuddhaṃ parasparaṃ // Rm_9.114{12} //",
  "S01ratnml_u:3229": "āhave nidhanaṃ yānti tad api kāmakāraṇe /",
  "S01ratnml_u:3230": "amātyā maṃtriṇaś cāpi mārayanti parārdhinaḥ // Rm_9.115{13} //",
  "S01ratnml_u:3231": "tatpāpair durgatiṃ yānti tad api kāmahetunā /",
  "S01ratnml_u:3232": "yodhāraś ca mahāvīrā yuddhaṃ kṛtvā parasparaṃ // Rm_9.116{14} //",
  "S01ratnml_u:3233": "saṃgrāme nidhanaṃ yānti tad api kāmakāraṇe /",
  "S01ratnml_u:3234": "vaṇijaḥ sārthavāhāś ca ratnadravyātilālasāḥ // Rm_9.117{15} //",
  "S01ratnml_u:3235": "samudre patitāḥ kecin mṛtāḥ kecic ca jaṃgale /",
  "S01ratnml_u:3236": "kecin mṛtā mahāraṇye cauraiḥ kecid upadrutāḥ // Rm_9.118{16} //",
  "S01ratnml_u:3237": "kṣutpipāsāhatāḥ kecin mṛtā mārge rujānvitāḥ /",
  "S01ratnml_u:3238": "śītavātātapākrāntā mṛtā kecic chramāturāḥ // Rm_9.119{17} //",
  "S01ratnml_u:3239": "kecid gṛhagatā eva mṛtāḥ kecic ca roginaḥ /",
  "S01ratnml_u:3240": "kecid bhāraṃ vahantaś ca mṛtāḥ kecid bhayānvitāḥ // Rm_9.120{18} //",
  "S01ratnml_u:3241": "jantubhiḥ khāditāḥ kecit tat sarvaṃ kāmahetunā /",
  "S01ratnml_u:3242": "kṛṣiṇaś ca dinaṃ yāvat kṣatrakarmasamudyatāḥ // Rm_9.121{19} //",
  "S01ratnml_u:3243": "dinānte gṛham agatya śerate te mṛtā iva /",
  "S01ratnml_u:3244": "evam anye 'pi lokāś ca śilpipreṣyajanādayaḥ // Rm_9.122{20} //",
  "S01ratnml_u:3245": "dāsadāsījanāś cāpi svasvakarmasamudyatāḥ /",
  "S01ratnml_u:3246": "evaṃ nityam aviśrāntaṃ kuṭuṃvadhanasādhane // Rm_9.123{21} //",
  "S01ratnml_u:3247": "vahaṃti kheditāḥ kleśaṃ tat sarvaṃ kāmahetunā /",
  "S01ratnml_u:3248": "evaṃ caurādiduṣṭāś ca paradravyāpahāriṇaḥ // Rm_9.124{22} //",
  "S01ratnml_u:3249": "pātakāny api kurvanti tad api kāmakāraṇe /",
  "S01ratnml_u:3250": "kecic ca paradravyāṇi haranti hārayanti ca // Rm_9.125{23} //",
  "S01ratnml_u:3251": "kecid dhatvāpi sarvaṃ haranti krūramānasāḥ /",
  "S01ratnml_u:3252": "dhanārthe kiṃ na kurvanti duṣṭā lubdhāś ca nirdayāḥ // Rm_9.126{24} //",
  "S01ratnml_u:3253": "(Rm 111)",
  "S01ratnml_u:3254": "praghnanti pitarau kecit te 'pi ghnanti gurūn api /",
  "S01ratnml_u:3255": "kecid vighnanti mitrāṇi jñātivandhujanān api // Rm_9.127{[125]} //",
  "S01ratnml_u:3256": "patnīputraduhitṝś ca bhrātrīṃś ca bhāginīr api /",
  "S01ratnml_u:3257": "kecid ghnanti sahāyāṃś ca dāsadāsījanāny api // Rm_9.128{26} //",
  "S01ratnml_u:3258": "bālān vṛddhāṃś ca nārīṃś ca tat sarvaṃ kāmakāraṇe /",
  "S01ratnml_u:3259": "kecic ca prāṇinaḥ pakṣimṛgamatsyādijantukān // Rm_9.129{27} //",
  "S01ratnml_u:3260": "hatvā khādanti pāpiṣṭhās tad api kāmakāraṇe /",
  "S01ratnml_u:3261": "evaṃ tiryyaggaṇāś cāpi pakṣisiṃhādijantavaḥ // Rm_9.130{28} //",
  "S01ratnml_u:3262": "parasparaṃ nihatyaivaṃ khādanti kāmahetunā /",
  "S01ratnml_u:3263": "evaṃ śathāvaṃcayantas trāsayanto 'pi vālakān // Rm_9.131{29} //",
  "S01ratnml_u:3264": "adattaṃ pratigṛhnanti tad api kāmakāraṇāt /",
  "S01ratnml_u:3265": "mithyākāmaratāḥ kecit paradārāṃś ca kāminīḥ // Rm_9.132{30} //",
  "S01ratnml_u:3266": "haranti chadmanā cāpi tad api kāmakāraṇe /",
  "S01ratnml_u:3267": "yac ca mṛṣāvadaṃto 'pi parakāryyābhighāṭakāḥ // Rm_9.133{31} //",
  "S01ratnml_u:3268": "sādhayanti svakāryāṇi tad api kāmahetunā /",
  "S01ratnml_u:3269": "yac ca piśunavādena suhṛnmitrānucāriṇāṃ /",
  "S01ratnml_u:3270": "virodhaṃ kārayanty evaṃ tad api kāmahetunā // Rm_9.134{[132]} //",
  "S01ratnml_u:3271": "yac ca pāruṣyavādena gurusādhujanān api /",
  "S01ratnml_u:3272": "paribhāṣya vinindanti tad api kāmakāraṇe // Rm_9.135{[133]} //",
  "S01ratnml_u:3273": "yat saṃbhinnapralāpena suhṛnmitrānuyāyināṃ /",
  "S01ratnml_u:3274": "cittāni bhedayanty evaṃ tad api kāmakāraṇe // Rm_9.136{[134]} //",
  "S01ratnml_u:3275": "yac ca māyānurāgeṇa sādhūnāṃ dharmacāriṇāṃ /",
  "S01ratnml_u:3276": "prabhedayanti cittāni tad api kāmahetunā // Rm_9.137{[135]} //",
  "S01ratnml_u:3277": "yad īrṣyāmatsarālīḍhā dṛṣṭvā paraguṇarddhitāṃ /",
  "S01ratnml_u:3278": "vyāpādaṃ cintayanty evaṃ tad api kāmakāraṇe // Rm_9.138{[136]} //",
  "S01ratnml_u:3279": "yan mithyādṛṣṭikā loke sarvadharmaprahāsikāḥ /",
  "S01ratnml_u:3280": "bhogyāni bhuṃjate hṛtvā tad api kāmakāraṇe // Rm_9.139{[137]} //",
  "S01ratnml_u:3281": "kecij jātiparibhraṣṭā nīcajātiprasaṃgatāḥ /",
  "S01ratnml_u:3282": "svakuladharmabhraṣṭāś ca tad api kāmakāraṇe // Rm_9.140{[138]} //",
  "S01ratnml_u:3283": "evaṃ sarve 'pi satvāś ca sadgatiparivartinaḥ /",
  "S01ratnml_u:3284": "kāmarthe kleśitātmāno bhramanti durgatau sadā // Rm_9.141{[139]} //",
  "S01ratnml_u:3285": "(Rm 112)",
  "S01ratnml_u:3286": "evaṃ yāvanti duḥkhāni saṃsāre ṣaḍgatiṣv api /",
  "S01ratnml_u:3287": "tāni sarvāṇi satvānāṃ jāyante kāmahetunā // Rm_9.142{[130]} //",
  "S01ratnml_u:3288": "evaṃ matvā tu ye vijñāḥ kāmaṃ tyaktvā virāgiṇaḥ /",
  "S01ratnml_u:3289": "pravrajitvā suniḥkleśā brahmacaryyaṃ caranti te // Rm_9.143{[131]} //",
  "S01ratnml_u:3290": "tato me sabhaye kāme saraṇe ca viṣopame /",
  "S01ratnml_u:3291": "vidvadbhir garhite tāta manovāṃchā na varttate // Rm_9.144{32} //",
  "S01ratnml_u:3292": "tatpravrajyāṃ samāśritya bhagavaccharaṇaṃ gatā /",
  "S01ratnml_u:3293": "brahmacaryyaṃ caritvāhaṃ prāptum ichāmi nirvṛtiṃ // Rm_9.145{33} //",
  "S01ratnml_u:3294": "buddho hi jagatāṃ śāstā dharmarājo vināyakaḥ /",
  "S01ratnml_u:3295": "tat tasya śaraṇe gatvā caritum ichāmi saccarīṃ // Rm_9.146{34} //",
  "S01ratnml_u:3296": "yady asti te mayi snehaḥ saddharme cānurāgatā /",
  "S01ratnml_u:3297": "tad anumodanāṃ kṛtvānujñāṃ me dātum arhasi // Rm_9.147{35} //",
  "S01ratnml_u:3298": "yadi tu saugate dharme 'py anujñāṃ me dadāsi na /",
  "S01ratnml_u:3299": "tīrthayātrāṃ bhramiṣyāmi sarvadāhaṃ virāginī // Rm_9.148{36} //",
  "S01ratnml_u:3300": "iti putrīvacaḥ śrutya śākyo 'sau rohiṇaḥ pitā /",
  "S01ratnml_u:3301": "sutādharmaviyogatvaṃ vijñāyaivam acintayat // Rm_9.149{37} //",
  "S01ratnml_u:3302": "yad iyaṃ me sutā bhadrā nirāśravā virāginī /",
  "S01ratnml_u:3303": "avaśyaṃ svagṛhaṃ tyaktvā pravrajet sarvathā khalu // Rm_9.150{38} //",
  "S01ratnml_u:3304": "avaśyaṃ me 'nayā putryā viyogaṃ sarvathā bhavet /",
  "S01ratnml_u:3305": "sarvathā hy anivāryyeyaṃ vrajatu saugatāśrame // Rm_9.151{39} //",
  "S01ratnml_u:3306": "yadāyaṃ saugate dharme pravrajitvā nirāśravā /",
  "S01ratnml_u:3307": "brahmacaryyaṃ caraty evaṃ tato nirvṛtim āpnuyāt // Rm_9.152{40} //",
  "S01ratnml_u:3308": "yad iyaṃ me sutā kāntā subhadrā divyasuṃdarī /",
  "S01ratnml_u:3309": "yadi gehaṃ parityaktvā tīrthayātrāṃ kariṣyati // Rm_9.153{41} //",
  "S01ratnml_u:3310": "tadā nūnam iyaṃ bhrāṃtā tīrthikadharmasaṃratā /",
  "S01ratnml_u:3311": "kuladharmaparibhraṣṭā vinaṣṭā syān na saṃśayaḥ // Rm_9.154{42} //",
  "S01ratnml_u:3312": "tato 'smākaṃ yaśodharmavinaṣṭo 'pi bhavet khalu /",
  "S01ratnml_u:3313": "tasyāś ca dūragāminyā darśanaṃ syāt sudullabhaṃ // Rm_9.155{43} //",
  "S01ratnml_u:3314": "(Rm 113)",
  "S01ratnml_u:3315": "tasmād asyā na karttavyā vāraṇā dharmasādhane /",
  "S01ratnml_u:3316": "caratu saugatīṃ caryyām iyaṃ hi nirvṛtaye // Rm_9.156{44} //",
  "S01ratnml_u:3317": "tathā cet saphalaṃ janma mānuṣye syān mamāpi ca /",
  "S01ratnml_u:3318": "teneyaṃ jagatāṃ bhartuḥ śāsane caratu vrataṃ // Rm_9.157{45} //",
  "S01ratnml_u:3319": "ity evaṃ manasā dhyātvā śākyo 'sau rohiṇaḥ pitā /",
  "S01ratnml_u:3320": "śuklāṃ tāṃ svātmajāṃ bhadrāṃ saṃnirīkṣyaivam abravīt // Rm_9.158{46} //",
  "S01ratnml_u:3321": "satyam evaṃ sute bhadre yathoddiṣṭaṃ tvayā khalu /",
  "S01ratnml_u:3322": "kiṃ tu tvaṃ dārikā nārī pravrajyāṃ tat kathaṃ careḥ // Rm_9.159{47} //",
  "S01ratnml_u:3323": "pravrajyā duṣkarasthānaṃ nārīṇāṃ tu viśeṣataḥ /",
  "S01ratnml_u:3324": "tat pravrajyāvrate sthitvā mā paścāt paritapyathāḥ // Rm_9.160{48} //",
  "S01ratnml_u:3325": "yadi tvaṃ niścayenaiva pravrajyāvratam ichasi /",
  "S01ratnml_u:3326": "tac carasva munīndrasya śāsane vratam ādarāt // Rm_9.161{49} //",
  "S01ratnml_u:3327": "yathā ca guruṇādiṣṭaṃ śrutvā tathā samāhitaḥ /",
  "S01ratnml_u:3328": "samyak chikṣāḥ samādhāya cara nityam atandritā // Rm_9.162{50} //",
  "S01ratnml_u:3329": "saṃbuddhaśāsanaṃ dhṛtvā śraddhābhaktisamanvitā /",
  "S01ratnml_u:3330": "triratnaśaraṇaṃ gatvā bodhivrataṃ samācara // Rm_9.163{51} //",
  "S01ratnml_u:3331": "iti pitrā samādiṣṭe śuklā sā pratimoditā /",
  "S01ratnml_u:3332": "natvā pādau pituś caivaṃ jananyāś caraṇe 'namat // Rm_9.164{52} //",
  "S01ratnml_u:3333": "tataḥ sā jananī dṛṣṭvā tāṃ śuklāṃ svātmajāṃ priyāṃ /",
  "S01ratnml_u:3334": "pariṣvajya rudanty evaṃ pravrajyāyāṃ nyavārayat // Rm_9.165{53} //",
  "S01ratnml_u:3335": "hā putri katham ekānte māṃ tyaktvā kva vrajiṣyase /",
  "S01ratnml_u:3336": "hā jīva kiṃ nu paśyantī pravrajituṃ tvam īhase // Rm_9.166{54} //",
  "S01ratnml_u:3337": "kiṃ cid duḥkhaṃ na te dattaṃ mayāmvayā kadā cana /",
  "S01ratnml_u:3338": "kenaivaṃ hetunā putrī pravrajituṃ tvam ichasi // Rm_9.167{55} //",
  "S01ratnml_u:3339": "tvaṃ tu nārī subhādrāṅgī kumārī divyasuṃdarī /",
  "S01ratnml_u:3340": "kiṃcid duḥkhānabhijñā ca tat pravrajyāṃ kathaṃ care // Rm_9.168{56} //",
  "S01ratnml_u:3341": "yāvaj jīvāmy ahaṃ caiva tāvat mā gāḥ kuhāpi hi /",
  "S01ratnml_u:3342": "yāvac cāsti gṛhe saṃpat tāvad bhuktvā sukhaṃ vasa // Rm_9.169{57} //",
  "S01ratnml_u:3343": "yadāhaṃ maraṇaṃ yātā yadā cāpi gṛhe vipat /",
  "S01ratnml_u:3344": "jñātimitrajanais tyaktvā tadā vrajasva vāṃchayā // Rm_9.170{58} //",
  "S01ratnml_u:3345": "iti mātrā niṣiddhe 'pi śuklā sā vighnaśaṃkitās /",
  "S01ratnml_u:3346": "mātuḥ pādau praṇatvaiva sahasā niryayau gṛhāt // Rm_9.171{59} //",
  "S01ratnml_u:3347": "(Rm 114)",
  "S01ratnml_u:3348": "tataḥ sā satvarā gatvā nyagrodhārama āśrame /",
  "S01ratnml_u:3349": "dadarśa bhikṣuṇībhikṣūn śantaśīlāñ jiteṃdriyān // Rm_9.172{60} //",
  "S01ratnml_u:3350": "tān sarvān kramato natvā vihāre samupāviśat /",
  "S01ratnml_u:3351": "tatrasthaṃ sugataṃ nātham apaśyac chrighanaṃ jinaṃ // Rm_9.173{61} //",
  "S01ratnml_u:3352": "dvātriṃśallakṣaṇāśītivyaṃjanaiḥ parimaṃḍitaṃ /",
  "S01ratnml_u:3353": "sahasreṇādhikābhāsaṃ vyāmābhaparirocitaṃ // Rm_9.174{62} //",
  "S01ratnml_u:3354": "śāntātmānam subhadrāṃśaṃ samantabhadrarūpiṇaṃ /",
  "S01ratnml_u:3355": "ratnarāśim ivojjvālaṃ sumerum iva jaṃgamaṃ // Rm_9.175{63} //",
  "S01ratnml_u:3356": "dṛṣṭvaiva niścalā tasthau harṣotphullatanūruhā /",
  "S01ratnml_u:3357": "dṛṣṭvaivaṃ sucirāt tasya śrīghanasyāntike yayau // Rm_9.176{64} //",
  "S01ratnml_u:3358": "tathaivaṃ samupāyātāṃ dṛṣṭvā tāṃ bhagavān muniḥ /",
  "S01ratnml_u:3359": "svāgataṃ dārike bhadre ehīty uktvā samagrahīt // Rm_9.177{65} //",
  "S01ratnml_u:3360": "tato 'sau dārikā śuklā svāgatāsmi munīśvara /",
  "S01ratnml_u:3361": "ity uktvā prāṃjaliṃ kṛtvā nanāma caraṇau muneḥ // Rm_9.178{66} //",
  "S01ratnml_u:3362": "tato bhagavatā tena preṣitā mātur antike /",
  "S01ratnml_u:3363": "sā śuklā sahasā gatvā gautamyāc caraṇe 'namat // Rm_9.179{67} //",
  "S01ratnml_u:3364": "tathā tāṃ samupāyātāṃ śuklāṃ sadvratavāṃchinīṃ /",
  "S01ratnml_u:3365": "dṛṣṭvā sā gautamī spṛṣṭvā hastenaiva samagrahīt // Rm_9.180{68} //",
  "S01ratnml_u:3366": "tataḥ pravrājayitvā sā gautamyā bhikṣuṇī kṛtā /",
  "S01ratnml_u:3367": "khikkhirīpātrahastāṅkā saṃgatābhūj jitendriyā // Rm_9.181{69} //",
  "S01ratnml_u:3368": "yenaiva śuklavastreṇa prāvṛtā samajāyata /",
  "S01ratnml_u:3369": "tataḥ paṃcasuraktaṃ jātāni cīvarāṇy api // Rm_9.182{70} //",
  "S01ratnml_u:3370": "tair eva civarai raktaiḥ prāvṛtā pariśobhitā /",
  "S01ratnml_u:3371": "sā śuklā suprasannāsyā muṇḍitāpy abhyarocata // Rm_9.183{71} //",
  "S01ratnml_u:3372": "tato buddhānubhāvena supraśāntasubhāvinī /",
  "S01ratnml_u:3373": "jitvā kleśārivargāṃś ca śikṣāpāraṃ samāyayau // Rm_9.184{72} //",
  "S01ratnml_u:3374": "matvānityaṃ ca saṃsāraṃ bhavagatiṃ vighātinīṃ /",
  "S01ratnml_u:3375": "nihatya sarvasaṃskāragatīsatanadharmiṇī // Rm_9.185{73} //",
  "S01ratnml_u:3376": "māracaryyāvinirmuktā sākṣād arhatvam āyayau /",
  "S01ratnml_u:3377": "avidyāṅgaṃ vinirbhidya prāptavidyā śubhāśayā // Rm_9.186{74} //",
  "S01ratnml_u:3378": "abhijñā guṇasaṃpannā pratisaṃvidvatī sudhīḥ /",
  "S01ratnml_u:3379": "suvītarāgiṇī dhīrā loṣṭhahemasamānikā // Rm_9.187{75} //",
  "S01ratnml_u:3380": "(Rm 115)",
  "S01ratnml_u:3381": "ākāśasamacittā ca pāṇītalasamāśayā /",
  "S01ratnml_u:3382": "niraṃjanāvikalpā ca śrīkhaṇḍatulyavāsinī // Rm_9.188{76} //",
  "S01ratnml_u:3383": "svātmasatkāralābheṣu parāṇmukhī sunispṛhā /",
  "S01ratnml_u:3384": "sarvasatvahitādhāni saṃbuddhadharmacāriṇī // Rm_9.189{77} //",
  "S01ratnml_u:3385": "sadevāsuralokānāṃ pūjyā mānyā samantataḥ /",
  "S01ratnml_u:3386": "vaṃdanīyā cābhitoṣyā ca vabhūva brahmacāriṇī // Rm_9.190{78} //",
  "S01ratnml_u:3387": "atha te bhikṣavaḥ sarve dṛṣṭvā tāṃ brahmacāriṇīṃ /",
  "S01ratnml_u:3388": "vismitāḥ sugataṃ natvā paprachur iti sādaraṃ // Rm_9.191{79} //",
  "S01ratnml_u:3389": "bhagavan kim iyaṃ śuklā purā karmākaroc chubhaṃ /",
  "S01ratnml_u:3390": "yena vastrāvṛtā jātā bhavaty evaṃ ca bhikṣuṇī // Rm_9.192{80} //",
  "S01ratnml_u:3391": "tat sarvaṃ naḥ samādeṣṭum arhasi sarvavid guro /",
  "S01ratnml_u:3392": "yad anayā kṛtaṃ karma bhikṣuṇyā śuklayā purā // Rm_9.193{81} //",
  "S01ratnml_u:3393": "iti tair bhikṣubhiḥ pṛṣṭe bhagavān sa munīśvaraḥ /",
  "S01ratnml_u:3394": "tān bhikṣusāṃghikān sarvān saṃnirīkṣyaivam abravīt // Rm_9.194{82} //",
  "S01ratnml_u:3395": "śṛṇudhvaṃ bhikṣavaḥ sarve yad anayā kṛtaṃ purā /",
  "S01ratnml_u:3396": "tat sarvaṃ kathayiṣyāmi sarvalokābhibodhane // Rm_9.195{83} //",
  "S01ratnml_u:3397": "purāsminn eva bhadrākhye kalpe 'bhūt kāśyapo jinaḥ /",
  "S01ratnml_u:3398": "saṃbuddhaḥ sugato nātho dharmarājas tathāgataḥ // Rm_9.196{84} //",
  "S01ratnml_u:3399": "sarvavidyādhipaḥ śāstā traidhātukavināyakaḥ /",
  "S01ratnml_u:3400": "sarvajño bhagavān arhan brahmacārī hitaṃkaraḥ // Rm_9.197{85} //",
  "S01ratnml_u:3401": "sa munīndro jagannātho vārāṇasīm upāśrayan /",
  "S01ratnml_u:3402": "mṛgadāve vane ramye vyaharac chrāvakaiḥ saha // Rm_9.198{86} //",
  "S01ratnml_u:3403": "bhikṣubhir bodhisatvaiś ca bhikṣuṇībhir upāsakaiḥ /",
  "S01ratnml_u:3404": "sārddham upāsikābhiś ca yatibhiś ca maharṣibhiḥ // Rm_9.199{87} //",
  "S01ratnml_u:3405": "tatrastho bhagavān buddho sarvasatvahitāya saḥ /",
  "S01ratnml_u:3406": "ādimadhyāntakalyāṇaṃ dideśa dharmam uttamaṃ // Rm_9.200{88} //",
  "S01ratnml_u:3407": "tadaikānyatarā kācic chreṣṭhibhāryā śubhāśayā /",
  "S01ratnml_u:3408": "sukalyāṇārthinī śrāddhā saddharmamānasī sudhīḥ // Rm_9.201{89} //",
  "S01ratnml_u:3409": "kena cit karaṇiyena mṛgadāvam upācarat /",
  "S01ratnml_u:3410": "tatra bhikṣūn kramād dṛṣṭvā saṃbuddhāntikam upāyayau // Rm_9.202{90} //",
  "S01ratnml_u:3411": "tatra sā samupāgatya dadarśa taṃ munīśvaraṃ /",
  "S01ratnml_u:3412": "dvātriṃśallakṣaṇāśītivyaṃjanair upalakṣitaṃ // Rm_9.203{91} //",
  "S01ratnml_u:3413": "vyāmābhālaṃkṛtaṃ saumyaṃ śatasūryyādhikaprabhaṃ /",
  "S01ratnml_u:3414": "supraśāntendriyāṃ kāmyaṃ samaṃtabhadrarūpakaṃ // Rm_9.204{92} //",
  "S01ratnml_u:3415": "(Rm 116)",
  "S01ratnml_u:3416": "ratnarāśim ivojjvālaṃ sumerum iva jaṃgamaṃ /",
  "S01ratnml_u:3417": "tathā dṛṣṭvaiva prāmodāt sāṃjaliṃ samupāgatā // Rm_9.205{93} //",
  "S01ratnml_u:3418": "natvā pādau munes tasthāv ekāntike kṛtāṃjaliḥ /",
  "S01ratnml_u:3419": "tataḥ sa bhagavān dṛṣṭvā tasyāś cittaṃ viśodhitaṃ // Rm_9.206{94} //",
  "S01ratnml_u:3420": "ādimadhyāntakalyāṇaṃ dideśa dharmam uttamaṃ /",
  "S01ratnml_u:3421": "tat saddharmāmṛtaṃ pītvā sā śūdrī pariharṣitā // Rm_9.207{95} //",
  "S01ratnml_u:3422": "sasaṃghaṃ sugataṃ nāthaṃ bhojayituṃ samaichata /",
  "S01ratnml_u:3423": "tataḥ sā svagṛhe gatvā sādhayitvā subhojanaṃ // Rm_9.208{96} //",
  "S01ratnml_u:3424": "saṃbuddhapramukhaṃ saṃghaṃ svāṃtargehe nyamaṃtrayat /",
  "S01ratnml_u:3425": "tatra svasvāsanāsīnaṃ saṃbuddhaṃ taṃ sasāṃghikaṃ // Rm_9.209{97} //",
  "S01ratnml_u:3426": "pūjayitvā tadarhaiś ca bhojanaiḥ samatoṣayat /",
  "S01ratnml_u:3427": "tataḥ sā śraddhayā tebhyaḥ sarvebhyo 'pi prasannitā // Rm_9.210{98} //",
  "S01ratnml_u:3428": "buddhapramukhasaṃghebhyaḥ pratyekaṃ cīvaraṃ dadau /",
  "S01ratnml_u:3429": "tato nityaṃ ca sā bhaktyā cakre saṃbuddhasevanāṃ // Rm_9.211{99} //",
  "S01ratnml_u:3430": "tatpuṇyaiś cāpi saddharme pravrajituṃ samaichata /",
  "S01ratnml_u:3431": "tato 'sau pitarau natvābhyanujñāpya prasādinī // Rm_9.212{100} //",
  "S01ratnml_u:3432": "bhagavacchāsane gatvā pravrajyāvratam ācarat /",
  "S01ratnml_u:3433": "tasmāt kiṃ bhikṣavo yūyaṃ manyadhve yābhavat tadā // Rm_9.213{1} //",
  "S01ratnml_u:3434": "śreṣṭhibhāryā na cānyā sā śuklaivaiṣeti manyata /",
  "S01ratnml_u:3435": "yad anayā prasādinyā buddhapramukhasāṃghike // Rm_9.214{2} //",
  "S01ratnml_u:3436": "pratyekaṃ cīvaraṃ dattaṃ pravrajyā cāpi sādhitā /",
  "S01ratnml_u:3437": "etatpuṇyavipākena prāvṛtya śuklavāsasā // Rm_9.215{3} //",
  "S01ratnml_u:3438": "jātā pravrajitā caiṣā bhavati brahmacāriṇī /",
  "S01ratnml_u:3439": "ity evaṃ karmajaṃ bhogyaṃ prāṇino bhuṃjate bhave // Rm_9.216{4} //",
  "S01ratnml_u:3440": "yenaiva yat kṛtaṃ karma tenaiva bhujyate phalaṃ /",
  "S01ratnml_u:3441": "na naśyaṃti hi karmāṇi kalpakoṭiśatair api // Rm_9.217{5} //",
  "S01ratnml_u:3442": "sāmagrīṃ prāpya kālaṃ ca phalaṃti khalu dehināṃ /",
  "S01ratnml_u:3443": "abhuktaṃ kṣīyate naiva karma kvāpi kathaṃ cana // Rm_9.218{6} //",
  "S01ratnml_u:3444": "nāgnibhir dahyate karma vāyubhiś ca na śuṣyate /",
  "S01ratnml_u:3445": "jalaiś ca klidyate nāpi kṣīyate nāpi bhūmiṣu // Rm_9.219{7} //",
  "S01ratnml_u:3446": "anyathā ca bhaven naiva karmagatiḥ kathaṃ cana /",
  "S01ratnml_u:3447": "śuklānāṃ śubhatā nityaṃ kṛṣṇānāṃ duḥkhatā sadā // Rm_9.220{8} //",
  "S01ratnml_u:3448": "miśritā miśritānāṃ ca jaṃtubhir bhujyate gatiḥ /",
  "S01ratnml_u:3449": "tasmād apāsya kṛṣṇāni karmāṇi miśritāni ca // Rm_9.221{9} //",
  "S01ratnml_u:3450": "caritavyaṃ śubheṣv eva karmasu sukhavāṃchibhiḥ /",
  "S01ratnml_u:3451": "(Rm 117)",
  "S01ratnml_u:3452": "tatheti bhikṣavaḥ sarve te ca lokaḥ sabhāsthitāḥ // Rm_9.222{10} //",
  "S01ratnml_u:3453": "śrutvā tat sugatādiṣṭam abhyanandan prasāditāḥ /",
  "S01ratnml_u:3454": "evam etan mahārāja guruṇā me prabhāṣitaṃ // Rm_9.223{11} //",
  "S01ratnml_u:3455": "evaṃ rājaṃs tvayāpy evaṃ karttavyaṃ puṇyam ādarāt /",
  "S01ratnml_u:3456": "puṇyam eva bhave vandhubhrātā mitraṃ suhṛtsakhā // Rm_9.224{12} //",
  "S01ratnml_u:3457": "nānyaḥ puṇyāt paraḥ kaścid vidyate bhavacāriṇāṃ /",
  "S01ratnml_u:3458": "tasmāt puṇyaṃ svayaṃ kṛtvā lokeṣv api pracāraya // Rm_9.225{13} //",
  "S01ratnml_u:3459": "prajāś ca bodhayitvaivaṃ puṇyamārge pracāraya /",
  "S01ratnml_u:3460": "ity evaṃ guruṇādiṣṭam upaguptena bhikṣuṇā // Rm_9.226{14} //",
  "S01ratnml_u:3461": "śrutvā tatheti rājāsau prābhyanandaj janaiḥ saha // Rm_9.227{15} //",
  "S01ratnml_u:3462": "ya idaṃ śuklāvadānaṃ jinavarakathitaṃ puṇyahetor narāṇāṃ",
  "S01ratnml_u:3463": "śṛṇvanti śravayanti pramuditamanasaḥ sadguṇaprāptukāmāḥ /",
  "S01ratnml_u:3464": "te sarve kleśamuktāḥ suvimalamanaso bodhicaryā carantaḥ",
  "S01ratnml_u:3465": "satsaukhyāny eva bhuktvā munivaranilaye saṃprayātā vasanti // Rm_9.228{16} //",
  "S01ratnml_u:3466": "++ iti ratnamālāyāṃ śuklāvadānaṃ nāma samāptam ++",
  "S01ratnml_u:3467": "(Rm 118)",
  "S01ratnml_u:3468": "X Hiraṇyapāṇyavadāna",
  "S01ratnml_u:3469": "athāśoko mahīpāla upaguptaṃ jināṃśajaṃ /",
  "S01ratnml_u:3470": "kṛtāṃjalipuṭo natvā punar evam abhāṣata // Rm_10.1{1} //",
  "S01ratnml_u:3471": "bhadanta śrotum ichāmi punar anyat subhāṣitaṃ /",
  "S01ratnml_u:3472": "yathā te guruṇā khyātaṃ tathā vaktuṃ samarhasi // Rm_10.2{2} //",
  "S01ratnml_u:3473": "evaṃ tena nṛpendreṇa prārthite sa jinātmajaḥ /",
  "S01ratnml_u:3474": "upagupto mahābhijñas taṃ nṛpaṃ caivam abravīt // Rm_10.3{3} //",
  "S01ratnml_u:3475": "śṛṇu rājaṃs tathā vakṣye yathā me guruṇoditaṃ /",
  "S01ratnml_u:3476": "śrutvā caivaṃ sadā bodhicaryāṃ cara samāhitaḥ // Rm_10.4{4} //",
  "S01ratnml_u:3477": "puraikasamaye 'sau ca śākyamunis tathāgataḥ /",
  "S01ratnml_u:3478": "sarvajñaḥ sugato nāthaḥ śāstā traidhātukādhipaḥ // Rm_10.5{5} //",
  "S01ratnml_u:3479": "sarvavidyādhipas tāyī ṣaḍabhijño munīśvaraḥ /",
  "S01ratnml_u:3480": "jino 'rhaṃ bhagavān buddho dharmarājo vināyakaḥ // Rm_10.6{6} //",
  "S01ratnml_u:3481": "śrāvastyāṃ vahir udyāne jetavane jināśrame /",
  "S01ratnml_u:3482": "anāthapiṇḍadārāme vihāre maṇimaṇḍite // Rm_10.7{7} //",
  "S01ratnml_u:3483": "bhikṣubhiḥ śrāvakaiḥ sārddhaṃ bhikṣuṇībhir upāsakaiḥ /",
  "S01ratnml_u:3484": "triratnopāsikābhiś ca cailakaiś ca śubhāśayaiḥ // Rm_10.8{8} //",
  "S01ratnml_u:3485": "bodhisatvagaṇaiś cāpi sahānyaiś ca maharṣibhiḥ /",
  "S01ratnml_u:3486": "osaddharmadeśanāṃ datvā tasthau lokahitārthataḥ // Rm_10.9{9} //",
  "S01ratnml_u:3487": "tat saddharmāmṛtaṃ pātuṃ prājagmuḥ sadguṇārthinaḥ /",
  "S01ratnml_u:3488": "devā daityāś ca nāgāś ca yakṣagaṃdharvakinnarāḥ // Rm_10.10{10} //",
  "S01ratnml_u:3489": "siddhavidyādharādyāś ca lokapālagaṇādayaḥ /",
  "S01ratnml_u:3490": "brāhmaṇāḥ kṣatriyāś cāpi vaiśyāḥ śūdrāś ca maṃtriṇaḥ // Rm_10.11{11} //",
  "S01ratnml_u:3491": "amātyāḥ śreṣṭhinaś cāpi dhaninaś ca mahājanāḥ /",
  "S01ratnml_u:3492": "vaṇijaḥ sārthavāhāś ca tadanye 'pi ca sajjanāḥ // Rm_10.12{12} //",
  "S01ratnml_u:3493": "paurā jānapadāś cāpi sarve te samupāgatāḥ /",
  "S01ratnml_u:3494": "taṃ buddhaṃ sugataṃ natvā pūjayitvā samaṃtataḥ // Rm_10.13{13} //",
  "S01ratnml_u:3495": "parivṛtya paraskṛtya tasthuḥ sāṃjalayo mudā /",
  "S01ratnml_u:3496": "athāsau bhagavān dṛṣṭvā tān sarvān samupāsthitān /",
  "S01ratnml_u:3497": "ādimadhyāntakalyāṇaṃ dideśa dharmam uttamaṃ // Rm_10.14{14} //",
  "S01ratnml_u:3498": "tat saddharmāmṛtaṃ pītvā sarve satvāḥ surādayaḥ /",
  "S01ratnml_u:3499": "harṣitā anumodanto vabhūvur bodhicāriṇaḥ // Rm_10.15{15} //",
  "S01ratnml_u:3500": "(Rm 119)",
  "S01ratnml_u:3501": "evaṃ nityaṃ ca te satvāḥ pītvā dharmāmṛtaṃ muneḥ /",
  "S01ratnml_u:3502": "triratnaśaraṇaṃ gatvā bhejire samupāśritāḥ // Rm_10.16{16} //",
  "S01ratnml_u:3503": "tadaiva samaye tasyāṃ śrāvastyāṃ puri saṃsthitaḥ /",
  "S01ratnml_u:3504": "āsīd gṛhapatiḥ prāḍhyo mahābhogyasamṛddhimān // Rm_10.17{17} //",
  "S01ratnml_u:3505": "kuvelavan mahāśrīmān suvistīrṇaparigrahaḥ // Rm_10.18{18} //",
  "S01ratnml_u:3506": "śrāddho dātā mahābhogī sarvalokahitārthabhṛt /",
  "S01ratnml_u:3507": "evaṃ maharddhikasyāpi tasya gṛhapateś ciraṃ /",
  "S01ratnml_u:3508": "na putro na ca putrī vā samudapādi daivataḥ // Rm_10.19{19} //",
  "S01ratnml_u:3509": "tato 'putro gṛhastho 'sau vaṃśavichinnakheṭitaḥ /",
  "S01ratnml_u:3510": "kapolaṃ svakare sthāpya viṣādyaivaṃ vyacintayat // Rm_10.20{20} //",
  "S01ratnml_u:3511": "anekadhanaratnādyāḥ saṃpado me maharddhikāḥ /",
  "S01ratnml_u:3512": "viśālaparivārāś ca vidyante suparigrahāḥ // Rm_10.21{21} //",
  "S01ratnml_u:3513": "putro me duhitā vāpi vidyate na kathaṃ cana /",
  "S01ratnml_u:3514": "saṃpado 'pi nirarthāḥ syur yato bhoktā na vidyate // Rm_10.22{22} //",
  "S01ratnml_u:3515": "hā hā sarvaṃ vinaṣṭaṃ syād yato me santatir na hi /",
  "S01ratnml_u:3516": "kiṃ me 'nayā samṛddhyāpi yatra vaṃśo na vidyate // Rm_10.23{23} //",
  "S01ratnml_u:3517": "vyartham eva mayā dravyaṃ kaṣṭena samupārjitaṃ /",
  "S01ratnml_u:3518": "kiṃ kariṣyāmi taddravyaṃ sarvathā maraṇe sati // Rm_10.24{24} //",
  "S01ratnml_u:3519": "ke hi grastā na saṃsāre mṛtyusarppeṇa jaṃtavaḥ /",
  "S01ratnml_u:3520": "mayi mṛtyuprayāte 'tra saṃskāraṃ kaḥ kariṣyati // Rm_10.25{25} //",
  "S01ratnml_u:3521": "durgatiśodhanaṃ kaś ca piṇḍam ekaṃ pradāsyati /",
  "S01ratnml_u:3522": "nūnaṃ madatyayād rājā sarvasvam āhariṣyati // Rm_10.26{26} //",
  "S01ratnml_u:3523": "tadā nāmāpi me loke na kaś cana grahīṣyati /",
  "S01ratnml_u:3524": "yad artham eva saṃpattīḥ sādhayāmi prayatnataḥ // Rm_10.27{27} //",
  "S01ratnml_u:3525": "tad eva yadi nāsty evaṃ tat kiṃ me syāt sujīvite // Rm_10.28{28/} //",
  "S01ratnml_u:3526": "varam evādya mṛtyur na mithyācirajīvanaṃ /",
  "S01ratnml_u:3527": "yasmāc ciram api sthitvā mṛtyuduḥkhaṃ tadaiva hi // Rm_10.29{29} //",
  "S01ratnml_u:3528": "tan me bhogye 'pi vāṃchā na bhuktvāpi kiṃ sukhaṃ vinā /",
  "S01ratnml_u:3529": "aputrasya sukhaṃ naiva paratreha niranvayāt // Rm_10.30{30} //",
  "S01ratnml_u:3530": "tan me janmāpi vyarthaṃ syād dhy aputro 'smi niranvayāt /",
  "S01ratnml_u:3531": "hā hato 'haṃ svadaivena kiṃ mayātra kariṣyate // Rm_10.31{31} //",
  "S01ratnml_u:3532": "kasyāgre saṃvadiṣyāmi ko me buddhiṃ pradāsyati /",
  "S01ratnml_u:3533": "(Rm 120)",
  "S01ratnml_u:3534": "kasyāhaṃ śaraṇaṃ yāsye ko māṃ samuddhariṣyati // Rm_10.32{32} //",
  "S01ratnml_u:3535": "iti cintāviṣaṇno 'sau tasthau koṣṭhe yathāturaḥ /",
  "S01ratnml_u:3536": "nirutsāhī gṛhān naiva nirapāyāt kadācana // Rm_10.33{33} //",
  "S01ratnml_u:3537": "etac cintāviṣaṇṇābhaṃ taṃ gṛhasthaṃ suhṛjjanāḥ /",
  "S01ratnml_u:3538": "dṛṣṭvaiva sahasopetya bodhayituṃ samabruvan // Rm_10.34{34} //",
  "S01ratnml_u:3539": "kiṃ te duḥkhaṃ samutpannaṃ kenaivaṃ tiṣṭhase sakhe /",
  "S01ratnml_u:3540": "vaktavyaṃ cet tadā āśu sarvathā vaktum arhasi // Rm_10.35{31} //",
  "S01ratnml_u:3541": "iti pṛṣṭe suhṛdbhis tair gṛhasthaḥ sa viniśvasan /",
  "S01ratnml_u:3542": "tān sarvān suhṛdo dṛṣṭvā tad duḥkhaṃ samudāharat // Rm_10.36{36} //",
  "S01ratnml_u:3543": "suhṛdo me bhavanto hi tan mayātra pracakṣyate /",
  "S01ratnml_u:3544": "saṃpattir mahatī me 'sti putro naiva sutāpi naḥ // Rm_10.37{37} //",
  "S01ratnml_u:3545": "tena me saṃpadaḥ sarvā vinakṣyanti nirarthitāḥ /",
  "S01ratnml_u:3546": "etac cintāviṣārttāhaṃ tiṣṭhāmi putravāṃchitaḥ // Rm_10.38{38} //",
  "S01ratnml_u:3547": "aputrasya sukhaṃ nāsti paratreha samaṃtataḥ /",
  "S01ratnml_u:3548": "tan me janmāpi vyarthaṃ syād aputrasya niranvayāt // Rm_10.39{39} //",
  "S01ratnml_u:3549": "tathā hato 'haṃ svadaivena kiṃ mayātra cariṣyate /",
  "S01ratnml_u:3550": "iti tenodite sarve jñātivaṃdhusuhṛjjanāḥ // Rm_10.40{40} //",
  "S01ratnml_u:3551": "tasya grīhapateś caivāṃ tad upāyaṃ samādiśat /",
  "S01ratnml_u:3552": "kiṃ bhadrātra viṣādena yatra devādhikāratā // Rm_10.41{41} //",
  "S01ratnml_u:3553": "tathāpi kriyatāṃ yatnaṃ klaibyaṃ tyaktvā tvayādhunā /",
  "S01ratnml_u:3554": "yad aśakyaṃ valair dravyais tad upāyena śakyate // Rm_10.42{42} //",
  "S01ratnml_u:3555": "tasmāt klaibyam iha tyaktvā kuru yatnaṃ samāhitaḥ /",
  "S01ratnml_u:3556": "devatārādhanāṃ kṛtvā sarvakāryyaṃ hi sādhayet // Rm_10.43{43} //",
  "S01ratnml_u:3557": "tadādau devatāḥ pūjya yācasva putram ātmanā /",
  "S01ratnml_u:3558": "tato devaprasādena tavadharmānubhāvataḥ /",
  "S01ratnml_u:3559": "putro vā duhitā vāpi samupapatsyate dhruvaṃ // Rm_10.44{44} //",
  "S01ratnml_u:3560": "tatas te saṃtatiś caivaṃ varddhiṣyati kramāt tathā /",
  "S01ratnml_u:3561": "tadāpi bhṛśato muktaḥ sadgatiṃ samavāpnuyāt // Rm_10.45{45} //",
  "S01ratnml_u:3562": "iti taiḥ samupādiṣṭaṃ śrutvāsāv anumoditāḥ /",
  "S01ratnml_u:3563": "devatārādhanaṃ kartuṃ prayatātmā samārabhat // Rm_10.46{46} //",
  "S01ratnml_u:3564": "pūjāṃgaiḥ pūjayitvaivaṃ brahmāṇaṃ harim īśvaraṃ /",
  "S01ratnml_u:3565": "iṃdrādilokapālānāṃ saṃtatiṃ samayācata // Rm_10.47{47} //",
  "S01ratnml_u:3566": "(Rm 121)",
  "S01ratnml_u:3567": "evaṃ putrābhilāsī sa sadā ca santatīchayā /",
  "S01ratnml_u:3568": "devatārādhanaṃ kṛtvā tasthau nityaṃ samutsukaḥ // Rm_10.48{48} //",
  "S01ratnml_u:3569": "nityam evaṃ kṛtasyāpi tasya daivapraṇāmataḥ /",
  "S01ratnml_u:3570": "na putro duhitā vāpi nodapādi cirād api // Rm_10.49{49} //",
  "S01ratnml_u:3571": "tathā cāpi gṛhastho 'sau devatāsu nirāśayā /",
  "S01ratnml_u:3572": "santatyucchinnacintārttas tasthau bhūyo viṣāditaḥ // Rm_10.50{50} //",
  "S01ratnml_u:3573": "tataḥ kaścit suhṛt sādhuḥ saṃbuddhopāsakaḥ sudhīḥ /",
  "S01ratnml_u:3574": "taṃ gṛhastham upāgatya tathaivaṃ paryyabodhayat // Rm_10.51{51} //",
  "S01ratnml_u:3575": "sādho kin te viṣādena tad dhīraṃ samupāśraya /",
  "S01ratnml_u:3576": "yadi te santatau vāṃchā tan me śrutvā tataś cara // Rm_10.52{52} //",
  "S01ratnml_u:3577": "kim evaṃ devatāḥ pūjya yācase putram ādarāt /",
  "S01ratnml_u:3578": "yatra daivādhikāratvaṃ tatra kiṃ devatā valaṃ // Rm_10.53{53} //",
  "S01ratnml_u:3579": "vaṃśārthe yadi te bhaktir asty evaṃ devatāsu tat /",
  "S01ratnml_u:3580": "saṃbuddhaśaraṇaṃ gatvā saddharmaṃ samupāśraya // Rm_10.54{54} //",
  "S01ratnml_u:3581": "tato dharmānubhāvena buddhasyāpi prasādataḥ /",
  "S01ratnml_u:3582": "nūnaṃ te satsutaḥ śīghram utpatsyati na saṃśayaḥ // Rm_10.55{55} //",
  "S01ratnml_u:3583": "yadi notpatsyate putras tava devavirodhataḥ /",
  "S01ratnml_u:3584": "puṇyam utpatsyate nūnaṃ tena sadgatim āpnuyāt // Rm_10.56{56} //",
  "S01ratnml_u:3585": "ye buddhaśaraṇaṃ yānti te labhanti śubhāśayaṃ /",
  "S01ratnml_u:3586": "ye viśuddhāśayā loke saddharmaṃ te śṛṇvanti hi // Rm_10.57{57} //",
  "S01ratnml_u:3587": "ye saddharmānuśṛṇvan to bodhicittaṃ labhanti te /",
  "S01ratnml_u:3588": "pralabdhabodhicittā ye te caranti guṇārthinaḥ // Rm_10.58{58} //",
  "S01ratnml_u:3589": "guṇakāmāś ca ye loke te bhajanti jinātmajān /",
  "S01ratnml_u:3590": "bodhisatvānubhāvena bodhicaryāṃ samāpnuyuḥ // Rm_10.59{59} //",
  "S01ratnml_u:3591": "bodhicaryāratā ye ca na te gachaṃti durgatiṃ /",
  "S01ratnml_u:3592": "sarvakleśagaṇāñ jitvā saukhyāvatīm avāpnuyuḥ // Rm_10.60{60} //",
  "S01ratnml_u:3593": "evaṃ matvā jinaṃ smṛtvā saddharmaṃ samupāśrayeḥ /",
  "S01ratnml_u:3594": "tatas te saṃbhaved bhadram ihāmutrāpi sarvataḥ // Rm_10.61{61} //",
  "S01ratnml_u:3595": "iti tenoditaṃ śrutvā gṛhastho 'sau 'numoditaḥ /",
  "S01ratnml_u:3596": "tatheti pratisaṃśrutya saṃbuddhaṃ smartum aichata // Rm_10.62{62} //",
  "S01ratnml_u:3597": "tato gṛhapatir nityaṃ sadāraḥ śraddhayānvitaḥ /",
  "S01ratnml_u:3598": "saṃbuddhaṃ sugataṃ smṛtvā vaṃśam evam ayācata // Rm_10.63{63} //",
  "S01ratnml_u:3599": "namas te bhagavan nātha bhavatāṃ śaraṇaṃ vraje /",
  "S01ratnml_u:3600": "(Rm 122)",
  "S01ratnml_u:3601": "tan māṃ karuṇāya dṛṣṭyā draṣṭum arhasi sarvathā // Rm_10.64{64} //",
  "S01ratnml_u:3602": "bhavān eva hi jagannāthaḥ sarvasatvahitārthadaḥ /",
  "S01ratnml_u:3603": "tvayā mahyaṃ hitārthāya satputraṃ dātum arhasi // Rm_10.65{65} //",
  "S01ratnml_u:3604": "ity evaṃ sa gṛhī sādhuḥ putrābhilaṣitaḥ sadā /",
  "S01ratnml_u:3605": "sabhāryyaḥ sugataṃ smṛtvā tathā nityaṃ samutsukaḥ // Rm_10.66{66} //",
  "S01ratnml_u:3606": "tadaiva samaye kaścid devaputro divaś cyutaḥ /",
  "S01ratnml_u:3607": "sa saṃbuddhānubhāvena tadbhāryāgarbham āviśat // Rm_10.67{67} //",
  "S01ratnml_u:3608": "tataḥ svāpannasatvābhūt sā bhāryā gṛhiṇaḥ satī /",
  "S01ratnml_u:3609": "dohadalakṣaṇopetā kṛśāṅgī bhāvinī kramāt // Rm_10.68{68} //",
  "S01ratnml_u:3610": "pravṛddhagarbhā sā dṛṣṭvā svayaṃ ca garbham ādarāt /",
  "S01ratnml_u:3611": "dakṣapārśvagataṃ satvaṃ matvā caivaṃ vyaciṃtayat // Rm_10.69{69} //",
  "S01ratnml_u:3612": "nūnaṃ me jāyate garbhe satvo buddhānubhāvataḥ /",
  "S01ratnml_u:3613": "yad ayaṃ dakṣiṇe vartti tena putro bhavet khalu // Rm_10.70{70} //",
  "S01ratnml_u:3614": "iti niścitya sā nārī putrotpatyāśayā mudā /",
  "S01ratnml_u:3615": "svasvāmino pure sthitvā rahasyaivaṃ nyavedayat // Rm_10.71{71} //",
  "S01ratnml_u:3616": "dṛṣṭyāryyaputra varddhasva yad ahaṃ garbhiṇī bhave /",
  "S01ratnml_u:3617": "nūnam ayaṃ bhavet putro yat sthito dakṣiṇodare // Rm_10.72{72} //",
  "S01ratnml_u:3618": "iti bhāryoditaṃ śrutvā sa gṛhasthaḥ pramoditaḥ /",
  "S01ratnml_u:3619": "daksiṇaṃ vāhum unnamya nandann evam udānayat // Rm_10.73{73} //",
  "S01ratnml_u:3620": "cirābhilaṣitaṃ putramukhaṃ paśyeyaṃ sāṃprataṃ /",
  "S01ratnml_u:3621": "jātaḥ syān nāmajātā me kulavaṃśasthitir bhavet // Rm_10.74{74} //",
  "S01ratnml_u:3622": "kṛtyāni ca prakurvīta bibhṛyād bharaṇaṃ prati /",
  "S01ratnml_u:3623": "nūnaṃ buddhānubhāvena satputro 'pi bhaviṣyati // Rm_10.75{75} //",
  "S01ratnml_u:3624": "yad asmākaṃ kṛtaṃ pūrvaṃ karma dānādikaṃ śubhaṃ /",
  "S01ratnml_u:3625": "etat puṇyānubhāvena bhavet kuśalam etayoḥ // Rm_10.76{76} //",
  "S01ratnml_u:3626": "tatas tena sadā bharttā saha saṃmodacāriṇī /",
  "S01ratnml_u:3627": "pathyāhāropacāraiś ca varddhito sukhacāriṇī // Rm_10.77{77} //",
  "S01ratnml_u:3628": "tataḥ sā samaye sūta putraṃ divyātisuṃdaraṃ /",
  "S01ratnml_u:3629": "darśanīyaṃ susaumyāṅgaṃ prāsādikaṃ manoharaṃ // Rm_10.78{78} //",
  "S01ratnml_u:3630": "sarvāṅgalakṣaṇopetaṃ sadīnārakaradvayaṃ /",
  "S01ratnml_u:3631": "sarvasatvamanāpīśam abhirūpaṃ subhadrikaṃ // Rm_10.79{79} //",
  "S01ratnml_u:3632": "tataḥ sā jananī tasya vālakasya karadvayaṃ /",
  "S01ratnml_u:3633": "(Rm 123)",
  "S01ratnml_u:3634": "dīnārāṃkitam ālokya saharṣaṃ vismitābhavat // Rm_10.80{80} //",
  "S01ratnml_u:3635": "tato 'sau janakaś cāpi jātaṃ putramahādbhutaṃ /",
  "S01ratnml_u:3636": "sakhībhir veditaṃ śrutvā vismito draṣṭum āyayau // Rm_10.81{81} //",
  "S01ratnml_u:3637": "tataḥ prajāpatiḥ sāpi vismito svāmino 'grataḥ /",
  "S01ratnml_u:3638": "darśayitvā sutaṃ putraṃ śaṃkitaivaṃ nyavedayat // Rm_10.82{82} //",
  "S01ratnml_u:3639": "svāmiṃ paśya mahāścaryyam asya hemānvitau karau /",
  "S01ratnml_u:3640": "tac chubhaṃ vāpy aśubhaṃ vā darśayitvā vicāraya // Rm_10.83{83} //",
  "S01ratnml_u:3641": "iti bhāryyoditaṃ śrutvā dṛṣṭvā taṃ vālakaṃ ciraṃ /",
  "S01ratnml_u:3642": "dīnāraṃ bhujayoḥ paśyaṃ tasthau savismayānvitaḥ // Rm_10.84{84} //",
  "S01ratnml_u:3643": "tatas tasya gṛhastho 'sau nimittaṃ jñātum ādarāt /",
  "S01ratnml_u:3644": "naimittikaṃ samāhūya dārakaṃ tam adarśayat // Rm_10.85{86} //",
  "S01ratnml_u:3645": "bhavanto dṛśyatām asya dārakasya karadvayaṃ /",
  "S01ratnml_u:3646": "tan nimittaṃ parijñāya tat phalaṃ vaktum arhatha // Rm_10.86{86} //",
  "S01ratnml_u:3647": "ity ukte tena te sarve dṛṣṭvā taṃ dārakaṃ śubhaṃ /",
  "S01ratnml_u:3648": "dīnāre bhujayoś cāpi parijñāyaivam abravīt // Rm_10.87{87} //",
  "S01ratnml_u:3649": "sādho gṛhapate hy asya dārakasya karadvayaṃ /",
  "S01ratnml_u:3650": "suvarṇalakṣaṇopetaṃ tat te bhadraṃ bhavet khalu // Rm_10.88{88} //",
  "S01ratnml_u:3651": "tavāyaṃ dārako dātā maheśākhyo bhavet kila /",
  "S01ratnml_u:3652": "svahastaṃ saṃprasāryyaiva hemavṛṣṭiṃ kariṣyati // Rm_10.89{89} //",
  "S01ratnml_u:3653": "apanīya svayaṃ hastād idaṃ dīnāram arpayet /",
  "S01ratnml_u:3654": "apanīte punar anyat prādur bhavet tato 'dhikaṃ // Rm_10.90{90} //",
  "S01ratnml_u:3655": "ity evaṃ taiḥ samādiṣṭaṃ śrutvā saṃharṣito gṛhī /",
  "S01ratnml_u:3656": "tato jātimahaṃ kṛtvā jñātīn evam abhāṣata // Rm_10.91{91} //",
  "S01ratnml_u:3657": "bhavanto dārakasyāsya śubhākṣarasamanvitaṃ /",
  "S01ratnml_u:3658": "nāmadheyaṃ yathāyogyaṃ kriyatāṃ saṃprasiddhitaṃ // Rm_10.92{92} //",
  "S01ratnml_u:3659": "iti tenārthitaṃ śrutvā sarve te jñātayas tathā /",
  "S01ratnml_u:3660": "dṛṣṭvā tasya nimittāni saṃmatenaivam abruvan // Rm_10.93{93} //",
  "S01ratnml_u:3661": "yasmād dhastadvayo 'py asya hiraṇyenopalakṣitaṃ /",
  "S01ratnml_u:3662": "tan nāmnā prasiddho 'stu hiraṇyapāṇir ity ayaṃ // Rm_10.94{94} //",
  "S01ratnml_u:3663": "evaṃ jñātisamudiṣṭaṃ śrutvāsau sa gṛhādhipaḥ /",
  "S01ratnml_u:3664": "tatheti tasya putrasya cakre nāmavyavasthitaṃ // Rm_10.95{95} //",
  "S01ratnml_u:3665": "tato hiraṇyapāṇiḥ sa dārakaḥ pratipālane /",
  "S01ratnml_u:3666": "aṣṭāsu yo 'pi dhātrīṣu tena pitrā samarpitaḥ // Rm_10.96{96} //",
  "S01ratnml_u:3667": "tābhiḥ prapālyamāno 'sau pathyapuṣṭopacāraṇaiḥ /",
  "S01ratnml_u:3668": "varddhito 'bhūt kramād āśu hradastham iva paṃkajaṃ // Rm_10.97{97} //",
  "S01ratnml_u:3669": "(Rm 124)",
  "S01ratnml_u:3670": "tathā kramāt pravṛddho 'sau hiraṇyapāṇir ātmavit /",
  "S01ratnml_u:3671": "śrāddho bhadrāśayo dhīmān svaparārthahitārthikaḥ // Rm_10.98{98} //",
  "S01ratnml_u:3672": "tataḥ sa śikṣituṃ vidyāḥ sadguruṃ samupāśrayat /",
  "S01ratnml_u:3673": "kramāt teṣāṃ prasādāc ca vidyāpāraṃ yayau laghuḥ // Rm_10.99{99} //",
  "S01ratnml_u:3674": "tato 'sau dārako vidvān dātā śraddhāsamanvitaḥ /",
  "S01ratnml_u:3675": "svahastaṃ saṃprasāryyaiva dadau dānaṃ yathepsitaṃ // Rm_10.100{100} //",
  "S01ratnml_u:3676": "gurubhyo brāhmaṇebhyaś ca yācakebhyaḥ sa dārakaḥ /",
  "S01ratnml_u:3677": "svahastaṃ saṃprasāryyaiva dadau hemaṃ yathepsitaṃ // Rm_10.101{1} //",
  "S01ratnml_u:3678": "tathā tad dānam ākarṇya śravaṇabrāhmaṇādayaḥ /",
  "S01ratnml_u:3679": "arthino dhanalubdhāś ca saṃpratīyuḥ samaṃtataḥ // Rm_10.102{2} //",
  "S01ratnml_u:3680": "tathā taṃ samupetyaivaṃ sarvadigbhyaḥ samāgatāḥ /",
  "S01ratnml_u:3681": "vālāvṛddhādayo dīnā yayācire yathepsitaṃ // Rm_10.103{3} //",
  "S01ratnml_u:3682": "tadā hiraṇyapāṇiḥ sa dṛṣṭvaitān arthino mudā /",
  "S01ratnml_u:3683": "sarvopakaraṇaiś cāpi sarvāṃs tān samatoṣayat // Rm_10.104{4} //",
  "S01ratnml_u:3684": "tatas te yācakāḥ sarve tenaiva paritarpitāḥ /",
  "S01ratnml_u:3685": "yathechayā sukhaṃ bhuktvā pracerur dharmamānasā // Rm_10.105{5} //",
  "S01ratnml_u:3686": "tathā vīthigataś caivaṃ hastadvayaṃ prasārya saḥ /",
  "S01ratnml_u:3687": "hemarāśiṃ samutthāpya sarvebhyaḥ pradadau mudā // Rm_10.106{6} //",
  "S01ratnml_u:3688": "tathā sarve 'pi te lokā dhanāḍhyāḥ sukhino 'bhavan /",
  "S01ratnml_u:3689": "naiko 'bhūt kṛpano duḥkhī no 'pi kaścid daridritaḥ // Rm_10.107{7} //",
  "S01ratnml_u:3690": "sarve 'pi dhaninaḥ prāḍhyā dātāro bhogino 'bhavan /",
  "S01ratnml_u:3691": "satyadharmānuraktāś ca saddharmaśravaṇārthinaḥ // Rm_10.108{8} //",
  "S01ratnml_u:3692": "tadā tasyaiva tat kīrttiḥ sarvatra bhuvaneṣv api /",
  "S01ratnml_u:3693": "lokair udgīryamāno 'sau prasasāra samaṃtataḥ // Rm_10.109{9} //",
  "S01ratnml_u:3694": "tad dṛṣṭvā brāhmaṇo lobhī mātsaryyaprahatāśayaḥ /",
  "S01ratnml_u:3695": "tad yaśaḥ pratilabdhaṃ sa manasaivaṃ vyacintayat // Rm_10.110{10} //",
  "S01ratnml_u:3696": "yad asya bhujayor hema cintāmaṇisamaṃ khalu /",
  "S01ratnml_u:3697": "tenāyaṃ bhavate śrīmān prārthitārthādhikapradaḥ // Rm_10.111{11} //",
  "S01ratnml_u:3698": "yac cāyaṃ dārakaḥ śrāddhaḥ prārthanāsaṃpradāyakaḥ /",
  "S01ratnml_u:3699": "tad ahaṃ prārthanāṃ kṛtvā pratigṛhṇīya tat maṇiṃ // Rm_10.112{12} //",
  "S01ratnml_u:3700": "ity asau manasā dhyatvā lobhākṛṣṭo tvarānvitaḥ /",
  "S01ratnml_u:3701": "(Rm 125)",
  "S01ratnml_u:3702": "taṃ hiraṇyabhujaṃ pretya tad dīnāraṃ samayācata // Rm_10.113{13} //",
  "S01ratnml_u:3703": "jayo 'stu te sadā sādho dīrghāyuś ca sumaṃgalaṃ /",
  "S01ratnml_u:3704": "tathaiva tvaṃ sadā bhūyā arthināṃ kalpapādapaḥ // Rm_10.114{14} //",
  "S01ratnml_u:3705": "tvatkīrttyā samāhūtaḥ prāgato 'smi yad āśayā /",
  "S01ratnml_u:3706": "tadarthaṃ pūrayitvā me cittaṃ harṣaya sarvataḥ // Rm_10.115{15} //",
  "S01ratnml_u:3707": "ity evaṃ prārthite tena vipreṇābhipragalbhinā /",
  "S01ratnml_u:3708": "dṛṣṭvā hiraṇyapāṇiḥ sa taṃ vipraṃ pratyabhāṣata // Rm_10.116{16} //",
  "S01ratnml_u:3709": "sādhu vipra prasīda tvaṃ yadarthaṃ samupāgataḥ /",
  "S01ratnml_u:3710": "tadarthaṃ saṃpradatvādya harṣayiṣyāmi te manaḥ // Rm_10.117{17} //",
  "S01ratnml_u:3711": "tac chaṃkā mā kṛthā hy atra yad yat te hṛdi rocate /",
  "S01ratnml_u:3712": "tat tan nūnaṃ pradāsye te tad vadasva yad īhitaṃ // Rm_10.118{18} //",
  "S01ratnml_u:3713": "iti tenoditaṃ śrutvā vipro 'sau saṃpraharṣitaḥ /",
  "S01ratnml_u:3714": "svastīty āśīrvaco datvā tad dīnāram ayācata // Rm_10.119{19} //",
  "S01ratnml_u:3715": "sādho hiraṇyapāṇe yat tava hastasamudbhavaṃ /",
  "S01ratnml_u:3716": "tad dīnāraṃ pradatvā me cittaṃ saṃharṣayārthadaḥ // Rm_10.120{20} //",
  "S01ratnml_u:3717": "iti tenoditaṃ śrutvā tat pitāsau suvismitaḥ /",
  "S01ratnml_u:3718": "savandhujñātimitras taṃ putram evam abhāṣata // Rm_10.121{21} //",
  "S01ratnml_u:3719": "śṛṇu putra mayā proktaṃ tavaiva hitakāraṇaṃ /",
  "S01ratnml_u:3720": "yadi te svāminī prītis tat karttavyaṃ hi sarvathā // Rm_10.122{22} //",
  "S01ratnml_u:3721": "tvaṃ hi putra mayā labdhaḥ saṃbuddhasyānubhāvataḥ /",
  "S01ratnml_u:3722": "tat saṃbuddhaśāsane kāryyam eva dātu samarhasi // Rm_10.123{23} //",
  "S01ratnml_u:3723": "yac cedan bhujayor jātaṃ dīnāraṃ maṇisaṃnibhaṃ /",
  "S01ratnml_u:3724": "tad api sugatasyaiva prabhāvān manyatāṃ khalu // Rm_10.124{24} //",
  "S01ratnml_u:3725": "yac cedaṃ te karodbhūtaṃ jīvitaṃ sahajendriyaṃ /",
  "S01ratnml_u:3726": "tat svakarāt samuddhṛtya kathaṃ dadyā dvijātaye // Rm_10.125{25} //",
  "S01ratnml_u:3727": "yadīdaṃ dāsyate hastāt samuddhṛtya valād api /",
  "S01ratnml_u:3728": "tadā te jīvitaṃ vāpi sahānena vrajaṃ khalu // Rm_10.126{26} //",
  "S01ratnml_u:3729": "tasmād evaṃ parijñāya yadi te jīvita priyaṃ /",
  "S01ratnml_u:3730": "tad evaṃ sahajaṃ hema mā pradāhi dvijātaye // Rm_10.127{27} //",
  "S01ratnml_u:3731": "tad anyad dīyatāṃ tasmai yad yad vastu samīchitaṃ /",
  "S01ratnml_u:3732": "idaṃ tu sarvathānyasmai dātavyaṃ naiva yatnataḥ // Rm_10.128{28} //",
  "S01ratnml_u:3733": "yenaiva tvaṃ maheśākhyo sarvārthiprārthitārthadaḥ /",
  "S01ratnml_u:3734": "tena yadā paribhraṣṭas tadā kiṃ tena manyase // Rm_10.129{29} //",
  "S01ratnml_u:3735": "yenāpi ca tvayā sarve yācakāḥ saṃpratarpitāḥ /",
  "S01ratnml_u:3736": "(Rm 126)",
  "S01ratnml_u:3737": "tac cintāmaṇisāmānyaṃ kathaṃ dātuṃ samichasi // Rm_10.130{30} //",
  "S01ratnml_u:3738": "yat tvayā sukṛtaṃ karma prakṛtvā puṇyam ācitaṃ /",
  "S01ratnml_u:3739": "nūnaṃ tasya vipākatvaṃ bhuṃjayos te pratiṣṭhitaṃ // Rm_10.131{31} //",
  "S01ratnml_u:3740": "tasmād idaṃ mahāratnaṃ kasmiñcin mā pradīyatāṃ /",
  "S01ratnml_u:3741": "datvā tv idaṃ mahāratnaṃ kim anyal labdham ichasi // Rm_10.132{32} //",
  "S01ratnml_u:3742": "yadi tv idaṃ mahāratnaṃ dātum evaṃ pratiṣṭhitaṃ /",
  "S01ratnml_u:3743": "saṃpradehi jinendrāya tat puṇyam akṣayaṃ vahuṃ // Rm_10.133{33} //",
  "S01ratnml_u:3744": "puṇyena labhyate janma śuddhavamṣe mahatkule /",
  "S01ratnml_u:3745": "puṇyena dīyate kīrttiṃ nirvṛtiṃ ca samāpnuyāt // Rm_10.134{34} //",
  "S01ratnml_u:3746": "yadi puṇye 'sti te vāṃchā tad buddhaśaraṇaṃ gataḥ /",
  "S01ratnml_u:3747": "dehi buddhānuśāsinyā tad dānaṃ hi mahatphalaṃ // Rm_10.135{35} //",
  "S01ratnml_u:3748": "tato nityaṃ sukhaṃ bhuktvā kṛtvā saṃbodhisādhanaṃ /",
  "S01ratnml_u:3749": "kramād bodhicariṃ prāpte nirvṛtiṃ vā samāpnuyāḥ // Rm_10.136{36} //",
  "S01ratnml_u:3750": "iti pitrā samādiṣṭaṃ śrutvāsau hemabhṛt sudhīḥ /",
  "S01ratnml_u:3751": "tatheti niścayaṃ kṛtvā punar evam abhāṣata // Rm_10.137{37} //",
  "S01ratnml_u:3752": "satyaṃ tāta tvayādiṣṭaṃ tat sarvaṃ hitam eva me /",
  "S01ratnml_u:3753": "tasmāt tathā cariṣyāmi tvadājñāṃ śirasā vahan // Rm_10.138{38} //",
  "S01ratnml_u:3754": "kiṃ tu satyaṃ mayā proktām idaṃ dātuṃ dvijātaye /",
  "S01ratnml_u:3755": "tat katham anyathā kṛtvā puṇyam eva samāpnuyāt // Rm_10.139{39} //",
  "S01ratnml_u:3756": "tat satyaṃ pūraṇe tāta pradadyāmi mamātmanaḥ /",
  "S01ratnml_u:3757": "atha na dāsyate hy atra kiyat kālaṃ hi jīvitaṃ // Rm_10.140{40} //",
  "S01ratnml_u:3758": "yad idaṃ bhujayor hemaṃ mamātmasahasaṃbhavaṃ /",
  "S01ratnml_u:3759": "tathaivaṃ sahajīvena vinakṣyati na saṃśayaḥ // Rm_10.141{41} //",
  "S01ratnml_u:3760": "yathedaṃ tu mahāratnaṃ mama devasamudbhavaṃ /",
  "S01ratnml_u:3761": "tathaivaṃ saṃpradatvāsmai punaḥ prāpsyāmi te 'dhikaṃ // Rm_10.142{42} //",
  "S01ratnml_u:3762": "yathā buddhānubhāyena saṃjātaṃ karayor idaṃ /",
  "S01ratnml_u:3763": "tathā satyānubhāvena punar anyaj janiṣyate // Rm_10.143{43} //",
  "S01ratnml_u:3764": "dharmeṇa tuṣyate buddho mūlaṃ dharmasya satyavāk /",
  "S01ratnml_u:3765": "tat satyapāraṇārthena dāsyāmy aham idaṃ maṇiṃ // Rm_10.144{44} //",
  "S01ratnml_u:3766": "satyaṃ vinā na phullante puṇyāni prakṛtāny api /",
  "S01ratnml_u:3767": "mlānibhūtāni naśyante śasyānīvāmṛtaṃ vinā // Rm_10.145{45} //",
  "S01ratnml_u:3768": "satyena varddhate dharmaṃ dharmeṇa pālyate naraḥ /",
  "S01ratnml_u:3769": "dharmiṣṭhaḥ sadgatiṃ yāti tasmāt satyaṃ mahadvalī // Rm_10.146{46} //",
  "S01ratnml_u:3770": "tasmāt satyavalenātra yaśodharmārthalabdhaye /",
  "S01ratnml_u:3771": "sarvathāsmai pradāsyāmi mā kṛthās taṃ nivāraṇaṃ // Rm_10.147{47} //",
  "S01ratnml_u:3772": "(Rm 127)",
  "S01ratnml_u:3773": "iti putravacaḥ śrutvā pitā sa vismayānvitaḥ /",
  "S01ratnml_u:3774": "tathety abhyanumoditvā tasthau tūṣṇī vilokayan // Rm_10.148{48} //",
  "S01ratnml_u:3775": "tato hiraṇyapāṇiḥ sa matvā pitrādhivāsitaṃ /",
  "S01ratnml_u:3776": "tad dīnāraṃ sahasotkṛtya viprāya pradadau mudā // Rm_10.149{49} //",
  "S01ratnml_u:3777": "tat pradattam asau vipraḥ pratigṛhya pramoditaḥ /",
  "S01ratnml_u:3778": "datvāśīrvacanaṃ tasmai svagṛhaṃ sahasā yayau // Rm_10.150{50} //",
  "S01ratnml_u:3779": "tataś cānantaraṃ tasya bhuje 'nyat tadguṇādhikaṃ /",
  "S01ratnml_u:3780": "dīnāraṃ divyaratnābhaiḥ prādurāsīn mahādbhutaṃ // Rm_10.151{51} //",
  "S01ratnml_u:3781": "tad dattānaṃtarodbhūtaṃ dīnāraṃ tadguṇādhikaṃ /",
  "S01ratnml_u:3782": "dṛṣṭvā śrutvā ca sarve te lokā āśu suvismitāḥ // Rm_10.152{52} //",
  "S01ratnml_u:3783": "tato hiraṇyapāṇiḥ sa evaṃ lokān praharṣayan /",
  "S01ratnml_u:3784": "saṃbuddhaśāsane dātuṃ jetavanam upācarat // Rm_10.153{53} //",
  "S01ratnml_u:3785": "tatra bhikṣūn yatīn dṛṣṭvā saddharmacaraṇotsukaḥ /",
  "S01ratnml_u:3786": "saṃbuddhaṃ sugataṃ draṣṭuṃ vihāraṃ samupāviśat // Rm_10.154{54} //",
  "S01ratnml_u:3787": "tatrāsau bhagavantaṃ tam adrākṣīt samitisthitaṃ /",
  "S01ratnml_u:3788": "dvātriṃśallakṣaṇāśītivyaṃjanaiḥ parimaṃḍitaṃ // Rm_10.155{55} //",
  "S01ratnml_u:3789": "vyāmaprabhāsam ujvālaṃ sahasreṇādhikaprabhaṃ /",
  "S01ratnml_u:3790": "śānteṃdriyaṃ subhadrāṃgaṃ saumyarūpaṃ manoharaṃ // Rm_10.156{56} //",
  "S01ratnml_u:3791": "dṛṣṭvāsau suprasannātmā sahasā samupāgataḥ /",
  "S01ratnml_u:3792": "natvā pādau munes tasya purastāt samupāśrayan // Rm_10.157{57} //",
  "S01ratnml_u:3793": "tatrāsau bhagavān tasya dṛṣṭvāśayaviśuddhatāṃ /",
  "S01ratnml_u:3794": "ādimadhyāntakalyāṇaṃ dideśa dharmam uttamaṃ // Rm_10.158{58} //",
  "S01ratnml_u:3795": "taṃ dharmaṃ sugatādiṣṭaṃ śrutvāsau saṃpramoditaḥ /",
  "S01ratnml_u:3796": "ānaṃdaṃ samupāśritya praṇamyaivaṃ vyajijñapat // Rm_10.159{59} //",
  "S01ratnml_u:3797": "bhadanta dātum ichāmi saṃghebhyo bhojanaṃ khalu /",
  "S01ratnml_u:3798": "tad ājñāṃ dehi me śāsta yadi te 'sti kṛpā mayi // Rm_10.160{60} //",
  "S01ratnml_u:3799": "iti vijñāpite tena hiraṇyapāṇinā mudā /",
  "S01ratnml_u:3800": "sa ānaṃdaḥ samālokya dārakaṃ taṃ samādiśat // Rm_10.161{61} //",
  "S01ratnml_u:3801": "sādhu vatsa mahābhāgyād bhadram ālocitaṃ tvayā /",
  "S01ratnml_u:3802": "yady atra dāsyate bhojyaṃ kārṣāpaṇaṃ pradīyatāṃ // Rm_10.162{62} //",
  "S01ratnml_u:3803": "evaṃkṛte tu te vatsa maṃgalaṃ sarvadā bhavet /",
  "S01ratnml_u:3804": "ataś ca durgatiṃ hitvā sadgatiṃ samavāpnuyāḥ // Rm_10.163{63} //",
  "S01ratnml_u:3805": "ity ānaṃdasamādiṣṭe dārako 'sau pramoditaḥ /",
  "S01ratnml_u:3806": "svayaṃ hastau prasāryyaiva hemarāśiṃ vyadhāt punaḥ // Rm_10.164{64} //",
  "S01ratnml_u:3807": "tāṃ dṛṣṭvā bhikṣavaḥ sarve vismitāḥ saṃpraharṣitāḥ /",
  "S01ratnml_u:3808": "(Rm 128)",
  "S01ratnml_u:3809": "taddravyaiḥ sādhayāmāsa bhojyāni surasāni ca // Rm_10.165{65} //",
  "S01ratnml_u:3810": "tataḥ sa dārako bhojyais taiḥ praṇītasusādhitaiḥ /",
  "S01ratnml_u:3811": "saṃbuddhapramukhaṃ sarvasāṃghikaṃ samatoṣayat // Rm_10.166{66} //",
  "S01ratnml_u:3812": "tato 'sau bhojanānte ca saṃbuddhapramukhaṃ kramāt /",
  "S01ratnml_u:3813": "sarvasaṃghaṃ praṇamyaivaṃ punas tasthau kṛtāṃjaliḥ // Rm_10.167{67} //",
  "S01ratnml_u:3814": "tataḥ śrībhagavān dṛṣṭvā tasyāśayaviśuddhatāṃ /",
  "S01ratnml_u:3815": "āryyasatyaṃ samāyuktaṃ dideśa dharmam uttamaṃ // Rm_10.168{68} //",
  "S01ratnml_u:3816": "tac chrutvā hemapāṇiḥ sa satkāyadṛṣṭiparvataṃ /",
  "S01ratnml_u:3817": "prabhitvā jñānavajreṇa viṃśatiśikharodgataṃ // Rm_10.169{69} //",
  "S01ratnml_u:3818": "śrotāpattiphalaṃ prāpto dṛṣṭasatyo 'bhavat tataḥ /",
  "S01ratnml_u:3819": "saṃbuddhasagaṇaṃ natvā svagehaṃ harṣito yayau // Rm_10.170{70} //",
  "S01ratnml_u:3820": "tatra sarvaṃ sa tadvṛttaṃ pitror ākhyāya harṣitaḥ /",
  "S01ratnml_u:3821": "pravrajyācaraṇānujñāṃ pitarau pratyayācata // Rm_10.171{71} //",
  "S01ratnml_u:3822": "cittaṃ me rocate tāta pravrajyāvratasādhane /",
  "S01ratnml_u:3823": "tad anujñāṃ pradattaṃ me hitaṃ mayi yadīcchatha // Rm_10.172{72} //",
  "S01ratnml_u:3824": "iti putroditaṃ śrutvā svātmajaṃ sa pitāvadat /",
  "S01ratnml_u:3825": "mā kṛthā sahasā putra pravrajyācaraṇe manaḥ // Rm_10.173{73} //",
  "S01ratnml_u:3826": "pravrajyācaraṇe bhaikṣyaṃ duḥkhinām eva tadvrataṃ /",
  "S01ratnml_u:3827": "tvaṃ vṛddhimān mahādātā tat pravrajyāṃ kutaś careḥ // Rm_10.174{74} //",
  "S01ratnml_u:3828": "kiṃ vāpyate vivāhas tvaṃ daharaś ca kumārikaḥ /",
  "S01ratnml_u:3829": "pravrajyā duṣkaraṃ sthānaṃ tat kathaṃ pracaret sutaḥ // Rm_10.175{75} //",
  "S01ratnml_u:3830": "tat tāvat tvaṃ yuvā putra vivāhitvā kulastriyaṃ /",
  "S01ratnml_u:3831": "bhuktvā saukhyaṃ yathākāmaṃ gṛhe dharmaṃ samācara // Rm_10.176{76} //",
  "S01ratnml_u:3832": "tato vaṃśaṃ samutpādya kulasthitiprasiddhaye /",
  "S01ratnml_u:3833": "kuladharmaṃ pratisthāpya tataḥ pravraja vārddhikaḥ // Rm_10.177{77} //",
  "S01ratnml_u:3834": "yadā vṛddho daridraś ca pravrajyāṃ hi tadā caret /",
  "S01ratnml_u:3835": "yāvad yuvā samṛddhaś ca tāvat tvaṃ pravraja kathaṃ // Rm_10.178{78} //",
  "S01ratnml_u:3836": "saṃpattiḥ kṣaṇayauvanyam etan māravaladhruvaṃ /",
  "S01ratnml_u:3837": "tadetadā kathaṃ putra pravrajyāvratam ācareḥ // Rm_10.179{79} //",
  "S01ratnml_u:3838": "ity etad duṣkaraṃ matvā pravrajyācaraṇe manaḥ /",
  "S01ratnml_u:3839": "sarvathā tvaṃ vinirvārya kuladharmaṃ samācara // Rm_10.180{80} //",
  "S01ratnml_u:3840": "tatas te maṃgalaṃ nityaṃ imu putra bhaved dhruvaṃ /",
  "S01ratnml_u:3841": "(Rm 129)",
  "S01ratnml_u:3842": "yaśodharmasukhānvetya sadgatiṃ cāpy avāpnuyāḥ // Rm_10.181{81} //",
  "S01ratnml_u:3843": "iti pitroditaṃ śrutvā dārako 'sau viśaṃkitaḥ /",
  "S01ratnml_u:3844": "bodhayan pitaraṃ dharme punar evam abhāṣata // Rm_10.182{82} //",
  "S01ratnml_u:3845": "satyam eva tathā tāta yad etad bhāṣyate tvayā /",
  "S01ratnml_u:3846": "tathāpi śrūyatāṃ tāta yad abhiprāyakaṃ mama // Rm_10.183{83} //",
  "S01ratnml_u:3847": "anityaṃ khalu saṃsāraṃ jīvitaṃ cāpi bhaṃguraṃ /",
  "S01ratnml_u:3848": "kṣaṇadhvaṃsi śarīraṃ ca kṣaṇasaṃpad ghanopamaṃ // Rm_10.184{84} //",
  "S01ratnml_u:3849": "evaṃ paśyan ahaṃ tāta saṃsārabhoganispṛhaḥ /",
  "S01ratnml_u:3850": "pravrajyāvratam āśritya prāptum ichāmi nirvṛtiṃ // Rm_10.185{85} //",
  "S01ratnml_u:3851": "api ca dullabhaṃ janma mānuṣaṃ bhavacāriṇāṃ /",
  "S01ratnml_u:3852": "sarveṣām api jantūnāṃ maraṇaṃ sarvathā dhruvaṃ // Rm_10.186{86} //",
  "S01ratnml_u:3853": "mānuṣye labhyamāne tu kuto dharmānubhāvanā /",
  "S01ratnml_u:3854": "vinā dharmānubhāvena kathaṃ sadgatim āpnuyāt // Rm_10.187{87} //",
  "S01ratnml_u:3855": "saṃbuddho 'pi sasaṃgho 'yaṃ sthāsyati na sadeha ca /",
  "S01ratnml_u:3856": "anyatrāpi vrajen nūnaṃ nirvṛtiṃ vā gamiṣyati // Rm_10.188{88} //",
  "S01ratnml_u:3857": "saṃbuddhe nirvṛtiṃ yāte saddharmo 'pi vinakṣyate /",
  "S01ratnml_u:3858": "saddharmāntargate loke mlechadharmavalī bhavet // Rm_10.189{89} //",
  "S01ratnml_u:3859": "mlechadharmavalīkrānte sarvatra bhūmimaṃḍale /",
  "S01ratnml_u:3860": "sarvalokāś ca kāmāṃdhā bhaveyuḥ kleśamāninaḥ // Rm_10.190{90} //",
  "S01ratnml_u:3861": "tada dharmānusaṃvṛttau matiḥ kasyāpi no caret /",
  "S01ratnml_u:3862": "pravrajyāsaṃvaraṃ dhartuṃ kaḥ samartho bhaviṣyati // Rm_10.191{91} //",
  "S01ratnml_u:3863": "naiva saṃyujyate cittaṃ pravrajyāsaṃvaraṃ vinā /",
  "S01ratnml_u:3864": "aviśodhitacittātmā na yāyāt paramāṃ gatiṃ // Rm_10.192{92} //",
  "S01ratnml_u:3865": "tac cittaye viśuddhyarthaṃ nirvāṇapadalabdhaye /",
  "S01ratnml_u:3866": "pravrajyāsaṃvaraṃ dharttuṃ ichāmi tāta sāṃprataṃ // Rm_10.193{93} //",
  "S01ratnml_u:3867": "tad yadi me hitaṃ draṣṭum ichasi tāta sarvadā /",
  "S01ratnml_u:3868": "tad anujñāṃ samādātum arhasi mātra cāraye // Rm_10.194{94} //",
  "S01ratnml_u:3869": "iti puroditaṃ śrutvā pitā sa paribodhitaḥ /",
  "S01ratnml_u:3870": "tathety anumataṃ kṛtvābhavat tūṣṇīvyavasthitaḥ // Rm_10.195{95} //",
  "S01ratnml_u:3871": "tadā tajjananī cāsau dṛṣṭvā taṃ sutam ātmajaṃ /",
  "S01ratnml_u:3872": "snehād aśru vimocantī nivārayitum abravīt // Rm_10.196{96} //",
  "S01ratnml_u:3873": "hā putra katham ekānte māṃ vihāya kva yāsyase /",
  "S01ratnml_u:3874": "mā putra sahasā gacha kiṃcit kālaṃ vinodaya // Rm_10.197{97} //",
  "S01ratnml_u:3875": "yāvaj jīvāmy ahaṃ tāta tāvan mā gāḥ kuhāpi ca /",
  "S01ratnml_u:3876": "(Rm 130)",
  "S01ratnml_u:3877": "mṛtāyāṃ mayi bho putra tadā vrajasva vāṃchite // Rm_10.198{98} //",
  "S01ratnml_u:3878": "acireṇaiva māṃ mṛtyur grahīṣyati na saṃśayaḥ /",
  "S01ratnml_u:3879": "tāvad eva gṛhe sthitvā dānaṃ kurvan sukhaṃ vasa // Rm_10.199{99} //",
  "S01ratnml_u:3880": "iti mātroditaṃ śrutvā putro 'sau parimoditaḥ /",
  "S01ratnml_u:3881": "natvā tāṃ jananīm evaṃ bodhayitum abhāṣata // Rm_10.200{100} //",
  "S01ratnml_u:3882": "yat tvayāmve rudanty evaṃ mṛtyunāma prakīrtitaṃ /",
  "S01ratnml_u:3883": "tena me coditaṃ cittaṃ pravrajyāvratasādhane // Rm_10.201{1} //",
  "S01ratnml_u:3884": "dhruvaṃ janmavatāṃ mṛtyur mṛtānāṃ janma ca dhruvaṃ /",
  "S01ratnml_u:3885": "parivarttini saṃsāre mṛtaḥ ko hi na jāyate // Rm_10.202{2} //",
  "S01ratnml_u:3886": "dharmiṣṭho vīryāvāṃś cāpi maraṇaṃ yāti sarvataḥ /",
  "S01ratnml_u:3887": "pāpiṣṭho nighnitaś cāpi maraṇaṃ yāti sarvataḥ // Rm_10.203{3} //",
  "S01ratnml_u:3888": "dharmiṣṭhaḥ satsukhaṃ bhuktvā mṛto yāty eva sadgatiṃ /",
  "S01ratnml_u:3889": "pāpiṣṭho duḥkhatāṃ bhuktvā mṛto gachati durgatiṃ // Rm_10.204{4} //",
  "S01ratnml_u:3890": "yadā saṃtyajate jantuḥ saṃsāraprāṇavāyunā /",
  "S01ratnml_u:3891": "tadā saṃtyajyate sarvair vaṃdhumitrajanair api // Rm_10.205{5} //",
  "S01ratnml_u:3892": "tadā na vidyate ko 'pi hitakārī sahānugaḥ /",
  "S01ratnml_u:3893": "dharma ekaḥ sahāyaḥ syāt sarvatrāpi hitārthakṛt // Rm_10.206{6} //",
  "S01ratnml_u:3894": "tasmāt mātaḥ prayatnena karttavyaṃ dharmam ādarāt /",
  "S01ratnml_u:3895": "dharmeṇa rakṣyate sarva ihāmutra sahāpi hi // Rm_10.207{7} //",
  "S01ratnml_u:3896": "dharmeṇaivābhipālyante vālavṛddhāturādayaḥ /",
  "S01ratnml_u:3897": "dharmeṇa sudhṛtāḥ satvā nimagnā duḥkhasāgare // Rm_10.208{8} //",
  "S01ratnml_u:3898": "dharmeṇa jīyate duṣṭo dharmeṇa jīyate kaliḥ /",
  "S01ratnml_u:3899": "dharmeṇa jīyate rāgo mṛtyur dharmeṇa jīyate // Rm_10.209{9} //",
  "S01ratnml_u:3900": "dharmeṇa sukule janma lakṣmī dharmeṇa sthīyate /",
  "S01ratnml_u:3901": "vidyāyaśo 'rthamoksāś ca prāpyante dharmataḥ khalu // Rm_10.210{10} //",
  "S01ratnml_u:3902": "dharmaṃ tu saugataṃ kāryaṃ sarvalokahitaṃkaraṃ /",
  "S01ratnml_u:3903": "sugatasyāpi dharmeṣu pravrajyādharmam uttamaṃ // Rm_10.211{11} //",
  "S01ratnml_u:3904": "yam āśritya mahāsatvā jitvā kleśagaṇān laghuḥ /",
  "S01ratnml_u:3905": "sākṣād arhatpadaṃ prāpya vrajanti nirvṛtiṃ parāṃ // Rm_10.212{12} //",
  "S01ratnml_u:3906": "iti matvā hi te sarve bhikṣavo bhavanispṛhāḥ /",
  "S01ratnml_u:3907": "pravrajyāvratam āśritya bhavanti brahmacāriṇaḥ // Rm_10.213{13} //",
  "S01ratnml_u:3908": "tathātrāhaṃ samichāmi pravrajyāvratam uttamaṃ /",
  "S01ratnml_u:3909": "tad anujñāṃ pradatvā me nātra kāryo viṣāditaḥ // Rm_10.214{14} //",
  "S01ratnml_u:3910": "(Rm 131)",
  "S01ratnml_u:3911": "yadi na dīyate 'nujñā tad api no viyogataḥ /",
  "S01ratnml_u:3912": "akasmān mṛtyunā ghrāya grasiṣyati puro hi naḥ // Rm_10.215{15} //",
  "S01ratnml_u:3913": "tadā kiṃ te kariṣyāmi mamāpi kiṃ kariṣyasi /",
  "S01ratnml_u:3914": "kṛtvānuśocanāṃ caiva yāsyāmo maraṇaṃ dhruvaṃ // Rm_10.216{16} //",
  "S01ratnml_u:3915": "iti mātaḥ parijñāya tad anujñāṃ pradehi me /",
  "S01ratnml_u:3916": "viṣādaṃ mā kṛthā atra prasādīnī bhavet prabhu // Rm_10.217{17} //",
  "S01ratnml_u:3917": "tathā te maṃgalaṃ nityam ihāmutrāpi saṃbhavet /",
  "S01ratnml_u:3918": "ahaṃ ca saugataṃ dharmaṃ dhṛtvā nirvṛtim āpnuyāṃ // Rm_10.218{18} //",
  "S01ratnml_u:3919": "iti putroditaṃ śrutvā mātāsau paribodhitā /",
  "S01ratnml_u:3920": "tathānumodanāṃ kṛtvā tasthau tūṣṇīvyavasthitān // Rm_10.219{19} //",
  "S01ratnml_u:3921": "atha hiraṇyapāṇiḥ saḥ pitror matvābhisaṃmataṃ /",
  "S01ratnml_u:3922": "tayoś ca caraṇe natvā sahasā niryayau gṛhāt // Rm_10.220{20} //",
  "S01ratnml_u:3923": "tatra jñātigaṇāṃś cāsau vandhumitrasuhṛjjanān /",
  "S01ratnml_u:3924": "kṛpaṇātithisaṃghādiṃ vāṃchitārthair atoṣayat // Rm_10.221{21} //",
  "S01ratnml_u:3925": "tato 'sau vāṃdhavān sarvān saṃtarpya paribodhayan /",
  "S01ratnml_u:3926": "āśu jetavanaṃ gatvā vihāraṃ samupāviśat // Rm_10.222{22} //",
  "S01ratnml_u:3927": "tatrāsau sugataṃ dṛṣṭvā kṛtāṃjalipuṭo mudā /",
  "S01ratnml_u:3928": "bhagavaṃtaṃ tam ānamya pravrajyāṃ samayācata // Rm_10.223{23} //",
  "S01ratnml_u:3929": "namas te bhagavac chāsta bhavatāṃ caraṇaṃ vraje /",
  "S01ratnml_u:3930": "tat pravrajyāvrataṃ datvā brahmacaryaṃ pradehi me // Rm_10.224{24} //",
  "S01ratnml_u:3931": "iti tenārthite 'sau śrībhagavān tam abhāṣata /",
  "S01ratnml_u:3932": "ehi bhikṣo kumāra tvaṃ brahmacaryaṃ carehi sa // Rm_10.225{25} //",
  "S01ratnml_u:3933": "iti prokto munīndro 'sau pāṇinā tac chiraḥ spṛśan /",
  "S01ratnml_u:3934": "samyakpravājayitvāśu svasaṃghe taṃ samagrahīt // Rm_10.226{26} //",
  "S01ratnml_u:3935": "ehīti proktamātre 'pi jinendreṇa sa muṇḍitaḥ /",
  "S01ratnml_u:3936": "khikkhirīpātrahastābhūc lcīvaraprāvṛtaḥ sudhīḥ // Rm_10.227{27} //",
  "S01ratnml_u:3937": "tataḥ śikṣāsu śikṣitvā prāpyopasaṃpado 'pi ca /",
  "S01ratnml_u:3938": "vyāyacchad ghaṭamānaś ca samādhiṣu samāhitaḥ // Rm_10.228{28} //",
  "S01ratnml_u:3939": "tad idaṃ paṃcagaṃdaṃ ca bhavacakraṃ calācalaṃ /",
  "S01ratnml_u:3940": "viditvā sarvasaṃskāragatiś cāpi vighāṭinī // Rm_10.229{29} //",
  "S01ratnml_u:3941": "bhiṃdan sarvam avidyāṅgaṃ prāpya vidyāḥ śubhaṃkarāḥ /",
  "S01ratnml_u:3942": "pratisaṃvidguṇaprāpto jitakleśagaṇo yatiḥ // Rm_10.230{30} //",
  "S01ratnml_u:3943": "sākṣād arhatpadaṃ prāpya vītarāgo jitendriyaḥ /",
  "S01ratnml_u:3944": "samaloṣṭasuvarṇaś ca vāsīcaṃdanasaṃnibhaḥ // Rm_10.231{31} //",
  "S01ratnml_u:3945": "(Rm 132)",
  "S01ratnml_u:3946": "ākāśasamacittaś ca nirvikalpo niraṃjanaḥ /",
  "S01ratnml_u:3947": "saṃsārabhogyasatkāralābhalobhasunispṛhaḥ // Rm_10.232{32} //",
  "S01ratnml_u:3948": "paṃcābhijñapadaprāpto caturbrahmavihārikaṃ /",
  "S01ratnml_u:3949": "sadevāsuramartyānāṃ traidhātukanivāsināṃ // Rm_10.233{33} //",
  "S01ratnml_u:3950": "pūjyo mānyo 'bhivaṃdyaś ca babhūva sa hiraṇyabhṛt /",
  "S01ratnml_u:3951": "tatas te bhikṣavaḥ sarve dṛṣṭvā taṃ dārakaṃ yatiṃ // Rm_10.234{34} //",
  "S01ratnml_u:3952": "vismitāḥ śrīghanaṃ natvā paprachus tasya karmatāṃ /",
  "S01ratnml_u:3953": "bhagavan kena dharmeṇa hiraṇyapāṇir ayaṃ sudhīḥ // Rm_10.235{35} //",
  "S01ratnml_u:3954": "sarvārthino hi saṃtarpya sākṣād arhan bhavaty api /",
  "S01ratnml_u:3955": "iti tair bhikṣubhiḥ pṛṣṭe bhagavān tān tathābravīt // Rm_10.236{36} //",
  "S01ratnml_u:3956": "śrūyatāṃ bhikṣavaḥ sarvair yuṣmābhir vismitāśayaiḥ /",
  "S01ratnml_u:3957": "anena yat kṛtaṃ karma tan mayā kathyate 'dhunā // Rm_10.237{37} //",
  "S01ratnml_u:3958": "purāsīd bhagavān buddhaḥ kāśyapo 'rhan munīśvaraḥ /",
  "S01ratnml_u:3959": "sarvavidyādhipaḥ śāstā tathāgato vināyakaḥ // Rm_10.238{38} //",
  "S01ratnml_u:3960": "sasāṃghiko jinendro 'sau vārāṇasīm upāśritaḥ /",
  "S01ratnml_u:3961": "bodhicaryāṃ samādiśya kṛtvā dharmamayaṃ jagat // Rm_10.239{39} //",
  "S01ratnml_u:3962": "sarvāṇi buddhakāryāṇi samāpya nirvṛtiṃ yayau /",
  "S01ratnml_u:3963": "tadā rājā kṛkī nāma matvā taṃ nirvṛtiṃ gataṃ // Rm_10.240{40} //",
  "S01ratnml_u:3964": "vidhivad agnisaṃskāraṃ kārayitvā mahārcanaiḥ /",
  "S01ratnml_u:3965": "tatas taddhāturatnāni garbha āropya sādarāt // Rm_10.241{41} //",
  "S01ratnml_u:3966": "hemaratnamayaṃ stūpaṃ kārayām āsa sa prabhuḥ /",
  "S01ratnml_u:3967": "tat susiddhaṃ pratiṣṭhāpya sadvidhānair mahotsavaiḥ // Rm_10.242{42} //",
  "S01ratnml_u:3968": "mahaś cāpi tadā tatra sthāpayitvā bhajan nṛpaḥ /",
  "S01ratnml_u:3969": "tasminn āropyamānāyāṃ yaṣṭyāṃ pūjāparigrahī // Rm_10.243{43} //",
  "S01ratnml_u:3970": "kintavo kaṃdaro nāma nidadhe rūpakadvayaṃ /",
  "S01ratnml_u:3971": "tataḥ sa pādayor natvā praṇidhānaṃ vyadhāt tathā // Rm_10.244{44} //",
  "S01ratnml_u:3972": "yan mayā śraddhayā bhaktyāropitaṃ rūpakadvayaṃ /",
  "S01ratnml_u:3973": "yat puṇyaṃ ca vipākena jāyeyaṃ sukule sadā // Rm_10.245{45} //",
  "S01ratnml_u:3974": "karodbhavasuvarṇaiḥ saṃtarpayitvārthino janān /",
  "S01ratnml_u:3975": "evaṃvidhaṃ ca śāstāram ārogya samupāśritaḥ // Rm_10.246{46} //",
  "S01ratnml_u:3976": "etad dharmaṃ samāsādya prāpnuyāṃ paramāṃ gatiṃ /",
  "S01ratnml_u:3977": "tena puṇyavipākena praṇidhānena bhūyasā // Rm_10.247{47} //",
  "S01ratnml_u:3978": "hiraṇyapāṇir ayaṃ dātā bhavaty arhaṃ sa sāṃprataṃ /",
  "S01ratnml_u:3979": "evaṃ sarve 'pi saṃsāre bhuṃjate karmajaṃ phalaṃ // Rm_10.248{48} //",
  "S01ratnml_u:3980": "(Rm 133)",
  "S01ratnml_u:3981": "yenaivaṃ yat kṛtaṃ karma tenaiva bhuṃjyate phalaṃ /",
  "S01ratnml_u:3982": "abhuktaṃ kṣīyate naiva karma kvāpi kadā cana // Rm_10.249{49} //",
  "S01ratnml_u:3983": "śubhaṃ vāpy aśubhaṃ vāpi bhuktaṃ tu kṣīyate khalu /",
  "S01ratnml_u:3984": "nāgnibhir dahyate karma klidyate nodakair api // Rm_10.250{50} //",
  "S01ratnml_u:3985": "vāyubhiḥ śuṣyate nāpi bhūmiṣu kṣīyate na hi /",
  "S01ratnml_u:3986": "anyathāpi bhaven naiva saṃsāre karmaṇo gatiḥ // Rm_10.251{51} //",
  "S01ratnml_u:3987": "śubhasya śubhataiva syāt kṛṣṇasya kṛṣṇataiva hi /",
  "S01ratnml_u:3988": "miśrasya miśritaiva syād anyathā na sadā bhavet // Rm_10.252{52} //",
  "S01ratnml_u:3989": "evaṃ matvātha saṃsāre caritavyaṃ sadā śubhaṃ /",
  "S01ratnml_u:3990": "na praṇasyaṃti karmāṇi kalpakoṭiśatair api // Rm_10.253{53} //",
  "S01ratnml_u:3991": "sāmagrīṃ prāpya kālaṃ ca phalanti prāṇināṃ khalu /",
  "S01ratnml_u:3992": "ity asau bhagavān buddhaḥ satkarmadeśanāmataiḥ // Rm_10.254{54} //",
  "S01ratnml_u:3993": "tarpayan sa kalāṃl lokān tato viśrāntam ādadhau /",
  "S01ratnml_u:3994": "iti śāstroditaṃ śrutvā sarve te bhikṣusāṃghikāḥ // Rm_10.255{55} //",
  "S01ratnml_u:3995": "śubheṣv eva sadā nityaṃ saṃpraceruḥ samāhitaḥ /",
  "S01ratnml_u:3996": "mahārāja tvayāpy evaṃ caritavyaṃ śubhe sadā // Rm_10.256{56} //",
  "S01ratnml_u:3997": "bodhayitvā prajāñ caivaṃ sthāpanīyāḥ śubhe sadā /",
  "S01ratnml_u:3998": "tatas te maṃgalaṃ nityaṃ sarvatrāpi bhavet khalu /",
  "S01ratnml_u:3999": "kramād bodhicarīṃ prāpya saṃbodhipadam āpuṇyāḥ // Rm_10.257{57} //",
  "S01ratnml_u:4000": "iti tena samādiṣṭaṃ śrutvā sa nṛpatīśvaraḥ /",
  "S01ratnml_u:4001": "tathety abhyanumoditvā prābhyanaṃdat sapārṣadaḥ // Rm_10.258{58} //",
  "S01ratnml_u:4002": "śṛṇvanti ye śrāvayantīha yaś ca hiraṇyapāṇer avadānam etat /",
  "S01ratnml_u:4003": "te kleśamuktāḥ sugatānubhaktāḥ prayānti nūnaṃ sugatālayeṣu // Rm_10.259{59} //",
  "S01ratnml_u:4004": "++ iti śrīratnamālayāṃ hiraṇyapāṇyavadānaṃ nāma samāptaṃ ++",
  "S01ratnml_u:4005": "(Rm 134)",
  "S01ratnml_u:4006": "XI Hastakāvadāna",
  "S01ratnml_u:4007": "athāśoko mahīpālaḥ kṛtāṃjalipuṭo mudā /",
  "S01ratnml_u:4008": "upaguptaṃ guruṃ natvā bhūyo 'py evam abhāṣata // Rm_11.1{1} //",
  "S01ratnml_u:4009": "bhadanta śrotum ichāmi punar anyat subhāṣitaṃ /",
  "S01ratnml_u:4010": "yathā te guruṇākhyātaṃ tathā me vaktum arhasi // Rm_11.2{2} //",
  "S01ratnml_u:4011": "iti tena narendreṇa pṛṣṭo 'sau sugatāṃśajaḥ /",
  "S01ratnml_u:4012": "upagupto mahābhijñas taṃ nṛpaṃ pratyabhāṣata // Rm_11.3{3} //",
  "S01ratnml_u:4013": "śṛṇu rājan mahābhāga yathā me guruṇoditaṃ /",
  "S01ratnml_u:4014": "tathāhaṃ te pravakṣyāmi tad anumodanāṃ kuru // Rm_11.4{4} //",
  "S01ratnml_u:4015": "puraikasamaye caivaṃ śrīghano 'sau tathāgataḥ /",
  "S01ratnml_u:4016": "saṃbuddhaḥ sugataḥ śāstā sarvadharmānudeśakaḥ // Rm_11.5{5} //",
  "S01ratnml_u:4017": "śrāvastyāṃ vahir udyāne jetavane manorame /",
  "S01ratnml_u:4018": "anāthapiṇḍadodyāne vihāre sugatāśrame // Rm_11.6{6} //",
  "S01ratnml_u:4019": "bhikṣubhiḥ śrāvakaiḥ sārddhaṃ upāsakaiś ca cailakaiḥ /",
  "S01ratnml_u:4020": "bodhisatvair mahāsatvais tadanyaiś ca maharṣibhiḥ // Rm_11.7{7} //",
  "S01ratnml_u:4021": "vyaharat sarvahitārthāya dharmāmṛtaṃ pravarṣayan /",
  "S01ratnml_u:4022": "tat saddharmāmṛtaṃ pātuṃ prayayur bodhikāminaḥ // Rm_11.8{8} //",
  "S01ratnml_u:4023": "lokapālā mahārājā svasvasainyajanaiḥ saha /",
  "S01ratnml_u:4024": "brāhmaṇāḥ kṣatriyā vaiśyāḥ śūdrāś ca maṃtriṇo janāḥ // Rm_11.9{9} //",
  "S01ratnml_u:4025": "amātyāḥ sādhavaḥ paurā dhaninaś ca mahājanāḥ /",
  "S01ratnml_u:4026": "vaṇijaḥ sārthavāhāś ca tathānye sarvajātikāḥ // Rm_11.10{10} //",
  "S01ratnml_u:4027": "sarvadigbhyaḥ samāgatya sarve te samupāgatāḥ /",
  "S01ratnml_u:4028": "taṃ buddhaṃ sugataṃ nāthaṃ pūjayitvā samaṃtataḥ // Rm_11.11{11} //",
  "S01ratnml_u:4029": "parivṛtya purodhāya śakhyāviguṇakāmitāḥ /",
  "S01ratnml_u:4030": "kṛtāṃjalipuṭo tasthuḥ saddharmacaraṇotsukāḥ // Rm_11.12{12} //",
  "S01ratnml_u:4031": "athāsau bhagavān dṛṣṭvā tān sarvān samupasthitān /",
  "S01ratnml_u:4032": "ādimadhyāntakalyāṇaṃ dideśa dharmam uttamaṃ // Rm_11.13{13} //",
  "S01ratnml_u:4033": "tat saddharmāmṛtaṃ pītvā sarve lokādhipādayaḥ /",
  "S01ratnml_u:4034": "harṣitās te 'numodanto vabhūvuḥ paribodhitāḥ // Rm_11.14{14} //",
  "S01ratnml_u:4035": "tadaiva samaye tasyāṃ śrāvastyāṃ purisaṃbhavaḥ /",
  "S01ratnml_u:4036": "āsīd gṛhapatiḥ prāḍhyaḥ kuveravat samṛddhimān // Rm_11.15{15} //",
  "S01ratnml_u:4037": "śrāddho dātā mahābhogī sarvahitārthabhṛt /",
  "S01ratnml_u:4038": "(Rm 135)",
  "S01ratnml_u:4039": "triratnasevako dhīmān suviśālaparigrahaḥ // Rm_11.16{16} //",
  "S01ratnml_u:4040": "saṃgṛhī vidhivad bhāryāṃ svakuladharmacāriṇī /",
  "S01ratnml_u:4041": "pariṇītā yathākāmaṃ saṃrame paricārayan // Rm_11.17{17} //",
  "S01ratnml_u:4042": "tasyāsau ramaṇī bhāryā saṃvṛttā garbhiṇī satī /",
  "S01ratnml_u:4043": "asūta samaye putraṃ prāsādikaṃ manoharaṃ // Rm_11.18{18} //",
  "S01ratnml_u:4044": "sa ca jātismaro vālo jātamātraḥ svakau bhujau /",
  "S01ratnml_u:4045": "saṃdṛṣṭvāliṃgya cuṃvitvā pariṣvajyaivam abravīt // Rm_11.19{19} //",
  "S01ratnml_u:4046": "aho vatādya me hastau sucireṇa samudbhavau /",
  "S01ratnml_u:4047": "aho labdhāv imau hastau sucireṇa mayādhunā // Rm_11.20{20} //",
  "S01ratnml_u:4048": "tenaivaṃ jātamātreṇa dṛṣṭaṃ kṛtaṃ prabhāṣitaṃ /",
  "S01ratnml_u:4049": "dṛṣṭvā śrutvā ca sā mātā trāsitā vismitābhavat // Rm_11.21{21} //",
  "S01ratnml_u:4050": "kim etad iti saṃtrastā dṛṣṭvā taṃ dārakaṃ mudā /",
  "S01ratnml_u:4051": "bharttāraṃ sahasāhūya agram enam adarśayat // Rm_11.22{22} //",
  "S01ratnml_u:4052": "tadāsau dārakaś cāpi dṛṣṭvā taṃ janakaṃ mudā /",
  "S01ratnml_u:4053": "hastau dṛṣṭvā tathāliṃgya cuṃvayitvā caivam abravīt // Rm_11.23{23} //",
  "S01ratnml_u:4054": "aho vatādya me hastau sucireṇa samudbhavau /",
  "S01ratnml_u:4055": "aho labdhāv imau hastau sucireṇa mayādhunā // Rm_11.24{24} //",
  "S01ratnml_u:4056": "iti saṃdarśayaṃ hastāv evaṃ cāpy avadac chiśuḥ /",
  "S01ratnml_u:4057": "dārako 'sau punaḥ supto nidrāṃ bheje yad ichayā // Rm_11.25{25} //",
  "S01ratnml_u:4058": "tato 'sau janako 'py etad dṛṣṭvā śrutvā pravismitaḥ /",
  "S01ratnml_u:4059": "kiṃ etad iti sāśaṃkā jñātin āhūya cābravīt /",
  "S01ratnml_u:4060": "bhavanto 'dya prajātaṃ me putraratnaṃ manoharaṃ /",
  "S01ratnml_u:4061": "tan nimittaṃ nirīkṣyaitat satyaṃ me vaktum arhatha /",
  "S01ratnml_u:4062": "iti tenoditaṃ śrutvā sarve te jñātayo mudā /",
  "S01ratnml_u:4063": "tat putraṃ dārakaṃ draṣṭuṃ tat koṣṭhaṃ samupādiśat /",
  "S01ratnml_u:4064": "tathāsau dārakaś caivaṃ tān dṛṣṭvā samupasthitān /",
  "S01ratnml_u:4065": "bhujau paśyan pariṣvajya cuṃvitvaivam abhāṣata /",
  "S01ratnml_u:4066": "aho vatādya me hastau sucireṇa mayādhunā /",
  "S01ratnml_u:4067": "bhavanto 'rhatsu mā cittaṃ dūṣayata kadā cana /",
  "S01ratnml_u:4068": "kharāṃ vācaṃ ca mārhatsu niścārayata sarvadā /",
  "S01ratnml_u:4069": "evaṃ saṃdarśayaṃ hastau vacanaṃ saṃvadaṃ śiśuḥ /",
  "S01ratnml_u:4070": "dārako 'sau punaḥ supto nidrāṃ bheje yad ichayā /",
  "S01ratnml_u:4071": "etat te jñātayo dṛṣṭvā śrutvā sarve 'pi vismitāḥ /",
  "S01ratnml_u:4072": "kim etad iti bhāṣanto vabhūvuḥ parisaṃkitāḥ // Rm_11.26{26} //",
  "S01ratnml_u:4073": "tatas te jñātayaḥ sarve vijñāya tasya lakṣaṇaṃ /",
  "S01ratnml_u:4074": "saṃmīlya tam upāmaṃtrya gṛhasthaḥ pratiharṣitaḥ // Rm_11.27{27} //",
  "S01ratnml_u:4075": "tasya jātimahaṃ kṛtvā punar evam avocata /",
  "S01ratnml_u:4076": "bhadanto dārakasyāsya nāmadheyaṃ pramāṇataḥ // Rm_11.28{28} //",
  "S01ratnml_u:4077": "(Rm 136)",
  "S01ratnml_u:4078": "yathāyogyaprasiddhena karttum arhatha sāṃprataṃ /",
  "S01ratnml_u:4079": "iti tenoditaṃ śrutvā sarve te jñātayas tataḥ // Rm_11.29{29} //",
  "S01ratnml_u:4080": "saṃmīlya saṃmataṃ kṛtvā taṃ gṛhasthaṃ samabruvan /",
  "S01ratnml_u:4081": "yad ayaṃ te suto vālo jātamātraḥ svakau bhujau // Rm_11.30{30} //",
  "S01ratnml_u:4082": "paśyan āliṃgyā cuṃvitva mudā caivaṃ prabhāṣate /",
  "S01ratnml_u:4083": "tad ayaṃ dārako nāmnā hastaka iti viśrutaḥ // Rm_11.31{31} //",
  "S01ratnml_u:4084": "bhavatu sarvalokeṣu suciraṃ cāpi jīvatu /",
  "S01ratnml_u:4085": "tatheti pratinaṃditvā gṛhastho 'sau pramoditaḥ // Rm_11.32{32} //",
  "S01ratnml_u:4086": "tena nāmnā prasiddhena prathayām āsa taṃ sutaṃ /",
  "S01ratnml_u:4087": "tato 'sau dārakas tena pitrā putrābhinaṃditaḥ /",
  "S01ratnml_u:4088": "upanyastopadhātrīṣu dhāraṇapratipālane // Rm_11.33{33} //",
  "S01ratnml_u:4089": "tatas tāsāṃ prayatnaiḥ sa pathyopacāraṇaiḥ kramāt /",
  "S01ratnml_u:4090": "dine dine pravṛddho 'bhūd hradastham iva paṃkajaṃ // Rm_11.34{34} //",
  "S01ratnml_u:4091": "evaṃ sa hastakas tābhiḥ pālyamānaḥ pravarddhitaḥ /",
  "S01ratnml_u:4092": "kumāraḥ sakhibhiḥ sārddhaṃ krīḍāsthānaṃ gato 'ramat // Rm_11.35{35} //",
  "S01ratnml_u:4093": "tatra teṣāṃ sakhīnāṃ ca hastako 'sau puraḥsthitaḥ /",
  "S01ratnml_u:4094": "hastāv āliṃgya saṃrakṣya cuṃvitvaivam abhāṣata // Rm_11.36{36} //",
  "S01ratnml_u:4095": "aho vatādya me hastau sucireṇa samudbhavau /",
  "S01ratnml_u:4096": "aho labdhāv imau hastau sucireṇa mayādhunā // Rm_11.37{37} //",
  "S01ratnml_u:4097": "bhavanto 'rhatsu mā cittaṃ dūṣayata kadācana /",
  "S01ratnml_u:4098": "kharāṃ vācaṃ ca mārhatsu niścārayata keṣu cit // Rm_11.38{38} //",
  "S01ratnml_u:4099": "iti saṃrakṣitau hastau tenaivaṃ ca prabhāṣitaṃ /",
  "S01ratnml_u:4100": "dṛṣṭvā śrutvābhavan sarve sakhāyātīvavismitāḥ // Rm_11.39{39} //",
  "S01ratnml_u:4101": "tataś ca janakenāsau lipiśālāniveśitaḥ /",
  "S01ratnml_u:4102": "guruṃ samyag upāśritya vidyāpāraṃ yayau laghu // Rm_11.40{40} //",
  "S01ratnml_u:4103": "tatra teṣāṃ guruṇāṃ ca hastako 'sau puraḥsthitaḥ /",
  "S01ratnml_u:4104": "hastau dṛṣṭvā samāliṃgya cuṃvitvā caivam abravīt // Rm_11.41{41} //",
  "S01ratnml_u:4105": "aho vatādya me hastau sucireṇa samudbhavau /",
  "S01ratnml_u:4106": "aho labdhav imau hastau sucireṇa mayādhunā // Rm_11.42{42} //",
  "S01ratnml_u:4107": "bhavanto 'rhatsu mā cittaṃ dūṣayata kadā cana /",
  "S01ratnml_u:4108": "kharāṃ vācaṃ ca mārhatsu niścārayata keṣu cit // Rm_11.43{43} //",
  "S01ratnml_u:4109": "iti dṛṣṭvā ca saṃśrutya sarve te guravo 'pi ca /",
  "S01ratnml_u:4110": "sarve śiṣya gaṇāś cāpi vabhūvur vismayānvitāḥ /",
  "S01ratnml_u:4111": "yasmiṃś ca samaye tatra deśe bhayaupakrame /",
  "S01ratnml_u:4112": "(Rm 137)",
  "S01ratnml_u:4113": "janakāyaḥ samudbhrānto 'gopāyat svasvabhāṇḍakaṃ /",
  "S01ratnml_u:4114": "tadāsau hastako 'py evaṃ samudbhrāntaḥ svakau bhujau /",
  "S01ratnml_u:4115": "saṃbhujya gopayitvaivaṃ janakāyam abhāṣata /",
  "S01ratnml_u:4116": "aho vatādya me hastau sucireṇa samudbhavau /",
  "S01ratnml_u:4117": "aho labdhāv imau hastau sucireṇa mayādhunā /",
  "S01ratnml_u:4118": "bhavanto 'rhatsu mā cittaṃ dūṣayata kadā cana /",
  "S01ratnml_u:4119": "kharāṃ vācaiva mārhatsu niścārayata keṣu cit /",
  "S01ratnml_u:4120": "evaṃ hastau susaṃrakṣya tenaivaṃ ca prabhāṣitaṃ /",
  "S01ratnml_u:4121": "dṛṣṭvā śrutvā ca te sarve lokā āsan suvismitāḥ // Rm_11.44{44} //",
  "S01ratnml_u:4122": "tato 'sau hastako 'nyasmiṃ divase sakhibhiḥ saha /",
  "S01ratnml_u:4123": "jetavanaṃ mahodyānaṃ jināśrame upāyayau // Rm_11.45{45} //",
  "S01ratnml_u:4124": "tatrādrākṣīt mahābuddhaṃ bhagavantaṃ sabhāsthitaṃ /",
  "S01ratnml_u:4125": "dvātriṃśallakṣaṇāśītivyaṃjanaiḥ parimaṃḍitaṃ // Rm_11.46{46} //",
  "S01ratnml_u:4126": "vyāmaprabhāsamuddīptaṃ śatasūryādhikaprabhaṃ /",
  "S01ratnml_u:4127": "śāntendriyaṃ subhadrāṃgaṃ saumyakāntaṃ manoharaṃ // Rm_11.47{47} //",
  "S01ratnml_u:4128": "dṛṣṭvāsau suprasannātmā sahasā samupāgataḥ /",
  "S01ratnml_u:4129": "pādau tasya muner natvā dharmaṃ śrotuṃ puro 'viśat // Rm_11.48{48} //",
  "S01ratnml_u:4130": "tato 'sau bhagavān tasya dṛṣṭvāśayaṃ viśodhitaṃ /",
  "S01ratnml_u:4131": "ādimadhyāntakalyāṇaṃ dideśa dharmam uttamaṃ // Rm_11.49{49} //",
  "S01ratnml_u:4132": "taṃ sugatoditaṃ dharmaṃ āryyasatyasamanvitaṃ /",
  "S01ratnml_u:4133": "śrutvāsau hastako vijñaḥ satkāyadṛṣṭiparvataṃ // Rm_11.50{50} //",
  "S01ratnml_u:4134": "saṃbhidya jñānavajreṇa viṃśatiśikharodgataṃ /",
  "S01ratnml_u:4135": "śrotāpattiphalaṃ prāpto dṛṣṭasatyo 'bhavat tataḥ // Rm_11.51{51} //",
  "S01ratnml_u:4136": "saṃbuddhasugataṃ natvā svagehaṃ sahasā yayau // Rm_11.52{52} //",
  "S01ratnml_u:4137": "tatraitat sarvavṛttāṃtaṃ pitror ājñāya harṣitaḥ /",
  "S01ratnml_u:4138": "pravrajyāsādhane 'nujñāṃ pitarau pratyayācata // Rm_11.53{53} //",
  "S01ratnml_u:4139": "cittaṃ me rocate tāta pravrajyāvratasādhane /",
  "S01ratnml_u:4140": "tad anujñāṃ pradattaṃ me hitaṃ mayi yadīchatha // Rm_11.54{54} //",
  "S01ratnml_u:4141": "iti putroditaṃ śrutvātmajaṃ taṃ pitāvadat /",
  "S01ratnml_u:4142": "mā kṛthāḥ sahasā putra pravrajyāsādhane manaḥ // Rm_11.55{55} //",
  "S01ratnml_u:4143": "pravrajyā duṣkaraṃ sthānaṃ tad anyadvratam ācara /",
  "S01ratnml_u:4144": "pravrajyāgrahaṇaṃ vṛddhe daridrite suśobhite // Rm_11.56{56} //",
  "S01ratnml_u:4145": "tvaṃ ca putra kumāro 'si daharo 'tisukomalaḥ /",
  "S01ratnml_u:4146": "kiṃcid duḥkhe 'nabhijñāya tat pravrajyāṃ careḥ kathaṃ // Rm_11.57{57} //",
  "S01ratnml_u:4147": "tad yāvad yauvanaṃ dehaṃ yāvat saṃpac ca te gṛhe /",
  "S01ratnml_u:4148": "tāvad gehe sukhaṃ bhuktvā gṛhī dharmaṃ samācara // Rm_11.58{58} //",
  "S01ratnml_u:4149": "yadā vṛddho daridro ca pravrajyāyāṃ tadā cara /",
  "S01ratnml_u:4150": "(Rm 138)",
  "S01ratnml_u:4151": "yāvad yuvā samṛddhaś ca tāvat tvaṃ pravrajeḥ kathaṃ // Rm_11.59{59} //",
  "S01ratnml_u:4152": "saṃpattikṣaṇayauvanyaṃ etan mārasya gocaraṃ /",
  "S01ratnml_u:4153": "tad etasmiṃ kathaṃ putra pravrajyāvratam ācareḥ // Rm_11.60{60} //",
  "S01ratnml_u:4154": "ity etad duṣkaraṃ matvā pravrajyācaraṇe manaḥ /",
  "S01ratnml_u:4155": "yatnenāpi vinivārya kuladharme samāśraya // Rm_11.61{61} //",
  "S01ratnml_u:4156": "tatas te maṃgalaṃ nityam ihāmutrāpi sarvataḥ /",
  "S01ratnml_u:4157": "yaśodharmasukhāny evaṃ sadgatiṃ samavāpnuyāḥ // Rm_11.62{62} //",
  "S01ratnml_u:4158": "iti vākyaṃ pituḥ śrutvā hastako 'sau viśaṃkitaḥ /",
  "S01ratnml_u:4159": "pitarau bodhayan dharme punar evam abhāṣata // Rm_11.63{63} //",
  "S01ratnml_u:4160": "satyam etat tathā tāta tvayaivaṃ satyam ucyate /",
  "S01ratnml_u:4161": "atrāpi śrūyatāṃ tāta mamābhiprāyam ucyatāṃ // Rm_11.64{64} //",
  "S01ratnml_u:4162": "anityaṃ khalu saṃsāraṃ jīvitaṃ cāpi caṃcaraṃ /",
  "S01ratnml_u:4163": "kṣaṇadhvaṃsi śarīraṃ ca saṃpac cāpi ghanopamā // Rm_11.65{65} //",
  "S01ratnml_u:4164": "evaṃ dṛṣṭvā ha tātāhaṃ saṃsārasukhaniḥspṛhaḥ /",
  "S01ratnml_u:4165": "pravrajyāvratam ādhāya prāptum ichāmi sadgatiṃ // Rm_11.66{66} //",
  "S01ratnml_u:4166": "api ca janma mānuṣyaṃ dullabhaṃ bhavacāriṇāṃ /",
  "S01ratnml_u:4167": "tatrāpi maraṇaṃ nityaṃ purataḥ sarvasaṃmukhaṃ // Rm_11.67{67} //",
  "S01ratnml_u:4168": "mānuṣyaṃ labhyamāne hi kuto dharmānucāritaṃ /",
  "S01ratnml_u:4169": "vinā dharmānucāreṇa sadgatiṃ katham āpnuyāṃ // Rm_11.68{68} //",
  "S01ratnml_u:4170": "saṃbuddho 'pi sadā nātra saṃsthāpyati sasāṃghikaḥ /",
  "S01ratnml_u:4171": "ato 'nyatrāpi yāyād vā nirvṛtiṃ cāvrajet khalu // Rm_11.69{69} //",
  "S01ratnml_u:4172": "saṃbuddhe nirvṛtiṃ yāte saddharma lapsyate kutaḥ /",
  "S01ratnml_u:4173": "saddharmāntargate loke māracaryyā samācaret // Rm_11.70{70} //",
  "S01ratnml_u:4174": "māracaryyāsamākrānte sarvatra bhuvaneṣv api /",
  "S01ratnml_u:4175": "sarve satvāś ca kāmārttā bhaveyuḥ kleśabhāginaḥ // Rm_11.71{71} //",
  "S01ratnml_u:4176": "tadā dharmānucāreṣu buddhiḥ kasya kathaṃ caret /",
  "S01ratnml_u:4177": "pravrajyāsaṃvaraṃ sthātuṃ kaḥ samartho bhavet tadā // Rm_11.72{72} //",
  "S01ratnml_u:4178": "na ca saṃśuddhyate cittaṃ pravrajyāsaṃvaraṃ vinā /",
  "S01ratnml_u:4179": "aviśodhitacitte hi naiva yāyāc chivāṃ gatiṃ // Rm_11.73{73} //",
  "S01ratnml_u:4180": "tac cittapariśuddhyarthaṃ nirvṛte ca yad āptaye /",
  "S01ratnml_u:4181": "pravrajyāvratam ādātum ichāmi tāta sāṃprataṃ // Rm_11.74{74} //",
  "S01ratnml_u:4182": "yad atra yadi me tāta hitaṃ kartuṃ samichasi /",
  "S01ratnml_u:4183": "pravrajyāsādhane 'nujñāṃ dātuṃ me prārhasi drutaṃ // Rm_11.75{75} //",
  "S01ratnml_u:4184": "iti putravacaḥ śrutva sa gṛhastho 'nubodhitaḥ /",
  "S01ratnml_u:4185": "(Rm 139)",
  "S01ratnml_u:4186": "tathety abhyanumoditvā tad anujñāṃ vyasṛjata // Rm_11.76{76} //",
  "S01ratnml_u:4187": "tac chrutvā jananī cāsau dṛṣṭvā taṃ putram ātmajaṃ /",
  "S01ratnml_u:4188": "viyogaduḥkhasaṃkārtā rundanty evaṃ nyavārayat // Rm_11.77{77} //",
  "S01ratnml_u:4189": "hā putra katham ekānte māṃ vihāya kva yāsyasi /",
  "S01ratnml_u:4190": "sahasā putra mā kārṣī pravrajyācaritaṃ manaḥ // Rm_11.78{78} //",
  "S01ratnml_u:4191": "yāvaj jīvāmy ahaṃ jīva tāvan mā pravrajātmaje /",
  "S01ratnml_u:4192": "mṛtāyāṃ mayi putra tvaṃ pravrajasva yathechayā // Rm_11.79{79} //",
  "S01ratnml_u:4193": "acireṇa hi me mṛtyur bhaviṣyati na saṃśayaḥ /",
  "S01ratnml_u:4194": "tāvad eva gṛhe dharmaṃ kurvan bhuktvā sukhaṃ vasa // Rm_11.80{80} //",
  "S01ratnml_u:4195": "iti mātur vacaḥ śrutvā putro 'sau paricoditaḥ /",
  "S01ratnml_u:4196": "mātaraṃ tāṃ praṇatvaivaṃ bodhayitum abhāṣata // Rm_11.81{81} //",
  "S01ratnml_u:4197": "yat tvayāmve rudanty evaṃ mṛtyunāmātra kīrttyate /",
  "S01ratnml_u:4198": "tena me preritaṃ cittaṃ pravrajyāvratadhāraṇe // Rm_11.82{82} //",
  "S01ratnml_u:4199": "dhruvaṃ janmavatāṃ mṛtyuḥ saṃsāre parivarttinaḥ /",
  "S01ratnml_u:4200": "jāto na mriyate ko hi mṛtaḥ kaś ca na jāyate // Rm_11.83{83} //",
  "S01ratnml_u:4201": "gṛhastho dharmakṛc cāpi yāty evaṃ maraṇaṃ dhruvaṃ /",
  "S01ratnml_u:4202": "brahmacārī vanastho 'pi yāty evaṃ maraṇaṃ khalu // Rm_11.84{84} //",
  "S01ratnml_u:4203": "gṛhastho bahubhir yatnaiḥ prakṛtvā dravyasādhanaṃ /",
  "S01ratnml_u:4204": "kṛcchreṇa sādhayan dharmaṃ mṛto yāti surālayaṃ // Rm_11.85{85} //",
  "S01ratnml_u:4205": "yāvad dharmaphalaṃ svarge tāvad bhuktvā sukhaṃ vaset /",
  "S01ratnml_u:4206": "tato dharmaphale hīne svargāc cyuto yated adhaḥ // Rm_11.86{86} //",
  "S01ratnml_u:4207": "adholokeṣv avīcyādau narakeṣu bhramec ciraṃ /",
  "S01ratnml_u:4208": "vividhāni ca duḥkhāni bhuktvā jīvaṃ ciraṃ vaset // Rm_11.87{87} //",
  "S01ratnml_u:4209": "yāvan na jāyate tasya puṇyānumodanā matau /",
  "S01ratnml_u:4210": "tāvat karmajaduḥkhāni prabhuktvā narake caret // Rm_11.88{88} //",
  "S01ratnml_u:4211": "yadā tu jāyate tasya triratnasmaraṇe matiḥ /",
  "S01ratnml_u:4212": "tadā tatsmṛtipuṇyena dharme 'numodyate matiḥ // Rm_11.89{89} //",
  "S01ratnml_u:4213": "yadā puṇyānurāgeṇa saṃbuddhaśaraṇaṃ vrajet /",
  "S01ratnml_u:4214": "tadā taṃ sugataṃ dṛṣṭvā dharmākaraiḥ parispṛśet // Rm_11.90{90} //",
  "S01ratnml_u:4215": "sugate dṛkprabhāspṛṣṭe pāpaduḥkhair vimocitaḥ /",
  "S01ratnml_u:4216": "narakebhyaḥ samuttīrya prayāyāt sugatālayaṃ // Rm_11.91{91} //",
  "S01ratnml_u:4217": "tatrāpi yadi dharmeṣu caran nityam ataṃdritaḥ /",
  "S01ratnml_u:4218": "kramād bodhicarīṃ prāpya prayāyāt paramāṃ gatiṃ // Rm_11.92{92} //",
  "S01ratnml_u:4219": "evaṃ māta gṛhastho hi kṛtvāpi dharmam ādarāt /",
  "S01ratnml_u:4220": "(Rm 140)",
  "S01ratnml_u:4221": "sukhaduḥkhāni saṃbhuktvā saṃsāre carate bhraman // Rm_11.93{93} //",
  "S01ratnml_u:4222": "kathaṃ cit sucireṇaivaṃ sugatasya prasādataḥ /",
  "S01ratnml_u:4223": "bhavacārakanirmuktaṃ prayāyāt paramāṃ gatiṃ // Rm_11.94{94} //",
  "S01ratnml_u:4224": "pravrajyārhatpadaṃ prāpya prāptum ichāmi nirvṛtiṃ /",
  "S01ratnml_u:4225": "tan mamātra tvayā māta naiva kāryā nivāraṇā // Rm_11.95{95} //",
  "S01ratnml_u:4226": "yadi puṇye 'sti te vāṃchā tad anujñāśu dīyatāṃ /",
  "S01ratnml_u:4227": "yadi na dīyate 'nujñā tad api nau viyogatā // Rm_11.96{96} //",
  "S01ratnml_u:4228": "akasmāt mṛtyur āgatya bhaviṣyati purāpi nau /",
  "S01ratnml_u:4229": "tadā te kiṃ kariṣyāmi kiṃ mamāpi kariṣyasi // Rm_11.97{97} //",
  "S01ratnml_u:4230": "sadānuśocanām eva kṛtvā jīvaṃ tyajevahi /",
  "S01ratnml_u:4231": "iti mātar viditvā tvaṃ tadanujñāṃ pradehi me // Rm_11.98{98} //",
  "S01ratnml_u:4232": "vighnatāṃ mā kṛthā hy atra dharme bhavānumodinī /",
  "S01ratnml_u:4233": "tathā cec chubhatā nityam ihāmutrāpi te bhavet // Rm_11.99{99} //",
  "S01ratnml_u:4234": "ahaṃ ca saugatiṃ caryāṃ kṛtvā yāsyāmi nirvṛtīṃ /",
  "S01ratnml_u:4235": "iti putroditaṃ śrutvā matāsau paribodhitā // Rm_11.100{100} //",
  "S01ratnml_u:4236": "tathānumodanāṃ kṛtvābhavat tūṣṇīvyavasthitā // Rm_11.101{1} //",
  "S01ratnml_u:4237": "athāsau hastako vijñaḥ pitror matvābhisaṃmataṃ /",
  "S01ratnml_u:4238": "tayoḥ pādān praṇatvaivaṃ sahasā niryayau gṛhāt // Rm_11.102{2} //",
  "S01ratnml_u:4239": "tato jñātigaṇān sarvān vandhumitrasuhṛjjanān /",
  "S01ratnml_u:4240": "sarvān atithivargāṃś ca vāṃchitārthaiḥ pratoṣayan // Rm_11.103{3} //",
  "S01ratnml_u:4241": "santarpya bodhayitvā ca sahasā saṃpraharṣitaḥ /",
  "S01ratnml_u:4242": "jetavanaṃ pragatvā sa vihāraṃ samupāviśat // Rm_11.104{4} //",
  "S01ratnml_u:4243": "tatrasthaṃ sugataṃ dṛṣṭvā sahasā samupāyataḥ /",
  "S01ratnml_u:4244": "kṛtāṃjalipuṭo natvā pravrajyāṃ samayācata // Rm_11.105{5} //",
  "S01ratnml_u:4245": "namas te bhagavan nātha bhavatāṃ śaraṇaṃ vraje /",
  "S01ratnml_u:4246": "tat pravrajyāṃ vrataṃ dehi cariṣye brahmasaṃvaraṃ // Rm_11.106{6} //",
  "S01ratnml_u:4247": "iti tenārthite buddho bhagavān tam abhāṣata /",
  "S01ratnml_u:4248": "ehi bhikṣo kumārātra cara brahmavrataṃ varaṃ // Rm_11.107{7} //",
  "S01ratnml_u:4249": "ity ādiśya munīndro 'sau pāṇinā tac chiraḥ spṛśan /",
  "S01ratnml_u:4250": "samyak pravrājayitvāśu svasaṃghe taṃ samagrahīt // Rm_11.108{8} //",
  "S01ratnml_u:4251": "ehīty ādiṣṭamātre 'pi munīndreṇa sa hastakaḥ /",
  "S01ratnml_u:4252": "muṇḍitaḥ khiṣkhirīpātrahasto 'bhūc cīvarāvṛtaḥ // Rm_11.109{9} //",
  "S01ratnml_u:4253": "kramāc chikṣā samāsādya prāpyopasaṃpado 'pi ca /",
  "S01ratnml_u:4254": "vyāyaccha ghaṭamānaś ca samādhiṣu samāhitaḥ // Rm_11.110{10} //",
  "S01ratnml_u:4255": "tad idaṃ paṃcagaṃḍaṃ ca bhavacakraṃ calācalaṃ /",
  "S01ratnml_u:4256": "viditvā sarvasaṃskāragatiś cāpi vighātinī // Rm_11.111{11} //",
  "S01ratnml_u:4257": "bhindan sarvam avidyāṅgaṃ prāpya vidyāgaṇāḥ śivāḥ /",
  "S01ratnml_u:4258": "(Rm 141)",
  "S01ratnml_u:4259": "pratisaṃvidguṇāḥ prāpya jitvā kleśagaṇāṃ yatiḥ // Rm_11.112{12} //",
  "S01ratnml_u:4260": "sākṣād arhatpadaṃ prāptaḥ vītarāgo jiteṃdriyaḥ /",
  "S01ratnml_u:4261": "samaloṣṭahiraṇyaś ca vāsīcaṃdanasaṃnibhaḥ // Rm_11.113{13} //",
  "S01ratnml_u:4262": "ākāśasamacittāṃgo nirvikalpo niraṃjanaḥ /",
  "S01ratnml_u:4263": "saṃsārabhogyasatkāralābhalobhaparāṅmukhaḥ // Rm_11.114{14} //",
  "S01ratnml_u:4264": "paṃcābhijñāpadaprāptaś caturbrahmavihārakaḥ /",
  "S01ratnml_u:4265": "sadevāsuramartyānāṃ traidhātukanivāsināṃ // Rm_11.115{15} //",
  "S01ratnml_u:4266": "pūjyo mānyo 'bhivaṃdyo 'bhūd dhastako 'rhaṃ yatiḥ sudhīḥ /",
  "S01ratnml_u:4267": "sahasā kleśagaṇāñ jitvā sākṣād arhan bhavaty api // Rm_11.116{16} //",
  "S01ratnml_u:4268": "tatas te bhikṣavaḥ sarve dṛṣṭvā taṃ dārakaṃ yatiṃ /",
  "S01ratnml_u:4269": "vismitāḥ śrīghanaṃ natvā paprachus tasya karmatāṃ // Rm_11.117{17} //",
  "S01ratnml_u:4270": "tad adya bhagavac chāstaḥ sarvasatvānubodhaye /",
  "S01ratnml_u:4271": "yad anena kṛtaṃ karma tat samādeṣṭum arhati // Rm_11.118{18} //",
  "S01ratnml_u:4272": "iti te bhikṣubhiḥ pṛṣṭe bhagavān sa munīśvaraḥ /",
  "S01ratnml_u:4273": "tān svaśiṣyān yatīn bhikṣūn samāmaṃtryābravīt tathā // Rm_11.119{19} //",
  "S01ratnml_u:4274": "śṛṇudhvaṃ bhikṣavaḥ sarve yūyaṃ hi vismayānvitāḥ /",
  "S01ratnml_u:4275": "yad anena kṛtaṃ karma tan mayā vaḥ pracakṣyatāṃ // Rm_11.120{20} //",
  "S01ratnml_u:4276": "purāsīd bhagavān buddhaḥ kāśyapo nāma sarvavit /",
  "S01ratnml_u:4277": "ssarvatraidhātukādhīśaḥ sarvavidyādhipo jinaḥ // Rm_11.121{21} //",
  "S01ratnml_u:4278": "dharmarājo jagacchāstā tathāgato vināyakaḥ /",
  "S01ratnml_u:4279": "sarvadharmānusaṃbharttā saṃbodhisaṃprakāśitaḥ // Rm_11.122{22} //",
  "S01ratnml_u:4280": "sasāṃghiko munīndro 'sau vārāṇasīm upāśritaḥ /",
  "S01ratnml_u:4281": "sarvasatvahitārthena tasthau dharmaṃ samādiśat // Rm_11.123{23} //",
  "S01ratnml_u:4282": "tasya saddharmarājasya kāśyapasya jagadguroḥ /",
  "S01ratnml_u:4283": "śāsane dvau yatī bhikṣū saṃśītikau vabhūvatuḥ // Rm_11.124{24} //",
  "S01ratnml_u:4284": "tayor eko mahādhīro vinīto 'rhaṃ vahuśrutaḥ /",
  "S01ratnml_u:4285": "dvitīyo 'lpaśrutaḥ bhikṣuḥ pṛthagjanasamānikaḥ // Rm_11.125{25} //",
  "S01ratnml_u:4286": "yo 'sāv arhan mahāvijño vahuśruto vicakṣaṇaḥ /",
  "S01ratnml_u:4287": "sa jñāto 'rhan mahāpuṇyaḥ sarvalokaiḥ prapūjitaḥ // Rm_11.126{26} //",
  "S01ratnml_u:4288": "yo 'bhūc cālpaśruto bhikṣuḥ saṃśītikaḥ pṛthagjanaḥ /",
  "S01ratnml_u:4289": "sa kena cit pūjito naivaṃ yathā so 'rhaṃ yatiḥ sudhīḥ // Rm_11.127{27} //",
  "S01ratnml_u:4290": "yadā so 'rhan mahābhijño yatra yatra nimaṃtritaḥ /",
  "S01ratnml_u:4291": "(Rm 142)",
  "S01ratnml_u:4292": "tenaiva sarvataḥ paścācchramanena sahācarat // Rm_11.128{28} //",
  "S01ratnml_u:4293": "tathānyasmin dine so 'rhaṃ dātrānyena nimaṃtritaḥ /",
  "S01ratnml_u:4294": "gantukāmas tadā tatra paścācchramaṇam aicchata // Rm_11.129{29} //",
  "S01ratnml_u:4295": "tad āgamanam anviṣya naiva pratyalabhat kvacit /",
  "S01ratnml_u:4296": "tatas taddarśanābhāvād anyam āhūya bhikṣukaṃ // Rm_11.130{30} //",
  "S01ratnml_u:4297": "taṃ paścācchramaṇaṃ kṛtvā dātur gṛham upācarat /",
  "S01ratnml_u:4298": "tadanantaram evāsau tatrāśrame upāgataḥ // Rm_11.131{31} //",
  "S01ratnml_u:4299": "tam arhantam apaśyan sa tasthau tūṣṇī nirāśitaḥ /",
  "S01ratnml_u:4300": "tathaivaṃ taṃ niṣīdantaṃ dṛṣṭvā te bhikṣavo narāḥ // Rm_11.132{32} //",
  "S01ratnml_u:4301": "tasyauddhatyamanaḥ kartum evam ūcuḥ parasparaṃ /",
  "S01ratnml_u:4302": "bhadanta paśyatādyāyaṃ tenāhato na nīyate // Rm_11.133{33} //",
  "S01ratnml_u:4303": "anyo 'dya nīyate paścācchramaṇaḥ kena hetunā /",
  "S01ratnml_u:4304": "iti tair bhikṣubhiḥ proktaṃ śrutvāsau pratibheditaḥ /",
  "S01ratnml_u:4305": "tasyārhato 'ntike cittaṃ praduṣyābhyaśapat tathā // Rm_11.134{34} //",
  "S01ratnml_u:4306": "yad adya māṃ parityajya samāhūyānyato harāt /",
  "S01ratnml_u:4307": "gachata bhojanaṃ bhoktuṃ tad ahasto bhavatv asau // Rm_11.135{35} //",
  "S01ratnml_u:4308": "tadāsau bhojanaṃ bhuktvā tenaivaṃ bhikṣuṇā saha /",
  "S01ratnml_u:4309": "svāśramaṃ samupāyātas tam adrākṣīd ruṣākulaṃ // Rm_11.136{36} //",
  "S01ratnml_u:4310": "ity evaṃ śapitaṃ vāpi matvā so 'rhaṃ mahāmatiḥ /",
  "S01ratnml_u:4311": "dṛṣṭvā taṃ kṛpayā dṛṣṭyā tūṣṇībhūtvā vyaciṃtayat // Rm_11.137{37} //",
  "S01ratnml_u:4312": "aho ayaṃ mahāmūḍha īdṛg mayi prabhāṣate /",
  "S01ratnml_u:4313": "etat karmaphalaṃ ghoraṃ kathaṃ bhokṣyati nārake // Rm_11.138{38} //",
  "S01ratnml_u:4314": "yad ayaṃ mama doṣeṇa krodhenaivaṃ khalīkṛtaḥ /",
  "S01ratnml_u:4315": "tad etat karmavaipākyaṃ mayaiva paripācyatāṃ // Rm_11.139{39} //",
  "S01ratnml_u:4316": "ity evaṃ manasā dhyātvā sa mahārhaṃ kṛpānidhiḥ /",
  "S01ratnml_u:4317": "tatpāpapariśuddhyarthaṃ samādhiṃ vidadhe ciraṃ // Rm_11.140{40} //",
  "S01ratnml_u:4318": "tataḥ so 'py ayatir bhikṣur dṛṣṭvā taṃ dhyānasaṃsthitaṃ /",
  "S01ratnml_u:4319": "paścāttāpāgnisaṃtaptes tatpādapraṇato 'vadat // Rm_11.141{41} //",
  "S01ratnml_u:4320": "bhadanta yan mayā rauṣyāt krodhābhibhūtacetasā /",
  "S01ratnml_u:4321": "procitaṃ pātakaṃ ghoraṃ tad bhavān kṣantum arhati // Rm_11.142{42} //",
  "S01ratnml_u:4322": "yan mayā duṣṭacittena bhavato 'py upabhāṣyate /",
  "S01ratnml_u:4323": "(Rm 143)",
  "S01ratnml_u:4324": "tadatyayaṃ bhavāñ chāstaḥ pratihartuṃ samarhati // Rm_11.143{43} //",
  "S01ratnml_u:4325": "adyāgreṇa sadā cāpi bhavatāṃ śaraṇaṃ vraje /",
  "S01ratnml_u:4326": "tan me yad aparādhatvaṃ tat sarvaṃ kṣantum arhati // Rm_11.144{43/} //",
  "S01ratnml_u:4327": "punar naitat kariṣye 'haṃ akarttavyaṃ yady atra hi /",
  "S01ratnml_u:4328": "avaktavyaṃ ca yat kiṃ cin na tad vakṣyāmi sarvathā // Rm_11.145{44} //",
  "S01ratnml_u:4329": "abhāvyaṃ cāpi yat kiṃcid bhāvayiṣye na tat punaḥ /",
  "S01ratnml_u:4330": "yad eva taṃ prakarttavyaṃ tad eva hi karomy ahaṃ // Rm_11.146{45} //",
  "S01ratnml_u:4331": "vaktavyam eva vakṣye 'haṃ bhāvyam eva prabhāvaye /",
  "S01ratnml_u:4332": "etat sarvaṃ samāsena samādeṣṭuṃ samarhati // Rm_11.147{46} //",
  "S01ratnml_u:4333": "bhavadājñāṃ śirodhṛtvā satyam evaṃ caret sadā // Rm_11.148{47/} //",
  "S01ratnml_u:4334": "iti tenārthitaṃ śrutvā sa samādheḥ samutthitaḥ /",
  "S01ratnml_u:4335": "taṃ bhikṣuṃ kṛpayā dṛṣṭvā paśyann evaṃ samabravīt // Rm_11.149{48} //",
  "S01ratnml_u:4336": "śṛṇu vatsa samādhāya tvām atrāhaṃ prabodhaye /",
  "S01ratnml_u:4337": "yathā me gaditaṃ śrutvā tathā kuru samāhitaḥ // Rm_11.150{49} //",
  "S01ratnml_u:4338": "prāṇihiṃsā na karttavyā tathādattapratigrahaṃ /",
  "S01ratnml_u:4339": "strīṇāṃ saṃgānurāgaṃ ca akarttavyaṃ kadā cana // Rm_11.151{50} //",
  "S01ratnml_u:4340": "mṛṣāvādaṃ na vaktavyaṃ paiśūnyavacanaṃ tathā /",
  "S01ratnml_u:4341": "saṃbhinnapralāpaṃ ca pāruṣyaṃ ca kadā cana // Rm_11.152{51} //",
  "S01ratnml_u:4342": "mithyādṛṣṭir abhidhyā ca vyāpādaṃ ca tathā sadā /",
  "S01ratnml_u:4343": "bhikṣubhir manasā naiva ciṃtanīyā kadā cana // Rm_11.153{52} //",
  "S01ratnml_u:4344": "etāni daśapāpānāṃ mūlāni duḥkhadāni hi /",
  "S01ratnml_u:4345": "tasmād evaṃ parijñāya tyaktavyāni sukhārthibhiḥ // Rm_11.154{53} //",
  "S01ratnml_u:4346": "punar anyac chṛṇuṣvātra vakṣye dāruṇapātakaṃ /",
  "S01ratnml_u:4347": "saddharmāṇāṃ pratikṣepaṃ kartavyaṃ na kadā cana // Rm_11.155{54} //",
  "S01ratnml_u:4348": "tathā vāryāpavādatvaṃ vaktavyaṃ na kadā cana /",
  "S01ratnml_u:4349": "paṃcānaṃtaryapāpāni naiva kāryāṇi kena cit // Rm_11.156{55} //",
  "S01ratnml_u:4350": "yāni śrutvāpi dṛṣṭvāpi bhāvayitvānumodya ca /",
  "S01ratnml_u:4351": "patanto narakeṣv eva kleśāndhāni ca santi hi // Rm_11.157{56} //",
  "S01ratnml_u:4352": "tasmād etāni karmāṇi mānasāpi ca mā kṛthā /",
  "S01ratnml_u:4353": "varjanīyāni yatnena saddharmasukhavāṃchibhiḥ // Rm_11.158{57} //",
  "S01ratnml_u:4354": "karttavyaṃ tu sadā nityam āryasatyānubhāvitaṃ /",
  "S01ratnml_u:4355": "āryāṣṭāṃgikamārge ca caritvā vratam ādarāt // Rm_11.159{58} //",
  "S01ratnml_u:4356": "vratānām api sarveṣām āryāṣṭāṃgam upoṣadhaṃ /",
  "S01ratnml_u:4357": "(Rm 144)",
  "S01ratnml_u:4358": "pravaraṃ vratam ākhyātaṃ sarvair api munīśvaraiḥ // Rm_11.160{59} //",
  "S01ratnml_u:4359": "yasya puṇyānubhāvena pariśuddhatrimaṃḍalāḥ /",
  "S01ratnml_u:4360": "niḥśeṣapāpanirmuktāḥ prayānty arhatpadaṃ drutaṃ // Rm_11.161{60} //",
  "S01ratnml_u:4361": "evam etat parijñāya vrataṃ kṛtvā samācaran /",
  "S01ratnml_u:4362": "tatas te kramataḥ pāpaṃ niḥśeṣaṃ kṣiṇuyād drutaṃ // Rm_11.162{61} //",
  "S01ratnml_u:4363": "tataś ca kramaśaḥ śikṣāḥ śikṣitvātra samāhitaḥ /",
  "S01ratnml_u:4364": "triratnaśaraṇaṃ kṛtvā brahmacaryyaṃ samācara // Rm_11.163{62} //",
  "S01ratnml_u:4365": "tatas tvaṃ kramaśaś caivaṃ śodhayitvā trimaṃḍalaṃ /",
  "S01ratnml_u:4366": "sarvakleśavinirmuktaḥ sākṣād arhan bhaviṣyasi // Rm_11.164{63} //",
  "S01ratnml_u:4367": "iti tenārhatādiṣṭaṃ śrutvāsau paribodhitaḥ /",
  "S01ratnml_u:4368": "tatheti ca parijñāya tadvrataṃ kartum aichata // Rm_11.165{64} //",
  "S01ratnml_u:4369": "tathā tasyārhataḥ śāstuḥ sadaivaṃ śaraṇaṃ gataḥ /",
  "S01ratnml_u:4370": "kramāc chikṣāś ca śikṣitvā tad upoṣadham ācarat // Rm_11.166{65} //",
  "S01ratnml_u:4371": "adhītya sakalā vidyā triratnasamupāśrayan /",
  "S01ratnml_u:4372": "sarvakleśān vinirjitya brahmacaryaṃ samācarat // Rm_11.167{66} //",
  "S01ratnml_u:4373": "bhikṣavo jñāyatām eṣa yo 'sau bhikṣuḥ pṛthagjanaḥ /",
  "S01ratnml_u:4374": "yad anenārhate śāstre śapitaṃ ruṣṭacetasā // Rm_11.168{67} //",
  "S01ratnml_u:4375": "tenāhasto vabhūvāyaṃ paṃcajanmaśatāny api /",
  "S01ratnml_u:4376": "yac cānenārhataḥ śastur gatvā ca śaraṇaṃ sadā // Rm_11.169{68} //",
  "S01ratnml_u:4377": "adhītya sakalā vidyā brahmacaryaṃ samāśritaṃ /",
  "S01ratnml_u:4378": "tenāyaṃ śāsanenātra pravrajyārhaṃ bhavaty api // Rm_11.170{69} //",
  "S01ratnml_u:4379": "iti hi bhikṣavo matvā caritavyaṃ śubhe sadā /",
  "S01ratnml_u:4380": "śubhena sadgatiṃ yāṃti kṛṣṇena durgatiṃ sadā // Rm_11.171{70} //",
  "S01ratnml_u:4381": "miśritenāpi miśratvaṃ bhuṃjate sarvajaṃtavaḥ /",
  "S01ratnml_u:4382": "yenaiva yat kṛtaṃ karma tasyaiva karmaṇaḥ phalaṃ // Rm_11.172{71} //",
  "S01ratnml_u:4383": "tenaiva bhujyate loke nānyena spṛśyate kvacit /",
  "S01ratnml_u:4384": "abhuktaṃ kṣīyate naiva karma kvāpi kadā cana // Rm_11.173{72} //",
  "S01ratnml_u:4385": "bhuktaṃ tu kṣīyate karma śubhaṃ vāpy aśubhaṃ tathā /",
  "S01ratnml_u:4386": "nāgnibhir dahyate kena vāyubhiś ca na śuṣyate // Rm_11.174{73} //",
  "S01ratnml_u:4387": "klidyate nodakaiś cāpi kṣīyate naiva bhūmiṣu /",
  "S01ratnml_u:4388": "na praṇaśyanti karmāṇi kalpakoṭiśatair api // Rm_11.175{74} //",
  "S01ratnml_u:4389": "sāmagrīṃ prāpya kālaṃ ca phalanti prāṇināṃ khalu /",
  "S01ratnml_u:4390": "evam etat prabhaṣitvā jinendro 'sau mahāmuniḥ // Rm_11.176{75} //",
  "S01ratnml_u:4391": "bodhayan sakalāṃl lokān samādhiṃ vidadhe tataḥ /",
  "S01ratnml_u:4392": "iti śāstrā samādiṣṭaṃ śrutvā sarve ca sāṃghikāḥ // Rm_11.177{76} //",
  "S01ratnml_u:4393": "śubheṣv eva sadā raktāḥ pracerire samāhitāḥ // Rm_11.178{77} //",
  "S01ratnml_u:4394": "ity evaṃ me samākhyātaṃ guruṇā śāṇavāsinā /",
  "S01ratnml_u:4395": "(Rm 145)",
  "S01ratnml_u:4396": "tathaivaṃ te mayā khyātaṃ śrutvā caivaṃ śubhe cara // Rm_11.179{78} //",
  "S01ratnml_u:4397": "prajāś ca śrāvayitvaivaṃ bodhayitvā prayatnataḥ /",
  "S01ratnml_u:4398": "saddharmācaraṇeṣv evaṃ preraṇīyā narādhipa // Rm_11.180{79} //",
  "S01ratnml_u:4399": "tatas te maṃgalaṃ nityaṃ sarvatrāpi bhaved dhruvaṃ /",
  "S01ratnml_u:4400": "kramād bodhipathaḥ prāpya saṃbodhim āpnuyāḥ khalu // Rm_11.181{80} //",
  "S01ratnml_u:4401": "iti tenopaguptena bhāṣitaṃ sa nareśvaraḥ /",
  "S01ratnml_u:4402": "śrutvā tatheti vaṃditvā prābhyanandat sapārṣadaḥ // Rm_11.182{81} //",
  "S01ratnml_u:4403": "ye śṛṇvantīdam evaṃ pramuditamanaso hastakākhyāvadānaṃ",
  "S01ratnml_u:4404": "ye cāpi śrāvayanti pratidinam aniśaṃ bodhicaryābhiraktāḥ /",
  "S01ratnml_u:4405": "te sarve kleśamuktāḥ suvimalamanaso bodhisatvā guṇāḍhyā",
  "S01ratnml_u:4406": "bhuktvā saukhyaṃ prakāmaṃ munivaranilayaṃ saṃprayāṃti pramodāḥ // Rm_11.183{82} //",
  "S01ratnml_u:4407": "++ iti śriratnamālāyāṃ hastakāvadānaṃ nāma samāptam ++",
  "S01ratnml_u:4408": "(Rm 146)",
  "S01ratnml_u:4409": "XII Sārthavāhāvadāna",
  "S01ratnml_u:4410": "athāśoko mahīpālaḥ kṛtāṃjalipuṭo mudā /",
  "S01ratnml_u:4411": "upaguptaṃ guruṃ natvā punar evam abhāṣata // Rm_12.1{1} //",
  "S01ratnml_u:4412": "bhadanta śrotum ichāmi punar anyat subhāṣitaṃ /",
  "S01ratnml_u:4413": "yathā te guruṇādiṣṭaṃ tathā me khyātum arhasi // Rm_12.2{2} //",
  "S01ratnml_u:4414": "iti tena narendreṇa pṛṣṭe 'sau sugatātmajaḥ /",
  "S01ratnml_u:4415": "upagupto yatiś caivaṃ taṃ nṛpaṃ pratyabhāṣata // Rm_12.3{3} //",
  "S01ratnml_u:4416": "śṛṇu rājan samādhāya yathā me guruṇoditaṃ /",
  "S01ratnml_u:4417": "tathāhaṃ te pravakṣyāmi tac chrutvā mudito bhava // Rm_12.4{4} //",
  "S01ratnml_u:4418": "puraikasamaye caivaṃ śākyasiṃho jagadguruḥ /",
  "S01ratnml_u:4419": "sarvajñaḥ sugataḥ śāstā sarvadharmānudeśakaḥ // Rm_12.5{5} //",
  "S01ratnml_u:4420": "sarvavidyādhipo nāthas traidhātukavināyakaḥ /",
  "S01ratnml_u:4421": "dharmarājo munīndro 'sau sarvasatvahitaṃkaraḥ // Rm_12.6{6} //",
  "S01ratnml_u:4422": "śrāvastyāṃ vahir udyāne jetāhvaye mahāvane /",
  "S01ratnml_u:4423": "anāthapiṇḍadārāme vihāre saugatāśrame // Rm_12.7{7} //",
  "S01ratnml_u:4424": "śrāvakair bhikṣubhiḥ sārddham upāsakaiś ca cailakaiḥ /",
  "S01ratnml_u:4425": "bodhisatvagaṇaiś cāpi tathānyaiś ca maharṣibhiḥ // Rm_12.8{8} //",
  "S01ratnml_u:4426": "vyaharat satvahitārthena dharmāmṛtaiḥ pravarṣayan /",
  "S01ratnml_u:4427": "tat saddharmāmṛtaṃ pātuṃ prāyayur bodhivāṃchinaḥ // Rm_12.9{9} //",
  "S01ratnml_u:4428": "lokapālagaṇāḥ sarve svasvasainyagaṇaiḥ saha /",
  "S01ratnml_u:4429": "brāhmaṇāḥ kṣatriyāś cāpi vaiśyāḥ śūdrāś ca maṃtriṇaḥ // Rm_12.10{10} //",
  "S01ratnml_u:4430": "amātyā dhaninaḥ paurāḥ sādhavaś ca mahājanāḥ /",
  "S01ratnml_u:4431": "vaṇijaḥ sārthavāhāś ca tathānye sarvajātikāḥ // Rm_12.11{11} //",
  "S01ratnml_u:4432": "sarvadigbhyaḥ samāgatya sarve te samupāgatāḥ /",
  "S01ratnml_u:4433": "saṃbuddhaṃ śrīghanaṃ natvā pūjayitvā samaṃtataḥ // Rm_12.12{12} //",
  "S01ratnml_u:4434": "parivṛtya puraskṛtya saddharmaśravaṇārthinaḥ /",
  "S01ratnml_u:4435": "kṛtāṃjalipuṭo dṛṣṭvā saṃtasthuḥ saṃmukhānatāḥ // Rm_12.13{13} //",
  "S01ratnml_u:4436": "athāsau bhagavān dṛṣṭvā tān sarvān samupāśritān /",
  "S01ratnml_u:4437": "ādimadhyāṃtakalyāṇaṃ dideśa dharmam uttamaṃ // Rm_12.14{14} //",
  "S01ratnml_u:4438": "tat saddharmāmṛtaṃ pītvā sarve lokādhipādayaḥ /",
  "S01ratnml_u:4439": "harṣitās te 'numodanto nananduḥ paribodhitāḥ // Rm_12.15{15} //",
  "S01ratnml_u:4440": "tadaiva samaye tasyāṃ śrāvastyāṃ puri saṃsthitaḥ /",
  "S01ratnml_u:4441": "(Rm 147)",
  "S01ratnml_u:4442": "āsīt sāṃyātrikotsāhī sārthavāho mahodyamī // Rm_12.16{16} //",
  "S01ratnml_u:4443": "svakuladharmabhṛd vīraḥ svakulavṛttimānitaḥ /",
  "S01ratnml_u:4444": "yaśodharmārthakāmāptyai samudraṃ gantum aichata // Rm_12.17{17} //",
  "S01ratnml_u:4445": "tato 'sau svāṃ priyāṃ bhāryāṃ bodhayitvā prayatnataḥ /",
  "S01ratnml_u:4446": "svasahāyāś ca tāṃ sarvāṃ samāhūya samabravīt // Rm_12.18{18} //",
  "S01ratnml_u:4447": "bhavaṃto śrūyatāṃ sarve yad abhilaṣitaṃ mama /",
  "S01ratnml_u:4448": "atrāsti yadi vo vāṃchā tan me svāgantum arhatha // Rm_12.19{19} //",
  "S01ratnml_u:4449": "ahaṃ ratnākaraṃ gantum iche ratnasamṛddhaye /",
  "S01ratnml_u:4450": "tat prāyāta mayā sārddhaṃ yadi saṃpattim ichatha // Rm_12.20{20} //",
  "S01ratnml_u:4451": "iti tenoditaṃ śrutvā sarve te ratnalobhitāḥ /",
  "S01ratnml_u:4452": "sahasā gaṃtum ichante ratnākare mahodadhau // Rm_12.21{21} //",
  "S01ratnml_u:4453": "tato 'sau sārthabhṛc chīghraṃ sarve sārthagaṇaiḥ saha /",
  "S01ratnml_u:4454": "svastyayanavidhiṃ kṛtvā pratasthe saṃpramoditaḥ // Rm_12.22{22} //",
  "S01ratnml_u:4455": "tataḥ kramād vyatikramya grāmāraṇyavanāni ca /",
  "S01ratnml_u:4456": "sarve te pracaranto vai tīraṃ prāpur mahodadheḥ // Rm_12.23{23} //",
  "S01ratnml_u:4457": "tato bhāṃḍāni naukāyām āropyāruhya ca svayaṃ /",
  "S01ratnml_u:4458": "karṇadhāraprayatnais te jagāhire 'mbudhiṃ kramāt // Rm_12.24{24} //",
  "S01ratnml_u:4459": "tataḥ kramāt samullaṃghya bahudvīpāntarāṇi te /",
  "S01ratnml_u:4460": "ratnākaraṃ samāsādya ratnāni samasādhayan // Rm_12.25{25} //",
  "S01ratnml_u:4461": "tatas te bahuratnāni samāsādya pramoditāḥ /",
  "S01ratnml_u:4462": "tataḥ pratyāgatā abdhes tīrāntikaṃ samāyayuḥ // Rm_12.26{26} //",
  "S01ratnml_u:4463": "tatra tat karmadoṣeṇa kālavātair vighaṭṭitaṃ /",
  "S01ratnml_u:4464": "bhidyate vahanaṃ teṣāṃ hṛdayaiḥ sā sahāśu tat // Rm_12.27{27} //",
  "S01ratnml_u:4465": "tadā te vaṇijaḥ sarve niḥprayatnapratikriyā /",
  "S01ratnml_u:4466": "sarvabhāṇḍaiḥ sahāgāḍhe nipetur duṣkare 'mbudhau // Rm_12.28{28} //",
  "S01ratnml_u:4467": "kecit phalakam ālamvya samuttīrṇāḥ svavīryataḥ /",
  "S01ratnml_u:4468": "kecid vāhuvalādhānaṃ samuttīrya sthalaṃ yayuḥ // Rm_12.29{29} //",
  "S01ratnml_u:4469": "kecic ca vilayaṃ prāptā nirālamvyanirāśrayāḥ /",
  "S01ratnml_u:4470": "utpravanto nimajjantaḥ kheditā nidhanaṃ yayuḥ // Rm_12.30{30} //",
  "S01ratnml_u:4471": "tatas te vaṇijaḥ sarve ye viśiṣṭā viṣāditāḥ /",
  "S01ratnml_u:4472": "te yaśodhanavibhraṣṭāḥ śūnyahastā gṛhaṃ yayuḥ // Rm_12.31{31} //",
  "S01ratnml_u:4473": "tathāsau sārthavāho 'pi gṛhaṃ prāpto viṣāditaḥ /",
  "S01ratnml_u:4474": "etad vṛttaṃ svabhāryāyāḥ kathitvaivaṃ vyacintayat // Rm_12.32{32} //",
  "S01ratnml_u:4475": "hā hā me mandabhāgyatvāj jāyate mīdṛśī vipat /",
  "S01ratnml_u:4476": "(Rm 148)",
  "S01ratnml_u:4477": "atrāhaṃ kiṃ kariṣyāmi yato bhāgyaṃ na vidyate // Rm_12.33{33} //",
  "S01ratnml_u:4478": "bhāgyavān puruṣo dhīro bhāgyavān kuśalī sudhīḥ /",
  "S01ratnml_u:4479": "bhāgyena labhyate saṃpad yaśaḥ saukhyaguṇānvitaḥ // Rm_12.34{34} //",
  "S01ratnml_u:4480": "dhīḥ śrīlakṣmīyaśoratnaṃ valaṃ saṃpat kṣaṇādayaḥ /",
  "S01ratnml_u:4481": "etadādyā guṇāḥ sarve śobhanti bhāgyam āśritāḥ // Rm_12.35{35} //",
  "S01ratnml_u:4482": "nihīnabhāgyavṛttes tu puruṣasyāpi saṃmate /",
  "S01ratnml_u:4483": "etadādyādiguṇāḥ sarve na prasiddhyaṃti sarvataḥ // Rm_12.36{36} //",
  "S01ratnml_u:4484": "tad atra kiṃ kariṣye 'haṃ kva yāsyāmi dhanāptaye /",
  "S01ratnml_u:4485": "dhanahīnā na śobhante gṛhasthāḥ sādhavo 'pi hi // Rm_12.37{37} //",
  "S01ratnml_u:4486": "varaṃ prāṇaparityāgaṃ na tu dravyair vinā gṛhe /",
  "S01ratnml_u:4487": "paśuvan nirasaṃ bhuktvā sthāsyāmy evaṃ nirutsavaṃ // Rm_12.38{38} //",
  "S01ratnml_u:4488": "bhāgyena labhyate dravyaṃ bhāgyaṃ dharmeṇa labhyate /",
  "S01ratnml_u:4489": "dharme hi jāyate sveṣṭadevatāyāḥ prasādataḥ // Rm_12.39{39} //",
  "S01ratnml_u:4490": "tad dharmabhāgyalabdhārthaṃ svakuladevatāṃ prati /",
  "S01ratnml_u:4491": "samyag ārādhayitvaivaṃ yāyāṃ ratnākaraṃ punaḥ // Rm_12.40{40} //",
  "S01ratnml_u:4492": "manasīti viniścitya sa sārthavāhakaḥ punaḥ /",
  "S01ratnml_u:4493": "svakuladevatāṃ samyag ārādhya samayācata // Rm_12.41{41} //",
  "S01ratnml_u:4494": "namas te devate nityaṃ bhaje 'haṃ śaraṇaṃ gataḥ /",
  "S01ratnml_u:4495": "kṣaṃtavyaṃ me 'parādhatvaṃ prasīda parameśvara // Rm_12.42{42} //",
  "S01ratnml_u:4496": "itthaṃ sā devatā samyag ārādhya saṃpramoditā /",
  "S01ratnml_u:4497": "sarvasārthān samāhūya punar evam abhāṣata // Rm_12.43{43} //",
  "S01ratnml_u:4498": "bho bhavanto vijānīdhvaṃ vayaṃ sarve vaṇigjanāḥ /",
  "S01ratnml_u:4499": "tad atra bhavatām agre kathyate me samīhitaṃ // Rm_12.44{44} //",
  "S01ratnml_u:4500": "yad bhavanto vayaṃ sarve sārthavāhakulodbhavāḥ /",
  "S01ratnml_u:4501": "tat tathaiva gṛhe sthitvā naiva śobhāṃ vrajemahi // Rm_12.45{45} //",
  "S01ratnml_u:4502": "tasmāt svakulavṛttisthaiḥ sarvair asmābhir udyataiḥ /",
  "S01ratnml_u:4503": "yaśodharmasukhāptyarthaṃ karttavyaṃ dhanasādhanaṃ // Rm_12.46{46} //",
  "S01ratnml_u:4504": "dhanahīnā na śobhante gṛhasthā hi kuṭuṃvinaḥ /",
  "S01ratnml_u:4505": "sārthavāho 'stu śobhante vahuratnārjanodyatāḥ // Rm_12.47{47} //",
  "S01ratnml_u:4506": "tad viṣādaṃ parityaktvā yaśoratnasukhāptaye /",
  "S01ratnml_u:4507": "dhairyyam ālamvya sarvaiś ca karttavyaṃ dhanasādhanaṃ // Rm_12.48{48} //",
  "S01ratnml_u:4508": "dhanavān puruṣo lokaiḥ sarvatrāpi pramānyate /",
  "S01ratnml_u:4509": "dhanena sādhayed dharmaṃ dharmeṇa sadgatiṃ vrajet // Rm_12.49{49} //",
  "S01ratnml_u:4510": "tasmān nityaṃ mahotsāhais ñltyaktvālasyakuśīdatā /",
  "S01ratnml_u:4511": "arjanīyaṃ prayatnena dhanaṃ dānāya bhuktaye // Rm_12.50{50} //",
  "S01ratnml_u:4512": "dānaṃ vibhūṣaṇaṃ loke dānaṃ durgatinivāraṇaṃ /",
  "S01ratnml_u:4513": "(Rm 149)",
  "S01ratnml_u:4514": "dānaṃ svargasya sopānaṃ dānaṃ śāntikaraṃ sadā // Rm_12.51{51} //",
  "S01ratnml_u:4515": "asmād dānaṃ sadā kartuṃ bhoktuṃ saukhyaṃ yathechayā /",
  "S01ratnml_u:4516": "bhūyo ratnākaraṃ gaṃtum arhāmahe dhanārjane // Rm_12.52{52} //",
  "S01ratnml_u:4517": "tatra ratnāni saṃgṛhya svastipratyāgatā vayaṃ /",
  "S01ratnml_u:4518": "yāvaj jīvaṃ sukhaṃ bhuktvā dānaṃ kṛtvā vasemahi // Rm_12.53{53} //",
  "S01ratnml_u:4519": "yadi daivo vipattiḥ syāt samudre patitā vayaṃ /",
  "S01ratnml_u:4520": "tīrtharāje mṛtāḥ sarve yāsyāmaḥ svargatiṃ dhruvaṃ // Rm_12.54{54} //",
  "S01ratnml_u:4521": "yadi bhāgyād athāsmākaṃ devānāṃ ca prasādataḥ /",
  "S01ratnml_u:4522": "yātrāsiddhir bhaven nūnaṃ yāvaj jīvaṃ sukhaṃ tadā // Rm_12.55{55} //",
  "S01ratnml_u:4523": "asmād ratnākare gantuṃ iche ratnapralabdhaye /",
  "S01ratnml_u:4524": "tat prāyāta mayā sārddhaṃ yadi saṃpattim ichatha // Rm_12.56{56} //",
  "S01ratnml_u:4525": "iti tasyoditaṃ śrutvā te sarve vaṇijo mudā /",
  "S01ratnml_u:4526": "tathā tena sahaichānta gantuṃ ratnākaraiḥ punaḥ // Rm_12.57{57} //",
  "S01ratnml_u:4527": "tato 'sau sārthabhṛc chīghraṃ dhṛtvā svastyayanaṃ mudā /",
  "S01ratnml_u:4528": "sarve sārthagaṇaiḥ sārddhaṃ pratasthe svapurād vahi // Rm_12.58{58} //",
  "S01ratnml_u:4529": "tataḥ kramād vyatikramya grāmāraṇyavanāni ca /",
  "S01ratnml_u:4530": "pracarantaś ca te sarve tīraṃ prāpur mahodadheḥ // Rm_12.59{59} //",
  "S01ratnml_u:4531": "tatra sarve 'pi te sārthā bhāṇḍāni vahane kramāt /",
  "S01ratnml_u:4532": "āropya sahasārūḍhā jagāhire mahāmbudhau // Rm_12.60{60} //",
  "S01ratnml_u:4533": "tataḥ kramāt samullaṃghya vahudvīpāntarāṇi te /",
  "S01ratnml_u:4534": "ratnākaraṃ samāsādya ratnāni samasādhayan // Rm_12.61{61} //",
  "S01ratnml_u:4535": "tatra te vahuratnāni samāgṛhya praharṣitāḥ /",
  "S01ratnml_u:4536": "tataḥ pratyāgatāś cābdhes tīrāntikam upāyayuḥ // Rm_12.62{62} //",
  "S01ratnml_u:4537": "tatas taddaivayogena kālikāvātaghaṭṭitā /",
  "S01ratnml_u:4538": "sā naukā bhidyate caivaṃ teṣāṃ vai hṛdayaiḥ saha // Rm_12.63{63} //",
  "S01ratnml_u:4539": "tadā te vaṇijaḥ sarve niḥprayatnapratikriyā /",
  "S01ratnml_u:4540": "sarvabhāṇḍaiḥ sahāgāḍhe nyapatan duṣṭare 'mbudhau // Rm_12.64{64} //",
  "S01ratnml_u:4541": "tatra te vilayaṃ prāptā nirālaṃvā nirāśrayāḥ /",
  "S01ratnml_u:4542": "unmajjanto nimajjantaḥ preritās tīram ūrmibhiḥ // Rm_12.65{65} //",
  "S01ratnml_u:4543": "kecit phalakam āśritya samuttīryya svavīryyataḥ /",
  "S01ratnml_u:4544": "kecid vāhuvalādhānaiḥ samuttīryya sthalaṃ yayuḥ // Rm_12.66{66} //",
  "S01ratnml_u:4545": "kecin nihīnavīryyāṅgā hanyamānā mahormibhiḥ /",
  "S01ratnml_u:4546": "utplavantā nimajjantaḥ kheditā nidhanaṃ yayuḥ // Rm_12.67{67} //",
  "S01ratnml_u:4547": "tatas teṣāṃ ca sārthānāṃ ye 'vaśiṣṭā sujīvinaḥ /",
  "S01ratnml_u:4548": "(Rm 150)",
  "S01ratnml_u:4549": "yaśoratnaviyuktās te śūnyahastā gṛhaṃ yayuḥ // Rm_12.68{68} //",
  "S01ratnml_u:4550": "tathāsau sārthavāho 'pi gṛhaṃ gatvā viṣāditaḥ /",
  "S01ratnml_u:4551": "etad vṛttaṃ svavaṃdhūnāṃ kathitvaivam abhāṣata // Rm_12.69{69} //",
  "S01ratnml_u:4552": "hā mayā kiṃ kṛtaṃ pāpaṃ yenedrig jāyate vipat /",
  "S01ratnml_u:4553": "dvidhāpi siddhyate naiva yato bhāgyaṃ na vidyate // Rm_12.70{70} //",
  "S01ratnml_u:4554": "pāpair na siddhyate karma atra yatnasya kiṃ valaiḥ /",
  "S01ratnml_u:4555": "dharmeṇa siddhyate karma tasmād dharmo valottamaḥ // Rm_12.71{71} //",
  "S01ratnml_u:4556": "tasmād dharmaṃ puraskṛtya karttavyaṃ dravyasādhanaṃ /",
  "S01ratnml_u:4557": "dravyena sādhayet karma sadgatiṃ samavāpnuyāḥ // Rm_12.72{72} //",
  "S01ratnml_u:4558": "karma tu siddhyate samyak kulavṛttiṃ ca cāriṇāṃ /",
  "S01ratnml_u:4559": "kulavṛttiṃ parityajya yo 'nyavṛttau caret kudhīḥ // Rm_12.73{73} //",
  "S01ratnml_u:4560": "sa ihāpi paribhraṣṭaḥ paratra durgatiṃ vrajet /",
  "S01ratnml_u:4561": "yenaivaṃ sadgatiprāptis tadaiva karmma sādhayet // Rm_12.74{74} //",
  "S01ratnml_u:4562": "yato 'pi durgatiṃ prāptis tat karma tarhitaṃ budhaiḥ /",
  "S01ratnml_u:4563": "tad atra kiṃ kariṣye 'haṃ kva yāsyāmy artham arjituṃ /",
  "S01ratnml_u:4564": "arthaṃ vinā kathaṃ dharmaṃ karttavyaṃ hi kuṭuṃvibhiḥ // Rm_12.75{75} //",
  "S01ratnml_u:4565": "vinā dharmaṃ hi saṃsāre janma jīvaṃ ca nisphalaṃ /",
  "S01ratnml_u:4566": "kiṃ te na pauruṣeṇāpi yena dharmaṃ na sādhyate // Rm_12.76{76} //",
  "S01ratnml_u:4567": "dhig dhig me janma saṃsāre jīvituṃ na tathotsahe /",
  "S01ratnml_u:4568": "varaṃ prāṇaparityāgaṃ na tv evaṃ cirajīvitaṃ // Rm_12.77{77} //",
  "S01ratnml_u:4569": "avaśyaṃ jantubhir mṛtyur gantavyaṃ ekadhā dhruvaṃ /",
  "S01ratnml_u:4570": "tato 'tra martum ichāmi na tv evam uṣituṃ gṛhe // Rm_12.78{(78)} //",
  "S01ratnml_u:4571": "evaṃjīvo na śobhe 'haṃ dhig pravādāgnidagdhitaḥ /",
  "S01ratnml_u:4572": "kathaṃ me śāmyate duḥkhaṃ yenāhaṃ parikheditaḥ // Rm_12.79{(78)} //",
  "S01ratnml_u:4573": "kiṃ karttavyaṃ kva gantavyaṃ yatnaṃ cātra na vidyate /",
  "S01ratnml_u:4574": "sarvathāhaṃ vinaṣṭo 'smi ko me 'sti rakṣako janaḥ // Rm_12.80{79} //",
  "S01ratnml_u:4575": "yaśodharmaparibhraṣṭo vrajeyaṃ durgatiṃ khalu /",
  "S01ratnml_u:4576": "tadāhaṃ kiṃ kariṣyāmi dharmayaśaḥsukhānvitaḥ // Rm_12.81{80} //",
  "S01ratnml_u:4577": "mānuṣye labhyamāne hi kuto dharmānusādhanaṃ /",
  "S01ratnml_u:4578": "vinā dharmmaṃ yaśodravyaḥ kiṃ saukhyaṃ gṛhavāsināṃ // Rm_12.82{81} //",
  "S01ratnml_u:4579": "vinā dharmayaśodravyair yo gṛhasthaḥ paśuḥ khalu /",
  "S01ratnml_u:4580": "dharmeṇa sādhayed dravyaṃ yaśobhāgyasukhāptaye // Rm_12.83{82} //",
  "S01ratnml_u:4581": "dharmād dhi jāyate puṇyaṃ dānaśīlakṣamādibhiḥ /",
  "S01ratnml_u:4582": "puṇyenaiva pralabhyante caturvargā api dhruvaṃ // Rm_12.84{83} //",
  "S01ratnml_u:4583": "(Rm 151)",
  "S01ratnml_u:4584": "tad eteṣāṃ mamaiko 'pi na vidyate kathaṃ cana /",
  "S01ratnml_u:4585": "hā hato 'smi svadaivena kiṃ karomi vikheditaḥ // Rm_12.85{84} //",
  "S01ratnml_u:4586": "sarvathāhaṃ vinaṣṭo 'smi namo daivāya karmaṇe /",
  "S01ratnml_u:4587": "evaṃ teṣāṃ svavaṃdhūnāṃ vilapītvā sa sārthapaḥ // Rm_12.86{85} //",
  "S01ratnml_u:4588": "tasthau cintākulībhūto dhanārjananirāśrayā /",
  "S01ratnml_u:4589": "evaṃ vyavasthitaṃ dṛṣṭvā taṃ te sarve 'pi vāṃdhavāḥ // Rm_12.87{86} //",
  "S01ratnml_u:4590": "datvāśvāsaṃ vinodāya bodhayante dhruvaṃ tathā /",
  "S01ratnml_u:4591": "sādho sārthapate satyaṃ tat sarvaṃ yat tvayocyate // Rm_12.88{87} //",
  "S01ratnml_u:4592": "tad evaṃ dhairyyam ālaṃvya prodyamasva gṛhe vasan /",
  "S01ratnml_u:4593": "sādho kutrāpi mā dhāva nirmāṇasadṛśaṃ phalaṃ // Rm_12.89{88} //",
  "S01ratnml_u:4594": "yāvad evāmbhasā kumbhaḥ siṃdhāv andhau 'vapūryate /",
  "S01ratnml_u:4595": "yad abhāvi na tad bhāvi bhāvi naiva tad anyathā // Rm_12.90{89} //",
  "S01ratnml_u:4596": "avaśyaṃ bhāvino bhāvā bhavaṃti sarvadehināṃ /",
  "S01ratnml_u:4597": "avaśyaṃ bhāvino bhāvā na bhaveyus tathā yadi // Rm_12.91{90} //",
  "S01ratnml_u:4598": "pitrā tyaktaḥ kathaṃ rāmo rājyabhraṣṭo vanaṃ yayau /",
  "S01ratnml_u:4599": "tatrāpi vasatas tasya bhāryā śītā pativratā // Rm_12.92{91} //",
  "S01ratnml_u:4600": "āhṛtya rakṣasā nītā kathaṃ laṃkāpure 'vasat /",
  "S01ratnml_u:4601": "tato rāmeṇa vīryeṇa hatvāsau rāvaṇas tataḥ // Rm_12.93{92} //",
  "S01ratnml_u:4602": "pratyānīya punaḥ śītā tyaktā bharttrā svayaṃ kathaṃ /",
  "S01ratnml_u:4603": "punar ṛṣeḥ samānīya sabhāmadhye parikṣitā // Rm_12.94{93} //",
  "S01ratnml_u:4604": "tataḥ pṛthyā svayaṃ gṛhya sītānītā rasātalaṃ /",
  "S01ratnml_u:4605": "tatas tadvirahārttāsau rāmaḥ saṃsāranispṛhaḥ // Rm_12.95{94} //",
  "S01ratnml_u:4606": "nadyāṃ prāṇasvayaṃ tyaktvā janaṃ sārddhaṃ divaṃ yayau /",
  "S01ratnml_u:4607": "evam anye 'pi rājāno yudhiṣṭhirā nṛpādayaḥ /",
  "S01ratnml_u:4608": "rājyabhraṣṭā vane gatvā vibhramus te 'pi daivataḥ // Rm_12.96{95} //",
  "S01ratnml_u:4609": "evam anye 'pi lokāś ca sarvatraidhātukabhavāḥ /",
  "S01ratnml_u:4610": "uttamā adhamā madhyā saṃti te 'pi svadaivataḥ // Rm_12.97{96} //",
  "S01ratnml_u:4611": "kecid gṛhe mṛtāḥ kecij jāyamānā mṛtā api /",
  "S01ratnml_u:4612": "kecid vālye mṛtāḥ kecit kaumāratve mṛtās tathā // Rm_12.98{97} //",
  "S01ratnml_u:4613": "yauvane 'pi mṛtāḥ kecin mṛtā vṛddhe vadanti me /",
  "S01ratnml_u:4614": "sarve 'py evaṃ mṛtā lokāḥ svasvadaivapramāṇataḥ // Rm_12.99{98} //",
  "S01ratnml_u:4615": "evaṃ devādayo lokāḥ sukhaduḥkhānuyoginaḥ /",
  "S01ratnml_u:4616": "svasvadaivānubhāvena ṣaḍgatiṣu caranti te // Rm_12.100{99} //",
  "S01ratnml_u:4617": "kecid vālye sukhaṃ bhuktvā yauvane duḥkhabhāginaḥ /",
  "S01ratnml_u:4618": "kecic ca yauvane saukhyaṃ bhuktvā vṛddhe suduḥkhitāḥ // Rm_12.101{100} //",
  "S01ratnml_u:4619": "(Rm 152)",
  "S01ratnml_u:4620": "kecic ca duḥkhitā vālye yauvane saukhyabhāginaḥ /",
  "S01ratnml_u:4621": "vṛddhatvasya sukhībhūtā bhavaṃti te 'pi hi daivataḥ // Rm_12.102{1} //",
  "S01ratnml_u:4622": "sarve 'pi sukham ichanti duḥkhaṃ nechati kaś cana /",
  "S01ratnml_u:4623": "tathā sukhāni saṃprāptuṃ yatnaṃ kurvanty anekaśaḥ // Rm_12.103{2} //",
  "S01ratnml_u:4624": "keṣāṃ cit siddhyate yatnaṃ keṣāṃ cid vā na siddhyati /",
  "S01ratnml_u:4625": "keṣāṃ cid vighnatāṃ yāti tat sarvaṃ daivayogataḥ // Rm_12.104{3} //",
  "S01ratnml_u:4626": "tathā ca rogiṇāṃ rogā vaidyopacāraṇair api /",
  "S01ratnml_u:4627": "varddhyante naiva śāmyante tad api daivayogataḥ // Rm_12.105{4} //",
  "S01ratnml_u:4628": "keṣāṃ cid rogiṇāṃ rogā vinā vaidyopacāraṇe /",
  "S01ratnml_u:4629": "śāmyaṃte yatnato cāpi tad api daivayogataḥ // Rm_12.106{5} //",
  "S01ratnml_u:4630": "tathā cald maṃtriṇāṃ maṃtrāḥ siddhyante yatnato laghuḥ /",
  "S01ratnml_u:4631": "keṣāṃ cid vighnatāṃ yānti tad api daivakāraṇāt // Rm_12.107{6} //",
  "S01ratnml_u:4632": "tathaivaṃ vaṇijāṃ lābhoḥ siddhyante yatnato 'pi ca /",
  "S01ratnml_u:4633": "keṣāṃ cin naiva yatnena tad api daivayogataḥ // Rm_12.108{7} //",
  "S01ratnml_u:4634": "tathā vīrā raṇe śatruṃ vinā yatnaṃ jayaṃty api /",
  "S01ratnml_u:4635": "kecit tu ripunā yuddhe hanyamānā mṛtāḥ pare // Rm_12.109{8} //",
  "S01ratnml_u:4636": "kecit kṛtvā mahāyuddhaṃ hanyamānāḥ parasparaṃ /",
  "S01ratnml_u:4637": "tyaktvā dehaṃ gatāḥ svargaṃ tad api daivayogataḥ // Rm_12.110{9} //",
  "S01ratnml_u:4638": "evaṃ sāṃyātrikā ratnaṃ prāptuṃ ratnākaraṃ gatāḥ /",
  "S01ratnml_u:4639": "kecid ratnāni saṃgṛhya svasti pratyāgatā gṛhaṃ // Rm_12.111{10} //",
  "S01ratnml_u:4640": "kecid ratnam alabdhaṃ vai śūnyahastā gṛhāgatāḥ /",
  "S01ratnml_u:4641": "kecic ca nidhanaṃ yātās tatraiva makarālaye // Rm_12.112{11} //",
  "S01ratnml_u:4642": "kecid yatnāt samuttīrya jīvanto gṛham āgatāḥ /",
  "S01ratnml_u:4643": "kecic ca jāṃgale caurair nihatā maraṇaṃ gatāḥ // Rm_12.113{12} //",
  "S01ratnml_u:4644": "kecic ca jaṃtubhir mārge hiṃsyamāne mṛtā vane /",
  "S01ratnml_u:4645": "keṣāṃ cit siddhyate yātrā mahallābhasamanvitāḥ // Rm_12.114{13} //",
  "S01ratnml_u:4646": "keṣāṃ cid vighnatāṃ yānti tathāpi daivayogataḥ /",
  "S01ratnml_u:4647": "kaiś cid gṛhe nidhiḥ prāptaḥ kaiś cid deśāntare vane // Rm_12.115{14} //",
  "S01ratnml_u:4648": "kaiś cid dūre bhramadbhiś ca naiva kiṃ cit kva cid dhanaṃ /",
  "S01ratnml_u:4649": "keṣāṃ cid varddhate saṃpad yatnāyāsaṃ vinā laghu // Rm_12.116{15} //",
  "S01ratnml_u:4650": "keṣāṃ cid dhīyate saṃpad rakṣitāpi prayatnataḥ /",
  "S01ratnml_u:4651": "keṣāṃ cit susthirā saṃpat keṣāṃ cid vala asthirā // Rm_12.117{16} //",
  "S01ratnml_u:4652": "keṣāṃ cij jāyate naiva nānopāyārjanair api /",
  "S01ratnml_u:4653": "evaṃ nānāprakāraiś ca satvās traidhātukodbhavāḥ // Rm_12.118{17} //",
  "S01ratnml_u:4654": "(Rm 153)",
  "S01ratnml_u:4655": "bhuṃjate sukhaduḥkhāni svasvadaivānusāriṇāḥ /",
  "S01ratnml_u:4656": "sukhasyānte hi duḥkhāni duḥkhasyānte sukhāni ca // Rm_12.119{18} //",
  "S01ratnml_u:4657": "bhuṃjante jaṃtavaḥ sarve bhramante ṣaḍgatiṣv api /",
  "S01ratnml_u:4658": "tathā bhavanti mitrāṇi dviṣo 'pi hitakāriṇaḥ // Rm_12.120{19} //",
  "S01ratnml_u:4659": "mitrāṇy api dviṣo duṣṭā bhavaṃti daivayogataḥ /",
  "S01ratnml_u:4660": "tathāmṛtaṃ viṣībhūtaṃ viṣaṃ cāpy amṛtī bhavet // Rm_12.121{20} //",
  "S01ratnml_u:4661": "tad api daivayogena tasmād daivaṃ mahad varaṃ // Rm_12.122{21} //",
  "S01ratnml_u:4662": "tathā ca brahmaṇaḥ śīrṣaṃ nikṛttaṃ śūlapāṇinā /",
  "S01ratnml_u:4663": "tad api daivayogena tasmād daivaṃ mahāvalī // Rm_12.123{22} //",
  "S01ratnml_u:4664": "tathā cakrī suvīro 'pi vyādheṣu nihato mṛtaḥ /",
  "S01ratnml_u:4665": "tad api daivayogena tasmād daivaṃ mahad valaṃ // Rm_12.124{23} //",
  "S01ratnml_u:4666": "yaś ca bhūtādhipaś ceśaḥ so 'py umatto digaṃvaraḥ /",
  "S01ratnml_u:4667": "tad api daivayogena tasmād daivaṃ maheśvaraḥ // Rm_12.125{24} //",
  "S01ratnml_u:4668": "caṃdro 'pi ca kalaṃkāṅko māse māse 'pi hīyate /",
  "S01ratnml_u:4669": "tad api daivayogena tasmād daivaṃ mahadvalaṃ // Rm_12.126{25} //",
  "S01ratnml_u:4670": "evaṃ candradineśau ca graheṇāpi nipīḍitau /",
  "S01ratnml_u:4671": "tad api daivayogena tasmād daivaṃ mahāvalī // Rm_12.127{26} //",
  "S01ratnml_u:4672": "rāmo rakṣovijetāpi putreṇa nihato raṇe /",
  "S01ratnml_u:4673": "tad api daivayogena tasmād daivaṃ mahāvalī // Rm_12.128{27} //",
  "S01ratnml_u:4674": "tathārjjunaḥ sudhīro 'pi putreṇāpi hato raṇe /",
  "S01ratnml_u:4675": "tad api daivayogena tasmād daivaṃ mahāvalaṃ // Rm_12.129{28} //",
  "S01ratnml_u:4676": "tathā ca parśurāmeṇa mātāpi nihatā krudhā /",
  "S01ratnml_u:4677": "tad api daivayogena tasmād daivaṃ mahāvalaḥ // Rm_12.130{29} //",
  "S01ratnml_u:4678": "biṃbisāro nṛpendro 'pi putreṇājātaśatruṇā /",
  "S01ratnml_u:4679": "vaṃdhane māritaṃ caivaṃ tad api daivayogataḥ // Rm_12.131{30} //",
  "S01ratnml_u:4680": "tasmāc ca brahmadattena dharmapālo sa nandanaḥ /",
  "S01ratnml_u:4681": "māritaḥ pramadātuṣṭyai tad api daivayogataḥ // Rm_12.132{31} //",
  "S01ratnml_u:4682": "rājñī ca durpatī mātā svātmajasyāpi rohitaṃ /",
  "S01ratnml_u:4683": "pītvaiva nirdayā tuṣṭā tad api daivayogataḥ // Rm_12.133{32} //",
  "S01ratnml_u:4684": "kṣāntivādī muniś cāpi rājñā nirdayacetasā /",
  "S01ratnml_u:4685": "asinā ghātito 'raṇye tad api daivayogataḥ // Rm_12.134{33} //",
  "S01ratnml_u:4686": "prasenajin nṛpeśo 'pi putreṇāpi svarājyataḥ /",
  "S01ratnml_u:4687": "nirvāsito vane bhrāntas tad api daivayogataḥ // Rm_12.135{34} //",
  "S01ratnml_u:4688": "evam anye 'pi rājāno hatvā jñātī svavāṃdhavān /",
  "S01ratnml_u:4689": "bhuṃjate prāpya rājyāni tad api daivayogataḥ // Rm_12.136{35} //",
  "S01ratnml_u:4690": "evaṃ pitrā sutās tyaktvā mātrā ca svātmajā api /",
  "S01ratnml_u:4691": "vaṃdhumitrādibhis tyaktvā kecid daivānuyogataḥ // Rm_12.137{36} //",
  "S01ratnml_u:4692": "bhāryāpi svāminā tyaktvā bharttāpi bhāryyayā tathā /",
  "S01ratnml_u:4693": "(Rm 154)",
  "S01ratnml_u:4694": "tad api daivayogena tasmād daivaṃ mahattaraṃ // Rm_12.138{37} //",
  "S01ratnml_u:4695": "putreṇāpi pitā tyaktaṃ mātāpi jananī tathā /",
  "S01ratnml_u:4696": "dhātrī cāpi parityaktās tathā pautrapitāmahaḥ // Rm_12.139{38} //",
  "S01ratnml_u:4697": "tathā pitāmahas tyaktaḥ putraiś cāpy atinirdayaiḥ /",
  "S01ratnml_u:4698": "tad api daivayogena tasmād daivaṃ mahattaraṃ // Rm_12.140{39} //",
  "S01ratnml_u:4699": "tathā rājñā svabhṛtyāś ca sevakā api sajjanāḥ /",
  "S01ratnml_u:4700": "aparādhaṃ vinā tyaktās tad api daivayogataḥ // Rm_12.141{40} //",
  "S01ratnml_u:4701": "tathā sakhisahāyāṃ ca vaṃdhumitrasuhṛjjanān /",
  "S01ratnml_u:4702": "parityaktvā nihaṃty ante tad api daivayogataḥ // Rm_12.142{40*} //",
  "S01ratnml_u:4703": "tathā śiṣyān gurur hanti śiṣyo hanti gurum api /",
  "S01ratnml_u:4704": "tad api daivayogena tasmād daivaṃ mahattaraṃ // Rm_12.143{41} //",
  "S01ratnml_u:4705": "tathāpi ghnanti bharttāraṃ svāminaṃ sevakānn api /",
  "S01ratnml_u:4706": "tad api daivayogena tasmād daivaṃ mahattaraṃ // Rm_12.144{42} //",
  "S01ratnml_u:4707": "tathā ca svayam ātmānaṃ ghnanti kecid ruṣānvitāḥ /",
  "S01ratnml_u:4708": "tad api daivayogena tasmād daivaṃ mahattamaḥ // Rm_12.145{43} //",
  "S01ratnml_u:4709": "kecic chastraiḥ svayaṃ hatvā kecid bhuktvā viṣādikaṃ /",
  "S01ratnml_u:4710": "kecid agnau jale svabhre prapātāt patitā mṛtāḥ // Rm_12.146{44} //",
  "S01ratnml_u:4711": "kecit pāśaiḥ svayaṃ badhya mṛtāḥ kecic ca vaṃdhane /",
  "S01ratnml_u:4712": "kecit pānāśanādīṃś ca tyaktvā yāṃti yamālayaṃ // Rm_12.147{45} //",
  "S01ratnml_u:4713": "evaṃ kṛtvāpi yānty eva kecid vāpi surālayaṃ /",
  "S01ratnml_u:4714": "kecic ca narake yānti tat sarvaṃ daivayogataḥ // Rm_12.148{46} //",
  "S01ratnml_u:4715": "tathā mṛddārupāṣāṇe nānādhātupratiṣṭhitāḥ /",
  "S01ratnml_u:4716": "devatāś ca dadanty evaṃ phalaṃ daivaniyogataḥ // Rm_12.149{47} //",
  "S01ratnml_u:4717": "pare 'pi svajanā iṣṭāḥ sahajā api ca dviṣaḥ /",
  "S01ratnml_u:4718": "bhavanti tat kṣaṇād eva tad api daivayogataḥ // Rm_12.150{48} //",
  "S01ratnml_u:4719": "evaṃ traidhātukotpannāḥ sarve satvāś ca jaṃtavaḥ /",
  "S01ratnml_u:4720": "ṣaḍgatiṣu bhramantas te caranti daivayogataḥ // Rm_12.151{49} //",
  "S01ratnml_u:4721": "kecid vīrā guṇāḍhyāś ca suṃdarā bhāgyamāninaḥ /",
  "S01ratnml_u:4722": "sarvasaṃpatsamṛddhāś ca cakravarttinṛpādayaḥ // Rm_12.152{50} //",
  "S01ratnml_u:4723": "kecic ca nirguṇāḥ prāḍhyāḥ kecin nirguṇinaḥ śaṭhāḥ /",
  "S01ratnml_u:4724": "kecic ca vikalāṃgāś ca guṇasaṃpattibhāginaḥ // Rm_12.153{51} //",
  "S01ratnml_u:4725": "kecic ca suṃdarā mūrkhā nirdhanā nirguṇāḥ śaṭhāḥ /",
  "S01ratnml_u:4726": "kecic ca guṇinaḥ prāḍhyā nīcakarmānucāriṇaḥ // Rm_12.154{52} //",
  "S01ratnml_u:4727": "kecin nīcakulotpannāḥ guṇāḍhyāḥ sādhuvṛttayaḥ /",
  "S01ratnml_u:4728": "(Rm 155)",
  "S01ratnml_u:4729": "dātāro dhanino vīrāḥ sarvasatvānupālakāḥ // Rm_12.155{53} //",
  "S01ratnml_u:4730": "kecid uccakulotpannā nirguṇā duṣṭavṛttayaḥ /",
  "S01ratnml_u:4731": "kṛpaṇā vikalāṃgāś ca nirdayāś ca durāśayāḥ // Rm_12.156{54} //",
  "S01ratnml_u:4732": "kecid vīrā hy alābhijñāḥ kulīnāḥ sādhavo 'pi ye /",
  "S01ratnml_u:4733": "te 'pi jātinihīne 'pi bhajaṃti śaraṇaṃ gatāḥ // Rm_12.157{55} //",
  "S01ratnml_u:4734": "kecic ca guṇavanto 'pi kucelāḥ kṛśagātrikāḥ /",
  "S01ratnml_u:4735": "pretavad bhujyamānāś ca caraṃti bhikṣukā bhuvi // Rm_12.158{56} //",
  "S01ratnml_u:4736": "kecic ca nirguṇā vāpi vaṃcakā duṣṭamānasāḥ /",
  "S01ratnml_u:4737": "mānyante sādhuval loke tad api daivayogataḥ // Rm_12.159{57} //",
  "S01ratnml_u:4738": "evaṃ nānāvidhā lokāḥ ṣaḍgatiṣu samudbhavāḥ /",
  "S01ratnml_u:4739": "sukhaduḥkhāni bhuṃjante bhramaṃti daivayogataḥ // Rm_12.160{58} //",
  "S01ratnml_u:4740": "tasmād daivaṃ mahāvīraṃ sarvatraidhātukeṣv api /",
  "S01ratnml_u:4741": "kenāpi śakyate naiva vaśe netuṃ kathaṃ cana // Rm_12.161{59} //",
  "S01ratnml_u:4742": "tena daivaṃ mahānāthaḥ sarvakarmādhipaḥ prabhuḥ /",
  "S01ratnml_u:4743": "sraṣṭā bharttā ca harttā ca traidhātuvāsinām api // Rm_12.162{60} //",
  "S01ratnml_u:4744": "tasyāpy adhipatibrahmā sarvalokeśvaro vidhiḥ /",
  "S01ratnml_u:4745": "tat tasya śaraṇaṃ gatvā bhaktyā nityaṃ samarcaya // Rm_12.163{61} //",
  "S01ratnml_u:4746": "tasmiṃ tuṣṭe vidhau devaiḥ parituṣṭaṃ bhaved dhruvaṃ /",
  "S01ratnml_u:4747": "tato daivaprasādena sarvatra maṃgalaṃ bhavet // Rm_12.164{62} //",
  "S01ratnml_u:4748": "daive tuṣṭe susiddhyante sarvakarmāṇi yatnataḥ /",
  "S01ratnml_u:4749": "viruddhe tu na siddhyante yatnaiḥ saṃsādhitāny api // Rm_12.165{63} //",
  "S01ratnml_u:4750": "tasmād daivādhipaṃ devaṃ brahmāṇaṃ caturānanaṃ /",
  "S01ratnml_u:4751": "bhaja daivaprasannāya sarvakāryaprasiddhaye // Rm_12.166{64} //",
  "S01ratnml_u:4752": "daivaṃ brahmaprasādena śubhadaṃ saṃmukhī bhavet /",
  "S01ratnml_u:4753": "tatas te maṃgalaṃ nityaṃ sarvakāryyeṣu saṃbhavet // Rm_12.167{65} //",
  "S01ratnml_u:4754": "evaṃ sārthapate natvā vidhānaṃ kāryyasādhanaṃ /",
  "S01ratnml_u:4755": "vidhinārādhya sadbhaktyā kuruṣva karmasādhanaṃ // Rm_12.168{66} //",
  "S01ratnml_u:4756": "tathā cet sarvathā nityaṃ yātrāyaṃ maṃgalaṃ bhavet /",
  "S01ratnml_u:4757": "anyad vā cintitaṃ kāryaṃ sarvāpy evaṃ prasatsyate // Rm_12.169{67} //",
  "S01ratnml_u:4758": "yadi vāṃchāsti te bhūyo gantuṃ ratnākaraṃ prati /",
  "S01ratnml_u:4759": "tathābhyarcya vidhātāraṃ gachet svasti bhavet khalu // Rm_12.170{68} //",
  "S01ratnml_u:4760": "iti tenoditaṃ śrutvā sārthavāhas tatheti saḥ /",
  "S01ratnml_u:4761": "pratijñāya samabhyarcya brahmāṇaṃ prārthayat tadā // Rm_12.171{69} //",
  "S01ratnml_u:4762": "namas te bhagavan brahmaṃ yātrāsiddhiṃ kuruṣva me /",
  "S01ratnml_u:4763": "evaṃ vidhiṃ samārādhya sa sārthādhipatis tataḥ // Rm_12.172{70} //",
  "S01ratnml_u:4764": "ratnaṃ prāptyai punaḥ sārthān samāhūyābravīt tathā /",
  "S01ratnml_u:4765": "(Rm 156)",
  "S01ratnml_u:4766": "bhavantaḥ śrūyatāṃ vākyaṃ yan mayā samudīritaṃ // Rm_12.173{71} //",
  "S01ratnml_u:4767": "atrāsti yadi vo vāṃchā tathā kartuṃ samudyatāṃ /",
  "S01ratnml_u:4768": "ahaṃ ratnākaraṃ bhūyo gantuṃ ichāmi sāṃprataṃ // Rm_12.174{72} //",
  "S01ratnml_u:4769": "tad yadīchatha ratnāni tathā yāta mayā saha /",
  "S01ratnml_u:4770": "kiṃ cāpy atra vayaṃ sarve sārthavāhakulodbhavāḥ // Rm_12.175{73} //",
  "S01ratnml_u:4771": "tad gṛhe paśuvad bhuktvā kathaṃ śobhī vrajemahi /",
  "S01ratnml_u:4772": "saṃsāre sarvajaṃtūnāṃ ekadhā maraṇaṃ dhruvaṃ // Rm_12.176{74} //",
  "S01ratnml_u:4773": "tat kiṃ no maraṇe bhītyā mṛtyuṃ kena nivāryyate /",
  "S01ratnml_u:4774": "yadi daivād vipattiḥ syād asmākaṃ karmmadoṣataḥ // Rm_12.177{75} //",
  "S01ratnml_u:4775": "sarvatīrthajalādhāre mṛtāḥ svargaṃ vrajemahi /",
  "S01ratnml_u:4776": "yadi bhāgyāc ca no yātrā siddhā svastimatī bhavet /",
  "S01ratnml_u:4777": "tadā jīvaṃ sukhaṃ dānaṃ kṛtvā svargaṃ vrajemahi /",
  "S01ratnml_u:4778": "tad viṣādaṃ parityajya yaśodharmmasukhāptaye // Rm_12.178{76} //",
  "S01ratnml_u:4779": "vīryotsāhaṃ samādhāya samāyāta mayā saha /",
  "S01ratnml_u:4780": "iti tasya vacaḥ śrutvā sarve te vaṇijo mudā // Rm_12.179{77} //",
  "S01ratnml_u:4781": "tatheti ca samutsāhaṃ kṛtvā gaṃtuṃ samudyatāḥ /",
  "S01ratnml_u:4782": "tataḥ sarve 'pi te sārthā dhṛtvā svastyayanaṃ vidhiṃ // Rm_12.180{78} //",
  "S01ratnml_u:4783": "paṇyam ādāya tenaiva saha sārthabhṛtā yayuḥ /",
  "S01ratnml_u:4784": "tatas te prasthitāḥ sarve grāmāraṇyavanasthalīḥ // Rm_12.181{79} //",
  "S01ratnml_u:4785": "samuttīryya kramād yātās tīraṃ prāpur mahodadheḥ /",
  "S01ratnml_u:4786": "tatra nāvi samārūḍhā karṇadhāraprayatnataḥ // Rm_12.182{80} //",
  "S01ratnml_u:4787": "marutāṃte 'nukūlena jagāhire mahodadhiṃ /",
  "S01ratnml_u:4788": "tatas teṣāṃ ca sarveṣāṃ daivayogānuyogataḥ // Rm_12.183{81} //",
  "S01ratnml_u:4789": "sā naukā kālikāvātasaṃkṣubdhābhūd vibheditā /",
  "S01ratnml_u:4790": "tadā sarve 'pi te sārthā dṛṣṭvā naukāṃ vibheditāṃ // Rm_12.184{82} //",
  "S01ratnml_u:4791": "trasitāḥ sahasā tasmāt pratyāyayuḥ prayatnataḥ /",
  "S01ratnml_u:4792": "tatas te vaṇijaḥ sarve vipaṃnāśā viṣāditāḥ // Rm_12.185{83} //",
  "S01ratnml_u:4793": "rātrau svasvagṛhe gatvā vibhagnāsā viṣedire /",
  "S01ratnml_u:4794": "tathāsau sārthavāho 'pi lajjitaḥ khaṇḍitāśayaḥ // Rm_12.186{84} //",
  "S01ratnml_u:4795": "kheditātmā gṛhe tasthau mūkavad dhi natotsavaḥ /",
  "S01ratnml_u:4796": "tato bhāryyā satī bhadrā patikhedavibheditaṃ /",
  "S01ratnml_u:4797": "dṛṣṭvā taṃ vikalībhūtaṃ samupetyābravīt punaḥ // Rm_12.187{85} //",
  "S01ratnml_u:4798": "mā viṣādaṃ kṛthāḥ svāminn atra dhairyyaṃ samāśrayaḥ /",
  "S01ratnml_u:4799": "dharmiṣṭhe śaraṇaṃ gatvā kuruṣva dharmasādhanaṃ // Rm_12.188{86} //",
  "S01ratnml_u:4800": "(Rm 157)",
  "S01ratnml_u:4801": "dharmmeṇa jīyate pāpaṃ niṣpāpo nirmalāśayaḥ /",
  "S01ratnml_u:4802": "śuddhacitto viśuddhātmā puṇyātmā bhāgyam āpnuyāt // Rm_12.189{87} //",
  "S01ratnml_u:4803": "tato bhāgyavataḥ puṃso yad yat karmaṇi sādhitaṃ /",
  "S01ratnml_u:4804": "tat tat sarvaṃ prasiddhyeta tasmād dharmaṃ carottamaṃ // Rm_12.190{88} //",
  "S01ratnml_u:4805": "dharmam eva suhṛd mitram ihāmutra sahānugaḥ /",
  "S01ratnml_u:4806": "dharmmeṇa pālyate sarvaṃ tasmād dharmo jagatsuhṛt // Rm_12.191{89} //",
  "S01ratnml_u:4807": "dharmā nānāvidhā loke kulacaryyānusarataḥ /",
  "S01ratnml_u:4808": "sarveṣām api dharmāṇāṃ dayā dharme viśiṣyate // Rm_12.192{90} //",
  "S01ratnml_u:4809": "dayāluḥ sugato buddho dharmarājas tathāgataḥ /",
  "S01ratnml_u:4810": "samantabhadra ātmajñaḥ sarvasatvahitaṃkaraḥ // Rm_12.193{91} //",
  "S01ratnml_u:4811": "sarvajño mārajic chāstā jagannāthaḥ śubhārthadaḥ /",
  "S01ratnml_u:4812": "ṣaḍabhijño jagadbharttā sarvalokādhipeśvaraḥ // Rm_12.194{92} //",
  "S01ratnml_u:4813": "tasmāt tasya munīndrasya sadbhaktyā śaraṇaṃ vrajan /",
  "S01ratnml_u:4814": "saddharmaśaraṇaṃ kṛtvā bhaja nityam upāsakaḥ // Rm_12.195{93} //",
  "S01ratnml_u:4815": "tatas te naśyate pāpaṃ maṃgalaṃ ca bhaved dhruvaṃ /",
  "S01ratnml_u:4816": "tadaiva sarvakāryāṇi sametsyaṃte na saṃśayaḥ // Rm_12.196{94} //",
  "S01ratnml_u:4817": "iti bhāryoditaṃ śrutvā sa sārthādhipatir mudā /",
  "S01ratnml_u:4818": "tatheti saṃpratijñāya saṃbuddhaśaraṇaṃ yayau // Rm_12.197{95} //",
  "S01ratnml_u:4819": "namas te bhagavan nātha pāpistho 'haṃ sudurbhagaḥ /",
  "S01ratnml_u:4820": "bhavatāṃ śaraṇaṃ gache tan māṃ dṛṣṭvāśu rakṣatāṃ // Rm_12.198{96} //",
  "S01ratnml_u:4821": "yan mayā prakṛtaṃ pāpaṃ kāritaṃ vānumoditaḥ /",
  "S01ratnml_u:4822": "tat sarvaṃ deśayiṣyāmi tan me dehi śubhāṃ gatiṃ // Rm_12.199{97} //",
  "S01ratnml_u:4823": "bhavatāṃ sarvadā nātha śaraṇaṃ yāmy upāsakaḥ /",
  "S01ratnml_u:4824": "anyo me śaraṇaṃ nāsti tan māṃ rakṣa sadā bhaje // Rm_12.200{98} //",
  "S01ratnml_u:4825": "tridhāpi me jagannātha yātrā bhagnā svadaivataḥ /",
  "S01ratnml_u:4826": "gṛhasthaḥ sārthavāho 'haṃ tan me dehi susaṃpadaḥ // Rm_12.201{99} //",
  "S01ratnml_u:4827": "yanv ahaṃ sāṃprataṃ nātha bhavataṃ śaraṇaṃ vrajan /",
  "S01ratnml_u:4828": "bhūyo ratnākaraṃ gantuṃ ichāmi ratnalabdhaye // Rm_12.202{100} //",
  "S01ratnml_u:4829": "yadi yātrā bhavet siddhi yāval lābhaṃ ca lapsyate /",
  "S01ratnml_u:4830": "tadupāyena saṃbuddhaṃ pūjayeyaṃ sasāṃghikaṃ // Rm_12.203{1} //",
  "S01ratnml_u:4831": "ity evaṃ niścayaṃ kṛtvā saṃbuddhaṃ saṃsmaran muhuḥ /",
  "S01ratnml_u:4832": "tāṃ bhāryyāṃ bhadrikāṃ dṛṣṭvā punar evam abhāṣata // Rm_12.204{2} //",
  "S01ratnml_u:4833": "bhadre tvayā yad ādiṣṭaṃ tathā kartuṃ samutsahe /",
  "S01ratnml_u:4834": "adyāgreṇa jagannāthaṃ śaraṇaṃ yāsyāmy upāsakaḥ // Rm_12.205{3} //",
  "S01ratnml_u:4835": "(Rm 158)",
  "S01ratnml_u:4836": "bhadre nāmnā jinendrasya yāsye ratnākare punaḥ /",
  "S01ratnml_u:4837": "yadi yātrā bhavet siddhi yāval lābhaṃ ca lapsyate // Rm_12.206{4} //",
  "S01ratnml_u:4838": "tadupārddhena ratnena sasaṃghaṃ sugataṃ tadā /",
  "S01ratnml_u:4839": "yathārhaṃ pūjayiṣye 'ham iti saṃkalpitaṃ mayā // Rm_12.207{5} //",
  "S01ratnml_u:4840": "yadi daivād vipattiḥ syāt saṃbuddhanāma saṃsmaran /",
  "S01ratnml_u:4841": "sarvatīrthajalādhāne mṛto yāyāṃ sukhāvatīṃ // Rm_12.208{6} //",
  "S01ratnml_u:4842": "tad atra yadi me kāryyaṃ śubhaṃ kartuṃ samichasi /",
  "S01ratnml_u:4843": "tad viṣādaṃ parityajya dhairyyaṃ kṛtvā sukhaṃ vasa // Rm_12.209{7} //",
  "S01ratnml_u:4844": "iti bharttroditaṃ śrutvā sā bhāryyā bhadrikā satī /",
  "S01ratnml_u:4845": "tatheti pratisaṃmodya svāminaṃ taṃ samabravīt // Rm_12.210{8} //",
  "S01ratnml_u:4846": "yady evaṃ te samīhāsti kṛtv etaṃ niścayaṃ prabho /",
  "S01ratnml_u:4847": "saṃbuddhasmaraṇaṃ dhṛtvā gacha svastiṃ samācara // Rm_12.211{9} //",
  "S01ratnml_u:4848": "yadi buddhakṛpādṛṣṭiḥ satveṣu vidyate kila /",
  "S01ratnml_u:4849": "tathāvaśyaṃ sa saṃbuddhaḥ paśyan tvāṃ cāpy acet khalu // Rm_12.212{10} //",
  "S01ratnml_u:4850": "tadā te maṅgalaṃ nityaṃ yātrā svastimatī bhavet /",
  "S01ratnml_u:4851": "tatas te janma saṃsāre sāphalyaṃ ca bhavet khalu // Rm_12.213{11} //",
  "S01ratnml_u:4852": "tena svāmiṃ jineṃdrasya nāmasvastyayanaṃ dadhat /",
  "S01ratnml_u:4853": "gacha yātrā susiddhāstu svasti pratyāgatāśu ca // Rm_12.214{12} //",
  "S01ratnml_u:4854": "iti bhāryoditaṃ śrutvā sa sārthādhipatir mudā /",
  "S01ratnml_u:4855": "bhūyaḥ sārthagaṇān sarvān samāhūyābravīt tathā // Rm_12.215{13} //",
  "S01ratnml_u:4856": "bhavanta śrūyatāṃ vākyaṃ yan mayātra samīhitaṃ /",
  "S01ratnml_u:4857": "ahaṃ ratnākaraṃ bhūyo gantum ichāmi sāṃprataṃ // Rm_12.216{14} //",
  "S01ratnml_u:4858": "tad asti yadi vo vāṃchā yaśaḥsaṃpatsukhāptaye /",
  "S01ratnml_u:4859": "samāyāta mayā sārddhaṃ ratnākaraṃ vrajemahi // Rm_12.217{15} //",
  "S01ratnml_u:4860": "yadi bhāgyād dhi no yātrā siddhā svastimatir bhavet /",
  "S01ratnml_u:4861": "yāvajīvaṃ sukhaṃ dharmaṃ kṛtvā svargaṃ vrajemahi /",
  "S01ratnml_u:4862": "atha vā syād vipattir naḥ sarvatīrthajalāśraye /",
  "S01ratnml_u:4863": "mṛtāḥ svargaṃ gamiṣyāmo hy avaśyaṃ maraṇe sati // Rm_12.218{16} //",
  "S01ratnml_u:4864": "paśuvat kiṃ gṛhe sthitvā sukhaṃ vā kiṃ yaśo vinā /",
  "S01ratnml_u:4865": "yaśonvitā mṛtā ye hi tatpumāṃso narottamāḥ // Rm_12.219{17} //",
  "S01ratnml_u:4866": "yad artham eva jīvāmas tad arthaṃ yan na vidyate /",
  "S01ratnml_u:4867": "kiṃ tena jīvitenāpi kevalaṃ duḥkhabhāginaḥ // Rm_12.220{18} //",
  "S01ratnml_u:4868": "varam evādya me mṛtyur na vyarthaṃ cirajīvitaṃ /",
  "S01ratnml_u:4869": "(Rm 159)",
  "S01ratnml_u:4870": "yasmāc ciram api sthitvā mṛtyur kena nivāryyate // Rm_12.221{19} //",
  "S01ratnml_u:4871": "iti mṛtyubhayaṃ dṛṣṭvā sarvatrāpy anivāraṇaṃ /",
  "S01ratnml_u:4872": "tyaktvā viṣādakauśīdyaṃ prodyamahyaṃ yaśorjane // Rm_12.222{20} //",
  "S01ratnml_u:4873": "evaṃ nānāprakāreṇa tena sārthabhṛtāpi te /",
  "S01ratnml_u:4874": "bodhyamānā vaṇiksaṃghāḥ kiṃ cin naiva samūcire // Rm_12.223{21} //",
  "S01ratnml_u:4875": "abhadro 'yaṃ pumāṃ cāpi yato yātrā na siddhyati /",
  "S01ratnml_u:4876": "iti tena mahāṃbhodhau naiko 'pi gantum aichata // Rm_12.224{22} //",
  "S01ratnml_u:4877": "atha sārthapatir dṛṣṭvā tān sarvān viratotsavān /",
  "S01ratnml_u:4878": "eko 'pi vā svayaṃ gantum aichad ratnākaraṃ prati // Rm_12.225{23} //",
  "S01ratnml_u:4879": "tato bhāryāṃ samāmaṃtrya paribodhya prasannadhīḥ /",
  "S01ratnml_u:4880": "svastyayanavidhiṃ kṛtvā pratasthe bhārakaiḥ saha // Rm_12.226{24} //",
  "S01ratnml_u:4881": "tataḥ paṇyaṃ samādāya bhāravāhajanaiḥ saha /",
  "S01ratnml_u:4882": "purād vahi vinirgatya kramād deśāṃtaraṃ yayau // Rm_12.227{25} //",
  "S01ratnml_u:4883": "kramāc caṃcūryyamāno 'sau grāmāraṇyavanasthalīḥ /",
  "S01ratnml_u:4884": "parikraman samullaṃghya prāpus tīraṃ mahodadheḥ // Rm_12.228{26} //",
  "S01ratnml_u:4885": "tatrāsau sārthabhṛd dṛṣṭvā taṃ samudraṃ mahāmbudhiṃ /",
  "S01ratnml_u:4886": "kṛtāṃjalipuṭo natvā prārthayac charaṇaṃ gataḥ // Rm_12.229{27} //",
  "S01ratnml_u:4887": "namas te jīvam ādhāra sarvasatvārthasaṃpade /",
  "S01ratnml_u:4888": "tvadāsayā samāyāmi tad āśāṃ me prapūraya // Rm_12.230{28} //",
  "S01ratnml_u:4889": "tato 'sau karṇadhāraṃ ca toṣayitvā prabodhayan /",
  "S01ratnml_u:4890": "kṛtāṃjalipuṭo natvā saṃdhṛtvā samayācata // Rm_12.231{29} //",
  "S01ratnml_u:4891": "karṇadhāra mahāvāho tavāhaṃ śaraṇaṃ vraje /",
  "S01ratnml_u:4892": "tat svasti cārayan naukāṃ yātrāsiddhiṃ prasādhaya // Rm_12.232{30} //",
  "S01ratnml_u:4893": "tathāsau vahanaṃ kṛtvā dṛḍhītaṃ gāḍhavaṃdhitaṃ /",
  "S01ratnml_u:4894": "kṛtāṃjalipuṭo natvā saṃdhṛtvā samayācata // Rm_12.233{31} //",
  "S01ratnml_u:4895": "yathā mātā ca garbhasthaṃ vālakaṃ saṃprarakṣate /",
  "S01ratnml_u:4896": "tathā mām eva garbhasthe nauke mātaḥ prarakṣatāṃ // Rm_12.234{32} //",
  "S01ratnml_u:4897": "tataś ca sugataṃ smṛtvā triratnaśaraṇaṃ gataḥ /",
  "S01ratnml_u:4898": "kṛtāṃjalipuṭo bhūtvā praṇamyaivam ayācata // Rm_12.235{33} //",
  "S01ratnml_u:4899": "namas te bhagavan nātha yathā trāsi jagattrayaṃ /",
  "S01ratnml_u:4900": "tathā māṃ kṛpayā dṛṣṭvā pāhi vraje ratnākare // Rm_12.236{34} //",
  "S01ratnml_u:4901": "ity evaṃ sārthavāho 'sau praṇatvā sugataṃ smaran /",
  "S01ratnml_u:4902": "(Rm 160)",
  "S01ratnml_u:4903": "bhāṇḍāny āropya naukāyaṃ samārohaj janaṃ saha // Rm_12.237{35} //",
  "S01ratnml_u:4904": "tato 'sau naukrameṇaiva karṇadhāraprayatnataḥ /",
  "S01ratnml_u:4905": "marutāṃ cānukūlena saṃjagāha mahāmbudhau // Rm_12.238{36} //",
  "S01ratnml_u:4906": "yat tatra sārthavāho 'sau saṃsmaran sugataṃ muhuḥ /",
  "S01ratnml_u:4907": "tena puṇyabalenaiva sā naukā svastim ācaran // Rm_12.239{37} //",
  "S01ratnml_u:4908": "tathā kramāc caranty evaṃ dvīpalokāntarāṇi ca /",
  "S01ratnml_u:4909": "vyatikramya suśighreṇa ratnākaraṃ samāyayau // Rm_12.240{38} //",
  "S01ratnml_u:4910": "tatra ratnākare prāpya ratnāni samasādhayan /",
  "S01ratnml_u:4911": "tato ratnāni saṃgṛhya pratasthe vahanāsthitaḥ // Rm_12.241{39} //",
  "S01ratnml_u:4912": "tataḥ kramād vyatikramya dvīpalokāntarāṇi ca /",
  "S01ratnml_u:4913": "tīraṃ prāpuḥ suśīghreṇa buddhadṛṣṭiprasādataḥ // Rm_12.242{40} //",
  "S01ratnml_u:4914": "tataḥ sthalaṃ samāsādya śailāraṇyavanasthalīḥ /",
  "S01ratnml_u:4915": "grāmāṃ deśāṃ parikramya śrāvastyāṃ puram āyayau // Rm_12.243{41} //",
  "S01ratnml_u:4916": "tato gṛhe praviṣṭo 'sau bharyyayā saha moditaḥ /",
  "S01ratnml_u:4917": "suhṛnmitrajanaiś cāpi kṛtvālāpaṃ nyaṣīdata // Rm_12.244{42} //",
  "S01ratnml_u:4918": "tataḥ sadyar gṛhastho 'sau bhāryyayā saha naṃditaḥ /",
  "S01ratnml_u:4919": "bhāṇḍam udghāṭya ratnāni pratyavekṣitum ārabhat // Rm_12.245{43} //",
  "S01ratnml_u:4920": "tatra divyavicitrāṇi ratnāni vividhāni ca /",
  "S01ratnml_u:4921": "dṛṣṭvā harṣaṃ samāsādya punar evaṃ vabhāṣate // Rm_12.246{44} //",
  "S01ratnml_u:4922": "mamaitāni suratnāni divyāny etādṛśāni hi /",
  "S01ratnml_u:4923": "tatra divyavicitrāṇi nānāratnakulāni ca // Rm_12.247{45} //",
  "S01ratnml_u:4924": "labdhāni taj jinendrasya kṛpādṛṣṭiprasādataḥ /",
  "S01ratnml_u:4925": "tasmād yathāpratijñātaṃ śraddhayā sāṃprataṃ mayā // Rm_12.248{46} //",
  "S01ratnml_u:4926": "yad upārddhaṃ pradātavyaiḥ śravaṇāyārhate 'pi naḥ /",
  "S01ratnml_u:4927": "tad upārddhaṃ kathaṃ cānudātavyaṃ munaye 'rhate // Rm_12.249{47} //",
  "S01ratnml_u:4928": "yadi rājā vijānīyād etad arddhaṃ hare mama /",
  "S01ratnml_u:4929": "ratnalubdho nareśo yaṃ daṇḍaṃ vā praṇayaṃ mayi // Rm_12.250{48} //",
  "S01ratnml_u:4930": "tadā me syād vipattiś ca tat kathaṃ kriyate mayā /",
  "S01ratnml_u:4931": "aho daivād vipattir mām adyāpi ca na muṃcati /",
  "S01ratnml_u:4932": "tat kathaṃ vā pratijñātaṃ pūrayituṃ na manyate /",
  "S01ratnml_u:4933": "namas te bhagavan nātha sarvajño 'si munīśvaraḥ // Rm_12.251{49} //",
  "S01ratnml_u:4934": "rakṣa māṃ pāpinaṃ mūḍhanimagnaṃ duḥkhasāgare /",
  "S01ratnml_u:4935": "ity asau sugataṃ smṛtvā taccintāvyathitāśayaḥ // Rm_12.252{50} //",
  "S01ratnml_u:4936": "kapolaṃ svakare dhṛtvā tasthau koṣṭhe nirutsavaḥ /",
  "S01ratnml_u:4937": "(Rm 161)",
  "S01ratnml_u:4938": "tathaivaṃ sthitam ālokya svāmi naṃ taṃ viṣāditaṃ // Rm_12.253{51} //",
  "S01ratnml_u:4939": "sā bhāryā bhadrikopetya puraḥ sthitvābravīt tathā /",
  "S01ratnml_u:4940": "svāmiṃ bharttaḥ kim eva tvaṃ sthito 'si duḥkhito yathā // Rm_12.254{52} //",
  "S01ratnml_u:4941": "kiṃ vā te jāyate duḥkhaṃ tad vaca cet priyāsmi te // Rm_12.255{53} //",
  "S01ratnml_u:4942": "iti bhāryoditaṃ śrutvā sa sārthādhipatiḥ punaḥ /",
  "S01ratnml_u:4943": "tāṃ bhāryyāṃ samupāmaṃtrya punaś caivam abhāṣata // Rm_12.256{54} //",
  "S01ratnml_u:4944": "bhadre yaj jāyate duḥkhaṃ tat pravakṣye śṛṇu priye /",
  "S01ratnml_u:4945": "yathā mayā pratijñātaṃ pūrayituṃ kathaṃ tathā // Rm_12.257{55} //",
  "S01ratnml_u:4946": "yady upārddhaṃ pradāsyāmi śravaṇāyārhate 'pi nu /",
  "S01ratnml_u:4947": "etad arddhaṃ hared rājā lobhān me daṇḍayed api // Rm_12.258{56} //",
  "S01ratnml_u:4948": "ity evaṃ tadviṣādena vyathito 'haṃ nirutsavaḥ /",
  "S01ratnml_u:4949": "tan me nātra pratīkāro kathaṃ kartuṃ na manyate // Rm_12.259{57} //",
  "S01ratnml_u:4950": "iti bharttroditaṃ śrutvā sā bhāryā punar abravīt /",
  "S01ratnml_u:4951": "viṣādaṃ mā kṛthāḥ svāmiṃ śṛṇu yan me samīhitaiḥ // Rm_12.260{58} //",
  "S01ratnml_u:4952": "tāvad imāni saṃkalpaḥ paścāt tat samayāgate /",
  "S01ratnml_u:4953": "pūjayā saha bhojaiś ca sasaṃghāyārhate 'rcayet // Rm_12.261{59} //",
  "S01ratnml_u:4954": "evaṃ kṛte tathā svāmin pratijñā tena setsyate /",
  "S01ratnml_u:4955": "bhītiś cāpi na vidyeta tasmād evaṃ kuru prabho // Rm_12.262{60} //",
  "S01ratnml_u:4956": "iti bhāryāvacaḥ śrutvā sa sārthādhipatir mudā /",
  "S01ratnml_u:4957": "tatheti pratisaṃśrutya punar evam abhāṣata // Rm_12.263{61} //",
  "S01ratnml_u:4958": "tāvad imāni sarvāṇi ratnāni te samarppaye /",
  "S01ratnml_u:4959": "paścāt kāle sasaṃghaṃ taṃ pūjayiṣye munīśvaraṃ // Rm_12.264{62} //",
  "S01ratnml_u:4960": "idānīṃ sugaṃdhadhūpena pūjayeyaṃ munīśvaraṃ /",
  "S01ratnml_u:4961": "ity uktvā sarvaratnāni bhāryāyāṃ sa nyadhāpayet // Rm_12.265{63} //",
  "S01ratnml_u:4962": "tato 'sau cāguruṃ krītvā kārṣāpaṇadvayena vā /",
  "S01ratnml_u:4963": "gatvā jetavane vihāre tatra dvāre sthito gurum adhūpayet // Rm_12.266{64} //",
  "S01ratnml_u:4964": "tatrāpatramāno 'sau saṃbuddhaśaraṇaṃ gataḥ /",
  "S01ratnml_u:4965": "kṛtāṃjalipuṭo natvā saṃsmaran prārthayat tathā // Rm_12.267{65} //",
  "S01ratnml_u:4966": "bhagavac chāstāsi sarvajño vijānīyā mamāśayaṃ /",
  "S01ratnml_u:4967": "tadyathā me pratijñātaiḥ pūrayituṃ samarhasi // Rm_12.268{66} //",
  "S01ratnml_u:4968": "athāsau bhagavān tasya matvāśayaviśuddhatāṃ /",
  "S01ratnml_u:4969": "(Rm 162)",
  "S01ratnml_u:4970": "mahad ṛdhyabhisaṃskāraṃ cakāra tatprasādataḥ // Rm_12.269{67} //",
  "S01ratnml_u:4971": "yena sa dhūpa ākāśe prābhyudgamya purīṃ ca tāṃ /",
  "S01ratnml_u:4972": "sphuritvā khe punar abhrakūṭībhūtvābhyaśobhayat // Rm_12.270{68} //",
  "S01ratnml_u:4973": "tatrāsau sārthabhṛd dṛṣṭvā prātihāryaṃ tad adbhutaṃ /",
  "S01ratnml_u:4974": "mahānaṃdaprasaṃnātmā punar evaṃ vyaciṃtayat // Rm_12.271{69} //",
  "S01ratnml_u:4975": "naitan me pratirūpaṃ syād yad ayaṃ sugato jinaḥ /",
  "S01ratnml_u:4976": "mayā nābhyarcito ratnair dhig me cittabhayād drutaṃ // Rm_12.272{70} //",
  "S01ratnml_u:4977": "yanv ahaṃ sāṃprataṃ nāthaṃ prārthayitvā sasāṃghikaṃ /",
  "S01ratnml_u:4978": "saratnaiḥ pūjayiṣyāmi bhojanaiś ca svake gṛhe // Rm_12.273{71} //",
  "S01ratnml_u:4979": "ity asau niścayaṃ kṛtvā kṛtāṃjalipuṭo mudā /",
  "S01ratnml_u:4980": "saṃbuddhasaṃmukhaṃ gatvā praṇatvaivaṃ vyajijñapat // Rm_12.274{72} //",
  "S01ratnml_u:4981": "bhagavan nātha sarvajña kṣamasva me 'parādhatāṃ /",
  "S01ratnml_u:4982": "bhavatāṃ pūjanāṃ kartum ichāmi me prasīdatu // Rm_12.275{73} //",
  "S01ratnml_u:4983": "ity evaṃ prārthite tena sa saṃbuddho munīśvaraḥ /",
  "S01ratnml_u:4984": "tatheti pratisaṃmodya tūṣṇībhūtvā vyavasthitaḥ // Rm_12.276{74} //",
  "S01ratnml_u:4985": "tato 'sau sārthabhṛn matvā sugatenādhivāsitaṃ /",
  "S01ratnml_u:4986": "praṇatvā ca muneḥ pādau sahasā svagṛhaṃ yayau // Rm_12.277{75} //",
  "S01ratnml_u:4987": "tatra sa bhāryyayā sārddhaṃ vaṃdhumitra janair api /",
  "S01ratnml_u:4988": "praṇītaṃ bhojyapūjāṃgaṃ sādhayām āsa satvaraṃ // Rm_12.278{76} //",
  "S01ratnml_u:4989": "tato bhojyārcanāṃgāni sajjīkṛtya pramoditaḥ /",
  "S01ratnml_u:4990": "vihāre sahasā gatvā natvā taṃ prārthayan muniṃ // Rm_12.279{77} //",
  "S01ratnml_u:4991": "bhagavan nātha saṃbuddha samayo 'yaṃ pravarttate /",
  "S01ratnml_u:4992": "tad bhavān sāṃghikaiḥ sārddhaṃ samāgantuṃ samarhati // Rm_12.280{78} //",
  "S01ratnml_u:4993": "ity evaṃ prārthite tena sa saṃbuddhaḥ sasāṃghikaḥ /",
  "S01ratnml_u:4994": "pratasthe sūryyavan mārge prātihāryaṃ pradarśayan // Rm_12.281{79} //",
  "S01ratnml_u:4995": "tataḥ kramāt purīṃ prāpya tad gṛhaṃ samupāviśat /",
  "S01ratnml_u:4996": "tad datte pādyaṃ ādāya śuddhāsane nyaṣīdata // Rm_12.282{80} //",
  "S01ratnml_u:4997": "tatas tān sāṃghikān sarvān saṃbuddhapramukhān kramāt /",
  "S01ratnml_u:4998": "svasvāsanasamāsīnān dṛṣṭvā samyak samarcayat // Rm_12.283{81} //",
  "S01ratnml_u:4999": "yathārhaṃ bhojanair vāpi varṇagandharasānvitaiḥ /",
  "S01ratnml_u:5000": "saṃbuddhapramukhān saṃghān saṃtarpya paryatoṣayat // Rm_12.284{82} //",
  "S01ratnml_u:5001": "tataś ca bhojanānte sa śodhayitvā bhujādikaṃ /",
  "S01ratnml_u:5002": "(Rm 163)",
  "S01ratnml_u:5003": "apanīya ca pātrāṇi tāmbūlādīn aḍhaukayat // Rm_12.285{83} //",
  "S01ratnml_u:5004": "tato yāni suratnāni pūrvasaṃkalpatāni hi /",
  "S01ratnml_u:5005": "etaiḥ sarvaṃ suratnais taṃ saṃbuddhaiḥ samavākiran // Rm_12.286{84} //",
  "S01ratnml_u:5006": "tāni ratnāni sarvāṇi saṃbuddhasyānubhāvataḥ /",
  "S01ratnml_u:5007": "muner upari khe gatvā chatrībhūtvā sthitā vabhau // Rm_12.287{85} //",
  "S01ratnml_u:5008": "tatas taṃ sa gṛhī dṛṣṭvā dviguṇasaṃpramoditaḥ /",
  "S01ratnml_u:5009": "pādau tasya muner natvā praṇidhānaṃ vyadhāt tathā // Rm_12.288{86} //",
  "S01ratnml_u:5010": "anena dānadharmeṇa puṇyena kuśalena ca /",
  "S01ratnml_u:5011": "bhaveyaṃ sugato buddho loke 'ndhe 'pariṇāyake // Rm_12.289{87} //",
  "S01ratnml_u:5012": "amukto mocayiṣyāmi tārayiṣyāmy atāritān /",
  "S01ratnml_u:5013": "bhītān āśvāsya saṃbodhau sthāpayiṣyāmi nirvṛtau // Rm_12.290{88} //",
  "S01ratnml_u:5014": "tathāsau bhagavān buddhas tathāśayaviśodhitaṃ /",
  "S01ratnml_u:5015": "saṃbodhau nihitaṃ cittaṃ jñātvā smitaṃ vyadhāt tathā // Rm_12.291{89} //",
  "S01ratnml_u:5016": "tadā tasya munīndrasya mukhapadmād vinirgatāḥ /",
  "S01ratnml_u:5017": "paṃcavarṇā vibhāsanto viniśceruḥ subhānavaḥ // Rm_12.292{90} //",
  "S01ratnml_u:5018": "tatas te bhāsvarāḥ sarve pravisṛtāḥ samaṃtataḥ /",
  "S01ratnml_u:5019": "kecid ūrddhaṃ gatāḥ kecin madhyaṃ kecid rasātale // Rm_12.293{91} //",
  "S01ratnml_u:5020": "kecid adho gatā yās te sarve te narakeṣu ca /",
  "S01ratnml_u:5021": "nipataṃto vibhāsanto pravisasruḥ samaṃtataḥ // Rm_12.294{92} //",
  "S01ratnml_u:5022": "ye uṣṇanarakās teṣu śitībhūtā vicerire /",
  "S01ratnml_u:5023": "ye śītanarakās teṣu nyapatad uṣṇikāś ca te // Rm_12.295{93} //",
  "S01ratnml_u:5024": "ye ye taiḥ kiraṇaiḥ spṛṣṭās te te sarve sukhānvitāḥ /",
  "S01ratnml_u:5025": "yadā te sukhasaṃprāptās tadā te vismayānvitāḥ // Rm_12.296{94} //",
  "S01ratnml_u:5026": "aho naḥ sukham adyaivaṃ katham etad vyacintayan /",
  "S01ratnml_u:5027": "kiṃ nu vayam itaś cyutvā kutra yātāsma sāṃprataṃ // Rm_12.297{95} //",
  "S01ratnml_u:5028": "āhosvid upapannāḥ syur anyatra bhuvaneṣv api /",
  "S01ratnml_u:5029": "iti saṃdehināṃ teṣāṃ satvānāṃ paribodhane // Rm_12.298{96} //",
  "S01ratnml_u:5030": "bhagavān nirmite buddhaṃ preṣayan narakān prati /",
  "S01ratnml_u:5031": "dṛṣṭvā taṃ nirmitaṃ muniṃ vismitā harṣitāś ca vai // Rm_12.299{97} //",
  "S01ratnml_u:5032": "te sarve narakā lokāḥ saṃmīlya saṃvabhāṣire /",
  "S01ratnml_u:5033": "na bhavanta itaś cyutvā gatāsmānyatra bhūmiṣu // Rm_12.300{98} //",
  "S01ratnml_u:5034": "kiṃs tv ayaṃ nu mahāsatvaḥ hy apūrvadarśanaḥ pumān /",
  "S01ratnml_u:5035": "(Rm 164)",
  "S01ratnml_u:5036": "nūnam asyānubhāvena duḥkhāni samitāni ca // Rm_12.301{99} //",
  "S01ratnml_u:5037": "tad vayam enam ānamya vaṃde mayā pramuktaye /",
  "S01ratnml_u:5038": "iti saṃbhāṣya te sarve natvā tac charaṇaṃ gatāḥ // Rm_12.302{100} //",
  "S01ratnml_u:5039": "namo buddhāya dharmāya saṃghāyeti vavandire /",
  "S01ratnml_u:5040": "iti te nirmite tasmin prasādya cittam āratāḥ // Rm_12.303{1} //",
  "S01ratnml_u:5041": "sarvapāpavinirmuktā martyadevālayaṃ yayuḥ /",
  "S01ratnml_u:5042": "evaṃ te bhānavaḥ sarve sarvatra narakeṣv api // Rm_12.304{2} //",
  "S01ratnml_u:5043": "prodyante nārakān sarvān pratyāyayur muneḥ puraḥ /",
  "S01ratnml_u:5044": "tathā tad bhānavaś caivam upariṣṭāṃ gatā api // Rm_12.305{3} //",
  "S01ratnml_u:5045": "te 'pi sarve caturlokapālānāṃ bhuvanāni ca /",
  "S01ratnml_u:5046": "avabhāsya kramāt sarvān devalokān abhāsayan // Rm_12.306{4} //",
  "S01ratnml_u:5047": "tathākaniṣṭhaparyantaṃ traidhātukān abhāsayan /",
  "S01ratnml_u:5048": "evaṃ sarvāś ca tān sarvān avabhāsya samaṃtataḥ // Rm_12.307{5} //",
  "S01ratnml_u:5049": "gāthāḥ prodghoṣayantaś ca pralayaṃ saugate vṛṣe /",
  "S01ratnml_u:5050": "anityaṃ khalu saṃsāraṃ duḥkhaśūnyaṃ hy anātmakaṃ // Rm_12.308{6} //",
  "S01ratnml_u:5051": "tasmāt māraṃ parityajya gachadhvaṃ śaraṇaṃ muneḥ /",
  "S01ratnml_u:5052": "niṣkrāmatārabhadhvaṃ kaṃ yujyadhvaṃ buddhaśāsane // Rm_12.309{7} //",
  "S01ratnml_u:5053": "mṛtyusainyaṃ dhunītāśu naḍāgāraṃ karī yathā /",
  "S01ratnml_u:5054": "yo 'py asmin dharmavinaye hy apramattaś cariṣyati // Rm_12.310{8} //",
  "S01ratnml_u:5055": "tyaktvā jātisasaṃsāre duḥkhasyāntaṃ kariṣyati // Rm_12.311{9/} //",
  "S01ratnml_u:5056": "atha te bhānavaḥ sarve traidhātubhuvaneṣv api /",
  "S01ratnml_u:5057": "sarvān satvān samuddhṛtya punaḥ pratyāyayur muneḥ // Rm_12.312{10} //",
  "S01ratnml_u:5058": "atha te bhānavaḥ sarve bhagavantaṃ munīśvaraṃ /",
  "S01ratnml_u:5059": "pradakṣiṇatrayaṃ kṛtvā mūrddhni cāntardadhur muneḥ // Rm_12.313{11} //",
  "S01ratnml_u:5060": "athaitat sabhāsīnā lokāḥ sarve sasāṃghikāḥ /",
  "S01ratnml_u:5061": "tat tadadbhutam ālokya vabhūvur vismayoddhatāḥ // Rm_12.314{12} //",
  "S01ratnml_u:5062": "athānaṃdaḥ samutthāya kṛtāṃjalipuṭo mudā /",
  "S01ratnml_u:5063": "bhagavantaṃ guruṃ natvā papracha smitakāraṇaṃ // Rm_12.315{12/} //",
  "S01ratnml_u:5064": "bhagavan bhavato vaktrāt paṃcavarṇāḥ subhāṃsavaḥ /",
  "S01ratnml_u:5065": "vinirgatā diśaḥ sarvān avabhāsya śatā punaḥ // Rm_12.316{13} //",
  "S01ratnml_u:5066": "bhavān hi sugato śāstā saṃbuddho bhagavañ jinaḥ /",
  "S01ratnml_u:5067": "(Rm 165)",
  "S01ratnml_u:5068": "nirmado nirahaṃkāraḥ mānamātsaryyavarjitaḥ // Rm_12.317{14} //",
  "S01ratnml_u:5069": "tad bhava bhagavaṃ kasmāt smitaiḥ karoti sāṃprataṃ /",
  "S01ratnml_u:5070": "dṛṣṭvaivaṃ taṃ smitaṃ sarve ime lokāḥ pravismitāḥ // Rm_12.318{15} //",
  "S01ratnml_u:5071": "nāhetuḥ sugatā buddhā arhanto vigatoddhavāḥ /",
  "S01ratnml_u:5072": "darśayanti smitaṃ kecit tat kena bhavataḥ smṛtaṃ // Rm_12.319{16} //",
  "S01ratnml_u:5073": "tad etad dhetum ichanti śrotuṃ sarve ime janāḥ /",
  "S01ratnml_u:5074": "tad etat kāraṇaṃ śāstaḥ samādeṣṭuṃ samarhati // Rm_12.320{17} //",
  "S01ratnml_u:5075": "ity evaṃ prārthite tena śiṣyeṇānaṃdayoginā /",
  "S01ratnml_u:5076": "tatheti pratisaṃmodya tam ānaṃdaṃ vabhāṣata // Rm_12.321{18} //",
  "S01ratnml_u:5077": "evam etat tathānaṃda yathaiva bhāṣasi tvayā /",
  "S01ratnml_u:5078": "tat smitaṃ yadarthaṃ me tad vakṣye śṛṇutādarāt // Rm_12.322{19} //",
  "S01ratnml_u:5079": "paśyānaṃda mamānena sārthavāhena sādhunā /",
  "S01ratnml_u:5080": "ebhī ratnaiś ca satkṛtya kṛtā pūjā svabhaktitaḥ // Rm_12.323{20} //",
  "S01ratnml_u:5081": "anena kuśalenaiva sārthavāho mahāsudhīḥ /",
  "S01ratnml_u:5082": "kramād bodhicarīṃ prāpya pūryya pāramitā daśa // Rm_12.324{21} //",
  "S01ratnml_u:5083": "saṃbodhipākṣikān dharmān prāpya brahmavihārikaḥ /",
  "S01ratnml_u:5084": "saṃbodhiṃ samavāpyaivaṃ jitvā māragaṇān api // Rm_12.325{22} //",
  "S01ratnml_u:5085": "buddho ratnottamo nāma sarvajño 'rhaṃ tathāgataḥ /",
  "S01ratnml_u:5086": "dharmarājo jagaṃnātho loke śāstā bhaviṣyati // Rm_12.326{23} //",
  "S01ratnml_u:5087": "tad anumodanāṃ kṛtvā saddharmaṃ bhajatādarāt /",
  "S01ratnml_u:5088": "dharmeṇaiva jagaj jitvā māracaryāvinirgataḥ // Rm_12.327{24} //",
  "S01ratnml_u:5089": "bhadracarī samāsādya saṃbodhipadam āpnuyāt /",
  "S01ratnml_u:5090": "dharnio hi jagatāṃ mitram ihāmutra samantataḥ // Rm_12.328{25} //",
  "S01ratnml_u:5091": "hitakārī suhṛd iṣṭaḥ sarvadāpi sahānugaḥ /",
  "S01ratnml_u:5092": "tasmād dharmaṃ samādhāya saṃcaradhvaṃ samāhitaḥ // Rm_12.329{26} //",
  "S01ratnml_u:5093": "tena vā maṃgalaṃ nityaṃ sarvabhāvī bhaved dhruvaṃ // Rm_12.330{27} //",
  "S01ratnml_u:5094": "iti śāstrā samādiṣṭaṃ śrutvānaṃdaḥ sapārṣadaḥ /",
  "S01ratnml_u:5095": "tatheti moditas taṃ ca guruṃ natvā sa naṃdataḥ // Rm_12.331{28} //",
  "S01ratnml_u:5096": "so 'pi sārthapatiś caiva svakaṃ vyākaraṇaṃ kila /",
  "S01ratnml_u:5097": "munīndreṇa samādiṣṭaṃ śrutvātīvābhyanaṃdatat // Rm_12.332{29} //",
  "S01ratnml_u:5098": "tataś cābhiprasannātmā samutthāya kṛtāṃjaliḥ /",
  "S01ratnml_u:5099": "bhagavaṃtaṃ sasaṃghaṃ taṃ praṇatvaivaṃ vyatijñapat // Rm_12.333{30} //",
  "S01ratnml_u:5100": "namas te bhagavan nātha sarvadharmādhipeśvaraḥ /",
  "S01ratnml_u:5101": "(Rm 166)",
  "S01ratnml_u:5102": "bhavatāṃ śaraṇaṃ kṛtvā bhavāmy aham upāsakaḥ // Rm_12.334{31} //",
  "S01ratnml_u:5103": "yan mayā prakṛtaṃ pāpaṃ kāritaṃ cānumoditaṃ /",
  "S01ratnml_u:5104": "tat sarvaṃ deśayiṣyāmi tan me dehi śubhāṃ cariṃ // Rm_12.335{32} //",
  "S01ratnml_u:5105": "bodhau cittaṃ samādhāya triratnaṃ samupāśraye /",
  "S01ratnml_u:5106": "kṣamasva me 'parādhatvaṃ tan māṃ rakṣa mudā tathā // Rm_12.336{33} //",
  "S01ratnml_u:5107": "evaṃ tenārthitaṃ śrutvā sa saṃbuddho 'bhyadhāt punaḥ /",
  "S01ratnml_u:5108": "yathā te 'bhihitaṃ sādho tathā saṃsetsyate dhruvaṃ // Rm_12.337{34} //",
  "S01ratnml_u:5109": "tasmāc cittaṃ samādhāya triratnaśaraṇaṃ gataḥ /",
  "S01ratnml_u:5110": "sarvasatvahitaṃ kṛtvā bodhicaryāṃ samācara // Rm_12.338{35} //",
  "S01ratnml_u:5111": "tatas tvaṃ kramato hy evaṃ pūrya pāramitā drutaṃ /",
  "S01ratnml_u:5112": "bodhisatvo mahāsatvo bhaved bodhim avāpnuyāt // Rm_12.339{36} //",
  "S01ratnml_u:5113": "etat satyaṃ parijñāya saddharmaṃ saṃprasādhaya /",
  "S01ratnml_u:5114": "tena te maṃgalaṃ nityaṃ sarvatrāpi bhaved dhruvaṃ // Rm_12.340{37} //",
  "S01ratnml_u:5115": "jayo 'stu te sadā bodhau siddhyatu praṇihitaṃ drutaṃ /",
  "S01ratnml_u:5116": "ciraṃ jīvaṃ hitaṃ loke dharmaṃ dhṛtvā sukhaṃ vasa // Rm_12.341{38} //",
  "S01ratnml_u:5117": "ity asau bhagavān buddhas tasmai datvāśiṣaṃ śubhāṃ /",
  "S01ratnml_u:5118": "saṃghaiḥ saha samutthāya svaṃ vihāraṃ yayau tataḥ // Rm_12.342{39} //",
  "S01ratnml_u:5119": "atha sārthapatiś cāsau sadāraḥ saṃpramoditaḥ /",
  "S01ratnml_u:5120": "triratnaśaraṇaṃ kṛtvā saddharmeṣu sadācarat // Rm_12.343{40} //",
  "S01ratnml_u:5121": "tathā sarve 'pi satvāś ca śrutvā tasya pravṛttitāṃ /",
  "S01ratnml_u:5122": "bodhicittaṃ samādhāya triratnaśaraṇaṃ yayuḥ // Rm_12.344{41} //",
  "S01ratnml_u:5123": "etat me guruṇākhyātaṃ saṃśrutaṃ yathā mayā /",
  "S01ratnml_u:5124": "tathātraivaṃ tava prītyā kathyate saṃprabudhyatāṃ // Rm_12.345{42} //",
  "S01ratnml_u:5125": "tathā rājan tvayāpy evaṃ svayaṃ dhṛtvā vṛṣaṃ śubhe /",
  "S01ratnml_u:5126": "bodhayitvā prajāś cāpi sthāpanīyāḥ sadā śubhe // Rm_12.346{43} //",
  "S01ratnml_u:5127": "evaṃ cet te sadāpy evaṃ sarvatrāpi sumaṃgalaṃ /",
  "S01ratnml_u:5128": "bhaven nūnaṃ mahārājan satyam etan na saṃśayaḥ /",
  "S01ratnml_u:5129": "dharmeṇa nirjitaṃ pāpaṃ dharmeṇa jīyate kudhīḥ /",
  "S01ratnml_u:5130": "dharmeṇa nirjitā mārā dharmeṇa bodhim āpnuyāt /",
  "S01ratnml_u:5131": "tasmād bodhipadaṃ prāptuṃ yadīcchatha narādhipaḥ /",
  "S01ratnml_u:5132": "bodhicittaṃ samādhāya sadā ratnatrayaṃ bhaja /",
  "S01ratnml_u:5133": "tathā taṃ kramaṇo rāja bodhicaryyāhitāya ca /",
  "S01ratnml_u:5134": "sarvamāragaṇām jitvā saṃbodhim āpnuyā dhruvaṃ /",
  "S01ratnml_u:5135": "etat tenopaguptena guruṇādiṣṭaṃ samādarāt /",
  "S01ratnml_u:5136": "(Rm 167)",
  "S01ratnml_u:5137": "śrutvā rājo tathety evaṃ pratyanandan sapārṣadaḥ /",
  "S01ratnml_u:5138": "ye śṛṇvantīdam evaṃ praṇihitamanasaḥ sārthavāhāvadānaṃ /",
  "S01ratnml_u:5139": "ye cāpi śrāvayanti pramuditamanasaḥ sarvalokahitārthaṃ /",
  "S01ratnml_u:5140": "te sarve bodhisatvā vijitakalimalo buddhadharmānuraktāḥ /",
  "S01ratnml_u:5141": "saṃbhuktvā satsukhāni prathitaguṇayutā buddhakṣetre prayānti /",
  "S01ratnml_u:5142": "++ iti śrīratnamālāvadānakathāyāṃ sārthavāho'vadānaṃ nāma dvādaśa ++",
  "S01ratnml_u:5143": "(Rm 168)",
  "S01ratnml_u:5144": "XIII Vaḍikāvadāna",
  "S01ratnml_u:5145": "oṃ namaḥ śrīsarvabuddhabodhisatvebhyaḥ /",
  "S01ratnml_u:5146": "yaḥ śrīmāñ chrīghano loke saddharmaiḥ samupādiśat /",
  "S01ratnml_u:5147": "śāsanāni trilokeṣu jayantu tasya sarvadā // Rm_13.1{1} //",
  "S01ratnml_u:5148": "avadānatatvaṃ vakṣyāmi natvā taṃ śrīghanaṃ guruṃ /",
  "S01ratnml_u:5149": "purābhūt pāṭalīputre nagare svargasannibhe // Rm_13.2{2} //",
  "S01ratnml_u:5150": "aśoko nṛparājendras triratnasevakaḥ kṛtī /",
  "S01ratnml_u:5151": "ekasmin samaye tatra sa rājā svajanaiḥ saha // Rm_13.3{3} //",
  "S01ratnml_u:5152": "paurikaiś ca sabhāṃ kṛtvā saddharmaṃ śrotum aicchata /",
  "S01ratnml_u:5153": "tadā sa saugato bhikṣur upagupto jināṃśajaḥ // Rm_13.4{4} //",
  "S01ratnml_u:5154": "lokān dharmotsukān dṛṣṭvā samādheḥ sahasotthitaḥ /",
  "S01ratnml_u:5155": "tatsabhāyāṃ samākramya siṃhāsane śubhāsane // Rm_13.5{5} //",
  "S01ratnml_u:5156": "bhāsayaṃs tatsabhālokāṃs tasthau pūrṇasudhāṃśuvat /",
  "S01ratnml_u:5157": "athāśoko mahīpālaḥ sa maṃtripaurikaiḥ saha // Rm_13.6{6} //",
  "S01ratnml_u:5158": "pūjāṅgaiḥ pūjayitvā tam upaguptam avandata /",
  "S01ratnml_u:5159": "sthitvā bhūmau svajānubhyām uttarāsaṅgam udvahan // Rm_13.7{7} //",
  "S01ratnml_u:5160": "kṛtāñjaliḥ puṭo natvā punar evam abhāṣata /",
  "S01ratnml_u:5161": "bhadanta śrotum icchāmi saddharmaṃ sukhasaṃpradaṃ // Rm_13.8{8} //",
  "S01ratnml_u:5162": "yathoktaṃ śrīmunīndreṇa tathā deṣṭuṃ ca me 'rhati /",
  "S01ratnml_u:5163": "evaṃ tena mahīndreṇa prārthite sa yatīśvaraḥ // Rm_13.9{9} //",
  "S01ratnml_u:5164": "upagupto narendraṃ taṃ samāmantryaivam abravīt /",
  "S01ratnml_u:5165": "sādhu suṣṭhu mahārāja śṛṇu saddharmam ādarāt // Rm_13.10{10} //",
  "S01ratnml_u:5166": "yathā me guruṇā khyātaṃ tathā vakṣyāmi te hite /",
  "S01ratnml_u:5167": "purā sa bhagavān buddhaḥ śakyasiṃho śubhākaraḥ // Rm_13.11{11} //",
  "S01ratnml_u:5168": "dharmarājo jagacchāstā sarvajñaḥ sugato jinaḥ /",
  "S01ratnml_u:5169": "sarvavidyākalāvijñaḥ ṣaḍabhijño munīśvaraḥ // Rm_13.12{12} //",
  "S01ratnml_u:5170": "mārajil lokavin nātho vināyakas tathāgataḥ /",
  "S01ratnml_u:5171": "śrāvastyāṃ jetakāraṇye mahodyāne manorame // Rm_13.13{13} //",
  "S01ratnml_u:5172": "anāthapiṇḍadākhyasya gṛhasthasya mahātmanaḥ /",
  "S01ratnml_u:5173": "nānāvṛkṣasamākīrṇe nānāpuṣpapraśobhitaiḥ // Rm_13.14{14} //",
  "S01ratnml_u:5174": "nānāphalabharānamraiḥ kalpavṛkṣasamānikaiḥ /",
  "S01ratnml_u:5175": "aṣṭāṅgaguṇasaṃpannajalaiḥ padmotpālādibhiḥ // Rm_13.15{15} //",
  "S01ratnml_u:5176": "supuṣpaiḥ paripūrṇābhiḥ puṣkariṇībhir āśrite /",
  "S01ratnml_u:5177": "nānājantuguṇaiś cāpi mithaḥ snehānuvandhitaiḥ // Rm_13.16{16} //",
  "S01ratnml_u:5178": "nānāpakṣigaṇaiś cāpi saṃharṣair upasevite /",
  "S01ratnml_u:5179": "tasmiṃ divyamanoramye munisaṃghaniṣevite // Rm_13.17{17} //",
  "S01ratnml_u:5180": "puṇyakṣetre jināvāse vihāre maṇimaṇḍite /",
  "S01ratnml_u:5181": "śrāvakair bhikṣubhiḥ sārddhaṃ bodhisatvair upāsakaiḥ // Rm_13.18{18} //",
  "S01ratnml_u:5182": "sarvasatvahitārthena tasthau dharmmaṃ prakāśituṃ /",
  "S01ratnml_u:5183": "(Rm 169)",
  "S01ratnml_u:5184": "evaṃ tatra sabhāsīnaṃ saṃbuddhaṃ dharmabhāṣiṇaṃ // Rm_13.19{19} //",
  "S01ratnml_u:5185": "dṛṣṭvā dharmāmṛtaṃ pātuṃ sarvalokāḥ samāyayuḥ // Rm_13.20{19/} //",
  "S01ratnml_u:5186": "daivā daityāś ca siddhāś ca yakṣagaṃdharvakinnarāḥ /",
  "S01ratnml_u:5187": "grahā vidyādharāḥ sādhyā nāgeṃdrā garuḍā api // Rm_13.21{20} //",
  "S01ratnml_u:5188": "sarve 'pi lokapālāś ca munayaś ca maharṣayaḥ /",
  "S01ratnml_u:5189": "yatayo yoginaś cāpi tīrthikāś ca tapaśvinaḥ // Rm_13.22{21} //",
  "S01ratnml_u:5190": "brāhmaṇāḥ kṣatriyāś cāpi vaiśyāḥ śūdrāś ca maṃtriṇaḥ /",
  "S01ratnml_u:5191": "amātyāḥ koṭṭavārāś ca sārthavāhā mahājanāḥ // Rm_13.23{22} //",
  "S01ratnml_u:5192": "śilpino vaṇijaś cāpi gṛhasthāḥ paurikā janāḥ /",
  "S01ratnml_u:5193": "tathā jānapadāś cāpi grāmyāḥ kārpaṭikā api // Rm_13.24{23} //",
  "S01ratnml_u:5194": "evam anye 'pi satvāś ca sarvajātisamudbhavāḥ /",
  "S01ratnml_u:5195": "pūjāpaṃcopahārāṇi gṛhītvā bhaktimānasā // Rm_13.25{24} //",
  "S01ratnml_u:5196": "saddharmaṃ śraddhayā śrotum anumodya samāyayuḥ /",
  "S01ratnml_u:5197": "tatra sarve praviṣṭās te dṛṣṭvā taṃ sugataṃ jinaṃ // Rm_13.26{25} //",
  "S01ratnml_u:5198": "vanditvānanditāḥ sarve pūjāṃ cakrur yathākramaṃ // Rm_13.27{26/} //",
  "S01ratnml_u:5199": "tato natvā samāsīnāḥ parivṛtya pramoditāḥ /",
  "S01ratnml_u:5200": "dharmmaṃ śrotuṃ puraskṛtya tasthuḥ sāñjalayo mudā // Rm_13.28{27} //",
  "S01ratnml_u:5201": "atha sa bhagavān dṛṣṭvā tāṃl lokān dharmavāñchinaḥ /",
  "S01ratnml_u:5202": "ādimadhyāntakalyāṇaṃ dideśa dharmam uttamaṃ // Rm_13.29{28} //",
  "S01ratnml_u:5203": "evaṃ sa bhagavān nityaṃ sarvasatvahitārthikaḥ /",
  "S01ratnml_u:5204": "dharmaṃ prakāśayaṃ loke tasthau dīptāṃśumān iva // Rm_13.30{29} //",
  "S01ratnml_u:5205": "tasminn avasare tatra śrāvastyāṃ purisaṃbhavaḥ /",
  "S01ratnml_u:5206": "āḍhyaḥ śreṣṭhī mahābhogaḥ suvistīrṇaparigrahaḥ // Rm_13.31{30} //",
  "S01ratnml_u:5207": "śrāddho bhadrāśayo dhīraḥ sarvalokasuhṛtpriyaḥ /",
  "S01ratnml_u:5208": "tīrthikasevako mānī vabhūva śrīmadānvitaḥ // Rm_13.32{31} //",
  "S01ratnml_u:5209": "tadā sa sundarībhāryāṃ kuladharmasamānikāṃ /",
  "S01ratnml_u:5210": "ādāya ratisaṃrakto reme nityaṃ yathāsukhaṃ // Rm_13.33{32} //",
  "S01ratnml_u:5211": "tasyaivaṃ ramamāṇasya bhāryā sābhūt sugarbhiṇī /",
  "S01ratnml_u:5212": "tataḥ pravṛddhagarbhā sā pāṇḍuvarṇā vyarājata // Rm_13.34{33} //",
  "S01ratnml_u:5213": "tataḥ sā garbhasaṃjātaṃ putraṃ tasyām upāśritaṃ /",
  "S01ratnml_u:5214": "putraṃ matvābhinaṃdaṃtī bharttāram evam abravīt // Rm_13.35{34} //",
  "S01ratnml_u:5215": "svāmin garbhe prajāto me yat kukṣau dakṣiṇāśritaḥ /",
  "S01ratnml_u:5216": "dārako 'yaṃ bhavet putraḥ nūnaṃ tasmāt pramodaya // Rm_13.36{35} //",
  "S01ratnml_u:5217": "iti bhāryoditaṃ śrutvā sa gṛhasthaḥ praharṣitaḥ /",
  "S01ratnml_u:5218": "garbhe sa vyāśritaṃ dṛṣṭvā mudaivaṃ samudānayat // Rm_13.37{36} //",
  "S01ratnml_u:5219": "vata me jāyate putras tad ahaṃ bhāgyavān bhave /",
  "S01ratnml_u:5220": "putramukhaṃ hi paśyeyaṃ vaṃśasthitir bhaved api // Rm_13.38{37} //",
  "S01ratnml_u:5221": "yan mama vidyate puṇyaṃ dānaśīlādisaṃcitaṃ /",
  "S01ratnml_u:5222": "tenānayor dvayor astu jananīputrayoḥ śivaṃ // Rm_13.39{38} //",
  "S01ratnml_u:5223": "evaṃ proktvā gṛhasthaḥ sa śraddhayā saṃpramoditaḥ /",
  "S01ratnml_u:5224": "bhikṣvarthibrāhmaṇebhyaś ca dadau dānaṃ yathepsitaṃ // Rm_13.40{39} //",
  "S01ratnml_u:5225": "(Rm 170)",
  "S01ratnml_u:5226": "kuleṣṭadevatāś cāpi samabhyarcya yathāvidhi /",
  "S01ratnml_u:5227": "tac chubhaṃ prārthayan nityaṃ tasthau putrasamutsukaḥ // Rm_13.41{40} //",
  "S01ratnml_u:5228": "tataḥ sā bhadrikā nārī pathyopacārabhoginī /",
  "S01ratnml_u:5229": "asūta samaye putraṃ suṃdaraṃ lakṣaṇānvitaṃ // Rm_13.42{41} //",
  "S01ratnml_u:5230": "tataḥ sa janakaḥ śrutvā saṃprajātaṃ sutaṃ mudā /",
  "S01ratnml_u:5231": "sahasā samupāsritya dadarśa taṃ sasuṃdaraṃ // Rm_13.43{42} //",
  "S01ratnml_u:5232": "darśanīyaṃ subhadrāṅgaṃ prāsādikaṃ manoharaṃ /",
  "S01ratnml_u:5233": "dṛṣṭvāpi suciraṃ paśyann eva tasthāv atṛptitaḥ // Rm_13.44{43} //",
  "S01ratnml_u:5234": "tato jātimahaṃ kṛtvā tasya pitrā prasādinā /",
  "S01ratnml_u:5235": "vaḍika iti nāmnā prakhyāpito 'bhūt sa dārakaḥ // Rm_13.45{45/} //",
  "S01ratnml_u:5236": "tataḥ sa vālako 'ṣṭābhyo dhātrībhyaḥ pratipālane /",
  "S01ratnml_u:5237": "mānayitvānusaṃbhāṣya pitrā samarpito 'bhavat // Rm_13.46{46} //",
  "S01ratnml_u:5238": "tathā sa vaḍiko vālo 'ṣṭābhir dhātrībhir ādarāt /",
  "S01ratnml_u:5239": "pālyamānaḥ pravṛddho 'bhūt hradastham iva paṃkajaṃ // Rm_13.47{47} //",
  "S01ratnml_u:5240": "yadā sa dārakaḥ paṃcavarṣito 'bhūn madānvitaḥ /",
  "S01ratnml_u:5241": "tadā vidyopalabdhārthī lipiśālām upāviśat // Rm_13.48{48} //",
  "S01ratnml_u:5242": "tatra sa sadguruṃ natvā kramāl lipīn mudāgrahīt /",
  "S01ratnml_u:5243": "gurubhaktiprasādena lipipāraṃ yayau laghu // Rm_13.49{49} //",
  "S01ratnml_u:5244": "tataḥ sa gurubhiḥ samyac chiṣyamāṇaḥ subuddhimān /",
  "S01ratnml_u:5245": "adhītya sarvaśāstrāṇi vidyāpāraṃ yayau laghu // Rm_13.50{50} //",
  "S01ratnml_u:5246": "tadā tad vaḍikasyāpi pūrvakarmavipākataḥ /",
  "S01ratnml_u:5247": "dehe kasmāt samutpanno mahāvyādhiḥ parākramat // Rm_13.51{51} //",
  "S01ratnml_u:5248": "tadā sa vyādhinā tena pīḍyamāno 'bhimūrchitaḥ /",
  "S01ratnml_u:5249": "asahyavedanākrānto virurāva divāniśaṃ // Rm_13.52{52} //",
  "S01ratnml_u:5250": "tathā taṃ vyādhināghrātam asahyavedanāturaṃ /",
  "S01ratnml_u:5251": "krandantaṃ sa pitā dṛṣṭvā kṛpayaivaṃ vyaciṃtayat // Rm_13.53{53} //",
  "S01ratnml_u:5252": "hā me daivaviruddhena putro 'yaṃ vyādhimūrchitaḥ /",
  "S01ratnml_u:5253": "asahyavedanākrānto bhoktum api na vāñchati // Rm_13.54{54} //",
  "S01ratnml_u:5254": "avaśyaṃ maraṇaṃ yāyāt kathaṃ jīved abhuktavān /",
  "S01ratnml_u:5255": "mṛte putre mariṣye 'haṃ snehaduḥkhaṃ kathaṃ sahe // Rm_13.55{55} //",
  "S01ratnml_u:5256": "iti cintāvyathākrānto bhogye 'pi viratotsavaḥ /",
  "S01ratnml_u:5257": "tam eva svātmajaṃ paśyaṃs tasthau snehābhivandhitaḥ // Rm_13.56{56} //",
  "S01ratnml_u:5258": "mātāpi taṃ sutaṃ dṛṣṭvā snehaduḥkhāgnitāpitā /",
  "S01ratnml_u:5259": "(Rm 171)",
  "S01ratnml_u:5260": "mṛtyuśaṃkā paritrastā rudantī samupācarat // Rm_13.57{57} //",
  "S01ratnml_u:5261": "tadā tasya suhṛnmitravāṃdhavāḥ samupāgatāḥ /",
  "S01ratnml_u:5262": "sarve te rogiṇaṃ dṛṣṭvā snehārttā evam abruvan // Rm_13.58{58} //",
  "S01ratnml_u:5263": "kiṃ bho svasthaṃ na te dehe bhoktuṃ kiṃ vā na vāñchasi /",
  "S01ratnml_u:5264": "bhuṃkṣva yathepsitaṃ pathyaṃ tiṣṭha dhairyaṃ samāśrayan // Rm_13.59{59} //",
  "S01ratnml_u:5265": "iti prokte 'pi taiḥ sarvaiḥ sa vaḍiko jvarānvitaḥ /",
  "S01ratnml_u:5266": "dṛṣṭvaiva tān muhuḥ paśyan naiva kiñcid abhāṣata // Rm_13.60{60} //",
  "S01ratnml_u:5267": "tataḥ sarve 'pi te dṛṣṭvā taṃ vaḍikaṃ rujāturaṃ /",
  "S01ratnml_u:5268": "mṛtyuśaṃkāviṣādigdhaṃ pitaraṃ taṃ tathāvadan // Rm_13.61{61} //",
  "S01ratnml_u:5269": "sādho 'sya varddhate rogas tad rogavyupāśāntaye /",
  "S01ratnml_u:5270": "sahasā vaidyam āhūya darśayasva samāhitaḥ // Rm_13.62{62} //",
  "S01ratnml_u:5271": "upadiṣṭaṃ yathā tena vaidyena sudhiyā tathā /",
  "S01ratnml_u:5272": "paricaryyāṃ samādhāya kurūpacāram ādarāt // Rm_13.63{63} //",
  "S01ratnml_u:5273": "tathā pathyopacāreṇa siddhauṣadhyasahair api /",
  "S01ratnml_u:5274": "kramād asya śarīrastho rogaḥ śāntiṃ vrajed dhruvaṃ // Rm_13.64{64} //",
  "S01ratnml_u:5275": "tatas te 'yaṃ suto bhadraḥ paripuṣṭatanuḥkṛtī /",
  "S01ratnml_u:5276": "svakuladharmam ādhāya sukhaṃ jīvec chubhe caran // Rm_13.65{65} //",
  "S01ratnml_u:5277": "iti matvā mahābhāga mā kṛthās tad viṣādanaṃ /",
  "S01ratnml_u:5278": "dhairyam ālamvya devāṃś ca smṛtvā bhuktvā sukhaṃ vasa // Rm_13.66{66} //",
  "S01ratnml_u:5279": "ity evaṃ samupādiśya tad gṛhasthāt samutthitāḥ /",
  "S01ratnml_u:5280": "sarve te snehaduḥkhārttāḥ svasvageham upācarat // Rm_13.67{67} //",
  "S01ratnml_u:5281": "tataḥ sa gṛhabhṛt tasya putrasya rogaśāṃtaye /",
  "S01ratnml_u:5282": "sadvaidyaṃ samupāhūya sādaraṃ samadarśayat // Rm_13.68{68} //",
  "S01ratnml_u:5283": "tasya roganimittaṃ sa vaidyo dṛṣṭvā samīkṣya ca /",
  "S01ratnml_u:5284": "pathyauṣadhyupacāreṇa samāhita upācarat // Rm_13.69{69} //",
  "S01ratnml_u:5285": "tathāpi tasya tadrogaḥ parivṛddho dine dine /",
  "S01ratnml_u:5286": "kenāpi hy upacāreṇa naiva śāntim upāyayau // Rm_13.70{70} //",
  "S01ratnml_u:5287": "tadrogaṃ varddhitaṃ dṛṣṭvā janakaḥ sa viṣāditaḥ /",
  "S01ratnml_u:5288": "bhūtikaṃ sahasāhūya rogahetum apṛcchata // Rm_13.71{71} //",
  "S01ratnml_u:5289": "tataḥ sa bhūtiko dṛṣṭvā tasya rogapraśāntaye /",
  "S01ratnml_u:5290": "sa bhūtadevatābhyaś ca valiṃ prādād yathāvidhi // Rm_13.72{72} //",
  "S01ratnml_u:5291": "tathāpi vṛṃhito rogas tasya karmavipākataḥ /",
  "S01ratnml_u:5292": "kiñcid api viśeṣeṇa naiva śāntim upāyayau // Rm_13.73{73} //",
  "S01ratnml_u:5293": "tataḥ sa janako dṛṣṭvā tad rogaṃ parivarddhitaṃ /",
  "S01ratnml_u:5294": "āyurvidam upāmaṃtrya rogahetum apṛcchata // Rm_13.74{74} //",
  "S01ratnml_u:5295": "(Rm 172)",
  "S01ratnml_u:5296": "sa ayurvidako dṛṣṭvā tasya grahadaśāphalaṃ /",
  "S01ratnml_u:5297": "kudaśāvyupaśāntyarthaṃ grahapūjām upādiśat // Rm_13.75{75} //",
  "S01ratnml_u:5298": "tathā sa janakas tasya rogiṇo grahaśāntaye /",
  "S01ratnml_u:5299": "brāhmaṇaṃ samupāmantrya grahapūjām akārayat // Rm_13.76{76} //",
  "S01ratnml_u:5300": "tathāpi tasya tadrogo varddhito na śamaṃ yayau /",
  "S01ratnml_u:5301": "daivena samupāghrāte tadupāye na siddhyate // Rm_13.77{77} //",
  "S01ratnml_u:5302": "tathā sa janakas tasya putrasya rogavṛddhitaṃ /",
  "S01ratnml_u:5303": "dṛṣṭvā nirāśayā bhinnacitto mūrcchām upāyayau // Rm_13.78{78} //",
  "S01ratnml_u:5304": "tadā sā supriyā bhāryā bharttāraṃ taṃ vimohitaṃ /",
  "S01ratnml_u:5305": "dṛṣṭvaiva samupāgṛhya samāśvāsyaivam abravīt // Rm_13.79{79} //",
  "S01ratnml_u:5306": "svāmin dhairyyaṃ samālambya tyaja citte vimohatāṃ /",
  "S01ratnml_u:5307": "kim asmākaṃ prayatnena daivasyātra pramāṇike // Rm_13.80{80} //",
  "S01ratnml_u:5308": "sarvathā bhāvino bhāvāḥ phalaṃti sarvajīvināṃ /",
  "S01ratnml_u:5309": "yad abhāvi na tad bhāvi bhāvi cen na tad anyathā // Rm_13.81{81} //",
  "S01ratnml_u:5310": "tasmād daivaprasādāya svakuleśeṣṭadevatāḥ /",
  "S01ratnml_u:5311": "anusmṛtya samārādhya yācasva putrajīvitaṃ // Rm_13.82{82} //",
  "S01ratnml_u:5312": "iti bhāryoditaṃ śrutvā sa gṛhastho 'numoditaḥ /",
  "S01ratnml_u:5313": "kuladevaṃ samabhyarcya prārthayad evam ādarāt // Rm_13.83{83} //",
  "S01ratnml_u:5314": "prasīda me kuleśa tvaṃ kṣamasva hy aparādhatāṃ /",
  "S01ratnml_u:5315": "tavaiva śaraṇastho 'haṃ tan me putraṃ prarakṣatāṃ // Rm_13.84{84} //",
  "S01ratnml_u:5316": "evaṃ tena gṛhasthena prārthite 'pi divāniśaṃ /",
  "S01ratnml_u:5317": "tasya rogo vivṛddho 'bhūn naiva śāmyam upākramat // Rm_13.85{85} //",
  "S01ratnml_u:5318": "tathā brahmādidevāṃś ca sarvān lokādhipān api /",
  "S01ratnml_u:5319": "vihāramaṇḍapārāmakṣetrāraṇyasamāśritān // Rm_13.86{86} //",
  "S01ratnml_u:5320": "nadīkūpataḍāgādijalāśrayapratisthitān /",
  "S01ratnml_u:5321": "balibhoktṝn kalaṃkasthān mārgaśṛṅgāṭakāśritān // Rm_13.87{87} //",
  "S01ratnml_u:5322": "evam anyatra sarvatra pratisthitān samarcayan /",
  "S01ratnml_u:5323": "putrasyārogyakauśalyaṃ jīvitaṃ sa samarthayan // Rm_13.88{88} //",
  "S01ratnml_u:5324": "tathāpi tasya rogo na śamito 'bhūt pravarddhitaḥ /",
  "S01ratnml_u:5325": "tatas taṃ janako dṛṣṭvā nirāśā mūrchito 'patat // Rm_13.89{89} //",
  "S01ratnml_u:5326": "tadā sa vaḍiko rogī pitaraṃ taṃ vimūrchitaṃ /",
  "S01ratnml_u:5327": "pṛthivyāṃ patitaṃ dṛṣṭvā śanair nīcasvaro 'vadat // Rm_13.90{90} //",
  "S01ratnml_u:5328": "hā hā me jāvate pāpaṃ yenāyaṃ patitaḥ pitā /",
  "S01ratnml_u:5329": "(Rm 173)",
  "S01ratnml_u:5330": "snehaduḥkhāgnisaṃtaptaḥ putrato maraṇaṃ vrajet // Rm_13.91{91} //",
  "S01ratnml_u:5331": "hā tātottiṣṭha māṃ paśya mā tyajātmajaṃ āturaṃ /",
  "S01ratnml_u:5332": "dhairyyam ālamvya saṃdhāya rakṣa māṃ samupasthitaḥ // Rm_13.92{92} //",
  "S01ratnml_u:5333": "ity asau vilapan putraḥ pitaraṃ taṃ vimūrchitaṃ /",
  "S01ratnml_u:5334": "dṛṣṭvā bhojanakety aśru muñcaṃs tasthau nirāśritaḥ // Rm_13.93{93} //",
  "S01ratnml_u:5335": "tadā sā supriyā bhāryyā bharttāraṃ taṃ vimūrchitaṃ /",
  "S01ratnml_u:5336": "dṛṣṭvaiva sahasāliṃgya samutthāpyaivam abravīt // Rm_13.94{94} //",
  "S01ratnml_u:5337": "svāmin dhairyaṃ samālaṃbya paśya māṃ te priyaṃ satīṃ /",
  "S01ratnml_u:5338": "tyaktvā dainyaṃ samādhāya paśyan rakṣātmakaṃ priyaṃ // Rm_13.95{95} //",
  "S01ratnml_u:5339": "iti bhāryoditaṃ śrutvā sa gṛhastho samutthitaḥ /",
  "S01ratnml_u:5340": "dṛṣṭvā tāṃ supriyāṃ bhāryāṃ putraṃ caivam abhāṣata // Rm_13.96{96} //",
  "S01ratnml_u:5341": "hā daiva kiṃ mayā pāpaṃ prakṛtaṃ dāruṇaṃ purā /",
  "S01ratnml_u:5342": "yenāyaṃ sukṛtī putraḥ tyaktvā māṃ kva prayāsyati // Rm_13.97{97} //",
  "S01ratnml_u:5343": "hā hā me saṃpadaś caitāḥ samṛddhāḥ samupārjitāḥ /",
  "S01ratnml_u:5344": "ko nu bhoktā bhaved āsāṃ vyarthaṃ nakṣyanti sarvaśaḥ // Rm_13.98{98} //",
  "S01ratnml_u:5345": "kim atrāhaṃ kariṣyāmi yāsyāmi śaraṇaṃ ca kaṃ /",
  "S01ratnml_u:5346": "ko nu māṃ sahasā rakṣed datvā putrasya jīvitaṃ // Rm_13.99{99} //",
  "S01ratnml_u:5347": "kim atrāsya rujaḥ śāntyai kariṣyāmi pratikriyāṃ /",
  "S01ratnml_u:5348": "na jāne parimūḍho 'smi cetanā me na vidyate // Rm_13.100{100} //",
  "S01ratnml_u:5349": "iti cintāparītātmā putrasnehavimohitaḥ /",
  "S01ratnml_u:5350": "kāruṇākulacitto 'pi punar evaṃ vyacintayat // Rm_13.101{101} //",
  "S01ratnml_u:5351": "yad ime tīrthikā vijñā bhagavanto vicakṣaṇāḥ /",
  "S01ratnml_u:5352": "sarvajñāḥ sadguṇādhārāḥ śāstāro me hitaṃkarāḥ // Rm_13.102{102} //",
  "S01ratnml_u:5353": "tat tān sarvān samāmaṃtrya gṛhe bhokṣyaiḥ samarcayan /",
  "S01ratnml_u:5354": "imaṃ putraṃ puraḥ sthāpya darśayeyaṃ śubhāptaye // Rm_13.103{103} //",
  "S01ratnml_u:5355": "tat sudṛṣṭiprasādena nūnam asya bhavec chuvaṃ /",
  "S01ratnml_u:5356": "tato hi kramaśo rogāḥ śāmyeyuḥ sarvathā laghu // Rm_13.104{104} //",
  "S01ratnml_u:5357": "tadāyam ātmajaḥ puṣṭo na rogī sutanuḥ sukhī /",
  "S01ratnml_u:5358": "kṛtī śubharato bhogī kuladharme samācaret // Rm_13.105{105} //",
  "S01ratnml_u:5359": "iti niścitya sa śreṣṭhī tatra tīrthyāśrame gataḥ /",
  "S01ratnml_u:5360": "tān sarvāṃs tīrthikān natvā prārthayed evam ādarāt // Rm_13.106{106} //",
  "S01ratnml_u:5361": "namo vo brahmavijñebhyo bhavatāṃ śaraṇaṃ vraje /",
  "S01ratnml_u:5362": "vijñapyate yad arthaṃ tad anugrahītum arhata // Rm_13.107{107} //",
  "S01ratnml_u:5363": "(Rm 174)",
  "S01ratnml_u:5364": "iti tenoditaṃ śrutvā tīrthikās te 'bhimānikāḥ /",
  "S01ratnml_u:5365": "sarve taṃ samupāmaṃtrya pramodayitum abruvan // Rm_13.108{108} //",
  "S01ratnml_u:5366": "sādhu vada mahāsādho yat te kāryaṃ samīhitaṃ /",
  "S01ratnml_u:5367": "tat sarvaṃ sarvathāsmābhiḥ kṛtam evaṃ kariṣyate // Rm_13.109{109} //",
  "S01ratnml_u:5368": "iti tais tīrthikaiḥ prokte sa śreṣṭhī saṃprasāditaḥ /",
  "S01ratnml_u:5369": "kṛtāñjalipuṭo natvā punar evam abhāṣata // Rm_13.110{110} //",
  "S01ratnml_u:5370": "bhagavanto mahāvijñā bhavanto guravo mama /",
  "S01ratnml_u:5371": "tat sarvaṃ pratijānīta yad arthaṃ samupācare // Rm_13.111{111} //",
  "S01ratnml_u:5372": "tathāpi cārthayiṣye 'tra yan me kaṣṭaṃ pravarttate /",
  "S01ratnml_u:5373": "tad vo vijñāpanaṃ kartuṃ bhavataḥ śaraṇaṃ vraje // Rm_13.112{112} //",
  "S01ratnml_u:5374": "yan mayā prakṛtaṃ pāpaṃ tena me svātmajādhunā /",
  "S01ratnml_u:5375": "rogaiḥ saṃpīḍyate 'tīvaniḥsvastho maraṇaṃ vrajet // Rm_13.113{113} //",
  "S01ratnml_u:5376": "nānāsvastividhānair hi tasya rogo na śāmyati /",
  "S01ratnml_u:5377": "bhiṣajāṃ kṛtayatnāni na siddhyanti kathaṃ cana // Rm_13.114{114} //",
  "S01ratnml_u:5378": "anekā devatāś cāpi prābhyarcya prārthito mayā /",
  "S01ratnml_u:5379": "tathāpi śāmyate naiva tasya rogo vivarddhitaḥ // Rm_13.115{115} //",
  "S01ratnml_u:5380": "yathā yathā rujāśāntisvastyupāyakṛtāni hi /",
  "S01ratnml_u:5381": "tathā tathā na tadrogaḥ praśāmyati pravarddhyate // Rm_13.116{116} //",
  "S01ratnml_u:5382": "kim upāyaṃ kariṣyāmi kena śāmyeta tadgadaḥ /",
  "S01ratnml_u:5383": "tad upāyaṃ pradātavyaṃ yenāśu śāmyate kramāt // Rm_13.117{117} //",
  "S01ratnml_u:5384": "iti vijñāpanāṃ kartuṃ bhavatāṃ śaraṇaṃ vraje /",
  "S01ratnml_u:5385": "tan me 'nukampayāsu no rogaśāntir vidhīyatāṃ // Rm_13.118{118} //",
  "S01ratnml_u:5386": "bhavanto me 'nuśāstāraḥ sarvajñā brahmacāriṇaḥ /",
  "S01ratnml_u:5387": "tan me sukṛpayā dṛṣṭyā paritrātuṃ samarhata // Rm_13.119{119} //",
  "S01ratnml_u:5388": "iti tenārthitaṃ śrutvā sarve te tīrthikā api /",
  "S01ratnml_u:5389": "śreṣṭhinaṃ taṃ samāmaṃtrya punar evaṃ samabruvan // Rm_13.120{120} //",
  "S01ratnml_u:5390": "śṛṇu sādho yad asmābhir hitārthaṃ te pracakṣyatāṃ /",
  "S01ratnml_u:5391": "tat satyaṃ naḥ parijñāya pramāṇīkriyatāṃ kila // Rm_13.121{121} //",
  "S01ratnml_u:5392": "vayaṃ hi sarvalokānāṃ śāstāro hitasādhakāḥ /",
  "S01ratnml_u:5393": "tasmād atra viṣādatvaṃ mā kṛthā dhairyam āśraya // Rm_13.122{122} //",
  "S01ratnml_u:5394": "adyaiva sahasā gatvā vayaṃ dṛṣṭvā tavātmajaṃ /",
  "S01ratnml_u:5395": "niḥpāpaṃ nīrujaṃ svāsthyaṃ kariṣyāmaḥ sujīvitaṃ // Rm_13.123{123} //",
  "S01ratnml_u:5396": "apy etad vacanaṃ satyaṃ śrutvā dṛṣṭvā pramāṇaya /",
  "S01ratnml_u:5397": "(Rm 175)",
  "S01ratnml_u:5398": "anyathā na bhavet kvāpi hy asmākaṃ brahmacāriṇāṃ // Rm_13.124{124} //",
  "S01ratnml_u:5399": "iti tais tīrthikaiḥ proktaṃ śrutvā sa gṛhasattamaḥ /",
  "S01ratnml_u:5400": "tatheti pratiharṣitvā natvā tān svagṛhaṃ yayau // Rm_13.125{125} //",
  "S01ratnml_u:5401": "tatra sa gṛha āsādya dāsidāsajanaiḥ saha /",
  "S01ratnml_u:5402": "tadarhabhojyapūjāṅgasāmagrīṃ samasādhayat // Rm_13.126{126} //",
  "S01ratnml_u:5403": "tasminn eva kṣaṇe tatra sarve te tīrthikā mudā /",
  "S01ratnml_u:5404": "sahasā samupāgatya svasvāsane upāviśat // Rm_13.127{127} //",
  "S01ratnml_u:5405": "tathā tān samupāsīnān dṛṣṭvā śreṣṭhī sa moditaḥ /",
  "S01ratnml_u:5406": "pūjāṅgaiḥ kramato 'bhyarcya bhojanaiḥ samatoṣayat // Rm_13.128{128} //",
  "S01ratnml_u:5407": "tataś ca bhojanānte sa vaḍikaṃ taṃ priyātmajaṃ /",
  "S01ratnml_u:5408": "rogiṇaṃ samupāhṛtya teṣāṃ puro 'bhyadarśayat // Rm_13.129{129} //",
  "S01ratnml_u:5409": "te sarve tīrthikā dṛṣṭvā vaḍikaṃ taṃ rujānvitaṃ /",
  "S01ratnml_u:5410": "tadāmayanimittaṃ ca nirīkṣyaivam upādiśat // Rm_13.130{130} //",
  "S01ratnml_u:5411": "aho hy asya mahārogaṃ mahāpātakasaṃbhavaṃ /",
  "S01ratnml_u:5412": "tatpātakavimuktyai tu dātavyaṃ dānam ādarāt // Rm_13.131{131} //",
  "S01ratnml_u:5413": "tadyathā navaratnāni hemalakṣapalāni ca /",
  "S01ratnml_u:5414": "śraddhayā brahmacāribhyaḥ saṃpradadyāt samarcayan // Rm_13.132{132} //",
  "S01ratnml_u:5415": "yady etad dīyate dānaṃ tvayā gṛhapate tathā /",
  "S01ratnml_u:5416": "bhagnakuṣmāṇḍadarinamahiṣīśatadakṣiṇā // Rm_13.133{133} //",
  "S01ratnml_u:5417": "purā dattā naṃdarājñā asmākaṃ brahmacāriṇāṃ /",
  "S01ratnml_u:5418": "pādasphoṭāmayas tasya śāṃto 'bhūt tatprabhāvataḥ // Rm_13.134{134} //",
  "S01ratnml_u:5419": "tathāsya sarvapāpāni vinakṣyanti na saṃśayaḥ /",
  "S01ratnml_u:5420": "tataḥ sarve 'pi rogāś ca vinakṣyanti kramād drutaṃ // Rm_13.135{135} //",
  "S01ratnml_u:5421": "tato rogair vimukto 'yaṃ kuśalī svāsthyam āpnuyāt /",
  "S01ratnml_u:5422": "tataḥ puṣṭo viśuddhāṅgaḥ suśīlaḥ sukṛtī sudhīḥ /",
  "S01ratnml_u:5423": "svakulācāradharmiṣṭho vaṃśāṃś cāpi samuddharet // Rm_13.136{136} //",
  "S01ratnml_u:5424": "iti matvā tvayā sādho dātavyaṃ dānam ādarāt /",
  "S01ratnml_u:5425": "anyathā na bhavet svasti tavāsya naṃdanasya ca // Rm_13.137{167} //",
  "S01ratnml_u:5426": "iti tair gaditaṃ śrutvā sa śreṣṭhī paribodhitaḥ /",
  "S01ratnml_u:5427": "tasyātmajasya trāṇārthaṃ tathā dātum udācarat // Rm_13.138{[138]} //",
  "S01ratnml_u:5428": "tataḥ sa punar abhyarcya tān sarvāns tīrthikān patīn /",
  "S01ratnml_u:5429": "pradadau navaratnāni svarṇalakṣapalāni ca // Rm_13.139{139} //",
  "S01ratnml_u:5430": "tatas te tīrthikāḥ sarve dṛṣṭvā tāni pramoditāḥ /",
  "S01ratnml_u:5431": "sarvāny api pratigṛhya tathāśīrvacanaṃ daduḥ // Rm_13.140{140} //",
  "S01ratnml_u:5432": "svasty astu te sadā sādho kalyāṇam astu sarvathā /",
  "S01ratnml_u:5433": "(Rm 176)",
  "S01ratnml_u:5434": "nīrogī suciraṃ jīvyā jayo 'stu te samantataḥ // Rm_13.141{141} //",
  "S01ratnml_u:5435": "etad eva samādiśya sarve te tīrthikās tataḥ /",
  "S01ratnml_u:5436": "tāni sarvāṇi vastūni pratigṛhyāśramaṃ yayuḥ // Rm_13.142{142} //",
  "S01ratnml_u:5437": "tathāpi tasya rogā na śamitā varddhitāḥ kramāt /",
  "S01ratnml_u:5438": "svadaivaphalabhogyāni bhoktavyāni hi sarvathā // Rm_13.143{143} //",
  "S01ratnml_u:5439": "tatas taj janako dṛṣṭvā svātmajaṃ taṃ rujāturaṃ /",
  "S01ratnml_u:5440": "nirāśāmūrchito bhūmau nipataṃ vyalapat tathā // Rm_13.144{144} //",
  "S01ratnml_u:5441": "hā daiva kiṃ mayā pāpaṃ dāruṇaṃ prakṛtaṃ purā /",
  "S01ratnml_u:5442": "yato 'yaṃ svātmajaḥ putraḥ puro me maraṇaṃ vrajet // Rm_13.145{145} //",
  "S01ratnml_u:5443": "kṛtāny upāyayatnāni dānāni vividhāni ca /",
  "S01ratnml_u:5444": "sarvāṇy etāni matpāpair nisphalāni bhavanti hi // Rm_13.146{146} //",
  "S01ratnml_u:5445": "kiṃ mayātrāpi karttavyaṃ ko 'tra me hitam ādiśet /",
  "S01ratnml_u:5446": "sarvathāhaṃ vinaṣṭo 'smi ko 'pi trātā na vidyate // Rm_13.147{147} //",
  "S01ratnml_u:5447": "kasyātra śaraṇaṃ yāsye ko no rakṣed dayādṛśā /",
  "S01ratnml_u:5448": "sarve vayaṃ vinaṣṭāsma hā daiva śaraṇaṃ vraje // Rm_13.148{148} //",
  "S01ratnml_u:5449": "ity evaṃ vilapaṃtaṃ taṃ janakaṃ vaḍiko 'pi saḥ /",
  "S01ratnml_u:5450": "dṛṣṭvā śanaiḥ samāhūya pura evam abhāṣata // Rm_13.149{149} //",
  "S01ratnml_u:5451": "bho tāta kiṃ tvayātrāpi karttavyaṃ hi mayāpi ca /",
  "S01ratnml_u:5452": "sarveṣām api jantūnāṃ daivagatiḥ pramāṇikā // Rm_13.150{150} //",
  "S01ratnml_u:5453": "iti matvā viṣādatvaṃ hṛdaye mā kṛthās tyaja /",
  "S01ratnml_u:5454": "saṃbuddhaśaraṇaṃ kṛtvā bhaja nityam anusmaran // Rm_13.151{151} //",
  "S01ratnml_u:5455": "buddha eva jagacchāstā trātā lokahitaṃkaraḥ /",
  "S01ratnml_u:5456": "durgatitārako nātho bharttā sadgatināyakaḥ // Rm_13.152{152} //",
  "S01ratnml_u:5457": "tad evaṃ sugataṃ smṛtvā saddharmaṃ samupāśrayan /",
  "S01ratnml_u:5458": "saṃghānāṃ bhajanaṃ kṛtvā cinu puṇyaṃ samāhitaḥ // Rm_13.153{153} //",
  "S01ratnml_u:5459": "triratne sādhitaṃ puṇyaṃ na kṣiṇuyāt kadā cana /",
  "S01ratnml_u:5460": "yadi daivād vipattiḥ syāt puṇyaṃ tu labhate varaṃ // Rm_13.154{154} //",
  "S01ratnml_u:5461": "puṇyena rakṣyate lokaḥ puṇyena sadgatiṃ vrajet /",
  "S01ratnml_u:5462": "tasmāt puṇyaṃ mahāratnaṃ cinu dhairyaṃ samāśrayan // Rm_13.155{155} //",
  "S01ratnml_u:5463": "avaśyamaraṇe loke kiṃ viṣādena siddhyate /",
  "S01ratnml_u:5464": "iti matvāpi taṃ buddhaṃ smṛtvā bhaja samāhitaḥ // Rm_13.156{156} //",
  "S01ratnml_u:5465": "tathāhaṃ vā tam evātra saṃbuddhaṃ śaraṇaṃ vrajan /",
  "S01ratnml_u:5466": "saṃsmṛtvā bhajanaṃ kurvan vrajeya maraṇaṃ dhruvaṃ // Rm_13.157{157} //",
  "S01ratnml_u:5467": "yadi tasya jinendrasya kṛpāsti mayi pāpini /",
  "S01ratnml_u:5468": "(Rm 177)",
  "S01ratnml_u:5469": "tatkṛpādṛkprasādena jīveya nīrujaḥ punaḥ // Rm_13.158{158} //",
  "S01ratnml_u:5470": "yadi daivabalenāhaṃ mṛte tatsmṛtipuṇyataḥ /",
  "S01ratnml_u:5471": "sarvathā durgatiṃ tyaktvā sadgatiṃ punar āpnuyāṃ // Rm_13.159{159} //",
  "S01ratnml_u:5472": "evaṃ jñātvā tvayā tāta mā kriyatāṃ viṣādatā /",
  "S01ratnml_u:5473": "saṃsāre 'vaśyaṃ marttavyaṃ sarveṣām api janmināṃ // Rm_13.160{160} //",
  "S01ratnml_u:5474": "ity uktvā sa rujārtto 'pi vaḍiko dhairyyam āśrayan /",
  "S01ratnml_u:5475": "saṃbuddhaṃ śaraṇaṃ kṛtvā smṛtvā tasthau samāhitaḥ // Rm_13.161{161} //",
  "S01ratnml_u:5476": "tathā sa gṛhabhṛc chreṣṭhī śrutvaitad ātmajoditaṃ /",
  "S01ratnml_u:5477": "satyam etat parijñāya buddhaṃ smṛtvā tathāvadat // Rm_13.162{162} //",
  "S01ratnml_u:5478": "namo buddhāya dharmāya saṃghāya ca sadā smare /",
  "S01ratnml_u:5479": "adyārabhya sadā nityaṃ bhavatāṃ śaraṇaṃ vraje // Rm_13.163{163} //",
  "S01ratnml_u:5480": "yadi vo 'sti kṛpā loke rakṣantu naḥ suduḥkhinaḥ /",
  "S01ratnml_u:5481": "sarvathā kṛpayā dṛṣṭyā dṛṣṭvāśu trātum arhati // Rm_13.164{164} //",
  "S01ratnml_u:5482": "yathānye tribhave lokā bhavadbhiḥ pratipālitāḥ /",
  "S01ratnml_u:5483": "tathāsmān kṛpayā dṛṣṭvā trātum arhati sarvathā // Rm_13.165{165} //",
  "S01ratnml_u:5484": "rakṣatu bhagavan nātha jīvayeyaṃ mamātmajaṃ /",
  "S01ratnml_u:5485": "kṛpayānugrahaṃ kṛtvā putraratnaṃ prayaccha me // Rm_13.166{166} //",
  "S01ratnml_u:5486": "yadi jīved ayaṃ putro bhavaddṛṣṭiprasādataḥ /",
  "S01ratnml_u:5487": "bhavatāṃ śaraṇe sthitvā caratu vratam ādarāt // Rm_13.167{167} //",
  "S01ratnml_u:5488": "ity evaṃ smaraṇaṃ kṛtvā saṃbuddhaśaraṇaṃ vrajan /",
  "S01ratnml_u:5489": "sa śreṣṭhī taṃ sutaṃ dṛṣṭvā tasthau mohavinoditaḥ // Rm_13.168{168} //",
  "S01ratnml_u:5490": "tasminn eva kṣaṇe lokāṃ trātuṃ sa bhagavān muniḥ /",
  "S01ratnml_u:5491": "saṃpaśyan kṛpayā dṛṣṭyā prādrākṣīt tān saduḥkhinaḥ // Rm_13.169{169} //",
  "S01ratnml_u:5492": "tathā tān duḥkhino dṛṣṭvā bhagavān sa jineśvaraḥ /",
  "S01ratnml_u:5493": "sahasā tān paritrātuṃ buddharasmiṃ vyamuñcata // Rm_13.170{170} //",
  "S01ratnml_u:5494": "tābhiḥ kanakavarṇābhiḥ saṃbuddharaśmibhis tadā /",
  "S01ratnml_u:5495": "samantāt samatikramya tad gṛham avabhāsitaṃ // Rm_13.171{171} //",
  "S01ratnml_u:5496": "tato maitryaṃśavaś cāpi tena bhagavatā punaḥ /",
  "S01ratnml_u:5497": "samutṣṛṣṭās tanau tasya paryaspṛśan prasāditāḥ // Rm_13.172{172} //",
  "S01ratnml_u:5498": "tatas tasya tanus taiḥ saṃspṛṣṭamātre samaṃtataḥ /",
  "S01ratnml_u:5499": "prahlāditā sukhaprāptā svāsthyatāṃ samupāyayau // Rm_13.173{173} //",
  "S01ratnml_u:5500": "tataḥ sa vaḍikaḥ svāsthyaṃ prāpya nirmalamānasaḥ /",
  "S01ratnml_u:5501": "vismitaḥ pitaraṃ paśyan samāmaṃtryaivam abravīt // Rm_13.174{174} //",
  "S01ratnml_u:5502": "aho buddhasya māhātmyam aho dharmānubhāvatā /",
  "S01ratnml_u:5503": "aho saṃghaprabhāvatvaṃ paśya tāta muneḥ prabhāṃ // Rm_13.175{175} //",
  "S01ratnml_u:5504": "(Rm 178)",
  "S01ratnml_u:5505": "yasyānusmṛtimātreṇa kṛpā loke prasāryate /",
  "S01ratnml_u:5506": "dhanyo 'yaṃ bhagavān buddho jayatv evaṃ sadā sthitaḥ // Rm_13.176{176} //",
  "S01ratnml_u:5507": "yasya dayānubhāvena jīvema nīrujaḥ sukhī /",
  "S01ratnml_u:5508": "pāpaiś cāpi vimukto 'ham iti satyaṃ pramanyate // Rm_13.177{177} //",
  "S01ratnml_u:5509": "tasmāt tam eva śāstāraṃ saṃbuddhaṃ śaraṇaṃ vraje /",
  "S01ratnml_u:5510": "yāvadbhavam anusmṛtvā bhajeya samupāśritaḥ // Rm_13.178{178} //",
  "S01ratnml_u:5511": "evaṃ buddhaguṇān smṛtvā vaḍikaḥ sa pramoditaḥ /",
  "S01ratnml_u:5512": "kṛtāñjaliḥ smaran bhūyaḥ praṇatvaivam ayācata // Rm_13.179{179} //",
  "S01ratnml_u:5513": "namas te bhagavan nātha bhavatāṃ śaraṇaṃ vraje /",
  "S01ratnml_u:5514": "yāvadbhavaṃ triratnānāṃ bhaveyaṃ sevakaḥ sadā // Rm_13.180{180} //",
  "S01ratnml_u:5515": "ity evaṃ sugataṃ smṛtvā vaḍikaḥ so 'bhibodhitaḥ /",
  "S01ratnml_u:5516": "bhūyo bhūyaḥ smaran natvā tasthau svāsthyatvam āgataḥ // Rm_13.181{181} //",
  "S01ratnml_u:5517": "tadā sa bhagavān buddho dṛṣṭvā taṃ śuddhamānasaṃ /",
  "S01ratnml_u:5518": "saddharmaṃ samupādeṣṭuṃ tad dvāre samupāsarat // Rm_13.182{182} //",
  "S01ratnml_u:5519": "taddvārasamupāsīnaṃ taṃ munīndraṃ raviprabhaṃ /",
  "S01ratnml_u:5520": "dṛṣṭvaiva vismito dvāsthaḥ sahasā gṛham āviśat // Rm_13.183{183} //",
  "S01ratnml_u:5521": "tatra gṛhapatiṃ dṛṣṭvā vaḍikaṃ taṃ ca sādaraṃ /",
  "S01ratnml_u:5522": "purataḥ samupetyaiva vyajñāpayat sasatvaraḥ // Rm_13.184{184} //",
  "S01ratnml_u:5523": "gṛhapate munīndro 'tra gṛhadvāra upasthitaḥ /",
  "S01ratnml_u:5524": "tad atra sahasopetya samāmaṃtrya praveśaya // Rm_13.185{185} //",
  "S01ratnml_u:5525": "iti tenoditaṃ śrutvā vaḍikaḥ sa prasāditaḥ /",
  "S01ratnml_u:5526": "utthitaḥ sahasopetya taṃ munīndraṃ mudānamat // Rm_13.186{186} //",
  "S01ratnml_u:5527": "natvā taṃ sugataṃ gehe prajñapya svāsanaṃ mudā /",
  "S01ratnml_u:5528": "vijñapya samupāmaṃtrya praveśayaṃs tathārthayan // Rm_13.187{167/} //",
  "S01ratnml_u:5529": "svāgataṃ bhagavan vāṃche bhavatāṃ śaraṇaṃ mune /",
  "S01ratnml_u:5530": "praviśatu jagannātha vijayasvāsane śubhe // Rm_13.188{168} //",
  "S01ratnml_u:5531": "iti tenodite buddho bhagavān sa samāviśan /",
  "S01ratnml_u:5532": "svāsane samupāsīno vaḍikaṃ taṃ tathāvadat // Rm_13.189{1691} //",
  "S01ratnml_u:5533": "kiṃ te vaḍika duḥkhatvaṃ vādhakaś ca kathaṃ vada /",
  "S01ratnml_u:5534": "iti bhagavatā pṛṣṭo vaḍikaḥ sa tathāvadat // Rm_13.190{190} //",
  "S01ratnml_u:5535": "kāyikaṃ jāyate duḥkhaṃ cetasikaṃ ca me mune /",
  "S01ratnml_u:5536": "tad bhavān kṛpayā dṛṣṭyā śamayet tat prabādhanaṃ // Rm_13.191{191} //",
  "S01ratnml_u:5537": "iti tad vijñāpitaṃ śrutvā bhagavān sa munīśvaraḥ /",
  "S01ratnml_u:5538": "(Rm 179)",
  "S01ratnml_u:5539": "taccittaduḥkhaśāntyarthaṃ maitrīdharmam upādiśat // Rm_13.192{192} //",
  "S01ratnml_u:5540": "vaḍikātra sadā loke maitracittaṃ samācara /",
  "S01ratnml_u:5541": "anena te manodāhaṃ praśāmyeta sadāpi hi // Rm_13.193{193} //",
  "S01ratnml_u:5542": "ity ādiśya munīndraḥ sa punar evaṃ vyaciṃtayat /",
  "S01ratnml_u:5543": "vatendrakṣīrikāṃ nāma mahauṣadhāṃ samānayet // Rm_13.194{194} //",
  "S01ratnml_u:5544": "iti cittamataṃ śāstuḥ parijñāya surādhipaḥ /",
  "S01ratnml_u:5545": "ādāya kṣīrikāṃ nāma mahauṣadhīm upānayat // Rm_13.195{195} //",
  "S01ratnml_u:5546": "tatra so surarājas taṃ bhagavantaṃ praṇamya tāṃ /",
  "S01ratnml_u:5547": "mahauṣadhīm upasthāpya pura evaṃ samabravīt // Rm_13.196{196} //",
  "S01ratnml_u:5548": "bhagavan pratigṛhṇātu divyauṣadhīm imāṃ bhavān /",
  "S01ratnml_u:5549": "anayātra yathākāryaṃ sādhayatu sukhāptaye // Rm_13.197{197} //",
  "S01ratnml_u:5550": "ity ukte tena śakreṇa dṛṣṭvā tāṃ bhagavān muniḥ /",
  "S01ratnml_u:5551": "gṛhītvā vaḍikāyaivaṃ pradatvā caivam ādiśat // Rm_13.198{198} //",
  "S01ratnml_u:5552": "gṛhāṇa vaḍikemāṃ te kāyikaduḥkhaśāminīṃ /",
  "S01ratnml_u:5553": "anayā te śarīre saṃskriyatām upacāraṇaiḥ // Rm_13.199{199} //",
  "S01ratnml_u:5554": "ity ādiṣṭe munīndreṇa vaḍikaḥ so 'numoditaḥ /",
  "S01ratnml_u:5555": "tatheti tāṃ samādāya yathādiṣṭam upācarat // Rm_13.200{200} //",
  "S01ratnml_u:5556": "tatas tasya tanū rogair vimuktā paripuṣṭitā /",
  "S01ratnml_u:5557": "krameṇa śāmyasaundaryaṃ prāpyābhiparyaśobhata // Rm_13.201{201} //",
  "S01ratnml_u:5558": "tataḥ śāstrā yathādiṣṭaṃ vaḍikena tathā hṛdi /",
  "S01ratnml_u:5559": "maitrī prabhāvitā loke svātmaje supriye yathā // Rm_13.202{202} //",
  "S01ratnml_u:5560": "tadā tasya mahadduḥkhaṃ cetasikaṃ śaśāma tat /",
  "S01ratnml_u:5561": "mahāmaitryā pariṣikte hṛdaye 'gnir ivāmbubhiḥ // Rm_13.203{103/} //",
  "S01ratnml_u:5562": "tataḥ sa vaḍikaḥ svasthaḥ pariśuddhendriyaḥ sudhīḥ /",
  "S01ratnml_u:5563": "bhagavantaṃ tam ānamya prārthayad evam ādarāt // Rm_13.204{104} //",
  "S01ratnml_u:5564": "vande 'haṃ bhavatāṃ pādau sarvadā śaraṇaṃ vraje /",
  "S01ratnml_u:5565": "tathā ca sarvadā nātha kṛpayā trātum arhati // Rm_13.205{105} //",
  "S01ratnml_u:5566": "yady evaṃ bhavatāṃ śāstaḥ kṛpādṛṣṭir na vidyate /",
  "S01ratnml_u:5567": "mṛto 'haṃ narake 'dyāpi gato duḥkhāny avāpnuyāṃ // Rm_13.206{106} //",
  "S01ratnml_u:5568": "yad evaṃ svasthito jīve tat te kṛpāmbubhāvataḥ /",
  "S01ratnml_u:5569": "tathā me 'nugrahaṃ kartuṃ nityam arhati sarvadā // Rm_13.207{107} //",
  "S01ratnml_u:5570": "ity evaṃ prārthanāṃ kṛtvā bhūyaḥ sa vaḍiko mudā /",
  "S01ratnml_u:5571": "sāñjaliḥ praṇatiṃ kṛtvā paśyaṃs tasthau munīśvaraṃ // Rm_13.208{108} //",
  "S01ratnml_u:5572": "tathā tajjanakaḥ śreṣṭhī sadāraḥ saṃpramoditaḥ /",
  "S01ratnml_u:5573": "triratne śaraṇaṃ kṛtvā saṃbuddhaṃ taṃ samarcayat // Rm_13.209{109} //",
  "S01ratnml_u:5574": "(Rm 180)",
  "S01ratnml_u:5575": "tataḥ sa gṛhabhṛc chreṣṭhī dṛṣṭvā taṃ sugataṃ mudā /",
  "S01ratnml_u:5576": "kṛtāñjalipuṭo natvā prārthayad evam ādarāt // Rm_13.210{210} //",
  "S01ratnml_u:5577": "vande te caraṇau śāstaḥ sarvadā śaraṇaṃ vraje /",
  "S01ratnml_u:5578": "evaṃ no 'nugrahaṃ kartuṃm arhati kṛpayā sadā // Rm_13.211{211} //",
  "S01ratnml_u:5579": "tataḥ sa bhagavān buddhas tathāstv iti samādiśat /",
  "S01ratnml_u:5580": "ṛddhyākāśaṃ samutplutya svam āśramam upāyayau // Rm_13.212{212} //",
  "S01ratnml_u:5581": "tatra sa bhagavān prāptaḥ sabhāmadhye samāśritaḥ /",
  "S01ratnml_u:5582": "etad vṛṣṭi samākhyāya tasthau dharmaṃ samādiśat // Rm_13.213{213} //",
  "S01ratnml_u:5583": "tadā sa vaḍiko bhūyo buddhaguṇān anusmaran /",
  "S01ratnml_u:5584": "sa saṃghaṃ sugataṃ bhojyaiḥ pūjayituṃ samaichata // Rm_13.214{214} //",
  "S01ratnml_u:5585": "tadā sa nṛpate rājñaḥ prasenajita ānataḥ /",
  "S01ratnml_u:5586": "etat sarvaṃ pravṛttāṃtaṃ nivedyaivam abhāṣata // Rm_13.215{215} //",
  "S01ratnml_u:5587": "rājann ahaṃ mahārogī triratnaśaraṇaṃ vraje /",
  "S01ratnml_u:5588": "tat triratnakṛpādṛṣṭer jīve rogair vimocitaḥ // Rm_13.216{216} //",
  "S01ratnml_u:5589": "tan mayā sa munīndro 'pi sarvasaṃghaiḥ sahādhunā /",
  "S01ratnml_u:5590": "samāmaṃtrya gṛhe bhojyaiḥ pūjayituṃ samicchyate // Rm_13.217{217} //",
  "S01ratnml_u:5591": "tan me 'nugrahaṇaṃ kṛtvā lokānāṃ puṇyavṛddhaye /",
  "S01ratnml_u:5592": "tadadhivāsanāṃ kṛtvā samanujñāpaya prabho // Rm_13.218{218} //",
  "S01ratnml_u:5593": "iti tenārthitaṃ śrutvā sa rājābhyanumoditaḥ /",
  "S01ratnml_u:5594": "vaḍikaṃ taiḥ samālokya praśaṃsyaiva samādiśat // Rm_13.219{219} //",
  "S01ratnml_u:5595": "vaḍika tvaṃ mahāsādhus tad buddhaśaraṇaṃ gataḥ /",
  "S01ratnml_u:5596": "tathānuśraddhayā nityaṃ bhaja ratnatrayaṃ sadā // Rm_13.220{220} //",
  "S01ratnml_u:5597": "iti rājñābhyanujñātaṃ śrutvā sa vaḍiko mudā /",
  "S01ratnml_u:5598": "nṛpatiṃ taṃ praṇatvaivaṃ svagṛhaṃ samupāyayau // Rm_13.221{221} //",
  "S01ratnml_u:5599": "tatra gṛhe samāsādya kṛtvānumataṃ pituḥ /",
  "S01ratnml_u:5600": "śāstu nimaṃtraṇāṃ kartuṃ vihāre samudācaran // Rm_13.222{222} //",
  "S01ratnml_u:5601": "tatra sa samupāviṣṭo dṛṣṭvā taṃ śrīghanaṃ mudā /",
  "S01ratnml_u:5602": "kṛtāñjalipuṭo natvā prārthayad evam ādarāt // Rm_13.223{223} //",
  "S01ratnml_u:5603": "bhagavaṃs tad vijānīyād yadarthaṃ samupāvraje /",
  "S01ratnml_u:5604": "tathāpy atra bhavadagre prārthaye 'nugrahaṃ kuru // Rm_13.224{224} //",
  "S01ratnml_u:5605": "yad ahaṃ roganirmuktaḥ puna janma ivāptavān /",
  "S01ratnml_u:5606": "tad bhavatāṃ kṛpādṛṣṭeḥ prasādād itin manyate // Rm_13.225{225} //",
  "S01ratnml_u:5607": "tad ahaṃ bhavatāṃ sarvasaṃghānāṃ bhojanair gṛhe /",
  "S01ratnml_u:5608": "pūjayituṃ samiche tad anugrahītum arhati // Rm_13.226{226} //",
  "S01ratnml_u:5609": "(Rm 181)",
  "S01ratnml_u:5610": "iti saṃprārthitaṃ tena śrutvā sa bhagavān muniḥ /",
  "S01ratnml_u:5611": "tathety abhyanumoditvā tūṣṇībhūtvādhyuvāsa tat // Rm_13.227{227} //",
  "S01ratnml_u:5612": "tataḥ sa vaḍiko matvā bhagavatādhivāsitaṃ /",
  "S01ratnml_u:5613": "mudā tasya muneḥ pādau natvāśu svagṛhaṃ yayau // Rm_13.228{228} //",
  "S01ratnml_u:5614": "tatra sa sahasā gehe vandhumitrajanaiḥ saha /",
  "S01ratnml_u:5615": "saṃghārhabhojyapūjāṅgaṃ sāmagrīṃ samasādhayat // Rm_13.229{229} //",
  "S01ratnml_u:5616": "tataḥ sa sarvasāmagrīṃ sādhayitvāsanāni ca /",
  "S01ratnml_u:5617": "prajñapya śuddhite bhūmau maṃdayitvā samantataḥ // Rm_13.230{230} //",
  "S01ratnml_u:5618": "tatas taṃ śrīghanaṃ buddhaṃ sasaṃghaṃ svajanaiḥ saha /",
  "S01ratnml_u:5619": "āmaṃtrituṃ vihāre sa sahasā samupācarat // Rm_13.231{231} //",
  "S01ratnml_u:5620": "tatra sa samupāviṣṭo dṛṣṭvā taṃ śrīghanaṃ mudā /",
  "S01ratnml_u:5621": "sasaṃghaṃ sāṃjalir natvā prārthayad evam ādarāt // Rm_13.232{232} //",
  "S01ratnml_u:5622": "bhagavan sādhyate sādhyaṃ samayo varttate 'dhunā /",
  "S01ratnml_u:5623": "tad bhavāṃ sāṃghikaiḥ sārddhaṃ vijayituṃ samarhati // Rm_13.233{233} //",
  "S01ratnml_u:5624": "iti tenārthitaṃ śrutvā tatheti sa munīśvaraḥ /",
  "S01ratnml_u:5625": "pātracīvaram ādhāya sarvasaṃghaiḥ sahācarat // Rm_13.234{234} //",
  "S01ratnml_u:5626": "tatra mārgeṣu sarvatra nagare ca samantataḥ /",
  "S01ratnml_u:5627": "prakāśayan prātihāryaṃ tad gṛhaṃ samupāviśat // Rm_13.235{235} //",
  "S01ratnml_u:5628": "tatra gṛhe samāsādya pādārghaṃ pratigṛhya saḥ /",
  "S01ratnml_u:5629": "svāsane samupāviśya kramāt tasthau sasāṃghikaḥ // Rm_13.236{236} //",
  "S01ratnml_u:5630": "tadā sa vaḍiko dṛṣṭvā taṃ buddhaṃ svāsane sthitaṃ /",
  "S01ratnml_u:5631": "sasaṃghaṃ sarvapūjāṅgaiḥ sarvapuṣpaiḥ samarcayat // Rm_13.237{237} //",
  "S01ratnml_u:5632": "tataś ca surasair bhojyaiḥ supraṇītaiḥ suhādhitaiḥ /",
  "S01ratnml_u:5633": "varṇagandharasopetaiḥ sarvais tāṃ samatoṣayat // Rm_13.238{268/} //",
  "S01ratnml_u:5634": "tataś ca bhojanānte sa pātrādīny apanīya ca /",
  "S01ratnml_u:5635": "mukhādīṃ śodhayitvā ca pūgauṣadhīn praḍhaukayat // Rm_13.239{269} //",
  "S01ratnml_u:5636": "tataḥ sa prāñjalir natvā sasaṃghaṃ sugataṃ mudā /",
  "S01ratnml_u:5637": "purastho manasā hy evaṃ praṇidhānaṃ vyadhāt smaran // Rm_13.240{270} //",
  "S01ratnml_u:5638": "anena kuśalenāhaṃ loke 'ndhe 'pariṇāyake /",
  "S01ratnml_u:5639": "yathāyaṃ bhagavān buddhas tathā bhūyāsam ātmavit // Rm_13.241{271} //",
  "S01ratnml_u:5640": "yathānena munīndreṇa jagal loko 'bhipālitaḥ /",
  "S01ratnml_u:5641": "tathāhaṃ sarvalokānāṃ pālayeyaṃ samantataḥ // Rm_13.242{272} //",
  "S01ratnml_u:5642": "atīrṇāṃs tārayiṣyāmi mocayiṣyāmy amocitān /",
  "S01ratnml_u:5643": "anāsvastān samāśvāsya sthāpayiṣyāmi nirvṛtau // Rm_13.243{273} //",
  "S01ratnml_u:5644": "(Rm 182)",
  "S01ratnml_u:5645": "ity evaṃ manasā tena praṇidhānaṃ kṛtaṃ mudā /",
  "S01ratnml_u:5646": "matvā sa bhagavān buddho smitaṃ prāvirvyadhān mudā // Rm_13.244{274} //",
  "S01ratnml_u:5647": "tadā tasya munīndrasya mukhāt paṃca surasmayaḥ /",
  "S01ratnml_u:5648": "nisṛtya triṣu lokeṣu bhāsayantaḥ samāsaran // Rm_13.245{275} //",
  "S01ratnml_u:5649": "yāpi kāś cid adholoke prasṛtā narakeṣu tāḥ /",
  "S01ratnml_u:5650": "uṣṇeṣu śītalībhūtā śītaleṣu tathoṣṇikāḥ // Rm_13.246{276} //",
  "S01ratnml_u:5651": "tadā tābhiḥ parispṛṣṭāḥ sarve nairayikā janāḥ /",
  "S01ratnml_u:5652": "mahatsaukhyaṃ samāsādya vismitāś caivam ālapat // Rm_13.247{277} //",
  "S01ratnml_u:5653": "aho saukhyaṃ kathaṃ hy evam anyatra kiṃ gatā vayaṃ /",
  "S01ratnml_u:5654": "kasya puṇyānubhāvena kvāsmākaṃ jāyate sukhaṃ // Rm_13.248{278} //",
  "S01ratnml_u:5655": "iti cintābhidagdhānāṃ teṣāṃ cittaprabodhane /",
  "S01ratnml_u:5656": "bhagavān nirmitaṃ buddhaṃ saṃpreṣya samadarśayat // Rm_13.249{279} //",
  "S01ratnml_u:5657": "tatra taṃ nirmitaṃ buddhaṃ dṛṣṭvā sarve 'pi te mudā /",
  "S01ratnml_u:5658": "vismitāḥ sahasaṃmīlya punar evaṃ vabhāṣire // Rm_13.250{280} //",
  "S01ratnml_u:5659": "aho samantabhadro 'yaṃ puruṣo dṛśyate 'dhunā /",
  "S01ratnml_u:5660": "nūnam asyānubhāvena saukhyaṃ no jāyate khalu // Rm_13.251{281} //",
  "S01ratnml_u:5661": "iti saṃbhāṣya te sarve tasmin buddhe prasāditāḥ /",
  "S01ratnml_u:5662": "namo buddhāya dharmāya saṃghāya ceti prāvadan // Rm_13.252{282} //",
  "S01ratnml_u:5663": "tataḥ sarve 'pi te satvās triratnasmṛtipuṇyataḥ /",
  "S01ratnml_u:5664": "te durgativinirmuktāḥ sadgatiṃ samupāyayuḥ // Rm_13.253{283} //",
  "S01ratnml_u:5665": "evaṃ tā raśmayaḥ sarvā avabhāsya samaṃtataḥ /",
  "S01ratnml_u:5666": "sarvasatvān samuddhṛtya muneḥ pratyāyayuḥ punaḥ // Rm_13.254{284} //",
  "S01ratnml_u:5667": "tathā yā raśmayaḥ kāścid upariṣṭāt prasāritāḥ /",
  "S01ratnml_u:5668": "tāḥ sarvān devalokānāṃ avabhāsya samantataḥ // Rm_13.255{285} //",
  "S01ratnml_u:5669": "yāvad bhavāgraparyaṃtaṃ bhāsayantaḥ prasāritāḥ /",
  "S01ratnml_u:5670": "evaṃ cāpi mahāśabdam udghuṣya samudācaran // Rm_13.256{286} //",
  "S01ratnml_u:5671": "anityaṃ khalu saṃsāraṃ duḥkhaṃ śūnyam anātmakaṃ /",
  "S01ratnml_u:5672": "tad bhave sadgatiṃ hitvā saddharmaṃ bhajatādarāt // Rm_13.257{287} //",
  "S01ratnml_u:5673": "niṣkrāmatārabhadhvaṃ ca yujyadhvaṃ buddhaśāsane /",
  "S01ratnml_u:5674": "dhunīta mṛtyusainyaṃ ca naḍāgāram iva dvipaḥ // Rm_13.258{288} //",
  "S01ratnml_u:5675": "yo 'py asmin dharmavaineye hy apramattaś caret sadā /",
  "S01ratnml_u:5676": "(Rm 183)",
  "S01ratnml_u:5677": "sa hitvā jātisaṃsāraṃ duḥkhasyāntaṃ kariṣyati // Rm_13.259{289} //",
  "S01ratnml_u:5678": "ity evaṃ tan mahāśabdaṃ śrutvā sarve 'pi te surāḥ /",
  "S01ratnml_u:5679": "tathety abhyanumodantas triratnaśaraṇaṃ yayuḥ // Rm_13.260{290} //",
  "S01ratnml_u:5680": "tathā tā arciṣaḥ sarvā avabhāsya samaṃtataḥ /",
  "S01ratnml_u:5681": "punaḥ pratyāgatās tasya muner antikam āyayuḥ // Rm_13.261{291} //",
  "S01ratnml_u:5682": "tatas tā arciṣaḥ sarvāḥ saṃmīlya samupāsthitāḥ /",
  "S01ratnml_u:5683": "kṛtvā pradakṣiṇāṃ traidham uṣṇīṣe 'ntardadhau muneḥ // Rm_13.262{292} //",
  "S01ratnml_u:5684": "athānaṃdas tam ālokya vismitaḥ sahasotthitaḥ /",
  "S01ratnml_u:5685": "kṛtāñjalipuṭo natvā paprachaivaṃ munīśvaraṃ // Rm_13.263{293} //",
  "S01ratnml_u:5686": "bhagavan bhavato vaktrāt paṃcavarṇāḥ suraśmayaḥ /",
  "S01ratnml_u:5687": "vinisṛtā diśaḥ sarvā bhāṣayanti samantataḥ // Rm_13.264{294} //",
  "S01ratnml_u:5688": "nākāraṇaṃ jinā buddhā darśayanti smitaṃ kvacit /",
  "S01ratnml_u:5689": "bhavatsmitaṃ samālokya sarve bhavanti vismitāḥ // Rm_13.265{295} //",
  "S01ratnml_u:5690": "taddhetu śrotum ichaṃti sarve 'pīme sabhāśritāḥ /",
  "S01ratnml_u:5691": "tad eṣāṃ saṃśayaṃ chetuṃ taddhetu samupādiśa // Rm_13.266{296} //",
  "S01ratnml_u:5692": "iti tenārthitaṃ śrutvā bhagavān sa munīśvaraḥ /",
  "S01ratnml_u:5693": "tāṃ ca sarvāṃ sabhāṃ dṛṣṭvā tathānandam abhāṣata // Rm_13.267{297} //",
  "S01ratnml_u:5694": "paśyānaṃda mamānena vaḍikenānumodinā /",
  "S01ratnml_u:5695": "saṃgheṣu śraddhayā bhaktyā satkṛtya bhajanaṃ kṛtaṃ // Rm_13.268{298} //",
  "S01ratnml_u:5696": "etatpuṇyavipākena vaḍiko 'yaṃ sudhīḥ kṛtī /",
  "S01ratnml_u:5697": "kramād bodhicarīḥ pūrya daśabhūmīśvaro bhavan // Rm_13.269{299} //",
  "S01ratnml_u:5698": "sarvamāragaṇāṃ jitvā saṃbodhiṃ samavāptavān /",
  "S01ratnml_u:5699": "ślakṣṇavāṇyabhidho buddhas tathāgato bhaviṣyati // Rm_13.270{300} //",
  "S01ratnml_u:5700": "yad anena triratneṣu śaraṇaṃ saṃprasādinā /",
  "S01ratnml_u:5701": "praṇidhānaṃ kṛtaṃ tena saṃbuddho 'yaṃ bhaved dhruvaṃ // Rm_13.271{301} //",
  "S01ratnml_u:5702": "evaṃ matvā tathānaṃda triratnaśaraṇaṃ gataḥ /",
  "S01ratnml_u:5703": "satkṛtya samupāśritya bhaja nityaṃ samāhitaḥ // Rm_13.272{302} //",
  "S01ratnml_u:5704": "ye satvāḥ śraddhayā smṛtvā triratnaśaraṇaṃ gatāḥ /",
  "S01ratnml_u:5705": "durgatiṃ te na gachanti bhavanti bodhibhāginaḥ // Rm_13.273{303} //",
  "S01ratnml_u:5706": "evaṃ matvā triratnānāṃ satkṛtya śraddhayā mudā /",
  "S01ratnml_u:5707": "saṃsmṛtya śaraṇaṃ gatvā bhaktavyaṃ bodhivāṃchibhiḥ // Rm_13.274{304} //",
  "S01ratnml_u:5708": "ity ādiṣṭaṃ munīndreṇa śrutvānaṃdaḥ sa moditaḥ /",
  "S01ratnml_u:5709": "sāṃghikaṃ saha lokaiś ca tatheti prābhyanaṃdata // Rm_13.275{305} //",
  "S01ratnml_u:5710": "tataḥ sa bhagavāṃs tasmai vaḍikāya subhāgine /",
  "S01ratnml_u:5711": "datvāśīrvacanaṃ bhūyaḥ samāmaṃtrya tam abravīt // Rm_13.276{306} //",
  "S01ratnml_u:5712": "(Rm 184)",
  "S01ratnml_u:5713": "vaḍika tvaṃ mahābhāga triratnaṃ śaraṇaṃ gataḥ /",
  "S01ratnml_u:5714": "bodhicaryyāṃ caran nityaṃ saṃbodhiṃ samavāpnuyāḥ // Rm_13.277{307} //",
  "S01ratnml_u:5715": "iti satyaṃ parijñāya sarvasatvahitārthabhṛt /",
  "S01ratnml_u:5716": "tathā ratnatrayaṃ smṛtvā bhaja nityaṃ samāhitaḥ // Rm_13.278{308} //",
  "S01ratnml_u:5717": "ity ādiśya munīndraḥ sa saṃghaiḥ sārddhaṃ samutthitaḥ /",
  "S01ratnml_u:5718": "vaḍikaṃ taṃ samāmaṃtrya svavihāraṃ yayau tathā // Rm_13.279{309} //",
  "S01ratnml_u:5719": "tathā sa vaḍiko nityaṃ triratnaśaraṇaṃ gataḥ /",
  "S01ratnml_u:5720": "sadā lokahitaṃ kṛtvā bodhicaryāṃ samācarat // Rm_13.280{310} //",
  "S01ratnml_u:5721": "etan me guruṇādiṣṭaṃ śrutaṃ mayā narādhipa /",
  "S01ratnml_u:5722": "tathā te kathyate rājaṃ śrutvā caivaṃ prakāśaya // Rm_13.281{311} //",
  "S01ratnml_u:5723": "tathā tvayāpi rājendra satvānāṃ hitasādhane /",
  "S01ratnml_u:5724": "triratnaśaraṇaiḥ kṛtvā karttavyā bodhicārikāḥ // Rm_13.282{312} //",
  "S01ratnml_u:5725": "tathā te sarvadā nityaṃ sarvatra maṃgalaṃ bhavet /",
  "S01ratnml_u:5726": "kramād bodhicarīṃ pūrya saṃbodhim api cāpnuyāḥ // Rm_13.283{313} //",
  "S01ratnml_u:5727": "iti matvā mahārāja prajāś cāpi prabodhayan /",
  "S01ratnml_u:5728": "saddharme saṃpratisthāpya sarvathā trātum arhasi // Rm_13.284{314} //",
  "S01ratnml_u:5729": "iti tenopaguptena samādiṣṭaṃ niśamya saḥ /",
  "S01ratnml_u:5730": "rājā tatheti vijñapya prābhyanandat sapārṣadaḥ // Rm_13.285{315} //",
  "S01ratnml_u:5731": "śrutvāvadānaṃ vaḍikasya sādhor idaṃ narā ye 'bhyanumodayanti /",
  "S01ratnml_u:5732": "sarve 'pi te lokahitānuraktā bhavanti bodhiguṇalābhikā hi // Rm_13.286{316} //",
  "S01ratnml_u:5733": "++ iti ratnāvadānatatve vaḍikāvadānaṃ samāptam ++",
  "S01ratnml_u:5734": "(Rm 185)",
  "S01ratnml_u:5735": "XIV Gāndharvikāvadāna",
  "S01ratnml_u:5736": "athāśoko mahīpālaḥ śrotum anyat subhāṣitaṃ /",
  "S01ratnml_u:5737": "upaguptaṃ yatiṃ natvā prārthayad evam ādarāt // Rm_14.1{1} //",
  "S01ratnml_u:5738": "bhadanta śrotum icchāmi punar anyat subhāṣitaṃ /",
  "S01ratnml_u:5739": "tad yathā guruṇākhyātaṃ tathādeṣṭuṃ ca me 'rhati // Rm_14.2{2} //",
  "S01ratnml_u:5740": "iti tena narendreṇa prārthitaṃ sa jinātmajaḥ /",
  "S01ratnml_u:5741": "śrutvā taṃ nṛpatiṃ dṛṣṭvā punar evaṃ samādiśat // Rm_14.3{3} //",
  "S01ratnml_u:5742": "śṛṇu rājan mayākhyātaṃ yathā me guruṇoditaṃ /",
  "S01ratnml_u:5743": "tathā śrūtvānumoditvā śubhe caritum arhasi // Rm_14.4{4} //",
  "S01ratnml_u:5744": "purā sa bhagavān buddhaḥ śrāvastyāṃ bahir āśrame /",
  "S01ratnml_u:5745": "jetāraṇye mahodyāne vihāre maṇimaṇḍite // Rm_14.5{5} //",
  "S01ratnml_u:5746": "bhikṣubhiḥ śrāvakaiḥ sārddhaṃ cailakair vratibhis tathā /",
  "S01ratnml_u:5747": "bhikṣuṇībhis tathānyaiś cā mahāsātvair upāsakaiḥ // Rm_14.6{6} //",
  "S01ratnml_u:5748": "vihṛtya sarvasatvānāṃ samitisthitaḥ /",
  "S01ratnml_u:5749": "saṃbodhisādhānaṃ dharmam upādeṣṭuṃ samārabhat // Rm_14.7{7} //",
  "S01ratnml_u:5750": "tadā tasya munīndrasya vaktrapadmād vinisṛtaṃ /",
  "S01ratnml_u:5751": "tat saddharmāmṛtaṃ pātuṃ sarve satvā upagatāḥ // Rm_14.8{8} //",
  "S01ratnml_u:5752": "brahmaśakrādi devendrāḥ sarve lokādhipā api /",
  "S01ratnml_u:5753": "daityendrāḥ sagaṇā yakṣāḥ siddhagaṃdharvarākṣasāḥ // Rm_14.9{9} //",
  "S01ratnml_u:5754": "vidyādharagaṇāś capi nāgeṃdrāś ca mahoragāḥ /",
  "S01ratnml_u:5755": "garuḍāḥ kinnarendrāś ca tathānye 'pi samāgatāḥ // Rm_14.10{10} //",
  "S01ratnml_u:5756": "brāhmaṇā ṛṣayaś cāpi tāpasā brahmacāriṇaḥ /",
  "S01ratnml_u:5757": "yatayo yogino vijñās tathānye tīrthikā api // Rm_14.11{11} //",
  "S01ratnml_u:5758": "rajānaḥ kṣatriyāś cāpi vīrā rājakumārakāḥ /",
  "S01ratnml_u:5759": "amātyā maṃtriṇaś cāpi vaiśyāś cāpi prajādhipāḥ // Rm_14.12{12} //",
  "S01ratnml_u:5760": "śreṣṭhino vaṇijaś cāpi sārthavāhā mahājanāḥ /",
  "S01ratnml_u:5761": "paurā jānapadā grāmyās tathā kārpaṭikā api // Rm_14.13{13} //",
  "S01ratnml_u:5762": "evaṃ anye 'pi satvāś ca sarve lokāḥ samāgatāḥ /",
  "S01ratnml_u:5763": "tat saddharmāmṛtaṃ pātuṃ tad vihāre upāviśat // Rm_14.14{14} //",
  "S01ratnml_u:5764": "tatra taṃ śrīghanaṃ dṛṣṭvā samabhyarcya praṇamya ca /",
  "S01ratnml_u:5765": "satkṛtya samupāśritya parivṛtya sāmāntataḥ // Rm_14.15{15} //",
  "S01ratnml_u:5766": "taṃ muṇīndraṃ samālokya śrotuṃ tad dharmadeśanāṃ /",
  "S01ratnml_u:5767": "sāñjalayaḥ prasannāsyā upatasthuḥ samāhitāḥ // Rm_14.16{16} //",
  "S01ratnml_u:5768": "tathā tān samupāsīnān dṛṣṭvā sa bhagavāñ jinaḥ /",
  "S01ratnml_u:5769": "āryasatyaṃ samārabhya saddharmaṃ samupādiśat // Rm_14.17{17} //",
  "S01ratnml_u:5770": "tat saddharmāmṛtaṃ pītvā sarve satvāḥ pramoditāḥ /",
  "S01ratnml_u:5771": "(Rm 186)",
  "S01ratnml_u:5772": "triratnabhajanaṃ kṛtvā vabhūvur bodhicāriṇaḥ // Rm_14.18{18} //",
  "S01ratnml_u:5773": "tadāpi paṃcamātrāṇi gāṃdharvikaśatāni ca /",
  "S01ratnml_u:5774": "śrāvastyāṃ puri jātāni samadāni pracerire // Rm_14.19{19} //",
  "S01ratnml_u:5775": "tadā tāṃ samadān dṛṣṭvā gaṃdharvādhipateḥ sutaḥ /",
  "S01ratnml_u:5776": "supriyo nāma tan mādam īrṣyayā hantum udyayau // Rm_14.20{20} //",
  "S01ratnml_u:5777": "tataḥ sa supriyaḥ sarvagāndharvikasukauśalaḥ /",
  "S01ratnml_u:5778": "divyavīṇāṃ samādāya tatraiva samupācarat // Rm_14.21{21} //",
  "S01ratnml_u:5779": "saptasvarān ekataṃtryām ekaviṃśatimūrchanāḥ /",
  "S01ratnml_u:5780": "samudghoṣayamānaḥ ca svamatiṃ darśayan yayau // Rm_14.22{22} //",
  "S01ratnml_u:5781": "ṣaṇmahānagareṣv evaṃ paṭṭaneṣu samantataḥ /",
  "S01ratnml_u:5782": "samudghoṣayamānaś ca śrāvastīṃ sa upāviśat // Rm_14.23{23} //",
  "S01ratnml_u:5783": "tatra taṃ samupāviṣṭaṃ dṛṣṭvā sarve 'pi paurikāḥ /",
  "S01ratnml_u:5784": "śrutvā tad adbhutaṃ nādaṃ vismitāḥ samupācaran // Rm_14.24{24} //",
  "S01ratnml_u:5785": "tāni ca paṃcamātrāṇi gāṃdharvikaśatāny api /",
  "S01ratnml_u:5786": "śrutvā dṛṣṭvā ca sarvāṇi vismayaṃ samupāyayuḥ // Rm_14.25{25} //",
  "S01ratnml_u:5787": "tada tāni ca sarvāṇi dṛṣṭvā paṃcaśatāny api /",
  "S01ratnml_u:5788": "svasvamadābhimānatvāṃ pravihāya viṣedire // Rm_14.26{26} //",
  "S01ratnml_u:5789": "tataḥ sarve 'pi te tena sahavāde bhayānvitāḥ /",
  "S01ratnml_u:5790": "nṛpater antikaṃ gatvā tat pravṛttiṃ nyavedayan // Rm_14.27{27} //",
  "S01ratnml_u:5791": "jaya prabho vijānīyād yad vayaṃ samupāgatāḥ /",
  "S01ratnml_u:5792": "tad atra no bhayatrastāṃ trātum arhati sarvathā // Rm_14.28{28} //",
  "S01ratnml_u:5793": "atrāsau supriyo nāma gandharvādhipateḥ sutaḥ /",
  "S01ratnml_u:5794": "nūnaṃ no madaghātāya vijetuṃ samupāgataḥ // Rm_14.29{29} //",
  "S01ratnml_u:5795": "tat tasyāpy abhimānatvāṃ nihaṃtuṃ satpratikriyāṃ /",
  "S01ratnml_u:5796": "kriyatāṃ sahasāsmākam iti vijñāpanāṃ śṛṇu // Rm_14.30{30} //",
  "S01ratnml_u:5797": "iti vijñāpitaṃ sarvais taiḥ śrutvā sa narādhipaḥ /",
  "S01ratnml_u:5798": "sarvāns tān samupāmaṃtrya pura evaṃ samādiśat // Rm_14.31{31} //",
  "S01ratnml_u:5799": "alpotsukā bhavanto 'tra bhavate mā viṣīdata /",
  "S01ratnml_u:5800": "bhaviṣyāmo 'tra kālajñāś caratu sa yathechayā // Rm_14.32{32} //",
  "S01ratnml_u:5801": "iti rājñā samādiṣṭaṃ śrutvā te 'bhyanumoditāḥ /",
  "S01ratnml_u:5802": "tad vivādabhayātaṃkaṃ tyaktvā sarve prasedire // Rm_14.33{33} //",
  "S01ratnml_u:5803": "tadā sa supriyas tatra dṛṣṭvā tān abhimānikān /",
  "S01ratnml_u:5804": "teṣāṃ mānavighātārthaṃ manasaivaṃ vyacintayat // Rm_14.34{34} //",
  "S01ratnml_u:5805": "ayaṃ rājapi gāṃdharvavidyābhimāniko bhavet /",
  "S01ratnml_u:5806": "tad anena sahātrāhaṃ vādaṃ kuryāṃ sabhāśraye // Rm_14.35{35} //",
  "S01ratnml_u:5807": "ity evaṃ niścayaṃ kṛtvā supriyaḥ so 'bhimānikaḥ /",
  "S01ratnml_u:5808": "nṛpatiṃ tam upālabdhuṃ tat sabhāṃ samupācarat // Rm_14.36{36} //",
  "S01ratnml_u:5809": "tatra sa nṛpatir dṛṣṭvā supriyaṃ tam upāgataṃ /",
  "S01ratnml_u:5810": "prajñapyāsanam āmaṃtrya praṇatvaivam abhāṣata // Rm_14.37{37} //",
  "S01ratnml_u:5811": "svāgataṃ te bhavann atra tiṣṭhāsane prasīda me /",
  "S01ratnml_u:5812": "kim arthe 'tra samāyāsi tad ādeṣṭuṃ hi me 'rhasi // Rm_14.38{38} //",
  "S01ratnml_u:5813": "(Rm 187)",
  "S01ratnml_u:5814": "iti tenoditaṃ śrutvā supriyaḥ sa sabhāsthitaḥ /",
  "S01ratnml_u:5815": "nṛpatiṃ taṃ samālokya pura evam abhāṣata // Rm_14.39{39} //",
  "S01ratnml_u:5816": "śṛṇu rājan mayākhyātaṃ śrutaṃ yat te yaśo mahat /",
  "S01ratnml_u:5817": "tad guṇān bhavato draṣṭum ihāhaṃ samupācare // Rm_14.40{40} //",
  "S01ratnml_u:5818": "tan me darśaya rājendra gāndharvaguṇām ātmanaḥ /",
  "S01ratnml_u:5819": "kas te sāstā gurur vāsti taṃ cāpi me pradarśaya // Rm_14.41{41} //",
  "S01ratnml_u:5820": "iti tenoditaṃ śrutvā sa rājā pratibhāṇavān /",
  "S01ratnml_u:5821": "supriyaṃ taṃ samālokya tathety evam abhāṣata // Rm_14.42{42} //",
  "S01ratnml_u:5822": "sādhu paśya mahābhāga darśayisyāmi taṃ guruṃ /",
  "S01ratnml_u:5823": "yo me śāstā mahābhijñaḥ sarvavidyāguṇādhipaḥ // Rm_14.43{43} //",
  "S01ratnml_u:5824": "sa me śāstādhunehaiva sarvasatvahitārthataḥ /",
  "S01ratnml_u:5825": "jetāraṇye mahodyāne nivaśati vṛṣaṃ diśan // Rm_14.44{44} //",
  "S01ratnml_u:5826": "sādhu paśya mahābhāga taṃ guruṃ me hitārthadaṃ /",
  "S01ratnml_u:5827": "tad ehi saha yāsyāma śāstāraṃ darśayāmi taṃ // Rm_14.45{45} //",
  "S01ratnml_u:5828": "iti tena narendreṇa samākhyātaṃ sa supriyaḥ /",
  "S01ratnml_u:5829": "śrutvā tatheti pramodya gantum abhāṣata // Rm_14.46{46} //",
  "S01ratnml_u:5830": "sādhu rājan samichāmi śāstāraṃ tat pradarśaya /",
  "S01ratnml_u:5831": "tena saha vivādāni kuryāṃ tatra nayāśu māṃ // Rm_14.47{47} //",
  "S01ratnml_u:5832": "iti tenoditaṃ śrutvā nṛpatiḥ sa tatheti hi /",
  "S01ratnml_u:5833": "supriyaṃ taṃ samādāya vihāre gantum aichata // Rm_14.48{48} //",
  "S01ratnml_u:5834": "tataḥ sa nṛpatis tena supriyeṇābhimāninā /",
  "S01ratnml_u:5835": "taiś ca paṃcaśatair anyair gāndharvikaiḥ sahācarat // Rm_14.49{49} //",
  "S01ratnml_u:5836": "tasminn avasare buddho bhagavān sa munīśvaraḥ /",
  "S01ratnml_u:5837": "loke satvān samuddhartuṃ kṛpayā samapaśyata // Rm_14.50{50} //",
  "S01ratnml_u:5838": "tadā tena nareśena sārddham evam upāgataṃ /",
  "S01ratnml_u:5839": "supriyaṃ taṃ sa ālokya manasaiva vyacintayat // Rm_14.51{51} //",
  "S01ratnml_u:5840": "aho vata sudhīr yā sā gandharvādhipanandanaḥ /",
  "S01ratnml_u:5841": "pañcaśikho 'bhidho vīṇām ādāyehopasaṃkramet // Rm_14.52{52} //",
  "S01ratnml_u:5842": "iti tena munīndreṇa manasā paricintitaṃ /",
  "S01ratnml_u:5843": "matvā pañcaśikhaḥ so 'pi tathāgantuṃ samaichata // Rm_14.53{53} //",
  "S01ratnml_u:5844": "tataḥ sa saptagaṃdharvasahasreṇa sahānvitaḥ /",
  "S01ratnml_u:5845": "vaiḍūryadaṇḍavīṇāṃ saṃprādāya sahasācaran // Rm_14.54{54} //",
  "S01ratnml_u:5846": "tathā sa saṃkramaṃs tatra vihāre samupāviśan /",
  "S01ratnml_u:5847": "dṛṣṭvā taṃ śrīghanaṃ natvā tāṃ vīṇāṃ samupānayat // Rm_14.55{55} //",
  "S01ratnml_u:5848": "tataḥ sa sugataṃ bhaktyā samabhyarcya prasannadhīḥ /",
  "S01ratnml_u:5849": "tat saddharmāmṛtaṃ pātuṃ tat sabhāyām upāśrayat // Rm_14.56{56} //",
  "S01ratnml_u:5850": "tadā sa supriyo 'py enaṃ dṛṣṭvā mānābhigarvitaḥ /",
  "S01ratnml_u:5851": "tāṃ vīṇāṃ kvanayann agre 'nuśrāvituṃ samārabhat // Rm_14.57{57} //",
  "S01ratnml_u:5852": "tatprakvāṇāt svarā sapta ekai viṃśati mūrchanāḥ /",
  "S01ratnml_u:5853": "samutthitāḥ sarvalokacetānsi paryamohayan // Rm_14.58{58} //",
  "S01ratnml_u:5854": "tadā sarve 'pi te lokāḥ śrutvā tat prakvaṇān mudā /",
  "S01ratnml_u:5855": "nṛpatipramukhāś cāpi paraṃ vismayam āyajuḥ // Rm_14.59{59} //",
  "S01ratnml_u:5856": "(Rm 188)",
  "S01ratnml_u:5857": "tataḥ sa bhagavāṃś cāpi tasya mānābhighātane /",
  "S01ratnml_u:5858": "vaiḍūryadaṇḍavīṇāṃ tām anuśrāvitum ārabhat // Rm_14.60{60} //",
  "S01ratnml_u:5859": "ekaikasyāṃ hi tat taṃtryā naikasvaraviśeṣitāḥ /",
  "S01ratnml_u:5860": "mūrchanāś ca tathā nānāvidhā niścāritās tathā // Rm_14.61{61} //",
  "S01ratnml_u:5861": "tataḥ śabdāt samuccerur gāthā evaṃ pracodināḥ /",
  "S01ratnml_u:5862": "tadyatheha bhave sarvaṃ duḥkhaṃ śūnyaṃ hy anātmakaṃ // Rm_14.62{62} //",
  "S01ratnml_u:5863": "idaṃ kāyaṃ ca vīṇāvad indriyāṇi svarānī ca /",
  "S01ratnml_u:5864": "mūrchanā iva cittāni jñātvā bodhau samācara // Rm_14.63{63} //",
  "S01ratnml_u:5865": "etadgāthām anuśrutvā sarve lokā nṛpādayaḥ /",
  "S01ratnml_u:5866": "satyam etad iti jñātvā bodhicittaṃ pralehire // Rm_14.64{64} //",
  "S01ratnml_u:5867": "tadā sa supriyo 'py evaṃ śrutvā matvānumoditaḥ /",
  "S01ratnml_u:5868": "paritatyāja gāṃdharvavidyāmadābhimānatāṃ // Rm_14.65{65} //",
  "S01ratnml_u:5869": "tato niryātya vīṇāṃ sa gandhakuṭyāṃ virāgitaḥ /",
  "S01ratnml_u:5870": "bhagavacchāsane tatra pravrajituṃ samaichata // Rm_14.66{66} //",
  "S01ratnml_u:5871": "tadā taṃ śrīghanaṃ natvā supriyaḥ so 'numoditaḥ /",
  "S01ratnml_u:5872": "kṛtāñjaliḥ puraḥ sthitvā pravrajyāṃ samayācata // Rm_14.67{67} //",
  "S01ratnml_u:5873": "vaṃde te caraṇau śāsta bhavatāṃ śaraṇaṃ vraje /",
  "S01ratnml_u:5874": "tan me 'trānugrahaṃ kṛtvā pravrajyāṃ dātum arhati // Rm_14.68{68} //",
  "S01ratnml_u:5875": "iti tenārthitaṃ śrutvā bhagavān sa munīśvaraḥ /",
  "S01ratnml_u:5876": "dṛṣṭvā tad āśayaṃ śuddhaṃ gaṃdharvaṃ taṃ tathāvadat // Rm_14.69{69} //",
  "S01ratnml_u:5877": "gaṃdharva saugate dharme pravrajituṃ yadīchasi /",
  "S01ratnml_u:5878": "pitror ājñāṃ samāsādya prehi dāsyāmi te vrataṃ // Rm_14.70{70} //",
  "S01ratnml_u:5879": "ity ādiṣṭaṃ munīndreṇa śrutvā sa supriyo mudā /",
  "S01ratnml_u:5880": "tatheti taṃ muniṃ natvā sahasarddhyā gṛhaṃ yayau // Rm_14.71{71} //",
  "S01ratnml_u:5881": "tatra sa sahasā prāpto natvā tau pitarau mudā /",
  "S01ratnml_u:5882": "sāñjaliḥ purataḥ sthitvā prārthayad evam ādarāt // Rm_14.72{72} //",
  "S01ratnml_u:5883": "śṛṇu me vāñchitaṃ tāta yadi te kṛpayā mayi /",
  "S01ratnml_u:5884": "tan mamānugrahaṃ kṛtvā saddharme māṃ niyojaya // Rm_14.73{73} //",
  "S01ratnml_u:5885": "ahaṃ hi saugataṃ dharmaṃ dṛṣṭvā vāñchāmi tad vrataṃ /",
  "S01ratnml_u:5886": "tat pravrajyāṃ samāsādya prāptum ichāmi nirvṛtiṃ // Rm_14.74{74} //",
  "S01ratnml_u:5887": "anityaṃ khalu saṃsāraṃ tad atrāpi na me ratiḥ /",
  "S01ratnml_u:5888": "avaśyaṃ hi bhaven mṛtyuḥ sarveṣāṃ prāṇinām api // Rm_14.75{75} //",
  "S01ratnml_u:5889": "evaṃ dṛṣṭvātra saṃsāre bhogyaṃ nechāmi niḥspṛhaḥ /",
  "S01ratnml_u:5890": "tat pravrajyāvrataṃ dhṛtvā prāptum iche sunirvṛtiṃ // Rm_14.76{76} //",
  "S01ratnml_u:5891": "api cāsau munīndro hi sadātraiva na tiṣṭhati /",
  "S01ratnml_u:5892": "buddhakāryaṃ samāpyaiva nirvṛtiṃ sarvathā vrajet // Rm_14.77{77} //",
  "S01ratnml_u:5893": "kiṃ cātra sarvadā naivam utpatsyate munīśvaraḥ /",
  "S01ratnml_u:5894": "kadā cid evam utpanno loke bodhiṃ samādiśet // Rm_14.78{78} //",
  "S01ratnml_u:5895": "tathā ca durlabhaṃ janma sadgatau ca kṣaṇaṃ tathā /",
  "S01ratnml_u:5896": "tatkṣaṇe 'labhyamāne 'tra kathaṃ dharmānulapsyate // Rm_14.79{79} //",
  "S01ratnml_u:5897": "dharmaṃ vinātra saṃsāre kiṃ sāraṃ sukhino 'pi hi /",
  "S01ratnml_u:5898": "kṣaṇadhvansi śarīraṃ hi jīvitaṃ ca tṛṇāmbuvat // Rm_14.80{80} //",
  "S01ratnml_u:5899": "(Rm 189)",
  "S01ratnml_u:5900": "dharmeṇa sadgatiṃ yāyāt saṃbodhim api prāpnuyāt /",
  "S01ratnml_u:5901": "tat pravrajyācariṃ dhṛtvā prāptum iche 'tra nirvṛtiṃ // Rm_14.81{81} //",
  "S01ratnml_u:5902": "tad ātra yadi vāṃ tāta kṛpāsti svātmaje mayi /",
  "S01ratnml_u:5903": "sarvathānugrahaṃ kṛtvā tad anujñāṃ pradehi me // Rm_14.82{82} //",
  "S01ratnml_u:5904": "iti tenārthitaṃ śrutvā sa gandharvādhipaḥ sudhīḥ /",
  "S01ratnml_u:5905": "suciraṃ taṃ sutaṃ dṛṣṭvā snehād evam abhaṣata // Rm_14.83{83} //",
  "S01ratnml_u:5906": "satyam evaṃ sutākhyātaṃ tathāpi me vacaḥ śṛṇu /",
  "S01ratnml_u:5907": "pravrajyā duṣkarīcaryyā tat kathaṃ tvaṃ samācareḥ // Rm_14.84{84} //",
  "S01ratnml_u:5908": "tvaṃ hi yuvā pramatto 'si madanākrāṃtamānasaḥ /",
  "S01ratnml_u:5909": "kāmabhogyasukhāraktas tat kathaṃ tad vrataṃ careḥ // Rm_14.85{85} //",
  "S01ratnml_u:5910": "pravrajito viraktātmā saṃsārabhogyanispṛhaḥ /",
  "S01ratnml_u:5911": "sarvān parigrahāns tyaktvā sadaikāntī vane vase // Rm_14.86{86} //",
  "S01ratnml_u:5912": "sukule duḥkule cāpi yācitvā viraśāsanaṃ /",
  "S01ratnml_u:5913": "bhuṃjīthās tat kathaṃ bhuktvā samādhiṃ saṃpradhāsyasi // Rm_14.87{87} //",
  "S01ratnml_u:5914": "ity evaṃ duṣkaraṃ jñatvā pravrajyāvratasādhane /",
  "S01ratnml_u:5915": "sahasā mā kṛthāś cittaṃ nivāraya samāhitaḥ // Rm_14.88{88} //",
  "S01ratnml_u:5916": "yady ativāṃchase putra pravrajyāgrahaṇe tathā /",
  "S01ratnml_u:5917": "vṛddhatve samupāśritya triratnaṃ tad vrataṃ cara // Rm_14.89{89} //",
  "S01ratnml_u:5918": "tat tvaṃ yāvad yuvā gehe saukhyaṃ bhuktvā yathepsitaṃ /",
  "S01ratnml_u:5919": "vṛddhatve tad vrataṃ dhṛtvā triratnāni sadā bhaja // Rm_14.90{90} //",
  "S01ratnml_u:5920": "tathā cet te bhavej janma sāphalyaṃ bhavacāraṇe /",
  "S01ratnml_u:5921": "sukhaṃ bhuktvā vrataṃ dhṛtvā nirvṛtiṃ vā samāpnuyāḥ // Rm_14.91{91} //",
  "S01ratnml_u:5922": "iti me vacanaṃ śrutvā matvaivaṃ tat prabodhitaḥ /",
  "S01ratnml_u:5923": "tāvad gṛhe sukhaṃ bhuktvā smṛtvā ratnatrayaṃ vasa // Rm_14.92{92} //",
  "S01ratnml_u:5924": "iti pitroditaṃ śrutvā supriyaḥ so 'bhiśaṃkitaḥ /",
  "S01ratnml_u:5925": "punas taṃ pitaraṃ dṛṣṭvā bodhayann evam abravīt // Rm_14.93{93} //",
  "S01ratnml_u:5926": "satyam evaṃ bhave tāta tathāpi vakṣyate mayā /",
  "S01ratnml_u:5927": "tac chrutvāpi tvayā parijñāya vibudhyatāṃ // Rm_14.94{94} //",
  "S01ratnml_u:5928": "satkule durlabhaṃ janma tatrāpi durlabhaṃ kṣaṇaṃ /",
  "S01ratnml_u:5929": "durlabhaṃ sugatotpādaṃ durlabhaṃ tadvrataṃ bhave // Rm_14.95{95} //",
  "S01ratnml_u:5930": "iti matvātra saṃsāre kleśamānamadākule /",
  "S01ratnml_u:5931": "avaśyaṃ maraṇaṃ dṛṣṭvā prāptum iche 'tra nirvṛtiṃ // Rm_14.96{96} //",
  "S01ratnml_u:5932": "tad atra kṛpayā mahyam anujñāṃ dātum arhasi /",
  "S01ratnml_u:5933": "yūyaṃ cāpi hi tad dharmabhāṇaiḥ sadgatim āpsyatha // Rm_14.97{97} //",
  "S01ratnml_u:5934": "iti hetoḥ pita tatra vilambaṃma kṛthā ciraṃ /",
  "S01ratnml_u:5935": "sahasānugrahaṃ kṛtvā tad anujñāṃ pradehi me // Rm_14.98{98} //",
  "S01ratnml_u:5936": "iti tenārthitaṃ śrutvā sa gaṃdharvādhipaś cirāt /",
  "S01ratnml_u:5937": "snehaduḥkhāgnisaṃtapto galadaśrumukho 'vadat // Rm_14.99{99} //",
  "S01ratnml_u:5938": "ayi supriya putra tvaṃ snehān mayā nivāryasa /",
  "S01ratnml_u:5939": "yady ativāṃchase prāptuṃ nirvṛtiṃ tan samācara // Rm_14.100{100} //",
  "S01ratnml_u:5940": "saṃbuddhaśaraṇaṃ kṛtvā pravrajya saṃvaraṃ dadhat /",
  "S01ratnml_u:5941": "(Rm 190)",
  "S01ratnml_u:5942": "triratnabhajanaṃ kṛtvā cara nityaṃ samāhitaḥ // Rm_14.101{1} //",
  "S01ratnml_u:5943": "iti pitroditaṃ śrutvā supriyaḥ so 'bhimoditaḥ /",
  "S01ratnml_u:5944": "pitroḥ pādān praṇatvaiva sahasā niryayau gṛhāt // Rm_14.102{2} //",
  "S01ratnml_u:5945": "tataḥ sa sahasā gatvā vihāraṃ samupācarat /",
  "S01ratnml_u:5946": "tatra prāpto munīndraṃ taṃ dṛṣṭvaiva samupāviśat // Rm_14.103{3} //",
  "S01ratnml_u:5947": "tatra taṃ śrīghanaṃ nātvā prāñjaliḥ pura āśrayan /",
  "S01ratnml_u:5948": "suprasannamukhāṃbhojaḥ prārthayad evam ādarāt // Rm_14.104{4} //",
  "S01ratnml_u:5949": "sarvajña bhagavāñ chāstar ādiṣṭaṃ bhavatāyathā /",
  "S01ratnml_u:5950": "tathānujñāṃ pituḥ prāpya prāgatāham ihādhunā // Rm_14.105{5} //",
  "S01ratnml_u:5951": "tad atra bhavatāṃ śāstaḥ śaraṇaṃ samupāgataḥ /",
  "S01ratnml_u:5952": "brahmacaryaṃ cariṣyāmi tat pravrajyāṃ pradehi me // Rm_14.106{6} //",
  "S01ratnml_u:5953": "iti tenārthitaṃ śrutvā bhagavān sa jagadguruḥ /",
  "S01ratnml_u:5954": "dṛṣṭvā tasyāśayaṃ śuddhaṃ punar eva samādiśat // Rm_14.107{7} //",
  "S01ratnml_u:5955": "ehi supriya bhikṣo 'tra cara brahmacariṃ śivāṃ /",
  "S01ratnml_u:5956": "triratnaṃ śaraṇaṃ kṛtvā samādhiṃ samupāśrayat // Rm_14.108{8} //",
  "S01ratnml_u:5957": "tato dṛṣṭvā ca saṃsāraṃ kleśasaṃghasamākulaṃ /",
  "S01ratnml_u:5958": "paṃcagaṃḍamayaṃ dehaṃ jīvitaṃ ca trināmvuvat // Rm_14.109{9} //",
  "S01ratnml_u:5959": "samādhisaṃvaraṃ dhṛtvā saṃbodhisādhanodyataḥ /",
  "S01ratnml_u:5960": "sarvakleśaripuñ jitvā sākṣād arhatpadaṃ yayau // Rm_14.110{10} //",
  "S01ratnml_u:5961": "tataḥ supriyo bhikṣuḥ prāptābhijñaḥ kṛtī sudhīḥ /",
  "S01ratnml_u:5962": "bhindan sarvam avidyāṅgaṃ nirvikalpo 'bhavad yatiḥ // Rm_14.111{11} //",
  "S01ratnml_u:5963": "samaloṣṭasuvarṇaś ca pariśuddhatrimaṃḍalaḥ /",
  "S01ratnml_u:5964": "vāsīcaṃdanakalpo 'bhūd ākāśasamamānasaḥ // Rm_14.112{12} //",
  "S01ratnml_u:5965": "saṃsārabhogyasatkāramānyalābhaparāṅmukhaḥ /",
  "S01ratnml_u:5966": "niḥkleśaḥ pariṣuddhātmā brahmacārī niraṃjanaḥ // Rm_14.113{13} //",
  "S01ratnml_u:5967": "sadevāsuralokānāṃ sarvabhuvanavāsināṃ /",
  "S01ratnml_u:5968": "vaṃdyaḥ pūjyo 'bhinaṃdyaś ca mānanīyo bhavan babhau // Rm_14.114{14} //",
  "S01ratnml_u:5969": "tadaivaṃbhūtam arhantaṃ supriyaṃ tam śubhendriyaṃ /",
  "S01ratnml_u:5970": "prālokya vismitāḥ sarve tatsabhāsthāḥ prasedire // Rm_14.115{15} //",
  "S01ratnml_u:5971": "tadā sarve 'pi te lokā devā daityāś ca kinnarāḥ /",
  "S01ratnml_u:5972": "yakṣāḥ siddhāś ca gaṃdharvā nāgāś ca rākṣasā api // Rm_14.116{16} //",
  "S01ratnml_u:5973": "garuḍāś ca tathānye 'pi vidyādharāś ca sāpsarāḥ /",
  "S01ratnml_u:5974": "sarve lokādhipāś cāpi triratnaśaraṇaṃ gatāḥ // Rm_14.117{17} //",
  "S01ratnml_u:5975": "saṃbuddhaśāsane tatra sāṃghikānāṃ samantataḥ /",
  "S01ratnml_u:5976": "rakṣāvaraṇasaṃguptiṃ kṛtvābhajan samudyatāḥ // Rm_14.118{18} //",
  "S01ratnml_u:5977": "tad dṛṣṭvā tāni pañcāpi gāṃdharvikaśatāni ca /",
  "S01ratnml_u:5978": "anumodya prasannāni saṃmīlyaivaṃ vabhāṣire // Rm_14.119{19} //",
  "S01ratnml_u:5979": "ete sarve vayaṃ nīce karmaṇi parivarttikāḥ /",
  "S01ratnml_u:5980": "sukhānabhijñaduḥkhārttāḥ kleśinaḥ kṛchravṛttayaḥ // Rm_14.120{20} //",
  "S01ratnml_u:5981": "yad asmābhiḥ purā puṇyaṃ kiṃ cid vāpi na sādhitaṃ /",
  "S01ratnml_u:5982": "tenāsyātra vayaṃ sarve duḥkhino nīcavṛttayaḥ // Rm_14.121{21} //",
  "S01ratnml_u:5983": "tad asmābhir ayam śāstā munīśvaraḥ sasāṃghikaḥ /",
  "S01ratnml_u:5984": "satkṛtya bhojanair vāpi pūjanīyo yathāvidhiḥ // Rm_14.122{22} //",
  "S01ratnml_u:5985": "nūnam etadvipākena bhavemahi subhāginaḥ /",
  "S01ratnml_u:5986": "(Rm 191)",
  "S01ratnml_u:5987": "tataḥ puṇyānusāreṇa bodhimārge caremahi // Rm_14.123{23} //",
  "S01ratnml_u:5988": "tataḥ krameṇa saṃprāpya bodhicaryyāṃ śubhāṃ carīṃ /",
  "S01ratnml_u:5989": "carantas tadvipākaiś ca nirvṛtiṃ saṃlabhemahi // Rm_14.124{24} //",
  "S01ratnml_u:5990": "iti matvā vayaṃ sarve vijñapya nṛpatiṃ tathā /",
  "S01ratnml_u:5991": "sasaṃghaṃ sugataṃ bhojyair arhāmahe samarcituṃ // Rm_14.125{25} //",
  "S01ratnml_u:5992": "tatheti saṃmataṃ kṛtvā sarve te 'bhyanumoditāḥ /",
  "S01ratnml_u:5993": "nṛpater vijñāpanāṃ kartuṃ sahasā samupācaran // Rm_14.126{26} //",
  "S01ratnml_u:5994": "tatra te samupāsṛtya dṛṣṭvā taṃ nṛpatiṃ mudā /",
  "S01ratnml_u:5995": "kṛtāñjalipuṭo natvā prārthayann evam ādarāt // Rm_14.127{27} //",
  "S01ratnml_u:5996": "jaya deva mahārāja lokān dharmeṇa pālaya /",
  "S01ratnml_u:5997": "kiñcid vijñāpanāṃ karttuṃ vayam upāgatāḥ // Rm_14.128{28} //",
  "S01ratnml_u:5998": "vijānīyād bhavān hy etat tathāpi prārthayāmahe /",
  "S01ratnml_u:5999": "śrutvā no 'nugrahaṃ kṛtvā kṛpayā tat prasīdatu // Rm_14.129{29} //",
  "S01ratnml_u:6000": "yad vayaṃ deva sarve 'tra nīcakarmānucāriṇaḥ /",
  "S01ratnml_u:6001": "tat sasaṃghaṃ muniṃ bhojyaiḥ samichāmaḥ samarcituṃ // Rm_14.130{30} //",
  "S01ratnml_u:6002": "tad anujñāṃ pradatvā naḥ kṛpayoddhartum arhasi /",
  "S01ratnml_u:6003": "etad vijñāpanāṃ kurmas tat prasīda nṛpādhipa // Rm_14.131{31} //",
  "S01ratnml_u:6004": "iti taiḥ prārthitaṃ śrutvā nṛpatiḥ so 'numoditaḥ /",
  "S01ratnml_u:6005": "tān sarvān samupāmaṃtrya punar evaṃ samādiśat // Rm_14.132{32} //",
  "S01ratnml_u:6006": "sādhu bhavatu sarveṣāṃ yuṣmākaṃ satsamīhitaṃ /",
  "S01ratnml_u:6007": "tat tathā kriyatāṃ buddhe satkāraṃ śraddhayādarāt // Rm_14.133{33} //",
  "S01ratnml_u:6008": "saṃbuddhe yat kṛtaṃ karma tat phalaṃ kṣiṇuyān na hi /",
  "S01ratnml_u:6009": "kramād bodhicariṃ pūrya nirvṛtiṃ samavāpnuyāt // Rm_14.134{34} //",
  "S01ratnml_u:6010": "tad atra sarvathā yūyaṃ sasaṃghaṃ śrīghanaṃ muniṃ /",
  "S01ratnml_u:6011": "yathārhabhojanaṃ bhaktyā pūjayadhvaṃ samādarāt // Rm_14.135{35} //",
  "S01ratnml_u:6012": "ity ādiṣṭam ḥ - ndreṇa śrutvā sarve 'pi te mudā /",
  "S01ratnml_u:6013": "tatheti pratinaṃditvā nṛpaṃ natvā tato 'caran // Rm_14.136{36} //",
  "S01ratnml_u:6014": "tatas te saṃmataṃ kṛtvā vihāre sahasā gatāḥ /",
  "S01ratnml_u:6015": "dṛṣṭvā taṃ śrīghanaṃ natvā prārthayann evam ādarāt // Rm_14.137{37} //",
  "S01ratnml_u:6016": "bhagavaṃs tad vijānīyād yad arthaṃ samupāgatāḥ /",
  "S01ratnml_u:6017": "tathāpi prārthayeyaivam anugrahītum arhati // Rm_14.138{38} //",
  "S01ratnml_u:6018": "yad vayaṃ bhavatāṃ sarvasāṃghikānāṃ yathāvidhiṃ /",
  "S01ratnml_u:6019": "pūjayituṃ samichāmo satkartuṃ bhojanair api // Rm_14.139{39} //",
  "S01ratnml_u:6020": "tad bhavāṃ kṛpayā dṛṣṭvā kṛtvāsmākaṃ anugrahaṃ /",
  "S01ratnml_u:6021": "pure śvaḥ sāṃghikaiḥ sārddhaṃ vijayituṃ samarhasi // Rm_14.140{40} //",
  "S01ratnml_u:6022": "iti taiḥ prārthite sarvair bhagavān sa munīśvaraḥ /",
  "S01ratnml_u:6023": "teṣāṃ dharmapravṛddhyarthaṃ tūṣṇībhūtvādhyuvāsa tat // Rm_14.141{41} //",
  "S01ratnml_u:6024": "tatas sarve 'pi te matvā bhagavatādhivāsitaṃ /",
  "S01ratnml_u:6025": "bhūyas taṃ śrīghanaṃ natvā svaṃ puraṃ sahasā yayuḥ // Rm_14.142{42} //",
  "S01ratnml_u:6026": "tatra sarve 'pi te bhūmiṃ śodhayitvā samantataḥ /",
  "S01ratnml_u:6027": "prajñapya svāsanāny evaṃ sāmagriṃ samasādhayan // Rm_14.143{43} //",
  "S01ratnml_u:6028": "(Rm 192)",
  "S01ratnml_u:6029": "tataḥ pūjopahārāṇi bhojyāṅgāni rasāni ca /",
  "S01ratnml_u:6030": "peyāni supraṇītāni sādhayitvā pramoditāḥ // Rm_14.144{44} //",
  "S01ratnml_u:6031": "tatra taṃ sugataṃ sarvaṃ saṃghaṃ cāmaṃtrituṃ yayuḥ /",
  "S01ratnml_u:6032": "vihāre samupasṛtya śrīghanaṃ saṃpraṇemire // Rm_14.145{45} //",
  "S01ratnml_u:6033": "kṛtāñjalipuṭo natvā sarve te samupasthitāḥ /",
  "S01ratnml_u:6034": "saṃbuddhapramukhaṃ saṃghaṃ prārthayann evam ādarāt // Rm_14.146{46} //",
  "S01ratnml_u:6035": "sarvajña bhagavaṃ chāstaḥ samayo varttate 'dhunā /",
  "S01ratnml_u:6036": "tad bhavān saṃghikaiḥ sārddhaṃ vijayituṃ samarhati // Rm_14.147{47} //",
  "S01ratnml_u:6037": "iti taiḥ prārthite dṛṣṭvā bhagavān sa sasāṃghikaḥ /",
  "S01ratnml_u:6038": "pātracīvaram ādaya pratasthe saṃprabhāsayan // Rm_14.148{48} //",
  "S01ratnml_u:6039": "tatra mārgeṣu sarvatra prātihāryaṃ pradarśayan /",
  "S01ratnml_u:6040": "sarveṣāṃ śubhatāṃ kṛtvā tat pure samupāviśat // Rm_14.149{49} //",
  "S01ratnml_u:6041": "pradakṣiṇakrameṇaivaṃ caraṃs tatra samaṃtataḥ /",
  "S01ratnml_u:6042": "bhāsayaṃ bhadratāṃ kurvan tatpradeśe samācaran // Rm_14.150{50} //",
  "S01ratnml_u:6043": "tatra pādyārgham ādāya krameṇa saha sāṃghikaṃ /",
  "S01ratnml_u:6044": "svāsane samupāviśya tasthau bhānur ivojvalan // Rm_14.151{51} //",
  "S01ratnml_u:6045": "tadā taṃ śrīghanaṃ sarvasaṃghaṃ ca svāsane sthitaṃ /",
  "S01ratnml_u:6046": "dṛṣṭvā sarve 'pi te harṣāt pūjayituṃ samārabhan // Rm_14.152{52} //",
  "S01ratnml_u:6047": "tathā krameṇa saṃpūjya taṃ buddhapramukhaṃ gaṇaṃ /",
  "S01ratnml_u:6048": "yathārhabhojanaiḥ sarvaṃ saṃtṛptaṃ samatoṣayan // Rm_14.153{53} //",
  "S01ratnml_u:6049": "tatas te bhojanāṃte tatpātrāṇi vyapanīya ca /",
  "S01ratnml_u:6050": "karādīñ chodhayitvā tad bhūmiṃ ca paryaśodhayan // Rm_14.154{54} //",
  "S01ratnml_u:6051": "tataḥ pūgādikaṃ datvā punaḥ sarve 'pi te mudā /",
  "S01ratnml_u:6052": "kṛtāñjalipuṭā natvā samupatasthire punaḥ // Rm_14.155{55} //",
  "S01ratnml_u:6053": "te ca gāṃdharvikāḥ sarve triratnaśaraṇaṃ gatāḥ /",
  "S01ratnml_u:6054": "bodhipraṇidhim ādhāya prabhejire samāhitāḥ // Rm_14.156{56} //",
  "S01ratnml_u:6055": "veṇuvīṇāmṛdaṃgādi tūryasaṃgītivādanaiḥ /",
  "S01ratnml_u:6056": "upasthitya sasaṃghaṃ taṃ śrīghanaṃ samatoṣayat // Rm_14.157{57} //",
  "S01ratnml_u:6057": "tada sa bhagavāṃ dṛṣṭvā teṣāṃ bhaktiprasādinīṃ /",
  "S01ratnml_u:6058": "sarveṣāṃ śuddhacittāni vyamuñcat smitam uddhavāt // Rm_14.158{58} //",
  "S01ratnml_u:6059": "tat saṃsmitasahotpannāḥ paṃcavarṇāḥ śubhāṃśavaḥ /",
  "S01ratnml_u:6060": "sarvatra bhuvane gatvā pracerur amṛtāṃśuvat // Rm_14.159{59} //",
  "S01ratnml_u:6061": "teṣāṃ ke cid adhogatvā narakeṣu samantataḥ /",
  "S01ratnml_u:6062": "avabhāsya parispṛṣṭvā sarvatrāpi sukhaṃ daduḥ // Rm_14.160{60} //",
  "S01ratnml_u:6063": "tadā te nārakīyās tat prabhāspṛṣṭāḥ sukhānvitāḥ /",
  "S01ratnml_u:6064": "kim etad iti saṃdigdhāḥ saṃmīlyaivaṃ vabhāṣire // Rm_14.161{61} //",
  "S01ratnml_u:6065": "aho nu jāyate saukhyam asmākaṃ sāṃprataṃ kathaṃ /",
  "S01ratnml_u:6066": "vatānyatra gatāḥ smo 'dya kasya puṇyānubhāvataḥ // Rm_14.162{62} //",
  "S01ratnml_u:6067": "iti saṃdigdhacittānāṃ teṣāṃ manaḥ prabodhane /",
  "S01ratnml_u:6068": "bhagavān nirmitaṃ buddhaṃ saṃpreṣayan samaṃtataḥ // Rm_14.163{63} //",
  "S01ratnml_u:6069": "tatrā taṃ saugataṃ dṛṣṭvā sarve te narakasthitāḥ /",
  "S01ratnml_u:6070": "vismitāḥ samupāsṛtya vavandire prasāditāḥ // Rm_14.164{64} //",
  "S01ratnml_u:6071": "(Rm 193)",
  "S01ratnml_u:6072": "namo buddhāya dharmāya saṃghāya ca namas sadā /",
  "S01ratnml_u:6073": "iti proktvā praṇatvā taccharaṇaṃ samupāyayuḥ // Rm_14.165{65} //",
  "S01ratnml_u:6074": "etatpuṇyānubhāvena sarve te narakotthitāḥ /",
  "S01ratnml_u:6075": "sahasā svargatiṃ yātāḥ saddharme samudācaran // Rm_14.166{66} //",
  "S01ratnml_u:6076": "evaṃ tān sarvasatvāṃś ca samuddhṛtya samantataḥ /",
  "S01ratnml_u:6077": "sarve te 'py aṃśavo bhūyas saṃbuddhāntikam upācaran // Rm_14.167{67} //",
  "S01ratnml_u:6078": "ke cid ūrddhvagatā yāvad akaniṣṭhaṃ samantataḥ /",
  "S01ratnml_u:6079": "avabhāsya samudghuṣya tatraivaṃ samacodayan // Rm_14.168{68} //",
  "S01ratnml_u:6080": "anityaṃ khalu saṃsāraṃ śūnyaṃ hy anātmakaṃ /",
  "S01ratnml_u:6081": "iti satyaṃ parijñāya triratnaṃ bhajatādarāt // Rm_14.169{69} //",
  "S01ratnml_u:6082": "niṣkrāmatārabhadhvaṃ ca yūjyadhvaṃ buddhaśāsane /",
  "S01ratnml_u:6083": "dhunīta mārasainyāś ca naḍāgāraṃ yathā karī // Rm_14.170{70} //",
  "S01ratnml_u:6084": "yo 'py asmin saugate dharme hy apramattaś caret sadā /",
  "S01ratnml_u:6085": "sa tyaktvā janma saṃsāre duḥkhasyāntaṃ kariṣyati // Rm_14.171{71} //",
  "S01ratnml_u:6086": "iti saṃcodayantas tāṃ sārvān devāṃś ca sarvataḥ /",
  "S01ratnml_u:6087": "te sarve 'py aṃśavo bhāyaḥ sugatāntikam āyayuḥ // Rm_14.172{72} //",
  "S01ratnml_u:6088": "tatas te 'py aṃśavaḥ sarve saṃmīlya saṃgatā muneḥ /",
  "S01ratnml_u:6089": "pradakṣiṇatrayaṃ kṛtvā tasyorṇāyāṃ samāviśan // Rm_14.173{73} //",
  "S01ratnml_u:6090": "tad dṛṣṭvā te sabhālokā vismayoddhatamānasāḥ /",
  "S01ratnml_u:6091": "kim etad iti saṃcintya sarve tasthuḥ śakautukāḥ // Rm_14.174{74} //",
  "S01ratnml_u:6092": "athānaṃdaḥ samālokya tān sarvān vismayoddhavān /",
  "S01ratnml_u:6093": "utthāya sāñjalir natvā śāstāraṃ taṃ samabravīt // Rm_14.175{75} //",
  "S01ratnml_u:6094": "bhagavans te mukhād bhāsiḥ paṃcavarṇā vinirgatā /",
  "S01ratnml_u:6095": "avabhāsya diśaḥ sarvā ūrṇāyāṃ ca viśanti tāḥ // Rm_14.176{76} //",
  "S01ratnml_u:6096": "etad dṛṣṭvā sabhālokāḥ sarve 'pīme savismayāḥ /",
  "S01ratnml_u:6097": "taddhetuṃ śrotum ichanti tad upādeṣṭum arhati // Rm_14.177{77} //",
  "S01ratnml_u:6098": "nāhetu hi smitaṃ buddhā darśayanti kadā cana /",
  "S01ratnml_u:6099": "yad dhetau bhavatā śāstur hasitaṃ tat samādiśa // Rm_14.178{78} //",
  "S01ratnml_u:6100": "iti saṃprārthitaṃ śiṣyena sa munīśvaraḥ /",
  "S01ratnml_u:6101": "tam ānaṃdaiḥ sabhāṃ cāpi samālokyaivam ādiśat // Rm_14.179{79} //",
  "S01ratnml_u:6102": "paśyānaṃda yad etair hi sarvai gāndharvikair api /",
  "S01ratnml_u:6103": "mama sasāṃghikasyaivaṃ satkāraṃ prakṛtaṃ mudā // Rm_14.180{80} //",
  "S01ratnml_u:6104": "etatpuṇyavipākena sarve 'pīme bhavāntare /",
  "S01ratnml_u:6105": "kramād bodhicarīṃ prāptā niḥkleśā vimalāśayāḥ // Rm_14.181{81} //",
  "S01ratnml_u:6106": "māracaryāvinirmuktāḥ pariśuddhās trimaṇḍalāḥ /",
  "S01ratnml_u:6107": "varṇasvarābhidhāḥ sarve pratyekasugatā jināḥ // Rm_14.182{82} //",
  "S01ratnml_u:6108": "prāntāśayyāsānāsīnā hīnadīnānukampakāḥ /",
  "S01ratnml_u:6109": "dakṣiṇīyā mahāsatvā bhaviṣyanti śubhaṃkarāḥ // Rm_14.183{83} //",
  "S01ratnml_u:6110": "evam etāt samālokya yūyaṃ yadi samichatha /",
  "S01ratnml_u:6111": "tathātra śraddhayā nityaṃ triratnaṃ bhajatādarāt // Rm_14.184{84} //",
  "S01ratnml_u:6112": "ye triratnaṃ sadā bhaktyā satkṛtyaivaṃ bhajanti te /",
  "S01ratnml_u:6113": "vihāya durgatiṃ nityaṃ sadgatiṃ samavāpnuyuḥ // Rm_14.185{85} //",
  "S01ratnml_u:6114": "(Rm 194)",
  "S01ratnml_u:6115": "iti matvātra saṃsāre yeṣāṃ vāṃchā sukhe śive /",
  "S01ratnml_u:6116": "te satkṛtya triratneṣu śraddhayā bhajatāniśaṃ // Rm_14.186{86} //",
  "S01ratnml_u:6117": "ity ādiṣṭaṃ munīndreṇa śrutvā sarve ca te janāḥ /",
  "S01ratnml_u:6118": "satyam evaṃ pratijñāya triratnaṃ sarvadābhajan // Rm_14.187{87} //",
  "S01ratnml_u:6119": "tad dṛṣṭvā bhikṣavaḥ sarve vismayoddhatamānasāḥ /",
  "S01ratnml_u:6120": "kṛtāñjalipuṭā natvā paprachus taṃ munīśvaraṃ // Rm_14.188{88} //",
  "S01ratnml_u:6121": "yad evaṃ bhagavann ebhiḥ satkāraṃ prakṛtaṃ mahat /",
  "S01ratnml_u:6122": "tat te kena supuṇyena samyag ādeṣṭum arhati // Rm_14.189{89} //",
  "S01ratnml_u:6123": "evaṃ tair bhikṣubhiḥ sarvaiḥ prārthite sa jineśvaraḥ /",
  "S01ratnml_u:6124": "sarvāns tāñ chrāvakān bhikṣūn samālokyaivam ādiśat // Rm_14.190{90} //",
  "S01ratnml_u:6125": "śṛṇudhvaṃ bhikṣavaḥ puṇyaṃ yan mayā prakṛtaṃ purā /",
  "S01ratnml_u:6126": "tad atra kathitaṃ śrutvā śraddhayābhyanumodata // Rm_14.191{91} //",
  "S01ratnml_u:6127": "purāsīd bhagavān buddhaḥ prabodhanābhidho jinaḥ /",
  "S01ratnml_u:6128": "sarvajñaḥ sugataḥ śāstā dharmarājo munīśvaraḥ // Rm_14.192{92} //",
  "S01ratnml_u:6129": "sarvavidyādhipo nāthas tathāgato vināyakaḥ /",
  "S01ratnml_u:6130": "mārajil lokavid bharttā subhadro 'rhan hitaṃkaraḥ // Rm_14.193{93} //",
  "S01ratnml_u:6131": "tadā sa bhagavān buddho janapadeṣu cārikāṃ /",
  "S01ratnml_u:6132": "carann anyāṃ rājadhānīm anuprāptaḥ sasāṃghikaḥ // Rm_14.194{94} //",
  "S01ratnml_u:6133": "tatra tasya narendrasya krīḍodyāne taror adhaḥ /",
  "S01ratnml_u:6134": "praviśya svāsanāsīnas tasthau vahnir ivojvalan // Rm_14.195{95} //",
  "S01ratnml_u:6135": "tadaikasmin dine tatra rājā kāntāpravādinaiḥ /",
  "S01ratnml_u:6136": "saṃgītaiḥ saha saṃrakto ramituṃ samupāviśat // Rm_14.196{96} //",
  "S01ratnml_u:6137": "tatrasthaṃ taṃ samāsīnaṃ sugataṃ suprabhojvalaṃ /",
  "S01ratnml_u:6138": "dṛṣṭvaiva sahasopetya natvā kṛtvā pradakṣiṇāṃ // Rm_14.197{97} //",
  "S01ratnml_u:6139": "samādhisthaṃ tam ālokya taṣṭhau ciram upāśrayan /",
  "S01ratnml_u:6140": "tatas tanmukhapadmotthasaddharmāmṛtalipsayā // Rm_14.198{98} //",
  "S01ratnml_u:6141": "vādyamānaiḥ satair vādyair muniṃ prābodhayan nṛpaḥ /",
  "S01ratnml_u:6142": "tataḥ sa sugato buddho samādheḥ śīghram utthitaḥ // Rm_14.199{99} //",
  "S01ratnml_u:6143": "sāntaḥpuraṃ nareṃdraṃ taṃ prādrākṣīt samupasthitaṃ /",
  "S01ratnml_u:6144": "tadā taṃ nṛpatiṃ dṛṣṭvā sa saṃbuddhaḥ prabodhanaḥ // Rm_14.200{100} //",
  "S01ratnml_u:6145": "saddharmmaṃ samupādeṣṭuṃ samāmaṃtryaivam abravīt /",
  "S01ratnml_u:6146": "ehi rājan mahāvāho svāgataṃ te mahīpate // Rm_14.201{1} //",
  "S01ratnml_u:6147": "saddharmaṃ samupāśritya bodhicaryāṃ samācara /",
  "S01ratnml_u:6148": "sadā dānaṃ pradatvātra śīlaṃ dhṛtvā samāhitaḥ // Rm_14.202{2} //",
  "S01ratnml_u:6149": "kṣāntyā prasādayal lokān dharmavīryaṃ prasādhaya /",
  "S01ratnml_u:6150": "bodhau cittaṃ samādhāya prajñāratnam upārjaya // Rm_14.203{3} //",
  "S01ratnml_u:6151": "tadratnānubhāvena saṃbodhimārgam āpnuyāḥ /",
  "S01ratnml_u:6152": "tatas te maṅgalaṃ nityam ihāmutre sadā bhavet // Rm_14.204{4} //",
  "S01ratnml_u:6153": "sarvasatvahitaṃ kurvan sadgatim eva prāpnuyāḥ /",
  "S01ratnml_u:6154": "iti matvā mahārāja saddharmaṃ samupāśrayan // Rm_14.205{5} //",
  "S01ratnml_u:6155": "triratnaṃ śaraṇaṃ kṛtvā satkṛtya bhaja sarvadā /",
  "S01ratnml_u:6156": "triratneṣu kṛtaṃ puṇyaṃ na kṣiṇoti kadā cana // Rm_14.206{6} //",
  "S01ratnml_u:6157": "(Rm 195)",
  "S01ratnml_u:6158": "sarvadā satphalāny eva sūte bodhiṃ samarpayet /",
  "S01ratnml_u:6159": "iti matvā mahārāja triratnaśaraṇaṃ gataḥ // Rm_14.207{7} //",
  "S01ratnml_u:6160": "bodhicaryāvrataṃ dhṛtvā cara nityaṃ samāhitaḥ /",
  "S01ratnml_u:6161": "tathā te maṃgalaṃ nityaṃ sarvatrāpi bhaved dhruvaṃ // Rm_14.208{8} //",
  "S01ratnml_u:6162": "kramād bodhiṃ samāsādya saṃbuddhapadam āpnuyāḥ /",
  "S01ratnml_u:6163": "iti tenārhatādiṣṭaṃ munīndreṇa sa bhūpatiḥ // Rm_14.209{9} //",
  "S01ratnml_u:6164": "śrutvā tatheti vijñapya prābhyanandat prabodhitaḥ /",
  "S01ratnml_u:6165": "tataḥ sa mudito rājā taṃ munīndraṃ sasāṃghikaṃ // Rm_14.210{10} //",
  "S01ratnml_u:6166": "yathāvidhi samabhyarcya bhojanaiḥ samatoṣayat /",
  "S01ratnml_u:6167": "tataś ca bhojanānte sa nṛpatiḥ sāñjalir mudā /",
  "S01ratnml_u:6168": "taṃ munīndraṃ praṇatvaivaṃ praṇidhānaṃ hṛdo vyadhāt // Rm_14.211{11} //",
  "S01ratnml_u:6169": "anena kuśalenāhaṃ loke 'ndhe 'pariṇāyake /",
  "S01ratnml_u:6170": "samyag bodhiṃ samāgamya bhaveyaṃ sugato jinaḥ // Rm_14.212{12} //",
  "S01ratnml_u:6171": "etat tena narendreṇa praṇidhānaṃ kṛtaṃ mudā /",
  "S01ratnml_u:6172": "matvā sa sugatas tasya tathāśīrvacanaṃ dadau // Rm_14.213{13} //",
  "S01ratnml_u:6173": "jayo 'stu te sadā rājaṃ dharmeṇa pālaya prajāḥ /",
  "S01ratnml_u:6174": "praṇidhānaṃ yathā bodhau tathā te siddhyatu dhruvaṃ // Rm_14.214{14} //",
  "S01ratnml_u:6175": "ity ādiṣṭaṃ munīndreṇa tena śrutvā sa bhūpatiḥ /",
  "S01ratnml_u:6176": "muditaḥ sāñjalir natvā taṃ munīndraṃ samabravīt // Rm_14.215{15} //",
  "S01ratnml_u:6177": "adyārabhya sadā śāstas triratnaśaraṇaṃ gataḥ /",
  "S01ratnml_u:6178": "saṃbodhisaṃvaraṃ dhṛtvā cariṣyāmi samāhitaḥ // Rm_14.216{16} //",
  "S01ratnml_u:6179": "tad bhavān kṛpayā dṛṣṭyā sadā māṃ draṣṭum arhati /",
  "S01ratnml_u:6180": "sarvadā bhavatām eva śaraṇe 'smi samāsthitaḥ // Rm_14.217{17} //",
  "S01ratnml_u:6181": "iti saṃprārthanāṃ kṛtvā rājā sa sajano mudā /",
  "S01ratnml_u:6182": "bhagavaṃtaṃ tam ānamya sānaṃdaḥ svapuraṃ yayau // Rm_14.218{18} //",
  "S01ratnml_u:6183": "tataḥ sa bhagavāñ chāstā samutthāya sasāṃghikaḥ /",
  "S01ratnml_u:6184": "sarvatra bhadratāṃ kṛtvā svāśrame samupāyayau // Rm_14.219{19} //",
  "S01ratnml_u:6185": "manyatāṃ bhikṣavo yo 'sau rājā saṃbuddhasevakaḥ /",
  "S01ratnml_u:6186": "aham eva tadābhūvan nānyo draṣṭavya eva saḥ // Rm_14.220{20} //",
  "S01ratnml_u:6187": "yan mayā śraddhayā tasya prabodhanasya tāyinaḥ /",
  "S01ratnml_u:6188": "pūjākāri mahotsāhais tūryasaṃgītivādanaiḥ // Rm_14.221{21} //",
  "S01ratnml_u:6189": "tena puṇyavipākena mamātraiva mahotsavaiḥ /",
  "S01ratnml_u:6190": "etair gāndharvikair evaṃ satkāraḥ prakṛtādhunā // Rm_14.222{22} //",
  "S01ratnml_u:6191": "evaṃ matvā mahatpuṇyaṃ saṃbuddhabhajanodbhavaṃ /",
  "S01ratnml_u:6192": "triratnaṃ śaraṇaṃ kṛtvā bhajanīyaṃ śubhārthibhiḥ // Rm_14.223{23} //",
  "S01ratnml_u:6193": "yūyaṃ cāpi sadā nityaṃ śāstāraṃ sadguruṃ jinaṃ /",
  "S01ratnml_u:6194": "saṃbuddhaṃ samupāśritya viharadhvaṃ samāhitāḥ // Rm_14.224{24} //",
  "S01ratnml_u:6195": "ity ādiṣṭaṃ munīndreṇa śrutvā te bhikṣavo mudā /",
  "S01ratnml_u:6196": "sarve tatheti vijñapya triratnāni sadābhajan // Rm_14.225{25} //",
  "S01ratnml_u:6197": "iti me guruṇādiṣṭaṃ śrutaṃ mayā narādhipa /",
  "S01ratnml_u:6198": "tathādhunā samākhyātaṃ tava puṇyapravṛddhaye // Rm_14.226{26} //",
  "S01ratnml_u:6199": "evaṃ rājaṃs tvayāpy evaṃ triratnaṃ śaraṇaṃ gataḥ /",
  "S01ratnml_u:6200": "saṃbuddhaśāsanaṃ dhṛtvā cara dharmaṃ samāhitaḥ // Rm_14.227{27} //",
  "S01ratnml_u:6201": "(Rm 196)",
  "S01ratnml_u:6202": "prajāś cāpi tathā rājaṃ bodhayitvā prayatnataḥ /",
  "S01ratnml_u:6203": "saṃbodhisādhane dharme yojanīyās tvayādarāt // Rm_14.228{28} //",
  "S01ratnml_u:6204": "tathā cet te sadā bhadraṃ bhaven nūnaṃ samantataḥ /",
  "S01ratnml_u:6205": "kramād bodhiṃ samāsādya saṃbuddhapadam āpnuyāḥ // Rm_14.229{29} //",
  "S01ratnml_u:6206": "iti śāstrā samādeṣṭaṃ śrutvāśokaḥ sa bhūpatiḥ /",
  "S01ratnml_u:6207": "tatheti pratimoditvā prābhyanandat sapārṣadaḥ // Rm_14.230{30} //",
  "S01ratnml_u:6208": "gāṃdharvikānām avadānam etac chrutvānumodanti narā mudā ye /",
  "S01ratnml_u:6209": "te sarva enaḥparimuktacittā bhuktvā sukhāny eva labhanti bodhiṃ /",
  "S01ratnml_u:6210": "++ iti ratnāvadānatatve gāṃdharvikāvādanaṃ samāptam ++",
  "S01ratnml_u:6211": "(Rm 197)",
  "S01ratnml_u:6212": "XV Sūkṣmatvacovadāna",
  "S01ratnml_u:6213": "athāśoko mahīpālaḥ kṛtāṃjalipuṭo mudā /",
  "S01ratnml_u:6214": "upaguptaṃ guruṃ natvā punar evam abhāṣata // Rm_15.1{1} //",
  "S01ratnml_u:6215": "bhadanta śrotum ichāmi punar anyat subhāṣitaṃ /",
  "S01ratnml_u:6216": "tadyathā guruṇākhyātaṃ tathādeṣṭuṃ ca me 'rhasi // Rm_15.2{2} //",
  "S01ratnml_u:6217": "iti saṃprārthite rājñā sa yatiḥ sugatātmajaḥ /",
  "S01ratnml_u:6218": "aśokaṃ taṃ nṛpaṃ dṛṣṭvā punar evam upādiśat // Rm_15.3{3} //",
  "S01ratnml_u:6219": "śṛṇu rājan mahābhāga yathā me guruṇoditaṃ /",
  "S01ratnml_u:6220": "tathāhaṃ te pravakṣyāmi śrutvāpy evaṃ pramodaya // Rm_15.4{4} //",
  "S01ratnml_u:6221": "purā sa bhagavān buddhaḥ śākyasiṃho jagadguruḥ /",
  "S01ratnml_u:6222": "vihāre jetakāraṇye vijahāra sasāṃghikaḥ // Rm_15.5{5} //",
  "S01ratnml_u:6223": "tasmiṃś ca samaye tatra sarve bhikṣugaṇā api /",
  "S01ratnml_u:6224": "śrāvakāś cailakāś caiva sarva upāsakā api // Rm_15.6{6} //",
  "S01ratnml_u:6225": "sarve 'pi bhikṣuṇīsaṃghā upāsikāgaṇā api /",
  "S01ratnml_u:6226": "bodhisatvagaṇāś cāpi saddharmasādhanodyatāḥ // Rm_15.7{7} //",
  "S01ratnml_u:6227": "sabhāmadhyāsanāsīnaṃ śrīghanaṃ taṃ jagadguruṃ /",
  "S01ratnml_u:6228": "upatasthuḥ puraskṛtya parivṛtya samaṃtataḥ // Rm_15.8{8} //",
  "S01ratnml_u:6229": "tadā tasya munīndrasya mukhāmbhojavinirgataṃ /",
  "S01ratnml_u:6230": "bhadradharmāmṛtaṃ pātuṃ sarve lokāḥ samāgatāḥ // Rm_15.9{9} //",
  "S01ratnml_u:6231": "śakrādayaḥ surendrāś ca brahmādayo maharddhikāḥ /",
  "S01ratnml_u:6232": "lokapālā mahāvīrāḥ sasainyaparivārakāḥ // Rm_15.10{10} //",
  "S01ratnml_u:6233": "yogino yatayaś cāpi maharṣayas tapaśvinaḥ /",
  "S01ratnml_u:6234": "brāhmaṇāś ca mahāvijñāḥ saddharmaguṇavāṃchinaḥ // Rm_15.11{11} //",
  "S01ratnml_u:6235": "rājāno rājaputrāś ca vaiśyā maṃtrijanā api /",
  "S01ratnml_u:6236": "amātyāḥ śreṣṭhino bhaṭṭāḥ paurikāś ca gṛhādhipāḥ // Rm_15.12{12} //",
  "S01ratnml_u:6237": "sainyādhipāś ca yodhāraḥ sārthavahā mahājanāḥ /",
  "S01ratnml_u:6238": "vaṇijaḥ śilpinaś cāpi grāmyāḥ kārpaṭikā api // Rm_15.13{13} //",
  "S01ratnml_u:6239": "evam anye 'pi lokāś ca saddharmaguṇavāñchinaḥ /",
  "S01ratnml_u:6240": "sarve dharmāmṛtaṃ pātuṃ vihāre samupāgatāḥ // Rm_15.14{14} //",
  "S01ratnml_u:6241": "tatra prāptāḥ sabhāmadhye samāsīnaṃ munīśvaraṃ /",
  "S01ratnml_u:6242": "śrīghanaṃ taṃ samālokya praṇatvā samupācaran // Rm_15.15{15} //",
  "S01ratnml_u:6243": "tatra te samupāsṛtya sarve taṃ śrīghanaṃ muniṃ /",
  "S01ratnml_u:6244": "tridhā pradakṣiṇīkṛtvā samabhyarcya praṇemire // Rm_15.16{16} //",
  "S01ratnml_u:6245": "tataḥ sarve 'pi te lokāḥ parivṛtya samantataḥ /",
  "S01ratnml_u:6246": "sāñjalayaḥ prasannāsyā upatasthuḥ samāhitāḥ // Rm_15.17{17} //",
  "S01ratnml_u:6247": "tadā sa bhagavān dṛṣṭvā sarvāṃs tān samupasthitān /",
  "S01ratnml_u:6248": "ādimadhyāntakalyāṇam āryadharmam upādiśat // Rm_15.18{18} //",
  "S01ratnml_u:6249": "tat saddharmāmṛtaṃ pītvā sarve te tridaśādayaḥ /",
  "S01ratnml_u:6250": "(Rm 198)",
  "S01ratnml_u:6251": "lokā dharmaviśeṣatvaṃ vijñāya prāṇanandire // Rm_15.19{19} //",
  "S01ratnml_u:6252": "tasminn avasare tatra śrāvastyāṃ pauriko gṛhī /",
  "S01ratnml_u:6253": "śreṣṭhī mahājanaḥ śrimāñ chrāddho bhadrāśayābhavat // Rm_15.20{20} //",
  "S01ratnml_u:6254": "sa ekasmiṃ dine svasmin bhāṇḍālakoṣṭhake viśan /",
  "S01ratnml_u:6255": "svasaṃpannicayaṃ dṛṣṭvā manasaivaṃ vyacintayat // Rm_15.21{21} //",
  "S01ratnml_u:6256": "aho me jāyate saṃpad dīyatī saṃpravarddhitā /",
  "S01ratnml_u:6257": "tathāpi varddhyate tṛṣṇā yataḥ saukhyaṃ na kiṃ cana // Rm_15.22{22} //",
  "S01ratnml_u:6258": "yad ime caṃcalā bhogā jalacaṃdranibhā mama /",
  "S01ratnml_u:6259": "anityā asthirāḥ padmapatrasthitajalopamā // Rm_15.23{23} //",
  "S01ratnml_u:6260": "tad atra kiṃ mano 'dyāpi tṛṣṇayākṛṣyate mama /",
  "S01ratnml_u:6261": "yena carāmy ahaṃ loke duḥkhī bhavikalāśayaḥ // Rm_15.24{24} //",
  "S01ratnml_u:6262": "tat kiṃ me saṃpadā sāraṃ yataḥ saukhyaṃ na vidyate /",
  "S01ratnml_u:6263": "dharmārthe gocaraṃ naiva kevalaṃ madavṛddhaye // Rm_15.25{25} //",
  "S01ratnml_u:6264": "madena varddhate mānaṃ mānāl loke pramādatā /",
  "S01ratnml_u:6265": "pramādād dīpyate cerṣyā kopāgnir dīpyate tataḥ // Rm_15.26{26} //",
  "S01ratnml_u:6266": "kopāt krūrāśayaś caṇḍo nirdayo duritāśayaḥ /",
  "S01ratnml_u:6267": "pāpātmā hiṃsako duṣṭo daśākuśalasādhakaḥ // Rm_15.27{27} //",
  "S01ratnml_u:6268": "svayaṃ naṣṭaḥ parāṃś cāpi nāśayati durāśayaḥ /",
  "S01ratnml_u:6269": "tato 'tipāpasaṃrakto durācaro 'tidurmanāḥ // Rm_15.28{28} //",
  "S01ratnml_u:6270": "tato 'tidurmatir drohī saṃvṛttidharmaniṃdakaḥ /",
  "S01ratnml_u:6271": "triratnāni pratikṣipya mahāpātakam ācaret // Rm_15.29{29} //",
  "S01ratnml_u:6272": "tato 'tipāpasaṃkliṣṭāḥ pramūḍho narakaṃ vrajet /",
  "S01ratnml_u:6273": "narakeṣu bhraman nityaṃ duḥkhāny eva sadāśnuyāt // Rm_15.30{30} //",
  "S01ratnml_u:6274": "yad vātrāpi ca saṃsāre jīvitam adhruvaṃ khalu /",
  "S01ratnml_u:6275": "kṣaṇadhvaṃsi śarīraṃ ca sārveṣāṃ maraṇaṃ dhruvaṃ // Rm_15.31{31} //",
  "S01ratnml_u:6276": "tad atrāham asārebhyo bhogebhyaḥ sāram uttamaṃ /",
  "S01ratnml_u:6277": "saddharmaṃ samupādātuṃ yatnaṃ kuryāṃ samādarāt // Rm_15.32{32} //",
  "S01ratnml_u:6278": "saddharmaṃ saugataṃ dharmam ity ākhyātaṃ purāvidaiḥ /",
  "S01ratnml_u:6279": "tad atra saugate kṣetre dānaṃ kurvīya sāṃprataṃ // Rm_15.33{33} //",
  "S01ratnml_u:6280": "bauddhakṣetre kṛtaṃ dānaṃ bodhivījaṃ bhaved dhruvaṃ /",
  "S01ratnml_u:6281": "etad evātra saṃsāre sādhanīyaṃ śubhāptaye // Rm_15.34{34} //",
  "S01ratnml_u:6282": "dānena śuddhyate cittaṃ sucittaḥ sumatiṃ labhet /",
  "S01ratnml_u:6283": "subuddhiḥ sadguṇāraktaḥ saṃvṛttiśīlabhṛt kṛtī // Rm_15.35{35} //",
  "S01ratnml_u:6284": "suśīlaḥ kṣāntimān dhīraḥ parātmasamabhāvikaḥ /",
  "S01ratnml_u:6285": "sudhīro vīryavān sarvasatvārthasādhanodyataḥ // Rm_15.36{36} //",
  "S01ratnml_u:6286": "apradhṛṣyo mahāsatvaḥ kleśāridamako bhavet /",
  "S01ratnml_u:6287": "tataḥ supariśuddhātmā samādhisusthito bhavet // Rm_15.37{37} //",
  "S01ratnml_u:6288": "tat samādhivalādhānaiḥ prajñābdhipāram āgataḥ /",
  "S01ratnml_u:6289": "bodhiratnaṃ samāsādya bodhisatvo 'dhipo bhavet // Rm_15.38{38} //",
  "S01ratnml_u:6290": "etad ratnānubhāvena bhadraṃkalā samantataḥ /",
  "S01ratnml_u:6291": "(Rm 199)",
  "S01ratnml_u:6292": "sarvamārān vinirjitya saṃbuddhapadam āpnuyāt // Rm_15.39{39} //",
  "S01ratnml_u:6293": "ity arhadbhir mahābhijñaiḥ samākhyātaṃ mayā śrutaṃ /",
  "S01ratnml_u:6294": "tat saṃbuddhapadāṃ praptuṃ buddhaṃ bhajeya sāṃprataṃ // Rm_15.40{40} //",
  "S01ratnml_u:6295": "nūnaṃ buddhānubhāvena bhāvitaṃ setsyate dhruvaṃ /",
  "S01ratnml_u:6296": "tad buddhapramukhaṃ sarvasaṃghaṃ pūjeya sādaraṃ // Rm_15.41{41} //",
  "S01ratnml_u:6297": "iti niścitya sa śrīmān gṛhasthaḥ saṃpramoditaḥ /",
  "S01ratnml_u:6298": "bhagavaṃtaṃ sasaṃghan taṃ pūjayituṃ samaichata // Rm_15.42{42} //",
  "S01ratnml_u:6299": "tataḥ sa sajanaḥ śreṣṭhī triratnabhajanotsukaḥ /",
  "S01ratnml_u:6300": "vihāre jetakāraṇye prayayau saṃpraharṣitaḥ // Rm_15.43{43} //",
  "S01ratnml_u:6301": "tatra taṃ śrīghanaṃ dṛṣṭvā sa gṛhasthaḥ pramoditaḥ /",
  "S01ratnml_u:6302": "natvā pradakṣiṇīkṛtya samarcayad yathāvidhiḥ // Rm_15.44{44} //",
  "S01ratnml_u:6303": "tataḥ sa sajano natvā sāñjaliḥ saṃpramoditaḥ /",
  "S01ratnml_u:6304": "munīndraṃ taṃ samālokya puraḥ sthitvaivam abravīt // Rm_15.45{45} //",
  "S01ratnml_u:6305": "sarvajña bhagavaṃ chāstar bhavatāṃ śaraṇaṃ vraje /",
  "S01ratnml_u:6306": "tato 'bhilaṣite kārye prasīdatu jagadguro // Rm_15.46{46} //",
  "S01ratnml_u:6307": "bhagavaṃ bhavataḥ śāstuḥ sasaṃghasya jagadguroḥ /",
  "S01ratnml_u:6308": "pūjayituṃ samichāmi tad anujñāṃ dadātu me // Rm_15.47{47} //",
  "S01ratnml_u:6309": "iti saṃprārthite tena bhagavān sa munīśvaraḥ /",
  "S01ratnml_u:6310": "tathāstv iti pratijñāya tūṣṇībhūtvādhyuvāsa tat // Rm_15.48{48} //",
  "S01ratnml_u:6311": "tataḥ sa gṛhabhṛn matvā bhagavatādhyuvāsa taṃ /",
  "S01ratnml_u:6312": "sāñjalis taṃ muniṃ natvā muditaḥ svagṛhaṃ yayau // Rm_15.49{49} //",
  "S01ratnml_u:6313": "tatra sa svajanaiḥ svasmiṃ gṛhe margeṣu sarvataḥ /",
  "S01ratnml_u:6314": "pariśodhya sugaṃdhaiś ca pariṣiṃcyābhyaśobhayat // Rm_15.50{50} //",
  "S01ratnml_u:6315": "tatrāsanāni prajñapya vitānāni vitatya ca /",
  "S01ratnml_u:6316": "muktapuṣpaiḥ samākīrya surabhiṃ samadhūpayat // Rm_15.51{51} //",
  "S01ratnml_u:6317": "tataḥ sa bhojyasāmagrīṃ sādhayitvā svavaṃdhubhiḥ /",
  "S01ratnml_u:6318": "tathopahārasāmagrīṃ pariśuddhām asādhayat // Rm_15.52{52} //",
  "S01ratnml_u:6319": "tato 'nye dyur gṛhasthaḥ sa snātvā śuddhāṃvarāvṛtaḥ /",
  "S01ratnml_u:6320": "saṃbuddhāmaṃtraṇaṃ kartuṃ vihāre sajano yayau // Rm_15.53{53} //",
  "S01ratnml_u:6321": "tatra taṃ śrīghanaṃ dṛṣṭvā sasaṃghaṃ sa purogataḥ /",
  "S01ratnml_u:6322": "kṛtāñjalipuṭo natvā prārthayad evam ādarāt // Rm_15.54{54} //",
  "S01ratnml_u:6323": "bhagavan nātha sarvajña samayo vartate 'dhunā /",
  "S01ratnml_u:6324": "tat sasaṃgho mamāvāse bhāvān āgantum arhati // Rm_15.55{55} //",
  "S01ratnml_u:6325": "iti saṃprārthite tena bhagavān sa sasāṃghikaḥ /",
  "S01ratnml_u:6326": "pātracīvaram ādāya saṃpratasthe prabhāsayan // Rm_15.56{56} //",
  "S01ratnml_u:6327": "tatra sa bhagavān mārge kṛtvā bhadraṃ prabhāsayan /",
  "S01ratnml_u:6328": "bhikṣusaṃghagaṇaiḥ sārddhaṃ śrāvastīṃ samupāviśan // Rm_15.57{57} //",
  "S01ratnml_u:6329": "tadābhūn nagare tatra sarvatrāpi sumaṅgalaṃ /",
  "S01ratnml_u:6330": "upadravāṇi sarvāṇi sahasā vilayaṃ yayuḥ // Rm_15.58{58} //",
  "S01ratnml_u:6331": "andhā rūpāṇi paśyantaḥ śṛṇvanto vadhirā ravān /",
  "S01ratnml_u:6332": "hīnendriyāś ca ye te 'pi pratilabdhendriyā vavuḥ // Rm_15.59{59} //",
  "S01ratnml_u:6333": "ksutpipāsāhatā ye ca te 'bhavan parituṣṭitāḥ /",
  "S01ratnml_u:6334": "rogiṇo nīrujā āsan kuvelā rucirāmvarāḥ // Rm_15.60{60} //",
  "S01ratnml_u:6335": "(Rm 200)",
  "S01ratnml_u:6336": "mūkā āsan pravaktāro jaḍāś cāpi suvāgminaḥ /",
  "S01ratnml_u:6337": "ciravairābhisaṃnaddhās te 'py āsan maitrabhāvitāḥ // Rm_15.61{61} //",
  "S01ratnml_u:6338": "ye ca caṇḍāśāyāḥ krūrās te 'py abhūvan dayālavaḥ /",
  "S01ratnml_u:6339": "ye ca duṣṭā durācārās te santas samyamodyatāḥ // Rm_15.62{62} //",
  "S01ratnml_u:6340": "daridrā dhaninaḥ proḍhyā dūrvalā valino 'bhavan /",
  "S01ratnml_u:6341": "ye śaṭhā vaṃcakāś cauras te āryāḥ satyavādinaḥ // Rm_15.63{63} //",
  "S01ratnml_u:6342": "evaṃ ye duḥkhinaḥ satvās te sarve sukhino 'bhavan /",
  "S01ratnml_u:6343": "evaṃ sa bhagavāṃs tatra kṛtvā bhadraṃ samantataḥ // Rm_15.64{64} //",
  "S01ratnml_u:6344": "pradakṣiṇakrameṇaivaṃ sasaṃghaṃ tadgṛhe viśan /",
  "S01ratnml_u:6345": "tatra tasya munīndrasya sa gṛhastho yathākramaṃ /",
  "S01ratnml_u:6346": "pādyaṃ dadau sasaṃghasya sadārāḥ śucināmbunā // Rm_15.65{65} //",
  "S01ratnml_u:6347": "tataḥ sa suprāsannātmā sasaṃghaṃ taṃ munīśvaraṃ /",
  "S01ratnml_u:6348": "prajñapte svāsane tatra yathākramaṃ nyaveśayat // Rm_15.66{66} //",
  "S01ratnml_u:6349": "tatra te sāṃghikāḥ sarve saṃbuddhapramukhāḥ kramāt /",
  "S01ratnml_u:6350": "svasvāsane samāviśya samātasthuḥ samāhitāḥ // Rm_15.67{67} //",
  "S01ratnml_u:6351": "tataḥ svasvāsanāsīnān saṃbuddhapramukhān yatīn /",
  "S01ratnml_u:6352": "tān sarvān sa gṛhī dṛṣṭvā yathāvidhi samarcayat // Rm_15.68{68} //",
  "S01ratnml_u:6353": "tataḥ sa sajanaḥ śreṣṭhī svahastena sasāṃghikaṃ /",
  "S01ratnml_u:6354": "taṃ munīndraṃ sudhākalpair bhojanaiḥ samatarpayet // Rm_15.69{69} //",
  "S01ratnml_u:6355": "tataḥ saṃtṛptitaṃ dṛṣṭvā sasaṃghaṃ taṃ munīśvaraṃ /",
  "S01ratnml_u:6356": "apanīya sa pātrāṇi tad dhastādīn vyaśodhayat // Rm_15.70{70} //",
  "S01ratnml_u:6357": "tataḥ sa sāñjalir natvā tān buddhapramukhān yatīn /",
  "S01ratnml_u:6358": "puro nīcāsanāsīno dharmaṃ śrotum upāśrayat // Rm_15.71{71} //",
  "S01ratnml_u:6359": "tataḥ sa bhagavān dṛṣṭvā taṃ gṛhaṣṭhaṃ subhāvinaṃ /",
  "S01ratnml_u:6360": "ādimadhyāntakalyāṇaṃ dharmām ādeṣṭum abravīt // Rm_15.72{72} //",
  "S01ratnml_u:6361": "ārogyam astu te nityaṃ gṛhapate sadā śivaṃ /",
  "S01ratnml_u:6362": "bodhau cittaṃ samādhāya cara dharmaṃ samāhitaḥ // Rm_15.73{73} //",
  "S01ratnml_u:6363": "dharmeṇa jīyate pāpaṃ niṣpāpaḥ sadgatiṃ vrajet /",
  "S01ratnml_u:6364": "sadgatau satsukhāny eva bhuktvā saṃcarate sadā // Rm_15.74{74} //",
  "S01ratnml_u:6365": "dharmeṇa puruṣo vidvān sarvavidyākalādhipaḥ /",
  "S01ratnml_u:6366": "sudhiro guṇavān vijño bhavec chrīmān maharddhikaḥ // Rm_15.75{75} //",
  "S01ratnml_u:6367": "dharmeṇa suciraṃ jīved ārogyaṃ ca sadā tanau /",
  "S01ratnml_u:6368": "sarvatrāpi bhaven nityaṃ maṃgalaṃ nirupadravaṃ // Rm_15.76{76} //",
  "S01ratnml_u:6369": "dharmo na naśyate kvapi hriyate nāpi kena cit /",
  "S01ratnml_u:6370": "kenāpi naśyate naiva cālayituṃ kadā cana // Rm_15.77{77} //",
  "S01ratnml_u:6371": "nāgnibhir dahyate dharmaḥ klidyate nāpi codakaiḥ /",
  "S01ratnml_u:6372": "vāyubhiḥ śuṣyate naiva kṣīyate nāpi bhūmiṣu // Rm_15.78{78} //",
  "S01ratnml_u:6373": "dharmeṇa bhūḥ sthirībhūtā dharmeṇa dīpyate 'nalaḥ /",
  "S01ratnml_u:6374": "dharmeṇa calate vāyur dharmeṇa vahate jalaḥ // Rm_15.79{79} //",
  "S01ratnml_u:6375": "dharmeṇa dīpyate bhānur dharmeṇaivaṃ sudhākaraḥ /",
  "S01ratnml_u:6376": "(Rm 201)",
  "S01ratnml_u:6377": "meghā dharmeṇa varṣāṇā bhūmiḥ śaṣyauṣadhībharāḥ // Rm_15.80{80} //",
  "S01ratnml_u:6378": "dharmeṇaivaṃ tathā sarve lokapālā maharddhikāḥ /",
  "S01ratnml_u:6379": "sarvaduṣṭān vinirjitya pālayanti jagattraye // Rm_15.81{81} //",
  "S01ratnml_u:6380": "dharmo na śīyate kvāpi dharmo na paribhūyate /",
  "S01ratnml_u:6381": "sarvatra jayate dharmo dharmo hi śobhate sadā // Rm_15.82{82} //",
  "S01ratnml_u:6382": "dharmahīnā na śobhante śrimanto guṇino 'pi ca /",
  "S01ratnml_u:6383": "dharmmiṣṭhā eva śobhante daridrā nirguṇā api // Rm_15.83{83} //",
  "S01ratnml_u:6384": "dharmeṇa rakṣitā vīrāḥ saṃgrāme vijitārayaḥ /",
  "S01ratnml_u:6385": "yaśomānyamahatsaṃpatsukhāni te labhanti ca // Rm_15.84{84} //",
  "S01ratnml_u:6386": "tathā vīrā vaṇiksārthā dharmeṇaivābhirakṣitāḥ /",
  "S01ratnml_u:6387": "mahāmbudhiṃ samuttīrya ratnāny api labhanti ca // Rm_15.85{85} //",
  "S01ratnml_u:6388": "dharmavanto narā dhīrā buddhimanto vicakṣaṇāḥ /",
  "S01ratnml_u:6389": "sarvavidyākalāvijñā jayante paravādinaḥ // Rm_15.86{86} //",
  "S01ratnml_u:6390": "tathā dharmānubhāvena śilpavidyākalāvidaḥ /",
  "S01ratnml_u:6391": "yaśomānyaprasādaśrīsatsukhāni labhanti ca // Rm_15.87{87} //",
  "S01ratnml_u:6392": "tathā ca maṃtriṇo 'mātyā dharmavanto vicakṣaṇāḥ /",
  "S01ratnml_u:6393": "rājyakāryāṇi sarvāṇi sādhayanto jayanty arīn // Rm_15.88{88} //",
  "S01ratnml_u:6394": "rājānaḥ kṣatriyāś caivaṃ dharmanītivicakṣaṇāḥ /",
  "S01ratnml_u:6395": "sarvaduṣṭān vinirjitya virājante nārādhipāḥ // Rm_15.89{89} //",
  "S01ratnml_u:6396": "tathā dharmeṇa rājendraś cakravarttī mahīśvaraḥ /",
  "S01ratnml_u:6397": "saptaratnasamāyuktaḥ sarvaśāstā virājate // Rm_15.90{90} //",
  "S01ratnml_u:6398": "tathā dharmadharā eva yatayo yogino 'pi ca /",
  "S01ratnml_u:6399": "sarvakleśagaṇāñ jitvā labhanti paramaṃ padaṃ // Rm_15.91{91} //",
  "S01ratnml_u:6400": "tatharṣayo mahābhijñā dharmabhṛto maharddhikāḥ /",
  "S01ratnml_u:6401": "yathābhilaṣitāṃ siddhiṃ prāpya mokṣaṃ vrajanti ca // Rm_15.92{92} //",
  "S01ratnml_u:6402": "tathā dharmānusāreṇa maṃtravidyārthasādhakāḥ /",
  "S01ratnml_u:6403": "siddhisamṛddhisaṃprāptāḥ sādhayanti yathehitaṃ // Rm_15.93{93} //",
  "S01ratnml_u:6404": "tathā ca mānavāḥ sarve lokā dharmānusārataḥ /",
  "S01ratnml_u:6405": "nihīnamadhyamotkṛṣṭāḥ prabhavanti mahītale // Rm_15.94{94} //",
  "S01ratnml_u:6406": "tathā dharmānusāreṇa lokā daityādayo 'pi ca /",
  "S01ratnml_u:6407": "nihīnamadhyamotkṛṣṭā pracaranti rasātale // Rm_15.95{95} //",
  "S01ratnml_u:6408": "tathā svargeṣu devāś ca svasvadharmānubhāvataḥ /",
  "S01ratnml_u:6409": "sukhāni suciraṃ bhuktvā pravasanti pramoditāḥ // Rm_15.96{96} //",
  "S01ratnml_u:6410": "evaṃ sarvatra lokeṣu svasvadharmānubhāvataḥ /",
  "S01ratnml_u:6411": "sarve satvāḥ sukhaprāptāḥ pracaranti yathechayā // Rm_15.97{97} //",
  "S01ratnml_u:6412": "evaṃ traidhātukotpannāḥ satvāḥ sarve surādayaḥ /",
  "S01ratnml_u:6413": "svasvadharmānusāreṇa bhramanti ṣaḍgatiṣv api // Rm_15.98{98} //",
  "S01ratnml_u:6414": "kim atra vahunoktena dharma eva jagatprabhuḥ /",
  "S01ratnml_u:6415": "dharmeṇaiva sadā nityaṃ rakṣitaḥ pracarec chubhe // Rm_15.99{99} //",
  "S01ratnml_u:6416": "ṣubhena siddhyate cittaṃ śuddhacittaḥ sudhīr bhavet /",
  "S01ratnml_u:6417": "subuddhiḥ sadguṇādhāraṃ sadguruṃ samupāśrayet // Rm_15.100{100} //",
  "S01ratnml_u:6418": "tadguror upadeśena caran nityaṃ samāhitaḥ /",
  "S01ratnml_u:6419": "bodhicittaṃ samādhāya triratnāni sadā bhajet // Rm_15.101{1} //",
  "S01ratnml_u:6420": "etatpuṇyānubhāvena saddharmasādhanodyataḥ /",
  "S01ratnml_u:6421": "(Rm 202)",
  "S01ratnml_u:6422": "bodhisatvo mahāsatvo bodhicaryāṃ vrataṃ caret // Rm_15.102{2} //",
  "S01ratnml_u:6423": "tato māragaṇāñ jitvā pūrya pāramitāḥ kramāt /",
  "S01ratnml_u:6424": "trividhāṃ bodhim āsādya saṃbuddhapadam āpnuyāt // Rm_15.103{3} //",
  "S01ratnml_u:6425": "evaṃ dharmavaraṃ matvā triratnaśaraṇaṃ gataḥ /",
  "S01ratnml_u:6426": "saddharmaṃ samupaśritya cara bodhipadāptaye // Rm_15.104{4} //",
  "S01ratnml_u:6427": "mṛtyukāle vipattau ca dharmma evānugas suhṛt /",
  "S01ratnml_u:6428": "tadā sarve tyajanty āśu ko 'pi naiva sahānugaḥ // Rm_15.105{5} //",
  "S01ratnml_u:6429": "dharma eva tadā trātā sarvatrāpy anugaḥ suhṛt /",
  "S01ratnml_u:6430": "tasmād dharmo mahāratnaṃ sādhanīyaṃ prayatnataḥ // Rm_15.106{6} //",
  "S01ratnml_u:6431": "evaṃ sa bhagavāñ chāstā dharmasyābhyanubhāvatāṃ /",
  "S01ratnml_u:6432": "samādiśya kṣaṇaṃ tasthau tūṣṇībhūtvā samāhitaḥ // Rm_15.107{7} //",
  "S01ratnml_u:6433": "tatas tasya munīndrasya pādau sa mudito gṛhī /",
  "S01ratnml_u:6434": "praṇatvā manasā caivaṃ praṇidhānaṃ sāmadadhe // Rm_15.108{8} //",
  "S01ratnml_u:6435": "anena kuśalenāhaṃ sarvakleśavivarjitaḥ /",
  "S01ratnml_u:6436": "pratyekāṃ bodhim āsādya nirvṛtiṃ samavāpnuyāt // Rm_15.109{9} //",
  "S01ratnml_u:6437": "tataḥ sa suprasannāsyo gṛhasthaḥ sajano mudā /",
  "S01ratnml_u:6438": "bhagavataṃ tam ālokya puras tasthau samāhitaḥ // Rm_15.110{10} //",
  "S01ratnml_u:6439": "tadā sa bhagavāṃs tasya śrīmato hṛdaye sthitaṃ /",
  "S01ratnml_u:6440": "praṇidhānaṃ parijñāya susaṃsmitaṃ vyamuñcata // Rm_15.111{11} //",
  "S01ratnml_u:6441": "tatas tasya munīndrasya mukhapadmāt surasmayaḥ /",
  "S01ratnml_u:6442": "paṃcavarṇā vinirgatya sarvatra samudācaran // Rm_15.112{12} //",
  "S01ratnml_u:6443": "tāsāṃ yā raśmayo yātā adholoke samantataḥ /",
  "S01ratnml_u:6444": "tāḥ sarvanarakeṣv evam avabhyāsya samāsarat // Rm_15.113{13} //",
  "S01ratnml_u:6445": "tadā tābhiḥ parispṛṣṭāḥ sarve te narakasthitāḥ /",
  "S01ratnml_u:6446": "mahatsaukhyaṃ samāsādya vismayaṃ samupāyayuḥ // Rm_15.114{14} //",
  "S01ratnml_u:6447": "tatra sarve 'pi te satvāḥ parasparasamāgatāḥ /",
  "S01ratnml_u:6448": "sarvaduḥkhavinirmuktāḥ saṃmīlyaivaṃ samabruvan // Rm_15.115{15} //",
  "S01ratnml_u:6449": "aho citraṃ kim adyaivaṃ mahat saukhyaṃ prajāyate /",
  "S01ratnml_u:6450": "kiṃ nu vayaṃ bhavanto 'smāc cyutā anyatra cāgatāḥ // Rm_15.116{16} //",
  "S01ratnml_u:6451": "yad asmākaṃ mahad duḥkhaṃ tat sarvaṃ śāmyate 'dhunā /",
  "S01ratnml_u:6452": "saṃjāyate mahāsaukhyaṃ tad adbhutaṃ na manyate // Rm_15.117{17} //",
  "S01ratnml_u:6453": "nūnam atrādhunā ko 'pi bodhisatvaḥ samāgataḥ /",
  "S01ratnml_u:6454": "yasmād iyaṃ mahāraśmir avabhāsya prasaryati // Rm_15.118{18} //",
  "S01ratnml_u:6455": "iti ciṃtābhidagdhānaṃ teṣāṃ cittaprabodhane /",
  "S01ratnml_u:6456": "bhagavān nirmitaṃ buddhaṃ sarvatra tatra preṣayet // Rm_15.119{19} //",
  "S01ratnml_u:6457": "tadā taṃ saugatiṃ mūrttiṃ dṛṣṭvā sarve 'pi te mudā /",
  "S01ratnml_u:6458": "aho citram iti proktvā vismitāś caivam abruvan // Rm_15.120{20} //",
  "S01ratnml_u:6459": "nehaivetaś cyutāḥ sarve nāpy anyatra gatā vayaṃ /",
  "S01ratnml_u:6460": "ihaiva saṃsthitāḥ sarve narake pravasāmahe // Rm_15.121{21} //",
  "S01ratnml_u:6461": "api tv ayaṃ mahān satvo 'pūrvadarśana āgataḥ /",
  "S01ratnml_u:6462": "nūnam asyānubhāvena saṃjāyante sukhāni naḥ // Rm_15.122{22} //",
  "S01ratnml_u:6463": "tad asmiṃ sugatākare vayaṃ sarve prasāditāḥ /",
  "S01ratnml_u:6464": "upetya praṇatiṃ kṛtvā sarvathā saṃbhajemahi // Rm_15.123{23} //",
  "S01ratnml_u:6465": "iti saṃbhāṣya sarve te nārakīyāḥ pramoditāḥ /",
  "S01ratnml_u:6466": "(Rm 203)",
  "S01ratnml_u:6467": "upetya taṃ mahāsatvaṃ sāñjalayo 'bhinemire // Rm_15.124{24} //",
  "S01ratnml_u:6468": "namo buddhāya dharmāya saṃghāye ca namaḥ sadā /",
  "S01ratnml_u:6469": "ity uktvā ca triratnānāṃ saṃsmṛtvā śaraṇaṃ yayuḥ // Rm_15.125{25} //",
  "S01ratnml_u:6470": "iti te nirmite tasmiṃ cittaṃ prasādya nirmalāḥ /",
  "S01ratnml_u:6471": "sarvanirmuktakarmāṇaḥ sahasā sadgatiṃ yayuḥ // Rm_15.126{26} //",
  "S01ratnml_u:6472": "tathā corddhagatā yās tāḥ kramāc cāturmahādhipān /",
  "S01ratnml_u:6473": "samārabhya trayastriṃśān sarvāṃś cāpi surālayāt // Rm_15.127{27} //",
  "S01ratnml_u:6474": "yāvad bhavāgraparyantam avabhāsya prasāritāḥ // Rm_15.128{27} //",
  "S01ratnml_u:6475": "tathā cāpi samodghuṣya sarvān devān anodayan /",
  "S01ratnml_u:6476": "anityaṃ khalu saṃsāraṃ duḥkham śūnyam anātmakaṃ /",
  "S01ratnml_u:6477": "iti matvā śubhe nityaṃ caritavyaṃ sadāpi ca // Rm_15.129{28} //",
  "S01ratnml_u:6478": "niṣkrāmatārabhadhvaṃ tad yujyadhvaṃ buddhaśāsane /",
  "S01ratnml_u:6479": "dhunīta mṛtyusainyāni naḍāgāraṃ karī yathā // Rm_15.130{29} //",
  "S01ratnml_u:6480": "yo hy asmiṃ dharmavinaye hy apramattaś cariṣyati /",
  "S01ratnml_u:6481": "tyaktvā janmātra saṃsāre duḥkhasyāntaṃ kariṣyati // Rm_15.131{30} //",
  "S01ratnml_u:6482": "iti matvātra saṃbodhipadaṃ yadi samichatha /",
  "S01ratnml_u:6483": "tac chraddhayā triratnāni bhajadhvaṃ sarvadādarāt // Rm_15.132{31} //",
  "S01ratnml_u:6484": "etac chabdaṃ samākarṇya sarve devāḥ prabodhitāḥ /",
  "S01ratnml_u:6485": "triratnaṃ śaraṇaṃ kṛtvā prabhejire sadādṛtāḥ // Rm_15.133{32} //",
  "S01ratnml_u:6486": "evaṃ tā raśmayaḥ sarvāḥ sarvāṃl lokāṃc chubhe vṛṣe /",
  "S01ratnml_u:6487": "bodhayitvā pratisthāpya pratyāyayur muneḥ puraḥ // Rm_15.134{33} //",
  "S01ratnml_u:6488": "tatra tā raśmayaḥ sarvāḥ piṇḍitās tasya tāyinaḥ /",
  "S01ratnml_u:6489": "tridhā pradakṣiṇīkṛtvā sūrṇāyāṃ nyaviśat punaḥ // Rm_15.135{34} //",
  "S01ratnml_u:6490": "tad dṛṣṭvā vismitāḥ sarve lokās te samitisthitāḥ /",
  "S01ratnml_u:6491": "kiṃ dharmam ādiśed buddha iti saṃciṃtya tasthire // Rm_15.136{35} //",
  "S01ratnml_u:6492": "athānando mahābhijñaḥ samutthāya kṛtāñjaliḥ /",
  "S01ratnml_u:6493": "puraḥ sthito munīndraṃ taṃ praṇatvā prārthayat tathā // Rm_15.137{36} //",
  "S01ratnml_u:6494": "bhagavān nānāvidhā raśmir bhavanmukhābjanirgatāḥ /",
  "S01ratnml_u:6495": "avabhāsya jagallokaṃ bhavadūrṇāṃ niveśitā // Rm_15.138{37} //",
  "S01ratnml_u:6496": "mārajin nirmalasvānto nirvikalpo niraṃjanaḥ /",
  "S01ratnml_u:6497": "nāhetvapratyayaṃ buddhā nirdainyā nirmadoddhavāḥ /",
  "S01ratnml_u:6498": "smitaṃ caṃdrakarāhāsaṃ darśayanti kadācana // Rm_15.139{38} //",
  "S01ratnml_u:6499": "tad yad arthaṃ bhavān smitaṃ darśayati munīśvara /",
  "S01ratnml_u:6500": "tad arthaṃ śrotum icchaṃti sarve lokā ime 'dhunā // Rm_15.140{39} //",
  "S01ratnml_u:6501": "tad bhavāṃ yat samādeṣṭum ichati sāṃprataṃ mune /",
  "S01ratnml_u:6502": "tad dharmaṃ samupādiśya prasādayatv imāṃ sabhāṃ // Rm_15.141{40} //",
  "S01ratnml_u:6503": "iti tena vaśiṣyeṇa prārthite sa munīśvaraḥ /",
  "S01ratnml_u:6504": "tam āyuṣmantam ānandaṃ samāmaṃtryaivam abravīt // Rm_15.142{41} //",
  "S01ratnml_u:6505": "evam etat sadānaṃda nāhetvapratyayaṃ smitaṃ /",
  "S01ratnml_u:6506": "saṃbuddhā api te sarve darśayanti kadā cana // Rm_15.143{42} //",
  "S01ratnml_u:6507": "yad arthe smitam ānaṃda darśitaṃ sāṃprataṃ mayā /",
  "S01ratnml_u:6508": "(Rm 204)",
  "S01ratnml_u:6509": "tad arthaṃ saṃpravakṣyāmi tac chṛṇudhvaṃ samāhitāḥ // Rm_15.144{43} //",
  "S01ratnml_u:6510": "paśyasi tvaṃ tadānaṃda śreṣṭhinānena yan mama /",
  "S01ratnml_u:6511": "evaṃvidhaṃ sasaṃghasya satkāraṃ śraddhayā kṛtaṃ // Rm_15.145{44} //",
  "S01ratnml_u:6512": "etatpuṇyavipākena mayi cittaprasādataḥ /",
  "S01ratnml_u:6513": "ayaṃ śrīmān mahāsatvo bodhisatvo bhavet sudhīḥ // Rm_15.146{45} //",
  "S01ratnml_u:6514": "tataḥ kleśavimuktātmā pariśuddhatrimaṃḍalaḥ /",
  "S01ratnml_u:6515": "sūkṣmatvag iti vikhyātaḥ pratyekabuddha ātmavit // Rm_15.147{46} //",
  "S01ratnml_u:6516": "bhaviṣyati mahābhijñaḥ saṃvṛtiparamārthavit // Rm_15.148{47/} //",
  "S01ratnml_u:6517": "evam etat mahatpuṇyavījam ārādhitaṃ mama /",
  "S01ratnml_u:6518": "sāsane śrīmatānena śraddhayā bodhicetasā // Rm_15.149{48} //",
  "S01ratnml_u:6519": "buddhakṣetre kṛtaṃ puṇyaṃ na kṣiṇoti kadā cana /",
  "S01ratnml_u:6520": "saṃbodhisatphalaṃ dadyān nānyad dharmaphalaṃ khalu // Rm_15.150{49} //",
  "S01ratnml_u:6521": "evaṃ mahattaraṃ puṇyaṃ buddhakṣetreṣu satkṛtaṃ /",
  "S01ratnml_u:6522": "matvā taccharaṇaṃ kṛtvā triratnaṃ bhajatādarāt // Rm_15.151{50} //",
  "S01ratnml_u:6523": "ye buddaśaraṇaṃ gatvā bhajanti sarvadādarāt /",
  "S01ratnml_u:6524": "te sadā sadgatiṃ yātāś caraṃti bodhisaṃvaraṃ // Rm_15.152{51} //",
  "S01ratnml_u:6525": "ye dharmaṃ śaraṇaṃ kṛtvā śrutvā bhajanti sādaraṃ /",
  "S01ratnml_u:6526": "sarve te 'kleśino bhadrāḥ saṃprayānti jinālayaṃ // Rm_15.153{52} //",
  "S01ratnml_u:6527": "ye saṃghe śaraṇaṃ gatvā bhajanti śraddhayā sadā /",
  "S01ratnml_u:6528": "na te gacchanti duḥkhatvaṃ sadā yānti sukhāvatīṃ // Rm_15.154{53} //",
  "S01ratnml_u:6529": "iti matvā tathā yūyaṃ sadā nityaṃ samāhitāḥ /",
  "S01ratnml_u:6530": "triratnaśaraṇaṃ kṛtvā bhajadhvaṃ śraddhayādarāt // Rm_15.155{54} //",
  "S01ratnml_u:6531": "tena puṇyavipākena yūyaṃ sarve 'pi sarvathā /",
  "S01ratnml_u:6532": "trividhāṃ bodhim āsādya saṃbuddhapadam āpsyatha // Rm_15.156{55} //",
  "S01ratnml_u:6533": "iti śāstrā munīndreṇa samādiṣṭaṃ niśamyate /",
  "S01ratnml_u:6534": "sarve 'pi sāṃghikāḥ sarve lokāś ca saṃpramoditāḥ // Rm_15.157{56} //",
  "S01ratnml_u:6535": "tatheti pratisaṃśrutya triratnaṃ śaraṇaṃ gatāḥ /",
  "S01ratnml_u:6536": "satkṛtya śraddhayā nityaṃ prabhejire samāhitāḥ // Rm_15.158{57} //",
  "S01ratnml_u:6537": "so 'pi śreṣṭhī tathā śāstrā samādiṣṭaṃ tadātmanaṃ /",
  "S01ratnml_u:6538": "vyākaraṇaṃ samākarṇya prābhyanandat prabodhitaḥ // Rm_15.159{58} //",
  "S01ratnml_u:6539": "tataḥ prabhṛti sa śrīmāṃs triratnaṃ śaraṇaṃ gataḥ /",
  "S01ratnml_u:6540": "satkṛtya śraddhayā nityaṃ sadā bheje pramoditaḥ // Rm_15.160{59} //",
  "S01ratnml_u:6541": "tataḥ sa bhagavāñ chāstā sasāṃghikaḥ samutthitaḥ /",
  "S01ratnml_u:6542": "tathā sarvatra bhadrāṇi prakurvan svāśramaṃ yayau // Rm_15.161{60} //",
  "S01ratnml_u:6543": "ity evaṃ guruṇākhyātaṃ tathā mayātra kathyate /",
  "S01ratnml_u:6544": "tvam apy evaṃ mahārāja śrutvā dharmaṃ śubhe cara // Rm_15.162{61} //",
  "S01ratnml_u:6545": "prajāś cāpi tathā dharmaṃ śrāvayitvā prabodhayan /",
  "S01ratnml_u:6546": "bodhimārge pratiṣṭhāpya śubhe 'bhyava sadādarāt // Rm_15.163{62} //",
  "S01ratnml_u:6547": "tathā te sarvadā nityaṃ maṃgalaṃ nirupadravaṃ /",
  "S01ratnml_u:6548": "bhaven nūnaṃ mahārāja satyam etat prabudhyatāṃ // Rm_15.164{63} //",
  "S01ratnml_u:6549": "etatpuṇyavipākena daśapāramitā api /",
  "S01ratnml_u:6550": "paripūryya krameṇaivaṃ saṃbodhim api cāpsyai // Rm_15.165{64} //",
  "S01ratnml_u:6551": "evaṃ satyaṃ parijñāya triratnaṃ śaraṇaṃ gataḥ /",
  "S01ratnml_u:6552": "satkṛtya śraddhayā nityaṃ bhaja bodhiṃ yadīchasi // Rm_15.166{65} //",
  "S01ratnml_u:6553": "(Rm 205)",
  "S01ratnml_u:6554": "iti tenārhatā śāstrā samādiṣṭaṃ niśamya saḥ /",
  "S01ratnml_u:6555": "nṛpas tatheti saṃśrutya prābhyanandat sapārṣadaḥ // Rm_15.167{66} //",
  "S01ratnml_u:6556": "sūkṣmatvaco 'vadānaṃ yat tad idaṃ ye narā mudā /",
  "S01ratnml_u:6557": "satkṛtya śraddhayā bhaktyā śṛṇvanti śrāvayanti ca // Rm_15.168{67} //",
  "S01ratnml_u:6558": "te sarve sadgatiṃ yātā bhuktvā saukhyāni sarvadā /",
  "S01ratnml_u:6559": "saddharmaṃ samupāśritya saṃprayānti jinālayaṃ // Rm_15.169{68} //",
  "S01ratnml_u:6560": "++ iti ratnāvadānatatve sūkṣmatvaco'vadānaṃ samāptaḥ ++",
  "S01ratnml_u:6561": "(Rm 206)",
  "S01ratnml_u:6562": "XVI Pretikāvadāna",
  "S01ratnml_u:6563": "athāśoko mahārājaḥ kṛtāñjalipuṭo mudā /",
  "S01ratnml_u:6564": "upaguptaṃ yatiṃ natvā punar eva samabravīt // Rm_16.1{1} //",
  "S01ratnml_u:6565": "bhadanta śrotum ichāmi punar anyat subhāṣitaṃ /",
  "S01ratnml_u:6566": "tadyathā guruṇādiṣṭaṃ tathādeṣṭuṃ ca me 'rhasi // Rm_16.2{2} //",
  "S01ratnml_u:6567": "iti saṃprārthitaṃ tena rājñā sa yatir ātmavit /",
  "S01ratnml_u:6568": "tam aśokaṃ mahīpālaṃ samālokyaivam ādiśat // Rm_16.3{3} //",
  "S01ratnml_u:6569": "śṛṇu rājan mahābhāga yathā me guruṇoditaṃ /",
  "S01ratnml_u:6570": "tathāhaṃ te pravakṣyāmi śrutvānumodanāṃ kuru // Rm_16.4{4} //",
  "S01ratnml_u:6571": "purā sa bhagavān buddhaḥ śākyasiṃho jagadguruḥ /",
  "S01ratnml_u:6572": "sarvajñaḥ sugataḥ śāstā dharmarājas tathāgataḥ // Rm_16.5{5} //",
  "S01ratnml_u:6573": "bhikṣubiḥ śrāvakaiḥ sārddhaṃ cailakair bhikṣuṇīgaṇaiḥ /",
  "S01ratnml_u:6574": "upāsakair mahāśrāddhais tathā copāsikāgaṇaiḥ // Rm_16.6{6} //",
  "S01ratnml_u:6575": "bodhisatvagaṇaiś cāpi saddharmasādhanodyataiḥ /",
  "S01ratnml_u:6576": "kṛtakṛtyair mahābhijñaiś caturbrahmavihārakaiḥ // Rm_16.7{7} //",
  "S01ratnml_u:6577": "rājagṛhe puropānte veṇuvane śubhāṅkite /",
  "S01ratnml_u:6578": "karaṇḍakanivāpākhye mahodyāne jināśrame // Rm_16.8{8} //",
  "S01ratnml_u:6579": "vihṛtya sarvasatvānāṃ hitārthena sabhāśritaḥ /",
  "S01ratnml_u:6580": "ādimadhyāntākalyāṇaṃ dharmam ādeṣṭum ārabhat // Rm_16.9{9} //",
  "S01ratnml_u:6581": "tadā sarve 'pi devendrāḥ sadevāḥ kamalāsanaḥ /",
  "S01ratnml_u:6582": "sarve lokādhipāś cāpi yakṣagaṃdharvakinnarāḥ // Rm_16.10{10} //",
  "S01ratnml_u:6583": "siddhā vidyādharāḥ sādhyā rākṣasā dānavādhipāḥ /",
  "S01ratnml_u:6584": "nāgeṃdrā garuḍāś cāpi sajanaparivārakāḥ // Rm_16.11{11} //",
  "S01ratnml_u:6585": "ṛṣayo brahmaṇāś cāpi yatayo yogino 'pi ca /",
  "S01ratnml_u:6586": "rājāno rājaputrāś ca maṃtriṇo 'pi ca // Rm_16.12{12} //",
  "S01ratnml_u:6587": "amātyāḥ sainyalokāś ca sārthavāhā mahājanāḥ /",
  "S01ratnml_u:6588": "vaṇijaḥ śilpinaś cāpi gṛhasthāḥ paurikā janāḥ // Rm_16.13{13} //",
  "S01ratnml_u:6589": "grāmyā jānapadāś cāpi kārpaṭikāś ca nairgamāḥ /",
  "S01ratnml_u:6590": "tathānye 'pi samāyātāḥ saddharmaguṇavāṃchinaḥ // Rm_16.14{14} //",
  "S01ratnml_u:6591": "tatra sarve 'pi te lokā vihāre samupāgatāḥ /",
  "S01ratnml_u:6592": "taṃ munīndraṃ samāsīnaṃ dṛṣṭvā natvā pramoditāḥ // Rm_16.15{15} //",
  "S01ratnml_u:6593": "tridhā pradakṣiṇīkṛtvā samabhyarcya yathākramaṃ /",
  "S01ratnml_u:6594": "natvā sāñjalayaḥ sarve parivṛtya samaṃtataḥ // Rm_16.16{16} //",
  "S01ratnml_u:6595": "tat saddharmāmṛtaṃ pātuṃ suprasannamukhāmbujaṃ /",
  "S01ratnml_u:6596": "śrīghanaṃ taṃ samālokya samātasthuḥ samāhitāḥ // Rm_16.17{17} //",
  "S01ratnml_u:6597": "tadā sa bhagavān dṛṣṭvā tān sarvān samupasthitān /",
  "S01ratnml_u:6598": "āryasatyaṃ samārabhya saddharmaṃ samupādiśat // Rm_16.18{18} //",
  "S01ratnml_u:6599": "tat saddharmāmṛtaṃ pītvā lokāḥ sarve 'pi te mudā /",
  "S01ratnml_u:6600": "(Rm 207)",
  "S01ratnml_u:6601": "saṃbodhisādhanotsāhāḥ pracerire pramoditāḥ // Rm_16.19{19} //",
  "S01ratnml_u:6602": "tasminn avasare tatra rājagṛhāntike vane /",
  "S01ratnml_u:6603": "veṇuvanāntike paṃcapretaśatāni cerire // Rm_16.20{20} //",
  "S01ratnml_u:6604": "nagnāny atikṛtāṅgāni dagdhasthūṇākṛtīni vai /",
  "S01ratnml_u:6605": "romavastrāṇi rukṣāṇi śailopamodarāṇi ca // Rm_16.21{21} //",
  "S01ratnml_u:6606": "sūcīchidramukhāny asthiyaṃtravad ucchṛtāny api /",
  "S01ratnml_u:6607": "kṣutpipāsābhidagdhāni hīnadīnasvarāṇy api // Rm_16.22{22} //",
  "S01ratnml_u:6608": "tīvraduḥkhāni taptāni pralapanti vihāyasi /",
  "S01ratnml_u:6609": "vibhramanti sadā kvāpi kiñci sthitiṃ na lebhire // Rm_16.23{23} //",
  "S01ratnml_u:6610": "tadaikasmin dine tatra maudgalyāyana ātmavit /",
  "S01ratnml_u:6611": "āyuṣmān saugato bhikṣur mahābhijño dayānvitaḥ // Rm_16.24{24} //",
  "S01ratnml_u:6612": "pūrvāhne pātram ādāya kāṣāyacīvarāvṛtaḥ /",
  "S01ratnml_u:6613": "rājagṛhe pure piṇḍaṃ yācituṃ samupācaran // Rm_16.25{25} //",
  "S01ratnml_u:6614": "tatra yatiḥ sa tāṃ pretāṃ sarvān vibhramato 'mvare /",
  "S01ratnml_u:6615": "dṛṣṭvene ka iti dhyātvā paśyañ janair upācaran // Rm_16.26{26} //",
  "S01ratnml_u:6616": "te sarve pretakāś cāpi dṛṣṭvā taṃ bhikṣum āgataṃ /",
  "S01ratnml_u:6617": "sahasopetya natvāgre rudanta etad abruvan // Rm_16.27{27} //",
  "S01ratnml_u:6618": "bhadanta bhavatāṃ pādau vandāmahe samānatāḥ /",
  "S01ratnml_u:6619": "tad asmākaṃ hitaṃ kṛtvā kṛpayā trātum arhati // Rm_16.28{28} //",
  "S01ratnml_u:6620": "vayaṃ rājagṛhe jātāḥ paurāḥ paṃcaśatāny api /",
  "S01ratnml_u:6621": "svakarmaparibhuṃjānaḥ pretībhūtāś carāmahe // Rm_16.29{29} //",
  "S01ratnml_u:6622": "tadā vayam ime sarve gṛhasthāḥ śreṣṭhino narāḥ /",
  "S01ratnml_u:6623": "mahādhanā mahābhogās tīrthikā dharmasevakāḥ // Rm_16.30{30} //",
  "S01ratnml_u:6624": "yad vayaṃ matsārākrāntamānasāḥ kuṭukuñcakāḥ /",
  "S01ratnml_u:6625": "āgṛhītapariṣkārāḥ kevalārjanasādhakāḥ // Rm_16.31{31} //",
  "S01ratnml_u:6626": "naiva kiñ cit tadā dānam adadmahi kadā cana /",
  "S01ratnml_u:6627": "arthinam āgataṃ dṛṣṭvā prākuṣyāmahi roṣitāḥ // Rm_16.32{32} //",
  "S01ratnml_u:6628": "paradattāny api śrutvā dṛṣṭvā cāpi praroṣitāḥ /",
  "S01ratnml_u:6629": "dīyamāneṣu vighnāni prākurmahi prayatnataḥ // Rm_16.33{33} //",
  "S01ratnml_u:6630": "saugatā api cārhantaḥ pretā iveyam āgatāḥ /",
  "S01ratnml_u:6631": "ity asmābhiḥ pramohāndhaiḥ paribhāṣyābhininditāḥ // Rm_16.34{34} //",
  "S01ratnml_u:6632": "tata ete vayaṃ sarve kālaṃ kṛtvā ca sāṃprataṃ /",
  "S01ratnml_u:6633": "evaṃ pretālayotpannā duḥkhārditāś carāmahe // Rm_16.35{35} //",
  "S01ratnml_u:6634": "iti bhadanta vijñāya gatvā rājagṛhe bhavān /",
  "S01ratnml_u:6635": "kṛpayāsmatpravṛttāṃtaṃ jñātīnāṃ purato vadan // Rm_16.36{36} //",
  "S01ratnml_u:6636": "chandakabhikṣaṇaṃ kṛtvā buddhādiṃ sarvasāṃghikaṃ /",
  "S01ratnml_u:6637": "asmannāmnā samabhyarcya bhojayituṃ samarhati // Rm_16.37{37} //",
  "S01ratnml_u:6638": "saṃbuddhapramukhebhyaś ca saṃghebhyo bhavatādarāt /",
  "S01ratnml_u:6639": "asmannāmnā prakarttavyaṃ praṇāmam api sadguro // Rm_16.38{38} //",
  "S01ratnml_u:6640": "dakṣiṇādeśanāpy asmannāmnā buddhādisāṃghikaiḥ /",
  "S01ratnml_u:6641": "(Rm 208)",
  "S01ratnml_u:6642": "bhavatā kārayitavyā ity asmāsu kṛpāṃ kuru // Rm_16.39{39} //",
  "S01ratnml_u:6643": "yathāsmākam itaḥ pretalokā muktir bhaved dhruvaṃ /",
  "S01ratnml_u:6644": "tathāsmāsu bhavāmc chāstā kṛpayā kartum arhāti // Rm_16.40{40} //",
  "S01ratnml_u:6645": "iti taiḥ prārthitaṃ sarvaiḥ sa maudgalyāyanaḥ sudhīḥ /",
  "S01ratnml_u:6646": "śrutvā tatheti saṃśrutya tūṣṇībhūtvādhyuvāsa tat // Rm_16.41{41} //",
  "S01ratnml_u:6647": "tatas tān pretikān sarvān sa maudgalyāyano yatiḥ /",
  "S01ratnml_u:6648": "samālokya samāśvāsya punar etat samabravīt // Rm_16.42{42} //",
  "S01ratnml_u:6649": "tatra yūyaṃ ca sarva śvaḥ pravṛtte saṃghabhojane /",
  "S01ratnml_u:6650": "sasaṃghaṃ śrīghanaṃ draṣṭuṃ samāyāta samādarāt // Rm_16.43{43} //",
  "S01ratnml_u:6651": "iti tenārhātādiṣṭaṃ śrutvā te pretakā api /",
  "S01ratnml_u:6652": "tatheti hi pratijñāya praṇatvā taṃ vane yayuḥ // Rm_16.44{44} //",
  "S01ratnml_u:6653": "tataḥ sa saugato bhikṣur maudgalyo yatir ātmavit /",
  "S01ratnml_u:6654": "gatvā rājagṛhe teṣāṃ jñātīnāṃ samupācaran // Rm_16.45{45} //",
  "S01ratnml_u:6655": "tatra sarvatra teṣāṃ tat jñātīnāṃ bhavaneṣu sa /",
  "S01ratnml_u:6656": "gatvā teṣāṃ pravṛttāṃtaṃ sarvam evaṃ nyavedayat // Rm_16.46{46} //",
  "S01ratnml_u:6657": "tataḥ sa tatra sarvāṃs tāṃ jñātīn āhūya sādaraṃ /",
  "S01ratnml_u:6658": "teṣāṃ pretagater muktihetor evaṃ samabravīt // Rm_16.47{'47} //",
  "S01ratnml_u:6659": "śṛṇuta bho mahābhāgya yūyaṃ sarve samāhitāḥ /",
  "S01ratnml_u:6660": "yuṣmākaṃ jñātivargāṇāṃ muktihetuṃ pravakṣyate // Rm_16.48{48} //",
  "S01ratnml_u:6661": "yato yuṣmatsagotrās te matsariṇo durāśayāḥ /",
  "S01ratnml_u:6662": "āgṛhītapariṣkārā daśākuśalasaṃcarāḥ // Rm_16.49{49} //",
  "S01ratnml_u:6663": "nāpi dānaṃ pradattaṃ taiḥ kasmai ci kvāpi kiṃ cana /",
  "S01ratnml_u:6664": "paradattāny api śrutvā dṛṣṭvā vā paryabhāṣyata // Rm_16.50{50} //",
  "S01ratnml_u:6665": "arhanto bhikṣavo vā tair yācakāś ca gṛhāgatāḥ /",
  "S01ratnml_u:6666": "paribhāṣyābhisaṃtarjya niṣkāsitā gṛhād valāt // Rm_16.51{51} //",
  "S01ratnml_u:6667": "pretā iva sadā bhikṣāṃ yācitveme 'bhibhuṃjate /",
  "S01ratnml_u:6668": "ity arhato yatī cāpi dṛṣṭvaiva te 'bhyanindayan // Rm_16.52{52} //",
  "S01ratnml_u:6669": "etatkarmavipākais te pretībhūtā vane 'dhunā /",
  "S01ratnml_u:6670": "kṣutpipāsāhatā nityaṃ vibhramyante 'bhiduḥkhitāḥ // Rm_16.53{53} //",
  "S01ratnml_u:6671": "tat tesāṃ tan mahatpāpamuktihetor ihādhunā /",
  "S01ratnml_u:6672": "saṃbuddhaśāsane dānaṃ kartum ichāmy ahaṃ khalu // Rm_16.54{54} //",
  "S01ratnml_u:6673": "mayaitad dakṣiṇādeśās tan nāmnā kārayiṣyate /",
  "S01ratnml_u:6674": "tadā tat pāpamuktās te sarve yāyur divaṃ dhruvaṃ // Rm_16.55{55} //",
  "S01ratnml_u:6675": "tad atra śraddhayā yūyaṃ yathāśakti mayārthitāḥ /",
  "S01ratnml_u:6676": "saṃghabhojanasāmagriṃ sarve pradātum arhaya // Rm_16.56{56} //",
  "S01ratnml_u:6677": "saṃghabhojye pravṛtte 'tra sarve te pretikā api /",
  "S01ratnml_u:6678": "draṣṭuṃ samāgamiṣyanti yūyaṃ cāgaṃtum arhatha // Rm_16.57{57} //",
  "S01ratnml_u:6679": "ity uktvā prārthite tena maudgalyena dayālunā /",
  "S01ratnml_u:6680": "śrutvā taj jātayaḥ sarve vismayāṃ samupāyayuḥ // Rm_16.58{58} //",
  "S01ratnml_u:6681": "tatas te vismitāḥ sarve tat pretagatimuktaye /",
  "S01ratnml_u:6682": "(Rm 209)",
  "S01ratnml_u:6683": "tat bhojyasāmagrīṃ śraddhayā dātum icchire // Rm_16.59{59} //",
  "S01ratnml_u:6684": "ke cit tasmai suvarṇāni ke cid ratnāni saṃdaduḥ /",
  "S01ratnml_u:6685": "ke cid ropyādi dhātūṃś ca dravyāni vividhāni cā // Rm_16.60{60} //",
  "S01ratnml_u:6686": "taṇḍulāni daduḥ ke cid dadur dhānyāni ke cana /",
  "S01ratnml_u:6687": "ke cid daduḥ kalāyāṃś ca godhūmāṃś ca yavān api // Rm_16.61{61} //",
  "S01ratnml_u:6688": "kulmāṣān masurāṃś cāpi māṣacanakasarṣapān /",
  "S01ratnml_u:6689": "mudgāṃś cāpi tathānyāṃś ca sarvān vrīhin daduḥ pare // Rm_16.62{62} //",
  "S01ratnml_u:6690": "tilapriyaṃgusiddhārthān bhaṃgāś ca rājikā api /",
  "S01ratnml_u:6691": "mūlaśākakadamvāṃś ca patrapuṣpāṃkurāṇi ca // Rm_16.63{63} //",
  "S01ratnml_u:6692": "śṛṅgaverātipakvāni phalāni vividhāni ca /",
  "S01ratnml_u:6693": "surasāni supathyāni pradaduś cāpare mudā // Rm_16.64{64} //",
  "S01ratnml_u:6694": "tiktāmlalavaṇādīni rasāni vividhāni ca /",
  "S01ratnml_u:6695": "śunṭhīś ca pippirīś cāpi maricāni dadur mudā // Rm_16.65{65} //",
  "S01ratnml_u:6696": "hiṅguṃ ca jīrakāṃś cānye viḍarkasaiṃdhavādi ca /",
  "S01ratnml_u:6697": "anye ghṛtāni tailāni pradaduḥ śraddhayā mudā // Rm_16.66{66} //",
  "S01ratnml_u:6698": "śaktūṃś ca piṣṭakāṃś cānyamodakāṃś ca dadur mudā /",
  "S01ratnml_u:6699": "tathā dadhīni dugdhāni madhuni ca guḍāni ca // Rm_16.67{67} //",
  "S01ratnml_u:6700": "tathānye sarkarāś cāpi pradaduḥ śraddhayā mudā /",
  "S01ratnml_u:6701": "tathauṣadhāni pathyāni pācakāni daduḥ pare // Rm_16.68{68} //",
  "S01ratnml_u:6702": "lāṅgalīpūgatāmbūlaravaṃgādīni saṃdaduḥ /",
  "S01ratnml_u:6703": "sarvapeyāni bhojyāni vividhāny api /",
  "S01ratnml_u:6704": "sarve te jñātayas teṣāṃ saṃghabhokṣyāya saṃdaduḥ // Rm_16.69{69} //",
  "S01ratnml_u:6705": "evaṃ te sarvavastūni datvā sarve pramoditāḥ /",
  "S01ratnml_u:6706": "sāṃjalayaḥ praṇatvā taṃ maudgalyaṃ yatim ūcire // Rm_16.70{70} //",
  "S01ratnml_u:6707": "bhadanto 'nugrahaṃ kṛtvā saṃbuddhapramukhaṃ bhavān /",
  "S01ratnml_u:6708": "sarvasaṃghaṃ samabhyarcya bhojayatu pratoṣayan // Rm_16.71{71} //",
  "S01ratnml_u:6709": "vayam apy āgamiṣyāmaḥ pravṛtte saṃghabhojane /",
  "S01ratnml_u:6710": "tān pretān samupāyātān sarvān draṣṭuṃ sabāndhavāḥ // Rm_16.72{72} //",
  "S01ratnml_u:6711": "iti taiḥ prārthitaṃ śrutvā tatheti sa prabodhayan /",
  "S01ratnml_u:6712": "tāni dravyāni sarvāṇi gṛhītvā svāśrame yayau // Rm_16.73{73} //",
  "S01ratnml_u:6713": "tataḥ sa bhikṣur āyuṣmān vihāre samupācaran /",
  "S01ratnml_u:6714": "dṛṣṭvā taṃ śrīghanaṃ natvā sāñjaliḥ samupāśrayan // Rm_16.74{73} //",
  "S01ratnml_u:6715": "tatra sa bhagavān dṛṣṭvā taṃ maudgalyam upasthitaṃ /",
  "S01ratnml_u:6716": "prahasan suprasannāsyaḥ samāmaṃtryaitad abravīt // Rm_16.75{74} //",
  "S01ratnml_u:6717": "kaṃ cit te kuśalaṃ vatsa kuto 'trāsi samāgataḥ /",
  "S01ratnml_u:6718": "lokeṣu kiṃ pravṛttāṃtaṃ tan pracakṣva mahāmate // Rm_16.76{75} //",
  "S01ratnml_u:6719": "ity ādiṣṭe munīndreṇa sa maudgalyāyanaḥ sudhīḥ /",
  "S01ratnml_u:6720": "bhagavantaṃ tam ānatvā sāñjalir etad abravīt // Rm_16.77{76} //",
  "S01ratnml_u:6721": "bhagavan kṛpayā śāstaḥ sarvatra kauśalaṃ mama /",
  "S01ratnml_u:6722": "rājagṛhe pure piṃḍaṃ yācituṃ samupācaran // Rm_16.78{77} //",
  "S01ratnml_u:6723": "tatra mārge vanopānte paṃca pretaśatāny api /",
  "S01ratnml_u:6724": "dṛṣṭvā māṃ samupasṛtya praṇatvaitad vadanti vai // Rm_16.79{78} //",
  "S01ratnml_u:6725": "bhadanta tad vijānīyā yad vayaṃ pretikā ime /",
  "S01ratnml_u:6726": "sarve rājagṛhe jātā gṛhasthāḥ paurikāḥ khalu // Rm_16.80{79} //",
  "S01ratnml_u:6727": "(Rm 210)",
  "S01ratnml_u:6728": "tadā vayaṃ svayaṃ naṣṭā daśākuśalacāriṇaḥ /",
  "S01ratnml_u:6729": "ete svadaivayogena pretībhūtāś carāmahe // Rm_16.81{80} //",
  "S01ratnml_u:6730": "tad bhavān kṛpayāsmākaṃ pretagativimuktaye /",
  "S01ratnml_u:6731": "jñātīnām api sarveṣāṃ karmaplotiṃ nivedya hi // Rm_16.82{81} //",
  "S01ratnml_u:6732": "chandakabhikṣaṇaṃ kṛtvāpy asmannāmnā sasāṃghikaṃ /",
  "S01ratnml_u:6733": "bhagavantaṃ samabhyarcya bhojayituṃ samarhati // Rm_16.83{82} //",
  "S01ratnml_u:6734": "asmannāmnāya saṃbuddhaṃ sasaṃghaṃ namatāṃ bhavān /",
  "S01ratnml_u:6735": "dakṣiṇādeśanāś cāsmannāmnā deśayatum arhasi // Rm_16.84{83} //",
  "S01ratnml_u:6736": "tato nūnaṃ vayaṃ sarve pretagativimocitāḥ /",
  "S01ratnml_u:6737": "nirmuktapāpakāḥ śuddhāḥ prāpnuyāma surālayaṃ // Rm_16.85{84} //",
  "S01ratnml_u:6738": "ity asmatprārthanāṃ kṛtvā kṛpayāsmān samuddharan /",
  "S01ratnml_u:6739": "bodhimārge pratisthāpya pātum arhati sarvadā // Rm_16.86{85} //",
  "S01ratnml_u:6740": "iti teṣāṃ vacaḥ śrutvā tathā rājagṛhe gataḥ /",
  "S01ratnml_u:6741": "tad jñātīnāṃ puras teṣāṃ pravṛttāṃtaṃ nivedya ca // Rm_16.87{86} //",
  "S01ratnml_u:6742": "chandakabhikṣaṇaṃ tebhyo yācitvāham ihācare /",
  "S01ratnml_u:6743": "tathārcayitum ichāmi bhagavantaṃ sasāṃghikaṃ // Rm_16.88{87} //",
  "S01ratnml_u:6744": "iti me prārthanāṃ kṛtvā bhavāṃ chāstā jagadguruḥ /",
  "S01ratnml_u:6745": "tad adhivāsanāṃ kṛtvā kṛpayā tān samuddhara // Rm_16.89{88} //",
  "S01ratnml_u:6746": "iti saṃprārthitaṃ tena bhagavān sa munīśvaraḥ /",
  "S01ratnml_u:6747": "tatheti saṃpratiśrutya tūṣṇībhūtvādhyuvāsa tat // Rm_16.90{89} //",
  "S01ratnml_u:6748": "tato matvā sa maudgalyo bhagavato 'dhivāsitaṃ /",
  "S01ratnml_u:6749": "sahasā bhojyasāmagrīṃ sapauraiḥ samasādhayat // Rm_16.91{90} //",
  "S01ratnml_u:6750": "tato 'nye dyuḥ prabhātāyāṃ sarvasādhitasiddhite /",
  "S01ratnml_u:6751": "sāñjalis taṃ munīndraṃ ca praṇatvaitat samabravīt // Rm_16.92{91} //",
  "S01ratnml_u:6752": "bhagavan sarvasāmagrīṃ saṃsādhitaṃ susiddhyate /",
  "S01ratnml_u:6753": "tat sarvasāṃghikaiḥ sārddhaṃ sahasāgaṃtum arhati // Rm_16.93{92} //",
  "S01ratnml_u:6754": "iti saṃprārthite tena bhagavāṃ sa munīśvaraḥ /",
  "S01ratnml_u:6755": "bhikṣuṃ prāha samāhūya gaṇḍīm ākoṭyatām iti // Rm_16.94{93} //",
  "S01ratnml_u:6756": "tadādiṣṭaṃ munīndreṇa śrutvā bhikṣus tatheti saḥ /",
  "S01ratnml_u:6757": "āśrutya sahasādāya gaṇḍīm ākoṭayat tadā // Rm_16.95{94} //",
  "S01ratnml_u:6758": "tad gaṇḍīśabdam ākarṇya sarve te sāṃghikā api /",
  "S01ratnml_u:6759": "vihāre sahasāgatya bhagavantaṃ praṇemire // Rm_16.96{95} //",
  "S01ratnml_u:6760": "tataḥ sa bhagavāṃs tatra svāsane samupāviśat /",
  "S01ratnml_u:6761": "sarve te sāṃghikāś cāpi kramāt svasvāsane 'viśan // Rm_16.97{96} //",
  "S01ratnml_u:6762": "tatas tad jñātayaḥ sarve tatrānye paurikā api /",
  "S01ratnml_u:6763": "tān pretān draṣṭum āyātā upatasthuḥ sakautukāḥ // Rm_16.98{97} //",
  "S01ratnml_u:6764": "tadā te pretikāḥ sarve prakṣiptāḥ karmavāyubhiḥ /",
  "S01ratnml_u:6765": "bahulokāntare dure yātās tasthur vimohitāḥ // Rm_16.99{98} //",
  "S01ratnml_u:6766": "tadā sa yatir ālokya sarvasaṃghān samāsthitān /",
  "S01ratnml_u:6767": "tadjñātibandhuvargāṃś ca pretān draṣṭuṃ samācarat // Rm_16.100{99} //",
  "S01ratnml_u:6768": "tatra pretān adṛṣṭvā sa maudgalyo vismitāśayaḥ /",
  "S01ratnml_u:6769": "kiṃ te 'tra nāgatā veti samantato vyalokayat // Rm_16.101{100} //",
  "S01ratnml_u:6770": "(Rm 211)",
  "S01ratnml_u:6771": "vilokayan sa sarvatra nādrakṣīt tāṃ samaṃtataḥ /",
  "S01ratnml_u:6772": "sa saṃdigdhaḥ punas tatra samyagdṛṣṭyā vyalokayat // Rm_16.102{1} //",
  "S01ratnml_u:6773": "sarvatrāpi sa tāṃ pretān adṛṣṭvā vismayānvitaḥ /",
  "S01ratnml_u:6774": "sarvatra magadhe 'paśyat samyagdṛśā samāhitaḥ // Rm_16.103{2} //",
  "S01ratnml_u:6775": "tatrāpi ca sa sarvatra naiva kaṃ cid apaśyate /",
  "S01ratnml_u:6776": "tato 'tivismito 'nyatra divyadṛśābhyalokayat // Rm_16.104{3} //",
  "S01ratnml_u:6777": "aṃgavaṃgakaliṃgeṣu saurāṣṭramagadheṣu ca /",
  "S01ratnml_u:6778": "tatrāpi tān adṛṣṭvā sa narakeṣu samantataḥ /",
  "S01ratnml_u:6779": "divyena cakṣuṣā paśyan na ca tatrāpy apaśyata // Rm_16.105{4} //",
  "S01ratnml_u:6780": "tataś caturmahārājabhuvaneṣu samantataḥ /",
  "S01ratnml_u:6781": "sa divyacakṣuṣā paśyaṃs tatrāpi nābhyapaśyata // Rm_16.106{5} //",
  "S01ratnml_u:6782": "tatrāpi tān adṛṣṭvā sa maudgalyo vismayānvitaḥ /",
  "S01ratnml_u:6783": "devālayeṣu sarvatra krameṇa samalokayat // Rm_16.107{6} //",
  "S01ratnml_u:6784": "tatrāpi tāṃ samanteṣu sa maudgalyo 'tivismitaḥ /",
  "S01ratnml_u:6785": "tān adṛṣṭvātisaṃdigdho bhagavatāntike 'carat // Rm_16.108{7} //",
  "S01ratnml_u:6786": "tatra sa purato gatvā śāstāraṃ taṃ munīśvaraṃ /",
  "S01ratnml_u:6787": "kṛtāñjalipuṭo natvā paprachaitat pravṛttitāṃ // Rm_16.109{8} //",
  "S01ratnml_u:6788": "bhagavan sarvalokeṣu paśyatā divyacakṣusā /",
  "S01ratnml_u:6789": "mayā na dṛśyate kaś cit te pretāḥ kvādhunā gatāḥ // Rm_16.110{9} //",
  "S01ratnml_u:6790": "teṣāṃ nāmnā bhavatpūjāṃ karttum etat prasādhitaṃ /",
  "S01ratnml_u:6791": "yad atra nāgatāḥ kecit tat te pretā gatāḥ kuha // Rm_16.111{10} //",
  "S01ratnml_u:6792": "dṛśyante na mayā kvāpi sarvatrāpi samīkṣyate /",
  "S01ratnml_u:6793": "eko 'pi nāgato hy atra kva gatās te 'dhunā khalu // Rm_16.112{11} //",
  "S01ratnml_u:6794": "tan me cittaṃ prasaṃdigdhaṃ dṛṣṭvā śāstā bhavān sudṛk /",
  "S01ratnml_u:6795": "teṣāṃ gatiṃ samākhyāya saṃbodhayitum arhati // Rm_16.113{12} //",
  "S01ratnml_u:6796": "iti saṃprārthite tena maudgalyena sa sarvavit /",
  "S01ratnml_u:6797": "bhagavāṃs taṃ samālokya maudgalyam etad abravīt // Rm_16.114{13} //",
  "S01ratnml_u:6798": "maudgalya mā kṛthā yatnaṃ khedam evābhipatsyase /",
  "S01ratnml_u:6799": "gatās te pretikāḥ sarve sudūrabhuvane 'dhunā // Rm_16.115{14} //",
  "S01ratnml_u:6800": "sarve te yatidevarṣipratyekasugatair api /",
  "S01ratnml_u:6801": "adṛśye viṣaye yātāḥ preritāḥ karmavāyubhiḥ // Rm_16.116{15} //",
  "S01ratnml_u:6802": "yadi sarvāṃ ca tāṃ draṣṭuṃ vāṃchasi tvam ihāśritaḥ /",
  "S01ratnml_u:6803": "sarvāṃs tāṃ darśayiṣyāmi paśya buddhānubhāvatāṃ // Rm_16.117{16} //",
  "S01ratnml_u:6804": "tad atra tvaṃ samādāya gaṇḍīm ākoṭaya drutaṃ /",
  "S01ratnml_u:6805": "oṃ namo bhagavate aparimitāyurjñānasuviniścitatejorājāya tathāgatāyārhate samyakambuddhāya // tadyathā //",
  "S01ratnml_u:6806": "oṃ puṇye puṇye mahāpuṇye aparimitapuṇye aparimitapuṇyajñānasaṃbhāropacite /",
  "S01ratnml_u:6807": "oṃ sarvasaṃskārapariśuddhe dharmate gagaṇasamudgate svabhāvaviśuddhe mahānayaparivāre svāhā /",
  "S01ratnml_u:6808": "aṣṭottaraśatākṣaryyānayāsaṃlabdhacetanāḥ // Rm_16.118{17} //",
  "S01ratnml_u:6809": "sarve te 'trāgamiṣyanti gaṇḍīśabdābhināditāḥ /",
  "S01ratnml_u:6810": "iti śāstrā samādiṣṭaṃ śrutvā sa pratibodhitaḥ // Rm_16.119{18} //",
  "S01ratnml_u:6811": "sahasā tat sabhāmadhye gaṇḍīm ākoṭayat tathā /",
  "S01ratnml_u:6812": "tad gaṇḍīśabdam ākarṇya sarve te pretikā api /",
  "S01ratnml_u:6813": "(Rm 212)",
  "S01ratnml_u:6814": "pariśuddhāśayā draṣṭuṃ vihāre samupācaran // Rm_16.120{19} //",
  "S01ratnml_u:6815": "tatra sarve 'pi te pretā dṛṣṭvā taṃ śrīghanaṃ mudā /",
  "S01ratnml_u:6816": "tridhā pradakṣiṇīkṛtya sāñjalayaḥ praṇemire // Rm_16.121{20} //",
  "S01ratnml_u:6817": "kramāt tāṃ sarvasaṃghāṃś ca praṇatvā te pramoditāḥ /",
  "S01ratnml_u:6818": "sarve 'py ekāntam āśritya paśyanta upatasthire // Rm_16.122{21} //",
  "S01ratnml_u:6819": "tatra tad jñātayaḥ sarve paurikāś cāpare 'pi ca /",
  "S01ratnml_u:6820": "tān pretān samupāsīnān dṛṣṭvā tasthuḥ sakautukāḥ // Rm_16.123{22} //",
  "S01ratnml_u:6821": "evaṃ sarve 'pi te pretāḥ svasvajñātīn upasthitān /",
  "S01ratnml_u:6822": "bhātrādīn bandhuvargāṃś ca dṛṣṭvaivam upatasthire // Rm_16.124{23} //",
  "S01ratnml_u:6823": "tataḥ so 'rhan mahābhijño maudgalyas tān upasthitān /",
  "S01ratnml_u:6824": "pretān sarvān samālokya natvāhaivaṃ munīśvaraṃ // Rm_16.125{24} //",
  "S01ratnml_u:6825": "bhagavan nātha sarvajña te pretāḥ sarva āgatāḥ /",
  "S01ratnml_u:6826": "tad eṣāṃ bhagavāṃ cchāstānugrahaṃ karttum arhati // Rm_16.126{25} //",
  "S01ratnml_u:6827": "nivedyeti sa maudgalyaḥ saṃbuddhapramukhaṃ kramāt /",
  "S01ratnml_u:6828": "sarvaṃ saṃghaṃ samabhyarcya bhojayan samatoṣayat // Rm_16.127{26} //",
  "S01ratnml_u:6829": "tataḥ sa sarvasaṃghaṃ taṃ dṛṣṭvā saṃtṛptikaṃ mudā /",
  "S01ratnml_u:6830": "apanīyāśu pātrāṇi hastādīn samaśodhayat // Rm_16.128{27} //",
  "S01ratnml_u:6831": "tataḥ khapurasūkṣmailātāmbūlādi rasāyanaṃ /",
  "S01ratnml_u:6832": "datvā kṣamārthanāṃ kṛtvā prārthayat sa munīśvaraṃ // Rm_16.129{28} //",
  "S01ratnml_u:6833": "bhagavan nātha sarvajña bhavāṃ chāstā sasāṃghikaḥ /",
  "S01ratnml_u:6834": "dakṣiṇādeśanām ebhyaḥ pretebhyaḥ kartum arhati // Rm_16.130{29} //",
  "S01ratnml_u:6835": "iti saṃprārthitaṃ śrutvā sarve te pretikā mudā /",
  "S01ratnml_u:6836": "sasaṃghaṃ taṃ muniṃ natvā sādaram upatasthire // Rm_16.131{30} //",
  "S01ratnml_u:6837": "tataḥ sa bhagavān dṛṣṭvā sasaṃghas tān upasthitān /",
  "S01ratnml_u:6838": "dakṣiṇādeśanāṃ tebhyaḥ sarvebhyo vidadhe śubhāṃ // Rm_16.132{31} //",
  "S01ratnml_u:6839": "ito dānād dhi yat puṇyaṃ tat pretān anugachatu /",
  "S01ratnml_u:6840": "uttiṣṭhantaḥ prayānty ete sarve pretāḥ surālayaṃ // Rm_16.133{21} //",
  "S01ratnml_u:6841": "ity ādiśya punas tatra bhagavāṃ sa munīśvaraḥ /",
  "S01ratnml_u:6842": "āryyasatyaṃ samārabhyāparimitāyuṣas tadā // Rm_16.134{22} //",
  "S01ratnml_u:6843": "dhāraṇyā guṇamāhātmyaṃ saddharmaṃ samupādiśat // Rm_16.135{23} //",
  "S01ratnml_u:6844": "saṃsāre mānuṣe janma durlabhaṃ bhavacāriṇāṃ /",
  "S01ratnml_u:6845": "mānuṣye labhyamāne 'pi kṣaṇasaṃpat sudurlabhā // Rm_16.136{24} //",
  "S01ratnml_u:6846": "mānuṣye 'labhyamāne hi jantūnāṃ sukhatā kutaḥ /",
  "S01ratnml_u:6847": "duḥkhāny eva bhave nityaṃ puṇye matiḥ kathaṃ caret // Rm_16.137{25} //",
  "S01ratnml_u:6848": "vinā puṇyamatiṃ jantuḥ saddharme katham ācaret /",
  "S01ratnml_u:6849": "vinā saddharmabhāvena sadgatiṃ katham āpnuyāt // Rm_16.138{26} //",
  "S01ratnml_u:6850": "preteṣu sarvadā nityaṃ kṣutpipāsāvidāhitaḥ /",
  "S01ratnml_u:6851": "tiryakṣu narakeṣv eva bhraman duḥkhāny avāpnuyāt // Rm_16.139{27} //",
  "S01ratnml_u:6852": "tad atra mānuṣe janmaprāptair yatnena mānavaiḥ /",
  "S01ratnml_u:6853": "satkṛtya śraddhayā nityaṃ śrotavyaṃ sadvṛṣaṃ mudā // Rm_16.140{28} //",
  "S01ratnml_u:6854": "saddharmaśrutamātreṇa mahatpuṇyam avāpnuyāt /",
  "S01ratnml_u:6855": "etat puṇyavipākena sadgurau sarvadā bhajet // Rm_16.141{29} //",
  "S01ratnml_u:6856": "(Rm 213)",
  "S01ratnml_u:6857": "sadguror upadeśena saddharmeṣv eva sadācaret /",
  "S01ratnml_u:6858": "etatpuṇyavipākena sadgatiṃ sarvadā vrajet // Rm_16.142{30} //",
  "S01ratnml_u:6859": "tatra sukhāni saṃbhuktvā saṃcareta śubhe sadā // Rm_16.143{31} //",
  "S01ratnml_u:6860": "etad dharmānubhāvena mahatsamṛddhim āpnuyāt /",
  "S01ratnml_u:6861": "mahatsamṛddhisaṃpatsu karttavyaṃ dānam arthiṣu // Rm_16.144{32} //",
  "S01ratnml_u:6862": "dānena varddhyate lakṣmīr lakṣmīmāṃ cchobhate pumān /",
  "S01ratnml_u:6863": "sadbuddhiḥ sadguṇādhāro yaśobhāgyasukhānvitaḥ // Rm_16.145{33} //",
  "S01ratnml_u:6864": "tataḥ saugatadharmāṇi śrutvā nityaṃ prabodhitaḥ /",
  "S01ratnml_u:6865": "triratnaśaraṇaṃ kṛtvā bhajed bhaktyā sadādarāt // Rm_16.146{34} //",
  "S01ratnml_u:6866": "etatpuṇyānubhāvena bodhicittaṃ samāpnuyāt /",
  "S01ratnml_u:6867": "bodhicitte hi labdhe hi bodhisatvo bhavet kṛtī // Rm_16.147{35} //",
  "S01ratnml_u:6868": "tataḥ sa bodhicittena daśapāramitāḥ kramāt /",
  "S01ratnml_u:6869": "paripūrya mahāsatvas trividhāṃ bodhim āpnuyāt // Rm_16.148{36} //",
  "S01ratnml_u:6870": "tato māragaṇāṃ jitvā pariśuddhas trimaṇḍalaḥ /",
  "S01ratnml_u:6871": "qsākṣād arhatpadaṃ prāpya nirvṛtipadam āpnuyāt // Rm_16.149{37} //",
  "S01ratnml_u:6872": "evaṃ vijñāya martyena karttavyaṃ dānam arthine /",
  "S01ratnml_u:6873": "dānena sadgatiṃ yāyād adātā durgatiṃ vrajet // Rm_16.150{38} //",
  "S01ratnml_u:6874": "durgatiṣu sadā bhuktvā duḥkhāni vividhāṃ sa /",
  "S01ratnml_u:6875": "sarvadā duḥkhasaṃkliṣṭaḥ pāpeṣv evārataś caret // Rm_16.151{39} //",
  "S01ratnml_u:6876": "etatpāpavipākena daśasv akuśaleṣv api /",
  "S01ratnml_u:6877": "nirato hy aviśaṃkena saṃcareta pramādataḥ // Rm_16.152{40} //",
  "S01ratnml_u:6878": "tataḥ so hy atipāpiṣṭhaḥ saddharmanindakaḥ kudhīḥ /",
  "S01ratnml_u:6879": "svayaṃ naṣṭaḥ parāṃś cāpi nāśayen nāstikaḥ śaṭhaḥ // Rm_16.153{41} //",
  "S01ratnml_u:6880": "tato 'tipāpasaṃkliṣṭaḥ pratikṣipya jinān api /",
  "S01ratnml_u:6881": "ghoreṣu narakeṣv eva gatvā bhraman sadā vaset // Rm_16.154{42} //",
  "S01ratnml_u:6882": "sadāpi narakeṣv evaṃ bhramatas tasya duḥkhinaḥ /",
  "S01ratnml_u:6883": "kaścin naiva samuddhartuṃ śaknuyāt saugatād ṛte // Rm_16.155{43} //",
  "S01ratnml_u:6884": "yāvan na smarate buddhaṃ tāvat sa narake vaset /",
  "S01ratnml_u:6885": "yad eva smarate buddhaṃ tadā syāc chuddhitāśayaḥ // Rm_16.156{44} //",
  "S01ratnml_u:6886": "tadā taṃ kṛpayā buddho dṛṣṭvā bauddhena cakṣuṣā /",
  "S01ratnml_u:6887": "puṇyakareṇa saṃspṛṣṭvā samuddhared araṃ tataḥ // Rm_16.157{45} //",
  "S01ratnml_u:6888": "tatas taṃ pāpinaṃ bauddhā dharmāmbubhir viśodhya ca /",
  "S01ratnml_u:6889": "krameṇa bodhimārgeṣu niyojayet prabodhayan // Rm_16.158{46} //",
  "S01ratnml_u:6890": "tataḥ sa pariśuddhātmā saṃbuddhaśāsane rataḥ /",
  "S01ratnml_u:6891": "triratnaśaraṇaṃ kṛtvā saddharma eva prācaret // Rm_16.159{47} //",
  "S01ratnml_u:6892": "tataḥ satvahitārthe sa bodhicaryāsamudyataḥ /",
  "S01ratnml_u:6893": "kramāt pāramitāḥ sarvā pūrayituṃ samudyamet // Rm_16.160{48} //",
  "S01ratnml_u:6894": "tataḥ pāramitāḥ sarvāḥ pūrayitvā samāhitaḥ /",
  "S01ratnml_u:6895": "bodhisatvo mahāsatvo buddhātmajo bhaved api // Rm_16.161{49} //",
  "S01ratnml_u:6896": "tataḥ kleśagaṇāñ jitvā pariśuddhatrimaṃḍalaḥ /",
  "S01ratnml_u:6897": "trividhāṃ bodhim āsādya nirvṛtipadam āpnuyāt // Rm_16.162{50} //",
  "S01ratnml_u:6898": "evaṃ matvā sadā nityaṃ triratnaśaraṇaṃ gatāḥ /",
  "S01ratnml_u:6899": "saddharmaṃ samupāśritya caradhvaṃ mānavā mudā // Rm_16.163{51} //",
  "S01ratnml_u:6900": "ity ādiṣṭaṃ munīndreṇa śrutvā te brāhmaṇādayaḥ /",
  "S01ratnml_u:6901": "(Rm 214)",
  "S01ratnml_u:6902": "sarve lokā parijñāya dṛṣṭasatyās tathācaran // Rm_16.164{52} //",
  "S01ratnml_u:6903": "tathā sarve 'pi te pretāḥ śrutvā tad dharmadeśanāṃ /",
  "S01ratnml_u:6904": "mudā taṃ śrīghanaṃ natvā śuddhātmānas tato 'caran // Rm_16.165{53} //",
  "S01ratnml_u:6905": "tatas tad jñātayaḥ sarve dṛṣṭvā śrutvā sakautukāḥ /",
  "S01ratnml_u:6906": "sasaṃghaṃ taṃ muniṃ natvā svasvālayaṃ yayur mudā // Rm_16.166{54} //",
  "S01ratnml_u:6907": "tataḥ sa bhagavān buddhaḥ samutthāya saṣāṃghikaḥ /",
  "S01ratnml_u:6908": "dhyānālayaṃ samāśritya tasthau dhyānasamāhitaḥ // Rm_16.167{55} //",
  "S01ratnml_u:6909": "sa maudgalyāyanaś cāpi kṛtakṛtyaḥ pramoditaḥ /",
  "S01ratnml_u:6910": "śāstāraṃ taṃ praṇatvaivaṃ svam āśramaṃ samāśrayat // Rm_16.168{56} //",
  "S01ratnml_u:6911": "tadā sarve 'pi te pretāḥ saṃbuddhe 'bhiprasāditāḥ /",
  "S01ratnml_u:6912": "triratnasmaraṇaṃ kṛtvā tataś cyutā divaṃ yayuḥ // Rm_16.169{57} //",
  "S01ratnml_u:6913": "tatrotpannā hi te sarve mahatsaukhyasamanvitāḥ /",
  "S01ratnml_u:6914": "pariśuddhasubhadrāṅgā vismitā etad abruvan // Rm_16.170{58} //",
  "S01ratnml_u:6915": "aho 'smākaṃ mahatsaukhyaṃ kim evaṃ jāyate 'dhunā /",
  "S01ratnml_u:6916": "kutaś cyutāḥ kuhāyāmaḥ karmaṇā kena vā vayaṃ // Rm_16.171{59} //",
  "S01ratnml_u:6917": "atha buddhānubhāvena sarve te pretapūrvakāḥ /",
  "S01ratnml_u:6918": "devaputrā anusmṛtvā prabodhitāḥ samabruvan // Rm_16.172{60} //",
  "S01ratnml_u:6919": "bhavanto yad vayaṃ sarve pretā buddhānubhāvataḥ /",
  "S01ratnml_u:6920": "maudgalyasyārhato bhikṣoḥ kṛpādṛṣṭiprayatnataḥ // Rm_16.173{61} //",
  "S01ratnml_u:6921": "saṃbuddhadarśanaprāptās triratnaśaraṇaṃ gatāḥ /",
  "S01ratnml_u:6922": "etat puṇyaparispṛṣṭāḥ pariśuddhatrikāyikāḥ // Rm_16.174{62} //",
  "S01ratnml_u:6923": "tataḥ pretagateś cyutvā svargaloke samāgatāḥ /",
  "S01ratnml_u:6924": "mahaddivyasukhāny evam atra labhāmahe 'dhunā // Rm_16.175{63} //",
  "S01ratnml_u:6925": "etat satyaṃ parijñāya tasya śāstur jagadguroḥ /",
  "S01ratnml_u:6926": "punaḥ sarve vayaṃ gatvā satkṛtya prabhajemahi // Rm_16.176{64} //",
  "S01ratnml_u:6927": "iti saṃbhāṣaṇaṃ kṛtvā sarve te pretapūrvakāḥ /",
  "S01ratnml_u:6928": "devaputrāḥ śubhāmbhobhiḥ snātvā divyāmvarāvṛtāḥ // Rm_16.177{65} //",
  "S01ratnml_u:6929": "divyasugaṃdhaliptāṅgā divyālaṃkārabhūṣitāḥ /",
  "S01ratnml_u:6930": "divyapūjopacārāṇi gṛhītvā mahadutsavaiḥ /",
  "S01ratnml_u:6931": "sarvaṃ veṇuvanaṃ bhābhir avabhāsya samantataḥ // Rm_16.178{66} //",
  "S01ratnml_u:6932": "vihāre samupāsṛtya dṛṣṭvā taṃ śrīghanaṃ mudā /",
  "S01ratnml_u:6933": "natvā pradakṣiṇīkṛtvā praharṣitā upācaran // Rm_16.179{67} //",
  "S01ratnml_u:6934": "tatra divyopacārais taiḥ pūjāṃgais taṃ munīśvaraṃ /",
  "S01ratnml_u:6935": "sarve 'pi te samabhyarcya satkṛtya śraddhayābhajan // Rm_16.180{68} //",
  "S01ratnml_u:6936": "tatra caikāntam āśritya saddharmmaśravaṇotsukāḥ /",
  "S01ratnml_u:6937": "kṛtāñjalipuṭāḥ sarve upatasthuḥ samāhitāḥ // Rm_16.181{69} //",
  "S01ratnml_u:6938": "atha sa bhagavān dṛṣṭvā tān sarvān samupasthitān /",
  "S01ratnml_u:6939": "āryasatyaṃ samārabhaḥ saddharmaṃ samupādiśat // Rm_16.182{70} //",
  "S01ratnml_u:6940": "tat saddharmāmṛtaṃ pītvā sarve te pretapūrvakāḥ /",
  "S01ratnml_u:6941": "devaputrāś ca dharmāṇāṃ viśeṣatvaṃ pralebhire // Rm_16.183{71} //",
  "S01ratnml_u:6942": "tatas te muditāḥ sarve saṃbodhipadavāṃchinaḥ /",
  "S01ratnml_u:6943": "śāstāraṃ taṃ punar natvā samālokyaitad abruvan // Rm_16.184{72} //",
  "S01ratnml_u:6944": "bhagavan yad vayaṃ sarve vimuktakarmabaṃdhanāḥ /",
  "S01ratnml_u:6945": "(Rm 215)",
  "S01ratnml_u:6946": "pretalokāt paricyutvā svarge yātāḥ sma sāṃprataṃ // Rm_16.185{73} //",
  "S01ratnml_u:6947": "divyasukhāni sāmbhuktvā devaiḥ saha pramoditāḥ /",
  "S01ratnml_u:6948": "saddharmaguṇam ākarṇya carāmahe sadādhunā // Rm_16.186{74} //",
  "S01ratnml_u:6949": "tat kṛpālo yatas tasya maudgalyasya mahāmateḥ /",
  "S01ratnml_u:6950": "kṛpadṛṣṭiprasādena nūnaṃ manyāmahe vayaṃ // Rm_16.187{75} //",
  "S01ratnml_u:6951": "tad bhavaddarśanaṃ prāpya pītvā dharmāmṛtāny api /",
  "S01ratnml_u:6952": "muditāḥ śraddhayā bhaktyā triratnaṃ saṃbhajāmahe // Rm_16.188{76} //",
  "S01ratnml_u:6953": "etatpuṇyaiḥ parītāṅgāḥ pariśuddhāśayā mudā /",
  "S01ratnml_u:6954": "bhavatāṃ darśanaṃ kartuṃ bhūyaḥ prāyāmahe vayaṃ // Rm_16.189{77} //",
  "S01ratnml_u:6955": "tathā ca bhavatāṃ śāstaḥ kṛpādṛṣṭiprasādataḥ /",
  "S01ratnml_u:6956": "āryadharmāmṛtaṃ pītvā saṃtuṣṭiṃ na labhāmahe // Rm_16.190{78} //",
  "S01ratnml_u:6957": "tad vayaṃ bhavatām evaṃ sarvadā śaraṇaṃ gatāḥ /",
  "S01ratnml_u:6958": "satkṛtya samupāsṛtya bhaktum ichāmahe punaḥ // Rm_16.191{79} //",
  "S01ratnml_u:6959": "tad bhavān kṛpayāsmā kaṃ kṛtvānugraham ābhavaṃ /",
  "S01ratnml_u:6960": "saddharmaṃ samupādiśya sarvadā trātum arhati // Rm_16.192{80} //",
  "S01ratnml_u:6961": "bhavatāṃ kṛpayāsmābhi duḥkhābdhiḥ parilaṃghitaḥ /",
  "S01ratnml_u:6962": "satkāyadṛṣṭiśailaṃ ca jñānavajreṇa bhidyate // Rm_16.193{81} //",
  "S01ratnml_u:6963": "jñānacakṣuś ca saṃprāptaṃ dṛṣṭaṃ māyāmayaṃ bhavaṃ /",
  "S01ratnml_u:6964": "āryamārgaś ca saṃprāptaḥ prāptā ca nirvṛtiśrutiḥ // Rm_16.194{82} //",
  "S01ratnml_u:6965": "dhanyā ime vayaṃ sarve yad bhavaccharaṇaṃ gatāḥ /",
  "S01ratnml_u:6966": "āryadharmāmṛtaṃ pītvā mahānandaṃ labhāmahe // Rm_16.195{83} //",
  "S01ratnml_u:6967": "dhanyās te puruṣāḥ sarve ye buddhaśaraṇaṃ gatāḥ /",
  "S01ratnml_u:6968": "sadā dharmāmṛtaṃ pītvā kārāṃ kurvanti śāsane // Rm_16.196{84} //",
  "S01ratnml_u:6969": "evaṃ bhavāṃ jagacchāstā sarvasatvānukampayā /",
  "S01ratnml_u:6970": "saddharmaṃ samupādiśya tiṣṭhatu sarvadā sukhaṃ // Rm_16.197{85} //",
  "S01ratnml_u:6971": "iti prabhākhya sarve te devaputrāḥ pramoditāḥ /",
  "S01ratnml_u:6972": "taṃ munīndraṃ praṇatvā ca suprasannā divaṃ yayuḥ // Rm_16.198{86} //",
  "S01ratnml_u:6973": "tatra sarve 'pi te devās triratnaśaraṇaṃ gatāḥ /",
  "S01ratnml_u:6974": "prabhejire sadā smṛtvā saṃbodhipadavāṃchinaḥ // Rm_16.199{87} //",
  "S01ratnml_u:6975": "tataḥ prātaḥ samutthāya bhagavān so 'numoditaḥ /",
  "S01ratnml_u:6976": "taṃ maudgalyāyanaṃ śiṣyaṃ samāmaṃtryaivam abravīt // Rm_16.200{88} //",
  "S01ratnml_u:6977": "sādhu maudgalya saṃvṛttaṃ saphalaṃ te kṛpāmate /",
  "S01ratnml_u:6978": "yat tvayā prakṛtaṃ kāyaṃ vaiyāvṛttaṃ suśobhitaṃ // Rm_16.201{89} //",
  "S01ratnml_u:6979": "yannāmnā bhikṣaṇaṃ kṛtvā buddhapūjā kṛtā tvayā /",
  "S01ratnml_u:6980": "te sarve devalokeṣu samutpannāḥ pratisthitāḥ // Rm_16.202{90} //",
  "S01ratnml_u:6981": "te sarve 'dya niśāyāṃ matsakāśaṃ samupagatāḥ /",
  "S01ratnml_u:6982": "teṣāṃ bhadrāśayaṃ dṛṣṭvā saddharmo deśito mayā // Rm_16.203{91} //",
  "S01ratnml_u:6983": "tat saddharmāmṛtaṃ pītvā te sarve 'pi pramoditāḥ /",
  "S01ratnml_u:6984": "dṛṣṭasatyāḥ prakrāntāś ca gachanti tridaśālaye // Rm_16.204{92} //",
  "S01ratnml_u:6985": "tatra svarge 'pi te sarve triratnaśaraṇaṃ gatāḥ /",
  "S01ratnml_u:6986": "prabhajanti sadā nityaṃ saṃbodhiguṇavāṃchinaḥ // Rm_16.205{93} //",
  "S01ratnml_u:6987": "yannāmnā yat kṛtaṃ karma tat phalaṃ te prabhuṃjate /",
  "S01ratnml_u:6988": "(Rm 216)",
  "S01ratnml_u:6989": "evaṃ lokahitaṃ kartuṃ karttavyaṃ puṇyasādhanaṃ // Rm_16.206{94} //",
  "S01ratnml_u:6990": "evaṃ lokahitaṃ kṛtvā prakurvanti śubhāni ye /",
  "S01ratnml_u:6991": "te pumāṃso mahāsatvā bodhisatvā jinātmajāḥ // Rm_16.207{95} //",
  "S01ratnml_u:6992": "evaṃ vijñāya lokānāṃ hitaṃ kartuṃ samudyataḥ /",
  "S01ratnml_u:6993": "saddharmasādhaneṣv eva caritavyaṃ samāhitaḥ // Rm_16.208{96} //",
  "S01ratnml_u:6994": "iti śāstrā samādiṣṭaṃ śrutvā so 'rhaṃ mahāmatiḥ /",
  "S01ratnml_u:6995": "satyam iti pratijñāya prābhyanandat prabodhitaḥ // Rm_16.209{97} //",
  "S01ratnml_u:6996": "tataḥ so 'rhan mahābhijñas tac chāstrādiṣṭam ādarāt /",
  "S01ratnml_u:6997": "tad jñātīnāṃ purogatvā sarvam evaṃ nyavedayat // Rm_16.210{98} //",
  "S01ratnml_u:6998": "te 'pi ca jñātayaḥ sarve tenārhatā niveditaṃ /",
  "S01ratnml_u:6999": "śrutvā satyam iti jñātvā prāmodyaṃ pratilebhire // Rm_16.211{99} //",
  "S01ratnml_u:7000": "tatas te jñātayaḥ sarve triratnaśaraṇaṃ gatāḥ /",
  "S01ratnml_u:7001": "satkṛtya śraddhayā nityaṃ prabhejire samādarāt // Rm_16.212{100} //",
  "S01ratnml_u:7002": "iti me guruṇādiṣṭaṃ śrutaṃ mayā narādhipa /",
  "S01ratnml_u:7003": "lokaprabodhanārthena tava prītyā prakathyate // Rm_16.213{1} //",
  "S01ratnml_u:7004": "evaṃ vijñāya rājendra pretānāṃ śubhasādhanaṃ /",
  "S01ratnml_u:7005": "triratnabhajanaṃ lokaiḥ kārayituṃ tvam arhasi // Rm_16.214{2} //",
  "S01ratnml_u:7006": "tathā te maṃgalaṃ nityaṃ bhaven nūnaṃ samaṃtataḥ /",
  "S01ratnml_u:7007": "sarvasatvahitodbhutaṃ mahatpuṇyaṃ hi satphalaṃ // Rm_16.215{3} //",
  "S01ratnml_u:7008": "iti matvā mahārāja lokān sarvān prabodhayan /",
  "S01ratnml_u:7009": "pratiṣṭhāpya śubhe dharme pālayasva samāhitaḥ // Rm_16.216{4} //",
  "S01ratnml_u:7010": "iti śāstrā samādiṣṭaṃ śrutvāśokaḥ sa bhūpatiḥ /",
  "S01ratnml_u:7011": "tatheti pratimoditvā prābhyanandat sapārṣadaḥ // Rm_16.217{5} //",
  "S01ratnml_u:7012": "pretāvadānaṃ manujā idaṃ ye śṛṇvanti ye cāpi niśāmayanti /",
  "S01ratnml_u:7013": "te sarva evaṃ pratilabdhapuṇyā bhuktvā sukhāni pracaranti loke // Rm_16.218{6} //",
  "S01ratnml_u:7014": "++ iti ratnāva dānatatve pretikāvadānaṃ samāptam ++",
  "S01ratnml_u:7015": "(Rm 217)",
  "S01ratnml_u:7016": "XVII Kacaṃgalāvadāna",
  "S01ratnml_u:7017": "athāśoko mahārājaḥ pramoditaḥ /",
  "S01ratnml_u:7018": "upaguptaṃ yatiṃ natvā punar evaṃ abhāṣata // Rm_17.1{1} //",
  "S01ratnml_u:7019": "bhadanta śrotum icchāmi punar anyat subhāṣitaṃ /",
  "S01ratnml_u:7020": "tadyathā guruṇādiṣṭaṃ tathādeṣṭuṃ ca me 'rhati // Rm_17.2{2} //",
  "S01ratnml_u:7021": "iti saṃprārthitaṃ rājñā śrutvā so 'rhan yatiḥ sudhīḥ /",
  "S01ratnml_u:7022": "upagupto nareṃdrāṃ taṃ samalokyaivam ādiśat // Rm_17.3{3} //",
  "S01ratnml_u:7023": "sādhu śṛṇu mahārāja yathā me guruṇoditaṃ /",
  "S01ratnml_u:7024": "tathāhaṃ te pravakṣyāmi śrutvā cāpy anumodaya // Rm_17.4{4} //",
  "S01ratnml_u:7025": "puraikasamaye buddhaḥ sākyasiṃho munīśvaraḥ /",
  "S01ratnml_u:7026": "sarvajñaḥ sugataḥ sāstā dharmarājo vināyakaḥ // Rm_17.5{5} //",
  "S01ratnml_u:7027": "śrāvastyā nikaṭe 'raṇye jetāśrame śubhālaye /",
  "S01ratnml_u:7028": "vihāre śrāvakaiḥ sārddhaṃ bhikṣubhiś cailakair api // Rm_17.6{6} //",
  "S01ratnml_u:7029": "bhikṣuṇībhiḥ suśilābhir upāsikāgaṇair api /",
  "S01ratnml_u:7030": "upāsakais tathānyaiś ca triratnaśaraṇāgataiḥ // Rm_17.7{7} //",
  "S01ratnml_u:7031": "bodhisatvagaṇaiś cāpi satvoddharaṇatatparaiḥ /",
  "S01ratnml_u:7032": "vijahāra jagallokaṃ dharmāṃśubhiḥ prabhāsayan // Rm_17.8{8} //",
  "S01ratnml_u:7033": "tat saddharmāmṛtaṃ pātuṃ sarve lokāḥ samāgatāḥ /",
  "S01ratnml_u:7034": "śakrādayaḥ suparvāṇabrahmādi lokapālakāḥ // Rm_17.9{9} //",
  "S01ratnml_u:7035": "daityā nāgāś ca gaṃdharvā yakṣakinnararākṣasāḥ /",
  "S01ratnml_u:7036": "garuḍā vidyādharāś cāpi sarve te saṃpracerire // Rm_17.10{10} //",
  "S01ratnml_u:7037": "tataḥ sarve 'pi te tatra puraskṛtya samantataḥ /",
  "S01ratnml_u:7038": "parivṛtya sasaṃghaṃ tam upatasthuḥ samāhitāḥ // Rm_17.11{11} //",
  "S01ratnml_u:7039": "tadā sa bhagavān dṛṣṭvā tān sarvān samupasthitān /",
  "S01ratnml_u:7040": "ādimadhyāntakalyāṇaṃ dideśa dharmam uttamaṃ // Rm_17.12{12} //",
  "S01ratnml_u:7041": "tat saddharmāmṛtaṃ pītvā sarve te saṃpramoditāḥ /",
  "S01ratnml_u:7042": "dharmaviśeṣam ājñāya prābhyanandañ chūbhāśayāḥ // Rm_17.13{13} //",
  "S01ratnml_u:7043": "tasminn avasare tatra vṛddhārāmodakārthinī /",
  "S01ratnml_u:7044": "kacaṅgalābhidhā kumbhaṃ dhṛtvā kūpāntike 'carat // Rm_17.14{14} //",
  "S01ratnml_u:7045": "tatra tāṃ bhagavān dṛṣṭvā matvā janmāntaraprasūṃ /",
  "S01ratnml_u:7046": "ānaṃdaṃ samupāmaṃtrya pura evam abhāṣata // Rm_17.15{15} //",
  "S01ratnml_u:7047": "gachānaṃda tvam etasyāṃ vṛddhāyāṃ prārthayāmṛtaṃ /",
  "S01ratnml_u:7048": "bhagavāṃs tṛṣito mātas tad ambu dīyatām iti // Rm_17.16{16} //",
  "S01ratnml_u:7049": "etad bhagavatādiṣṭaṃ śrutvānaṃdas tatheti saḥ /",
  "S01ratnml_u:7050": "sahasā samupāśritya tāṃ vṛddhām evam abravīt // Rm_17.17{17} //",
  "S01ratnml_u:7051": "mātar me bhagavāñ chāstā tṛṣito 'yam ihādhunā /",
  "S01ratnml_u:7052": "tat pānīyaṃ pradatvā me mahaddharmam avāpnuhi // Rm_17.18{18} //",
  "S01ratnml_u:7053": "(Rm 218)",
  "S01ratnml_u:7054": "iti saṃprārthitaṃ tena śrutvā sā sthavirā satī /",
  "S01ratnml_u:7055": "tam ānandaṃ samālokya muditaivam abhāṣata // Rm_17.19{19} //",
  "S01ratnml_u:7056": "bhadanta sādhu tatrāham amṛtapūritaṃ ghaṭaṃ /",
  "S01ratnml_u:7057": "svayam eva samānīya dāsyāmi vrajatāṃ bhavān // Rm_17.20{20} //",
  "S01ratnml_u:7058": "iti tayoditaṃ śrutvā sa ānaṃdaḥ prabodhitaḥ /",
  "S01ratnml_u:7059": "upetyaivaṃ samākhyāya śāstuḥ pura upāśrayat // Rm_17.21{21} //",
  "S01ratnml_u:7060": "tadā sā sahasā kṛtvā ghaṭaṃ śuddhāmbupūritaṃ /",
  "S01ratnml_u:7061": "svayam eva samādāya tatrābhisaṃmukhācarat // Rm_17.22{22} //",
  "S01ratnml_u:7062": "tatra sā samupāśritya prādrākṣīt taṃ munīśvaraṃ /",
  "S01ratnml_u:7063": "dvātriṃśallakṣaṇāśītivyaṃjanapratimaṇḍitaṃ // Rm_17.23{23} //",
  "S01ratnml_u:7064": "vyāmaprabhābhibhāsvaṃtaṃ śatasūryādhikaprabhaṃ /",
  "S01ratnml_u:7065": "jaṃgamam iva ratnābhaṃ saumyaṃ samantabhadrakaṃ // Rm_17.24{24} //",
  "S01ratnml_u:7066": "saha taddarśaṇāt tatra putrasnehasamudbhavāḥ /",
  "S01ratnml_u:7067": "stanābhyāṃ praśrutās tasyāḥ kṣīradhārā niraṃtaraṃ // Rm_17.25{25} //",
  "S01ratnml_u:7068": "tato dharmānubhāvena smṛtvā pūrvabhavātmajaṃ /",
  "S01ratnml_u:7069": "putra putreti soktvā taṃ pariṣvektum upācarat // Rm_17.26{26} //",
  "S01ratnml_u:7070": "tadā te bhikṣavaḥ sarve evaṃ tāṃ samupadrutāṃ /",
  "S01ratnml_u:7071": "dṛṣṭvaiva sahasotthāya pradhārayitum ārabhan // Rm_17.27{27} //",
  "S01ratnml_u:7072": "tad dṛṣṭvā bhagavāṃ chastā sarvāṃs tāṃ sāṃghikān api /",
  "S01ratnml_u:7073": "sahasā samupāmaṃtrya punar evaṃ samādiśat // Rm_17.28{28} //",
  "S01ratnml_u:7074": "mā bhikṣava imāṃ vṛddhāṃ dhārāyatātra muñcata /",
  "S01ratnml_u:7075": "paṃcajanmaśatāny eṣā mātā me bhūyataḥ purā // Rm_17.29{29} //",
  "S01ratnml_u:7076": "tatpūrvajanmamāteyaṃ putrasnehānubhāvinī /",
  "S01ratnml_u:7077": "samāliṃgatum īchantī mama gātre pradhāvati // Rm_17.30{30} //",
  "S01ratnml_u:7078": "yady atraiṣā nivāryyete gātra me śleṣmaṇād api /",
  "S01ratnml_u:7079": "idānīṃ rudhiraṃ hy uṣṇaṃ kamṭhād asyāḥ kṣaret kṣaṇāt // Rm_17.31{31} //",
  "S01ratnml_u:7080": "kṛtajñatām anusmṛtvā dṛṣṭvemāṃ putralālasāṃ /",
  "S01ratnml_u:7081": "kāruṇyād gātrasaṃśleṣaṃ dadāmy atrānukaṃpayā // Rm_17.32{32} //",
  "S01ratnml_u:7082": "iti śāstrā samādiṣṭaṃ śrutvā te sarvasāṃghikāḥ /",
  "S01ratnml_u:7083": "tāṃ śāstuḥ pūrvaprasūṃ matvā vyavatasthuḥ savismayāḥ // Rm_17.33{33} //",
  "S01ratnml_u:7084": "tatkṣaṇād urddhavāhuḥ sā samīkṣya taṃ munīśvaraṃ /",
  "S01ratnml_u:7085": "sahasā saṃpradhāvitvā samāliṃgya namac ciraṃ // Rm_17.34{34} //",
  "S01ratnml_u:7086": "tataś cirāt samutthāya sā vṛddhā sāñjalir mudā /",
  "S01ratnml_u:7087": "śrīghanaṃ taṃ samālokya puras tasthau samāhitā // Rm_17.35{35} //",
  "S01ratnml_u:7088": "tadā sa bhagavān dṛṣṭvā tāṃ puraḥ samupāsthitāṃ /",
  "S01ratnml_u:7089": "āryyasatyaṃ samārabhya saddharmaṃ samupādiśat // Rm_17.36{36} //",
  "S01ratnml_u:7090": "tat saddharmāmṛtaṃ pītvā sa vṛddhāpi kacaṃgalā /",
  "S01ratnml_u:7091": "pariśuddhāśayā bhadrā bodhicaryā prabodhitā // Rm_17.37{37} //",
  "S01ratnml_u:7092": "satkāyadṛṣṭibhūmīdhraṃ viṃśatiśikharodgataṃ /",
  "S01ratnml_u:7093": "nirbhidya jñānavajreṇa dṛṣṭasatyaprabodhitā // Rm_17.38{38} //",
  "S01ratnml_u:7094": "saṃprāpya śrotaāpattiphalaṃ sākṣat kṛtodyamā /",
  "S01ratnml_u:7095": "sāṃjalis taṃ muniṃ natvā gāthā imā abhāṣata // Rm_17.39{39} //",
  "S01ratnml_u:7096": "(Rm 219)",
  "S01ratnml_u:7097": "yat karttavyaṃ svaputreṇa mātur duṣkarakāriṇā /",
  "S01ratnml_u:7098": "tat kṛtaṃ bhavatā me 'tra cittaṃ mokṣaparāyaṇaṃ // Rm_17.40{40} //",
  "S01ratnml_u:7099": "durgatibhyaḥ samuddhṛtya svarge mokṣaṃ ca sāṃprataṃ /",
  "S01ratnml_u:7100": "sthāpito 'haṃ prayatnena viśeṣasaṃprabodhane // Rm_17.41{41} //",
  "S01ratnml_u:7101": "tathā me 'nugrahaṃ kṛtvā saṃbodhipadasādhanaṃ /",
  "S01ratnml_u:7102": "pravrajyāsaṃvaraṃ dātum arhati sāṃprataṃ bhavān // Rm_17.42{42} //",
  "S01ratnml_u:7103": "bhavatāṃ śaraṇaṃ kṛtvā triratnabhajanodyatā /",
  "S01ratnml_u:7104": "pravrajyāsaṃvaraṃ dhṛtvā cariṣye brahmacārikāṃ // Rm_17.43{43} //",
  "S01ratnml_u:7105": "ity arthitaṃ tayā śrutvā bhagavān sa munīśvaraḥ /",
  "S01ratnml_u:7106": "tasyāś cittaviśuddhatvaṃ matvaivaṃ samupādiśat // Rm_17.44{43/} //",
  "S01ratnml_u:7107": "yadi śraddhāsti te mātaḥ pravrajyāsadhane khalu /",
  "S01ratnml_u:7108": "bharttur anujñāṃ samāsādya prāgacha cara saṃvaraṃ // Rm_17.45{44} //",
  "S01ratnml_u:7109": "ity ādiṣṭaṃ munīndreṇa śrutvā sā saṃpramoditā /",
  "S01ratnml_u:7110": "tathā hīti pratijñāya muniṃ natvā tato 'carat // Rm_17.46{45} //",
  "S01ratnml_u:7111": "tatra sā sahasā gehe gatvā taṃ svāminaṃ mudā /",
  "S01ratnml_u:7112": "kṛtāṃjalipuṭo natvā puraḥ sthitvaivam abravīt // Rm_17.47{46} //",
  "S01ratnml_u:7113": "svāmi cchṛṇv adbhutaṃ vakṣye yad adyāhaṃ jalārthinī /",
  "S01ratnml_u:7114": "ghaṭaṃ dhṛtvā vahir deśe kūpāntikam upācare // Rm_17.48{47} //",
  "S01ratnml_u:7115": "tatra māṃ samupāyātāṃ dṛṣṭvānando mahāyatiḥ /",
  "S01ratnml_u:7116": "sahasā samupāśritya bhagavate 'mbu yācate // Rm_17.49{48} //",
  "S01ratnml_u:7117": "tato 'haṃ sahasā śuddhaiḥ pūrayitvā jalair ghaṭaṃ /",
  "S01ratnml_u:7118": "dhṛtvā svayaṃ pradātuṃ tat sabhāyām upasaṃcare // Rm_17.50{49} //",
  "S01ratnml_u:7119": "tatra tam śrīghanaṃ dṛṣṭvā cittaṃ me snehamohitaṃ /",
  "S01ratnml_u:7120": "kṣāradhārā stanābhyāṃ ca saṃpraśrutā niraṃtaraṃ // Rm_17.51{50} //",
  "S01ratnml_u:7121": "tatrāhaṃ sneharāgāṃdhā svātmajam iva taṃ muniṃ /",
  "S01ratnml_u:7122": "ūrddhavāhuḥ pariṣvaktuṃ pradhāvāmi bhavāntare // Rm_17.52{51} //",
  "S01ratnml_u:7123": "evaṃ mām abhidhāvantīṃ dṛṣṭvā te sāṃghikā api /",
  "S01ratnml_u:7124": "sarve pradhātum ichantaḥ pradhāvanti samutthitāḥ // Rm_17.53{52} //",
  "S01ratnml_u:7125": "tadā sa bhagavān dṛṣṭvā tān sarvān evam utthitān /",
  "S01ratnml_u:7126": "sahasā samupāmaṃtrya pura evaṃ samādiśat // Rm_17.54{53} //",
  "S01ratnml_u:7127": "mā imāṃ sarvathā yūyaṃ nivārayitum arhatha /",
  "S01ratnml_u:7128": "yan mameyaṃ puṇyaṃ ca śatajanmaprasū kila // Rm_17.55{54} //",
  "S01ratnml_u:7129": "tad atra māṃ samālokya svātmajasneharāgiṇī /",
  "S01ratnml_u:7130": "pariṣvaktuṃ samīchantī pradhāvatīyam unmukhī // Rm_17.56{55} //",
  "S01ratnml_u:7131": "yady atreṣātra dhāryyeta purato me vimūrchitā /",
  "S01ratnml_u:7132": "uṣṇaṃ rudhiram utsṛjya mṛtyuṃ yāyān na saṃśayaḥ // Rm_17.57{56} //",
  "S01ratnml_u:7133": "etac chāstrā samādiṣṭaṃ śrutvā te sāṃghikās tathā /",
  "S01ratnml_u:7134": "prabodhitāḥ praṇatvā māṃ svasvāsane samāśritāḥ // Rm_17.58{57} //",
  "S01ratnml_u:7135": "evaṃ tena munīndreṇa samākhyātaṃ niśamya tat /",
  "S01ratnml_u:7136": "sarvaṃ prabudhyamānāhaṃ purāvṛttaṃ smarāmi hi // Rm_17.59{58} //",
  "S01ratnml_u:7137": "tato 'haṃ vismayākrāṃtahṛdayātyabhinaṃditā /",
  "S01ratnml_u:7138": "(Rm 220)",
  "S01ratnml_u:7139": "tat saddharmāmṛtaṃ pātum upatiṣṭhāmi sādaraṃ // Rm_17.60{59} //",
  "S01ratnml_u:7140": "tatra sa bhagavān dṛṣṭvā mām evaṃ samupasthitāṃ /",
  "S01ratnml_u:7141": "āryasatyaṃ samārabhya samādiśati sadvṛṣaṃ // Rm_17.61{60} //",
  "S01ratnml_u:7142": "tat saddharmāmṛtaṃ pītvā mano me 'tipramodite /",
  "S01ratnml_u:7143": "bhūyo 'pi tad rasāsvādatṛṣitaṃ pātum ichate // Rm_17.62{61} //",
  "S01ratnml_u:7144": "sarve te sāṃghikās tatra saddharmāmṛtatṛptitāḥ /",
  "S01ratnml_u:7145": "śuddhātmānaḥ subhadrāṃgāḥ pariśuddhās trimaṃḍalāḥ // Rm_17.63{62} //",
  "S01ratnml_u:7146": "śuddhaśīlāḥ śubhācārā dayākāruṇyabhāvinaḥ /",
  "S01ratnml_u:7147": "sarvasattvahitādhānāḥ saṃsāralābhanispṛhāḥ // Rm_17.64{63} //",
  "S01ratnml_u:7148": "samādhidhāraṇīvidyā ghaṭamānāḥ samāhitāḥ /",
  "S01ratnml_u:7149": "sākṣād arhatpadaprāptā nirvikalpā niraṃjanāḥ // Rm_17.65{64} //",
  "S01ratnml_u:7150": "saṃbuddhaśaraṇaṃ kṛtvā saṃbodhisādhanodyatāḥ /",
  "S01ratnml_u:7151": "vihāre samupāsīnāḥ pradṛśyante mayā prabho // Rm_17.66{65} //",
  "S01ratnml_u:7152": "tat sabhāgaṃ cariṃ prāptuṃ pravrajyāvratam ichyate /",
  "S01ratnml_u:7153": "tad atra kṛpayā bharttas tad anujñāṃ pradehi me // Rm_17.67{66} //",
  "S01ratnml_u:7154": "iti bhāryāsamākhyātaṃ śrutvā so 'tidaridritaḥ /",
  "S01ratnml_u:7155": "sāścaryastambhitas tasthau paśyaṃs tām eva niścalaḥ // Rm_17.68{67} //",
  "S01ratnml_u:7156": "tataḥ sa suciraṃ bhāryāṃ tām evam abhilokayan /",
  "S01ratnml_u:7157": "viyogaśaṃkayā trastaḥ śanair evam abhāṣata // Rm_17.69{68} //",
  "S01ratnml_u:7158": "are nāri pramūdhāsi kim evaṃ tvaṃ prabhāṣase /",
  "S01ratnml_u:7159": "katham evaṃ tvayākhyātaṃ ko 'tra satyaṃ pratīṣyati // Rm_17.70{69} //",
  "S01ratnml_u:7160": "yad asau bhagavān buddhaś cakravarttinṛpātmajaḥ /",
  "S01ratnml_u:7161": "sarvatraidhātukādhīśo dharmarājo vināyakaḥ // Rm_17.71{70} //",
  "S01ratnml_u:7162": "jagacchāstā jagannāthaḥ sarvajñaḥ sugato jinaḥ /",
  "S01ratnml_u:7163": "munīndro mārajid arhan ṣaḍabhijñas tathāgataḥ // Rm_17.72{71} //",
  "S01ratnml_u:7164": "bodhisatvo mahāsatvaḥ samaṃtabhadrarūpakaḥ /",
  "S01ratnml_u:7165": "daśabalo maheśākhyo brahmacārī jitendriyaḥ // Rm_17.73{72} //",
  "S01ratnml_u:7166": "subrahmāmaradaityādilokānāṃ sarvadehināṃ /",
  "S01ratnml_u:7167": "śaraṇyo mānanīyo hi vandyaḥ pūjyo bhavaty api // Rm_17.74{73} //",
  "S01ratnml_u:7168": "tvam evaṃ durbhagā nārī daridratātiduḥkhinī /",
  "S01ratnml_u:7169": "dāsī paravatī preṣyā kṛpaṇā duḥkṛtākṛtiḥ // Rm_17.75{74} //",
  "S01ratnml_u:7170": "katham evaṃvidhāyās te garbhe jāto 'py asau mahān /",
  "S01ratnml_u:7171": "bodhicittaṃ samāsādya prācarad bodhicārikāṃ // Rm_17.76{75} //",
  "S01ratnml_u:7172": "yataḥ puṇyavipākena pūrya pāramitāḥ kramāt /",
  "S01ratnml_u:7173": "adhunā bodhim āsādya saṃbuddho 'yaṃ bhavaty api // Rm_17.77{76} //",
  "S01ratnml_u:7174": "etatpuṇyavibhāgena kathaṃ te īdṛśī gatiḥ /",
  "S01ratnml_u:7175": "adyāpīdṛgavasthā hi kiṃ cit saukhyaṃ na vidyate // Rm_17.78{77} //",
  "S01ratnml_u:7176": "tad atra mā vadaivaṃ ca tathoktvā naiva śobhase /",
  "S01ratnml_u:7177": "kas tavaitad vacaḥ śrutvā supratītaḥ pramāṇayet // Rm_17.79{78} //",
  "S01ratnml_u:7178": "dhik pravādāgnidagdhāṅgā mahatkaṣṭābhikhedītā /",
  "S01ratnml_u:7179": "vamitvā rudhiraṃ hy uṣṇaṃ tvaṃ nūnaṃ maraṇaṃ vrajeḥ // Rm_17.80{79} //",
  "S01ratnml_u:7180": "mithyāvādābhisaṃkalpād api hi narake vrajet /",
  "S01ratnml_u:7181": "tvam api ca tathā nūnaṃ narake na vrajeḥ kathaṃ // Rm_17.81{80} //",
  "S01ratnml_u:7182": "(Rm 221)",
  "S01ratnml_u:7183": "narakeṣu sadā nityaṃ duḥkhāni vividhāni vai /",
  "S01ratnml_u:7184": "bhuktvātivedanākrāntā suciraṃ sthāsyase dhruvaṃ // Rm_17.82{81} //",
  "S01ratnml_u:7185": "iti bharttroditaṃ śrutvā sā vṛddhā strī kacaṃgalā /",
  "S01ratnml_u:7186": "vibhinnahṛdayā tasthau tan nirāśābhimohitā // Rm_17.83{82} //",
  "S01ratnml_u:7187": "tadā sā sucireṇaiva saṃprāpya cetanāṃ tataḥ /",
  "S01ratnml_u:7188": "bharttāraṃ taṃ punar dṛṣṭvā bodhayitum abhāṣata // Rm_17.84{83} //",
  "S01ratnml_u:7189": "svāminn atra prasīda tvaṃ mām evaṃ vada sarvathā /",
  "S01ratnml_u:7190": "satyam etan mayā proktaṃ na mithyeti prakalpaya // Rm_17.85{84} //",
  "S01ratnml_u:7191": "yadi mithyāvacaḥ syān me tenāhaṃ narake vraje /",
  "S01ratnml_u:7192": "atha me vacanaṃ satyam atrāhaṃ sadgatiṃ vraje // Rm_17.86{85} //",
  "S01ratnml_u:7193": "tenātrobhayathāpy eva viyogaṃ nau bhavet khalu /",
  "S01ratnml_u:7194": "sarveṣām api jaṃtūnām avaśyaṃ maraṇaṃ bhave // Rm_17.87{86} //",
  "S01ratnml_u:7195": "kim evaṃ jīvitenāpi kevalaṃ duḥkhabhāginā /",
  "S01ratnml_u:7196": "yatra na vidyate dharmmaṃ tatra kiṃ sukhatāpi ca // Rm_17.88{87} //",
  "S01ratnml_u:7197": "dharmārtham eva saṃsāre janmadehārthasādhanaṃ /",
  "S01ratnml_u:7198": "dharmaṃ vinā kim etair naḥ kevalaṃ duḥkhatāptaye // Rm_17.89{88} //",
  "S01ratnml_u:7199": "iti matvā mahānto 'pi śrīmanto 'pi vicakṣaṇāḥ /",
  "S01ratnml_u:7200": "sarvān parigrahān tyaktvā pravrajanti jināśrame // Rm_17.90{89} //",
  "S01ratnml_u:7201": "tathātrāhaṃ parijñāya saṃbuddhaśaraṇaṃ gatā /",
  "S01ratnml_u:7202": "saddharmasādhanaṃ karttum ichāmi sāṃprataṃ prabho // Rm_17.91{90} //",
  "S01ratnml_u:7203": "tat pravrajyāvratānujñāṃ pradātuṃ me samarhasi /",
  "S01ratnml_u:7204": "etatpuṇyavibhāgena tvaṃ cāpi sadgatiṃ vrajeḥ // Rm_17.92{91} //",
  "S01ratnml_u:7205": "yadi na dīyate 'nujñā pravrajyāvratasādhane /",
  "S01ratnml_u:7206": "akasmāt mṛtyunāghrāte tadā kathaṃ nivāraye // Rm_17.93{92} //",
  "S01ratnml_u:7207": "kiyat kālaṃ ca jīveyaṃ vṛddhāhaṃ jirṇitendriyā /",
  "S01ratnml_u:7208": "iti matvātra māṃ naivaṃ nivārayitum arhasi // Rm_17.94{93} //",
  "S01ratnml_u:7209": "kiṃ cāhaṃ jaratī vṛddhā tat te kiṃ snehatā mayi /",
  "S01ratnml_u:7210": "vṛddhayā durbalāṅgātra kārye kiṃ nu prayojanaṃ // Rm_17.95{94} //",
  "S01ratnml_u:7211": "tvaṃ cāpi jarayākrānto vṛddho 'si durbalendriyaḥ /",
  "S01ratnml_u:7212": "tat kiṃ te sneharāgeṇa vṛddhāyā mayi sāṃprataṃ // Rm_17.96{95} //",
  "S01ratnml_u:7213": "adyāpi kiṃ sukhāśā nau jarākrāntaśarīrayoḥ /",
  "S01ratnml_u:7214": "avaśyaṃ mṛtyur atrāvāṃ samākramya grasiṣyati // Rm_17.97{96} //",
  "S01ratnml_u:7215": "tadāhaṃ kiṃ kariṣyāmi tvaṃ cāpi kiṃ kariṣyasi /",
  "S01ratnml_u:7216": "śocitveva niṣatsyāmi tvam apy evaṃ niṣatsyasi // Rm_17.98{97} //",
  "S01ratnml_u:7217": "avaśyam atra saṃsāre bhāvi bhāvā phalanty api /",
  "S01ratnml_u:7218": "kasyāpi bhūyate nātra bhāvi bhāvānyathā kvacit // Rm_17.99{98} //",
  "S01ratnml_u:7219": "svakṛtakarma evātra gṛhītvā sarvajaṃtavaḥ /",
  "S01ratnml_u:7220": "yātā yānti ca yāsyaṃti dehaṃ tyaktvā yamālayaṃ // Rm_17.100{99} //",
  "S01ratnml_u:7221": "tatra yamājñayā sarve svakṛtakarmabhāginaḥ /",
  "S01ratnml_u:7222": "dharmiṇaḥ sadgatiṃ yātāḥ pāpino durgatiṃ gatāḥ // Rm_17.101{100} //",
  "S01ratnml_u:7223": "evaṃ sarve ime satvāḥ svadaivaphalabhoginaḥ /",
  "S01ratnml_u:7224": "sasukhāni ca duḥkhāni bhuktvā bhramanti sarvadā // Rm_17.102{1} //",
  "S01ratnml_u:7225": "(Rm 222)",
  "S01ratnml_u:7226": "evaṃ svāmin parijñāya sarvadā sukhavāṃchibhiḥ /",
  "S01ratnml_u:7227": "dharmam evātra saṃsāre karttavyaṃ yatnataḥ sadā // Rm_17.103{2} //",
  "S01ratnml_u:7228": "dharman tu pravaraṃ śreṣṭhaṃ saugatasaṃvarodbhavaṃ /",
  "S01ratnml_u:7229": "iti buddhaiḥ samākhyātaṃ tvayāpy etac chrutaṃ na kiṃ // Rm_17.104{3} //",
  "S01ratnml_u:7230": "tasmād ahaṃ munīndrasya śāsane śaraṇaṃ gataḥ /",
  "S01ratnml_u:7231": "pravrajyāsaṃvaraṃ dharttum ichāmi sāṃprataṃ prabho // Rm_17.105{4} //",
  "S01ratnml_u:7232": "etatpuṇyavipākena pariśuddhās trimaṇḍalāḥ /",
  "S01ratnml_u:7233": "sākṣād arhatpadaṃ prāpya nirvṛtipadam āpnuyāṃ // Rm_17.106{5} //",
  "S01ratnml_u:7234": "etad dharmavibhāgena tvaṃ cāpi sadgatiṃ vrajeḥ /",
  "S01ratnml_u:7235": "iti matvā tathā svāmiṃs tad anujñāṃ dadātu me // Rm_17.107{6} //",
  "S01ratnml_u:7236": "tvam atra svagṛhe sthitvā triratnaśaraṇaṃ gataḥ /",
  "S01ratnml_u:7237": "yāvaj jīvaṃ sukhaṃ bhuktvā śubhe cara sadādarāt // Rm_17.108{7} //",
  "S01ratnml_u:7238": "etatpuṇyavipākena tvaṃ cāpy evaṃ sudhīr bhaveḥ /",
  "S01ratnml_u:7239": "tatas te saugate dharme vāṃchā jāyeta cetasi // Rm_17.109{8} //",
  "S01ratnml_u:7240": "tatas tvaṃ śraddhayā gatvā saṃbuddhaśāsane svayaṃ /",
  "S01ratnml_u:7241": "pravrajyāsaṃvaraṃ prāpya sākṣād arhatvam āpnuyāḥ // Rm_17.110{9} //",
  "S01ratnml_u:7242": "iti matvā bhavān svāmin saddharmaṃ yadi vāñchati /",
  "S01ratnml_u:7243": "tat pravrajyāvratānujñāṃ mahyaṃ pradātum arhati // Rm_17.111{10} //",
  "S01ratnml_u:7244": "iti tayoditaṃ śrutvā sa daridraḥ prabodhitaḥ /",
  "S01ratnml_u:7245": "tāṃ bhāryāṃ suciraṃ dṛṣṭvā śanair evam abhāṣata // Rm_17.112{11} //",
  "S01ratnml_u:7246": "hā priye katham eva tvaṃ māṃ vihātuṃ samichasi /",
  "S01ratnml_u:7247": "kim atrāhaṃ vadiṣyāmi tvayaivaṃ pratibhāṣate // Rm_17.113{12} //",
  "S01ratnml_u:7248": "yadi te 'sti mano dhairyyaṃ kṛtvā śraddhānvitāśrayā /",
  "S01ratnml_u:7249": "pravraja saṃvaraṃ dhṛtvā cara satyasamāhitā // Rm_17.114{13} //",
  "S01ratnml_u:7250": "iti bhartroditaṃ śrutvā sā vṛddhāpi kacaṃgalā /",
  "S01ratnml_u:7251": "bharttāraṃ taṃ praṇatvaivaṃ tato 'carat pramoditā // Rm_17.115{14} //",
  "S01ratnml_u:7252": "tataḥ sā sahasā gatvā tatrāśrame upāgatā /",
  "S01ratnml_u:7253": "śrīghanaṃ taṃ samālokya purataḥ samupācarat // Rm_17.116{15} //",
  "S01ratnml_u:7254": "tatra tat purato gatvā sāñjaliḥ sā pramoditā /",
  "S01ratnml_u:7255": "munīndraṃ taṃ praṇatvaivaṃ pravrajyāṃ samayācata // Rm_17.117{16} //",
  "S01ratnml_u:7256": "bhagavan nātha sarvajña bhavatāṃ śaraṇaṃ vraje /",
  "S01ratnml_u:7257": "tad bhavāṃ kṛtvā kṛpayā mahyaṃ pravrajyāṃ dātum arhati // Rm_17.118{17} //",
  "S01ratnml_u:7258": "tayeti prārthitaṃ śrutvā bhagavān sa munīśvaraḥ /",
  "S01ratnml_u:7259": "savyena pāṇinā tasyā vṛddhāyāḥ śirasi spṛśan // Rm_17.119{18} //",
  "S01ratnml_u:7260": "ehi mataś cara brahmacārikāṃ tvaṃ samāhitā /",
  "S01ratnml_u:7261": "ity uktvā tāṃ samāgṛhya sāṃghike punar abravīt // Rm_17.120{19} //",
  "S01ratnml_u:7262": "gacha māta prajāpatyā gautamyāḥ śaraṇaṃ vraja /",
  "S01ratnml_u:7263": "sārhantī bhikṣuṇīmātā pravrajyāṃ te pradāsyati // Rm_17.121{20} //",
  "S01ratnml_u:7264": "ity ādiṣṭaṃ munīndreṇa śrutvā sā pratinaṃditā /",
  "S01ratnml_u:7265": "tathety āśrutya śāstāraṃ taṃ praṇatvā tato 'carat // Rm_17.122{21} //",
  "S01ratnml_u:7266": "tatra sā samupāsṛtya dṛṣṭvā tāṃ gautamīṃ mudā /",
  "S01ratnml_u:7267": "(Rm 223)",
  "S01ratnml_u:7268": "upetya sāṃjalir natvā pravrajyāṃ samayācata // Rm_17.123{22} //",
  "S01ratnml_u:7269": "mātar atra samāyāmi bhavatyāḥ śaraṇaṃ mudā /",
  "S01ratnml_u:7270": "tad bhavantī jaganmātā pravrajyāṃ pradadātu me // Rm_17.124{23} //",
  "S01ratnml_u:7271": "tayeti prārthitaṃ śrutvā gautamī sānumoditā /",
  "S01ratnml_u:7272": "hastena śirasi spṛṣṭvā sāṃghikatāṃ samagrahīt // Rm_17.125{24} //",
  "S01ratnml_u:7273": "tatra sāśu prajāpatyāṃ pravrajitā yathāvidhiḥ /",
  "S01ratnml_u:7274": "muṇḍitā khikkhirīpātrahastā kākhāyacīvarā // Rm_17.126{25} //",
  "S01ratnml_u:7275": "saumyendriyā subhadraṃgā vṛddhāpi sā kacaṃgalā /",
  "S01ratnml_u:7276": "bhikṣuṇīgaṇamadhyasthā śāntarūpātyaśobhata // Rm_17.127{26} //",
  "S01ratnml_u:7277": "tataḥ sā bhikṣuṇī śāstu gautamyāś ca prasādataḥ /",
  "S01ratnml_u:7278": "samādhidhāraṇīvidyādhyayanābhisamudyatā // Rm_17.128{27} //",
  "S01ratnml_u:7279": "hitvāvidyāgaṇaṃ prāptavidyābhijñāviśāradā /",
  "S01ratnml_u:7280": "pratisaṃvidguṇādyāgu pariśuddhākṛtir vabhau // Rm_17.129{30/} //",
  "S01ratnml_u:7281": "atha sā parivijñāya bhavacakraṃ calācalaṃ /",
  "S01ratnml_u:7282": "viditvā saṃskāragatīś cābhivighātinīs tataḥ // Rm_17.130{31} //",
  "S01ratnml_u:7283": "sarvakleśagaṇāṃ jitvā pariśuddhas trimaṇḍalā /",
  "S01ratnml_u:7284": "sākṣād arhatpadaṃ prāpya vabhūva brahmacāriṇī // Rm_17.131{32} //",
  "S01ratnml_u:7285": "tadā sā nirjitakleśā nirvikalpā niraṃjanā /",
  "S01ratnml_u:7286": "caṃdanakalpasaurabhyā samaloṣṭhasuvarṇikā // Rm_17.132{33} //",
  "S01ratnml_u:7287": "saṃsārabhogasatkāraniṣpṛhākāśasannibhā /",
  "S01ratnml_u:7288": "sarvasatvahitādhānā sarvasūtrāṃtapāragā // Rm_17.133{34} //",
  "S01ratnml_u:7289": "sadevāsuralokānāṃ tridhātukanivāsināṃ /",
  "S01ratnml_u:7290": "vaṃdyā pūjyābhimānyā ca vabhūva sā subhāṣiṇī // Rm_17.134{35} //",
  "S01ratnml_u:7291": "yadā sa bhagavañ chāstā bhikṣuṇīnāṃ subhāṣitaṃ /",
  "S01ratnml_u:7292": "saṃkṣepeṇa samuddiśya dhyānāgāre samāśrayat // Rm_17.135{36} //",
  "S01ratnml_u:7293": "tadā sā bhikṣuṇī tatra kacaṃgalā subhāṣiṇī /",
  "S01ratnml_u:7294": "bhikṣuṇīnāṃ sabhāmadhye sutrāntaṃ samupādiśat // Rm_17.136{37} //",
  "S01ratnml_u:7295": "tac chrutvā bhagavāṃs tatra tayā sūtrāṃtadeśite /",
  "S01ratnml_u:7296": "sarvāns tān sāṃghikān bhikṣūn samāmaṃtryaivam ādiśat // Rm_17.137{38} //",
  "S01ratnml_u:7297": "eṣo 'grā bhikṣavo mātā bhikṣuṇīnāṃ mamāśrame /",
  "S01ratnml_u:7298": "sūtrāntabhāgakartṝṇāṃ yad uteyaṃ kacaṃgalā // Rm_17.138{39} //",
  "S01ratnml_u:7299": "ity ādiṣṭaṃ munīndreṇa śrutvā sarve 'pi sāṃghikāḥ /",
  "S01ratnml_u:7300": "savismayā munīndraṃ taṃ paprachus tat purākṛtaṃ // Rm_17.139{40} //",
  "S01ratnml_u:7301": "bhagavann anayā karmaṃ kiṃ prakṛtaṃ purākṛtaṃ /",
  "S01ratnml_u:7302": "imān sarvān sabhāsīnān prabodhayitum arhati // Rm_17.140{41} //",
  "S01ratnml_u:7303": "yeneyam śāsane bauddhe vṛddhā pravrajitādhunā /",
  "S01ratnml_u:7304": "sākṣād arhatvam āsādya bhavati brahmacāriṇī // Rm_17.141{42} //",
  "S01ratnml_u:7305": "kiṃ vānayā purākarma kṛtaṃ kutra kadā kathaṃ /",
  "S01ratnml_u:7306": "sūtrāntabhāgakartṝṇāṃ yenāgreyaṃ bhavaty api // Rm_17.142{43} //",
  "S01ratnml_u:7307": "kiṃcāpi prakṛtaṃ karmaṃ purānayā kadā kathaṃ /",
  "S01ratnml_u:7308": "yenātra paścime garbhāvāse na dhārito bhavān // Rm_17.143{44} //",
  "S01ratnml_u:7309": "etat sarvaiḥ parijñāya bhagavānn asyāḥ purākṛtaṃ /",
  "S01ratnml_u:7310": "imān sarvān sabhāsīnān prabodhayitum arhati // Rm_17.144{45} //",
  "S01ratnml_u:7311": "(Rm 224)",
  "S01ratnml_u:7312": "iti tair bhikṣubhiḥ sarvaiḥ prārthite sa munīśvaraḥ /",
  "S01ratnml_u:7313": "sarvāṃs tān sāṃghikān dṛṣṭvā samāmaṃtryaivam ādiśat // Rm_17.145{46} //",
  "S01ratnml_u:7314": "śṛṇuta bhikṣavaḥ sarve yad yat kṛtaṃ purānayā /",
  "S01ratnml_u:7315": "tat tat sarvaṃ pravakṣyāmi yuṣmākaṃ cittabodhane // Rm_17.146{47} //",
  "S01ratnml_u:7316": "purā me bodhisatvasya bodhicaryānucāriṇaḥ /",
  "S01ratnml_u:7317": "paṃcajanmaśatāny eṣā janany āsīn niraṃtaraṃ // Rm_17.147{48} //",
  "S01ratnml_u:7318": "tadā me dadato dānam antarāyaḥ kṛto 'nayā /",
  "S01ratnml_u:7319": "tenādyāpi daridreyaṃ durbhagā ca bhavaty api // Rm_17.148{49} //",
  "S01ratnml_u:7320": "pravrajyāyai tadai caiṣā vahudhā prārthitā mayā /",
  "S01ratnml_u:7321": "naivānujñāṃ dadau mahyaṃ vighnam eva vyadhād dhaṭhāt // Rm_17.149{50} //",
  "S01ratnml_u:7322": "etatkarmavipākena vṛddhaiṣā duḥkhinī satī /",
  "S01ratnml_u:7323": "pravrajyāsaṃvaraṃ prāptā carati mama śāsane // Rm_17.150{51} //",
  "S01ratnml_u:7324": "yadi naiṣā tadā dānaṃ vighnā mamākariṣyati /",
  "S01ratnml_u:7325": "naiṣādhunā daridrātra bhavati hi kadā cana // Rm_17.151{52} //",
  "S01ratnml_u:7326": "pravrajyāyāṃ ca me vighnaṃ yadi naiṣākariṣyata /",
  "S01ratnml_u:7327": "acariṣyad vrataṃ vālye na tu vṛddhātra sāṃprataṃ // Rm_17.152{53} //",
  "S01ratnml_u:7328": "yan mamaivaṃ kṛtaṃ vighnaṃ dāne vrate tadānayā /",
  "S01ratnml_u:7329": "tenādhunā daridraiṣā vṛddhā vrataṃ caraty api // Rm_17.153{54} //",
  "S01ratnml_u:7330": "yat tadā sukṛtaṃ kiṃ cit prakṛtaṃ nānayā purā /",
  "S01ratnml_u:7331": "tenāhaṃ paścime garbhāvāse 'dhunā na dhāritaḥ // Rm_17.154{55} //",
  "S01ratnml_u:7332": "yat sā māyā mahādevī mahāpuṇyārthasādhinī /",
  "S01ratnml_u:7333": "tenāhaṃ paścime garbhāvāse tayātra dhāritaḥ // Rm_17.155{56} //",
  "S01ratnml_u:7334": "bhūyo 'py eṣā purā tatra vāraṇasyāṃ dvijātmajāḥ /",
  "S01ratnml_u:7335": "kleśāgniparidagdhāṃgā daridrā kṛpaṇābhavat // Rm_17.156{57} //",
  "S01ratnml_u:7336": "tadā tatra munīndrasya kāśyapasya jagadguroḥ /",
  "S01ratnml_u:7337": "śāsane śaraṇaṃ gatvā pravrajitācarad vrataṃ // Rm_17.157{58} //",
  "S01ratnml_u:7338": "tatra sa sarvaśāstrārthakovidātivicakṣaṇā /",
  "S01ratnml_u:7339": "sarvasūtrāntasaddharmaṃ bhikṣuṇīnām upādiśat // Rm_17.158{59} //",
  "S01ratnml_u:7340": "tadā sā bhikṣuṇī tatra kiñcit kāryārtharoṣitāḥ /",
  "S01ratnml_u:7341": "sarvās tā bhikṣuṇīr dāsīvādena paryabhāṣata // Rm_17.159{60} //",
  "S01ratnml_u:7342": "etatkarmavipākena saiṣādhunātiduḥkhitā /",
  "S01ratnml_u:7343": "parasevākarā dāsī bhavati durbhagākṛtiḥ // Rm_17.160{61} //",
  "S01ratnml_u:7344": "yac cānayā tadā tatra vidyābhyāsīkṛtaṃ mudā /",
  "S01ratnml_u:7345": "tenaiṣā sahasārhantī bhavati brahmacāriṇī // Rm_17.161{62} //",
  "S01ratnml_u:7346": "yac cāpy esā tadā tatra sūtrāntaṃ samupādiśat /",
  "S01ratnml_u:7347": "tena sūtrāntavaktānām agrā bhavati sāṃprataṃ // Rm_17.162{63} //",
  "S01ratnml_u:7348": "evaṃ hi bhikṣavaḥ sarve manyadhvaṃ karmasaṃbhavaṃ /",
  "S01ratnml_u:7349": "sukhaṃ duḥkhaṃ ca saṃsāre bhramatāṃ sarvadehināṃ // Rm_17.163{64} //",
  "S01ratnml_u:7350": "yenaiva yat kṛtaṃ karmaṃ tenaivaṃ bhujyate phalaṃ /",
  "S01ratnml_u:7351": "abhuktaṃ kṣīyate naiva karmaṃ kvāpi kadā cana // Rm_17.164{65} //",
  "S01ratnml_u:7352": "nāgnibhir dahyate karmaṃ klidyate nodakair api /",
  "S01ratnml_u:7353": "vāyubhiḥ śuṣyate naiva kṣīyate na ca bhūmiṣu // Rm_17.165{66} //",
  "S01ratnml_u:7354": "(Rm 225)",
  "S01ratnml_u:7355": "ahyathāpi bhaven naiva vipāke karmaṇaḥ phalaṃ /",
  "S01ratnml_u:7356": "yad uptaṃ bhūtale bījaṃ tad eva sūyate phalaṃ // Rm_17.166{67} //",
  "S01ratnml_u:7357": "anyathā na bhavet kvāpi kṛtaṃ karmaṃ phalaṃ bhave /",
  "S01ratnml_u:7358": "śubhasya karmaṇaḥ pāke śubhataiva sadā bhave // Rm_17.167{68} //",
  "S01ratnml_u:7359": "kṛṣṇasya kṛṣṇataiva syā miśritasyāpi miśritaṃ /",
  "S01ratnml_u:7360": "evaṃ vijñāya kṛṣṇāni vihāya miśritāni ca // Rm_17.168{69} //",
  "S01ratnml_u:7361": "śubha eva sadāpy atra caritavyaṃ śubhārthibhiḥ /",
  "S01ratnml_u:7362": "śubhena sadgatiṃ yāyāt kṛṣṇena durgatiṃ sadā // Rm_17.169{70} //",
  "S01ratnml_u:7363": "miśritena tathohe ca gatīr yāyād bhaved dhruvaṃ /",
  "S01ratnml_u:7364": "iti matvātra saṃsāre sarvadā śubhavāñchibhiḥ /",
  "S01ratnml_u:7365": "triratnabhajanaṃ kṛtvā caritavyaṃ śubhe sadā // Rm_17.170{71} //",
  "S01ratnml_u:7366": "ye bhajanti sadā buddhaṃ na te gacchanti durgatiṃ /",
  "S01ratnml_u:7367": "sarvadā sadgatau bhadraṃ kṛtvā yānti jinālayaṃ // Rm_17.171{72} //",
  "S01ratnml_u:7368": "ye śṛṇvanti sadā dharmmaṃ na yānti te 'pi durgatiṃ /",
  "S01ratnml_u:7369": "sarvadā bhadrasaukhyāni bhuktvā yānti sukhāvatīṃ // Rm_17.172{73} //",
  "S01ratnml_u:7370": "dānaṃ dadanti ye saṃghe te 'pi na yānti durgatiṃ /",
  "S01ratnml_u:7371": "sarvadā śubhasaukhyāni bhuktvā yānti jināśrayaṃ // Rm_17.173{74} //",
  "S01ratnml_u:7372": "evaṃ matvātra saṃsāre triratnaṃ śaraṇaṃ gatāḥ /",
  "S01ratnml_u:7373": "satkṛtya śraddhayā nityaṃ bhajadhvaṃ samupāsthitāḥ // Rm_17.174{75} //",
  "S01ratnml_u:7374": "triratneṣu kṛtaṃ karmaṃ tadvipāke mahatphalaṃ /",
  "S01ratnml_u:7375": "aprameyam asaṃkhyeyaṃ saṃbodhipadasādhanaṃ // Rm_17.175{76} //",
  "S01ratnml_u:7376": "etatpuṇyānubhāvena bodhisatvāḥ sadā bhave /",
  "S01ratnml_u:7377": "sarvasatvahitaṃ kṛtvā pracaranti yathechayā // Rm_17.176{77} //",
  "S01ratnml_u:7378": "nānārūpadharāḥ sarve satvārthasādhanodyatāḥ /",
  "S01ratnml_u:7379": "saddharmaṃ samupādiśya pālayanti jagattrayaṃ // Rm_17.177{78} //",
  "S01ratnml_u:7380": "kramāt pāramitāḥ sarvāḥ paripūrya śubhānvitāḥ /",
  "S01ratnml_u:7381": "sarvakleśagaṇāñ jitvā pariśuddhās trimaṇḍalāḥ // Rm_17.178{79} //",
  "S01ratnml_u:7382": "jitvā māragaṇāñ cāpi prāpya saṃbodhim uttamāṃ /",
  "S01ratnml_u:7383": "sarvatra dharmasotkṛtvā tato nirvṛtim āyayuḥ // Rm_17.179{80} //",
  "S01ratnml_u:7384": "ye 'tītā jinās te 'pi triratnabhajanodyamāt /",
  "S01ratnml_u:7385": "kramād bodhiṃ samāsādya nirvṛtipadam āgatāḥ // Rm_17.180{81} //",
  "S01ratnml_u:7386": "varttamānā jinās te 'pi triratnabhajanodbhavaiḥ /",
  "S01ratnml_u:7387": "puṇyair bodhiṃ samāsādya gacheyur nirvṛtiṃ tathā // Rm_17.181{82} //",
  "S01ratnml_u:7388": "anāgatā jinās te 'pi triratnabhajanodbhavaiḥ /",
  "S01ratnml_u:7389": "puṇyair evaṃ kramād bodhiṃ prāpya yāsyanti nirvṛtiṃ // Rm_17.182{83} //",
  "S01ratnml_u:7390": "ahaṃ cāpi tathā nūnaṃ triratnabhajanodyamī /",
  "S01ratnml_u:7391": "etatpuṇyānubhāvena bodhiṃ prāpnomi sāṃprataṃ // Rm_17.183{84} //",
  "S01ratnml_u:7392": "tathāham api sarvatra kṛtvā dharmamayaṃ jagat /",
  "S01ratnml_u:7393": "sarvān bodhau niyojyaivaṃ yāsyāmi nirvṛtiṃ dhruvaṃ // Rm_17.184{85} //",
  "S01ratnml_u:7394": "evaṃ ye ye bhajanty atra triratnaśaraṇaṃ gatāḥ /",
  "S01ratnml_u:7395": "te te sarve 'pi saṃbodhiṃ prāpya nirvṛtim āyayuḥ // Rm_17.185{86} //",
  "S01ratnml_u:7396": "(Rm 226)",
  "S01ratnml_u:7397": "iti matvātra saṃsāre nirvṛtipadavāṃchinaḥ /",
  "S01ratnml_u:7398": "triratnabhajanaṃ kṛtvā pracaradhvaṃ śubhe sadā // Rm_17.186{87} //",
  "S01ratnml_u:7399": "tathā kṛtvātra saddharmaṃbhuktvaiva satsukhāny api /",
  "S01ratnml_u:7400": "kramād bodhiṃ samāsādya nirvṛtiṃ samavāpsyatha // Rm_17.187{88} //",
  "S01ratnml_u:7401": "ity ādiṣṭaṃ munīndreṇa śrutvā sarve 'pi te janāḥ /",
  "S01ratnml_u:7402": "sāṃghikāś ca tathety uktvā prābhyanaṃdat prabodhitāḥ // Rm_17.188{89} //",
  "S01ratnml_u:7403": "tadā tatra janāḥ sarve triratnaśaraṇaṃ gatāḥ /",
  "S01ratnml_u:7404": "satkṛtya śraddhayā nityaṃ prabhejire 'numoditāḥ // Rm_17.189{90} //",
  "S01ratnml_u:7405": "etatpuṇyānubhāvais tu tadā samaṃtataḥ /",
  "S01ratnml_u:7406": "sarvadā maṃgalotsāhaṃ babhuva nirupadravaṃ // Rm_17.190{91} //",
  "S01ratnml_u:7407": "iti me guruṇākhyātaṃ śrutaṃ mayā tathocyate /",
  "S01ratnml_u:7408": "śrutvā rājans tvam apy evaṃ triratnaṃ bhaja sarvadā // Rm_17.191{92} //",
  "S01ratnml_u:7409": "prajāś cāpi tathā dharmaṃ śrāvayitvā prabodhayan /",
  "S01ratnml_u:7410": "triratnabhajanaṃ nityaṃ kārayituṃ sadārhasi // Rm_17.192{93} //",
  "S01ratnml_u:7411": "tathā te maṃgalaṃ nityaṃ sarvatrāpi bhaved dhruvaṃ /",
  "S01ratnml_u:7412": "kramāt pāramitā pūrya bodhiṃ cāpi samāpsyasi // Rm_17.193{94} //",
  "S01ratnml_u:7413": "iti tenārhatādiṣṭaṃ śrutvāśokaḥ sa bhūpatiḥ /",
  "S01ratnml_u:7414": "tathā hīti pratijñāya prābhyanandan sapārṣadaḥ // Rm_17.194{95} //",
  "S01ratnml_u:7415": "kacaṃgalāyā avadānam etac chṛṇvanti ye śrāvayatīha yaś ca /",
  "S01ratnml_u:7416": "vihāya pāpaṃ khalu te 'pi sarve bhuktvā sukhāny eva sugatiṃ vrajanti // Rm_17.195{96} //",
  "S01ratnml_u:7417": "++ iti ratnamālāyām avadānatatve kacaṃgalāvadānaṃ samāptam ++",
  "S01ratnml_u:7418": "(Rm 227)",
  "S01ratnml_u:7419": "XVIII Dhanikāvadāna",
  "S01ratnml_u:7420": "athāśoko mahīpālaḥ kṛtāṃjalipuṭo mudā /",
  "S01ratnml_u:7421": "upaguptaṃ guruṃ natvā punar evaṃ samabravīt // Rm_18.1{1} //",
  "S01ratnml_u:7422": "bhadanta śrotum icchāmi punar anyat subhāṣitaṃ /",
  "S01ratnml_u:7423": "tadyathā guruṇādiṣṭaṃ tathādeṣṭuṃ ca me 'rhati // Rm_18.2{2} //",
  "S01ratnml_u:7424": "iti saṃprārthitaṃ rājñā śrutvā so 'rhan sudhīr yatiḥ /",
  "S01ratnml_u:7425": "upagupto narendraṃ taṃ samālokyaivam abravīt // Rm_18.3{3} //",
  "S01ratnml_u:7426": "śṛṇu rājan samādhāya yathā me guruṇoditaṃ /",
  "S01ratnml_u:7427": "tathāhaṃ saṃpravakṣyāmi tava puṇyapravṛddhaye // Rm_18.4{4} //",
  "S01ratnml_u:7428": "puraikasamaye sa śrīśākyasiṃho munīśvaraḥ /",
  "S01ratnml_u:7429": "sarvajñaḥ sugataḥ śāstā dharmarājo vināyakaḥ // Rm_18.5{5} //",
  "S01ratnml_u:7430": "bhikṣubhiḥ śrāvakaiḥ sārddhaṃ bhikṣuṇībhiś ca cailakaiḥ /",
  "S01ratnml_u:7431": "upāsakai mahāśrāddhair upāsikāgaṇair api // Rm_18.6{6} //",
  "S01ratnml_u:7432": "bodhisatvagaṇaiś cāpi mahāsatvaiḥ śubhārthibhiḥ /",
  "S01ratnml_u:7433": "sarvasatvahitārthāya bodhicaryāṃ prakāśibhiḥ // Rm_18.7{7} //",
  "S01ratnml_u:7434": "vṛjiṣu puri vaiśālyāṃ markaṭākhyahradāntike /",
  "S01ratnml_u:7435": "kūṭāgāraguhāvāse vijahāra prabhāsayan // Rm_18.8{8} //",
  "S01ratnml_u:7436": "tat saddharmāmṛtaṃ pātuṃ tatra sarve samāgatāḥ /",
  "S01ratnml_u:7437": "brahmaśakrādidevendrā lokapālā digāsthitāḥ // Rm_18.9{9} //",
  "S01ratnml_u:7438": "grahāḥ siddhagaṇāḥ sādhyā yakṣagaṃdharvakinnarāḥ /",
  "S01ratnml_u:7439": "garuḍā nāgarājāś ca vidyādharāś ca dānavāḥ // Rm_18.10{10} //",
  "S01ratnml_u:7440": "rākṣasāḥ sagaṇāś caiva ṛṣayo brahmacāriṇaḥ /",
  "S01ratnml_u:7441": "brahmaṇāḥ kṣatriyā bhūpā rājāno 'pi narādhipāḥ // Rm_18.11{11} //",
  "S01ratnml_u:7442": "tathā rājakumārāś ca vaiśyā maṃtrijanā api /",
  "S01ratnml_u:7443": "gṛhasthāḥ śreṣṭhinaḥ paurāḥ sārthavāhā mahājanāḥ // Rm_18.12{12} //",
  "S01ratnml_u:7444": "vaṇijaḥ śilpinaś cāpi tathānye 'pi śubhārthinaḥ /",
  "S01ratnml_u:7445": "grāmyā jānapadāś cāpi tathā kārpaṭikā api // Rm_18.13{13} //",
  "S01ratnml_u:7446": "evam anye 'pi lokāś ca saddharmāmṛtavāṃchinaḥ /",
  "S01ratnml_u:7447": "sarve te samupāyātās tatrādrākṣus tam īśvaraṃ // Rm_18.14{14} //",
  "S01ratnml_u:7448": "sabhāmadhyāsanāsīnaṃ sarvasaṃghapuraskṛtaṃ /",
  "S01ratnml_u:7449": "śrīghanaṃ taṃ samālokya sarve te samupāśritāḥ // Rm_18.15{15} //",
  "S01ratnml_u:7450": "natvā pradakṣiṇīkṛtya samabhyarcya yathākramaṃ /",
  "S01ratnml_u:7451": "punaḥ sāñjalayo natvā parivṛtya samaṃtataḥ /",
  "S01ratnml_u:7452": "tat saddharmāmṛtaṃ pātum upatasthuḥ samāhitāḥ // Rm_18.16{16} //",
  "S01ratnml_u:7453": "tadā sa bhagavān dṛṣṭvā tān sarvān samupasthitān /",
  "S01ratnml_u:7454": "ādimadhyāntakalyāṇīṃ bodhicaryāṃ samādiśat // Rm_18.17{17} //",
  "S01ratnml_u:7455": "(Rm 228)",
  "S01ratnml_u:7456": "tadāryadharmam ākarṇya sarve lokāḥ pramoditāḥ /",
  "S01ratnml_u:7457": "tadā te dharmavaiśeṣyaṃ matvā pratinanaṃdire // Rm_18.18{18} //",
  "S01ratnml_u:7458": "tadā tatra mahāpūryyāṃ vaiśālyāṃ pauriko mahān /",
  "S01ratnml_u:7459": "gṛhastho dhaniko nāma śrīmān sarvaguṇī sudhīḥ // Rm_18.19{19} //",
  "S01ratnml_u:7460": "śrāddho bhadrāśayo dātā śuddhaśīlo vicakṣaṇaḥ /",
  "S01ratnml_u:7461": "sarvasatvahitādhānād āsīt satpuruṣottamaḥ // Rm_18.20{20} //",
  "S01ratnml_u:7462": "patnī dharmasakhī tasya śīlavatyabhidhābhavat /",
  "S01ratnml_u:7463": "tanayaś ca vaṃdānyākhyaḥ satyavatyabhidhā snuṣā // Rm_18.21{21} //",
  "S01ratnml_u:7464": "tadā tatra dvijā sarve bhaktimanto jagadguroḥ /",
  "S01ratnml_u:7465": "pūjānimaṃtraṇe cakruḥ samayaṃ saṃmatās tathā // Rm_18.22{22} //",
  "S01ratnml_u:7466": "bhavanto yan munīndro 'yam atrāsmākaṃ hitechayā /",
  "S01ratnml_u:7467": "saddharmaṃ samupādeṣṭuṃ sasaṃghaḥ samupāgataḥ // Rm_18.23{23} //",
  "S01ratnml_u:7468": "tad asmābhir munīndro 'yaṃ pūjanīyaṃ samādarāt /",
  "S01ratnml_u:7469": "ato nimaṃtraṇīyo 'tra sarvaiḥ saṃbhūya nānyathā // Rm_18.24{24} //",
  "S01ratnml_u:7470": "ekaś cet kurute dravyamadād asya nimaṃtraṇaṃ /",
  "S01ratnml_u:7471": "sarvair nirvāsanīyo 'sau yato 'nyadharmavighnakṛt // Rm_18.25{25} //",
  "S01ratnml_u:7472": "tadā sa dhaniko 'jñātvā samayaṃ tais tathā kṛtaṃ /",
  "S01ratnml_u:7473": "svayam eva munīndraṃ taṃ pūjayituṃ samichata // Rm_18.26{26} //",
  "S01ratnml_u:7474": "tataḥ sa dhanikaḥ śrīmān divyasaṃpatsamṛddhimān /",
  "S01ratnml_u:7475": "svayaṃ nimaṃtraṇaṃ karttuṃ sasaṃghasya muner yayau // Rm_18.27{27} //",
  "S01ratnml_u:7476": "tatra sa samupāsṛtya natvā taṃ śrīghanaṃ mudā /",
  "S01ratnml_u:7477": "sasaṃghaṃ tat puraḥ sthitvā prārthayad eva sāṃjaliḥ // Rm_18.28{28} //",
  "S01ratnml_u:7478": "bhagavan nātha sarvajña bhagavaṃtaṃ sasāṃghikaṃ /",
  "S01ratnml_u:7479": "pūjayituṃ samichāmi paśyan me 'nugrahaṃ kuru // Rm_18.29{29} //",
  "S01ratnml_u:7480": "iti saṃprārthitaṃ tena bhagavān sa munīśvaraḥ /",
  "S01ratnml_u:7481": "tathā hīti pratiśrutvā tūṣṇībhūtvādhyuvāsa tat // Rm_18.30{30} //",
  "S01ratnml_u:7482": "tadā te brāhmaṇāḥ sarve saṃbhūya samupāgatāḥ /",
  "S01ratnml_u:7483": "bhagavataś caraṇau natvā cakrur bhojyanimaṃtraṇaṃ // Rm_18.31{31} //",
  "S01ratnml_u:7484": "tac chrutvā bhagavān prāha tān dṛṣṭvā bhaktimānasān /",
  "S01ratnml_u:7485": "pūrvam eva sasaṃghāham anenodya nimaṃtritaḥ // Rm_18.32{32} //",
  "S01ratnml_u:7486": "etad ākarṇya sarve te brāhmaṇā bheditāśayāḥ /",
  "S01ratnml_u:7487": "paraṃ pratīkṣyamānāś ca śanaiḥ svasvagṛhaṃ yayuḥ // Rm_18.33{33} //",
  "S01ratnml_u:7488": "tataḥ sa dhaniko matvā munīndreṇādhyuvāsitaṃ /",
  "S01ratnml_u:7489": "muditas taṃ muniṃ natvā sahasā svagṛhaṃ yayau // Rm_18.34{34} //",
  "S01ratnml_u:7490": "tatra sa svagṛhe gatvā vāṃdhaveṣṭajanais saha /",
  "S01ratnml_u:7491": "tadarhabhojyasāmagrīṃ sahasā samasādhyayat // Rm_18.35{35} //",
  "S01ratnml_u:7492": "tato bhojyasthalaṃ tatra śodhayitvā samantataḥ /",
  "S01ratnml_u:7493": "ratnadhvajair vitānaiś ca sa patākair amaṇḍayat // Rm_18.36{36} //",
  "S01ratnml_u:7494": "tato yathākramaṃ tatra divyaratnamayāni ca /",
  "S01ratnml_u:7495": "svāsanāni samāstīryya sugaṃdhīḥ samadhūpayat // Rm_18.37{37} //",
  "S01ratnml_u:7496": "(Rm 229)",
  "S01ratnml_u:7497": "tataḥ sa prātar utthāya snātvā śuddhāmvarāvṛtaḥ /",
  "S01ratnml_u:7498": "pūjāpādyārghasāmagrīṃ pratiṣṭhāpya pramoditaḥ // Rm_18.38{38} //",
  "S01ratnml_u:7499": "savāṃdhaveṣṭajanas tatra kūṭāgāre samācarat /",
  "S01ratnml_u:7500": "sāñjalis taṃ muniṃ natvā prārthayad evam ādarāt // Rm_18.39{39} //",
  "S01ratnml_u:7501": "bhagavan nātha sarvajña samayo varttate 'dhunā /",
  "S01ratnml_u:7502": "tat sasaṃgho mamāvāse vijayituṃ samarhasi // Rm_18.40{40} //",
  "S01ratnml_u:7503": "iti saṃprārthite tena bhagavān sa sasāṃghikaḥ /",
  "S01ratnml_u:7504": "khikkhirīpātram ādāya pratasthe cīvarāvṛtaḥ // Rm_18.41{41} //",
  "S01ratnml_u:7505": "tatra sa bhagavān mārge kṛtvā bhadraṃ samantataḥ /",
  "S01ratnml_u:7506": "prabhāsayan krameṇaivaṃ vaiśālyāṃ samupaviśat // Rm_18.42{42} //",
  "S01ratnml_u:7507": "tathāyātaṃ munīndraṃ taṃ śrīghanaṃ sāṃghikānvitaṃ /",
  "S01ratnml_u:7508": "dṛṣṭvā vaiśālikāḥ lokāḥ sarve 'pi samapūjayan // Rm_18.43{43} //",
  "S01ratnml_u:7509": "evam abhyarcyamāno 'bhivaṃdyamāno 'bhinaṃditaḥ /",
  "S01ratnml_u:7510": "bhāsayan bhadratāṃ kṛtvā saṃghaiḥ saha samācarat // Rm_18.44{44} //",
  "S01ratnml_u:7511": "tatra tasya gṛhe gatvā sasaṃghaḥ sa munīśvaraḥ /",
  "S01ratnml_u:7512": "tad dattaṃ pādyam ādāya svāsane samupāśrayat // Rm_18.45{45} //",
  "S01ratnml_u:7513": "tatas te sāṃghikāś cāpi sarve tatra yathākramaṃ /",
  "S01ratnml_u:7514": "tad dattaṃ pādyam ādāya svasvāsane samāśrayan // Rm_18.46{46} //",
  "S01ratnml_u:7515": "tataḥ sa dhaniko dṛṣṭvā sasaṃghaṃ taṃ munīśvaraṃ /",
  "S01ratnml_u:7516": "svasvāsane samāsīnaṃ pūjāṅgaiḥ samapūjayat // Rm_18.47{47} //",
  "S01ratnml_u:7517": "tato divyopacārais taṃ bhagavantaṃ sasāṃghikaṃ /",
  "S01ratnml_u:7518": "supraṇītai rasopetair bhojanaiḥ samatoṣayat // Rm_18.48{48} //",
  "S01ratnml_u:7519": "tadbhojyaṃ surasaṃ bhuktvā bhagavān sa sasāṃghikaḥ /",
  "S01ratnml_u:7520": "amṛtair iva saṃtuṣṭas tṛptiṃ yayau pramoditaḥ // Rm_18.49{49} //",
  "S01ratnml_u:7521": "asaṃghaiḥ taṃ muniṃ tṛptaṃ dṛṣṭvā sa dhaniko mudā /",
  "S01ratnml_u:7522": "tato 'panīya pātrāṇi taddhastādīny aśodhayat // Rm_18.50{50} //",
  "S01ratnml_u:7523": "tataḥ śuddhauṣadhīpūgatāmvūlādi rasāyanaṃ /",
  "S01ratnml_u:7524": "buddhapramukhasaṃghebhyo muditaḥ sa svayaṃ dadau // Rm_18.51{51} //",
  "S01ratnml_u:7525": "tataḥ sa harṣito natvā taṃ munīndraṃ sasāṃghikaṃ /",
  "S01ratnml_u:7526": "purataḥ sāñjaliḥ sthitvā prārthayad evam ādarāt // Rm_18.52{52} //",
  "S01ratnml_u:7527": "bhagavan nātha sarvajña bhavatāṃ śaraṇaṃ gataḥ /",
  "S01ratnml_u:7528": "bhaktyaiva bhajanaṃ kurve tat kṣamasvāparādhatāṃ // Rm_18.53{53} //",
  "S01ratnml_u:7529": "sadaivaṃ kṛpayā dṛṣṭya paśyan bhavān sasāṃghikaḥ /",
  "S01ratnml_u:7530": "mamānugraham ādhāya trātum arhati sarvathā // Rm_18.54{54} //",
  "S01ratnml_u:7531": "tataḥ sa bhagavāñ chāstā sasāṃghiko 'numoditaḥ /",
  "S01ratnml_u:7532": "dhanikaṃ taṃ samālokya naṃdayann evam ādiśat // Rm_18.55{55} //",
  "S01ratnml_u:7533": "gṛhapate sadā nityam ārogyam astu vo dhruvaṃ /",
  "S01ratnml_u:7534": "bodhipraṇidhisiddhiś ca bhūyād bhadraṃ ca sarvadā // Rm_18.56{56} //",
  "S01ratnml_u:7535": "tatas tasya priyā bhāryā śīlavaty anumoditā /",
  "S01ratnml_u:7536": "sāñjaliḥ praṇatiṃ kṛtvā prārthayat taṃ munīśvaraṃ // Rm_18.57{57} //",
  "S01ratnml_u:7537": "bhagavan nātha sarvajña śvaś cātra bhavatām ahaṃ /",
  "S01ratnml_u:7538": "(Rm 230)",
  "S01ratnml_u:7539": "pūjāṃ kartuṃ samicche tad anugrahītum arhati // Rm_18.58{58} //",
  "S01ratnml_u:7540": "tayeti prārthite dṛṣṭvā bhagavān sa tad āśayaṃ /",
  "S01ratnml_u:7541": "śraddhānvitaṃ pratijñāya tuṣṇībhūtvādhyuvāsa tat // Rm_18.59{59} //",
  "S01ratnml_u:7542": "tataḥ sa bhagavāñ chāstā samutthāya sasāṃghikaḥ /",
  "S01ratnml_u:7543": "bhāsayaṃ bhadratāṃ kṛtvā svāśrame ca samāśrayat // Rm_18.60{60} //",
  "S01ratnml_u:7544": "tataḥ paradine prātaḥ snātvā śuddhāṃvarāvṛtā /",
  "S01ratnml_u:7545": "sādhitvā sarvasāmagrīṃ sā dūtaṃ preṣayan munau // Rm_18.61{61} //",
  "S01ratnml_u:7546": "sa dūtaḥ sahasā gatvā vihare taṃ munīśvaraṃ /",
  "S01ratnml_u:7547": "sasaṃghaṃ sāṃjalir natvā punar evaṃ nyavedayat // Rm_18.62{62} //",
  "S01ratnml_u:7548": "bhagavan nātha sarvajña samayo varttate 'dhunā /",
  "S01ratnml_u:7549": "tat sasaṃgho bhavāṃs tatra sahasāgantum arhati // Rm_18.63{63} //",
  "S01ratnml_u:7550": "tataḥ sa bhagavānn evaṃ bhadraṃ kṛtvā sasāṃghikaḥ /",
  "S01ratnml_u:7551": "dhanikasya gṛhe gatvā pādyaṃ gṛhyāsane 'viśat // Rm_18.64{64} //",
  "S01ratnml_u:7552": "tatrāsane samāsīnaṃ sasaṃghaṃ taṃ munīśvaraṃ /",
  "S01ratnml_u:7553": "dṛṣṭvā śīlavatī sātha yathāvidhi samarcayat // Rm_18.65{65} //",
  "S01ratnml_u:7554": "tataś ca sā muditā sarvaṃ saṃghaṃ buddhādikaṃ tathā /",
  "S01ratnml_u:7555": "divyopacārasaṃyuktair bhojanaiḥ samatoṣayat // Rm_18.66{66} //",
  "S01ratnml_u:7556": "tataḥ saṃtarppitaṃ dṛṣṭvā śodhayitvā karādikaṃ /",
  "S01ratnml_u:7557": "datvā tāmvurapūgādiṃ natvā sā samupāśrayat // Rm_18.67{67} //",
  "S01ratnml_u:7558": "tataḥ sa bhagavān tasmai datvāśiṣaṃ sasāṃghikaḥ /",
  "S01ratnml_u:7559": "samutthāya tataś caivaṃ svavihāre samāśrayat // Rm_18.68{68} //",
  "S01ratnml_u:7560": "tathā sarve tadānyo 'pi dhanikasyātmajaḥ sudhīḥ /",
  "S01ratnml_u:7561": "tat paredyu vihāraṃ taṃ gatvā natvā nyamaṃtrayat // Rm_18.69{69} //",
  "S01ratnml_u:7562": "bhagavānn api tasyaivaṃ dṛṣṭvā śraddhānvitaṃ manaḥ /",
  "S01ratnml_u:7563": "tatheti pratimoditvā tūṣṇībhūtvādhyuvāsa ca // Rm_18.70{70} //",
  "S01ratnml_u:7564": "tataḥ sas taṃ muniṃ natvā svagṛhaṃ sahasāgataḥ /",
  "S01ratnml_u:7565": "bāṃdhavaiḥ sarvasāmagrīṃ muditaḥ samasādhayat // Rm_18.71{71} //",
  "S01ratnml_u:7566": "tataḥ prātaḥ samutthāya snātvā śuddhāmvārāvṛtaḥ /",
  "S01ratnml_u:7567": "vihāre samupāsṛtya natvaivaṃ munim abravīt // Rm_18.72{72} //",
  "S01ratnml_u:7568": "bhagavan nātha sarvajña samayo varttate 'dhunā /",
  "S01ratnml_u:7569": "tat saṃgho bhavān gehe mamāgantuṃ samarhati // Rm_18.73{73} //",
  "S01ratnml_u:7570": "tataḥ sasaṃgha utthāya bhagavān sa tathācarat /",
  "S01ratnml_u:7571": "tadgṛhe pādyam ādāya tatrāsane samāśrayat // Rm_18.74{74} //",
  "S01ratnml_u:7572": "tataḥ sa mudito buddhapramukbaṃ sarvasāṃghikaṃ /",
  "S01ratnml_u:7573": "samabhyarcya tathā divyabhojanaiḥ samatoṣayat // Rm_18.75{75} //",
  "S01ratnml_u:7574": "tato 'panīya pātrāṇi śodhayitvā karādikaṃ /",
  "S01ratnml_u:7575": "datvā pūgādikaṃ natvā purataḥ samupāśrayat // Rm_18.76{76} //",
  "S01ratnml_u:7576": "punaḥ sa sāṃjalir natvā prakṛtvā ca kṣamārthanāṃ /",
  "S01ratnml_u:7577": "sasaṃghaṃ taṃ munīndraṃ tam saṃdṛṣṭvaivaṃ samupāśrayat // Rm_18.77{77} //",
  "S01ratnml_u:7578": "tadā tasya snuṣā cāpi satyavatī pramoditā /",
  "S01ratnml_u:7579": "bhagavaṃtaṃ sasaṃghaṃ taṃ praṇatvaivaṃ nyamaṃtrayat // Rm_18.78{78} //",
  "S01ratnml_u:7580": "(Rm 231)",
  "S01ratnml_u:7581": "bhagavānn api tasyāś ca dṛṣṭva śraddhānvitaṃ manaḥ /",
  "S01ratnml_u:7582": "tatheti pratimoditvā tuṣṇībhūtvā radhāṃ vyadhāt // Rm_18.79{79} //",
  "S01ratnml_u:7583": "tataḥ sa bhagavāṃs tasmai datvāśiṣaṃ sasāṃghikaḥ /",
  "S01ratnml_u:7584": "tathā kṛtvā śubhaṃ loke gatvāśrame samāśrayat // Rm_18.80{80} //",
  "S01ratnml_u:7585": "tataḥ sāpi tathā prātaḥ snātvā śuddhāmvarāvṛtā /",
  "S01ratnml_u:7586": "dūtenāpi munīndraṃ taṃ sasaṃghaṃ samacodayat // Rm_18.81{81} //",
  "S01ratnml_u:7587": "tathā sa bhagavāṃś cāpi sasāṃghikaḥ samutthitaḥ /",
  "S01ratnml_u:7588": "pracaran bhadratāṃ kṛtvā tasyā gehe samāviśat // Rm_18.82{82} //",
  "S01ratnml_u:7589": "tatra pādyārgham ādāya bhagavān sa sasāṃghikaḥ /",
  "S01ratnml_u:7590": "śubhāsane samāsīnas tasthau tatra prabhāsayan // Rm_18.83{83} //",
  "S01ratnml_u:7591": "tathāsthitaṃ munīndraṃ taṃ dṛṣṭvā saṃpramoditā /",
  "S01ratnml_u:7592": "yathāvidhi samabhyarcya tathā bhojyair atoṣayat // Rm_18.84{84} //",
  "S01ratnml_u:7593": "tātas taṃ sugataṃ tṛptaṃ sasāṃghikaṃ samīkṣya sā /",
  "S01ratnml_u:7594": "tatrāpanīya pātrāṇi hastādīṃ paryaśodhayat // Rm_18.85{85} //",
  "S01ratnml_u:7595": "tataḥ pūgādikaṃ datvā prārthayitvā kṣamāṃ tathā /",
  "S01ratnml_u:7596": "sasaṃghaṃ taṃ muniṃ natvā sā sāñjalir upāśrayat // Rm_18.86{86} //",
  "S01ratnml_u:7597": "tathā sa bhagavāṃs tasyai datvāśīṣaṃ sasāṃghikaḥ /",
  "S01ratnml_u:7598": "tato vihāyasā gatvā svāśrame ca samāśrayat // Rm_18.87{87} //",
  "S01ratnml_u:7599": "tathā sa dhaniko bhaktyā bhagavantaṃ sasāṃghikaṃ /",
  "S01ratnml_u:7600": "divyādbhutarddhisaṃbhāraiḥ punar evaṃ nyamaṃtrayat // Rm_18.88{89/} //",
  "S01ratnml_u:7601": "tatputreṇa tṛtīye 'hni caturthe snuṣayā tathā /",
  "S01ratnml_u:7602": "sasaṃgho bhagavānn evaṃ divyabhogair nimaṃtritaḥ // Rm_18.89{90} //",
  "S01ratnml_u:7603": "tac chrutvā tad dvijāḥ sarve vaiśālikāḥ prajā api /",
  "S01ratnml_u:7604": "alabdhāvasarāḥ śāstuḥ pūjāyāṃ praticukruśuḥ // Rm_18.90{91} //",
  "S01ratnml_u:7605": "tatas te saṃmataṃ kṛtvā sarve viprāḥ sapaurikāḥ /",
  "S01ratnml_u:7606": "dhanikāya puraṃ kruddhāś cakrur nikāsanodyamaṃ // Rm_18.91{92} //",
  "S01ratnml_u:7607": "evaṃ tat samataṃ jñātvā bhagavān sa munīśvaraḥ /",
  "S01ratnml_u:7608": "dhanikaṃ taṃ samāhūya pura evam upādiśat // Rm_18.92{93} //",
  "S01ratnml_u:7609": "sādho gṛhapate sarve ime vaiśālikā dvijāḥ /",
  "S01ratnml_u:7610": "kruddhās te saṃghabhojye 'tra hy alabdhāvasarā mama // Rm_18.93{94} //",
  "S01ratnml_u:7611": "tad atra tvaṃ kṣamāṃ kṛtvā dvijān sarvān prabodhaya /",
  "S01ratnml_u:7612": "kṛtvātra vinayaṃ dharme prasādayitum arhasi // Rm_18.94{95} //",
  "S01ratnml_u:7613": "ity ādiṣṭaṃ munīndreṇa śrutvā sa dhanikas tathā /",
  "S01ratnml_u:7614": "ity āśrutya dvijān sarvān samupetyaivam abravīt // Rm_18.95{96} //",
  "S01ratnml_u:7615": "bhavanto na mayā jñātaṃ bhavatāṃ kopakāraṇaṃ /",
  "S01ratnml_u:7616": "tad atra me samākhyāta yad arthe kupyate 'dhunā // Rm_18.96{97} //",
  "S01ratnml_u:7617": "iti tenoditaṃ śrutvā sarve te brāhmaṇā /",
  "S01ratnml_u:7618": "kopāgniparidagdhāsyā dhanikaṃ taṃ ninindire // Rm_18.97{98} //",
  "S01ratnml_u:7619": "tatraiko brāhmaṇaḥ sādhur dayāluḥ sukṛtārthavit /",
  "S01ratnml_u:7620": "dhanikaṃ taṃ samāmaṃtrya bodhayituṃ samabravīt // Rm_18.98{99} //",
  "S01ratnml_u:7621": "sādho gṛhapate 'smābhir yathātra samataṃ kṛtaṃ /",
  "S01ratnml_u:7622": "(Rm 232)",
  "S01ratnml_u:7623": "tathā tat te pravakṣyāmi śrutvā tat pratibudhyatāṃ // Rm_18.99{100} //",
  "S01ratnml_u:7624": "bhavanto yan munīndro 'yam atrāsmākaṃ hitechayā /",
  "S01ratnml_u:7625": "saddharmaṃ samupādeṣṭuṃ sasāṃghikaḥ samāgataḥ // Rm_18.100{1} //",
  "S01ratnml_u:7626": "tad asmābhir munīndro 'yaṃ pūjanīyaḥ samādaraiḥ /",
  "S01ratnml_u:7627": "ato nimaṃtraṇīyo 'tra sarvaiḥ saṃbhūya nānyathā // Rm_18.101{2} //",
  "S01ratnml_u:7628": "ekaś cet kurute vittamadād asya nimaṃtraṇaṃ /",
  "S01ratnml_u:7629": "sarvair nirvāsanīyo 'sau yato 'nyadharmavighnakṛt // Rm_18.102{3} //",
  "S01ratnml_u:7630": "ity asmābhiḥ kṛtaṃ sādho samayaṃ sarvasaṃmataṃ /",
  "S01ratnml_u:7631": "tad vilaṃghya tvayaikena śāstuḥ pūjā kṛtā sadā // Rm_18.103{4} //",
  "S01ratnml_u:7632": "etad dheto ime sārve brāhmaṇā ruṣitās tathā /",
  "S01ratnml_u:7633": "niṣkāsayitum ichanti tvām anyadharmavādhakaṃ // Rm_18.104{5} //",
  "S01ratnml_u:7634": "kiṃ cāpi bhagavān atra sarvadā sthāsyate na hi /",
  "S01ratnml_u:7635": "tat sarve bhagavatpūjāṃ kartuṃ vāṃchanti sāṃprataṃ // Rm_18.105{6} //",
  "S01ratnml_u:7636": "yac cāyaṃ bhagavāñ chāstā dharmarājo munīśvaraḥ /",
  "S01ratnml_u:7637": "sarvasatvahitārthāya samutpanna ihā 'dhunā // Rm_18.106{7} //",
  "S01ratnml_u:7638": "tathātra sarvasatvānaṃ hitaṃ kartum upācaran /",
  "S01ratnml_u:7639": "saddharmaṃ samupādiśya caraty ayaṃ samaṃtataḥ // Rm_18.107{8} //",
  "S01ratnml_u:7640": "tathātrāpi hitaṃ kartum asmākaṃ samupāgataḥ /",
  "S01ratnml_u:7641": "saddharmaṃ samupādiśya vijayate sasāṃghikaḥ // Rm_18.108{9} //",
  "S01ratnml_u:7642": "tad atra sarvalokānāṃ triratnabhajanotsavaṃ /",
  "S01ratnml_u:7643": "dātum arhasi sarveṣām api puṇyapravṛddhaye // Rm_18.109{10} //",
  "S01ratnml_u:7644": "eka eva tvaṃ evaṃ tu mā kṛthā bhajanaṃ sadā /",
  "S01ratnml_u:7645": "sarvaiḥ saṃbhūya te sāstuḥ karttavyaṃ bhajanaṃ sadā // Rm_18.110{11} //",
  "S01ratnml_u:7646": "iti tenoditam śrutvā dhanikaḥ sa vivodhitaḥ /",
  "S01ratnml_u:7647": "brāhmaṇaṃ taṃ samālokya praṇatvaivam abhāṣata // Rm_18.111{12} //",
  "S01ratnml_u:7648": "mayā na jñāyate hy evaṃ bhavadbhiḥ samayaṃ kṛtaṃ /",
  "S01ratnml_u:7649": "tad atra me 'parādhatvaṃ kṣantum arhanti sarvathā // Rm_18.112{13} //",
  "S01ratnml_u:7650": "yadi vo vidyate śraddhā triratnabhajane sadā /",
  "S01ratnml_u:7651": "kurudhvaṃ sarvadāpy atra saṃbuddhabhajanaṃ khalu // Rm_18.113{14} //",
  "S01ratnml_u:7652": "yadā na vidyate pūjā saṃbuddhe 'smin sasāṃghike /",
  "S01ratnml_u:7653": "tadaivāhaṃ kariṣyāmi saṃbuddhabhajanaṃ khalu // Rm_18.114{15} //",
  "S01ratnml_u:7654": "iti tena samākhyātaṃ śrutvā sarve 'pi te dvijāḥ /",
  "S01ratnml_u:7655": "satyam iti parijñāya vabhūvus tat prasāditāḥ // Rm_18.115{16} //",
  "S01ratnml_u:7656": "tatas te brāhmaṇāḥ sarve saṃbhūya saha paurikaiḥ /",
  "S01ratnml_u:7657": "bhagavataḥ sasaṃghasya nimaṃtritum upāsaran // Rm_18.116{17} //",
  "S01ratnml_u:7658": "tatra te brāhmaṇāḥ sarve sametya saha paurikaiḥ /",
  "S01ratnml_u:7659": "sāñjalayo munīndraṃ taṃ natvaivaṃ prārthayan mudā // Rm_18.117{18} //",
  "S01ratnml_u:7660": "bhagavan nātha sarvajña trimāsyaṃ bhavatāṃ sadā /",
  "S01ratnml_u:7661": "satkāraṃ kartum ichāma tvadanujñāṃ dadātu naḥ // Rm_18.118{19} //",
  "S01ratnml_u:7662": "iti taiḥ prārthite sarvair dṛṣṭvā sa bhagavān muniḥ /",
  "S01ratnml_u:7663": "teṣām āśayaśuddhatvaṃ tūṣṇībhūtvādhyuvāsa tat // Rm_18.119{20} //",
  "S01ratnml_u:7664": "(Rm 233)",
  "S01ratnml_u:7665": "tatas te brāhmaṇāḥ sarve bhagavatādhivāsitaṃ /",
  "S01ratnml_u:7666": "matvā sapaurikā natvā taṃ muṇiṃ svapure 'caran // Rm_18.120{21} //",
  "S01ratnml_u:7667": "tatra te paurikā viprāḥ śodhayitvā samamṭataḥ /",
  "S01ratnml_u:7668": "bhojyakṣatre dhvajair uccair vitānaiḥ paryaśobhayan // Rm_18.121{22} //",
  "S01ratnml_u:7669": "tatrāsanāni prajñapya sarvasāmagrasādhanaṃ /",
  "S01ratnml_u:7670": "kṛtvā sarve 'pi te lokā mahotsāhaṃ pracakrire // Rm_18.122{23} //",
  "S01ratnml_u:7671": "tatas te brāhmaṇāḥ prātaḥ snātvā śuddhāmvarāvṛtāḥ /",
  "S01ratnml_u:7672": "tatrāśrame sametyaivaṃ natvā taṃ prārthayan muniṃ // Rm_18.123{24} //",
  "S01ratnml_u:7673": "bhagavan nātha sarvajña samayo varttate 'dhunā /",
  "S01ratnml_u:7674": "tat sasaṃgho bhavāṃs tatra pure āgantum arhati // Rm_18.124{25} //",
  "S01ratnml_u:7675": "tataḥ sa bhagavān buddhaḥ sasaṃghaś cīvarāvṛtaḥ /",
  "S01ratnml_u:7676": "khikkhiripātram ādāya saṃpratasthe prabhāsayan // Rm_18.125{26} //",
  "S01ratnml_u:7677": "tatra mārgeṣu sarvatra bhagavān sa sasāṃghikaḥ /",
  "S01ratnml_u:7678": "bhāsayaṃ bhadratāṃ kṛtvā pracaraṃs tatpure 'viśat // Rm_18.126{27} //",
  "S01ratnml_u:7679": "tatra sa bhagavān kṣetre suśodhite sasāṃghikaḥ /",
  "S01ratnml_u:7680": "tad dattaṃ pādyam ādāya svāsane samupāśrayat // Rm_18.127{28} //",
  "S01ratnml_u:7681": "saṃbuddhapramukhaṃ sarvaṃ saṃghaṃ te samatoṣayat /",
  "S01ratnml_u:7682": "tatas taṃ sugataṃ tṛptaṃ saṃghaṃ cāpi vilokyate // Rm_18.128{29} //",
  "S01ratnml_u:7683": "tat pātrāṇy upanītvā tad dhastādīkaṃ vyaśodhayat /",
  "S01ratnml_u:7684": "tataḥ sa pūgatāmbūramahauṣadhyarasāya naṃ // Rm_18.129{30} //",
  "S01ratnml_u:7685": "datvā kṣamārthanaṃ kṛtvā taṃ sasaṃghaṃ praṇemire /",
  "S01ratnml_u:7686": "tatas te brāhmaṇāḥ sarve paurāś cāpi pramoditāḥ /",
  "S01ratnml_u:7687": "tat saddharmāmṛtaṃ pātim upātasthuḥ samāhitāḥ // Rm_18.130{31} //",
  "S01ratnml_u:7688": "tatra sa bhagavān dṛṣṭvā sarvāṃs tān samupasthitān /",
  "S01ratnml_u:7689": "āryyasatyaṃ samārabhya saddharmaṃ samupādiśat // Rm_18.131{32} //",
  "S01ratnml_u:7690": "tato bhadrāśiṣaṃ datvā bhagavān saha saṃghikaiḥ /",
  "S01ratnml_u:7691": "bhāsayaṃ bhadratāṃ kurvan gatvā svāśramam āśrayat // Rm_18.132{33} //",
  "S01ratnml_u:7692": "evaṃ vaiśālikā lokās te traimāsyaṃ niraṃtaraṃ /",
  "S01ratnml_u:7693": "yathārhabhojanaiḥ śāstuḥ sasaṃghasya prabhejire // Rm_18.133{34} //",
  "S01ratnml_u:7694": "tato 'nte dhanikaś cāpi patnī putraḥ snuṣāpi ca /",
  "S01ratnml_u:7695": "saṃbuddhapramukhaṃ saṃghaṃ divyabhogyaiḥ samārcayat // Rm_18.134{35} //",
  "S01ratnml_u:7696": "bhagavānn api tathā tebhyo datvā śubhāśiṣaṃ tataḥ /",
  "S01ratnml_u:7697": "samutthāya sasaṃghaś ca gatvāśrame samāśrayat // Rm_18.135{36} //",
  "S01ratnml_u:7698": "tataḥ sa dhanikaḥ patnīputrasnuṣāsamanvitaḥ /",
  "S01ratnml_u:7699": "dṛṣṭasatyaḥ sadā ratnatrayasevārato 'bhavat // Rm_18.136{37} //",
  "S01ratnml_u:7700": "etatpuṇyānubhāvena bhūyo 'tiśrīsamṛddhimān /",
  "S01ratnml_u:7701": "sarvalokahitaṃ kṛtvā pracacāra śubhe sadā // Rm_18.137{38} //",
  "S01ratnml_u:7702": "tad dṛṣṭvā vismitāḥ sarve bhikṣavaḥ samupāśritāḥ /",
  "S01ratnml_u:7703": "bhagavantaṃ praṇatvaivaṃ paprachus tat purākṛtaṃ // Rm_18.138{39} //",
  "S01ratnml_u:7704": "bhagavan kiṃ purānena dhanikena vṛṣaṃ kṛtaṃ /",
  "S01ratnml_u:7705": "kutra kathaṃ kadaitan naḥ sarvam ākhyātum arhati // Rm_18.139{40} //",
  "S01ratnml_u:7706": "(Rm 234)",
  "S01ratnml_u:7707": "iti tair bhikṣubhiḥ pṛṣṭe bhagavān sa munīśvaraḥ /",
  "S01ratnml_u:7708": "sarvāns tāṃ saṃghikān dṛṣṭvā tadaivaṃ samupādiśat // Rm_18.140{41} //",
  "S01ratnml_u:7709": "śṛṇuta bhikṣavaḥ sarve yad anena vṛṣaṃ kṛtaṃ /",
  "S01ratnml_u:7710": "tat patnyā ca putreṇa snuṣayā ca tad ucyate // Rm_18.141{42} //",
  "S01ratnml_u:7711": "varāṇasyām abhūt pūrvaṃ mālikaḥ kamalābhidhaḥ /",
  "S01ratnml_u:7712": "durbhikṣakṣapite kāle parāṃ durgatim āgataḥ // Rm_18.142{43} //",
  "S01ratnml_u:7713": "patnī patnavikā nāma putraḥ kuvaliyābhidhaḥ /",
  "S01ratnml_u:7714": "pāṭalokhyā snuṣā ceti vabhūvus tasya saṃmatāḥ // Rm_18.143{44} //",
  "S01ratnml_u:7715": "tadaikasmin dine tasya gṛhāntike prapuṣpite /",
  "S01ratnml_u:7716": "udyāne sāyam āgatya pratyekabuddha āśrayet // Rm_18.144{45} //",
  "S01ratnml_u:7717": "te sarve ekavastrā hi paryyāyena nṛpālaye /",
  "S01ratnml_u:7718": "datvā puṣpāṇi prāyātāḥ svabhavane niṣīdire // Rm_18.145{46} //",
  "S01ratnml_u:7719": "tadā sa ca gṛhasthās te tatrodāne jvalat prabhāṃ /",
  "S01ratnml_u:7720": "dṛṣṭvā kiṃ mahojvālam udyāne iti vismitāḥ // Rm_18.146{47} //",
  "S01ratnml_u:7721": "sahasā te samutthāya tatrodyāne nirīkṣituṃ /",
  "S01ratnml_u:7722": "sarvagatāḥ samīkṣantaḥ dadṛśus taṃ prabhāsayaṃ // Rm_18.147{48} //",
  "S01ratnml_u:7723": "tatra te samupāśritya dṛṣṭvā taṃ dhyānasaṃsthitaṃ /",
  "S01ratnml_u:7724": "sāñjalayaḥ praṇatvaiva muditā svagṛhaṃ yayuḥ // Rm_18.148{49} //",
  "S01ratnml_u:7725": "tatra te svagṛhāsīnāḥ prātas tatpūjanotsukāḥ /",
  "S01ratnml_u:7726": "nirddhanās tad vyathāṃ prāpu lūnapakṣāḥ khagā iva // Rm_18.149{50} //",
  "S01ratnml_u:7727": "tadā sa mālikas tasmai pūjāṃ kartuṃ samutsukaḥ /",
  "S01ratnml_u:7728": "tad dravyaṃ svagṛhe samyag anviṣya samalokayat // Rm_18.150{51} //",
  "S01ratnml_u:7729": "tatra gṛhe sa sarvatra samanviṣya samaṃtataḥ /",
  "S01ratnml_u:7730": "kañci mātram api dravyam alabdhaivaṃ vyaciṃtayat // Rm_18.151{52} //",
  "S01ratnml_u:7731": "aho mayā purā pāpaṃ prakṛtaṃ kiṃ yato 'dhunā /",
  "S01ratnml_u:7732": "akiṃcanyo daridro 'smi kim atra jīvitena me // Rm_18.152{53} //",
  "S01ratnml_u:7733": "yato na vidyate dravyaṃ kiṃ cid api gṛhe mama /",
  "S01ratnml_u:7734": "tat kena kariṣyāmi pūjām asya mahātmanaḥ // Rm_18.153{54} //",
  "S01ratnml_u:7735": "atrāyaṃ svayam āgatya mamodyāne samāśritaḥ /",
  "S01ratnml_u:7736": "pratyekabuddha ātmajo dhyātvā tiṣṭhati bhāsayan // Rm_18.154{55} //",
  "S01ratnml_u:7737": "tad asya sugatasyātra karttavyā satkṛtir mayā /",
  "S01ratnml_u:7738": "kadāyaṃ puri ramyatra samāgachet svayaṃ punaḥ // Rm_18.155{56} //",
  "S01ratnml_u:7739": "tat prātaḥ śūnyapātreṇa gached ito mamātmavit /",
  "S01ratnml_u:7740": "tan mamātra bhave śūnyam iva janmāpi nisphalaṃ // Rm_18.156{57} //",
  "S01ratnml_u:7741": "yato mānyo 'bhipūjyo yaṃ pūjyate na kathaṃ cana /",
  "S01ratnml_u:7742": "tatra kiṃ jāyate bhadraṃ puṇyaṃ vāsya kathaṃ kutaḥ // Rm_18.157{58} //",
  "S01ratnml_u:7743": "puṇyaṃ vinātra saṃsāre kiṃ sāraṃ janma nisphalaṃ /",
  "S01ratnml_u:7744": "bhuktvāpi kiṃ sukhāny atra suciraṃ jīvite nanu // Rm_18.158{59} //",
  "S01ratnml_u:7745": "puṇyārthe jīvitaṃ janma tad atra yadi naśyati /",
  "S01ratnml_u:7746": "kim eva jīvitenāpi janmanā pāpasādhinā // Rm_18.159{60} //",
  "S01ratnml_u:7747": "tan mṛtyur me varaṃ hy atra na mithyācirajīvitaṃ /",
  "S01ratnml_u:7748": "avaśyam eva saṃsāre sarvatra maraṇaṃ dhruvaṃ // Rm_18.160{61} //",
  "S01ratnml_u:7749": "kim evaṃ dehapuṣṭena bhuktvā duḥkhāṃ sarvadā /",
  "S01ratnml_u:7750": "tat kenāpi pradānena pūjayeyam imaṃ jinaṃ // Rm_18.161{62} //",
  "S01ratnml_u:7751": "(Rm 235)",
  "S01ratnml_u:7752": "puṇyena sadgatiṃ yāyāṃ pāpena durgatiṃ sadā /",
  "S01ratnml_u:7753": "tat pāpaṃ parityaktuṃ puṇyaṃ prāptu yateya hi // Rm_18.162{63} //",
  "S01ratnml_u:7754": "yady atra pūjyate nāyaṃ drakṣyate ca kadā kuha /",
  "S01ratnml_u:7755": "buddhapūjāṃ vinā bhadre puṇyaṃ ca lapsyate kutaḥ // Rm_18.163{64} //",
  "S01ratnml_u:7756": "yāvan na prāpyate puṇyaṃ tāvad durgaticāraṇaṃ /",
  "S01ratnml_u:7757": "tasmāt puṇyaṃ prayatnena karttavyaṃ sukhatāptaye // Rm_18.164{65} //",
  "S01ratnml_u:7758": "tad atra śraddhayā kiṃcin mātreṇāpi svavastunā /",
  "S01ratnml_u:7759": "satkṛtyainaṃ mahābhijñaṃ bhajeyaṃ samupasthitaḥ // Rm_18.165{66} //",
  "S01ratnml_u:7760": "iti dhyātvā viniścitya mālikaḥ saṃpramoditaḥ /",
  "S01ratnml_u:7761": "bhāryāṃ putraṃ snuṣāṃ cāpi samāmaṃtryaivam abravīt // Rm_18.166{67} //",
  "S01ratnml_u:7762": "aye priye snuṣe putra yūyaṃ śṛṇuta madvacaḥ /",
  "S01ratnml_u:7763": "yad atra kartum ichāmi tatra yūyaṃ prasādataḥ // Rm_18.167{68} //",
  "S01ratnml_u:7764": "yad atrāyaṃ mahābhijñaḥ svayam eva samāgataḥ /",
  "S01ratnml_u:7765": "asmākaṃ gṛhe dravyaṃ kiñcit mātraṃ na vidyate // Rm_18.168{69} //",
  "S01ratnml_u:7766": "tat kenātra kariṣyāmaḥ pūjām asya mahātmanaḥ // Rm_18.169{69/} //",
  "S01ratnml_u:7767": "yadi na pūjyate 'smābhiḥ sugato 'yaṃ munir yatiḥ /",
  "S01ratnml_u:7768": "tadā puṇyaṃ vayaṃ kutra lapsyāmahe kadā kathaṃ // Rm_18.170{70} //",
  "S01ratnml_u:7769": "puṇyaṃ vinātra saṃsāre nisphalaṃ janma jīvitaṃ /",
  "S01ratnml_u:7770": "tad vayaṃ puṇyato prāptuṃ yatema sarvathā vayaṃ // Rm_18.171{71} //",
  "S01ratnml_u:7771": "puṇyena sadgatiṃ prāpya pāpena durgatiṃ sadā /",
  "S01ratnml_u:7772": "tat sadgatisukhaprāptyai puṇyaṃ kurvīmahi dhruvaṃ // Rm_18.172{72} //",
  "S01ratnml_u:7773": "caturṇāṃ vidyate 'smākam ekaṃ sarvasvam amvaraṃ /",
  "S01ratnml_u:7774": "anenāpy enam āchādya prabhajamahi sāṃprataṃ // Rm_18.173{73} //",
  "S01ratnml_u:7775": "nādyarājakule nagnā gachāmaḥ kiṃ bhaviṣyati /",
  "S01ratnml_u:7776": "etat me vacanaṃ śrutvābhyanumoditum arhatha // Rm_18.174{74} //",
  "S01ratnml_u:7777": "iti tenoditaṃ śrutvā patnī putraḥ snuṣāpi te /",
  "S01ratnml_u:7778": "sarve 'py abhyanumoditvā tathā kurv iti procire // Rm_18.175{76/} //",
  "S01ratnml_u:7779": "ity etat samayaṃ kṛtvā sarve te śraddhayānvitāḥ /",
  "S01ratnml_u:7780": "gatvā tenaikavastreṇa taṃ prāchādya samārcayan // Rm_18.176{77} //",
  "S01ratnml_u:7781": "tatas te muditāḥ sarve kṛtāñjalipuṭā muneḥ /",
  "S01ratnml_u:7782": "tasya pādau praṇatvaivaṃ praṇidhānaṃ pracakrire // Rm_18.177{78} //",
  "S01ratnml_u:7783": "anena vastradānena vayaṃ sarve śubhāśayāḥ /",
  "S01ratnml_u:7784": "bhaveyaṃ sadgatiṃ yātā divyasaṃpattihāninaḥ // Rm_18.178{79} //",
  "S01ratnml_u:7785": "śāstāraṃ sugataṃ buddhaṃ samārādhya sadā bhave /",
  "S01ratnml_u:7786": "triratnabhajanaṃ kṛtvā bhavema bodhicāriṇaḥ // Rm_18.179{80} //",
  "S01ratnml_u:7787": "iti tair muditaiḥ sarvaiḥ praṇidhānaṃ kṛtaṃ tathā /",
  "S01ratnml_u:7788": "viditvā sa mahāvijñas tathāstv iti samādiśat // Rm_18.180{81} //",
  "S01ratnml_u:7789": "tatas tesāṃ manoharṣaṃ kṛtvā sa sugato muniḥ /",
  "S01ratnml_u:7790": "tata uḍḍīya pakṣīva bhāsayan svāśrame yayau // Rm_18.181{82} //",
  "S01ratnml_u:7791": "tad dṛṣṭvā te nanditāḥ sarve buddhadharmānuśaṃsinaḥ /",
  "S01ratnml_u:7792": "triratnasmaraṇaṃ kṛtvā pracerire sukhaṃ sadā // Rm_18.182{83} //",
  "S01ratnml_u:7793": "tatpuṇyapraṇidhānena dhaniko 'yaṃ sa mālikaḥ /",
  "S01ratnml_u:7794": "(Rm 236)",
  "S01ratnml_u:7795": "jāto divyaprabhāvarddhiḥ patnīputrasnuṣānvitaḥ // Rm_18.183{84} //",
  "S01ratnml_u:7796": "manaḥśuddhividhānena dānenātiglaghīyasā /",
  "S01ratnml_u:7797": "bhavanty alaghvyāḥ saṃkalpaiḥ saṃpadaḥ satvaśālināṃ // Rm_18.184{85} //",
  "S01ratnml_u:7798": "buddhakṣetreṣu yat karma sukṛtaṃ duḥkṛtaṃ tathā /",
  "S01ratnml_u:7799": "mahattaratvam āsādya phalaty eva sadā bhave // Rm_18.185{86} //",
  "S01ratnml_u:7800": "iti matvātra saṃsāre karttavyaṃ sukṛtaṃ sadā /",
  "S01ratnml_u:7801": "bauddhe satkṛtapuṇyena labhanti bodhisaṃpadaḥ // Rm_18.186{87} //",
  "S01ratnml_u:7802": "iti śāstrā samādiṣṭaṃ śrutvā sarve 'pi sāṃghikāḥ /",
  "S01ratnml_u:7803": "menire cittavaimalyamūlaṃ dānaphalaśriyaṃ // Rm_18.187{88} //",
  "S01ratnml_u:7804": "tac chrutvā brāhmaṇās te 'pi tatpuṇyavismitā mudā /",
  "S01ratnml_u:7805": "bhagavaṃtaṃ sadā smṛtvā prabhejire 'numoditāḥ // Rm_18.188{89} //",
  "S01ratnml_u:7806": "tathā te brāhmaṇāś cāpi sarve 'pi paurikās tathā /",
  "S01ratnml_u:7807": "tatpuṇyapariśuddhāṃśā vabhuvuḥ kuśalodyatāḥ // Rm_18.189{90} //",
  "S01ratnml_u:7808": "helārpitaṃ ratnadhanaṃ tṛṇāgraṃ śraddhāvatīrṇaṃ tṛṇam apy anarghaṃ /",
  "S01ratnml_u:7809": "anekaśobhānubhavaṃ hi cittaṃ cittaṃ nimittaṃ śubhasaṃbhavānāṃ // Rm_18.190{91} //",
  "S01ratnml_u:7810": "iti me guruṇādiṣṭaṃ śrutaṃ mayā tathocyate /",
  "S01ratnml_u:7811": "śrutvāpy evaṃ mahārāja karttavyaṃ sukṛtaṃ sadā // Rm_18.191{92} //",
  "S01ratnml_u:7812": "prajāś cāpi mahārāja bodhayitvā prayatnataḥ /",
  "S01ratnml_u:7813": "kramād bodhiṃ samāsādya saṃbuddhapadam āpnuyāḥ // Rm_18.192{94} //",
  "S01ratnml_u:7814": "iti tenārhatākhyātaṃ śrutvāśokaḥ sa bhūpatiḥ /",
  "S01ratnml_u:7815": "tathā hīti pratijñāya prābhyanandat sapārṣadaḥ // Rm_18.193{95} //",
  "S01ratnml_u:7816": "idaṃ narā ye dhanikāvadānaṃ śṛṇvanti ye cāpi niśāmayanti /",
  "S01ratnml_u:7817": "sukhāni bhuktvā sa śubhe sadā te sarve 'pi śamyānti jinālayan te /",
  "S01ratnml_u:7818": "++ iti ratnāvadānatatve dhanikāvadānaṃ samāptam ++",
  "S01ratnml_u:7819": "(Rm 237)",
  "S01ratnml_u:7820": "XIX Raivatāvadāna",
  "S01ratnml_u:7821": "athāśoko narendraḥ sa kṛtāṃjalipuṭo mudā /",
  "S01ratnml_u:7822": "upaguptaṃ guruṃ natvā punar evam abhāṣata // Rm_19.1{1} //",
  "S01ratnml_u:7823": "bhadanta śrotum ichāmi punar anyat subhāṣitaṃ /",
  "S01ratnml_u:7824": "tadyathā guruṇākhyātaṃ tathādeṣṭum ca me 'rhati // Rm_19.2{2} //",
  "S01ratnml_u:7825": "iti sāṃprārthitaṃ rājñā śrutvā so 'rhaṃ mahāmatiḥ /",
  "S01ratnml_u:7826": "upagupto narendraṃ taṃ samālokyaivam ādiśat // Rm_19.3{3} //",
  "S01ratnml_u:7827": "sādhu śṛṇu mahārāja yathā me guruṇoditaṃ /",
  "S01ratnml_u:7828": "tathāhaṃ te pravakṣyāmi śrutvaivaṃ paribudhyatāṃ // Rm_19.4{4} //",
  "S01ratnml_u:7829": "krauryeṇa dvirasanāḥ śuciveṣṭitānāṃ mithyāpavādaviṣamaṃ viṣam utsṛjanti /",
  "S01ratnml_u:7830": "te pāpaśāpaparitāpaparaṃparārttās tīvravyalīkatimiravivaraṃ viśanti // Rm_19.5{5} //",
  "S01ratnml_u:7831": "tadyathābhūt purā bhikṣuḥ kāsmīre patitāśrame /",
  "S01ratnml_u:7832": "raivatakābhidho bauddhaḥ sarvabhūtadayāśrayaḥ // Rm_19.6{6} //",
  "S01ratnml_u:7833": "sa kadācid dhanoddeśe vivikte sughaṭāntare /",
  "S01ratnml_u:7834": "tarutvacaḥ kaṣāyena cakre cīvararaṃjanaṃ // Rm_19.7{7} //",
  "S01ratnml_u:7835": "tasminn avasare tatra piśunākhyadvijanmanaḥ /",
  "S01ratnml_u:7836": "dhenuvatsā vane naṣṭā vabhūvur yūthanirgatāḥ // Rm_19.8{8} //",
  "S01ratnml_u:7837": "tadā sa brāhmaṇo dṛṣṭvā taṃ duṣṭāśitaśaṃkitaḥ /",
  "S01ratnml_u:7838": "sarvatrāpi samanviṣṭā tatrāpy anveṣituṃ yayau // Rm_19.9{9} //",
  "S01ratnml_u:7839": "tatra taccīvarakvāthavāke vahnisamudgataṃ /",
  "S01ratnml_u:7840": "dhūmaṃ sa dvija ālokya vatsapākam amanyata // Rm_19.10{10} //",
  "S01ratnml_u:7841": "tataḥ sa brāhmaṇaḥ sārddhaṃ svajanaiḥ śastrapāṇibhiḥ /",
  "S01ratnml_u:7842": "tad draṣṭuṃ śailam āruhya sahasāgāt tadantike // Rm_19.11{11} //",
  "S01ratnml_u:7843": "tatra taṃ raivataṃ bhikṣuṃ dṛṣṭvā sa dvija ādarāt /",
  "S01ratnml_u:7844": "upetya cūḍika-iḍyāhataṃ kumbham apaśyat // Rm_19.12{12} //",
  "S01ratnml_u:7845": "tad dṛṣṭvā śaṃkitaś cāsau vinayān samupāsaran /",
  "S01ratnml_u:7846": "kim etat kriyate bhikṣor iti taṃ paryapṛchata // Rm_19.13{13} //",
  "S01ratnml_u:7847": "iti pṛṣṭe dvijenāsau raivato bhikṣur ādarāt /",
  "S01ratnml_u:7848": "tatra cīvararāgo 'yam iti taṃ dvijam abravīt // Rm_19.14{14} //",
  "S01ratnml_u:7849": "asminn avasare tasyā pūrvakarmavipākataḥ /",
  "S01ratnml_u:7850": "gomāṃsaraktapāṇīyaḥ sapākaḥ samapadyata // Rm_19.15{15} //",
  "S01ratnml_u:7851": "sukhaṃ duḥkhatvam ānāti śuklam apy eti kālatāṃ /",
  "S01ratnml_u:7852": "vidhau vidhuratāṃ yāte dharmo 'py āyāty adharmatāṃ // Rm_19.16{16} //",
  "S01ratnml_u:7853": "mithyāpāpaprakaṭatā janakopaḥ padacyutiḥ /",
  "S01ratnml_u:7854": "(Rm 238)",
  "S01ratnml_u:7855": "apuṇyaparipākānām etat pratyakṣalakṣaṇaṃ // Rm_19.17{17} //",
  "S01ratnml_u:7856": "doṣaḥ samunmiṣati yāty aguṇaḥ prakāśaṃ kāryaṃ viparyayam upeti viśīryate dhīḥ // Rm_19.18{18} //",
  "S01ratnml_u:7857": "puṃsāṃ purāvihitaḥ duḥkṛtapākakāle ke ke na nāma nipatanti mahābhighātāḥ // Rm_19.19{19} //",
  "S01ratnml_u:7858": "tataḥ sa brāhmaṇo 'py atra kumbhe kim iti śaṃkitaḥ /",
  "S01ratnml_u:7859": "paśyāmīti viniścitya nirīkṣitum upācarat // Rm_19.20{20} //",
  "S01ratnml_u:7860": "viruddhāmiṣagaṃdhena rudhireṇa ca śaṃkitaḥ /",
  "S01ratnml_u:7861": "apaśyan sa dvijaḥ kumbhe māṃsapiṇḍaṃ supakvitaiḥ // Rm_19.21{21} //",
  "S01ratnml_u:7862": "pratyakṣadoṣam ālokya dvijaḥ krodhito ruṣā /",
  "S01ratnml_u:7863": "tam abhāṣata nirbhatsya tīvravaiśaśakaṃpitaḥ // Rm_19.22{22} //",
  "S01ratnml_u:7864": "aho vata sadācāraḥ sthito 'yaṃ vijane vane /",
  "S01ratnml_u:7865": "yasyedṛśāni karmāṇi na kasyacid iha paśyati // Rm_19.23{23} //",
  "S01ratnml_u:7866": "pravrajyāraṃjitaḥ kāyaḥ kriyā mlechajanocitā /",
  "S01ratnml_u:7867": "jānāti channapāpānāṃ kaḥ kūṭavrataśāntitāṃ // Rm_19.24{24} //",
  "S01ratnml_u:7868": "ity ukte tena sākṣepaṃ sa raivato 'py aciṃtayat /",
  "S01ratnml_u:7869": "doṣe pratyakṣalakṣyasmin kiṃ bravīmi niruttaraḥ // Rm_19.25{25} //",
  "S01ratnml_u:7870": "mama daivāya ghāto 'yam ity ukte ko 'numanyate /",
  "S01ratnml_u:7871": "hāsyāyatanatām eti pratyakṣyāpahnavī janaḥ // Rm_19.26{26} //",
  "S01ratnml_u:7872": "upasthitaṃ sahe sarvaṃ maunam ālambya kevalaṃ /",
  "S01ratnml_u:7873": "ayaṃ me niḥpratīkāraḥ salilād agnidutthitaḥ // Rm_19.27{27} //",
  "S01ratnml_u:7874": "doṣe guṇātiśayam āśu guṇe 'pi doṣaṃ paiyūṣadhāmni viṣam apy amṛtaṃ viṣe ca //",
  "S01ratnml_u:7875": "saṃdarśayaty aniśam adbhutarūpam eva kālendrajālikāvadhūr bhavitavyeyaṃ // Rm_19.28{28} //",
  "S01ratnml_u:7876": "ity evaṃ manasā dhyātvā raivataḥ sa mahāmatiḥ /",
  "S01ratnml_u:7877": "svadaivasmaraṇaṃ kṛtvā tasthau yogasamāhitaḥ // Rm_19.29{29} //",
  "S01ratnml_u:7878": "iti dhyānaṃ samālambya sthitaṃ taṃ raivataṃ muniṃ /",
  "S01ratnml_u:7879": "dṛṣṭvātiruṣitaś cāsau saṃtaryya paryabhāṣata // Rm_19.30{30} //",
  "S01ratnml_u:7880": "are re durmate bhikṣo kiṃ atra durjane vane /",
  "S01ratnml_u:7881": "sthitvevaṃ dāruṇaṃ pāpaṃ sādhayitvā niṣīdasi // Rm_19.31{31} //",
  "S01ratnml_u:7882": "are pāpiṣṭha bhāṣasva yad arthe vālakāṃ vṛṣaṃ /",
  "S01ratnml_u:7883": "hatvātra pacyate māṃsa tvayātmano pareṇa vā // Rm_19.32{32} //",
  "S01ratnml_u:7884": "pareṇāpi hataṃ dṛṣṭvā tat pāpaiḥ parilipyase /",
  "S01ratnml_u:7885": "tat tvayā vṛṣabhī hatvā kathaṃ pāpair na dahyase // Rm_19.33{33} //",
  "S01ratnml_u:7886": "dhig dhik tvām atra rebhikṣo saṃbuddhaśāsane yataḥ /",
  "S01ratnml_u:7887": "pravrajyāsaṃvaraṃ dhṛtvā nirjane vana āśrayan // Rm_19.34{34} //",
  "S01ratnml_u:7888": "mahadduḥkarakarmāṇi kṛtvaivaṃ tapase 'dhunā /",
  "S01ratnml_u:7889": "are re śrūyate kiṃ na tvayā saṃbuddhabhāṣitaṃ // Rm_19.35{35} //",
  "S01ratnml_u:7890": "atha śrutvāpi te tatra śraddhā na vidyate khalu /",
  "S01ratnml_u:7891": "kim evaṃ pātakaṃ kṛtvā pravrajyāsaṃvaraṃ caran // Rm_19.36{36} //",
  "S01ratnml_u:7892": "kevalaṃ pāpakāny eva sādhayitvātra tiṣṭhase /",
  "S01ratnml_u:7893": "pravrajito viraktātmā pariśuddhatrimaṃḍalaḥ // Rm_19.37{37} //",
  "S01ratnml_u:7894": "sarvasatvadayādṛṣṭiś caren nityaṃ samāhitaḥ // Rm_19.38{37/} //",
  "S01ratnml_u:7895": "adattaṃ kasya cid dravyaṃ gṛhīyān na kathaṃ cana /",
  "S01ratnml_u:7896": "(Rm 239)",
  "S01ratnml_u:7897": "dayākaruṇyayuktātmā na kuryāt prāṇipīḍinaṃ // Rm_19.39{38} //",
  "S01ratnml_u:7898": "kāmabhogam adharmeṇa naiva bhuṃjyāt kadā cana /",
  "S01ratnml_u:7899": "mṛṣāvādaṃ kadāpy atra naiva brūyāt kathaṃ cana // Rm_19.40{39} //",
  "S01ratnml_u:7900": "pāruṣyavacanaṃ cāpi naiva brūyāt kathaṃ cana /",
  "S01ratnml_u:7901": "paiśunyavacanaṃ vāpi vaden na kasya cit puraḥ // Rm_19.41{40} //",
  "S01ratnml_u:7902": "saṃbhinnapralāpaṃ ca na pravadet kasya cid api /",
  "S01ratnml_u:7903": "vyāpādaṃ kasya cic cāpi bhāvayen na kathaṃ cana // Rm_19.42{41} //",
  "S01ratnml_u:7904": "abhidhyāṃ ca tathā naiva ciṃtayet kasya cid api // Rm_19.43{42} //",
  "S01ratnml_u:7905": "mithyādṛṣṭiṃ sadā kvāpi bhāvayen na kadā cana /",
  "S01ratnml_u:7906": "etāni daśapāpānāṃ mūlāni sarvathā tyajet // Rm_19.44{43} //",
  "S01ratnml_u:7907": "etāni ye samālabhya pracaranti pramādataḥ /",
  "S01ratnml_u:7908": "te sarve kleśasaṃtaptā bhramanti duḥkhino bhave // Rm_19.45{44} //",
  "S01ratnml_u:7909": "tataḥ kleśāgnisaṃtaptāḥ pāpeṣv eva samāhitāḥ /",
  "S01ratnml_u:7910": "duḥkhāny eva sadā bhuktvā narakeṣu bhramanti te // Rm_19.46{45} //",
  "S01ratnml_u:7911": "iti matvātra saṃsāre tyaktvaitāni daśāpi hi /",
  "S01ratnml_u:7912": "santo nityam śubheṣv eva pracaranti samāhitāḥ // Rm_19.47{46} //",
  "S01ratnml_u:7913": "śubhena sadgatiṃ yānti papina durgatiṃ sadā /",
  "S01ratnml_u:7914": "ity ākhyātaṃ jinaiḥ sarvaiḥ kiṃ naitac chrūyate tvayā // Rm_19.48{47} //",
  "S01ratnml_u:7915": "katham etad avajñāya pravrajitas tvam ācareḥ /",
  "S01ratnml_u:7916": "dhik te cittaṃ yad evaṃ me govatsaṃ bhoktum ichati // Rm_19.49{48} //",
  "S01ratnml_u:7917": "pravrajito hi śuddhātmā pariśuddhas trimaṇḍalaḥ /",
  "S01ratnml_u:7918": "sarvasatvadayācittaś caren nityaṃ samāhitaḥ // Rm_19.50{49} //",
  "S01ratnml_u:7919": "sarvasatvahitaṃ kṛtvā brahmacaryaṃ samāhitaḥ /",
  "S01ratnml_u:7920": "bhikṣānnamātrasaṃkṛṣṭaḥ suniḥspṛhaś carec chubhe // Rm_19.51{50} //",
  "S01ratnml_u:7921": "samādhinirato yogī dhāraṇīparamārthabhṛt /",
  "S01ratnml_u:7922": "sarvakleśān vinirjitvā sarvamāragāṇān api // Rm_19.52{51} //",
  "S01ratnml_u:7923": "sarvān parigrahān tyaktvā nirvikalpo niraṃjanaḥ /",
  "S01ratnml_u:7924": "sākṣād arhatvam āsādya brahmacaryaṃ samācaret // Rm_19.53{52} //",
  "S01ratnml_u:7925": "evaṃ pravrajito bhikṣuś caran nityaṃ suśīlabhṛt /",
  "S01ratnml_u:7926": "śivāṃ bodhiṃ samāsādya nirvṛtipadam āpnuyāt // Rm_19.54{53} //",
  "S01ratnml_u:7927": "tvaṃ tu pravrajito 'py evaṃ mahaddāruṇapātakaṃ /",
  "S01ratnml_u:7928": "kṛtvātra nirjane bhuktvā carase mlechacārikāṃ // Rm_19.55{54} //",
  "S01ratnml_u:7929": "hā vatātra vinaṣṭo 'si yad etat pātakānvitaḥ /",
  "S01ratnml_u:7930": "sahasā narake gatvā ciraṃ duḥkhāni bhokṣyasi // Rm_19.56{55} //",
  "S01ratnml_u:7931": "kiṃ tvayā prakṛtaṃ pāpaṃ purā janmāntare kathaṃ /",
  "S01ratnml_u:7932": "yad atra saugate dharmaṃ prāpto 'py evaṃ durāśayaḥ // Rm_19.57{56} //",
  "S01ratnml_u:7933": "tac carasva samādhāya prāyaścittavrataṃ punaḥ /",
  "S01ratnml_u:7934": "etatpāpābhisaṃśuddhyai punar vratasamāptaye // Rm_19.58{57} //",
  "S01ratnml_u:7935": "tathā te śuddhite kāye maṃgalaṃ ca bhavet kramāt /",
  "S01ratnml_u:7936": "pariśuddhas trikāyaś ca pravrajyāsaṃvaraṃ cara // Rm_19.59{58} //",
  "S01ratnml_u:7937": "tadā tvaṃ sarvathā jitvā kleśān māragaṇānn api /",
  "S01ratnml_u:7938": "sākṣād arhatvam āsādya brahmacārī bhaviṣyati // Rm_19.60{59} //",
  "S01ratnml_u:7939": "(Rm 240)",
  "S01ratnml_u:7940": "tadā tvaṃ pariśuddhātmā nirvikalpo niraṃjanaḥ /",
  "S01ratnml_u:7941": "śivāṃ bodhiṃ samāsādya nirvṛtipadam āpnuyāḥ // Rm_19.61{60} //",
  "S01ratnml_u:7942": "iti tenoditaṃ śrutvā raivataḥ sa prabodhitaḥ /",
  "S01ratnml_u:7943": "tathāpi maunam ādhāya tathau daivābhyanusmaran // Rm_19.62{61} //",
  "S01ratnml_u:7944": "evaṃ sthitaṃ tam ālokya brāhmaṇaḥ sa ruṣānvitaḥ /",
  "S01ratnml_u:7945": "evaṃ dvidhā tridhāpy enaṃ paribhāṣyābhyanindayat // Rm_19.63{62} //",
  "S01ratnml_u:7946": "evaṃ dvidhā tridhāpy ukte brāhmaṇena sa raivataḥ /",
  "S01ratnml_u:7947": "svadaivam abhyanusmṛtvā maunenaiva nyaṣīdata // Rm_19.64{63} //",
  "S01ratnml_u:7948": "svadaivacintayas tasya maunāt sa brāhmaṇo ruṣā /",
  "S01ratnml_u:7949": "raivataṃ tāṃ katākṣeṇa dṛṣṭvainaṃ paryabhāṣata // Rm_19.65{64} //",
  "S01ratnml_u:7950": "are re durmate bhikṣo kim evaṃ tiṣṭhase 'dhunā /",
  "S01ratnml_u:7951": "uttiṣṭhātra pravaṃdhitva nayāmi tvāṃ nṛpāntike // Rm_19.66{65} //",
  "S01ratnml_u:7952": "evaṃ tenodite 'py eva sthitaḥ sa raivato yatiḥ /",
  "S01ratnml_u:7953": "kiṃ cin naivāvaden maunam evālambya nyaṣīdata // Rm_19.67{66} //",
  "S01ratnml_u:7954": "tataḥ sa brāhmaṇas tasya maunād atiprakopitaḥ /",
  "S01ratnml_u:7955": "murddhni pāpam iva sthūlaṃ laguḍaṃ marpayātayat // Rm_19.68{67} //",
  "S01ratnml_u:7956": "tathābhighātyamāno 'pi raivataḥ sa samāhitaḥ /",
  "S01ratnml_u:7957": "daivam evābhyanusmṛtvā tasthau niḥkaṃpitāśayaḥ // Rm_19.69{68} //",
  "S01ratnml_u:7958": "tathāsthitaṃ taṃ munim ātmavidyaṃ daivaṃ smaraṃtaṃ hy akṛtāparādhaṃ /",
  "S01ratnml_u:7959": "nināya paścātkṛtavāhudaṃḍaṃ sadas tadā naṃdanabhūmibhartuḥ // Rm_19.70{69} //",
  "S01ratnml_u:7960": "tathāsthitaṃ tam ālokya sa dvijaḥ pratiroṣitaḥ /",
  "S01ratnml_u:7961": "raktākṣaṃ raivataṃ vaddhvā sahasānayan nṛpāntike // Rm_19.71{70} //",
  "S01ratnml_u:7962": "tatra sa brāhmaṇo nītvā taṃ rājñaḥ sthitaḥ /",
  "S01ratnml_u:7963": "tadvatsapiśitaṃ pakvam upasthāpya 'bhyadarśayat // Rm_19.72{71} //",
  "S01ratnml_u:7964": "tataḥ sa brāhmaṇaḥ krūras tasya bhikṣo savistaraṃ /",
  "S01ratnml_u:7965": "sarvavṛttāṃtam ākhyāya taṃ nṛpaṃ paryakopayat // Rm_19.73{72} //",
  "S01ratnml_u:7966": "tad vatsamāṃsam ālokya nṛpatiḥ sa prakopitaḥ /",
  "S01ratnml_u:7967": "raivataṃ taṃ yatiṃ vaddhvā cakre kārāgṛhātithiṃ // Rm_19.74{73} //",
  "S01ratnml_u:7968": "nirdoṣaḥ kleśam āśnāti tambhate guptapātakaḥ /",
  "S01ratnml_u:7969": "jānāti kasya kaḥ śuddhiṃ citrākāreṣv asākṣiṣu // Rm_19.75{74} //",
  "S01ratnml_u:7970": "tatra sa vaṃdhanāgāre vaṃdhito 'pi sa sanmatiḥ /",
  "S01ratnml_u:7971": "triratnasmaraṇaṃ kṛtvā tasthau daivānucintayan // Rm_19.76{75} //",
  "S01ratnml_u:7972": "tatraivaṃ vaṃdhanāgāre tasmin bhikṣau nivandhite /",
  "S01ratnml_u:7973": "kāle na visnito rājā tad vicāre 'pi nāsmarat // Rm_19.77{76} //",
  "S01ratnml_u:7974": "tadānyasmin dine tatra te vatsāḥ sarva āgatāḥ /",
  "S01ratnml_u:7975": "mātṛbhiḥ saha saṃsaktās tṛṇaṃ bhuktvā niṣedire // Rm_19.78{77/} //",
  "S01ratnml_u:7976": "tān vatsān mātṛsaṃsaktān sarvān ālokya sa dvijaḥ /",
  "S01ratnml_u:7977": "vismitaḥ punar ālokya paśyann evaṃ vyaciṃtayat // Rm_19.79{78} //",
  "S01ratnml_u:7978": "aho vatsā ime sarve kutra gatvādhunāgatāḥ /",
  "S01ratnml_u:7979": "(Rm 241)",
  "S01ratnml_u:7980": "sarvatrānviṣyamānā hi kutrāpi nābhyadṛśyate // Rm_19.80{79} //",
  "S01ratnml_u:7981": "hā mamātra mahatpāpo jāyate sāṃprataṃ kathaṃ /",
  "S01ratnml_u:7982": "yan mayā sahasā bhikṣor asamīkṣyāparādhyate // Rm_19.81{80} //",
  "S01ratnml_u:7983": "yathā bhikṣor ghaṭe mānsaṃ dṛṣṭvaiṣām iti cintayat /",
  "S01ratnml_u:7984": "caurāyam iti taṃ bhikṣuṃ paryabhāṣaṃ ruṣābhṛtaṃ // Rm_19.82{81} //",
  "S01ratnml_u:7985": "aparādhaṃ vinārhaṃtam api bhikṣuṃ pratāḍayat /",
  "S01ratnml_u:7986": "vaddhvā taṃ sahasā rājñaḥ puro 'tra samupānayaṃ // Rm_19.83{82} //",
  "S01ratnml_u:7987": "rājāpi mama vākyena sahasaiva nimaṃtrayan /",
  "S01ratnml_u:7988": "vaddhvāśu vaṃdhanāgāre prasthāpayati sāṃprataṃ // Rm_19.84{83} //",
  "S01ratnml_u:7989": "tad atra kiṃ kariṣyāmi vatsāḥ sarve ihāgatāḥ /",
  "S01ratnml_u:7990": "aparādhā yater neti vadeya sāṃprataṃ kathaṃ // Rm_19.85{84} //",
  "S01ratnml_u:7991": "yady avakṣyaṃ tathā rājā tadā me kupito nṛpaḥ /",
  "S01ratnml_u:7992": "sarvasvam apahṛtvāpi prāhariṣyate mām iha // Rm_19.86{85} //",
  "S01ratnml_u:7993": "atha yadi bhayād rājño nāvadiṣyaṃs tathā kvacit /",
  "S01ratnml_u:7994": "nūnaṃ taṃ yatim arhantam api rājā haniṣyate // Rm_19.87{86} //",
  "S01ratnml_u:7995": "tadāhaṃ kiṃ kariṣyāmi tadghorapātakānalaiḥ /",
  "S01ratnml_u:7996": "pacyamānas sadāvīcau tiṣṭheyam atiduḥkhitaḥ // Rm_19.88{87} //",
  "S01ratnml_u:7997": "tad atra kiṃ kariṣyāmi yatropāyaṃ na vidyate /",
  "S01ratnml_u:7998": "sarvathāhaṃ vinaṣṭo 'smi vrajeya śaraṇaṃ kuha // Rm_19.89{88} //",
  "S01ratnml_u:7999": "yad imaṃ saugataṃ bhikṣum arhantaṃ brahmacāriṇaṃ /",
  "S01ratnml_u:8000": "anaparādhinaṃ hatvā kathaṃ pāpair na lepsyate // Rm_19.90{89} //",
  "S01ratnml_u:8001": "etair hi pātakair ghorair ahaṃ rājā janā ime /",
  "S01ratnml_u:8002": "sarve vatsyāmahe 'vīcau bhuktvā duḥkhāni sarvadā // Rm_19.91{90} //",
  "S01ratnml_u:8003": "hā me daivād yateś cāpi nirjane vasato 'pi yat /",
  "S01ratnml_u:8004": "ghaṭe 'bhidṛśyate vatsamānsībhūtaṃ hi cīvaraṃ // Rm_19.92{91} //",
  "S01ratnml_u:8005": "avaśyaṃ bhāvino bhāvā bhavanty eva na cānyathā /",
  "S01ratnml_u:8006": "tad atra kiṃ kariṣyāmi bhikṣur vā kiṃ kariṣyati // Rm_19.93{92} //",
  "S01ratnml_u:8007": "tasyaiva karmadoṣeṇa māṃsībhūtaṃ hi cīvaraṃ /",
  "S01ratnml_u:8008": "atha mamaiva daivena tad iti manyate na hi // Rm_19.94{93} //",
  "S01ratnml_u:8009": "tad atra kiṃ vadeyāhaṃ daivaṃ hi sarvakarmakṛti /",
  "S01ratnml_u:8010": "iti mamārho 'py asya dūṣaṇaṃ nātra vidyate // Rm_19.95{94} //",
  "S01ratnml_u:8011": "tathapy etat pravṛttir na vaktavyaṃ kasya cid api /",
  "S01ratnml_u:8012": "na gaṃtavyaṃ vahiḥ kvāpi sthātavyaṃ svagṛhe sadā // Rm_19.96{95} //",
  "S01ratnml_u:8013": "kadā cit skhalitā buddhir vāṇī ca vismṛtasya me /",
  "S01ratnml_u:8014": "etad dhi pātakaṃ ghoraṃ samācakṣata kutra cit // Rm_19.97{96} //",
  "S01ratnml_u:8015": "tadāhaṃ niṃdyamāno 'tra sarvalokair itas tataḥ /",
  "S01ratnml_u:8016": "bhratsyamānaḥ kathaṃ loke cariṣye duṣṭajaṃtuvat // Rm_19.98{97} //",
  "S01ratnml_u:8017": "iti dhyātvā viniścitya brāhmaṇaḥ sa viṣāditaḥ /",
  "S01ratnml_u:8018": "kasyāpy etat pravṛttāṃtaṃ noce daurjanyalajjayā // Rm_19.99{98} //",
  "S01ratnml_u:8019": "tat pātakāgnisaṃtaptaḥ smṛtvārhantaṃ tam eva saḥ /",
  "S01ratnml_u:8020": "prāyaścittavrataṃ kurvann iva tasthau gṛhāśritaḥ // Rm_19.100{99} //",
  "S01ratnml_u:8021": "evaṃ dvādaśavarṣāṇi nṛpeṇāpi sa vismṛtaḥ /",
  "S01ratnml_u:8022": "(Rm 242)",
  "S01ratnml_u:8023": "raivato vaṃdhanāgāre tasthau dhyānasamāhitaḥ // Rm_19.101{100} //",
  "S01ratnml_u:8024": "atha dvādaśavarṣānte tac chiṣyāḥ sarva āgatāḥ /",
  "S01ratnml_u:8025": "tat pravṛttiṃ samākarṇya vismitās te 'bhavaṃs tadā // Rm_19.102{1} //",
  "S01ratnml_u:8026": "tataḥ sarve 'pi te śiṣyāḥ saṃmīlya nṛpateḥ puraḥ /",
  "S01ratnml_u:8027": "upetyaitat pravṛttāṃtaṃ samākhyāya nyavedayan // Rm_19.103{2} //",
  "S01ratnml_u:8028": "ārogyam astu te rājan lokān dharmeṇa pālaya /",
  "S01ratnml_u:8029": "yadarthe vayam āyāmas tatra bhavān prasīdatu // Rm_19.104{3} //",
  "S01ratnml_u:8030": "yad asmākaṃ gurur bhikṣur aparādhaṃ vinā kathaṃ /",
  "S01ratnml_u:8031": "bhavatā vaṃdhanāgāre sthāpitas tad vicāraya // Rm_19.105{4} //",
  "S01ratnml_u:8032": "iti tair bhikṣubhiḥ sarvais tac chiṣyaiḥ prārthite tadā /",
  "S01ratnml_u:8033": "vyomavāṇī tathākhyāya narendraṃ taṃ vyabodhayat // Rm_19.106{5} //",
  "S01ratnml_u:8034": "tat khavāṇiṃ samākarṇya nṛpaḥ sa paribodhitaḥ /",
  "S01ratnml_u:8035": "tac chiṣyaiḥ sārito bhikṣuṃ taṃ mumocāśu vaṃdhanāt // Rm_19.107{6} //",
  "S01ratnml_u:8036": "aho grāvāgralikhitā niścalā karmasaṃtatiḥ /",
  "S01ratnml_u:8037": "prāptabhijño 'pi yat prāpa krūrakleśadaśāṃ tathā // Rm_19.108{7} //",
  "S01ratnml_u:8038": "taṃ yatiṃ nirgataṃ dṛṣṭvā sa rājābhyānutāpitaḥ /",
  "S01ratnml_u:8039": "ninindā mandapuṇyatvaṃ pramādād dhatam ātmanaḥ // Rm_19.109{8} //",
  "S01ratnml_u:8040": "tadā sa nṛpati rājā sahasā tasya pādayoḥ /",
  "S01ratnml_u:8041": "sāṃjaliḥ praṇatiṃ kṛtvā samutthāyaivam abravīt // Rm_19.110{9} //",
  "S01ratnml_u:8042": "bhadanto vicāryaiva pramadā yad bhavān mayā /",
  "S01ratnml_u:8043": "sthāpito vaṃdhane tan me 'parādhaṃ kṣaṃtum arhati // Rm_19.111{10} //",
  "S01ratnml_u:8044": "vismṛtā me sahāyāṃ ca parijñātā na kena cit /",
  "S01ratnml_u:8045": "daṇḍaḥ patati śuddheṣu prāptaḥ pāpe mahīpatau // Rm_19.112{11} //",
  "S01ratnml_u:8046": "ity uktaḥ kṣitipālena kṣāntiprakṣālitāśayaḥ /",
  "S01ratnml_u:8047": "raivataḥ sa nareṃdraṃ taṃ samālokyaivam abravīt // Rm_19.113{12} //",
  "S01ratnml_u:8048": "rājan na te 'parādhatvaṃ mamaitat karmajaṃ phalaṃ /",
  "S01ratnml_u:8049": "tad atra mā kṛthāḥ kheṭaṃ saugata ātmavidyutaṃ // Rm_19.114{13} //",
  "S01ratnml_u:8050": "tatas taṃ yatim arhantaṃ sa rājā sahasādarāt /",
  "S01ratnml_u:8051": "cīvareṇa samāchādya piṃḍakena samārcayat // Rm_19.115{14} //",
  "S01ratnml_u:8052": "tadaitad vṛttim ākarṇya brāhmaṇaḥ sa tvarānvitaḥ /",
  "S01ratnml_u:8053": "āgatya tat sabhāmadhye dattāśīḥ samupācarat // Rm_19.116{15} //",
  "S01ratnml_u:8054": "tatra sa samupāsṛtya rājñe datvā jayāśiṣāṃ /",
  "S01ratnml_u:8055": "taṃ yatiṃ sāñjalir natvā prārthayan vinayāt kṣamāṃ // Rm_19.117{16} //",
  "S01ratnml_u:8056": "bhadanta bhavatām evam aparādham akārayan /",
  "S01ratnml_u:8057": "tan me 'parādhatāṃ kṣaṃtum arhati sarvathā bhavān // Rm_19.118{17} //",
  "S01ratnml_u:8058": "ity ukte tena vipreṇa raivataḥ sa viśuddhadhīḥ /",
  "S01ratnml_u:8059": "brāhmaṇaṃ taṃ viṣaṇṇāsyaṃ samālokyaivam abravīt // Rm_19.119{18} //",
  "S01ratnml_u:8060": "na manyur vidyate vipra na tvayāpakṛtaṃ mayi /",
  "S01ratnml_u:8061": "mamaiva daivayā kena māṃsībhūtaṃ hi cīvaraṃ // Rm_19.120{19} //",
  "S01ratnml_u:8062": "tatrāhaṃ maunam ālambya sthito daivābhyanusmaran /",
  "S01ratnml_u:8063": "tenātra kiṃ vadiṣyāmi daivā hi valavān bhave // Rm_19.121{20} //",
  "S01ratnml_u:8064": "na tvayāpākṛtaṃ kiñcid vipulakleśapātitaḥ /",
  "S01ratnml_u:8065": "(Rm 243)",
  "S01ratnml_u:8066": "tan mamopanataṃ pāke svakarmasadṛśaṃ phalaṃ // Rm_19.122{21} //",
  "S01ratnml_u:8067": "yat sautkaṇṭhatayaiva sarvavipadaḥ kurvanti kaṇṭhagrahaṃ sarvāṅgaprasabhopabhogasubhagāḥ kliśyanti yat saṃpadaḥ /",
  "S01ratnml_u:8068": "yat svāchaṃdyasukhāspadaṃ viharaṇaṃ dīrghaṃ ca yad vaṃdhanaṃ tat puṃsāṃ nijakarmapākaśavalaṃ saṃsāravallīphalaṃ // Rm_19.123{22} //",
  "S01ratnml_u:8069": "iti tenārhatākhyātaṃ śrutvā naṃdaḥ sa bhūpatiḥ /",
  "S01ratnml_u:8070": "vismitaḥ kautukāc caivaṃ dṛṣṭvā taṃ yatim abravīt // Rm_19.124{23} //",
  "S01ratnml_u:8071": "tavāpi sumate kasya phalam etat kukarmaṇaḥ /",
  "S01ratnml_u:8072": "kiṃ purā prakṛtaṃ karman tat samākhyātum arhati // Rm_19.125{24} //",
  "S01ratnml_u:8073": "iti pṛṣṭe narendreṇa raivataḥ sa sudhir yatiḥ /",
  "S01ratnml_u:8074": "taṃ nareṃdraṃ samālokya bodhayituṃ tathāvadat // Rm_19.126{25} //",
  "S01ratnml_u:8075": "sādhu śṛṇu mahārāja yan mayā prakṛtaṃ purā /",
  "S01ratnml_u:8076": "tad atrāhaṃ pravakṣyāmi sarvalokaprabodhane // Rm_19.127{26} //",
  "S01ratnml_u:8077": "vārāṇasyāṃ purā krūracarito 'bhūt kuthābhidhaḥ /",
  "S01ratnml_u:8078": "gocauraḥ kutsikācāro gomāṃsavihitāśanaḥ // Rm_19.128{27} //",
  "S01ratnml_u:8079": "kadā cit sa vane gatvā hatvā govatsam ātmanā /",
  "S01ratnml_u:8080": "tad vatsamāṃsam ādāya sahasā tato viniryayau // Rm_19.129{28} //",
  "S01ratnml_u:8081": "tatra gorakṣiṇo vatsanaṣṭam anviṣya sarvataḥ /",
  "S01ratnml_u:8082": "dṛṣṭvā taṃ māṃsabhārārttaṃ kopāt samabhidudruvuḥ // Rm_19.130{29} //",
  "S01ratnml_u:8083": "tatra sa kutha ālokya tān sarvān samupadrutān /",
  "S01ratnml_u:8084": "sahasopadruto 'raṇye pradudrāva vanāṃtare // Rm_19.131{30} //",
  "S01ratnml_u:8085": "tatra pratyekabuddhasya dhyānalīnasya so 'grataḥ /",
  "S01ratnml_u:8086": "upanikṣipya tan māṃsaṃ tatraikānte nyalīyata // Rm_19.132{31} //",
  "S01ratnml_u:8087": "te 'pi gorakṣiṇaḥ sarve sānucarām abhidrutāḥ /",
  "S01ratnml_u:8088": "tatra pratyekabuddhaṃ tam ālokya samupācaran // Rm_19.133{32} //",
  "S01ratnml_u:8089": "tatra sa kutha āgatya teṣāṃ gorakṣiṇāṃ puraḥ /",
  "S01ratnml_u:8090": "gomāṃsaṃ darśayitvā taṃ caurāyam ity adarśayat // Rm_19.134{33} //",
  "S01ratnml_u:8091": "tatra te gobhṛtaḥ sarve gomāṃsaṃ tan muneḥ puraḥ /",
  "S01ratnml_u:8092": "dṛṣṭvaiva sahasā kopāt taṃ munim abhyaghātayat // Rm_19.135{34} //",
  "S01ratnml_u:8093": "vadhyo 'yam iti taṃ vadhvā gopālās te prakopitāḥ /",
  "S01ratnml_u:8094": "ākruśya sahasānītvā kārāgāre nyavaṃdhayat // Rm_19.136{35} //",
  "S01ratnml_u:8095": "tataḥ sa kutha ākarṇya taṃ yatiṃ vaṃdhane dhṛtaṃ /",
  "S01ratnml_u:8096": "paścāttāpāgnisaṃtaptas tahīty evaṃ vyaciṃtayat // Rm_19.137{36} //",
  "S01ratnml_u:8097": "hā mayā pāpināpy evaṃ sādhyate pātakāni ca /",
  "S01ratnml_u:8098": "avaśyaṃ vahnināvīcau kuṃhbhyāṃ pakṣye rataṃś ciraṃ // Rm_19.138{37} //",
  "S01ratnml_u:8099": "yad ayaṃ nirjane dhyāto pratyekabuddha ātmavit /",
  "S01ratnml_u:8100": "caurāyam iti saṃdarśya vaṃdhane sthāpitomayā // Rm_19.139{38} //",
  "S01ratnml_u:8101": "etatpāpavipāke hi sarvadā narake sthitaḥ /",
  "S01ratnml_u:8102": "tīvraduḥkhāgnisaṃtapta ante māṃ svakṛte phalaṃ // Rm_19.140{39} //",
  "S01ratnml_u:8103": "hā mayaivaṃ mahāghoraṃ pātakaṃ durdhiyā kṛtaṃ /",
  "S01ratnml_u:8104": "kadā tat pātakān mukto vrajeyaṃ sadgatiṃ kathaṃ // Rm_19.141{40} //",
  "S01ratnml_u:8105": "(Rm 244)",
  "S01ratnml_u:8106": "hā sarvajña namas tubhyaṃ paśya mām atipāpinaṃ /",
  "S01ratnml_u:8107": "bhavānn eva jagattrātā tan me 'pi trātum arhati // Rm_19.142{41} //",
  "S01ratnml_u:8108": "mayā mūḍhena duṣṭena mahāpātakam ācitaṃ /",
  "S01ratnml_u:8109": "tad vimuktyām upāyaṃ me kṛpayā dātum arhati // Rm_19.143{42} //",
  "S01ratnml_u:8110": "iti kuthaḥ sa cāṇḍālaḥ smṛtvā saṃbuddham ādarāt /",
  "S01ratnml_u:8111": "paścāttāpābhisaṃtaptas tasthau gehe pramohitaḥ // Rm_19.144{43} //",
  "S01ratnml_u:8112": "tataḥ sa cetanaṃ prāpya saṃbuddhasyānubhāvataḥ /",
  "S01ratnml_u:8113": "sahasā tata utthāya tadantike upācarat // Rm_19.145{44} //",
  "S01ratnml_u:8114": "tatra sa samupāsṛtya tesāṃ gorakṣiṇaṃ puraḥ /",
  "S01ratnml_u:8115": "kṛtāṃjalipuṭo natvā yācitvābhayam abravīt // Rm_19.146{45} //",
  "S01ratnml_u:8116": "bhavanto 'tra mayā pāpaṃ kṛtaṃ tat pratidekṣyate /",
  "S01ratnml_u:8117": "tad bhavaṃtaḥ samākarṇya kṣaṃtum arhaṃti sarvathā // Rm_19.147{46} //",
  "S01ratnml_u:8118": "asya pratyekabuddhasya hy aparādho na vidyate /",
  "S01ratnml_u:8119": "tatra mayātiduṣṭena cauro 'yam iti darśitaḥ // Rm_19.148{47} //",
  "S01ratnml_u:8120": "tad atra mucyatām eṣa pratyekasugato muniḥ /",
  "S01ratnml_u:8121": "satkṛtyābhyarcya piṃḍena mānanīyo hi sarvadā // Rm_19.149{48} //",
  "S01ratnml_u:8122": "atraitat pātakaṃ nāsya mamaiva mastake pacet /",
  "S01ratnml_u:8123": "tad aham eva vadhyo 'tra tad ayaṃ mucyatāṃ yatiḥ // Rm_19.150{49} //",
  "S01ratnml_u:8124": "iti tenoditaṃ śrutvā sarve gorakṣiṇo 'pi te /",
  "S01ratnml_u:8125": "ruṣṭās taṃ sahasā vaddhvā paryyākhyāyātyatāḍayat // Rm_19.151{50} //",
  "S01ratnml_u:8126": "tat tāḍanaravaṃ śrutvā sa pratyekajinaḥ sudhīḥ /",
  "S01ratnml_u:8127": "gopālāṃs tān samāmaṃtrya punar evaṃ samādiśat // Rm_19.152{51} //",
  "S01ratnml_u:8128": "bhavanto mucyatām eṣa māparādhe 'pi hanyatāṃ /",
  "S01ratnml_u:8129": "kṣamā hi paramaṃ dharmaṃ tat kurvantu kṣamām iha // Rm_19.153{52} //",
  "S01ratnml_u:8130": "tantāsādyāgano yogaṃ kartum arhanti sarvathā /",
  "S01ratnml_u:8131": "kiṃ daivaṃ nihataṃ hatvā yuṣmākaṃ setsyate phalaṃ // Rm_19.154{53} //",
  "S01ratnml_u:8132": "mayaitad vaṃdhanaṃ prāptaṃ mamaiva daivayogataḥ /",
  "S01ratnml_u:8133": "tad asyāpy aparādho 'tra nāstīty eṣa vimucyatāṃ // Rm_19.155{54} //",
  "S01ratnml_u:8134": "iti pratyekabuddhena tenādiṣṭaṃ niśamyate /",
  "S01ratnml_u:8135": "tatheti pratibuddhitvā tat kopaṃ mumucus tadā // Rm_19.156{55} //",
  "S01ratnml_u:8136": "atha te gobhṛtaḥ sarve śrutvā tasya muner vacaḥ /",
  "S01ratnml_u:8137": "sahasā vinatiṃ kṛtvā vaṃdhanāt taṃ vyamuṃcayat // Rm_19.157{56} //",
  "S01ratnml_u:8138": "tatas te gobhṛtaḥ sarve taṃ pratyekamuniṃ mudā /",
  "S01ratnml_u:8139": "cīvareṇa samāchādya samabhyarcyātyatoṣayan // Rm_19.158{57} //",
  "S01ratnml_u:8140": "tatra taṃ samupāśritya kṛtāṃjalipuṭo natāḥ /",
  "S01ratnml_u:8141": "tad aparādhasaṃtaptāḥ prārthayann evam ādarāt // Rm_19.159{58} //",
  "S01ratnml_u:8142": "bhagavañ jñāyate 'smābhir bhavato nāparādhatā /",
  "S01ratnml_u:8143": "tenāsmākaṃ kṣamāṃ kartum arhaty atra bhavān api // Rm_19.160{59} //",
  "S01ratnml_u:8144": "iti taiḥ prārthitaṃ śrutvā sa pratyekajinaḥ /",
  "S01ratnml_u:8145": "tān sarvān gobhṛto dṛṣṭvā samāśvāsyaivam abravīt // Rm_19.161{60} //",
  "S01ratnml_u:8146": "bhavanto mā viṣīdantu dūṣaṇaṃ vā na vidyate /",
  "S01ratnml_u:8147": "etad vṛttiṃ vijānāmi saugatā hi bhavārthavit // Rm_19.162{61} //",
  "S01ratnml_u:8148": "(Rm 245)",
  "S01ratnml_u:8149": "ity ādiśya sa sarvajñaḥ pratyekabuddha utthitaḥ /",
  "S01ratnml_u:8150": "tata ākāśa utplutya svāśramaṃ gate āśrayan // Rm_19.163{62} //",
  "S01ratnml_u:8151": "tad dṛṣṭvā te janāḥ sarve gopālāḥ prativismitāḥ /",
  "S01ratnml_u:8152": "tam eva sugataṃ smṛtvā saddharme sarvadācaran // Rm_19.164{63} //",
  "S01ratnml_u:8153": "yo 'sau kuthābhidho goghnaḥ praduṣṭo 'haṃ tadābhavat /",
  "S01ratnml_u:8154": "tatpāpair narakeṣv evaṃ ciraṃ duḥkhāni bhuktavān // Rm_19.165{64} //",
  "S01ratnml_u:8155": "asmiñ janmany api prāptakleśadvādaśavārṣikaṃ /",
  "S01ratnml_u:8156": "tad asyātrāparādhaṃ na mamaitad daivayogataḥ // Rm_19.166{65} //",
  "S01ratnml_u:8157": "iti mahārāja śubhāśubhaṃ svadaivataḥ /",
  "S01ratnml_u:8158": "saṃsāre 'tra sadā puṇyaṃ karttavyaṃ satsukhārthibhiḥ // Rm_19.167{66} //",
  "S01ratnml_u:8159": "puṇyam evātra saṃsāre sārasarvārthasiddhidaṃ /",
  "S01ratnml_u:8160": "puṇyaṃ vinā na siddhyante kṛtakarmāṇi sarvathā // Rm_19.168{67} //",
  "S01ratnml_u:8161": "puṇyena jāyate svarge puṇyena yānti sadgatiṃ /",
  "S01ratnml_u:8162": "puṇyena sarvadā bhadraṃ kṛtvā yāṃti jinālayaṃ // Rm_19.169{68} //",
  "S01ratnml_u:8163": "daṃḍena mucyate vadhyaḥ puṇyasyaivānubhāvataḥ /",
  "S01ratnml_u:8164": "daṃḍārho 'pi prahāreṇa prahārārho 'pi roṣataḥ // Rm_19.170{69} //",
  "S01ratnml_u:8165": "roṣārhā romaharṣanena mucyate puṇyato nṛpa /",
  "S01ratnml_u:8166": "yāvantaḥ sūkhinaḥ sarvasaṃpatsamanvitāḥ // Rm_19.171{70} //",
  "S01ratnml_u:8167": "sarve te puṇyakarttāra iti jñeyā narādhipa /",
  "S01ratnml_u:8168": "puṇyena śuddhyate cittaṃ śuddhāśayo bhavet sudhīḥ // Rm_19.172{71} //",
  "S01ratnml_u:8169": "subuddhiḥ sarvadā nityaṃ śubheṣv eva samācaret /",
  "S01ratnml_u:8170": "śubhācāro viśuddhāṃgaḥ satyavādī jitendriyaḥ // Rm_19.173{72} //",
  "S01ratnml_u:8171": "pariśuddhāśayo dhīro bhavet satvahitārthabhṛt /",
  "S01ratnml_u:8172": "tathaitat puṇyayuktātmā sarvavidyākalārthavit // Rm_19.174{73} //",
  "S01ratnml_u:8173": "bhaved dharmārthavijñaś ca suguṇaśrīsamanvitaḥ /",
  "S01ratnml_u:8174": "tato māheśvarīsaṃpatprāpto lokahitodyataḥ // Rm_19.175{74} //",
  "S01ratnml_u:8175": "dānaṃ kṛtvā sadā saukhyaṃ bhuktyā nityaṃ śubhe caret /",
  "S01ratnml_u:8176": "etatpuṇyavipākena pariśuddhas trimaṇḍalaḥ // Rm_19.176{75} //",
  "S01ratnml_u:8177": "śubhraśīlo viśuddhātmā sadāryavratam ācaret /",
  "S01ratnml_u:8178": "etatpuṇyānubhāvena kṣantidharmārthasādhakaḥ // Rm_19.177{76} //",
  "S01ratnml_u:8179": "svaparātmasamābhāvī caret maitrīsukhānvitaḥ /",
  "S01ratnml_u:8180": "etatpuṇyavipākena dharmotsāhaguṇānvitaḥ // Rm_19.178{77} //",
  "S01ratnml_u:8181": "sarvaduṣṭagaṇāñ jitvā caret satvahite kṛtī /",
  "S01ratnml_u:8182": "etatpuṇyaprabhāvaiś ca sarvakleśān vinirjayan /",
  "S01ratnml_u:8183": "samādhidhāraṇīvijñaś cared dhyānaṃ samāhitaḥ // Rm_19.179{78} //",
  "S01ratnml_u:8184": "etatpuṇyavipākaiś ca sarvaśāstrābdhipāragaḥ /",
  "S01ratnml_u:8185": "prajñāratnaṃ samāsādya mahābhijñapadaṃ labhet // Rm_19.180{79} //",
  "S01ratnml_u:8186": "etatpuṇyānubhāvaiś cia sarvopāyavidhānavit /",
  "S01ratnml_u:8187": "sarvasatvahitaṃ kṛtvā śubhe nityaṃ samācaret // Rm_19.181{80} //",
  "S01ratnml_u:8188": "etatpuṇyānubhāvaiś ca bodhipraṇidhimānasaḥ /",
  "S01ratnml_u:8189": "sarveṣāṃ maṃgalaṃ kṛtvā bhadracaryāṃ samācaret // Rm_19.182{81} //",
  "S01ratnml_u:8190": "etatpuṇyaprabhāvaiś ca daśabalasamanvitaḥ /",
  "S01ratnml_u:8191": "sarvamārān vinirjitya cared bodhivrataṃ sadā // Rm_19.183{82} //",
  "S01ratnml_u:8192": "etat puṇyabalenaiva saṃbodhijñānam uttamaṃ /",
  "S01ratnml_u:8193": "(Rm 246)",
  "S01ratnml_u:8194": "mahāratnaṃ samāsādya bhavet sarvavināyakaḥ // Rm_19.184{83} //",
  "S01ratnml_u:8195": "tataḥ sarvatra lokeṣu kṛtvā bhadrāṇi sarvadā /",
  "S01ratnml_u:8196": "bodhisatvo mahāsatvaḥ saṃbuddhapadam āpnuyāt // Rm_19.185{84} //",
  "S01ratnml_u:8197": "etatpuṇyānubhāvaiś ca sarvāṃs traidhātukāsthitān /",
  "S01ratnml_u:8198": "satvān bodhau pratisthāpya kṛtvā dharmamayaṃ jagat // Rm_19.186{85} //",
  "S01ratnml_u:8199": "etatpuṇyavipākena dharmarājas tathāgataḥ /",
  "S01ratnml_u:8200": "nirvṛta ālayalīno mahābuddho bhaved dhruvaṃ // Rm_19.187{86} //",
  "S01ratnml_u:8201": "evaṃ matvā mahārāja nirvṛtipadalabdhaye /",
  "S01ratnml_u:8202": "yadīchasi tathā puṇyam eva karttavyam ābhavaiḥ // Rm_19.188{87} //",
  "S01ratnml_u:8203": "puṇyam eva mahāratnaṃ sarvatrāpi mahānugaṃ /",
  "S01ratnml_u:8204": "sarvārthasiddhidaṃ bhadraṃ saṃbuddhapadasādhanaṃ // Rm_19.189{88} //",
  "S01ratnml_u:8205": "iti vijñāya rājendra hitvā pāpānurāgatāṃ /",
  "S01ratnml_u:8206": "puṇyāny evātra saṃsāre karttavyāni hi sarvadā // Rm_19.190{89} //",
  "S01ratnml_u:8207": "pāpena sarvadāpy evaṃ durgatīṣv eva saṃgatāḥ /",
  "S01ratnml_u:8208": "mūḍhā kleśāgnisaṃtaptā bhramanti bhavacārake // Rm_19.191{90} //",
  "S01ratnml_u:8209": "yāvaṃto duḥkhito duṣṭā saṃsāre kleśatāpitāḥ /",
  "S01ratnml_u:8210": "sarve te pāpakarttāra iti buddhaiḥ prakathyate // Rm_19.192{91} //",
  "S01ratnml_u:8211": "iti matvā mahārāja sadā bhadraṃ yadīchasi /",
  "S01ratnml_u:8212": "hitvā pāpānurāgatvaṃ saddharmaṃ cinu sādaraṃ // Rm_19.193{92} //",
  "S01ratnml_u:8213": "saddharmaṃ saugataṃ dharmaṃ yal lokaṃ hitasādhanaṃ /",
  "S01ratnml_u:8214": "tenātra sarvadharmāṇāṃ pravaram agram ucyate // Rm_19.194{93} //",
  "S01ratnml_u:8215": "tad etaddharmasaṃprāptyai triratnaśaraṇaṃ gataḥ /",
  "S01ratnml_u:8216": "satkṛtya śraddhayā nityaṃ bhajasva samupasthitaḥ // Rm_19.195{94} //",
  "S01ratnml_u:8217": "triratne yat kṛtaṃ karmaṃ śubhaṃ vāpy aśubhaṃ tathā /",
  "S01ratnml_u:8218": "tat phalam aprameyam asaṃkhyeya mahattaraṃ // Rm_19.196{95} //",
  "S01ratnml_u:8219": "etatpuṇyānubhāvena sarve buddhā munīśvarāḥ /",
  "S01ratnml_u:8220": "jagad dharmamayaṃ kṛtvā niḥkleśā parinirvṛtāḥ // Rm_19.197{96} //",
  "S01ratnml_u:8221": "evaṃ vijñāya bhūmīndra hitvā pāparatiṃ sadā /",
  "S01ratnml_u:8222": "triratnabhajanaṃ kṛtvā cara nityaṃ sadā śubhe // Rm_19.198{97} //",
  "S01ratnml_u:8223": "abhuktaṃ kṣīyate naiva kvāpi karma śubhāśubhaṃ /",
  "S01ratnml_u:8224": "yenaiva yat kṛtaṃ karmaṃ tenaiva bhujyate phalaṃ // Rm_19.199{98} //",
  "S01ratnml_u:8225": "nāgnibhir dahyate karmaṃ dahyate deha eva hi /",
  "S01ratnml_u:8226": "nodakaiḥ klidyate karmaṃ klidyate tanur eva ca // Rm_19.200{99} //",
  "S01ratnml_u:8227": "nānilaiḥ śuṣyate karmaṃ kāya evābhiśuṣyate /",
  "S01ratnml_u:8228": "na kṣītau kṣīyate karmaṃ kṣīyate tanur eva hi // Rm_19.201{100} //",
  "S01ratnml_u:8229": "anyathāpi bhaven naiva vipāke karmaṇaḥ phalaṃ /",
  "S01ratnml_u:8230": "yathaiva yat kṛtaṃ yena tenaiva bhujyate tathā // Rm_19.202{1} //",
  "S01ratnml_u:8231": "kṛṣṇasya karmaṇaḥ pāke duḥkhataiva sadā bhave /",
  "S01ratnml_u:8232": "śubhasya sukhatā nityaṃ miśritasyobhayaṃ tathā // Rm_19.203{2} //",
  "S01ratnml_u:8233": "evaṃ karmavipākotthaṃ śubhāśubhaphalaṃ sadā /",
  "S01ratnml_u:8234": "bhuktvā sarvatra saṃsāre bhramanti sarvajaṃtavaḥ // Rm_19.204{3} //",
  "S01ratnml_u:8235": "evaṃ matvā mahārāja kṛṣṇāni miśritāni ca /",
  "S01ratnml_u:8236": "vihāyātra śobheṣv eva caritavyaṃ sadā bhave // Rm_19.205{4} //",
  "S01ratnml_u:8237": "iti tenārhatādiṣṭaṃ śrutvānaṃdaḥ sa bhūpatiḥ /",
  "S01ratnml_u:8238": "(Rm 247)",
  "S01ratnml_u:8239": "tatheti prativijñapya sajanaḥ prābhya naṃdataḥ // Rm_19.206{5} //",
  "S01ratnml_u:8240": "tataḥ sa nṛpatir bhūyo raivataṃ taṃ mahāmatiṃ /",
  "S01ratnml_u:8241": "sucīvaraiḥ samāchādya sāṃjaliḥ praṇatiṃ vyadhāt // Rm_19.207{6} //",
  "S01ratnml_u:8242": "punar utthāya bhūpālas tam arhantaṃ kṛtāṃjaliḥ /",
  "S01ratnml_u:8243": "praṇatvā vinayaṃ kurvan kramāc ca prārthayat tathā // Rm_19.208{7} //",
  "S01ratnml_u:8244": "bhadantātra prasīdasva kṣamasva me 'parādhatāṃ /",
  "S01ratnml_u:8245": "sarvadā darśanaṃ datvānugrahaṃ kartum arhasi // Rm_19.209{8} //",
  "S01ratnml_u:8246": "ity ukte 'nena bhūpena raivataḥ sa prasāditaḥ /",
  "S01ratnml_u:8247": "haṃsarāja ivāplutya bhāsayan khe samāyayau // Rm_19.210{9} //",
  "S01ratnml_u:8248": "tatrākāśe samāsīnaḥ prātihāryaṃ pradarśayan /",
  "S01ratnml_u:8249": "lokaiḥ saṃdṛśyamāno 'sau dhyātvā tasthau samujvalan // Rm_19.211{10} //",
  "S01ratnml_u:8250": "tatas tair bhikṣubhiḥ śiṣyaiḥ samanvitaḥ prabhāsayan /",
  "S01ratnml_u:8251": "tathākāśāś caraṃ gatvā svāśrame samupāśrayan // Rm_19.212{11} //",
  "S01ratnml_u:8252": "tad dṛṣṭvā sa nṛpo lokaiḥ sahātivismayānvitaḥ /",
  "S01ratnml_u:8253": "triratnabhajanaṃ kurvan pracacāra sadā mudā // Rm_19.213{12} //",
  "S01ratnml_u:8254": "evaṃ hy adoṣena viśeṣayuktyā pratyakṣaṇakṣyīkṛtalakṣaṇena /",
  "S01ratnml_u:8255": "alaṃkṛtaḥ sādhujanaḥ khalena nighnīkṛto 'pi na vikāram eti // Rm_19.214{13} //",
  "S01ratnml_u:8256": "evaṃ svadaivayogena jāyate hy aparādhatā /",
  "S01ratnml_u:8257": "tan nānyasyāparādhatvaṃ vaktavyaṃ kena cit kva cit // Rm_19.215{14} //",
  "S01ratnml_u:8258": "iti me guruṇākhyātaṃ tathātra kathyate mayā /",
  "S01ratnml_u:8259": "iti matvā mahārāja sadā dharme samācara // Rm_19.216{15} //",
  "S01ratnml_u:8260": "prajāś cāpi tathā rājan bodhayitvā prayatnataḥ /",
  "S01ratnml_u:8261": "bodhimārge pratiṣṭhāpya pālayasva sadādarāt // Rm_19.217{16} //",
  "S01ratnml_u:8262": "tathā te maṃgalaṃ nityaṃ sarvaṃ cāpi bhavet sadā /",
  "S01ratnml_u:8263": "kramād bodhiṃ samāsādya saṃbuddhapadam āpnuyāḥ // Rm_19.218{17} //",
  "S01ratnml_u:8264": "iti satyaṃ parijñāya triratnaśaraṇaṃ gataḥ /",
  "S01ratnml_u:8265": "satkṛtya śraddhayā nityaṃ bhajasvātra samāhitaḥ // Rm_19.219{18} //",
  "S01ratnml_u:8266": "iti tenārhatādiṣṭaṃ śrutvāśokaḥ sa bhūpatiḥ /",
  "S01ratnml_u:8267": "tathā hīti pratijñapya prābhyanandat sapārṣadaḥ // Rm_19.220{19} //",
  "S01ratnml_u:8268": "satkṛtyedaṃ narā ye kalimatidaraṇaṃ raivatasyāvadanaṃ śṛṇvanti śrāvayanti pramuditamanaso bhaktiśraddhāprasannāḥ /",
  "S01ratnml_u:8269": "te sarve 'py evam atra vimalasumanasaḥ sarvadā satsukhāni bhuktvā kṛtvā subhadraṃ jinavaranilaye saṃprayānti pramodāṃ // Rm_19.221{20} //",
  "S01ratnml_u:8270": "++ iti ratnāvadānatatve raivatāvadānaṃ samāptam ++",
  "S01ratnml_u:8271": "(Rm 248)",
  "S01ratnml_u:8272": "XX Mahiṣāvadāna",
  "S01ratnml_u:8273": "atha sa pārthivo 'sokaḥ kṛtāñjalipuṭo mudā /",
  "S01ratnml_u:8274": "upaguptaṃ guruṃ natvā punar evam abhāṣata // Rm_20.1{1} //",
  "S01ratnml_u:8275": "bhadanta śrotum ichāmi punar anyat subhāṣitaṃ /",
  "S01ratnml_u:8276": "tadyathā guruṇākhyātaṃ tathādeṣṭuṃ ca me 'rhati // Rm_20.2{2} //",
  "S01ratnml_u:8277": "iti saṃprārthitaṃ rājñā śrutvā so 'rhan mahāmatiḥ /",
  "S01ratnml_u:8278": "upagupto nareṃdraṃ taṃ samālokyaivam ādiśat // Rm_20.3{3} //",
  "S01ratnml_u:8279": "sādhu śṛṇu mahārāja yathā me guruṇoditaṃ /",
  "S01ratnml_u:8280": "tathāhaṃ te pravakṣyāmi sarve lokaprabodhane // Rm_20.4{4} //",
  "S01ratnml_u:8281": "tadyathā bhagavān buddhaḥ śākyasiṃho munīśvaraḥ /",
  "S01ratnml_u:8282": "sarvajñaḥ sugataḥ śāstā dharmarājo vināyakaḥ // Rm_20.5{5} //",
  "S01ratnml_u:8283": "ṣaḍabhijño jagannātho mārajit tu tathāgataḥ /",
  "S01ratnml_u:8284": "puraikasamaye sārddhaṃ bhikṣubhiḥ śrāvakaiḥ saha // Rm_20.6{6} //",
  "S01ratnml_u:8285": "cailakair bhikṣuṇībhiś caivam upāsikāgaṇair api /",
  "S01ratnml_u:8286": "upāsākais tathānyaiś ca saddharmaguṇavāṃchibhiḥ // Rm_20.7{7} //",
  "S01ratnml_u:8287": "bodhisatvair mahāsatvair brahmendrādisurādhipaiḥ /",
  "S01ratnml_u:8288": "sarve lokādhipaiś cāpi dānavendraiḥ śubhārthibhiḥ // Rm_20.8{8} //",
  "S01ratnml_u:8289": "nāgendrair garuḍendraiś ca yakṣagaṃdharvakinnaraiḥ /",
  "S01ratnml_u:8290": "grahai vidyādharaiś cāpi tathānyaiś ca vṛṣārthibhiḥ // Rm_20.9{9} //",
  "S01ratnml_u:8291": "stūya mānārcyamānaś ca vaṃdyamāno 'bhinaṃditaḥ /",
  "S01ratnml_u:8292": "sarvasatvahitārthena janapadeṣu sarvataḥ // Rm_20.10{10} //",
  "S01ratnml_u:8293": "saddharmaṃ samupādiśya pracacāra sasāṃghikaḥ /",
  "S01ratnml_u:8294": "tathā ca kośale rāṣṭre varaṃ dharmam upādiśat // Rm_20.11{11} //",
  "S01ratnml_u:8295": "tato 'nyatrāpi saddharmam upadeṣṭuṃ tato 'carat /",
  "S01ratnml_u:8296": "tatrānyasmin vane prāpto bhagavān sa sasāṃghikaḥ // Rm_20.12{12} //",
  "S01ratnml_u:8297": "sarvatra maṃgalaṃ kṛtvā pracacāra śanaiḥ kramāt /",
  "S01ratnml_u:8298": "tatrārāṇye mahān yūtho mahiṣīṇāṃ samācarat // Rm_20.13{13} //",
  "S01ratnml_u:8299": "tatraiko mahiṣaś caṇḍo valavīryasamanvitaḥ /",
  "S01ratnml_u:8300": "mahāśṛṃgo mahākāyaḥ pratyavasan madotkaṭaḥ // Rm_20.14{14} //",
  "S01ratnml_u:8301": "tatrāsan paṃcamātrāṇi mahiṣapālaśatāni ca /",
  "S01ratnml_u:8302": "sarve tan mahiṣīyūtham anurakṣyādhyuvāsata // Rm_20.15{15} //",
  "S01ratnml_u:8303": "tadaikasmin dine tatra bhagavān sa sasaṃghikaḥ /",
  "S01ratnml_u:8304": "pracaraṃs tatpradeśe taṃ mahiṣīyutham aikṣata // Rm_20.16{16} //",
  "S01ratnml_u:8305": "tadā te mahiṣīpālā taṃ munīṃdraṃ sasaṃghikaṃ /",
  "S01ratnml_u:8306": "samupāyātam ālokya dūrād evam aghoṣayan // Rm_20.17{17} //",
  "S01ratnml_u:8307": "bhagavān mātra samāyāhi pathānyena vrajādhunā /",
  "S01ratnml_u:8308": "asty atra mahiṣo duṣṭas tat sahasā carānyata // Rm_20.18{18} //",
  "S01ratnml_u:8309": "(Rm 249)",
  "S01ratnml_u:8310": "iti taiḥ śabditaṃ śrutvā bhagavān sa munīśvaraḥ /",
  "S01ratnml_u:8311": "sasaṃghaḥ samupāśritya tāṃ dṛṣṭvaivam ahhāṣata // Rm_20.19{19} //",
  "S01ratnml_u:8312": "alpotsukābhavatv atra bhagavantaḥ kiṃ kuto bhayaṃ /",
  "S01ratnml_u:8313": "kālajño 'haṃ jinendro 'smi tadarthe 'tra samācare // Rm_20.20{20} //",
  "S01ratnml_u:8314": "tadā sa mahiṣo duṣṭas taṃ munīndraṃ sasāṃghikaṃ /",
  "S01ratnml_u:8315": "dūrād dṛṣṭvā samutthāya pradudrāva tadantike // Rm_20.21{21} //",
  "S01ratnml_u:8316": "tatra tadgaṃdham āghrāya dṛṣṭvā taṃ raktacīvaraṃ /",
  "S01ratnml_u:8317": "ruṣā lāṃgūlam unnāmya saṃmukhaḥ prābhyadhāvata // Rm_20.22{22} //",
  "S01ratnml_u:8318": "tatra tena jinendreṇa pañcasiṃhā mahoddhatāḥ /",
  "S01ratnml_u:8319": "abhinirmāya tatpṛṣṭhe sthāpitā bhīmarūpiṇaḥ // Rm_20.23{23} //",
  "S01ratnml_u:8320": "tathā nirmāya tatrāgniskaṃdhau dvāv atiprojvalau /",
  "S01ratnml_u:8321": "ubhayoḥ pārśvayos tasya sthāpito bhīmanisvanau // Rm_20.24{24} //",
  "S01ratnml_u:8322": "tathātra kūṭasaṃkāśo nirmāya mahatī śilā /",
  "S01ratnml_u:8323": "upariṣṭāt pratiṣṭhāpya darśitā tasya bhītaye // Rm_20.25{25} //",
  "S01ratnml_u:8324": "tatra sa mahiṣo 'drākṣīt tān siṃhān pṛṣṭhasaṃsthitān /",
  "S01ratnml_u:8325": "pārśvayor ubhayor agniskaṃdhaur uparitāṃ śilāṃ // Rm_20.26{26} //",
  "S01ratnml_u:8326": "evaṃ sa mahiṣo duṣṭo mahābhayam upasthitaṃ /",
  "S01ratnml_u:8327": "samantataḥ samālokya pravikheṭābhimohitaḥ // Rm_20.27{27} //",
  "S01ratnml_u:8328": "tatra sa trasito dṛṣṭvā parāyituṃ caturdiśaḥ /",
  "S01ratnml_u:8329": "samantato bhayād vignas tasthau trāṇanirāśrayaḥ // Rm_20.28{28} //",
  "S01ratnml_u:8330": "tataḥ sa cakitas tasya munīndrasyābhisaṃmukhaṃ /",
  "S01ratnml_u:8331": "upetya caraṇau natvā śaraṇaṃ samupāyayau // Rm_20.29{29} //",
  "S01ratnml_u:8332": "tatra tadbhayabhinnāsyaḥ parikhinnāśayo rudan /",
  "S01ratnml_u:8333": "bhagavaṃtaṃ tam ālokya tasthau 'trāṇāśrayo puraḥ // Rm_20.30{30} //",
  "S01ratnml_u:8334": "tadā sa bhagavān dṛṣṭvā mahiṣyaṃ tam upasthitaṃ /",
  "S01ratnml_u:8335": "śaraṇāgatam ālokya dharmam evam upādiśat // Rm_20.31{31} //",
  "S01ratnml_u:8336": "bhadramukheti saṃskārāḥ sarve 'nityā bhave dhruvāḥ /",
  "S01ratnml_u:8337": "sarvadharmā anātmanaḥ śāntaṃ nirvāṇam eva hi // Rm_20.32{32} //",
  "S01ratnml_u:8338": "iti dharmaravam śrutvā sa tat puṇyānubhāvataḥ /",
  "S01ratnml_u:8339": "pūrvajanmapravṛttāṃtaṃ smṛtvā prarurodānutāpitaḥ // Rm_20.33{33} //",
  "S01ratnml_u:8340": "evaṃ taṃ ruditaṃ dṛṣṭvā bhagavān sa munīśvara /",
  "S01ratnml_u:8341": "bodhayituṃ samāśvāsya punar gāthe 'bhyabhāṣata // Rm_20.34{34} //",
  "S01ratnml_u:8342": "idānīṃ kiṃ kariṣyāmi tiryagyonigatasya te /",
  "S01ratnml_u:8343": "akṣaṇapratipannasya kiṃ rodiṣi nirarthakaṃ // Rm_20.35{25} //",
  "S01ratnml_u:8344": "sādhu prasādyatāṃ cittaṃ mayi kāruṇike jine /",
  "S01ratnml_u:8345": "tiryagyoniṃ virāgyeha tataḥ svargaṃ gamiṣyasi // Rm_20.36{26} //",
  "S01ratnml_u:8346": "ity ādiṣṭaṃ munīndreṇa śrutvā sa mahiṣas tadā /",
  "S01ratnml_u:8347": "sarvaṃ smṛtvā purāvṛttaṃ manasaivaṃ vyaciṃtayat // Rm_20.37{27} //",
  "S01ratnml_u:8348": "hā mayā durdhiyājñena tyaktvā saddharmasaṃyamaṃ /",
  "S01ratnml_u:8349": "krodhāgninā svayaṃ dagdhā saṃtāpare 'pi tāpitā // Rm_20.38{28} //",
  "S01ratnml_u:8350": "yenāhaṃ hā paribhraṣṭaḥ saddharmamaṇinā 'dhunā /",
  "S01ratnml_u:8351": "viṣarāgāgnisaṃtaptaḥ kṛṣṇāhir iva durmatiḥ // Rm_20.39{29} //",
  "S01ratnml_u:8352": "(Rm 250)",
  "S01ratnml_u:8353": "tad atra kiṃ kariṣyāmi tiryakjātir ihādhunā /",
  "S01ratnml_u:8354": "kiṃ mamānena kāyena duḥkhe pāpānusādhinā // Rm_20.40{30} //",
  "S01ratnml_u:8355": "yatra puṇyaṃ sukhaṃ nāsti tatra kiṃ jīvitena me /",
  "S01ratnml_u:8356": "varam evādya me mṛtyur na tv evaṃ cirajīvitaṃ // Rm_20.41{31} //",
  "S01ratnml_u:8357": "avaśyaṃ mṛtyum āpnuyāṃ sarveṣāṃ maraṇaṃ dhruvaṃ /",
  "S01ratnml_u:8358": "tad atra me śarīre kā snehatā jīvite 'pi vā // Rm_20.42{32} //",
  "S01ratnml_u:8359": "dhik kāyaṃ jīvitaṃ cāpi yena puṇyaṃ na sādhyate /",
  "S01ratnml_u:8360": "puṇyam eva bhave sāraṃ sarvatra satsukhapradaṃ // Rm_20.43{33} //",
  "S01ratnml_u:8361": "puṇyaṃ vinātrā saṃsare kiṃ śrīsaṃpatsukhānvite /",
  "S01ratnml_u:8362": "sarvaṃ vihāya gaṃtavyaṃ puṇyām ekaṃ tadānugaḥ // Rm_20.44{34} //",
  "S01ratnml_u:8363": "puṇyam eva jaganmitraṃ puṇyam eva sadānugaḥ /",
  "S01ratnml_u:8364": "puṇyam eva mahatsāraṃ puṇyam eva hitārthadaṃ // Rm_20.45{35} //",
  "S01ratnml_u:8365": "tasmāt puṇyaṃ prayatnena sādhanīyaṃ bhave sadā /",
  "S01ratnml_u:8366": "sarvatra sukhatāhetu puṇyam eveti kathyate // Rm_20.46{36} //",
  "S01ratnml_u:8367": "tat puṇyaratnasaṃprāptyai buddhasya śaraṇaṃ gataḥ /",
  "S01ratnml_u:8368": "sarvathā smaraṇaṃ kṛtvā bhajeyeha samāhitaḥ // Rm_20.47{37} //",
  "S01ratnml_u:8369": "ity evaṃ manasā dhyātvā mahiṣaḥ sa prabodhitaḥ /",
  "S01ratnml_u:8370": "taṃ buddhaṃ śrīghanaṃ natvānusmṛtvābhajān mudā // Rm_20.48{38} //",
  "S01ratnml_u:8371": "tataḥ sa bhagavāns tasya dṛṣṭvāśayaviśuddhatāṃ /",
  "S01ratnml_u:8372": "saddharmaṃ samupādiśya sasaṃghaḥ svāśrame yayau // Rm_20.49{39} //",
  "S01ratnml_u:8373": "tatrāśrame samāsīno bhagavān sasasāṃghikaḥ /",
  "S01ratnml_u:8374": "sarvasatvahitārthena saṃbodhidharmam ādiśat // Rm_20.50{40} //",
  "S01ratnml_u:8375": "taddharmadeśanāṃ śrotuṃ sarve lokāḥ samāgatāḥ /",
  "S01ratnml_u:8376": "brahmaśakrādayo devā lokapālāś ca dānavāḥ // Rm_20.51{41} //",
  "S01ratnml_u:8377": "grahā vidyādharāḥ siddhā yakṣagaṃdharvakinnarāḥ /",
  "S01ratnml_u:8378": "garuḍā nāgarājāś ca rākṣasāś ca śubhārthinaḥ // Rm_20.52{42} //",
  "S01ratnml_u:8379": "ṛṣayo brāhmaṇāś cāpi nṛpā rājakumārakāḥ /",
  "S01ratnml_u:8380": "vaiśyāc ca maṃtriṇo 'mātyā gṛhasthāś ca mahājanāḥ // Rm_20.53{43} //",
  "S01ratnml_u:8381": "vaṇijaḥ sārthavāhāś ca śilpinaḥ paurikā api /",
  "S01ratnml_u:8382": "grāmyā jānapadāś cāpi tīrthyāḥ kārpaṭikā api // Rm_20.54{44} //",
  "S01ratnml_u:8383": "evam anye 'pi lokāś ca saddharmaguṇavāṃ chinaḥ /",
  "S01ratnml_u:8384": "sarve te samupāgatya tatrāśrame samāviśat // Rm_20.55{45} //",
  "S01ratnml_u:8385": "tatra taṃ śrīghanaṃ dṛṣṭvā bhikṣusaṃghapuraskṛtaṃ /",
  "S01ratnml_u:8386": "natvā pradakṣiṇīkṛtvā samānarcur yathākramaṃ // Rm_20.56{46} //",
  "S01ratnml_u:8387": "tatas te praṇatiṃ kṛtvā parivṛtya samaṃtataḥ /",
  "S01ratnml_u:8388": "tat saddharmāmṛtaṃ pātum upatasthuḥ samāhitāḥ // Rm_20.57{47} //",
  "S01ratnml_u:8389": "tadā sa bhagavān dṛṣṭvā tān sarvān samupasthitāṃ /",
  "S01ratnml_u:8390": "ādimadhyāṃtakalyāṇaṃ saddharmaṃ samupādiśat // Rm_20.58{48} //",
  "S01ratnml_u:8391": "tat saddharmāmṛtaṃ pītvā sarve te saṃprabodhitāḥ /",
  "S01ratnml_u:8392": "dharmaviśeṣam ājñāya triratnaṃ sarvadābhajan // Rm_20.59{49} //",
  "S01ratnml_u:8393": "tatra sa mahiṣaḥ pūrvajanmavṛttim anusmaran /",
  "S01ratnml_u:8394": "tadā taddeham utsraṣṭuṃ manasaivaṃ vyaciṃtayat // Rm_20.60{50} //",
  "S01ratnml_u:8395": "hā duṣṭena mayā pūrvam ācitaṃ ghorapātakaṃ /",
  "S01ratnml_u:8396": "(Rm 251)",
  "S01ratnml_u:8397": "tenāhaṃ mahiṣo duṣṭo bhavāmy atra yathoditaṃ // Rm_20.61{51} //",
  "S01ratnml_u:8398": "tad atra kiṃ prakurvīya paśus tat pāpaśodhaṇaṃ /",
  "S01ratnml_u:8399": "tat triratnam anusmṛtvā careyāham upoṣadhaṃ // Rm_20.62{52} //",
  "S01ratnml_u:8400": "datvātrāham imaṃ kāyaṃ satvebhyaḥ śraddhayā 'dhunā /",
  "S01ratnml_u:8401": "manasā sugataṃ dhyātvā martuṃ tiṣṭheya sāṃprataṃ // Rm_20.63{53} //",
  "S01ratnml_u:8402": "tad imaṃ deham utkṛtya tvagmānsarudhirādikaṃ /",
  "S01ratnml_u:8403": "asthimajjādi sarvaṃ ca bhujantu prāṇino mudā // Rm_20.64{54} //",
  "S01ratnml_u:8404": "ye ye satvā imaṃ dehaṃ bhujanti surasaṃ mudā /",
  "S01ratnml_u:8405": "te te sarve sadā dharmaṃ kṛtvā yāntu surālāyaṃ // Rm_20.65{55} //",
  "S01ratnml_u:8406": "tathaitat puṇyapākena muktvāsmān pāpakāśrayāt /",
  "S01ratnml_u:8407": "āsādya sadgatau janma bhajeyaṃ sugataṃ sadā // Rm_20.66{56} //",
  "S01ratnml_u:8408": "iti dhyātvā viniścitya mahiṣaḥ sa prasannadhīḥ /",
  "S01ratnml_u:8409": "tyaktvāhāraṃ tapaśvīva buddhaṃ smṛtvācarat tapaḥ // Rm_20.67{57} //",
  "S01ratnml_u:8410": "tathā sa mahiṣo dhyātvā triratnaṃ cābhyanusmaran /",
  "S01ratnml_u:8411": "dehaṃ tyaktvā viśuddhātmā surālayaṃ samāyayau // Rm_20.68{58} //",
  "S01ratnml_u:8412": "tatra svarge sa utpanno mahāsukhasamanvitaḥ /",
  "S01ratnml_u:8413": "vismitābhiprasannātmā tadaivaṃ samaciṃtayat // Rm_20.69{59} //",
  "S01ratnml_u:8414": "aho hi jāyate saukhyaṃ kutaś cyutvā kuhācare /",
  "S01ratnml_u:8415": "kasya puṇyavipākena mamaivaṃ jāyate śubhaṃ // Rm_20.70{60} //",
  "S01ratnml_u:8416": "iti ciṃtayatas tasya mahiṣapūrviṇas tathā /",
  "S01ratnml_u:8417": "vismayākrāṃtacittasya samutpannābhavan matiḥ // Rm_20.71{61} //",
  "S01ratnml_u:8418": "aho tiryaggateś cyutvā devaloka ihāsare /",
  "S01ratnml_u:8419": "saṃbuddhasmṛtipuṇyena devo bhavāmi sāṃprataṃ // Rm_20.72{62} //",
  "S01ratnml_u:8420": "tad ahaṃ tasya munīndrasya draṣṭuṃ gacheya sāṃprataṃ /",
  "S01ratnml_u:8421": "śraddhayā samupāśritya saddharmaṃ śṛṇuyāṃ punaḥ // Rm_20.73{63} //",
  "S01ratnml_u:8422": "iti mahiṣapūrvī sa devaputraḥ pramoditaḥ /",
  "S01ratnml_u:8423": "tatra tasya munīndrasya darśane gaṃtum aichata // Rm_20.74{64} //",
  "S01ratnml_u:8424": "tataḥ sa muditaḥ snātvā śuddhadivyāṃvarāvṛtaḥ /",
  "S01ratnml_u:8425": "divyagaṃdhānuliptāṃgo divyālaṃkārabhūṣitaḥ // Rm_20.75{65} //",
  "S01ratnml_u:8426": "divyapūjopahārāṇi gṛhītvā devagaṇaiḥ saha /",
  "S01ratnml_u:8427": "tasyāṃ rātrau munīndrasya bhāsayann āśrame yayau // Rm_20.76{66} //",
  "S01ratnml_u:8428": "tatra taṃ śrīghanaṃ dṛṣṭvā muditaḥ samupāsaran /",
  "S01ratnml_u:8429": "natvā pradakṣiṇīkṛtya samānarcca yathāvidhiḥ // Rm_20.77{67} //",
  "S01ratnml_u:8430": "tatas tasya munīndrasya sāṃjaliḥ sa praṇamya ca /",
  "S01ratnml_u:8431": "saddharmadeśanāṃ śrotuṃ purataḥ samupāśrayat // Rm_20.78{68} //",
  "S01ratnml_u:8432": "tathā te tat sahāyāś ca devaputrāḥ prasāditāḥ /",
  "S01ratnml_u:8433": "bhagavaṃtaṃ sāṃjalayaḥ upāśrayan // Rm_20.79{69} //",
  "S01ratnml_u:8434": "tataḥ sa bhagavān dṛṣṭvā sarvāns tān samupasthitān /",
  "S01ratnml_u:8435": "āryyasatyasamārabhya saddharmaṃ samupādiśat // Rm_20.80{70} //",
  "S01ratnml_u:8436": "tatsaddharmāmṛtaṃ pītvā saha devaiḥ pramoditaḥ /",
  "S01ratnml_u:8437": "devo mahiṣapūrvi sa dharmaviśeṣam āptavān // Rm_20.81{71} //",
  "S01ratnml_u:8438": "satkāyaduṣṭibhūmīndhraṃ viṃśatiśikharodgataṃ /",
  "S01ratnml_u:8439": "nirbhidya jñānavajreṇa śrotaāpattim āyayau // Rm_20.82{72} //",
  "S01ratnml_u:8440": "(Rm 252)",
  "S01ratnml_u:8441": "tātaḥ sa dṛṣṭasatyas taṃ bhagavantaṃ munīśvaraṃ /",
  "S01ratnml_u:8442": "kṛtāṃjaliḥ puṭo natvā trir udānam udānayat // Rm_20.83{73} //",
  "S01ratnml_u:8443": "bhagavann idam asmākaṃ kṛtaṃ na janakena hi /",
  "S01ratnml_u:8444": "na mātrā na ca rājñāpi nānyena kena cit khalu // Rm_20.84{74} //",
  "S01ratnml_u:8445": "bhavataiva yad asmākaṃ kṛtapāpaviśodhanaṃ /",
  "S01ratnml_u:8446": "tenābhiśoṣitāśeṣarudhirāśrusāritpariḥ // Rm_20.85{75} //",
  "S01ratnml_u:8447": "laṃghitā asthiśailāś ca pihitā pāpapaddhatiḥ /",
  "S01ratnml_u:8448": "vivṛtāḥ svargamārgāś ca mokṣamārgaś ca darśitaḥ // Rm_20.86{76} //",
  "S01ratnml_u:8449": "mayāptaṃ vimalaṃ cakṣuḥ śāntam āryapadaṃ tathā /",
  "S01ratnml_u:8450": "duḥkhārṇavaḥ samuttīrṇo bodhimārgo 'pi dṛśyate // Rm_20.87{77} //",
  "S01ratnml_u:8451": "tad bhavatāṃ kṛpādṛṣṭeḥ prasādān mama sāṃprataṃ /",
  "S01ratnml_u:8452": "saṃsārajanma sāphalyaṃ buddhaputrāsmy ahaṃ yataḥ // Rm_20.88{78} //",
  "S01ratnml_u:8453": "adyārabhya sadā nityaṃ bhavatāṃ śaraṇaṃ gataḥ /",
  "S01ratnml_u:8454": "bodhau cittaṃ samādhāya cariṣyāmi śubhāṃ cariṃ // Rm_20.89{79} //",
  "S01ratnml_u:8455": "tad atrānugrahaṃ kṛtvā bhavāñ chāstā jagaguruḥ /",
  "S01ratnml_u:8456": "kṛpayā sarvadā paśyann evaṃ māṃ trātum arhati // Rm_20.90{80} //",
  "S01ratnml_u:8457": "iti saṃprārthitaṃ tena suparvaṇā niśamya saḥ /",
  "S01ratnml_u:8458": "śāstā tasyāśayaṃ śuddhaṃ samalokyaivam ādiśat // Rm_20.91{81} //",
  "S01ratnml_u:8459": "sadho śṛṇu hitaṃ vakṣye sadā bhadraṃ yadīchasi /",
  "S01ratnml_u:8460": "triratnaṃ śaraṇaṃ gatvā bhaja nityaṃ samādarāt // Rm_20.92{82} //",
  "S01ratnml_u:8461": "ye buddhaśaraṇaṃ kṛtvā bhajaṃti śraddhayā sadā /",
  "S01ratnml_u:8462": "māracaryābhimuktās te saṃprayāṃti jinālayaṃ // Rm_20.93{83} //",
  "S01ratnml_u:8463": "ye dharmaṃ saugataṃ nityaṃ śṛṇvanti śraddhayā mudā /",
  "S01ratnml_u:8464": "sarvapāpābhimuktās te saṃprayānti sukhāvatīṃ // Rm_20.94{84} //",
  "S01ratnml_u:8465": "ye ca saṃghe prakurvanti satkāraṃ śraddhayādarāt /",
  "S01ratnml_u:8466": "te sarve durgater muktvā saṃprayānti surālayaṃ // Rm_20.95{85} //",
  "S01ratnml_u:8467": "triratnaśaraṇaṃ kṛtvā ye bhajanti sadādarāt /",
  "S01ratnml_u:8468": "durgatiṃ te na gachaṃti sadā gachaṃti sadgatiṃ // Rm_20.96{86} //",
  "S01ratnml_u:8469": "sadgatau te sadā sthitvā triratnaṃ śaraṇaṃ gatāḥ /",
  "S01ratnml_u:8470": "kṛtvā lokahitaṃ saukhyaṃ bhuktvā ramanti sarvadā // Rm_20.97{87} //",
  "S01ratnml_u:8471": "tataḥ pāramitāḥ sarvāḥ paripūrya yathākramaṃ /",
  "S01ratnml_u:8472": "trividhāṃ bodhim āsadya nirvṛtiṃ samavāpnuyuḥ // Rm_20.98{88} //",
  "S01ratnml_u:8473": "iti nirvāṇasatsaukhyaḥ prāptuṃ yadi samichasi /",
  "S01ratnml_u:8474": "triratnaṃ śaraṇaṃ kṛtvā bhaja nityaṃ samāhitaḥ // Rm_20.99{89} //",
  "S01ratnml_u:8475": "etatpuṇyānubhāvena pariśuddhas trimaṃḍalaḥ /",
  "S01ratnml_u:8476": "kramād bodhiṃ samāsādya saṃbuddhapadam āpnuyāḥ // Rm_20.100{90} //",
  "S01ratnml_u:8477": "ity ādiṣṭaṃ munīndreṇa śrutvā sa paribodhitāḥ /",
  "S01ratnml_u:8478": "tathety abhyanumoditvā punar evam abhāṣata // Rm_20.101{91} //",
  "S01ratnml_u:8479": "adya me saphalaṃ saṃpūritaṃ manorathaṃ /",
  "S01ratnml_u:8480": "bodhiratnābhisaṃpanno buddhaputro 'smi sāṃprataṃ // Rm_20.102{92} //",
  "S01ratnml_u:8481": "sarvadā bhavatām eva śaraṇe 'haṃ samāsthitaḥ /",
  "S01ratnml_u:8482": "triratnabhajanaṃ kurvañ cariṣye bodhisaṃvaraṃ // Rm_20.103{93} //",
  "S01ratnml_u:8483": "iti saṃprārthanāṃ kṛtvā devaputraḥ sa moditaḥ /",
  "S01ratnml_u:8484": "(Rm 253)",
  "S01ratnml_u:8485": "śrīghanaṃ taiḥ punar natvā sasahāyo divaṃ yayau // Rm_20.104{94} //",
  "S01ratnml_u:8486": "tatra svarge sa saṃprāpto devaiḥ saha samāśritaḥ /",
  "S01ratnml_u:8487": "triratnasmaraṇaṃ kurvan saukhyaṃ bhuktvā samācarat // Rm_20.105{95} //",
  "S01ratnml_u:8488": "tasyāṃ rātrau mahatkāntiṃ prabhāṃ dṛṣṭvā savismayāḥ /",
  "S01ratnml_u:8489": "sarve te mahiṣīpālā vabhūvuḥ śaṃkitāśayāḥ // Rm_20.106{96} //",
  "S01ratnml_u:8490": "tataḥ prātaḥ samutthāya sarve te kautukānvitāḥ /",
  "S01ratnml_u:8491": "saṃmīlya sahasā tatra buddhāśrame upācaran // Rm_20.107{97} //",
  "S01ratnml_u:8492": "tatra taṃ śrīghanaṃ dṛṣṭvā sarve te pratimoditāḥ /",
  "S01ratnml_u:8493": "kṛtāṃjalipuṭo natvā samupatasthur ādarāt // Rm_20.108{98} //",
  "S01ratnml_u:8494": "tadā sa bhagāvān dṛṣṭvā tān sarvān samupasthitān /",
  "S01ratnml_u:8495": "ādimadhyāṃtakalyāṇaṃ dideśa dharmam uttamaṃ // Rm_20.109{9/} //",
  "S01ratnml_u:8496": "tat saddharmāmṛtaṃ pītvā sarve te pratibodhitāḥ /",
  "S01ratnml_u:8497": "bhagavaṃtaṃ punar natvā paprachur evam ādarāt // Rm_20.110{100} //",
  "S01ratnml_u:8498": "bhagavann adya rātrau ka ihāśrame prabhāsayan /",
  "S01ratnml_u:8499": "bhavatāṃ samupāyātas tat samādeṣṭum arhati // Rm_20.111{1} //",
  "S01ratnml_u:8500": "iti tair mahiṣīpālaiḥ paripṛṣṭe sa sarvavit /",
  "S01ratnml_u:8501": "bhagavāṃs tān samālokya purāvṛttim upādiśat // Rm_20.112{2} //",
  "S01ratnml_u:8502": "yo 'trāsau mahiṣo duṣṭo dṛṣṭvāsmān samupadrutaḥ /",
  "S01ratnml_u:8503": "samantato bhayaṃ dṛṣṭvā trasto me śaraṇaṃ gataḥ // Rm_20.113{3} //",
  "S01ratnml_u:8504": "tadā maddharmam ākarṇya pūrvajātim anusmaran /",
  "S01ratnml_u:8505": "mayi cittaṃ prasādyaiva tyaktvāhārā tyajan tanuṃ // Rm_20.114{4} //",
  "S01ratnml_u:8506": "tato 'smatsmṛtipuṇyena pāpamukto viśuddhadhīḥ /",
  "S01ratnml_u:8507": "svargaloke samutpanno devo bhavati sāṃprataṃ // Rm_20.115{5} //",
  "S01ratnml_u:8508": "sa eṣa devaputro 'dya niśāyām atra bhāsayan /",
  "S01ratnml_u:8509": "devalokaiḥ sahāyāto darśanāya mamālāye // Rm_20.116{6} //",
  "S01ratnml_u:8510": "matsaddharmaṃ samākarṇya dṛṣṭasatyaḥ sa harṣitaḥ /",
  "S01ratnml_u:8511": "devasaṃghaiḥ saha svarge svālaye pragatas tathā // Rm_20.117{7} //",
  "S01ratnml_u:8512": "ity ādiṣṭaṃ munīndreṇa śrutvātivismayoddhatāḥ /",
  "S01ratnml_u:8513": "sarve te mahiṣīpālā mitha evaṃ samabruvan // Rm_20.118{8} //",
  "S01ratnml_u:8514": "aho citra hi yan nāma tiryyagyonigato 'pi saḥ /",
  "S01ratnml_u:8515": "buddhaṃ sadgurum āsādya dharmaṃ śrutvābhavat sudhīḥ // Rm_20.119{9} //",
  "S01ratnml_u:8516": "sadgurau sugate cittaṃ prasādya viratāśanaḥ /",
  "S01ratnml_u:8517": "trirātnasmaraṇaṃ kṛtvā prāṇaṃ tyaktvā divaṃ yayau // Rm_20.120{10} //",
  "S01ratnml_u:8518": "tato 'pīha samāgatya saṃbuddhaṃ śaraṇaṃ gataḥ /",
  "S01ratnml_u:8519": "abhyarcya dharmam ākarṇya dṛṣṭasatyo divaṃ yayau // Rm_20.121{11} //",
  "S01ratnml_u:8520": "svarge 'pi tat tathā nityaṃ sadguroḥ śaraṇaṃ gataḥ /",
  "S01ratnml_u:8521": "śraddhayā bhajanaṃ kurvaṃ chubhe 'carat samāhitaḥ // Rm_20.122{12} //",
  "S01ratnml_u:8522": "dhanyo 'yaṃ sugataḥ śāstā sarvasatvaśubhaṃkaraḥ /",
  "S01ratnml_u:8523": "yatra cittaṃ prasādyaiva paśur api divaṃ gataḥ // Rm_20.123{13} //",
  "S01ratnml_u:8524": "vayaṃ tu mānavāḥ sarve katham enaṃ munīśvaraṃ /",
  "S01ratnml_u:8525": "sadguruṃ samupāsādya śraddhayā na bhajemahi // Rm_20.124{14} //",
  "S01ratnml_u:8526": "(Rm 254)",
  "S01ratnml_u:8527": "tathā saddharmam ākarṇya prasādād asya sadguroḥ /",
  "S01ratnml_u:8528": "atkṛtya sarvadā bhadraṃ na lābhema kathaṃ vayaṃ // Rm_20.125{15} //",
  "S01ratnml_u:8529": "viśeṣadharmam ājñāya dṛṣṭasatyāḥ samāhitāḥ /",
  "S01ratnml_u:8530": "triratnabhajanaṃ kṛtvā nūnaṃ gachema sadgatiṃ // Rm_20.126{16} //",
  "S01ratnml_u:8531": "tad atra sadguror asya munīndrasyādhunā vayaṃ /",
  "S01ratnml_u:8532": "sarve 'pi śraddhayābhyarcya bhajemahi samādarāt // Rm_20.127{17} //",
  "S01ratnml_u:8533": "tat sāddharmaṃ samākarṇya śraddhayā samupasthitāḥ /",
  "S01ratnml_u:8534": "triratnabhajanaṃ kṛtvā caremahi śubhe sadā // Rm_20.128{18} //",
  "S01ratnml_u:8535": "tadādau sugatasyāsya sasaṃghasyā 'dhunā vayaṃ /",
  "S01ratnml_u:8536": "yathārhabhojanenātra pūjayema prapuṣṭaye // Rm_20.129{18/} //",
  "S01ratnml_u:8537": "iti saṃbhāṣaṇāṃ kṛtvā sarve te pratimoditāḥ /",
  "S01ratnml_u:8538": "tatheti saṃmataṃ kṛtvā tatra buddhāśrame yayuḥ // Rm_20.130{19} //",
  "S01ratnml_u:8539": "tatra taṃ śrīghanaṃ dṛṣṭvā sasaṃghaṃ taṃ pramoditāḥ /",
  "S01ratnml_u:8540": "sarvasāṃjalayo natvā prārthayann evam ādarāt // Rm_20.131{20} //",
  "S01ratnml_u:8541": "bhagavan nātha sarvajña bhagavaṃtaṃ sasaṃghikaṃ /",
  "S01ratnml_u:8542": "pūjayituṃ samichāmas tann atrānugrahaṃ kuru // Rm_20.132{21} //",
  "S01ratnml_u:8543": "iti taiḥ prārthitaṃ śrutvā bhagavān sa munīśvaraḥ /",
  "S01ratnml_u:8544": "teṣāṃ puṇyābhisaṃvṛddhyai tūṣṇībhūtvādhyuvāsa tat // Rm_20.133{22} //",
  "S01ratnml_u:8545": "tathādhyuvāsitaṃ matvā sarve te pariharṣitāḥ /",
  "S01ratnml_u:8546": "pādau tasya munīndrasya natvā nijālayaṃ yayuḥ // Rm_20.134{23} //",
  "S01ratnml_u:8547": "tatra te muditāḥ sarve dadhikṣīrodanādikaṃ /",
  "S01ratnml_u:8548": "yathārhabhojyasāmagriṃ sahasā samasādhayan // Rm_20.135{24} //",
  "S01ratnml_u:8549": "tatas te samaye gatvā tatra buddhāśrame mudā /",
  "S01ratnml_u:8550": "sasāṃghikaṃ munīndraṃ taṃ praṇatvaivaṃ nyavedayan // Rm_20.136{25} //",
  "S01ratnml_u:8551": "bhagavan nātha sarvajña samayo varttate 'dhunā /",
  "S01ratnml_u:8552": "tat saṃgha bhagavān pūjāṃ pratigrahitum arhati // Rm_20.137{26} //",
  "S01ratnml_u:8553": "iti taiḥ prārthite sarve bhagavān sasasāṃghikaḥ /",
  "S01ratnml_u:8554": "utthāya bhojanakṣetre upācarān prabhāsayan // Rm_20.138{27} //",
  "S01ratnml_u:8555": "tatra pādyaṃ samādāya saṃbuddhapramukhāḥ kramāt /",
  "S01ratnml_u:8556": "sarve te sāṃghikās tatra svasvāsane samāśrayan // Rm_20.139{28} //",
  "S01ratnml_u:8557": "tāṃ buddhapramukhān sarvān sāṃghikān svāsanāśritān /",
  "S01ratnml_u:8558": "dṛṣṭvā te muditā sarve sāmānarcur yathākramaṃ // Rm_20.140{29} //",
  "S01ratnml_u:8559": "tatas te surasair bhojyaiḥ kṣīrodanaiḥ savyaṃjanaiḥ /",
  "S01ratnml_u:8560": "praṇītair bhagavaṃtaṃ taṃ sasaṃghaṃ samatoṣayan // Rm_20.141{30} //",
  "S01ratnml_u:8561": "tatas taṃ sugataṃ tṛptaṃ sasāṃghikaṃ samīkṣya te /",
  "S01ratnml_u:8562": "tat pātrāṇy apanīyāśu tad dhastādi samaśodhayan // Rm_20.142{31} //",
  "S01ratnml_u:8563": "tataḥ sapūgatāmburāmahauṣadharasāyanaṃ /",
  "S01ratnml_u:8564": "saṃbuddhapramukhebhyas te saṃghebhyaḥ pradadur mudā // Rm_20.143{32} //",
  "S01ratnml_u:8565": "tatas te mahiṣīpālāḥ kṛtāṃjalipūṭā mudā /",
  "S01ratnml_u:8566": "śrīghanaṃ taṃ sasaṃghaṃ ca natvā samupatasthire // Rm_20.144{33} //",
  "S01ratnml_u:8567": "tathā tan samupāsīnān sarvān dṛṣṭvā sa sarvavit /",
  "S01ratnml_u:8568": "(Rm 255)",
  "S01ratnml_u:8569": "āryadharmaṃ samādiśya bodhimārge 'bhyayojayat // Rm_20.145{34} //",
  "S01ratnml_u:8570": "tat saddharmāmṛtaṃ pītvā sarve te 'bhyanumoditāḥ /",
  "S01ratnml_u:8571": "saṃbuddhaśāsane tatra pravrajituṃ samīkṣire // Rm_20.146{35} //",
  "S01ratnml_u:8572": "tatās te mahiṣīpālāḥ sarve kṛtvābhisaṃmataṃ /",
  "S01ratnml_u:8573": "kṛtāṃjalipuṭā natvā prārthayan taṃ munīśvaraṃ // Rm_20.147{36} //",
  "S01ratnml_u:8574": "bhāgavaṃ nātha sarvajña bhavatāṃ śāsane vayaṃ /",
  "S01ratnml_u:8575": "pravrajituṃ samichāmas tan no 'nvāhartum arhati // Rm_20.148{37} //",
  "S01ratnml_u:8576": "iti taiḥ prārthitaṃ śrutvā bhagavān sa munīśvaraḥ /",
  "S01ratnml_u:8577": "tān viśuddhāśayān sarvān samālokyaivam ādiśat // Rm_20.149{38} //",
  "S01ratnml_u:8578": "mātāpitror vinānujñāṃ pravrajyāṃ na dadāmy ahaṃ /",
  "S01ratnml_u:8579": "tad anujñāṃ samādāya preta dāsyāmi vas tadā // Rm_20.150{39} //",
  "S01ratnml_u:8580": "ity ādiṣṭe munīndreṇa sarve te pratinaṃditāḥ /",
  "S01ratnml_u:8581": "taṃ munīndraṃ praṇatvāśu svasvagehaṃ yayur mudā // Rm_20.151{40} //",
  "S01ratnml_u:8582": "tatra te sahasā gatvā samātāpitṛvāṃdhavān /",
  "S01ratnml_u:8583": "paribodhya prayatnena prāpyānujñāṃ samācaraṃ // Rm_20.152{41} //",
  "S01ratnml_u:8584": "tatra te sahasā gatvā bhagavata upāsṛtāḥ /",
  "S01ratnml_u:8585": "pādau sāṃjalayor natvā prārthayann evam ādarāt // Rm_20.153{42} //",
  "S01ratnml_u:8586": "bhagavan sarvavit pitṛprāptānujñāḥ samāgatāḥ /",
  "S01ratnml_u:8587": "tatrānugraham ādhāya pravrajyāṃ dātum arhati // Rm_20.154{43} //",
  "S01ratnml_u:8588": "iti taiḥ prārthite śāstā bhagavān savyapāṇinā /",
  "S01ratnml_u:8589": "teṣāṃ śiras susaṃspṛṣṭvā samālokyaivam ādiśat // Rm_20.155{44} //",
  "S01ratnml_u:8590": "sameta bhikṣavaḥ sarve yūyaṃ śraddhāsamaṃgitāḥ /",
  "S01ratnml_u:8591": "pravrajyāvratam ādhāya carata brahmacārikāṃ // Rm_20.156{45} //",
  "S01ratnml_u:8592": "ity ādiṣṭe munīndreṇa sarve te muṇḍitā vabhuḥ /",
  "S01ratnml_u:8593": "khikkhirīpātradharttāraḥ kākhāyacīvarāvṛtāḥ // Rm_20.157{46} //",
  "S01ratnml_u:8594": "tataḥ śastuḥ prasādena sarve te vimalāśayāḥ /",
  "S01ratnml_u:8595": "pralabdhabodhisaccittāḥ śuddhaśīlā jiteṃdriyāḥ // Rm_20.158{47} //",
  "S01ratnml_u:8596": "bhitvāvidyāguṇāḥ samyak prāptavidyāviśāradāḥ /",
  "S01ratnml_u:8597": "pratisaṃvitsusaṃprāptāḥ satyamārgasamanvitāḥ // Rm_20.159{48} //",
  "S01ratnml_u:8598": "samādhidhāraṇīvidyā ghaṭamānāḥ samāhitāḥ /",
  "S01ratnml_u:8599": "kṣamānvitāḥ śubhātmāno yogino bhikṣavo 'bhavan // Rm_20.160{49} //",
  "S01ratnml_u:8600": "tatas te sarvasaṃsāraṃ matvānityaṃ cālācalaṃ /",
  "S01ratnml_u:8601": "dṛṣṭvā ca sarvasaṃskāragatīr ahivighātinīḥ // Rm_20.161{50} //",
  "S01ratnml_u:8602": "sarvakleśagaṇān hitvā jitvā māragaṇān api /",
  "S01ratnml_u:8603": "sākṣād arhatvam āsādya pracerur brahmacārikāḥ // Rm_20.162{51} //",
  "S01ratnml_u:8604": "tatas te bhikṣavaḥ sarve pariśuddhatrimaṃḍalāḥ /",
  "S01ratnml_u:8605": "vītasaṃgā mahābhijñā nirvikalpā niraṃjanāḥ // Rm_20.163{52} //",
  "S01ratnml_u:8606": "samaloṣṭakasauvarṇāḥ satkāralābhanispṛhāḥ /",
  "S01ratnml_u:8607": "akāśasamacittāṅgā bhave lābhaparāṅmukhāḥ // Rm_20.164{53} //",
  "S01ratnml_u:8608": "devāsurādi lokānāṃ traidhātukanivāsināṃ /",
  "S01ratnml_u:8609": "pūjyā mānyāś ca vaṃdyāś ca babhūvur bodhicāriṇaḥ // Rm_20.165{54} //",
  "S01ratnml_u:8610": "(Rm 256)",
  "S01ratnml_u:8611": "tad dṛṣṭvā bhikṣavaḥ sarve vismayoddhatamānasāḥ /",
  "S01ratnml_u:8612": "bhagavaṃtaṃ muniṃ natvā papracbus tat purākṛtaṃ // Rm_20.166{55} //",
  "S01ratnml_u:8613": "bhagavan kāni karmāṇi tena mahiṣapūrviṇā /",
  "S01ratnml_u:8614": "kṛtāni devaputreṇa yair asau mahiṣo 'bhavat // Rm_20.167{56} //",
  "S01ratnml_u:8615": "ebhiś ca mahiṣīpālaiḥ kiṃ karma prakṛtaiḥ purā /",
  "S01ratnml_u:8616": "yenārhatvaṃ samāsādya bhavaṃti brahmacāriṇaḥ // Rm_20.168{57} //",
  "S01ratnml_u:8617": "etat sarvaṃ samādiśya bhavāñ chāstātra sāṃprataṃ /",
  "S01ratnml_u:8618": "asmākaṃ api cetāṃsi prabodhayitum arhati // Rm_20.169{58} //",
  "S01ratnml_u:8619": "iti tair bhikṣubhiḥ pṛṣṭe bhagavān sa munīśvaraḥ /",
  "S01ratnml_u:8620": "tān sarvān sāṃghikān bhikṣūn samālokyaivam ādiśat // Rm_20.170{59} //",
  "S01ratnml_u:8621": "śṛṇuta bhikṣavaḥ sarve tena mahiṣapūrviṇā /",
  "S01ratnml_u:8622": "purā kṛtāni karmāṇi tāni vakṣyāmi sāṃprataṃ // Rm_20.171{60} //",
  "S01ratnml_u:8623": "ebhiś ca mahiṣipālaiḥ purā yāni kṛtāny api /",
  "S01ratnml_u:8624": "tāni sarvāṇi karmāṇi vakṣyāmi ca tathā 'dhunā // Rm_20.172{61} //",
  "S01ratnml_u:8625": "tadyathābhūt purā buddhaḥ kāśyapo 'rhans tathāgataḥ /",
  "S01ratnml_u:8626": "sarvajñaḥ sugataḥ śāstā dharmarājo vināyākaḥ // Rm_20.173{62} //",
  "S01ratnml_u:8627": "bhagavān sa tadā pūryyāṃ varāṇasyā upāśrame /",
  "S01ratnml_u:8628": "mṛgadāve samāśritya vijahāra sasāṃghikaḥ // Rm_20.174{63} //",
  "S01ratnml_u:8629": "tadā tasya munīndrasya śāsane tripiṭo yatiḥ /",
  "S01ratnml_u:8630": "bhikṣur eko mahāvijño niścayārthaviśāradaḥ // Rm_20.175{64} //",
  "S01ratnml_u:8631": "tadaikasamaye bhikṣupaṃcaśataiḥ puraskṛtaḥ /",
  "S01ratnml_u:8632": "sa sabhāyāṃ samāsīnaḥ saddharmaṃ samupādiśat // Rm_20.176{65} //",
  "S01ratnml_u:8633": "tasya te bhikṣavaḥ śikṣāḥ śaikṣāś ca saṃścayānvitāḥ /",
  "S01ratnml_u:8634": "tripiṭārthaṃ parijñātuṃ paprachus taṃ guruṃ muhuḥ // Rm_20.177{66} //",
  "S01ratnml_u:8635": "evaṃ tair bhikṣubhiḥ pṛṣṭe sa guruḥ pratiroṣitaḥ /",
  "S01ratnml_u:8636": "tān sarvāñ chrāvakāñ chiṣyāñ chaikṣāṃś ca paryabhāṣata // Rm_20.178{67} //",
  "S01ratnml_u:8637": "tatas te śrāvakāḥ sarve dṛṣṭvā taṃ ruṣitaṃ guruṃ /",
  "S01ratnml_u:8638": "praṇatvā vinayaṃ kṛtvā punar evam abhāsire // Rm_20.179{68} //",
  "S01ratnml_u:8639": "bhavanta mā kṛthā roṣaṃ prasīdasva kṛpānidhe /",
  "S01ratnml_u:8640": "vyākhyātaṃ bhavatā samyak tad asmābhi na budhyate // Rm_20.180{69} //",
  "S01ratnml_u:8641": "tad bhūyo 'pi bhavān etadarthaṃ samyak suvistaraṃ /",
  "S01ratnml_u:8642": "asmac cetaṃ prabodhārthaṃ samupādeṣṭum arhati // Rm_20.181{70} //",
  "S01ratnml_u:8643": "iti taiḥ prārthite bhūyas tripiṭaḥ so 'tiroṣitaḥ /",
  "S01ratnml_u:8644": "tathā tāñ chrāvakān sarvān paribhāṣyaivam abravīt // Rm_20.182{71} //",
  "S01ratnml_u:8645": "are re mahiṣā yūyaṃ tat kiṃ jānītha madvacaḥ /",
  "S01ratnml_u:8646": "tad bhūyaḥ kiṃ pravakṣyāmi yac chrutvāpi na budhyate // Rm_20.183{72} //",
  "S01ratnml_u:8647": "iti tenoditaṃ śrutvā sarve te pariroṣitāḥ /",
  "S01ratnml_u:8648": "taṃ guruṃ yatim arhantam api pratyavadas tathā // Rm_20.184{73} //",
  "S01ratnml_u:8649": "yad vayaṃ mahiṣāḥ sarve tad bhavān mahiṣādhipaḥ /",
  "S01ratnml_u:8650": "yad asmākaṃ yathā śāsta tathā bhavatu pālakaḥ // Rm_20.185{74} //",
  "S01ratnml_u:8651": "iti taiḥ śrāvakaiḥ sarvaiḥ śikṣaiḥ śaikṣaṃ ca roṣitaiḥ /",
  "S01ratnml_u:8652": "sadguror antike kopād yat khalaṃ pratibhāṣitaṃ // Rm_20.186{75} //",
  "S01ratnml_u:8653": "etat pāpābhiśaṃkārttāḥ paścāttāpābhitāpinaḥ /",
  "S01ratnml_u:8654": "(Rm 257)",
  "S01ratnml_u:8655": "tam arhantaṃ guruṃ natvā punar evaṃ vabhāṣire // Rm_20.187{76} //",
  "S01ratnml_u:8656": "aho mūḍhā vayaṃ sarve yat kopāt sadguror api /",
  "S01ratnml_u:8657": "pratyākhyāya vayo 'smābhiḥ pratyuttaraṃ pradīyate // Rm_20.188{77} //",
  "S01ratnml_u:8658": "tad etat pātakaṃ ghoraṃ kathaṃ vayaṃ śahemahi /",
  "S01ratnml_u:8659": "tad bhavān kṛpayāsmākaṃ kṣaṃtum arhati sarvathā // Rm_20.189{78} //",
  "S01ratnml_u:8660": "tathā janmāṃtare cāpi bhavantam eva sadguruṃ /",
  "S01ratnml_u:8661": "kalyāṇamitram āsādya prāpnuyāma susaṃvaraṃ // Rm_20.190{79} //",
  "S01ratnml_u:8662": "iti saṃprārthanāṃ kṛtvā sarve te bhikṣavas tathā /",
  "S01ratnml_u:8663": "tasya guror upāśritya dharmaṃ śrutvābhajan sadā // Rm_20.191{80} //",
  "S01ratnml_u:8664": "tatas te samaye sarve śrāvakās tripiṭo 'pi saḥ /",
  "S01ratnml_u:8665": "kālaṃ gatāḥ punar janma lehire durgatau tataḥ // Rm_20.192{81} //",
  "S01ratnml_u:8666": "khalavākkarmapākena paṃcajanmaśatāny api /",
  "S01ratnml_u:8667": "sa tripiṭapatiḥ śāstā mahiṣo 'yaṃ sabhābhavat // Rm_20.193{82} //",
  "S01ratnml_u:8668": "sarve te śrāvakāś cāpi yathā vākkarmadoṣataḥ /",
  "S01ratnml_u:8669": "tatheme mahiṣīpalā vabhūvuḥ sarvadā bhave // Rm_20.194{83} //",
  "S01ratnml_u:8670": "atrāpi mahiṣo duṣṭas tripiṭo 'sau bhavaty api /",
  "S01ratnml_u:8671": "ime 'pi mahiṣīpālā bhavanti bhikṣavo 'pi te // Rm_20.195{84} //",
  "S01ratnml_u:8672": "yac cāyaṃ mahiṣo 'py atra kāśyapakṛtapuṇyataḥ /",
  "S01ratnml_u:8673": "dṛṣṭvā māṃ suprasannātmā natvā me śaraṇaṃ gataḥ // Rm_20.196{85} //",
  "S01ratnml_u:8674": "etatpuṇyavipākena devaputro bhavaty ayaṃ /",
  "S01ratnml_u:8675": "āryasatyaṃ samāsādya dṛṣṭasatyo sudhīr api // Rm_20.197{86} //",
  "S01ratnml_u:8676": "ime 'pi mahiṣīpālāḥ kāśyapapuṇyapākātaḥ /",
  "S01ratnml_u:8677": "pravrajyārhatvam āsādya bhavanti brahmacāriṇaḥ // Rm_20.198{87} //",
  "S01ratnml_u:8678": "evaṃ karmavipākair hi sarve 'pi jantavo bhave /",
  "S01ratnml_u:8679": "sukhaduḥkhāni bhuṃjānā bhramanti bhavacārake // Rm_20.199{88} //",
  "S01ratnml_u:8680": "nāgnibhir dahyate karmaṃ vāyubhir vā na śuṣyate /",
  "S01ratnml_u:8681": "klidyate nodakaiś cāpi kṣīyate nāpi bhūmiṣu // Rm_20.200{89} //",
  "S01ratnml_u:8682": "abhuktaṃ kṣīyate naiva karmaṃ kvāpi kathaṃ cana /",
  "S01ratnml_u:8683": "sarvatrāpi bhaven naiva karmaṇo gatir anyathā // Rm_20.201{90} //",
  "S01ratnml_u:8684": "śubhasya karmaṇaḥ pāke śubhataiva sadā bhave /",
  "S01ratnml_u:8685": "tathā kṛṣṇasya pāke ca duḥkhataiva sadā bhave // Rm_20.202{91} //",
  "S01ratnml_u:8686": "miśritānāṃ tathā pāke miśritāni phalāny api /",
  "S01ratnml_u:8687": "evaṃ matvā śubheṣv eva caritavyaṃ sadā bhave // Rm_20.203{92} //",
  "S01ratnml_u:8688": "yenaiva yat kṛtaṃ karmaṃ tenaiva bhujyate phalaṃ /",
  "S01ratnml_u:8689": "avaśyaṃ pariboktavyaṃ saṃsāre karmaṇaḥ phalaṃ // Rm_20.204{93} //",
  "S01ratnml_u:8690": "na nasyaṃti hi karmāṇi kalpakoṭiśatair api /",
  "S01ratnml_u:8691": "sāmagrīṃ prāpya kālaṃ ca phalanti prāṇināṃ khalu // Rm_20.205{94} //",
  "S01ratnml_u:8692": "iti matvātra saṃsāre triratnaṃ śaraṇaṃ gatāḥ /",
  "S01ratnml_u:8693": "satkṛtya śraddhayā nityaṃ bhajadhvaṃ sarvathādarāt // Rm_20.206{95} //",
  "S01ratnml_u:8694": "ye bhajaṃti sadā nityaṃ triratnaṃ śaraṇaṃ gatāḥ /",
  "S01ratnml_u:8695": "durgatiṃ te na gachaṃti yānty eva sadgatiṃ sadā // Rm_20.207{96} //",
  "S01ratnml_u:8696": "ity ādiṣṭaiḥ munīndreṇa śrutvā te saṃghikā mudā /",
  "S01ratnml_u:8697": "(Rm 258)",
  "S01ratnml_u:8698": "sarve lokāś ca satkṛtya triratnaṃ sarvadābhajaṃ // Rm_20.208{97} //",
  "S01ratnml_u:8699": "etan me guruṇākhyātaṃ tathā mayocyate 'dhunā /",
  "S01ratnml_u:8700": "tvayāpy evaṃ mahārāja caritavyaṃ sadā śubhe // Rm_20.209{98} //",
  "S01ratnml_u:8701": "prajāś cāpi sadā dhārmaṃ śrāvāyitvā prabodhayan /",
  "S01ratnml_u:8702": "bodhimārge pratisthāpya pālayasva samāhitaḥ // Rm_20.210{99} //",
  "S01ratnml_u:8703": "tathā te maṃgalam nityaṃ sarvatrāpi bhaved dhruvaṃ /",
  "S01ratnml_u:8704": "kramād bodhiṃ samāsādya saṃbuddhapadam āpnuyāḥ // Rm_20.211{100} //",
  "S01ratnml_u:8705": "iti tenārhatādiṣṭaṃ śrutvāśokaḥ sa bhūpatiḥ /",
  "S01ratnml_u:8706": "tatheti 'bhyanumoditvā prābhyanandat sapārṣadaḥ // Rm_20.212{1} //",
  "S01ratnml_u:8707": "idaṃ narā ye mahiṣāvādānaṃ śṛṇvaṃti ye capi niśāmayaṃti sukhāni bhuktvā khalu te 'tra sarve samyāṃti nūnaṃ sugatālayaṃ te // Rm_20.213{2} //",
  "S01ratnml_u:8708": "++ ity avadānatatve mahiṣāvadānaṃ samāptam ++",
  "S01ratnml_u:8709": "(Rm 259)",
  "S01ratnml_u:8710": "XXI Nāvikāvadāna",
  "S01ratnml_u:8711": "athāśoko mahinātha upaguptaṃ yatiṃ guruṃ /",
  "S01ratnml_u:8712": "kṛtāṃjalipuṭo natvā punar evam abhāṣata // Rm_21.1{1} //",
  "S01ratnml_u:8713": "bhadaṃta śrotum ichāmi punar anyat subhāṣitaṃ /",
  "S01ratnml_u:8714": "tad yathā guruṇākhyātaṃ tathādeṣṭuṃ ca me 'rhati // Rm_21.2{2} //",
  "S01ratnml_u:8715": "saṃprārthite rājñā śrutvā so 'rhan sudhīr yatiḥ /",
  "S01ratnml_u:8716": "upagupto nareṃdraṃ taṃ samālokyaiyam abravīt // Rm_21.3{3} //",
  "S01ratnml_u:8717": "sādhu śṛṇu mahārāja yathā me guruṇoditaṃ /",
  "S01ratnml_u:8718": "tathāhaṃ te pravakṣyāmi śrutvānumodanāṃ kuru // Rm_21.4{4} //",
  "S01ratnml_u:8719": "puraikasamaye buddho bhagavān sa munīśvaraḥ /",
  "S01ratnml_u:8720": "sarvajñaḥ sugataḥ śastā dharmarājo vināyakaḥ // Rm_21.5{5} //",
  "S01ratnml_u:8721": "sasaṃgho hāsayan tatra magadhe cārikāṃ caran /",
  "S01ratnml_u:8722": "sarvatra bhadratāṃ kṛtvā gaṃgātīram upāśrayan // Rm_21.6{6} //",
  "S01ratnml_u:8723": "tatra sa bhagavān sarvai bhikṣusaṃghaiḥ puraskṛtaḥ /",
  "S01ratnml_u:8724": "sabhāmadhyāsanāsīno dharmam ādeṣṭum aichata // Rm_21.7{7} //",
  "S01ratnml_u:8725": "tat saddharmāmṛtaṃ pātuṃ sarvalokās tadāgatāḥ /",
  "S01ratnml_u:8726": "brahmaśakrādayo devā lokapālā gaṇādayaḥ // Rm_21.8{8} //",
  "S01ratnml_u:8727": "daityeṃdro garuḍā nāgā yakṣagaṃdharvakiṃnarāḥ /",
  "S01ratnml_u:8728": "siddhā vidyādharāś cāpi rākṣasāś ca maharddhikāḥ // Rm_21.9{9} //",
  "S01ratnml_u:8729": "ṛṣayo brāhmaṇāś cāpi yogino yatayo 'pi ca /",
  "S01ratnml_u:8730": "rājānaḥ kṣatriyā bhūpā rājaputrāś ca tīrthikaḥ // Rm_21.10{10} //",
  "S01ratnml_u:8731": "vaiśyāś cā maṃtriṇo 'mātyāḥ śreṣṭhinaḥ paurikāḥ prajāḥ /",
  "S01ratnml_u:8732": "gṛhasthāḥ sādhavo bhadrāḥ sārthavāhamahājanāḥ // Rm_21.11{11} //",
  "S01ratnml_u:8733": "vaṇijāḥ śilpinaś cāpi grāmyā jānapadā api /",
  "S01ratnml_u:8734": "tathānye 'pi samāyātāḥ saddharmaśravaṇārthinaḥ // Rm_21.12{12} //",
  "S01ratnml_u:8735": "tatra te samupāyātā dṛṣṭvā taṃ śrīghanaṃ mudā /",
  "S01ratnml_u:8736": "natvā pradakṣiṇīkṛtya samānarcur yathākramaṃ // Rm_21.13{13} //",
  "S01ratnml_u:8737": "tataḥ sarve 'pi te lokāḥ parivṛtya samaṃtataḥ /",
  "S01ratnml_u:8738": "samāhitāḥ samudvīkṣya dharmaṃ śrotuṃ samāśrayan // Rm_21.14{14} //",
  "S01ratnml_u:8739": "tadā sa bhagavān dṛṣṭvā sarvāns tān samupasthitān /",
  "S01ratnml_u:8740": "bodhicaryāṃ samārabhya saddharmaṃ samupādiśat // Rm_21.15{15} //",
  "S01ratnml_u:8741": "tat saddharmāmṛtaṃ pītvā sarve lokāḥ pramoditāḥ /",
  "S01ratnml_u:8742": "dharmāviśeṣam ājñāya triratnaṃ prābhajan sadā // Rm_21.16{16} //",
  "S01ratnml_u:8743": "tataḥ sa bhagavān dṛṣṭvā sarvāl lokāñ chubhāśritān /",
  "S01ratnml_u:8744": "tathānyatra śubhaṃ kartuṃ gaṃgātīram upācarat // Rm_21.17{17} //",
  "S01ratnml_u:8745": "sasaṃgho bhagāvaṃs tatra gaṃgātīra upāsṛtaḥ /",
  "S01ratnml_u:8746": "navikān samupāhūya samālokyaivam abravīt // Rm_21.18{18} //",
  "S01ratnml_u:8747": "(Rm 260)",
  "S01ratnml_u:8748": "nāvikā gantum ichāmi gaṃgāpāram ito 'dhunā /",
  "S01ratnml_u:8749": "tan mām imāṃ nadīṃ gaṃgāṃ samuttārayata drutaṃ // Rm_21.19{19} //",
  "S01ratnml_u:8750": "iti tat prārthitaṃ śrutvā sarve te nāvikā api // Rm_21.20{20} //",
  "S01ratnml_u:8751": "sasāṃghikaṃ munīndraṃ tan anādṛtyaivam abruvan /",
  "S01ratnml_u:8752": "tarapaṇyaṃ vināsmābhiḥ kaści diśā na tāritaḥ // Rm_21.21{21} //",
  "S01ratnml_u:8753": "yadīchati bhavāns tarttuṃ tarapaṇyaṃ prayachatu /",
  "S01ratnml_u:8754": "iti tair bhāṣitaṃ śrutvā bhagavān sa munīśvaraḥ // Rm_21.22{22} //",
  "S01ratnml_u:8755": "tān sarvān nāvikān dṛṣṭvā punar evam abhāṣata /",
  "S01ratnml_u:8756": "aham api bhavaṃto 'tra nāviko 'smi ti manyatāṃ // Rm_21.23{23} //",
  "S01ratnml_u:8757": "mayā hi tārito naṃdo mahārāganadīkṛtaḥ purā /",
  "S01ratnml_u:8758": "dveṣābdhipatito duṣṭo 'ṅgulimālo 'pi tāritaḥ // Rm_21.24{24} //",
  "S01ratnml_u:8759": "mānavo mānakūpārapatitas tārito mayā /",
  "S01ratnml_u:8760": "mohodadhinimagnaś coruvilvīkāśyapas tathā // Rm_21.25{25} //",
  "S01ratnml_u:8761": "evam anye 'pi lokāś ca kleśābdhe tāritā mayā /",
  "S01ratnml_u:8762": "kasya cid api satvasya tarapaṇyaṃ na kiṃ cana // Rm_21.26{26} //",
  "S01ratnml_u:8763": "gṛhyate yācyate nāpi mayā kvāpi kadā cana /",
  "S01ratnml_u:8764": "tathā yūyam apīhāsmān sarvān bhikṣūn nimāṃdakī // Rm_21.27{27} //",
  "S01ratnml_u:8765": "agāḍhāṃ sahasā tārya pāre nayatum arhatha /",
  "S01ratnml_u:8766": "evaṃ tena munīndreṇa prārthite 'pi na ke cana // Rm_21.28{28} //",
  "S01ratnml_u:8767": "nāvikās te munīndraṃ taṃ tārayituṃ samīchire /",
  "S01ratnml_u:8768": "atra kaścit sudhīḥ sādhur nāvikas taṃ munīśvaraṃ // Rm_21.29{29} //",
  "S01ratnml_u:8769": "mahābhijñaṃ parijñāya natvovāca kṛtāṃjaliḥ /",
  "S01ratnml_u:8770": "bhagavan nātha sarvajña bhavantaṃ sarvasāṃghikān // Rm_21.30{30} //",
  "S01ratnml_u:8771": "apy ahaṃ tārayiṣyāmi tat prasīdatu me sadā /",
  "S01ratnml_u:8772": "iti tenoditaṃ śrutvā bhagavān sa munīśvaraḥ // Rm_21.31{31} //",
  "S01ratnml_u:8773": "sarvāns tān sāṃghikān bhikṣūn samālokyaivam ādiśat /",
  "S01ratnml_u:8774": "bhikṣavo nāvam āruhya yūyaṃ sarve samāhitāḥ // Rm_21.32{32} //",
  "S01ratnml_u:8775": "imāṃ gaṃgāṃ samuttīrya tiṣṭhata tīram āśritāḥ /",
  "S01ratnml_u:8776": "ity ādiṣṭe munīndreṇa sarve te bhikṣusaṃghikāḥ // Rm_21.33{33} //",
  "S01ratnml_u:8777": "sahasā nāvam āruhya saṃniṣeduḥ samāhitāḥ /",
  "S01ratnml_u:8778": "tadā sa nāviko dṛṣṭvā sarvān naukāsamāśritān // Rm_21.34{34} //",
  "S01ratnml_u:8779": "tāṃ nāvaṃ sahasā gaṃgāmadhye saṃprāpayan kramāt /",
  "S01ratnml_u:8780": "tadā sa bhagavānn ṛddhyā vihāyasā svayaṃ caran // Rm_21.35{35} //",
  "S01ratnml_u:8781": "tad agrataḥ samuttīrya tīrabhūmau samāśrayan /",
  "S01ratnml_u:8782": "tad dṛṣṭvā nāvikā sarve te salokāḥ savismayāḥ /",
  "S01ratnml_u:8783": "paścāttāpāgnisaṃtaptāḥ paśyanta eva tasthire // Rm_21.36{36} //",
  "S01ratnml_u:8784": "so 'pi ca nāvīko dṛṣṭvā taṃ munīndraṃ vihāyasā /",
  "S01ratnml_u:8785": "sahasā tīram āsadya sthitaṃ paśyan nyaṣīdat // Rm_21.37{37} //",
  "S01ratnml_u:8786": "tataḥ sā niścarā naukā stambhitaiva jalāśritā /",
  "S01ratnml_u:8787": "tad dṛṣṭvā nāvikaḥ so 'tivismayākulato 'bhavat // Rm_21.38{38} //",
  "S01ratnml_u:8788": "tatas taiḥ śrīghanaṃ tīrasamāsīnaṃ sa nāvikaḥ /",
  "S01ratnml_u:8789": "(Rm 261)",
  "S01ratnml_u:8790": "dṛṣṭvā tat smṛtim ādhāya praṇanāma kṛtāṃjaliḥ // Rm_21.39{39} //",
  "S01ratnml_u:8791": "tataḥ sāsaṃcarā naukā vāyusaṃpreritā drutaṃ /",
  "S01ratnml_u:8792": "sahasā tīram āsādya tasthau tatra suniścarā // Rm_21.40{40} //",
  "S01ratnml_u:8793": "tatas te bhikṣavaḥ sarve samuttīrya vahitrataḥ /",
  "S01ratnml_u:8794": "sahasā tīram āgatya saṃbuddhāntikam āyayuḥ // Rm_21.41{41} //",
  "S01ratnml_u:8795": "tatra sa bhagavān dṛṣṭvā sarvāṃs tān samupāgatān /",
  "S01ratnml_u:8796": "saddharmaṃ samupādeṣṭuṃ tasthau sabhāsanāśritaḥ // Rm_21.42{42} //",
  "S01ratnml_u:8797": "tataḥ sa nāvikaś cāpi dṛṣṭvā taṃ śrīghanaṃ muniṃ /",
  "S01ratnml_u:8798": "bhikṣusaṃghasabhāsīnaṃ praṇatuṃ samupācaran // Rm_21.43{43} //",
  "S01ratnml_u:8799": "tatra sa sāñjalir natvā sarvān tan sāṃghikān kramāt /",
  "S01ratnml_u:8800": "pādāmbujau munīndrasya praṇanāma pramoditaḥ // Rm_21.44{44} //",
  "S01ratnml_u:8801": "tatra te nāvikāś cāpi sarve te vismayānvitāḥ /",
  "S01ratnml_u:8802": "tad dharmadeśanāṃ śrotuṃ muditāḥ samupācaran // Rm_21.45{45} //",
  "S01ratnml_u:8803": "tatra taṃ śrīghanaṃ dṛṣṭvā sasaṃghaṃ saṃpramoditāḥ /",
  "S01ratnml_u:8804": "natvā pradakṣiṇīkṛtya samupatasthur ādarāt // Rm_21.46{46} //",
  "S01ratnml_u:8805": "tataḥ sa bhagavān dṛṣṭvā sarvāns tān samupasthitān /",
  "S01ratnml_u:8806": "āryyasatyasamārabhya saddharmaṃ samupādiśat // Rm_21.47{47} //",
  "S01ratnml_u:8807": "tat addharmāmṛtaṃ pītvā nāvikaḥ saṃpramoditaḥ /",
  "S01ratnml_u:8808": "vijñāya dharmavaiśeṣyaṃ saddharmābhirato bhavet // Rm_21.48{48} //",
  "S01ratnml_u:8809": "tataḥ satkāyabhūmīndhraṃ viṃśatiśikharodgataṃ /",
  "S01ratnml_u:8810": "nirbhidya jñānavajreṇa dharmadṛṣṭi samāptavān // Rm_21.49{49} //",
  "S01ratnml_u:8811": "tataḥ sa śrotaāpattiphalaprāptaḥ prasannadhīḥ /",
  "S01ratnml_u:8812": "taṃ munīndraṃ samālokya trir udānam udānayat // Rm_21.50{50} //",
  "S01ratnml_u:8813": "bhagavan yat mayā prāptaṃ dharmacakṣuḥ sunirmalaṃ /",
  "S01ratnml_u:8814": "śāntaṃ padam āryakāntaṃ tīrṇaś cāpi bhavārṇavaḥ // Rm_21.51{51} //",
  "S01ratnml_u:8815": "satkāyadṛṣṭiśailāś ca laṃghitāḥ sāṃprataṃ mayā /",
  "S01ratnml_u:8816": "pihito pāpamārgo me svargamārgaḥ prakāśitaḥ // Rm_21.52{52} //",
  "S01ratnml_u:8817": "mokṣamārgo 'pi saṃprāpto bhavatāṃ kṛpayā 'dhunā /",
  "S01ratnml_u:8818": "tathā bhavān sadā nityaṃ māṃ paritrātum arhati // Rm_21.53{53} //",
  "S01ratnml_u:8819": "evaṃ hi na kṛtaṃ mātrā nāpi pitrā kṛtaṃ mama /",
  "S01ratnml_u:8820": "na suhṛdiṣṭamitraiś ca vāṃdhavaiḥ svajanair api // Rm_21.54{54} //",
  "S01ratnml_u:8821": "śramaṇair brāhmaṇaiś cāpi gurubhiś ca na vā nṛpaiḥ /",
  "S01ratnml_u:8822": "tathānyaiś ca mahāvijñair na kṛtam āryadeśanāṃ // Rm_21.55{55} //",
  "S01ratnml_u:8823": "bhavataiva kṛtaṃ nātha satyamārgopadeśanāṃ /",
  "S01ratnml_u:8824": "tadāryasatyasaṃprāpta āryamārgaṃ labhāmy ahaṃ // Rm_21.56{56} //",
  "S01ratnml_u:8825": "adya me saphalaṃ janma buddhaputro 'smi sāṃprataṃ /",
  "S01ratnml_u:8826": "ity uktvā sa munīndraṃ taṃ praṇatvā prābhyanaṃdata // Rm_21.57{57} //",
  "S01ratnml_u:8827": "tataḥ sa nāvikas tatra triratnaṃ śaraṇaṃ gataḥ /",
  "S01ratnml_u:8828": "satkṛtya samupāśritya prābhajan sarvadā mudā // Rm_21.58{58} //",
  "S01ratnml_u:8829": "tat samīkṣya paraś cāpi nāviko 'tyanutāpitaḥ /",
  "S01ratnml_u:8830": "(Rm 262)",
  "S01ratnml_u:8831": "tatra tasya munīndrasya satkāraṃ kartum aichata // Rm_21.59{59} //",
  "S01ratnml_u:8832": "tataḥ sa nāvikas tatra samutthāyānumoditaḥ /",
  "S01ratnml_u:8833": "bhagavaṃtaṃ praṇatvaiva saṃprabodhayat kṛtāṃjaliḥ // Rm_21.60{60} //",
  "S01ratnml_u:8834": "bhagavan yan mayā lobhapraluptadharmacetasā /",
  "S01ratnml_u:8835": "tarapaṇyaṃ vinā gaṃgāṃ tārito na bhavān api // Rm_21.61{61} //",
  "S01ratnml_u:8836": "tan mahān aparādho me bhavaty atrāhi jāyate /",
  "S01ratnml_u:8837": "tat kṣamatāṃ jagannātha kṣamāratnākaro bhavān // Rm_21.62{62} //",
  "S01ratnml_u:8838": "yac cātra bhavatāṃ pūjāṃ kartum ichāmi sāṃprataṃ /",
  "S01ratnml_u:8839": "tān mamānugrahaṃ kṛtvā pratigrahītum arhati // Rm_21.63{63} //",
  "S01ratnml_u:8840": "iti saṃprārthitaṃ tena śrutvā sa bhagavān muniḥ /",
  "S01ratnml_u:8841": "tatheti pratimoditvā tūṣṇībhūtvādhyuvāsa tat // Rm_21.64{64} //",
  "S01ratnml_u:8842": "tathādhivāśitaṃ śāstrā nāvikaḥ saṃpramoditaḥ /",
  "S01ratnml_u:8843": "sa pūjābhojyasāmāgrīm sahasā samasādhaya // Rm_21.65{65} //",
  "S01ratnml_u:8844": "tataḥ sa bhagavaṃtaṃ taṃ sasāṃghikaṃ yathākramaṃ /",
  "S01ratnml_u:8845": "abhyarcya surasaiḥ śuddhair bhojanaiḥ samatoṣayat // Rm_21.66{66} //",
  "S01ratnml_u:8846": "tatas te sāṃghikāḥ sarve saṃbuddhapramukhā api /",
  "S01ratnml_u:8847": "tad bhojyaṃ surasaṃ bhuktvā samātṛptiṃ samāyayuḥ // Rm_21.67{67} //",
  "S01ratnml_u:8848": "tataḥ sa nāviko dṛṣṭvā tṛptaṃ muniṃ sasāṃghikaṃ /",
  "S01ratnml_u:8849": "apanīyāśu pātrāṇi tad dhastādi vyaśodhayat // Rm_21.68{68} //",
  "S01ratnml_u:8850": "tataḥ pūgādi tāṃbūlamahauṣadharasāyanaṃ /",
  "S01ratnml_u:8851": "datvā sa nāvikas tatra sāṃjaliḥ prārthayat kṣamāṃ // Rm_21.69{69} //",
  "S01ratnml_u:8852": "tataḥ sa sāṃjalir natvā sasaṃghaṃ taṃ munīśvaraṃ /",
  "S01ratnml_u:8853": "bodhicittaṃ samālamvya tat puraḥ samupāśrayat // Rm_21.70{70} //",
  "S01ratnml_u:8854": "tataḥ sa bhagavāṃs tasya nāvikasya manogataṃ /",
  "S01ratnml_u:8855": "bodhyabhilāṣam ālokya tadā smitaṃ vyamuṃcata // Rm_21.71{71} //",
  "S01ratnml_u:8856": "tatas tasya munīṃdrasya nānāvarṇā marīcayaḥ /",
  "S01ratnml_u:8857": "mukhapadmād viniryātāḥ praserur bhuvanatraye // Rm_21.72{72} //",
  "S01ratnml_u:8858": "yā adhastād gatās tatra narakeṣu samaṃtataḥ /",
  "S01ratnml_u:8859": "tāḥ saumyā raśmayaḥ sarvāḥ prasṛtya samahāsayan // Rm_21.73{73} //",
  "S01ratnml_u:8860": "tatra tābhiḥ parispṛṣṭāḥ sarve te narakāśritāḥ /",
  "S01ratnml_u:8861": "mahat saukhyaṃ samāsādya vismitā evam abruvan // Rm_21.74{74} //",
  "S01ratnml_u:8862": "aho citraṃ mahat saukhyam adhunā jāyate kathaṃ /",
  "S01ratnml_u:8863": "kutaś ceyaṃ prabhā jātā kasya ceha samāgatāḥ // Rm_21.75{75} //",
  "S01ratnml_u:8864": "yat prabhābhiḥ parispṛṣṭā vayaṃ saukhyasamanvitāḥ /",
  "S01ratnml_u:8865": "sarve duḥkhābhinirmuktās tad idaṃ mahad adbhutaṃ // Rm_21.76{76} //",
  "S01ratnml_u:8866": "kiṃ nu cyutā ito 'ho svid anyatropagatā vayaṃ /",
  "S01ratnml_u:8867": "yan no duḥkhāni śāṃyaṃte jāyaṃte sasukhāny api // Rm_21.77{77} //",
  "S01ratnml_u:8868": "iti ciṃtāsamākrāntahṛdayās te savismayāḥ /",
  "S01ratnml_u:8869": "ṣarve 'py ekatra saṃmīlya bhāṣaṃta upatasthire // Rm_21.78{78} //",
  "S01ratnml_u:8870": "evaṃ sarve 'pi te satvāḥ sarvatra narakeṣv api /",
  "S01ratnml_u:8871": "nirduḥkhā sukhasaṃpannā upatasthuḥ savismayāḥ // Rm_21.79{79} //",
  "S01ratnml_u:8872": "tadā teṣāṃ prabodhārthaṃ nirmāya bhagavān muniṃ /",
  "S01ratnml_u:8873": "(Rm 263)",
  "S01ratnml_u:8874": "pratyekaṃ narākeṣv evaṃ sarvatrāpi vyasarjayat // Rm_21.80{80} //",
  "S01ratnml_u:8875": "taṃ buddhaṃ nirmitaṃ dṛṣṭvā sārve te narakāśritāḥ /",
  "S01ratnml_u:8876": "bhūyo 'tivismayākrāṃtahṛdayāś caivaṃ abruvan // Rm_21.81{81} //",
  "S01ratnml_u:8877": "na hy evetac cyutās sarve nāpy ānyatra gatā vayaṃ /",
  "S01ratnml_u:8878": "ihaiva narake sthāne sthitāḥ sarve vayaṃ khalu // Rm_21.82{82} //",
  "S01ratnml_u:8879": "yad ihāyaṃ samāyātaḥ puruṣo pūrvadarśanaḥ /",
  "S01ratnml_u:8880": "nūnaṃ asya prabhākāntir iyam atrābhiprasṛtā // Rm_21.83{83} //",
  "S01ratnml_u:8881": "tad asmākaṃ hi duḥkhāni praśāntāṃ samaṃtataḥ /",
  "S01ratnml_u:8882": "mahatsaukhyāni jayante nūnam asyānūbhāvataḥ // Rm_21.84{84} //",
  "S01ratnml_u:8883": "ayaṃ hi sugato buddhaḥ sarvasatvānukaṃpakaḥ /",
  "S01ratnml_u:8884": "sarvān no duḥkhitān dṛṣṭvā samuddhartum ihāgataḥ // Rm_21.85{85} //",
  "S01ratnml_u:8885": "tad asya śaraṇaṃ gatvā vayaṃ sarve samādarāt /",
  "S01ratnml_u:8886": "satkṛtya śraddhayā natvā yathāśakti bhajemahi // Rm_21.86{86} //",
  "S01ratnml_u:8887": "iti saṃbhāṣya te sarve nārakīyās tathā mudā /",
  "S01ratnml_u:8888": "sahasā taṃ purogatvā praṇatvaivaṃ vabhāṣire // Rm_21.87{87} //",
  "S01ratnml_u:8889": "namas te bhagavan nātha śaraṇaṃ te vrajāmahe /",
  "S01ratnml_u:8890": "evam asmān sadā dṛṣṭvā kṛpayā trātum arhasi // Rm_21.88{88} //",
  "S01ratnml_u:8891": "iti saṃprārthanāṃ kṛtvā sarve te pratimoditāḥ /",
  "S01ratnml_u:8892": "tasyaiva śaraṇaṃ kṛtvā prabhejire samāhitāḥ // Rm_21.89{89} //",
  "S01ratnml_u:8893": "etatpuṇyaparītās te sarve vimuktapāpakāḥ /",
  "S01ratnml_u:8894": "narakebhyaḥ samutthāya sahasā sadgatiṃ yayuḥ // Rm_21.90{90} //",
  "S01ratnml_u:8895": "evaṃ tā rasmayaḥ sarvā narakebhyaḥ samaṃtataḥ /",
  "S01ratnml_u:8896": "sarvān satvān saṃuddhṛtya pratyāyayur muneḥ puraḥ // Rm_21.91{91} //",
  "S01ratnml_u:8897": "yāś cāpy urddhagatābhāsaprasṛtāḥ tāḥ samaṃtataḥ /",
  "S01ratnml_u:8898": "avabhāsya diśaḥ sarvān samahārājikālayāḥ // Rm_21.92{92} //",
  "S01ratnml_u:8899": "sarvān devālayān yāvad akaniṣṭhaṃ bhavālayaṃ /",
  "S01ratnml_u:8900": "avabhāsyamarān sarvān gāthābhiḥ samacodayat // Rm_21.93{93} //",
  "S01ratnml_u:8901": "anityaṃ khalu saṃsāre sarvaṃ śūnyam anātmakaṃ /",
  "S01ratnml_u:8902": "iti matvātra saṃsāre carata sarvadā śubhe // Rm_21.94{94} //",
  "S01ratnml_u:8903": "niṣkrāmatārabhadhvaṃ tad yujyadhvaṃ buddhaśāsane /",
  "S01ratnml_u:8904": "dhunīta mṛtyusainyāni naḍāgāram iva dvipaḥ // Rm_21.95{95} //",
  "S01ratnml_u:8905": "yo hy asmin saugate dharme cariṣyati samāhitaḥ /",
  "S01ratnml_u:8906": "sa hitvā janma saṃsāre duḥkhasyāntaṃ kariṣyati // Rm_21.96{96} //",
  "S01ratnml_u:8907": "iti tac chabdam ākarṇya sarve devāḥ prabodhitāḥ /",
  "S01ratnml_u:8908": "triratnaśaraṇaṃ kṛtvā prabhejire samāhitāḥ // Rm_21.97{97} //",
  "S01ratnml_u:8909": "evaṃ tā rasmayaḥ sarvāḥ sarvān devān samaṃtataḥ /",
  "S01ratnml_u:8910": "codayitvā tatas tatra pratyāyayur muneḥ puraḥ // Rm_21.98{98} //",
  "S01ratnml_u:8911": "tatra tā rasmayaḥ sarvā ekībhūtā supiṇḍitāḥ /",
  "S01ratnml_u:8912": "muneḥ pradakṣiṇīkṛtya bhrumadhye 'ntarhito 'bhavat // Rm_21.99{99} //",
  "S01ratnml_u:8913": "tad dṛṣṭvā te sāṃghikāḥ sarve lokāś cānye 'pi vismitāḥ /",
  "S01ratnml_u:8914": "śāstā kim ādiśed dhārmam iti dhyātvā niṣedire // Rm_21.100{100} //",
  "S01ratnml_u:8915": "(Rm 264)",
  "S01ratnml_u:8916": "tadānaṃdaḥ samutthāya śāstāraṃ taṃ munīśvaraṃ /",
  "S01ratnml_u:8917": "kṛtāṃjalipuṭo natvā paprachaivaṃ puraḥ sthitaḥ // Rm_21.101{1} //",
  "S01ratnml_u:8918": "bhagavan nātha sarvajña bhavadvaktrāt sudhākarāt /",
  "S01ratnml_u:8919": "nānā varṇāḥ prabhāḥ kāṃtā viniḥsṛtya prasāritāḥ // Rm_21.102{2} //",
  "S01ratnml_u:8920": "sarvāṃs traidhātukānn avabhāsya samaṃtataḥ /",
  "S01ratnml_u:8921": "punaḥ pratyāgātāḥ sarvā ekībhūtā supiṃḍitā // Rm_21.103{3} //",
  "S01ratnml_u:8922": "tava pradakṣiṇīkṛtya bhrumadhye pravisaṃti tāḥ /",
  "S01ratnml_u:8923": "nāhetupratyaye buddhā darśayanti smitaṃ kvacit // Rm_21.104{4} //",
  "S01ratnml_u:8924": "tad bhavān hetunā kena smitaṃ muṃcasi sāṃprataṃ /",
  "S01ratnml_u:8925": "yad dṛṣṭvā sāṃghikaḥ sarve ime lokāś ca vismitāḥ // Rm_21.105{5} //",
  "S01ratnml_u:8926": "śāstā kim ādiśed dharmam iti saṃdigdhamānasāḥ /",
  "S01ratnml_u:8927": "kutūhalasamākrāṃtahṛdayāḥ sadguṇārthinaḥ // Rm_21.106{6} //",
  "S01ratnml_u:8928": "tvatsaddharmāmṛtaṃ pātum ichanti tṛṣitā iva /",
  "S01ratnml_u:8929": "yadarthe 'tra bhavān smitaṃ darśayati sarasmikaṃ // Rm_21.107{7} //",
  "S01ratnml_u:8930": "tadarthaṃ samupādiśya sarvāl lokān prabodhaya /",
  "S01ratnml_u:8931": "ity ānaṃdavaca śrutvā bhagavān sa munīśvaraḥ /",
  "S01ratnml_u:8932": "tam ānaṃdaṃ sabhāṃ cāpi samālokyaivam ādiśat // Rm_21.108{8} //",
  "S01ratnml_u:8933": "evam etat tathānaṃda nāhetupratyayaṃ kvacit /",
  "S01ratnml_u:8934": "saṃbuddhāḥ sugatāḥ sarve pravikurvanti saṃsmitaṃ // Rm_21.109{9} //",
  "S01ratnml_u:8935": "yadarthe 'ham ihānaṃda smitaṃ muṃcāmi sāṃprataṃ /",
  "S01ratnml_u:8936": "tadarthaṃ samupākhyāmi śṛṇuta yūyam ādarāt // Rm_21.110{10} //",
  "S01ratnml_u:8937": "yad anena satānaṃda nāvikena prasādinā /",
  "S01ratnml_u:8938": "sasaṃgho 'haṃ samabhyarcya vaṃdito bodhicetāsā // Rm_21.111{11} //",
  "S01ratnml_u:8939": "anena kuśalenāyaṃ nāviko 'pi bhaviṣyati /",
  "S01ratnml_u:8940": "saṃsārottaraṇo nāma pratyekabuddha ātmavit // Rm_21.112{12} //",
  "S01ratnml_u:8941": "evaṃ matvā mahatpuṇyaṃ triratnaṃ satkṛtodbhavaṃ /",
  "S01ratnml_u:8942": "satkṛtya śraddhayā nityaṃ triratnaṃ bhajatādarāt // Rm_21.113{13} //",
  "S01ratnml_u:8943": "triratneṣu kṛtaṃ puṇyaṃ na kṣiṇoti kadā cana /",
  "S01ratnml_u:8944": "vratapuṇyavipākena saṃbuddhapadam āpnuyāt // Rm_21.114{14} //",
  "S01ratnml_u:8945": "ity ādiṣṭaṃ munīndreṇa śrutvānaṃdaḥ sasāṃghikaḥ /",
  "S01ratnml_u:8946": "tathety abhyanumoditvā triratnaṃ sarvadābhajet // Rm_21.115{15} //",
  "S01ratnml_u:8947": "evaṃ śāstrā munīndreṇa vyākṛtam ātmanas tadā /",
  "S01ratnml_u:8948": "śrutvā sa nāviko buddhaḥ prābhyanaṃdat prasāditaḥ // Rm_21.116{16} //",
  "S01ratnml_u:8949": "tadārabhya sadā nityaṃ nāvikaḥ saṃpramoditaḥ /",
  "S01ratnml_u:8950": "triratnaśaraṇaṃ kṛtvā satkṛtya śraddhayābhajat // Rm_21.117{17} //",
  "S01ratnml_u:8951": "sarve lokāś ca tad dṛṣṭvā saddharmaguṇavāṃchinaḥ /",
  "S01ratnml_u:8952": "satkṛtya śraddhayā nityaṃ triratnaṃ prābhajan mudā // Rm_21.118{18} //",
  "S01ratnml_u:8953": "tataś ca sa jagacchāstā bhagavān saha sāṃghikaiḥ /",
  "S01ratnml_u:8954": "tathānyatra śubhaṃ kartuṃ pratasthe sāṃprabhāsayan // Rm_21.119{19} //",
  "S01ratnml_u:8955": "iti me guruṇādiṣṭaṃ mayā pracakṣyate tava /",
  "S01ratnml_u:8956": "tathātra tvaṃ mahārāja triratnaṃ sarvadā bhaja // Rm_21.120{20} //",
  "S01ratnml_u:8957": "prajāś cāpi tathā dharme bodhayitvā prasādayan /",
  "S01ratnml_u:8958": "(Rm 265)",
  "S01ratnml_u:8959": "bodhimārge pratisthāpya pālayasva samāhitaḥ // Rm_21.121{21} //",
  "S01ratnml_u:8960": "tathā te maṃgalaṃ nityaṃ sarvatrāpi bhaved dhruvaṃ /",
  "S01ratnml_u:8961": "kramād bodhiṃ samāsādya saṃbuddhapadam āpnuyāḥ // Rm_21.122{22} //",
  "S01ratnml_u:8962": "iti tenārhatādiṣṭaṃ śrutvāśokaḥ sa bhūpatiḥ /",
  "S01ratnml_u:8963": "tathety abhyanumoditvā prābhyanaṃdat sapārṣadaḥ // Rm_21.123{23} //",
  "S01ratnml_u:8964": "yac chāstrākhyātaṃ tathedaṃ yativarakathitaṃ nāvikasyāvadānaṃ",
  "S01ratnml_u:8965": "śṛṇvanti śrāvayanti pramuditamanasaḥ śraddhayā ye prasannāḥ /",
  "S01ratnml_u:8966": "te sarve śuddhabhāvā jinaguṇarūcano bodhicaryā carante /",
  "S01ratnml_u:8967": "bhuktvā saukhyāni nityaṃ munivaranilaye saṃprayānti pramodaṃ // Rm_21.124{24} //",
  "S01ratnml_u:8968": "++ ity avadānatatve nāvikāvadānaṃ samaptam ++",
  "S01ratnml_u:8969": "(Rm 266)",
  "S01ratnml_u:8970": "XXII Gandhamādanāvadāna",
  "S01ratnml_u:8971": "athāśoko mahīpālaḥ kṛtāṃjalipuṭo mudā /",
  "S01ratnml_u:8972": "upaguptaṃ guruṃ natvā prārthayac caivam ādarāt // Rm_22.1{1} //",
  "S01ratnml_u:8973": "bhadaṃta śrotum ichāmi punar anyat subhāṣitaṃ /",
  "S01ratnml_u:8974": "tadyathā guruṇādiṣṭaṃ tathādeṣṭuṃ ca me 'rhati // Rm_22.2{2} //",
  "S01ratnml_u:8975": "iti saṃprārthite rājñā śrutvā so 'rhan sudhīr yatiḥ /",
  "S01ratnml_u:8976": "tam aśokam mahīpālaṃ samālokyaivam ādiśat // Rm_22.3{3} //",
  "S01ratnml_u:8977": "sādhu śṛṇu mahārāja yathā me gurubhāṣitaṃ /",
  "S01ratnml_u:8978": "tathāhaṃ saṃpravakṣyāmi tava puṇyavivṛddhaye // Rm_22.4{4} //",
  "S01ratnml_u:8979": "puraikasmin dine tatra rājagṛhe sasāṃghikaḥ /",
  "S01ratnml_u:8980": "bhagavān sa jagannāthaḥ piṇḍārthaṃ samupāviśat // Rm_22.5{5} //",
  "S01ratnml_u:8981": "tadā rājagṛhe tatra gṛhapateḥ suto mahān /",
  "S01ratnml_u:8982": "tasyaikā dāsikā bhadrā satyadharmānucāriṇī // Rm_22.6{6} //",
  "S01ratnml_u:8983": "sā svāmyaṅgānulepārthaṃ lohitacaṃdanaṃ tadā /",
  "S01ratnml_u:8984": "surabhigaṇasaṃyuktaṃ pipeṣa prastare mudā // Rm_22.7{7} //",
  "S01ratnml_u:8985": "tasminn eva kṣaṇe tatra sa saṃbuddhaḥ sasāṃghikaḥ /",
  "S01ratnml_u:8986": "bhāsayaṃ maṃgalaṃ kṛtvā tad gṛhaṃ nikaṣācarat // Rm_22.8{8} //",
  "S01ratnml_u:8987": "tathāyātaṃ munīndraṃ taṃ śrutvā sā dārikā mudā /",
  "S01ratnml_u:8988": "sahasā nirgatā gehāt tatra draṣṭum upācaran // Rm_22.9{9} //",
  "S01ratnml_u:8989": "tatra sā samupāgatya prādrākṣīt taṃ munīśvaraṃ /",
  "S01ratnml_u:8990": "dvātriṃśallakṣaṇāśītivyaṃjanaparibhūṣitaṃ // Rm_22.10{10} //",
  "S01ratnml_u:8991": "śatasūryādhikābhāsaṃ śatacaṃdrāmṛtaprabhaṃ /",
  "S01ratnml_u:8992": "vyāmaprabhāsamujvālaṃ ratnāṃgam iva jaṃgamaṃ // Rm_22.11{11} //",
  "S01ratnml_u:8993": "dṛṣṭvā sā dāsikā tatra muditā vismayānvitā /",
  "S01ratnml_u:8994": "suciraṃ taṃ samālokya tasthau niścalamānasī // Rm_22.12{12} //",
  "S01ratnml_u:8995": "tatra sā suciraṃ dṛṣṭvā dāsikābhipramoditā /",
  "S01ratnml_u:8996": "satkāraṃ karttum ichantī śāstur evaṃ vyaciṃtayat // Rm_22.13{13} //",
  "S01ratnml_u:8997": "aho bhāgyaṃ munīndro 'yaṃ dṛśyate yan mayādhunā /",
  "S01ratnml_u:8998": "tad asya kiṃ bhajiṣyāmi daridrā preṣikā hy ahaṃ // Rm_22.14{14} //",
  "S01ratnml_u:8999": "kutra vā drakṣyate bhūyo munīndro 'yaṃ jagadguruḥ /",
  "S01ratnml_u:9000": "dhig me janmāpi yenātra kiṃ cit puṇyaṃ na sādhyate // Rm_22.15{15} //",
  "S01ratnml_u:9001": "kiṃ mamānena dehena yenedṛśaṃ munīśvaraṃ /",
  "S01ratnml_u:9002": "prāpya kiṃ cit pradatvāpi puṇyaṃ prāptuṃ na śakyate // Rm_22.16{16} //",
  "S01ratnml_u:9003": "anena jīvitenāpi kiṃ mamātra prayojanaṃ /",
  "S01ratnml_u:9004": "yena duḥkhāni bhuktvaiva kiṃ cit puṇyaṃ na sādhyate // Rm_22.17{17} //",
  "S01ratnml_u:9005": "puṇyaṃ vinātra saṃsāre saukhyaṃ prāptuṃ kathaṃ kuha /",
  "S01ratnml_u:9006": "tat puṇyaṃ prāpyate kena vinā dānavrataḥ kvacit // Rm_22.18{18} //",
  "S01ratnml_u:9007": "(Rm 267)",
  "S01ratnml_u:9008": "kiṃ cātra dāsyate dānaṃ kiṃ cid dravyaṃ na me gṛhe /",
  "S01ratnml_u:9009": "vrataṃ vā kiṃ kariṣyāmi parādhīnā hi dāsikā // Rm_22.19{19} //",
  "S01ratnml_u:9010": "tad atra kiṃ sukhaṃ lapsye kiṃ cid dānaṃ vrataṃ vinā /",
  "S01ratnml_u:9011": "sarvathāhaṃ vinaṣṭā syāṃ ko māṃ rakṣed bhavāntare // Rm_22.20{20} //",
  "S01ratnml_u:9012": "puṇyena sadgatiṃ yāyāṃ pāpena durgatiṃ sadā /",
  "S01ratnml_u:9013": "iti hetoḥ prakarttavyaṃ dānaṃ kiṃ cid api vrataṃ // Rm_22.21{21} //",
  "S01ratnml_u:9014": "tarhy etad vidyate haste lohitacaṃdanaṃ mama /",
  "S01ratnml_u:9015": "etenāpi munīndrasya bhajeyaṃ caraṇāmbujau // Rm_22.22{22} //",
  "S01ratnml_u:9016": "iti dhyātvā viniścitya darikā sā prasāditā /",
  "S01ratnml_u:9017": "sahasā svagṛhaṃ gatvā tac caṃdanaṃ samāgrahīt // Rm_22.23{23} //",
  "S01ratnml_u:9018": "tac caṃdanaṃ samādāya dāsikā sā vyacintayat /",
  "S01ratnml_u:9019": "yad idaṃ svāmino dravyaṃ tad anujñāṃ vinā kathaṃ // Rm_22.24{24} //",
  "S01ratnml_u:9020": "yadi svāmi vijānāti tadā me kupito ruṣā /",
  "S01ratnml_u:9021": "nirbhatsya tāḍayitvā māṃ gṛhān niṣkāsayed apl // Rm_22.25{25} //",
  "S01ratnml_u:9022": "tadātra kiṃ cariṣyāmi dāsikāham nirāśrayā /",
  "S01ratnml_u:9023": "avaśyaṃ bhāvino bhāvā bhavanti mahatām api // Rm_22.26{26} //",
  "S01ratnml_u:9024": "yadi me kupitaḥ svāmī paratra kiṃ kariṣyati /",
  "S01ratnml_u:9025": "prasanno yadi vā svāmī kalyāṇaṃ syād ihāpi me // Rm_22.27{27} //",
  "S01ratnml_u:9026": "kupito va prasanno vā bhavatv atraiva me prabhuḥ /",
  "S01ratnml_u:9027": "svāmī bharttānuśāstaiva paratra kiṃ kariṣyati // Rm_22.28{28} //",
  "S01ratnml_u:9028": "buddhas tu jagatāṃ svāmī bharttā nātho 'nukaṃpakaḥ /",
  "S01ratnml_u:9029": "prabhu dharmānuśāstā me paratrehāpy avet sadā // Rm_22.29{29} //",
  "S01ratnml_u:9030": "tad atra kiṃ mamānena svāmināpi kariṣyate /",
  "S01ratnml_u:9031": "tad etac caṃdanenāpi bhajeyaṃ taṃ munīśvaraṃ // Rm_22.30{30} //",
  "S01ratnml_u:9032": "iti dhyātvā viniścitya dāsikā sā pramoditā /",
  "S01ratnml_u:9033": "lohitacaṃdanenobhau pāṇau pralipya setvayā // Rm_22.31{31} //",
  "S01ratnml_u:9034": "gṛhād vahir vinirgatvā bhagavate 'nta upāgatā /",
  "S01ratnml_u:9035": "pādayor ubhayos tena caṃdanena lilepa sā // Rm_22.32{32} //",
  "S01ratnml_u:9036": "tataḥ sā dārikā nārī kṛtāṃjalipuṭo mudā /",
  "S01ratnml_u:9037": "pādau tasya muner natvā purataḥ samupāśrayat // Rm_22.33{33} //",
  "S01ratnml_u:9038": "tatra sa bhagavān dṛṣṭvā tasyā bhaktirataṃ manaḥ /",
  "S01ratnml_u:9039": "tac caṃdanasaurabhyais tat puraṃ samapūrayat // Rm_22.34{34} //",
  "S01ratnml_u:9040": "tatas tad gaṃdham āghrāya sarve paurāḥ savismayāḥ /",
  "S01ratnml_u:9041": "kasyedaṃ gaṃdham āyātam iti proktvā pracerire // Rm_22.35{35} //",
  "S01ratnml_u:9042": "tatas tad vṛttim ājñāya sarve lokāḥ pramoditāḥ /",
  "S01ratnml_u:9043": "tad draṣṭuṃ sahasā tatra bhagavato 'ntikam upāyayuḥ // Rm_22.36{36} //",
  "S01ratnml_u:9044": "tatra sarve 'pi te lokā dṛṣṭvā taṃ śrīghanaṃ muniṃ /",
  "S01ratnml_u:9045": "natvā pradakṣiṇīkṛtvā samupatasthur ādarāt // Rm_22.37{37} //",
  "S01ratnml_u:9046": "tadā sa bhagavān dṛṣṭvā sarvāns tān samupasthitān /",
  "S01ratnml_u:9047": "āryyasatyaṃ samārabhya dideśa dharmam uttamaṃ // Rm_22.38{38} //",
  "S01ratnml_u:9048": "tad dhārmadeśanāṃ śrutvā sarve lokāḥ prabodhitaḥ /",
  "S01ratnml_u:9049": "triratnaśaraṇaṃ kṛtvā sadā bhajitum īchire // Rm_22.39{39} //",
  "S01ratnml_u:9050": "tat saddharmāmṛtaṃ pītvā dāsikā sā prabodhitā /",
  "S01ratnml_u:9051": "(Rm 268)",
  "S01ratnml_u:9052": "sāṃjalis taṃ muniṃ natvā praṇidhānaṃ vyadhāt tathā // Rm_22.40{40} //",
  "S01ratnml_u:9053": "etatpuṇyavipākena saṃsāre 'tra punarbhave /",
  "S01ratnml_u:9054": "pratyekāṃ bodhim āsādya nirvāṇapadam āpnuyāṃ // Rm_22.41{41} //",
  "S01ratnml_u:9055": "evaṃ buddhapadaṃ prāptyai praṇidhānaṃ kṛtaṃ tayā /",
  "S01ratnml_u:9056": "dṛṣṭvā sa bhagavāṃs tatra smitaṃ prādurvyadhāt tadā // Rm_22.42{42} //",
  "S01ratnml_u:9057": "tatas tasya muner vaktrān nānāvarṇāḥ surasmayaḥ /",
  "S01ratnml_u:9058": "vinirgatā diśaḥ sarvā bhāsayantaḥ praserire // Rm_22.43{43} //",
  "S01ratnml_u:9059": "yā adhastād gatābhāsāḥ sarvatra narakeṣv api /",
  "S01ratnml_u:9060": "avabhāsya śubhaṃ kṛtvā sarvatra saṃprasaṃsire // Rm_22.44{44} //",
  "S01ratnml_u:9061": "tatra satvān parispṛśya kṛtvā sarvān sukhānvitān /",
  "S01ratnml_u:9062": "saṃbuddhadarśanaṃ datvā saṃpreṣayan surālāyaṃ // Rm_22.45{45} //",
  "S01ratnml_u:9063": "yāś cāpy urddhaṃ gatābhāsatāḥ sarvāṃś ca surālayan /",
  "S01ratnml_u:9064": "avabhāsyāmarān sarvān samudghuṣyābhyacodayan // Rm_22.46{46} //",
  "S01ratnml_u:9065": "anityaṃ khalu saṃsāraṃ sarvaṃ śūnyaṃ nirātmakaṃ /",
  "S01ratnml_u:9066": "iti matvātra karttavyaṃ saṃbuddhabhajanaṃ sadā // Rm_22.47{47} //",
  "S01ratnml_u:9067": "niṣkrāmata rabhadhvaṃ tat saddharmaṃ buddhaśāsane /",
  "S01ratnml_u:9068": "māracaryāṃ parityajya carata bhadracārikāṃ // Rm_22.48{48} //",
  "S01ratnml_u:9069": "yo 'pramattaś caraty atra saṃbuddhaśāsane vrataṃ /",
  "S01ratnml_u:9070": "sa vihāya punarjātiṃ duḥkhasyāṃtaṃ kariṣyati // Rm_22.49{49} //",
  "S01ratnml_u:9071": "iti matvātra saṃsāre pariśuddhatrimaṇḍalāḥ /",
  "S01ratnml_u:9072": "triratnaṃ śaraṇaṃ kṛtvā bhajadhvaṃ śraddhayā sadā // Rm_22.50{50} //",
  "S01ratnml_u:9073": "etad ghoṣaṃ samākarṇya sarve devāḥ pramoditāḥ /",
  "S01ratnml_u:9074": "triratnasmaraṇaṃ kṛtvā prācaran sarvadā śubhe // Rm_22.51{51} //",
  "S01ratnml_u:9075": "tatas te raśmayaḥ sarve bhāsayantaḥ samaṃtataḥ /",
  "S01ratnml_u:9076": "pratyāgatā munīndrasya purataḥ samupāśrayan // Rm_22.52{52} //",
  "S01ratnml_u:9077": "tatra te raśmayaḥ sarve 'py ekībhūtāḥ supiṇḍitāḥ /",
  "S01ratnml_u:9078": "śāstuḥ pradakṣiṇīkṛtya bhruvo 'ntare tirodadhau // Rm_22.53{53} //",
  "S01ratnml_u:9079": "tad dṛṣṭvā te sabhāsīnāḥ sarve lokāḥ savismayāḥ /",
  "S01ratnml_u:9080": "śāstā kim ādiśed dharmam iti dhyātvā samāśrayan // Rm_22.54{54} //",
  "S01ratnml_u:9081": "tatrānaṃdaḥ samālokya sarvāṃl lokān savismayān /",
  "S01ratnml_u:9082": "sāṃjalis taṃ jagannāthaṃ praṇatvaivaṃ samabravīt // Rm_22.55{55} //",
  "S01ratnml_u:9083": "bhagavan hetunā kena smitaṃ muṃcati sāṃprataṃ /",
  "S01ratnml_u:9084": "nāhetupratyayaṃ buddhāḥ smitaṃ muṃcaṃti sarvadā // Rm_22.56{56} //",
  "S01ratnml_u:9085": "yad bhavataḥ smite vaktrān nānāvarṇāḥ suraśmayaḥ /",
  "S01ratnml_u:9086": "nirgatāḥ sarvalokeṣu prasṛtā avabhāsyata // Rm_22.57{57} //",
  "S01ratnml_u:9087": "ime sarvatra bhadrāṇi kṛtvā satvāṃś ca bhadritān /",
  "S01ratnml_u:9088": "pratyāgatā bhavadurṇāmadhye cāntardadhanti hi // Rm_22.58{58} //",
  "S01ratnml_u:9089": "etad adbhutam ālokya sarve lokā ime 'dhunā /",
  "S01ratnml_u:9090": "śāstā kim ādiśed dharmam iti dhyātvā samāsthitāḥ // Rm_22.59{59} //",
  "S01ratnml_u:9091": "bhavaddharmāmṛtaṃ pātuṃ sarve saddharmavāṃchinaḥ /",
  "S01ratnml_u:9092": "bhavantam eva saṃvīkṣya saṃtiṣṭhante samāhitāḥ // Rm_22.60{60} //",
  "S01ratnml_u:9093": "(Rm 269)",
  "S01ratnml_u:9094": "bhagavaṃs tad yad arthe tvaṃ smitaṃ muṃcasi sāṃprataṃ /",
  "S01ratnml_u:9095": "tad arthaṃ samupādiśya sarvāl lokān prabodhaya // Rm_22.61{61} //",
  "S01ratnml_u:9096": "iti saṃprārthite tena bhagavān sa munīścaraḥ /",
  "S01ratnml_u:9097": "tam ānaṃdaṃ sabhāṃ cāpi samālokyaivam ādiśat // Rm_22.62{62} //",
  "S01ratnml_u:9098": "evam etan mahānaṃda sarve 'pi sugatā jināḥ /",
  "S01ratnml_u:9099": "nāhetupratyayaṃ kvāpi smitaṃ muṃcaṃti sarvadā // Rm_22.63{63} //",
  "S01ratnml_u:9100": "yadarthe 'ham ihānaṃda smitaṃ muṃcāmi sāṃprataṃ /",
  "S01ratnml_u:9101": "tadarthaṃ saṃpravakṣyāmi sarve śṛṇvaṃtu sādaraṃ // Rm_22.64{64} //",
  "S01ratnml_u:9102": "paśyānaṃdānayā nāryyā dārikayā mama padoḥ /",
  "S01ratnml_u:9103": "lohitacaṃdanenaivaṃ pralipya satkṛtiḥ kṛtā // Rm_22.65{65} //",
  "S01ratnml_u:9104": "etatpuṇyavipākena dārikeyaṃ bhaviṣyati /",
  "S01ratnml_u:9105": "pratyekasugato gandhamādano nāma sarvavit // Rm_22.66{66} //",
  "S01ratnml_u:9106": "yatheyaṃ mayi saṃbuddhacittaṃ prasādya moditā /",
  "S01ratnml_u:9107": "praṇidhānaṃ karoty evaṃ pratyekabodhim āpsyati // Rm_22.67{67} //",
  "S01ratnml_u:9108": "evaṃ matvā mahatpuṇyaṃ saṃbuddhabhajanodbhavaṃ /",
  "S01ratnml_u:9109": "satkṛtya śraddhayā nityaṃ triratnaṃ bhajam ādarāt // Rm_22.68{68} //",
  "S01ratnml_u:9110": "triratnabhajanodbhūtaṃ puṇyamahattaraṃ bahu /",
  "S01ratnml_u:9111": "yathechābodhisaṃbhārapūraṇaṃ nirvṛtiṃ pradaṃ // Rm_22.69{69} //",
  "S01ratnml_u:9112": "ity ādiṣṭaṃ munīndreṇa śrutvā sarve 'numoditāḥ /",
  "S01ratnml_u:9113": "triratnabhajanaṃ kartuṃ prābhyanandan sadāpi te // Rm_22.70{70} //",
  "S01ratnml_u:9114": "tadā sā dāsikāpy evaṃ śāstrā vyākṛtam ātmanaḥ /",
  "S01ratnml_u:9115": "śrutvābhinaṃditā bhūyo nanāma taṃ munīśvaraṃ // Rm_22.71{71} //",
  "S01ratnml_u:9116": "tataḥ sā svāminā dattaṃ dravyam ādāya satvarā /",
  "S01ratnml_u:9117": "tad arhabhojanaiḥ pūrṇaṃ pātraṃ kṛtvā mudācarat // Rm_22.72{72} //",
  "S01ratnml_u:9118": "tatra sā muditā tasmai munīndrāya pradāpayat /",
  "S01ratnml_u:9119": "sāṃjaliḥ praṇatiṃ kṛtvā svagehaṃ samupācarat // Rm_22.73{73} //",
  "S01ratnml_u:9120": "tataḥ sa bhagavān pṛṣṭe piṇḍapātraṃ tayārcitaṃ /",
  "S01ratnml_u:9121": "sasaṃghaṃ svāśrame gatvā vyaharad dharmam ādiśat // Rm_22.74{74} //",
  "S01ratnml_u:9122": "tatra sā dāsikā bhadrā triratnaṃ śaraṇaṃ gatā /",
  "S01ratnml_u:9123": "satkṛtya śraddhayā nityaṃ prābhajan sarvadā mudā // Rm_22.75{75} //",
  "S01ratnml_u:9124": "evaṃ me guruṇākhyātaṃ śrutaṃ mayātra kathyate /",
  "S01ratnml_u:9125": "tathā tvam api rājeṃdra triratnaṃ sarvadā bhaja // Rm_22.76{76} //",
  "S01ratnml_u:9126": "tathā rājaṃ prajāś cāpi bodhayitvā prayatnataḥ /",
  "S01ratnml_u:9127": "bodhimārge pratiṣṭhāpya pālayasva samāhitaḥ // Rm_22.77{77} //",
  "S01ratnml_u:9128": "tathā taṃ maṃgalaṃ nityaṃ sarvatrāpi bhaved dhruvaṃ /",
  "S01ratnml_u:9129": "kramād bodhiṃ samāsādya saṃbuddhapadam āpnuyāḥ // Rm_22.78{78} //",
  "S01ratnml_u:9130": "iti tenārhatādiṣṭaṃ śrutvāśokaḥ sa bhūmipaḥ /",
  "S01ratnml_u:9131": "tathety abhyanumoditvā prābhyanandat sapārṣadaḥ // Rm_22.79{79} //",
  "S01ratnml_u:9132": "idaṃ narā ye ci ca gaṃdhamādanāvadānam atra prathitaṃ prasāditāḥ /",
  "S01ratnml_u:9133": "śṛṇvanti ye cāpi niśāmayanti sarve sukhāḍhyāḥ pracaranti sadgatau /",
  "S01ratnml_u:9134": "(Rm 270)",
  "S01ratnml_u:9135": "++ iti ratnāvadānatatve gaṃdhamādanāvadānaṃ samāpta ++",
  "S01ratnml_u:9136": "(Rm 271)",
  "S01ratnml_u:9137": "XXIII Pretikāyāḥ kathā",
  "S01ratnml_u:9138": "athāśoko mahārājaḥ sāṃjaliḥ saṃpramoditaḥ /",
  "S01ratnml_u:9139": "upaguptaṃ guruṃ natvā punar evam abhāṣata // Rm_23.1{1} //",
  "S01ratnml_u:9140": "bhadanta śrotum ichāmi punar anyat subhāṣitaṃ /",
  "S01ratnml_u:9141": "tadyathā guruṇākhyātaṃ tathādeṣṭuṃ ca me 'rhati // Rm_23.2{2} //",
  "S01ratnml_u:9142": "iti saṃprārthite rājñā śrutvā so 'rhaṃ mahāmatiḥ /",
  "S01ratnml_u:9143": "upagupto nareṃdraṃ taiḥ samālokyaivam ādiśat // Rm_23.3{3} //",
  "S01ratnml_u:9144": "sādhu śṛṇu mahārāja yathā me guruṇoditaṃ /",
  "S01ratnml_u:9145": "tathāhaṃ te pravakṣyāmi śrutvā buddhānumodaya // Rm_23.4{4} //",
  "S01ratnml_u:9146": "purā sa bhagavān buddhaḥ śākyasiṃho munīśvaraḥ /",
  "S01ratnml_u:9147": "sarvajñaḥ sugataḥ śāstā dharmarājo vināyakaḥ // Rm_23.5{5} //",
  "S01ratnml_u:9148": "bhikṣubhiḥ śrāvakaiḥ sārddhaṃ bhikṣuṇībhiś ca cailakaiḥ /",
  "S01ratnml_u:9149": "upāsakaiḥ śubhācārair upāsikāgaṇair api // Rm_23.6{6} //",
  "S01ratnml_u:9150": "bodhisatvair mahāsatvaiḥ saṃbodhicārikodyamaiḥ /",
  "S01ratnml_u:9151": "tathānyais tīrthikaiś cāpi saṃbuddhaguṇavāṃchibhiḥ // Rm_23.7{7} //",
  "S01ratnml_u:9152": "rājagṛhapuropānte veṇuvane manorame /",
  "S01ratnml_u:9153": "jināśrame mahodyāne karaṃdakanivāpake // Rm_23.8{8} //",
  "S01ratnml_u:9154": "sarvasatvahitārthena bodhicaryāṃ prakāśayan /",
  "S01ratnml_u:9155": "saddharmadeśanāṃ kurvan vijahāra virocayan // Rm_23.9{9} //",
  "S01ratnml_u:9156": "tat saddharmadeśanāṃ śrotuṃ tatra sarve samāgatāḥ /",
  "S01ratnml_u:9157": "devā daityāś ca nāgendrā yakṣagaṃdharvakinnarāḥ // Rm_23.10{10} //",
  "S01ratnml_u:9158": "grahā vidyādharāḥ siddhā lokapālagaṇā api /",
  "S01ratnml_u:9159": "ṛṣayo brāhmaṇāś cāpi rājānaḥ kṣatriyātmajāḥ // Rm_23.11{11} //",
  "S01ratnml_u:9160": "vaiśyāś ca maṃtriṇo 'mātyā gṛhādhipā mahājanāḥ /",
  "S01ratnml_u:9161": "paurikāḥ sārthavāhāś ca vaṇijaḥ śilpino 'pi ca // Rm_23.12{12} //",
  "S01ratnml_u:9162": "grāmyā jānapadāś cāpi tathā kārpaṭikādayaḥ /",
  "S01ratnml_u:9163": "sarve te samupāyātās tatrāśrame upāviśan // Rm_23.13{13} //",
  "S01ratnml_u:9164": "tatra sabhāsanāsīnaṃ śrīghanaṃ taṃ munīśvaraṃ /",
  "S01ratnml_u:9165": "vyāmaprabhāvirocaṃ taṃ bhikṣusaṃghaiḥ puraskṛtaṃ // Rm_23.14{14} //",
  "S01ratnml_u:9166": "dṛṣṭvā te muditāḥ sarve praṇatvā samupāgatāḥ /",
  "S01ratnml_u:9167": "kṛtvā pradakṣiṇāny enaṃ samānarcu yathākramaṃ // Rm_23.15{15} //",
  "S01ratnml_u:9168": "tatas sarve 'pi te lokāḥ parivṛtya samaṃtataḥ /",
  "S01ratnml_u:9169": "tat saddharmāmṛtaṃ pātum upatasthuḥ samāhitāḥ // Rm_23.16{16} //",
  "S01ratnml_u:9170": "tadā sa bhagavān dṛṣṭvā sarvāns tān samupāśṛtān /",
  "S01ratnml_u:9171": "āryyasatyaṃ samārgāṃgaṃ saddharmaṃ samupādiśan // Rm_23.17{17} //",
  "S01ratnml_u:9172": "tāt saddharmāmṛtaṃ pītvā sarve te saṃprabodhitāḥ /",
  "S01ratnml_u:9173": "(Rm 272)",
  "S01ratnml_u:9174": "dharmaviśeṣam ājñāya bodhicaryāṃ samīchire // Rm_23.18{18} //",
  "S01ratnml_u:9175": "tadaikasmin dine bhikṣur āyuṣmān nāradābhidhaḥ /",
  "S01ratnml_u:9176": "bhikṣārthaṃ pātram ādāya rājagṛhapure yayau // Rm_23.19{19} //",
  "S01ratnml_u:9177": "tatra sa nārado bhikṣuḥ piṃḍārthaṃ samupācaran /",
  "S01ratnml_u:9178": "gṛhasthena samālokya nītvā gehe mudāsane // Rm_23.20{20} //",
  "S01ratnml_u:9179": "pratisthāpya samabhyarcya supraṇītarasānvitaiḥ /",
  "S01ratnml_u:9180": "tīlodanaiḥ sudhākalpaiḥ pānaiś ca pratipūjitaḥ // Rm_23.21{21} //",
  "S01ratnml_u:9181": "tad bhuktvā sa yatis tuṣṭo datvā tasmai śubhāśiṣaṃ /",
  "S01ratnml_u:9182": "samutthāya tato 'raṇye viharttuṃ nirjane 'carat // Rm_23.22{22} //",
  "S01ratnml_u:9183": "tatra sa nārado yogī gṛdhrakūṭanagāntike /",
  "S01ratnml_u:9184": "dadarśa pretikām ekāṃ rākṣasīm iva bhīṣaṇāṃ // Rm_23.23{23} //",
  "S01ratnml_u:9185": "vṛkṣamūle sthitāṃ raktavinduvyāptāmvarāvṛtāṃ /",
  "S01ratnml_u:9186": "asthiśakalasaṃkīrṇe pretālaye nivāsinīṃ // Rm_23.24{24} //",
  "S01ratnml_u:9187": "svātmajān api bhakṣantīṃ kṣutpipāsāgnidāhināṃ /",
  "S01ratnml_u:9188": "kṛśāṅgīṃ vikṛtākārāṃ karvuramuktakeśinīṃ // Rm_23.25{25} //",
  "S01ratnml_u:9189": "dṛṣṭvā sa nāradas tatra samupāsṛtya tat puraḥ /",
  "S01ratnml_u:9190": "pretikāṃ tāṃ samālokya paprachaivaṃ purākṛtaṃ // Rm_23.26{26} //",
  "S01ratnml_u:9191": "kiṃ tvayā prakṛtaṃ ghoraṃ pātakaṃ pūrvajanmasu /",
  "S01ratnml_u:9192": "yenaivaṃ duḥsaham anubhavasi sāṃprataṃ // Rm_23.27{27} //",
  "S01ratnml_u:9193": "iti tenārhatā pṛṣṭe pretikā sā rudanty api /",
  "S01ratnml_u:9194": "nāradaṃ taṃ yatiṃ dṛṣṭvā śanair evam abhāṣata // Rm_23.28{28} //",
  "S01ratnml_u:9195": "bhadanta kiṃ mayā hy atra vakṣyate yat purākṛtaṃ /",
  "S01ratnml_u:9196": "divārātrau paṃcaputrān prasūtā me prabhakṣitā // Rm_23.29{29} //",
  "S01ratnml_u:9197": "tenāpi na saṃtuṣṭā bubhukṣitā pravarddhate /",
  "S01ratnml_u:9198": "tad bhavāṃs taṃ jagadvijñaṃ pṛchatā matpurākṛtaṃ // Rm_23.30{30} //",
  "S01ratnml_u:9199": "sa munīndro jagacchāstādiśet te 'smatpurākṛtaṃ /",
  "S01ratnml_u:9200": "āditye hi samudyāte dīpena kiṃ prayojanaṃ // Rm_23.31{31} //",
  "S01ratnml_u:9201": "tathāsmatprakṛtaṃ pāpaṃ śrutvānyena narādayaḥ /",
  "S01ratnml_u:9202": "satvāḥ saṃtrasitā evaṃ kuryu na ke cana // Rm_23.32{32} //",
  "S01ratnml_u:9203": "sarve te 'pi diśet pāpān viramya śīlasaṃvṛtāḥ /",
  "S01ratnml_u:9204": "triratnaśaraṇaṃ kṛtvā prabhajeyuḥ sadādritāḥ // Rm_23.33{33} //",
  "S01ratnml_u:9205": "iti tayoditaṃ śrutvā nāradaḥ sa prabodhitaḥ /",
  "S01ratnml_u:9206": "tatheti sahasā gatvā tatra veṇuvane 'sarat // Rm_23.34{34} //",
  "S01ratnml_u:9207": "tadā sa bhagavāṃs tatra dhyānālayāt samutthitaḥ /",
  "S01ratnml_u:9208": "sabhāmadhyāsanāsīnaḥ saddharmaṃ samupādiśat // Rm_23.35{35} //",
  "S01ratnml_u:9209": "tasminn avasare tatra nāradaḥ satvarānvitaḥ /",
  "S01ratnml_u:9210": "dūrāt taṃ śrīghanaṃ paśyan sahasā samupācaran // Rm_23.36{36} //",
  "S01ratnml_u:9211": "tam eva samupāyātaṃ nāradaṃ sa munīśvaraḥ /",
  "S01ratnml_u:9212": "dṛṣṭvārāt samupāmaṃtrya punar evam abhāṣata // Rm_23.37{37} //",
  "S01ratnml_u:9213": "ehi te svāgataṃ bhikṣo kutas tvaṃ samupāgataḥ /",
  "S01ratnml_u:9214": "kim artham iha yenaivaṃ prāyāsi tad vadasva me // Rm_23.38{38} //",
  "S01ratnml_u:9215": "ity ādiṣṭe munīndreṇa nāradaḥ sa kṛtāṃjaliḥ /",
  "S01ratnml_u:9216": "samupetya munīndraṃ taṃ praṇatvaivaṃ nyavedayat // Rm_23.39{39} //",
  "S01ratnml_u:9217": "(Rm 273)",
  "S01ratnml_u:9218": "bhagavan bhavatāṃ pādau draṣṭum iha samācare /",
  "S01ratnml_u:9219": "adyāhaṃ nirjane 'raṇye vihartuṃ samupācare // Rm_23.40{40} //",
  "S01ratnml_u:9220": "tatrāhaṃ pretikām ekāṃ rākṣasīm iva bhīṣaṇāṃ /",
  "S01ratnml_u:9221": "kṛśāṅgīṃ vikṛtākārāṃ raktavindu'nvitāṃvarāṃ // Rm_23.41{41} //",
  "S01ratnml_u:9222": "anekā asthiṣaṃkīrṇe pretālaye iva sthitāṃ /",
  "S01ratnml_u:9223": "paśyāmi tām upāsṛtya paripṛchāmi tat kṛtaṃ // Rm_23.42{42} //",
  "S01ratnml_u:9224": "kiṃ tvayā prakṛtaṃ pāpaṃ pūrvajanmasu dāruṇaṃ /",
  "S01ratnml_u:9225": "yenedṛg mahāduḥkham anubhavasi sāṃprataṃ // Rm_23.43{43} //",
  "S01ratnml_u:9226": "iti pṛṣṭe mayāthāsau pretikā duḥkhatāpinī /",
  "S01ratnml_u:9227": "rudantī māṃ samālokya śanair evam abhāṣata // Rm_23.44{44} //",
  "S01ratnml_u:9228": "bhadanta kiṃ vadiṣyāmi yan mayā pātakaṃ kṛtaṃ /",
  "S01ratnml_u:9229": "yenedṛśaṃ mahāduḥkham anubhavāmi sāṃprataṃ // Rm_23.45{45} //",
  "S01ratnml_u:9230": "paṃcaputrān ahaṃ rātrau divā paṃca tathāparān /",
  "S01ratnml_u:9231": "prasūya tāṃ prabhakṣyāmi nāsti tṛptis tathāpi me // Rm_23.46{46} //",
  "S01ratnml_u:9232": "evaṃ kṣutpipāsāgnitīvratāpābhidāhitā /",
  "S01ratnml_u:9233": "divārātriṃ mahadduḥkhaṃ bhuktvā tiṣṭhāmi jaṃgale // Rm_23.47{47} //",
  "S01ratnml_u:9234": "tat purā kiṃ kṛtaṃ ghoraṃ pātakam atidāruṇaṃ /",
  "S01ratnml_u:9235": "mayāpi jñāyate nātra paripṛcha munīśvaraṃ // Rm_23.48{148} //",
  "S01ratnml_u:9236": "sarvajñas trijagacchāstā bhagavān sa munīśvaraḥ /",
  "S01ratnml_u:9237": "yan mayā prakṛtaṃ pāpaṃ tat sarvam samupāviśet // Rm_23.49{49} //",
  "S01ratnml_u:9238": "iti tayoditaṃ śrutvā tatheti paribodhitaḥ /",
  "S01ratnml_u:9239": "bhavantam atra saṃpraṣṭuṃ samāgachāmi sāṃprataṃ // Rm_23.50{50} //",
  "S01ratnml_u:9240": "kiṃ tayā prakṛtaṃ ghoraṃ pātakam atidāruṇaṃ /",
  "S01ratnml_u:9241": "yenaivaṃ duḥsahaṃ duḥkhaṃ bhuktvā carati sādhunā // Rm_23.51{51} //",
  "S01ratnml_u:9242": "tat sarvaṃ samupādiśya prabodhayitum arhati // Rm_23.52{52} //",
  "S01ratnml_u:9243": "iti saṃprārthite tena bhagavān sa munīśvaraḥ /",
  "S01ratnml_u:9244": "nāradaṃ taṃ mahābhijñaṃ samālokyaivam ādiśet // Rm_23.53{53} //",
  "S01ratnml_u:9245": "nārada pretikā sātitīvrapātakasādhinī /",
  "S01ratnml_u:9246": "yadīcches tat kṛtaṃ śroṭuṃ śṛṇu vakṣyāmi te 'dhunā // Rm_23.54{54} //",
  "S01ratnml_u:9247": "tadyathābhūt purā puryyāṃ vārāṇasyāṃ mahājanaḥ /",
  "S01ratnml_u:9248": "śreṣṭhī prāḍhyo mahacchrīmāc chrīdopamo dhanādhipaḥ // Rm_23.55{55} //",
  "S01ratnml_u:9249": "sa kuladharmiṇīṃ bhāryām upayeme yathāvidhiṃ /",
  "S01ratnml_u:9250": "tataḥ sa kāṃtayā sārddhaṃ tayā reme pramodayan // Rm_23.56{56} //",
  "S01ratnml_u:9251": "tasyaivaṃ ramamāṇasya krīḍataḥ sucirād api /",
  "S01ratnml_u:9252": "tasyām eko 'pi putro vā putrī vā nābhyajāyata // Rm_23.57{57} //",
  "S01ratnml_u:9253": "tataḥ sa gṛhabhṛc chreṣṭhī santatidarśanotsukaḥ /",
  "S01ratnml_u:9254": "tan nirāśābhisaṃtaptamūrchito 'bhūd yathāturaḥ // Rm_23.58{58} //",
  "S01ratnml_u:9255": "kapolaṃ svabhuje sthāpya śokāgāre vyavasthitaḥ /",
  "S01ratnml_u:9256": "saṃpaccintāviṣaṇṇāsyo manasaivaṃ vyaciṃtayat // Rm_23.59{59} //",
  "S01ratnml_u:9257": "hā daiva kiṃ mayā pāpaṃ sukṛtaṃ duḥkṛtaṃ purā /",
  "S01ratnml_u:9258": "yan mamaivaṃ vidhaṃ duḥkhaṃ sukhaṃ cātra prajāyate // Rm_23.60{60} //",
  "S01ratnml_u:9259": "anekadravyasaṃpattisamuditaṃ gṛhaṃ mama /",
  "S01ratnml_u:9260": "(Rm 274)",
  "S01ratnml_u:9261": "tatra bhoktā tu naiko 'pi putro 'sti duhitāpi na // Rm_23.61{61} //",
  "S01ratnml_u:9262": "tat sarvaṃ svāpateyaṃ hi mamātyayān narādhipaḥ /",
  "S01ratnml_u:9263": "aputrakam iti kṛtvā sarvasvaṃ sarvathā haret // Rm_23.62{62} //",
  "S01ratnml_u:9264": "yan mayānekayatnena sādhitaṃ rakṣitaṃ ca tat /",
  "S01ratnml_u:9265": "sarvam eva nirarthena vinaṣṭaṃ me bhaviṣyati // Rm_23.63{63} //",
  "S01ratnml_u:9266": "tad atra kiṃ kariṣyāmi yasyopāyaṃ na manyate /",
  "S01ratnml_u:9267": "sarvathāhaṃ vinaṣṭo 'smi ko māṃ rakṣed ihādhunā // Rm_23.64{64} //",
  "S01ratnml_u:9268": "evaṃ cintāviṣaṇṇāsyaṃ svāminaṃ taṃ gṛhādhipaṃ /",
  "S01ratnml_u:9269": "dṛṣṭvā sā ramaṇī bhāryā samālokyaivam abravīt // Rm_23.65{65} //",
  "S01ratnml_u:9270": "svāminn atra kim eva tvaṃ tiṣṭhase duḥkhacintayā /",
  "S01ratnml_u:9271": "kiṃ tava jāyate duḥkhaṃ tad vadasva mamāgrataḥ // Rm_23.66{66} //",
  "S01ratnml_u:9272": "iti bhāryoditaṃ śrutvā sa gṛhastho viniśvasan /",
  "S01ratnml_u:9273": "taṃ bhāryāṃ ramaṇīkāntāṃ samālokyaivam abravīt // Rm_23.67{67} //",
  "S01ratnml_u:9274": "priye 'tra kiṃ vadiṣyāmi yasyopāyaṃ na manyate /",
  "S01ratnml_u:9275": "yan me 'sti mahatī saṃpad asyā bhoktā na vidyate // Rm_23.68{68} //",
  "S01ratnml_u:9276": "nūnaṃ madatyayād rājā mamaitāḥ sarvasaṃpadaḥ /",
  "S01ratnml_u:9277": "aputrasya nṛpādhīnā iti kṛtvā hariṣyati // Rm_23.69{69} //",
  "S01ratnml_u:9278": "yan mamaitā mahāyatnaiḥ sādhitā vanditā api /",
  "S01ratnml_u:9279": "tat sarvaṃ hi nirarthena vinakṣyati niratyayāt // Rm_23.70{70} //",
  "S01ratnml_u:9280": "etan me jāyate duḥkhaṃ tad atra kiṃ vadeya hi /",
  "S01ratnml_u:9281": "ko mamaitan mahac chalyaṃ hṛdaye 'tra samuddharet // Rm_23.71{71} //",
  "S01ratnml_u:9282": "iti cintāviṣaṇṇātra hṛdayaṃ dahyate mama /",
  "S01ratnml_u:9283": "tenaivam atra tiṣṭhāmi viṣadagdho yathāturaḥ // Rm_23.72{72} //",
  "S01ratnml_u:9284": "iti bhartroditaṃ śrutvā sā bhāryā ramaṇī priyā /",
  "S01ratnml_u:9285": "svāminaṃ taṃ samālokya bodhayituṃ samabravīt // Rm_23.73{73} //",
  "S01ratnml_u:9286": "etadarthe viṣādatvaṃ mā kṛthāḥ sarvathā priye /",
  "S01ratnml_u:9287": "upāyāṃ kuru tat prāptyai yadi saṃtatim ichasi // Rm_23.74{74} //",
  "S01ratnml_u:9288": "upāyam api siddhyeta devatānāṃ prasādataḥ /",
  "S01ratnml_u:9289": "tad devatāḥ samārādhya yācasva santatiṃ mudā // Rm_23.75{75} //",
  "S01ratnml_u:9290": "tadā devaprasādena jayen nau santatiḥ khalu /",
  "S01ratnml_u:9291": "putro vā yadi vā putrī jātā syāt saphalaṃ bhave // Rm_23.76{76} //",
  "S01ratnml_u:9292": "iti me vacanam śrutvā kulasthitiṃ yadīchasi /",
  "S01ratnml_u:9293": "devatārādhanaṃ kṛtvā bhajasva saṃtatīchayā // Rm_23.77{77} //",
  "S01ratnml_u:9294": "iti bhāryoditaṃ śrutvā sa gṛhasthaḥ prabodhitaḥ /",
  "S01ratnml_u:9295": "tathety abhyanumoditvā tathā karttuṃ samaichata // Rm_23.78{78} //",
  "S01ratnml_u:9296": "tataḥ sa gṛhabhṛc chreṣṭhī bhāryayā saha moditaḥ /",
  "S01ratnml_u:9297": "svakuleśaṃ samabhyarcya santānaṃ samayāca tat // Rm_23.79{79} //",
  "S01ratnml_u:9298": "tathāpi śreṣṭhinas tasya bhāryābhūn naiva garbhiṇī /",
  "S01ratnml_u:9299": "tataḥ sa parikhinnātmā tasthāv evaṃ nirāśayā // Rm_23.80{80} //",
  "S01ratnml_u:9300": "tataḥ sā ramaṇī bhāryā nirāśākhinnamānasaṃ /",
  "S01ratnml_u:9301": "svāminaṃ taṃ samālokya punar evam abhāṣata // Rm_23.81{81} //",
  "S01ratnml_u:9302": "svāmin mātra viṣādatvaṃ kṛthā dhairyaṃ samāśraya /",
  "S01ratnml_u:9303": "viṣādo klīyate cittaṃ kṣīṇadtto na vīryabhāk // Rm_23.82{82} //",
  "S01ratnml_u:9304": "(Rm 275)",
  "S01ratnml_u:9305": "vīryaṃ vinātra saṃsāre kiṃ cit kāryaṃ na siddhyate /",
  "S01ratnml_u:9306": "tasmād vīryaṃ samālambya bhaja devān samāhitaḥ // Rm_23.83{83} //",
  "S01ratnml_u:9307": "yadi putro na jātāḥ syāt putrī vāpi na jāyate /",
  "S01ratnml_u:9308": "puṇyaṃ tu varddhyate nūnaṃ devatārādhanād api // Rm_23.84{84} //",
  "S01ratnml_u:9309": "iti matvātra saṃsāre sadā saukhyaṃ yadīchasi /",
  "S01ratnml_u:9310": "sarvān devān samabhyarcya bhajasvā śraddhayādarāt // Rm_23.85{85} //",
  "S01ratnml_u:9311": "iti bhāryoditaṃ śrutvā bharttā śreṣṭhī sa bodhitaḥ /",
  "S01ratnml_u:9312": "tatheti pratibhāṣitvā devān arcitum aichata // Rm_23.86{86} //",
  "S01ratnml_u:9313": "tathā santānam ichen sa gṛhastho bharyyayā mudā /",
  "S01ratnml_u:9314": "vidhiṃ sraṣṭāram ārādhya saṃtatiṃ samayācata // Rm_23.87{87} //",
  "S01ratnml_u:9315": "tathāpi tasya bhāryā sā garbhiṇī no 'bhavac ciraṃ /",
  "S01ratnml_u:9316": "tataś ca sa vibhagnāśas tasthau śokaviṣāditaḥ // Rm_23.88{88} //",
  "S01ratnml_u:9317": "taṭo 'pi bhāryayā bhūyaḥ preryyamāṇaḥ sa bodhitaḥ /",
  "S01ratnml_u:9318": "viśvaṃbharaṃ samabhyarcya yayāca saṃtatiṃ tathā // Rm_23.89{89} //",
  "S01ratnml_u:9319": "tathāpi sābhavan naiva dohadalakṣaṇāṅkitā /",
  "S01ratnml_u:9320": "tataś cāsau gṛhastho 'bhūn nirāśāparikheditaḥ // Rm_23.90{90} //",
  "S01ratnml_u:9321": "tathā sa bhāryayā bhūyaḥ preritaḥ paribodhitaḥ /",
  "S01ratnml_u:9322": "maheśvaraṃ samabhyarcya saṃtatiṃ samayācata // Rm_23.91{91} //",
  "S01ratnml_u:9323": "tathendraṃ ca samārādhya prārthayat saṃtatiṃ mudā /",
  "S01ratnml_u:9324": "evaṃ lokādhipān sarvān grahān sarvān ahūr api /",
  "S01ratnml_u:9325": "samārādhya samabhyarcya prārthayat santatiṃ tathā // Rm_23.92{92} //",
  "S01ratnml_u:9326": "tataś caivaṃ mahākālaṃ kumāraṃ ca gaṇādhipaṃ /",
  "S01ratnml_u:9327": "bhairavaṃ mātṛkāś cāpi prārthayad vaṃśam arcayan // Rm_23.93{93} //",
  "S01ratnml_u:9328": "evam anyān api devān vihāramaṇḍapāśrayān /",
  "S01ratnml_u:9329": "maṭhasatrāśramārāmaśṛṃgāṭakapratiṣṭhitān // Rm_23.94{94} //",
  "S01ratnml_u:9330": "udyānaparvatāraṇyākṣatrasīmādisaṃsthitān /",
  "S01ratnml_u:9331": "sarvajalāśrayasthāṃś ca sarvān nāgādhipān api // Rm_23.95{95} //",
  "S01ratnml_u:9332": "rathyācatvaramārgādipratisthitān samutsukaḥ /",
  "S01ratnml_u:9333": "sarvān devān samārādhya yayācaivaṃ sa saṃtatiṃ // Rm_23.96{96} //",
  "S01ratnml_u:9334": "tathāpi śreṣṭhinas tasya bhāryāyāṃ sucīrād api /",
  "S01ratnml_u:9335": "tasyāṃ naivābhavat kiṃ cid dohadotpattilakṣaṇaṃ // Rm_23.97{97} //",
  "S01ratnml_u:9336": "tataḥ sa gṛhabhṛc chreṣṭhī dṛṣṭvā vaṃśanirantaraṃ /",
  "S01ratnml_u:9337": "nirāśāpratikhinnātmā tasthāv evaṃ yathāturaḥ // Rm_23.98{98} //",
  "S01ratnml_u:9338": "etad duḥkhavibhinnāsyaṃ dṛṣṭvā sā ramaṇī priyā /",
  "S01ratnml_u:9339": "svāminaṃ taṃ samīkṣantī punar evam abhāṣata // Rm_23.99{99} //",
  "S01ratnml_u:9340": "svāminn atra viṣādena kiṃ cit kāryaṃ na siddhyate /",
  "S01ratnml_u:9341": "iti matvā yathākāmaṃ saukhyaṃ bhuktvā samācara // Rm_23.100{100} //",
  "S01ratnml_u:9342": "yad āvābhyāṃ kṛtaṃ pāpaṃ tat phalaṃ bhujyate 'dhunā /",
  "S01ratnml_u:9343": "tad atra kiṃ kariṣyāvo daivaṃ hi valavān bhave // Rm_23.101{1} //",
  "S01ratnml_u:9344": "yad abhāvi bhaven naiva bhāvi cen nānyathā kvacit /",
  "S01ratnml_u:9345": "avaśyaṃ bhāvino bhāvā bhavanti sarvathā bhave // Rm_23.102{2} //",
  "S01ratnml_u:9346": "iti matvātra saṃsāre bhuktvā saukhyaṃ yathechayā /",
  "S01ratnml_u:9347": "triratnabhajanaṃ kṛtvā cara satyaṃ samāhitaḥ // Rm_23.103{3} //",
  "S01ratnml_u:9348": "(Rm 276)",
  "S01ratnml_u:9349": "tehaiva sarvadā bhadram ihāmutrāpi sarvataḥ /",
  "S01ratnml_u:9350": "kramād bodhipadaṃ prāpya nirvṛtiṃ samavāpsyati // Rm_23.104{4} //",
  "S01ratnml_u:9351": "iti bhāryāsamākhyātaṃ śrutvā śreṣṭhī sa bodhitaḥ /",
  "S01ratnml_u:9352": "triratnabhajanaṃ kṛtvā kañcit kālaṃ vyalaṃghayat // Rm_23.105{5} //",
  "S01ratnml_u:9353": "tatas tasya suhṛn mitram upāgatya puraḥ sthitaḥ /",
  "S01ratnml_u:9354": "tat saṃtānasamutpatyai tan mitram evam abravīt // Rm_23.106{6} //",
  "S01ratnml_u:9355": "bho mitra śṛṇu me vākyaṃ yat te hitaṃ mayocyate /",
  "S01ratnml_u:9356": "sarvathāsyāṃ priyāyāṃ te saṃtānaṃ vidyate na hi // Rm_23.107{7} //",
  "S01ratnml_u:9357": "tad upāyaṃ tu karttavyaṃ saṃtatiṃ pratipattaye /",
  "S01ratnml_u:9358": "nirvaṃśasya hi saṃsāre nirarthaṃ sarvasādhanaṃ // Rm_23.108{8} //",
  "S01ratnml_u:9359": "tat saṃtānasamutpatyai dvitīyaṃ putrabhāvinīṃ /",
  "S01ratnml_u:9360": "aparāṃ yuvatīṃ bhāryāṃ vivaha vidhinā punaḥ // Rm_23.109{9} //",
  "S01ratnml_u:9361": "kadā cit tava bhāgyena sā putraṃ janayed api /",
  "S01ratnml_u:9362": "tadā te saphalaṃ janmaḥ kulasthitir bhaved api // Rm_23.110{10} //",
  "S01ratnml_u:9363": "iti mitroditaṃ śrutvā sa gṛhasthaḥ prabodhitaḥ /",
  "S01ratnml_u:9364": "tathā hīti pratijñāya taṃ mitram abhyamānayat // Rm_23.111{11} //",
  "S01ratnml_u:9365": "tataḥ sa gṛhabhṛc chreṣṭhī nirīkṣya putrabhāvinīṃ /",
  "S01ratnml_u:9366": "aparāṃ yuvatīṃ kāṃtām upayeme yathāvidhiḥ // Rm_23.112{12} //",
  "S01ratnml_u:9367": "tataḥ sa kulikaḥ śreṣṭhī tayā sārddhaṃ pramoditaḥ /",
  "S01ratnml_u:9368": "yathākāmaṃ sukhaṃ bhuktvā rarāma paricārayan // Rm_23.113{13} //",
  "S01ratnml_u:9369": "tatas tasya gṛhasthasya yathākāmaṃ prabhuṃjataḥ /",
  "S01ratnml_u:9370": "samaye sā priyā bhāryā vabhūva garbhiṇī 'cirāt // Rm_23.114{14} //",
  "S01ratnml_u:9371": "tataḥ kramāt pravṛddho 'bhūd garbhas tasyā dine dine /",
  "S01ratnml_u:9372": "tadā sā garbhasaṃjātaṃ parijñāyābhyanandata // Rm_23.115{15} //",
  "S01ratnml_u:9373": "tataḥ sā bhadrikā kāntā svāminaṃ taṃ pramoditā /",
  "S01ratnml_u:9374": "rahasi samupāmaṃtrya samālokyaivam abravīt // Rm_23.116{16} //",
  "S01ratnml_u:9375": "diṣṭyāryyaputra vṛddho 'si garbhe me jāyate śiśuḥ /",
  "S01ratnml_u:9376": "dakṣiṇapārśvasaṃsthāyat tad ayaṃ dārako bhavet // Rm_23.117{17} //",
  "S01ratnml_u:9377": "iti bhāryoditaṃ śrutvā sa gṛhastho 'bhinaṃditaḥ /",
  "S01ratnml_u:9378": "savyavāhuṃ samutsārya mudaivaṃ samudāharat // Rm_23.118{18} //",
  "S01ratnml_u:9379": "hā me 'bhilaṣitaṃ siddhyet paśyeyaṃ saṃtater mukhaṃ /",
  "S01ratnml_u:9380": "sāṃprataṃ nāvajāto 'smi kulasthitir bhaved api // Rm_23.119{19} //",
  "S01ratnml_u:9381": "kṛtyāni me prakurvīta vibhṛyāc ca bhṛtaḥ prati /",
  "S01ratnml_u:9382": "dāyādyaṃ pratipadyeta vaṃśo pi syāc cirasthitaḥ // Rm_23.120{20} //",
  "S01ratnml_u:9383": "yan mayā prakṛtaṃ dānaṃ yac ca puṇyaṃ prasādhitaṃ /",
  "S01ratnml_u:9384": "etad vipākakauśalyam etayor anugachatu // Rm_23.121{21} //",
  "S01ratnml_u:9385": "evaṃ sa muditaḥ śreṣṭhī tāṃ bhāryāṃ bhadrikāṃ priyāṃ /",
  "S01ratnml_u:9386": "supathyopacārasaṃyuktair āhāraiḥ samapoṣayat // Rm_23.122{22} //",
  "S01ratnml_u:9387": "dūṣyaiś cīnāṃśukaiḥ paṭṭaiḥ komalais saurabhānvitaiḥ /",
  "S01ratnml_u:9388": "nānāratnābhyalaṃkārair maṇḍayitvābhyamodayat // Rm_23.123{23} //",
  "S01ratnml_u:9389": "evaṃ tāṃ bhadrikāṃ kāntāṃ pathyopacārabhūṣaṇaiḥ /",
  "S01ratnml_u:9390": "poṣitāṃ maṇḍitāṃ kṛtvā prāmāṇayat prasādayan // Rm_23.124{24} //",
  "S01ratnml_u:9391": "(Rm 277)",
  "S01ratnml_u:9392": "evaṃ tāṃ garbhiṇīṃ bhartur bahumānābhinaṃditāṃ /",
  "S01ratnml_u:9393": "dṛṣṭvā sā prathamā bhāryā bhūya evaṃ vyaciṃtāyat // Rm_23.125{25} //",
  "S01ratnml_u:9394": "yady eṣā yuvatī kāṃtā janayed atisaṃtatiṃ /",
  "S01ratnml_u:9395": "tad etat sarvasaṃpattir adhīnāsyā bhaved api // Rm_23.126{26} //",
  "S01ratnml_u:9396": "eṣaiva hi pradhānā syāt sarvalokapramāṇikā /",
  "S01ratnml_u:9397": "ko 'pi pramāṇayen naiva jaratīṃ mām aputritāṃ // Rm_23.127{27} //",
  "S01ratnml_u:9398": "tad atrāsyāḥ sapatnyā me yathā syād garbhaśātanaṃ /",
  "S01ratnml_u:9399": "tathopāyaṃ prakarttavyaṃ suguptena mayādhunā // Rm_23.128{28} //",
  "S01ratnml_u:9400": "kāmarāgāgnitaptasya nāsti kiṃ cid dhi pātakaṃ /",
  "S01ratnml_u:9401": "sarvam api prakarttavyaṃ bhoktavyaṃ sarvato 'pi ca // Rm_23.129{29} //",
  "S01ratnml_u:9402": "tataḥ sā pramadā duṣṭā tasyā garbhābhiśātanaṃ /",
  "S01ratnml_u:9403": "drayaṃ pānābhisaṃyuktaṃ dadau viśrambhavādinī // Rm_23.130{30} //",
  "S01ratnml_u:9404": "tat sapatnyārpitaṃ pānaṃ dṛṣṭvā sā bhadrikārjavā /",
  "S01ratnml_u:9405": "hastābhyāṃ sahasādāya papau tṛṣṇārditā yathā // Rm_23.131{31} //",
  "S01ratnml_u:9406": "tad etat pītamātreṇa tasyā garbho vighūrṇitaḥ /",
  "S01ratnml_u:9407": "sahasābhidravībhūtaḥ prasaśrāvābhyaśoṣataḥ // Rm_23.132{32} //",
  "S01ratnml_u:9408": "tataḥ sā bhadrikā nārī bharttāraṃ taṃ sabāṃdhavaṃ /",
  "S01ratnml_u:9409": "sahasā samupāmaṃtrya punar evaṃ nyavedayat // Rm_23.133{33} //",
  "S01ratnml_u:9410": "svāmiṃs tavānayā patnyā priyayā garbhaśātanaṃ /",
  "S01ratnml_u:9411": "pānam auṣadhasaṃyuktaṃ sādaraṃ me pradīyate // Rm_23.134{34} //",
  "S01ratnml_u:9412": "tat tad dattaṃ saviśvāsaṃ gṛhītvā pīyate mayā /",
  "S01ratnml_u:9413": "tatpānapītamātreṇa garbho me srasyate 'dhunā // Rm_23.135{35} //",
  "S01ratnml_u:9414": "tad atra kiṃ kariṣyāmi yato me naśyate śiśuḥ /",
  "S01ratnml_u:9415": "yad arthaṃ prakṛtaṃ dānaṃ tat sarvaṃ nisphalaṃ tava // Rm_23.136{36} //",
  "S01ratnml_u:9416": "ity ākhyātaṃ tayā patnyā śrutvā śreṣṭhī sa roṣitaḥ /",
  "S01ratnml_u:9417": "tāṃ sahasāhūya paribhāṣyaivam ālapat // Rm_23.137{37} //",
  "S01ratnml_u:9418": "hā re re durmate duṣṭe ghorapātakasādhinī /",
  "S01ratnml_u:9419": "evam api mahāghoraṃ pātakaṃ prakṛtaṃ tvayā // Rm_23.138{38} //",
  "S01ratnml_u:9420": "yadarthe devatāḥ sarvās samārādhyābhiyācitāḥ /",
  "S01ratnml_u:9421": "nānāvidhānayatnāni prakṛtāni mamāniśaṃ // Rm_23.139{39} //",
  "S01ratnml_u:9422": "sarvāṇy etāni yatnāni tvayā vyarthīkṛtāni hi /",
  "S01ratnml_u:9423": "tad atra kiṃ tvayā patnyā pāpiṣṭhayā vrajādhunā // Rm_23.140{40} //",
  "S01ratnml_u:9424": "mayā tvaṃ pāpinī tyaktā mā tiṣṭheha gṛhe mama /",
  "S01ratnml_u:9425": "ity uktaṃ svāminā tena śrutvā sā duritāśayā /",
  "S01ratnml_u:9426": "sajñāteḥ svāminas tasya purar evam abhāṣata // Rm_23.141{41} //",
  "S01ratnml_u:9427": "kim evaṃ vadase svāmin na mayedaṃ kṛtaṃ khalu /",
  "S01ratnml_u:9428": "mayā na manyate nūnaṃ tad idaṃ tvaṃ vicāraya // Rm_23.142{42} //",
  "S01ratnml_u:9429": "yadi dattaṃ mayā dravyam asyā garbhābhiśātanaṃ /",
  "S01ratnml_u:9430": "pretībhūtātmajān putrāñ jātāṃ jātān divāniśaṃ // Rm_23.143{43} //",
  "S01ratnml_u:9431": "prabhuktvaivaṃ mahadduḥkhe cireyu durgatau sadā /",
  "S01ratnml_u:9432": "ity evaṃ śapathaṃ kṛtvā svāminaṃ tam abodhayat // Rm_23.144{44} //",
  "S01ratnml_u:9433": "iti proktaṃ tayā patnyā śrutvā śreṣṭhī sa bodhitaḥ /",
  "S01ratnml_u:9434": "(Rm 278)",
  "S01ratnml_u:9435": "cirāśāparimuktātmā mṛtā pretālaye yāyau // Rm_23.145{45} //",
  "S01ratnml_u:9436": "eṣaiva pretikā śreṣṭhibhāryā durāśayā /",
  "S01ratnml_u:9437": "svakṛtakarmabhogyāni bhuktvaivaṃ bhramate 'dhunā // Rm_23.146{46} //",
  "S01ratnml_u:9438": "yad īrṣyayā tayā tasyāḥ prakṛtaṃ garbhaśātanaṃ /",
  "S01ratnml_u:9439": "tena sā duṣkṛtākārā pretībhūtā caraty api // Rm_23.147{47} //",
  "S01ratnml_u:9440": "yac ca tayā mṛṣāvācā śapathaḥ prakṛtā yathā /",
  "S01ratnml_u:9441": "tathā tatkarmapākena durgatau bhramate sadā // Rm_23.148{48} //",
  "S01ratnml_u:9442": "paṃcaputrān divārātriṃ prasūya sā kṣudhānvitā /",
  "S01ratnml_u:9443": "sarvāṃs tāṃ svātmajān vālān api bhuktvā na tṛpyate // Rm_23.149{49} //",
  "S01ratnml_u:9444": "evaṃ sā pāpinī pretī jātāṃ jatāṃs tathātmajān /",
  "S01ratnml_u:9445": "bhuktvā kṣudhāgnisaṃdagadhā bhramet pretālaye sadā // Rm_23.150{50} //",
  "S01ratnml_u:9446": "evaṃ nārada vijñāya viramya pātakāt sadā /",
  "S01ratnml_u:9447": "mṛṣāvādāc ca saddharme caritavyaṃ śubhārthibhiḥ // Rm_23.151{51} //",
  "S01ratnml_u:9448": "saddharmasya vipāke hi sarvadā maṃgalaṃ bhave /",
  "S01ratnml_u:9449": "pātakasya sadā duḥkhaṃ viśrite sya tathobhayaṃ // Rm_23.152{52} //",
  "S01ratnml_u:9450": "iti matvā sadā yūyaṃ triratnaṃ śaraṇaṃ gatāḥ /",
  "S01ratnml_u:9451": "satkṛtya śraddhayā nityaṃ prabhajadhvaṃ samāhitāḥ // Rm_23.153{53} //",
  "S01ratnml_u:9452": "ye buddhaśaraṇaṃ kṛtvā bhajanti śraddhayā mudā /",
  "S01ratnml_u:9453": "te sarve durgatiṃ hitvā saṃprayānti jinālaye // Rm_23.154{54} //",
  "S01ratnml_u:9454": "ye ca śṛṇvanti saddharmaṃ mānayanti ca sādaraṃ /",
  "S01ratnml_u:9455": "te 'pi kleśān vinirjitya saṃyāṃti saugatālaye // Rm_23.155{55} //",
  "S01ratnml_u:9456": "ye saṃghaṃ śaraṇaṃ kṛtvā satkṛtya prabhajanti te /",
  "S01ratnml_u:9457": "sarve 'pi durgater muktvā saṃprayānti sukhāvatīṃ // Rm_23.156{56} //",
  "S01ratnml_u:9458": "evaṃ matvātra saṃsāre sarvadā śubhavāṃchibhiḥ /",
  "S01ratnml_u:9459": "triratnabhajanaṃ kṛtvā caritavyaṃ śubhe sadā // Rm_23.157{57} //",
  "S01ratnml_u:9460": "ity ādiṣṭaṃ munīṃdreṇa śrutvā sa nāradaḥ sudhīḥ /",
  "S01ratnml_u:9461": "sasaṃghaḥ sarvadā lokāś ca tatheti pratyapadyata // Rm_23.158{58} //",
  "S01ratnml_u:9462": "tataḥ sa nārado bhikṣuḥ kṛtāṃjaliḥ purogataḥ /",
  "S01ratnml_u:9463": "bhagavaṃtaṃ praṇatvā ca papracha tad viśodhanaṃ // Rm_23.159{59} //",
  "S01ratnml_u:9464": "bhagavan sā pāpinī pretī tataḥ pretālayāt kadā /",
  "S01ratnml_u:9465": "tadghorapātakān muktā saṃyāyāt sadgatau kathaṃ // Rm_23.160{60} //",
  "S01ratnml_u:9466": "tad upāyaṃ jagacchāsta samupādeṣṭum arhati /",
  "S01ratnml_u:9467": "yenāsau durgāter muktā sahasā sadgatiṃ vrajet // Rm_23.161{61} //",
  "S01ratnml_u:9468": "iti saṃprārthite tena nāradena sa sarvavit /",
  "S01ratnml_u:9469": "bhagavāṃs taṃ sabhāṃ cāpi samālokyaivam ādiśat // Rm_23.162{62} //",
  "S01ratnml_u:9470": "śṛṇu nārada tasyās tat pātakapariśodhanaṃ /",
  "S01ratnml_u:9471": "upāyaṃ samayaṃ cāpi pravakṣyāmy adhunā tathā // Rm_23.163{63} //",
  "S01ratnml_u:9472": "yadā lokeśvaro nāthaḥ sarvasatvānukaṃpakaḥ /",
  "S01ratnml_u:9473": "bodhisatvo mahāsatvas traidhātukādhipeśvaraḥ // Rm_23.164{64} //",
  "S01ratnml_u:9474": "sukhāvatyā vinirgatya sarvāl lokān prabhāsayan /",
  "S01ratnml_u:9475": "sarvān satvān samuddhartuṃ pretaloke samācaret // Rm_23.165{65} //",
  "S01ratnml_u:9476": "tadā tatprabhayā spṛṣṭā sātisaukhyasamanvitā /",
  "S01ratnml_u:9477": "kim adya me mahatsaukhyam iti proktvābhyaciṃtayat // Rm_23.166{66} //",
  "S01ratnml_u:9478": "(Rm 279)",
  "S01ratnml_u:9479": "aho saukhyaṃ samutpannaṃ prabhāveyaṃ prasāritā /",
  "S01ratnml_u:9480": "nūnam atra mahāsatvaḥ satvān uddhartum āgatāḥ // Rm_23.167{67} //",
  "S01ratnml_u:9481": "yasyedṛk satkṛpādṛṣṭiḥ satveṣv evaṃ prasaryyati /",
  "S01ratnml_u:9482": "tasyaiva śaraṇaṃ gatvā bhajeyaṃ sarvadādarāt // Rm_23.168{68} //",
  "S01ratnml_u:9483": "iti dhyātvā viniścitya sā pretī prativismitā /",
  "S01ratnml_u:9484": "tasyaivā smaraṇaṃ kṛtvā tiṣṭhe dṛṣṭaṃ samutsukā // Rm_23.169{69} //",
  "S01ratnml_u:9485": "tadā sa bhagavāṃs tatra lokanāthaḥ kṛpāmayaḥ /",
  "S01ratnml_u:9486": "pretalokān samūddhartum upācaret prābhāsayaḥ // Rm_23.170{70} //",
  "S01ratnml_u:9487": "taṃ prabhāsaṃtam āyātaṃ dṛṣṭvā sarve 'pi pretakāḥ /",
  "S01ratnml_u:9488": "sahasā samupetyaivaṃ prārthayeyuḥ samādarāt // Rm_23.171{71} //",
  "S01ratnml_u:9489": "svāgataṃ bhagavan nātha prasīda parameśvara /",
  "S01ratnml_u:9490": "kṛpayāsmān samālokya pretalokān samuddhara // Rm_23.172{72} //",
  "S01ratnml_u:9491": "sarvadā bhavatām eva śaraṇaṃ saṃvrajāmahe /",
  "S01ratnml_u:9492": "tat kṛtvā pariśuddhān naḥ sarvā preraya sadgatau // Rm_23.173{73} //",
  "S01ratnml_u:9493": "iti tat prārthite sarve lokanāthaḥ kṛpānidhiḥ /",
  "S01ratnml_u:9494": "saddharmaṃ samupādiśya punar evam upādiśet // Rm_23.174{74} //",
  "S01ratnml_u:9495": "yadīchatha sadā saukhyaṃ yūyaṃ sarve samāhitāḥ /",
  "S01ratnml_u:9496": "triratnaṃ smaraṇaṃ kṛtvā bhajata śraddhayā mudā // Rm_23.175{75} //",
  "S01ratnml_u:9497": "tadaitat pātakair muktās sarve yūyaṃ pavitritāḥ /",
  "S01ratnml_u:9498": "sahasā sadgatiṃ prāptā bhaveta bodhicāriṇaḥ // Rm_23.176{76} //",
  "S01ratnml_u:9499": "ity ādiṣṭaṃ jagacchāstrā lokanāthena tena te /",
  "S01ratnml_u:9500": "sarve 'pi pretikāḥ śrutvā tathā kartuṃ samīchire // Rm_23.177{77} //",
  "S01ratnml_u:9501": "tadā te pretikāḥ sarve pariśuddhāśayā mudā /",
  "S01ratnml_u:9502": "triratnaṃ śaraṇaṃ kṛtvā smṛtvā bhajeyur ānatāḥ // Rm_23.178{78} //",
  "S01ratnml_u:9503": "tadā tatsmṛtipuṇyena sarve te pretikās tataḥ /",
  "S01ratnml_u:9504": "pretalokāt samutthāya saṃyāsyanti sukhāvatīṃ // Rm_23.179{79} //",
  "S01ratnml_u:9505": "tatrāmitābhanāthasya sarve te śaraṇaṃ gatāḥ /",
  "S01ratnml_u:9506": "bhajanto dharmam ākarṇya cariṣyaṃti śubhācariṃ // Rm_23.180{80} //",
  "S01ratnml_u:9507": "tataḥ sarve 'pi te satvā bodhisatvāḥ śubhaṃkarāḥ /",
  "S01ratnml_u:9508": "kramād bodhiṃ samāsādya saṃbuddhapadam āpnuyuḥ // Rm_23.181{81} //",
  "S01ratnml_u:9509": "tadā sā pāpinī pretī sarvapāpavimocitā /",
  "S01ratnml_u:9510": "pretalokāt samutthāya sadgatiṃ samavāpsyati // Rm_23.182{82} //",
  "S01ratnml_u:9511": "evaṃ matvātra saṃsāre sadgatiṃ sukhavāṃchibhiḥ /",
  "S01ratnml_u:9512": "triratnabhajanaṃ kṛtvā caritavyaṃ sadā śubhe // Rm_23.183{83} //",
  "S01ratnml_u:9513": "triratnabhajanodbhūtaṃ puṇyaṃ na kṣiṇuyāt kvacit /",
  "S01ratnml_u:9514": "sarvakleśān vinirdahya prāpayet saugataṃ padaṃ // Rm_23.184{84} //",
  "S01ratnml_u:9515": "ity ādiṣṭaṃ munīndreṇa śrutvā sa nārado yatiḥ /",
  "S01ratnml_u:9516": "sasāṃghikasabhālokas tatheti prābhyanaṃdata // Rm_23.185{85} //",
  "S01ratnml_u:9517": "iti me guruṇādiṣṭaṃ mayātra vakṣyate /",
  "S01ratnml_u:9518": "matvā rājaṃs tvam apy evaṃ triratnaṃ bhaja sarvadā // Rm_23.186{86} //",
  "S01ratnml_u:9519": "prajāś cāpi tathā dharmaṃ śrāvāyitvā prabodhayan /",
  "S01ratnml_u:9520": "bodhimārge pratiṣṭhāpya pālayasva samāhitaḥ // Rm_23.187{87} //",
  "S01ratnml_u:9521": "(Rm 280)",
  "S01ratnml_u:9522": "tatas te sarvadā bhadraṃ sarvatrāpi bhaved dhruvaṃ /",
  "S01ratnml_u:9523": "kramād bodhiṃ śivāṃ prāpya saṃbuddhapadaṃ āpnuyāḥ // Rm_23.188{88} //",
  "S01ratnml_u:9524": "iti tenārhatādiṣṭaṃ śrutvāśoko narādhipaḥ /",
  "S01ratnml_u:9525": "tathā hīti pratijñāya prābhyanandat sapārṣadaḥ // Rm_23.189{89} //",
  "S01ratnml_u:9526": "ye cedaṃ pretikāyāḥ sugatakathitam idaṃ śraddhayā ye 'vadānaṃ śṛṇvaṃti śrāvayanti pramuditamanasas te narāḥ sarva evaṃ /",
  "S01ratnml_u:9527": "kṛtvā ratnatrayasya prabhajanam aniśaṃ bodhicittaṃ samāpya kṛtvā lokeṣu bhadraṃ sakalaguṇabharā bauddhaloke prayānti /",
  "S01ratnml_u:9528": "++ iti ratnāvadānatatve pretikāyāḥ kathā samāptam ++",
  "S01ratnml_u:9529": "(Rm 281)",
  "S01ratnml_u:9530": "XXIV Pretībhūtamaharddhikāvadāna",
  "S01ratnml_u:9531": "athāśoko mahīpālaḥ kṛtāṃjalipuṭo mudā /",
  "S01ratnml_u:9532": "upaguptaṃ yatiṃ natvā prārthayac ca tathādarāt // Rm_24.1{1} //",
  "S01ratnml_u:9533": "bhadanta śrotum ichāmi punar anyat subhāṣitaṃ /",
  "S01ratnml_u:9534": "tadyathā guruṇādiṣṭaṃ tathā me samupādiśa // Rm_24.2{2} //",
  "S01ratnml_u:9535": "iti saṃprārthite rājñā śrutvā so 'rhaṃ sudhīr yatiḥ /",
  "S01ratnml_u:9536": "nṛpatiṃ taṃ mahīpālaṃ saṃpaśyann evam ādiśat // Rm_24.3{3} //",
  "S01ratnml_u:9537": "sādhu śṛṇu mahārāja yathā me guruṇoditaṃ /",
  "S01ratnml_u:9538": "tathāhaṃ saṃpravakṣyāmi tava dharmapravṛddhaye // Rm_24.4{4} //",
  "S01ratnml_u:9539": "tadyathā bhagavāñ chāstā śrīghanaḥ sa munīśvaraḥ /",
  "S01ratnml_u:9540": "sarvajñaḥ sugato nātho dharmarāja vināyakaḥ // Rm_24.5{5} //",
  "S01ratnml_u:9541": "bhikṣubhiḥ śrāvakaiḥ sārddhaṃ bhikṣuṇībhiś ca cailakaiḥ /",
  "S01ratnml_u:9542": "upāsakaiḥ śubhācārair upāsikāgaṇair api // Rm_24.6{6} //",
  "S01ratnml_u:9543": "bodhisatvair mahāsatvais tathānyair bodhivāṃchibhiḥ /",
  "S01ratnml_u:9544": "brahmadevāsurendraiś ca yakṣagaṃdharvakiṃnaraiḥ // Rm_24.7{7} //",
  "S01ratnml_u:9545": "siddhair vidyādharaiś cāpi nāgendrai garuḍair api /",
  "S01ratnml_u:9546": "sarvai lokādhipaiś cāpi tathānyaiś ca maharṣibhiḥ // Rm_24.8{8} //",
  "S01ratnml_u:9547": "brāhmaṇai rājabhi rājakumāraiś ca śubhārthibhiḥ /",
  "S01ratnml_u:9548": "vaiśyai maṃtrigaṇaiś cāpi tathāmātyagaṇair api // Rm_24.9{9} //",
  "S01ratnml_u:9549": "śreṣṭhibhiḥ paurikaiś capi gṛhasthaiś ca mahājanaiḥ /",
  "S01ratnml_u:9550": "vaṇigbhiḥ sārthavāhaiś ca tathā śilpigaṇair api // Rm_24.10{10} //",
  "S01ratnml_u:9551": "grāmyai jānapadaiś cāpi kārpaṭikaiḥ satīrthikaiḥ /",
  "S01ratnml_u:9552": "tathānyaiḥ sujanai vijñaiḥ saddharmaguṇavāṃchibhiḥ // Rm_24.11{11} //",
  "S01ratnml_u:9553": "sevitābhyarcitas tatra veṇuvane manorame /",
  "S01ratnml_u:9554": "karaṃdakanivāpākhye vihāre saugatāśrame // Rm_24.12{12} //",
  "S01ratnml_u:9555": "saddharmaṃ samupādiśya vijahāra prabhāsayan /",
  "S01ratnml_u:9556": "sarvasatvahitārthena ratnarāśim ivojvalan // Rm_24.13{13} //",
  "S01ratnml_u:9557": "tadaiva samaye tatra rājagṛhe purottame /",
  "S01ratnml_u:9558": "āsīd gṛhapate śreṣṭhī mahājano mahādhanaḥ // Rm_24.14{14} //",
  "S01ratnml_u:9559": "śrimāṃ śrīdopamaḥ sarvadravyasaṃpatsamānvitaḥ /",
  "S01ratnml_u:9560": "sa sadṛśāt kulā bhāryāṃ svakuladharmacāriṇīṃ // Rm_24.15{15} //",
  "S01ratnml_u:9561": "subhadrāṃgāṃ samānīya vidhinodavahan mudā /",
  "S01ratnml_u:9562": "tataḥ sa gṛhabhṛt kantā bhāryayā kāṃtayā tathā // Rm_24.16{16} //",
  "S01ratnml_u:9563": "yathākāmaṃ ratiṃ bhuktvā cakrīḍa paricārayan /",
  "S01ratnml_u:9564": "tatas tasya gṛhasthasya yathākāmaṃ prabhuṃjataḥ // Rm_24.17{17} //",
  "S01ratnml_u:9565": "samaye sā priyā bhāryā babhūva garbhadhāriṇī // Rm_24.18{18} //",
  "S01ratnml_u:9566": "(Rm 282)",
  "S01ratnml_u:9567": "tataḥ sā samaye 'sūta dārakaṃ suṃdarāṃśikaṃ /",
  "S01ratnml_u:9568": "tac chrutvā sa pitā śreṣṭhī mudā draṣṭum upācaran // Rm_24.19{19} //",
  "S01ratnml_u:9569": "tatra sa samupetyāśu dārakaṃ taṃ śubhāṃśikaṃ /",
  "S01ratnml_u:9570": "dṛṣṭvā saṃmuditaḥ paśyann eva tasthāv atṛptitaḥ // Rm_24.20{20} //",
  "S01ratnml_u:9571": "tato jñātīn samāhūya kṛtvā jātimahaṃ śiśoḥ /",
  "S01ratnml_u:9572": "asya nāmaprasiddhena kriyatām ity abhāṣata // Rm_24.21{21} //",
  "S01ratnml_u:9573": "tac chrutvā jñātayaḥ sarve te kṛtvā samataṃ tathā /",
  "S01ratnml_u:9574": "taṃ śreṣṭhinaṃ samāhūya pura evaṃ samabruvan // Rm_24.22{22} //",
  "S01ratnml_u:9575": "yad ayaṃ dārako jāto nakṣatra uttarābhidhe /",
  "S01ratnml_u:9576": "tenottara iti khyāto bhavatu bhavadātmajaḥ // Rm_24.23{23} //",
  "S01ratnml_u:9577": "iti tair jñātibhiḥ khyātaṃ śrutvā sa gṛhabhṛt tathā /",
  "S01ratnml_u:9578": "tenaiva nāmadheyena prākhyāpayat tam ātmajaṃ // Rm_24.24{24} //",
  "S01ratnml_u:9579": "tataḥ sa dārako 'ṣṭābhi dhātribhiḥ pratipālitaḥ /",
  "S01ratnml_u:9580": "dine dine pravṛddho 'bhū hradastham ambujaṃ yathā // Rm_24.25{25} //",
  "S01ratnml_u:9581": "tataḥ pravarddhamānaḥ sa gurubhiḥ śikṣitaḥ kramāt /",
  "S01ratnml_u:9582": "lipyādi sarvavidyānāṃ drutaṃ pāraṃ samāyayau // Rm_24.26{26} //",
  "S01ratnml_u:9583": "tadā sa uttaro vijñaḥ savayobhiḥ sahānvitaḥ /",
  "S01ratnml_u:9584": "caramānaḥ pure tatra lokamanoharo vabhau // Rm_24.27{27} //",
  "S01ratnml_u:9585": "yadā sa uttaraḥ prauḍhayauvanamadanāśrayaḥ /",
  "S01ratnml_u:9586": "tadā tasya pitā śreṣṭhī daivāt kālaṃ samāyayau // Rm_24.28{28} //",
  "S01ratnml_u:9587": "tatas tasya gṛhe tatra sa uttaras tadātmajaḥ /",
  "S01ratnml_u:9588": "svāmī saṃpattisaṃprāpto gṛhi lokādhipo 'bhavat // Rm_24.29{29} //",
  "S01ratnml_u:9589": "tataḥ sa kulavṛttistho vyavahāravicakṣaṇaḥ /",
  "S01ratnml_u:9590": "krayavikrayakāryāṇi kṛtvā dravyaṃ samarjayat // Rm_24.30{30} //",
  "S01ratnml_u:9591": "sa ekasmin dine tatra veṇuvane jināśrame /",
  "S01ratnml_u:9592": "saṃbuddhaṃ śrīghanaṃ draṣṭuṃ dharmārthī samupācarat // Rm_24.31{31} //",
  "S01ratnml_u:9593": "tatra sa samupāsṛtyādrākṣīt tam śrīghanaṃ muniṃ /",
  "S01ratnml_u:9594": "dvātriṃśallakṣaṇāśītivyaṃjanapratimaṃḍitaṃ // Rm_24.32{32} //",
  "S01ratnml_u:9595": "vyāmaprabhāvirocaṃtaṃ samaṃtabhadrarūpiṇaṃ /",
  "S01ratnml_u:9596": "ratnarāśim ivojvālaṃ ratnādrim iva jaṃgamaṃ // Rm_24.33{33} //",
  "S01ratnml_u:9597": "sabhāmadhyāsanāsīnaṃ bhikṣusaṃghapuraskṛtaṃ /",
  "S01ratnml_u:9598": "dharmāmṛtapravarṣantaṃ sarvalokair namaskṛtaṃ // Rm_24.34{34} //",
  "S01ratnml_u:9599": "dṛṣṭvā sa muditas tatra sāṃjaliḥ purato vrajan /",
  "S01ratnml_u:9600": "pādau tasya munīndrasya praṇatvaikānta āśrayan // Rm_24.35{35} //",
  "S01ratnml_u:9601": "tatra tasyāśayaṃ śuddhaṃ dṛṣṭvā sa bhagavāṃs tathā /",
  "S01ratnml_u:9602": "āryasatyaṃ samārabhya saddharmaṃ samupādiśat // Rm_24.36{36} //",
  "S01ratnml_u:9603": "tat saddharmāmṛtaṃ pītvā sa uttaraḥ pramoditaḥ /",
  "S01ratnml_u:9604": "punaḥ pādau muner natvā pratyāyayau svam ālayaṃ // Rm_24.37{37} //",
  "S01ratnml_u:9605": "evaṃ sa uttaro vijñaḥ pratidinaṃ jagadguroḥ /",
  "S01ratnml_u:9606": "draṣṭuṃ dharmāmṛtaṃ vāpi pātum nityam upācarat // Rm_24.38{38} //",
  "S01ratnml_u:9607": "tathā tasya munīndrasya pītvā dharmāmṛtaṃ tadā /",
  "S01ratnml_u:9608": "(Rm 283)",
  "S01ratnml_u:9609": "saṃbuddhaśāsane tatra pravrajituṃ samaichata // Rm_24.39{39} //",
  "S01ratnml_u:9610": "tataḥ sa uttaras tasya munīndrasya purogataḥ /",
  "S01ratnml_u:9611": "pādābjau sāṃjalir natvā pravrajyāṃ samayācata // Rm_24.40{40} //",
  "S01ratnml_u:9612": "bhagavan nātha sarvajña bhavatāṃ śaraṇaṃ vraje /",
  "S01ratnml_u:9613": "tat pravrajyāṃ vrataṃ mahyaṃ dātum arhati sāṃprataṃ // Rm_24.41{41} //",
  "S01ratnml_u:9614": "iti saṃprārthite tena bhagavān munīśvaraḥ /",
  "S01ratnml_u:9615": "uttarākhyaṃ kumāraṃ taṃ samālokyaivam ādiśat // Rm_24.42{42} //",
  "S01ratnml_u:9616": "kumāra śāsane bauddhe pravrajituṃ yadīchasi /",
  "S01ratnml_u:9617": "anujñāṃ mātur āsādya prāgacha dāsyate tadā // Rm_24.43{43} //",
  "S01ratnml_u:9618": "ity ādiṣṭe munīndreṇa sa uttaraḥ prabodhitaḥ /",
  "S01ratnml_u:9619": "tatheti caraṇau tasya muner natvā gṛhaṃ yayau // Rm_24.44{44} //",
  "S01ratnml_u:9620": "tatra gṛhe samāsādya sa uttaraḥ pramoditaḥ /",
  "S01ratnml_u:9621": "jananyāś caraṇau natvā sāṃjalir evam abravīt // Rm_24.45{45} //",
  "S01ratnml_u:9622": "mātar adya vihāre 'haṃ gachāmi saugatāśrame /",
  "S01ratnml_u:9623": "tatra śāstu mukhābjottham āryadharmāmṛtaṃ pibe // Rm_24.46{46} //",
  "S01ratnml_u:9624": "tat saddharmāmṛtaṃ pītvā tṛṣṇā me varddhyate punaḥ /",
  "S01ratnml_u:9625": "tat saddharmaṃ samālabdhum ichāmi parituṣṭaye // Rm_24.47{47} //",
  "S01ratnml_u:9626": "dhanyās te hi śubhātmānaḥ pariśuddhatrimaṃḍalāḥ /",
  "S01ratnml_u:9627": "saṃbuddhaśāsane sthitvā sadā dharmaṃ pibanti ye // Rm_24.48{48} //",
  "S01ratnml_u:9628": "aham api sadā tatra saṃbuddhaśāsane caran /",
  "S01ratnml_u:9629": "tat saddharmāmṛtaṃ labdhum ichāmi jananī dhruvaṃ // Rm_24.49{49} //",
  "S01ratnml_u:9630": "tat pravrajyāvrataṃ dhṛtvā carituṃ saugatāśrame /",
  "S01ratnml_u:9631": "ichāmi sāṃprataṃ mātas tad anujñāṃ pradehi me // Rm_24.50{50} //",
  "S01ratnml_u:9632": "iti putrāditaṃ śrutvā matā sā prahatāśayā /",
  "S01ratnml_u:9633": "ciraṃ tam ātmajaṃ dṛṣṭvā rudantyaivam abhāṣata // Rm_24.51{51} //",
  "S01ratnml_u:9634": "kim eva vadase putra maivaṃ me purato vadaḥ /",
  "S01ratnml_u:9635": "kim arthaṃ svagṛhaṃ tyaktvā pravrajitu tvam ichasi // Rm_24.52{52} //",
  "S01ratnml_u:9636": "kiṃ te duḥkhaṃ kuto jātaṃ mayā kiṃ cin na dṛśyate /",
  "S01ratnml_u:9637": "tvayā tu dṛśyate yat tad vaktavyaṃ purato mama // Rm_24.53{53} //",
  "S01ratnml_u:9638": "adyāpi tava tātasya śokādhiḥ śāmyate na me /",
  "S01ratnml_u:9639": "tathāpi māṃ kathaṃ tyaktum ichasi sāṃprataṃ sute // Rm_24.54{54} //",
  "S01ratnml_u:9640": "iti mātroditaṃ śrutvā sa uttaraḥ kumārakaḥ /",
  "S01ratnml_u:9641": "mātaraṃ taṃ samālokya bodhayituṃ samabravīt // Rm_24.55{55} //",
  "S01ratnml_u:9642": "mātas tvatkṛpayā me 'tra kiṃ cid duḥkhaṃ na vidyate /",
  "S01ratnml_u:9643": "gṛhe 'pi mahatī saṃpad asti bhogyaṃ yathechayā // Rm_24.56{56} //",
  "S01ratnml_u:9644": "anityaṃ khalu saṃsāraṃ kṣaṇadhvaṃsi śarīrakaṃ /",
  "S01ratnml_u:9645": "anityaṃ jīvitaṃ vidyutsaṃpātam iva na dhruvaṃ // Rm_24.57{57} //",
  "S01ratnml_u:9646": "saṃpac cāpi sthirā naivaṃ kasya śrī sarvadā sthirā /",
  "S01ratnml_u:9647": "sarveṣām api jaṃtūnāṃ sarvatra maraṇaṃ dhruvaṃ // Rm_24.58{58} //",
  "S01ratnml_u:9648": "sarve 'pi prāṇinaḥ kāle tyaktvā sarvān parigrahān /",
  "S01ratnml_u:9649": "jñātivaṃdhusuhṛtmitrānn api yāṃti yamālayaiḥ // Rm_24.59{59} //",
  "S01ratnml_u:9650": "(Rm 284)",
  "S01ratnml_u:9651": "eko 'pi vidyate naiva mṛtyuprāpte sahānugaḥ /",
  "S01ratnml_u:9652": "dharma eva tadaikaḥ syāt trātānugo yamālaye // Rm_24.60{60} //",
  "S01ratnml_u:9653": "dharmeṇa rakṣyate tatra yamadūtair adhiṣṭhite /",
  "S01ratnml_u:9654": "tad atra sarvathā nityaṃ karttavyaṃ dharmam eva hi // Rm_24.61{61} //",
  "S01ratnml_u:9655": "dharmavānn atra saṃsāre bhramann api sadā sukhī /",
  "S01ratnml_u:9656": "sarvatra satsukhāny eva prabhuktvā yāti sadgatiṃ // Rm_24.62{62} //",
  "S01ratnml_u:9657": "tatrāpi sarvadā saukhyaṃ bhuktvā kṛtvā ca maṃgalaṃ /",
  "S01ratnml_u:9658": "sarvasatvahitārthena saddharmāṇy eva sādhayet // Rm_24.63{63} //",
  "S01ratnml_u:9659": "etatpuṇyavipākaiḥ sa sadguruṃ samupāśrayet /",
  "S01ratnml_u:9660": "sadguros tu prasādena bodhicittaṃ labhet tadā // Rm_24.64{64} //",
  "S01ratnml_u:9661": "tato bodhicarīṃ prāpya bodhisatvo bhavet sudhīḥ /",
  "S01ratnml_u:9662": "tataḥ satvahitārthena bodhicaryāṃ samācaret // Rm_24.65{65} //",
  "S01ratnml_u:9663": "tataḥ pāramitāḥ sarvāḥ paripūrya yathākramaṃ /",
  "S01ratnml_u:9664": "trividhāṃ bodhim āsādya saṃbuddhapadam āpnuyāt // Rm_24.66{66} //",
  "S01ratnml_u:9665": "ity ādiṣṭaṃ munīndreṇa sarvajñena hitārthinā /",
  "S01ratnml_u:9666": "śrutaṃ mayā parijñāya tathā caritum ichyate // Rm_24.67{67} //",
  "S01ratnml_u:9667": "etatpuṇyavibhāgatvam api prāptuṃ yadīchasi /",
  "S01ratnml_u:9668": "tad anujñāṃ pradatvā me cittaṃ mātaḥ pratoṣaya // Rm_24.68{68} //",
  "S01ratnml_u:9669": "iti putroditaṃ śrutvā mātā sā vihatāśayā /",
  "S01ratnml_u:9670": "viyogaduḥkhasaṃkārttā vilapanty evam abravīt // Rm_24.69{69} //",
  "S01ratnml_u:9671": "hā putra katham ekānte māṃ vihātuṃ tvam ichasi /",
  "S01ratnml_u:9672": "nānyo me vidyate putras tvam evaiko 'sti naṃdanaḥ // Rm_24.70{70} //",
  "S01ratnml_u:9673": "pitāpi tava māṃ tyajya daivād yāto yamālayaṃ /",
  "S01ratnml_u:9674": "tvam api māṃ parityaktvā kutra gaṃtuṃ tathechasi // Rm_24.71{71} //",
  "S01ratnml_u:9675": "hā putra katham ajño 'si kenātra tvaṃ pravaṃcyase /",
  "S01ratnml_u:9676": "kiṃ paśyan hetunā kena pravrajituṃ tvam ichasi // Rm_24.72{72} //",
  "S01ratnml_u:9677": "hā putra kena mūḍho 'si yad etā dravyasaṃpadaḥ /",
  "S01ratnml_u:9678": "tyaktvā paragṛhe bhikṣāṃ yācitvā bhoktum ichasi // Rm_24.73{73} //",
  "S01ratnml_u:9679": "hā putra tvaṃ kumāro 'si tat pravrajyāṃ careḥ kathaṃ /",
  "S01ratnml_u:9680": "pravrajito gṛhaṃ tyaktvā bahir deśe sadāśrayeḥ // Rm_24.74{74} //",
  "S01ratnml_u:9681": "tat kathaṃ tyaktvā bahir deśe samāśrayeḥ /",
  "S01ratnml_u:9682": "śāṇakaṃṭāvṛto muṃdo mṛtvātra dhareśvaraḥ // Rm_24.75{75} //",
  "S01ratnml_u:9683": "śītavātātapākrānte kathaṃ duḥkhaṃ saheḥ suta /",
  "S01ratnml_u:9684": "kṣutpipāsāgnisaṃtaptaḥ duḥkhaṃ kas te 'bhiśāmayet // Rm_24.76{76} //",
  "S01ratnml_u:9685": "śmaśāneṣu śavāny asyan katham ekaś careḥ suta /",
  "S01ratnml_u:9686": "jaṃgale nirjane 'raṇye ekākī nivaseḥ kathaṃ // Rm_24.77{77} //",
  "S01ratnml_u:9687": "tathā bhūtālaye śūnyageheva nivaseḥ kathaṃ /",
  "S01ratnml_u:9688": "tathāmitreṣu deśeṣu katham ekor iva ccare // Rm_24.78{78} //",
  "S01ratnml_u:9689": "jvarādi rogasaṃtapte kas tava paricārayet /",
  "S01ratnml_u:9690": "ko vā te kṛpayā dadyāt pathyam āhāram auṣadhaṃ // Rm_24.79{79} //",
  "S01ratnml_u:9691": "yadi daivād vipattiḥ syāt tadā kaḥ pariśodhayet /",
  "S01ratnml_u:9692": "iti samīkṣya mā putra pravrajyāvrata utsaha /",
  "S01ratnml_u:9693": "(Rm 285)",
  "S01ratnml_u:9694": "mamātra vacanaṃ śrutvā sukhaṃ bhuktvā gṛhe vasa // Rm_24.80{80} //",
  "S01ratnml_u:9695": "iti mātroditaṃ śrutvā sa putraś caivam abravīt /",
  "S01ratnml_u:9696": "daivabhāvā bhavanty eva sarvatrāpi jagatsv api // Rm_24.81{81} //",
  "S01ratnml_u:9697": "eko 'pi vidyate nātra suhṛnmitrasahānugaḥ /",
  "S01ratnml_u:9698": "dharma eva sahāyaḥ syāt sarvatra maraṇe dhruvaṃ // Rm_24.82{82} //",
  "S01ratnml_u:9699": "iti saddharmasaṃprāptyai pravrajyāvratam uttamaṃ /",
  "S01ratnml_u:9700": "caritavyaṃ bhaved vijñair nirvṛtipadavāṃchibhiḥ // Rm_24.83{83} //",
  "S01ratnml_u:9701": "iti tena munīndreṇa samādiṣṭaṃ niśamyate /",
  "S01ratnml_u:9702": "māta tasmā tathātraitad vrataṃ caritum ichyate // Rm_24.84{84} //",
  "S01ratnml_u:9703": "tad atra saugate dharme māṃ niyoktuṃ yadīchasi /",
  "S01ratnml_u:9704": "tad anujñāṃ pradānaṃ me kṛpayā dātum arhati // Rm_24.85{85} //",
  "S01ratnml_u:9705": "iti putrārthitaṃ śrutvā mātā sā gadgadasvarā /",
  "S01ratnml_u:9706": "snehaduḥkhāgnisaṃtaptā dṛṣṭvaivaṃ sutam abravīt // Rm_24.86{86} //",
  "S01ratnml_u:9707": "hā putra katham eva tvaṃ nirdayāsy atiniṣṭhuraḥ /",
  "S01ratnml_u:9708": "yad vṛddhāṃ jananīṃ dṛṣṭvā kāruṇyaṃ nāsti te hṛdi // Rm_24.87{87} //",
  "S01ratnml_u:9709": "tad atra yadi te putra dayāsti mayi mātari /",
  "S01ratnml_u:9710": "yāvaj jīvāmy ahaṃ tāvad gṛhe vasa mayā saha // Rm_24.88{88} //",
  "S01ratnml_u:9711": "yāvac caitan mahat saṃpat svagṛhe sthirā tava /",
  "S01ratnml_u:9712": "tāvad yathepsitaṃ saukhyaṃ bhuktvā ramaṃ samācara // Rm_24.89{89} //",
  "S01ratnml_u:9713": "avaśyaṃ maraṇaṃ yāyāṃ kasya mṛtyur bhave na hi /",
  "S01ratnml_u:9714": "tadā mayi mṛtāyāṃ tu pravrajasva yathechayā // Rm_24.90{90} //",
  "S01ratnml_u:9715": "saṃpac cāpi bhavet kṣīṇā kasya saṃpat sadā sthirā /",
  "S01ratnml_u:9716": "tadā saṃpat parikṣīṇe bhikṣānnādo vrataṃ cara // Rm_24.91{91} //",
  "S01ratnml_u:9717": "yady evaṃ prārthite 'pi tvaṃ vilaṃghya vacanaṃ mama /",
  "S01ratnml_u:9718": "nirdayāniṣṭhurasvāntaḥ pravrajasi haṭhād api // Rm_24.92{92} //",
  "S01ratnml_u:9719": "tadāhaṃ te purogatvā saugataśāsane 'pi hi /",
  "S01ratnml_u:9720": "tyaktvāhāraṃ viṣaṃ bhuktvā yāsyāmi maraṇaṃ dhruvaṃ // Rm_24.93{93} //",
  "S01ratnml_u:9721": "iti me vacanaṃ satyaṃ vijñāyeha tvam ātmaja /",
  "S01ratnml_u:9722": "mayā saha gṛhe saukhyaṃ bhukṣva kutrāpi mā vraja // Rm_24.94{94} //",
  "S01ratnml_u:9723": "iti me vacanaṃ śrutvā yathākāmaṃ sukhaṃ gṛhe /",
  "S01ratnml_u:9724": "bhuktvā nityaṃ sadotsāhaiś caraṃ rama svam ātmaja // Rm_24.95{95} //",
  "S01ratnml_u:9725": "iti mātroditaṃ śrutvā sa uttaro 'bhiśaṃkitaḥ /",
  "S01ratnml_u:9726": "tatheti pratibuddhitvā tasthau gehe nirāśitaḥ // Rm_24.96{96} //",
  "S01ratnml_u:9727": "tataś caikadine prātaḥ samutthāya sa uttaraḥ /",
  "S01ratnml_u:9728": "saṃbuddhaṃ taṃ muniṃ draṣṭuṃ vihāre samupācarat // Rm_24.97{97} //",
  "S01ratnml_u:9729": "tatra taṃ śrīghanaṃ dṛṣṭvā sa uttaraḥ pramoditaḥ /",
  "S01ratnml_u:9730": "natvā pradakṣiṇīkṛtya sāṃjalis samupāśrayat // Rm_24.98{98} //",
  "S01ratnml_u:9731": "tataḥ sa bhagavāṃc chāstā dṛṣṭvā tasya manogataṃ /",
  "S01ratnml_u:9732": "bodhayituṃ samālokya tam evaṃ samupālapat // Rm_24.99{99} //",
  "S01ratnml_u:9733": "kumāra kiṃ viṣaṇṇo 'si yan mano 'ntargataṃ tava /",
  "S01ratnml_u:9734": "tan mamāgre samākhyāhi pūrayāmi yadīhitaṃ // Rm_24.100{100} //",
  "S01ratnml_u:9735": "ity ādiṣṭe munīndreṇa sa uttaraḥ samutthitaḥ /",
  "S01ratnml_u:9736": "pādau tasya muner natvā sāṃjalir evam abravīt // Rm_24.101{1} //",
  "S01ratnml_u:9737": "(Rm 286)",
  "S01ratnml_u:9738": "sarvajña bhagavañ chāstar vijānīyād bhavān mama /",
  "S01ratnml_u:9739": "yan mano 'ntargataṃ sarvaṃ yathāpy ahaṃ nivedaye // Rm_24.102{2} //",
  "S01ratnml_u:9740": "bhagavan nātha sarvajña na me mātā prabodhitā /",
  "S01ratnml_u:9741": "tad anujñāṃ na me dātum ichati prārthitāpi sā // Rm_24.103{3} //",
  "S01ratnml_u:9742": "tad bhavān me yathā yogyaṃ vrataṃ saṃbodhisādhanaṃ /",
  "S01ratnml_u:9743": "anyathāpi pradatvātra prabodhayitum arhati // Rm_24.104{4} //",
  "S01ratnml_u:9744": "iti saṃprārthite tena bhagavān sa munīśvaraḥ /",
  "S01ratnml_u:9745": "taṃ viśuddhāśayaṃ dṛṣṭvā samāśvāsyaivam ādiśat // Rm_24.105{5} //",
  "S01ratnml_u:9746": "mā kumāra viṣādatvaṃ kṛthā dhairyaṃ samāśraya /",
  "S01ratnml_u:9747": "avaśyaṃ samaye prāpte brahmacārī bhaviṣyasi // Rm_24.106{6} //",
  "S01ratnml_u:9748": "tāvad gṛhe sadā dānaṃ kṛtvārthibhyo yathepsitaṃ /",
  "S01ratnml_u:9749": "triratnasmaraṇaṃ kṛtvā śubhe cara samāhitaḥ // Rm_24.107{7} //",
  "S01ratnml_u:9750": "etatpuṇyavipākena samaye samupāgate /",
  "S01ratnml_u:9751": "pravrajyāvratam āsādya nirvāṇapadam āpsyasi // Rm_24.108{8} //",
  "S01ratnml_u:9752": "iti matvā kumārātra yāvaj jīvati sā prasūḥ /",
  "S01ratnml_u:9753": "tāvad gṛhe sadā dānaṃ kṛtvā śubhe caran vasa // Rm_24.109{6} //",
  "S01ratnml_u:9754": "ity ādiṣṭaṃ munīndreṇa śrutvā sa uttaraḥ sudhīḥ /",
  "S01ratnml_u:9755": "tatheti prativijñapya prasasāda prabodhitaḥ // Rm_24.110{10} //",
  "S01ratnml_u:9756": "tataḥ sa uttaro natvā sāṃjalis taṃ munīśvaraṃ /",
  "S01ratnml_u:9757": "suprasannamukhāmbhojas tan manāḥ svagṛhaṃ yayau // Rm_24.111{11} //",
  "S01ratnml_u:9758": "tatra sa svagṛhe sthitvā svakulavṛttisādhanaiḥ /",
  "S01ratnml_u:9759": "pratisāryāpaṇaṃ tatra cakāra krayavikrayaṃ // Rm_24.112{12} //",
  "S01ratnml_u:9760": "tatra mulādhikaṃ lābhaṃ yal labdhaṃ gaṇavandhanaṃ /",
  "S01ratnml_u:9761": "tat sarvaṃ sa sutas tasyā mātur haste samarpayat // Rm_24.113{13} //",
  "S01ratnml_u:9762": "tataḥ sa uttaraḥ putro mātaraṃ tāṃ prasādayan /",
  "S01ratnml_u:9763": "tal labdhaṃ sakalaṃ dravyaṃ datvaivaṃ pratyabodhayat // Rm_24.114{14} //",
  "S01ratnml_u:9764": "śṛṇu mātar mamānena dravyena svajanāṃ janān /",
  "S01ratnml_u:9765": "arthinaḥ kṛpaṇān viprān mānayitvābhitoṣaya // Rm_24.115{15} //",
  "S01ratnml_u:9766": "iti putroditaṃ śrutvā mātā sā atikuṃcikā /",
  "S01ratnml_u:9767": "lubdhā matsarākrāṃtahṛdayaivam abhāṣata // Rm_24.116{16} //",
  "S01ratnml_u:9768": "putra pitrā prayatnena saṃpadas te samarjitāḥ /",
  "S01ratnml_u:9769": "tvam etāḥ saṃpadaḥ sarvā datvārthibhyo vyayiṣyasi // Rm_24.117{17} //",
  "S01ratnml_u:9770": "yāvat pitrārjitaṃ dravyaṃ tāvan mayā na dāsyate /",
  "S01ratnml_u:9771": "tāvat mātraṃ tavādhīnaṃ yāvat tvayā samarjitaṃ // Rm_24.118{18} //",
  "S01ratnml_u:9772": "yāvaj jivāmy ahaṃ tāta na te dāsyāmi kiṃ cana /",
  "S01ratnml_u:9773": "mṛtāyāṃ mayi tat sarvaṃ tavādhīnaṃ bhavet tadā // Rm_24.119{19} //",
  "S01ratnml_u:9774": "ity uktvā sā prasūs tasya mātsaryyakaluṣāśayā /",
  "S01ratnml_u:9775": "sarvadravyaṃ prayatnena guptīkṛtyātyarakṣata // Rm_24.120{20} //",
  "S01ratnml_u:9776": "kiṃ cid arthibhyo sā kudhī dadau /",
  "S01ratnml_u:9777": "guptīkṛtya prayatnena tad dravyaṃ samagopayat // Rm_24.121{21} //",
  "S01ratnml_u:9778": "dṛṣṭvā ca sārthinaḥ sarvān svagṛhaṃ samupāgatān /",
  "S01ratnml_u:9779": "sahasā samupāśritya paribhāṣyābhyanindayat // Rm_24.122{22} //",
  "S01ratnml_u:9780": "(Rm 287)",
  "S01ratnml_u:9781": "are māyā na gehe 'smiṃ yūyaṃ pretā ivāgatāḥ /",
  "S01ratnml_u:9782": "nityaṃ paragṛhe piṃḍaṃ bhoktuṃ bhramatha bhūtavat // Rm_24.123{23} //",
  "S01ratnml_u:9783": "evaṃ tān arthinaḥ sarvān sā nārī duritāśayā /",
  "S01ratnml_u:9784": "naikadhā vipralāpena paribhāṣyābhyaniṃdayat // Rm_24.124{24} //",
  "S01ratnml_u:9785": "evaṃ mātrā pratikruṣya vipralāpābhiniṃditān /",
  "S01ratnml_u:9786": "śrutvā sa uttaraḥ putro mātaraṃ tām abhāṣata // Rm_24.125{25} //",
  "S01ratnml_u:9787": "are māta kim eva tvam arthinaḥ paribhāṣase /",
  "S01ratnml_u:9788": "dhik tvāṃ dharmaparibhraṣṭāṃ kathaṃ na narake pateḥ // Rm_24.126{26} //",
  "S01ratnml_u:9789": "yadi tvaṃ vāṃchase saukhyam ihāmutrāpi sarvadā /",
  "S01ratnml_u:9790": "kṛpaṇān arthinaḥ sarvān saṃpradānaiḥ pramodaya // Rm_24.127{27} //",
  "S01ratnml_u:9791": "yady evaṃ kriyate mātaḥ saṃgatiḥ sarvadāvayoḥ /",
  "S01ratnml_u:9792": "anyathā cet tato nau syād vibhinnabhojanāśrayaḥ // Rm_24.128{28} //",
  "S01ratnml_u:9793": "yady asti te mayā sārddhaṃ sarvadā bhojane ratiḥ /",
  "S01ratnml_u:9794": "yathepsitaṃ sadārthibhyo datvā cara śubhe vṛṣe // Rm_24.129{29} //",
  "S01ratnml_u:9795": "iti tenātmajenāpi pratyākhyataṃ niśamya sā /",
  "S01ratnml_u:9796": "mātā lajjāvibhinnāsyā tam ātmajam abhāṣata // Rm_24.130{30} //",
  "S01ratnml_u:9797": "yady evaṃ nandanārthibhyaḥ sarvasvam api ditsasi /",
  "S01ratnml_u:9798": "tat svadravyāṇi sarvāṇi dāsyāmi tad yathepsitaṃ // Rm_24.131{31} //",
  "S01ratnml_u:9799": "ity uktvā sā prasū nārī tam ātmajaṃ mṛṣāgirā /",
  "S01ratnml_u:9800": "bodhayitvā gṛhe tāni dravyāṇi samagopayet // Rm_24.132{32} //",
  "S01ratnml_u:9801": "tataḥ sā pramadā duṣṭā mithyāvācā tam ātmajaṃ /",
  "S01ratnml_u:9802": "adya yato 'rthino bhikṣūns toṣayāmīty abodhayat // Rm_24.133{33} //",
  "S01ratnml_u:9803": "evaṃ mithyayā vācā bodhayantī tam ātmajaṃ /",
  "S01ratnml_u:9804": "svayam eva prabhuktvā ca tad dravyaṃ sarvaṃ gopayat // Rm_24.134{34} //",
  "S01ratnml_u:9805": "kasmai cid arthine kiṃ cid api sā na dadau kudhīḥ /",
  "S01ratnml_u:9806": "sā kebhyo 'pi valiṃ dātuṃ naivotsehe kadā cana // Rm_24.135{35} //",
  "S01ratnml_u:9807": "evaṃ sā durmatir lubdhā matsarākrāntacetasā /",
  "S01ratnml_u:9808": "paribhāṣyārthinaḥ sarvān niṃdayanty aśubhe 'carat // Rm_24.136{36} //",
  "S01ratnml_u:9809": "evaṃ kevalapāpāni prācitvā sā durāśayā /",
  "S01ratnml_u:9810": "kāle nirāśayā duḥkhārttā mṛtā pretālaye yayau // Rm_24.137{37} //",
  "S01ratnml_u:9811": "tatra pretagatiprāptā pretībhūtā durākṛtiḥ /",
  "S01ratnml_u:9812": "svakeśapratichannāṃgā śūcīmukhā kṛśāṃgikā // Rm_24.138{38} //",
  "S01ratnml_u:9813": "asthiyaṃtravad ucchrāyā parvatasaṃnibhodarā /",
  "S01ratnml_u:9814": "kṣutpipāsāgnisaṃtaptā dagdhasthūṇāsamāṃgikā // Rm_24.139{39} //",
  "S01ratnml_u:9815": "ārttasvarā virāvantī kraṃdantī sā samaṃtataḥ /",
  "S01ratnml_u:9816": "annapāna hi mārgantī paryabhramad itas tataḥ // Rm_24.140{40} //",
  "S01ratnml_u:9817": "tataḥ sa uttaro mātuḥ kṛtvāgnisaṃskṛtiṃ tadā /",
  "S01ratnml_u:9818": "snānaśaucādi karmāṃ kurvañ chokaṃ vyanodayat // Rm_24.141{41} //",
  "S01ratnml_u:9819": "tataḥ sa uttaro vijo mātṛśokaṃ vyanodayat /",
  "S01ratnml_u:9820": "arthibhyo vāṃchitaṃ datvā bahupuṇyāṇy upārjayat // Rm_24.142{42} //",
  "S01ratnml_u:9821": "tataḥ kāmaviraktaḥ sa saṃsārabhoganispṛhaḥ /",
  "S01ratnml_u:9822": "(Rm 288)",
  "S01ratnml_u:9823": "nirvṛtipadasaṃprātyai pravrajituṃ samaichata // Rm_24.143{43} //",
  "S01ratnml_u:9824": "tataḥ sa mudito gatvā veṇuvane jināśrame /",
  "S01ratnml_u:9825": "dṛṣṭvā taṃ śrīghanaṃ natvā sāṃjaliḥ samupācarat // Rm_24.144{44} //",
  "S01ratnml_u:9826": "tatra pradakṣiṇīkṛtvā sasaṃghaṃ taṃ munīśvaraṃ /",
  "S01ratnml_u:9827": "praṇatvā purataḥ sthitvā sāṃjalir evam abravīt // Rm_24.145{45} //",
  "S01ratnml_u:9828": "bhagavan nātha sarvajña vijānīyād bhavān api /",
  "S01ratnml_u:9829": "yan me sā jananī vighnā sāṃprataṃ pralayaṃ gatā // Rm_24.146{46} //",
  "S01ratnml_u:9830": "tad atra bhagavac chāstar bhavatāṃ śaraṇaṃ vraje /",
  "S01ratnml_u:9831": "tan me 'nugraham ādhāya pravrajyāṃ dātum arhati // Rm_24.147{47} //",
  "S01ratnml_u:9832": "iti saṃprarthite tena bhagavān sa munīśvaraḥ /",
  "S01ratnml_u:9833": "savyakareṇa tanmūrddhni saṃspṛśyaivaṃ samādiśat // Rm_24.148{48} //",
  "S01ratnml_u:9834": "ehi cara kumārātra brahmacaryaṃ samāhitaḥ /",
  "S01ratnml_u:9835": "ity uktvā bhagavāṃ chāstā sāṃghike taṃ samagrahīt // Rm_24.149{49} //",
  "S01ratnml_u:9836": "ehīty ukte munīndreṇa muṃḍito 'bhūt sa uttaraḥ /",
  "S01ratnml_u:9837": "khikkhirīpātrabhṛc chuddhakāṣāyacīvarāvṛtaḥ // Rm_24.150{50} //",
  "S01ratnml_u:9838": "tataḥ śāstuḥ prasādāt sa pariśuddhas trimaṃḍalaḥ /",
  "S01ratnml_u:9839": "niḥkleśayaviśuddhātmā saṃsāraviratotsavaḥ // Rm_24.151{51} //",
  "S01ratnml_u:9840": "samādhidhāraṇīvidyāghaṭamāno vicakṣaṇaḥ /",
  "S01ratnml_u:9841": "hitvāvidyāgaṇaṃ sarvavidyāguṇāntam āptavān // Rm_24.152{52} //",
  "S01ratnml_u:9842": "viditvā sarvasaṃsāragatiṃ vidyutkṣaṇasthitiṃ /",
  "S01ratnml_u:9843": "matvā ca sarvasaṃskāragatir 'nekavighātiniṃ // Rm_24.153{53} //",
  "S01ratnml_u:9844": "sarvakleśagaṇāṃ jitvā sarvān māragaṇān api /",
  "S01ratnml_u:9845": "sākṣād arhatvam āsādya śrāvakabodhim āptavān // Rm_24.154{54} //",
  "S01ratnml_u:9846": "tataḥ sa suviśuddhātmā vītarāgo jiteṃdriyaḥ /",
  "S01ratnml_u:9847": "ākāśanirmalasvāntaḥ sarvaloṣṭakakāṃcanaḥ // Rm_24.155{55} //",
  "S01ratnml_u:9848": "vāsīcaṃdanakalpāṃśo nirvikalpo niraṃjanaḥ /",
  "S01ratnml_u:9849": "sarvasatvahitādhānaḥ saṃbuddhaguṇasādhakaḥ // Rm_24.156{56} //",
  "S01ratnml_u:9850": "sadevāsuralokānāṃ sarveṣāṃ prāṇinām api /",
  "S01ratnml_u:9851": "vaṃdyaḥ pūjyo 'bhimānyaś ca brahmacārī babhūva saḥ // Rm_24.157{57} //",
  "S01ratnml_u:9852": "tataḥ so 'rhan mahābhijño gaṃgātire śubhasthale /",
  "S01ratnml_u:9853": "parṇakuṭyāṃ samāśritya tasthau dhyānasamāhitaḥ // Rm_24.158{58} //",
  "S01ratnml_u:9854": "tatraikasmin dine tasya mātā sā pretikā satī /",
  "S01ratnml_u:9855": "nagna svaromasaṃchannā daghasthūṇāvivarṇitā // Rm_24.159{59} //",
  "S01ratnml_u:9856": "sūcīmukhāsthiyaṃtreva parvatasannibhodarā /",
  "S01ratnml_u:9857": "kṣutpipāsāgnidagdhāṃgā pānāhāragaveṣinī // Rm_24.160{60} //",
  "S01ratnml_u:9858": "ārtasvaraṃ virāvantī kraṃdantī samupāgatā /",
  "S01ratnml_u:9859": "āyuṣmantaṃ tam arhantaṃ paśyantī samupāśrayat // Rm_24.161{61} //",
  "S01ratnml_u:9860": "evaṃ tāṃ samupāsīnāṃ dṛṣṭvā sa uttaro yatiḥ /",
  "S01ratnml_u:9861": "kā tvam evaṃvidhāyātā vadasvety anvapṛchata // Rm_24.162{62} //",
  "S01ratnml_u:9862": "iti tenoditaṃ śrutvā sā pretī purataḥ sthitā /",
  "S01ratnml_u:9863": "uttaraṃ taṃ yatiṃ putraṃ samālokyaivam abravīt // Rm_24.163{63} //",
  "S01ratnml_u:9864": "ahaṃ te jananī snigdhā yayāsi janitaḥ sutaḥ /",
  "S01ratnml_u:9865": "annapānaviviktāsmi pretībhūtā 'dhunā care // Rm_24.164{64} //",
  "S01ratnml_u:9866": "paṃcaviṃśati varsāṇi yāṃti kālagatā hy ahaṃ /",
  "S01ratnml_u:9867": "(Rm 289)",
  "S01ratnml_u:9868": "nābhijānāmi pāṇīyaṃ kuto bhaktasya darśanaṃ // Rm_24.165{65} //",
  "S01ratnml_u:9869": "saphalāṃ puṣpitāṃ vṛkṣaṃ dṛṣṭvā gachāmi dūrataḥ /",
  "S01ratnml_u:9870": "sarve 'pi niṣphalā śuṣkā vipuṣpāś ca bhavanti te // Rm_24.166{66} //",
  "S01ratnml_u:9871": "sarāṃsi cāmbupūrṇāṇi dṛṣṭvā gachāmi dūrataḥ /",
  "S01ratnml_u:9872": "tāni sarvāṇi śuṣkāni bhavanti tat kṣaṇād api // Rm_24.167{67} //",
  "S01ratnml_u:9873": "bhedaṃ tasya mahāsaukhyaṃ vṛkṣamūlaśritasya te /",
  "S01ratnml_u:9874": "vidyate sarvadāpy atra kiṃ tvayā prakṛtaṃ śubhaṃ // Rm_24.168{68} //",
  "S01ratnml_u:9875": "tad atra kṛpayā paśyan kāruṇyaṃ janayan suta /",
  "S01ratnml_u:9876": "mātre tṛṣārditāyai me śītāmbu dātum arhasi // Rm_24.169{69} //",
  "S01ratnml_u:9877": "iti tayārthitam śrutvā sa uttaraḥ savismayaḥ /",
  "S01ratnml_u:9878": "tāṃ pretīṃ suciraṃ dṛṣṭvā śaṃkitaś caivam abravīt // Rm_24.170{70} //",
  "S01ratnml_u:9879": "mātas tarhi kṣaṇaṃ prāpte tvayā pāruṣyabhūtayā /",
  "S01ratnml_u:9880": "dānāni na kṛtāny eva puṇyāni vā citāni na // Rm_24.171{71} //",
  "S01ratnml_u:9881": "anyakṛtāni dānāni puṇyāni bhāṣitāni ca /",
  "S01ratnml_u:9882": "dṛṣṭvā śrutvāpi te citte krodhāgnir jvalitas tadā // Rm_24.172{72} //",
  "S01ratnml_u:9883": "kiṃ cin nāpi śubhaṃ karma kṛtvāpuṇyaṃ tvayārjitaṃ /",
  "S01ratnml_u:9884": "pareṇāpi kṛtaṃ dṛṣṭvā śrutvāpi nānumoditaṃ // Rm_24.173{73} //",
  "S01ratnml_u:9885": "etatkarmavipākena jananī tvaṃ mṛtādhunā /",
  "S01ratnml_u:9886": "pretībhūtānnapānena viyuktā bhramase bhave // Rm_24.174{74} //",
  "S01ratnml_u:9887": "idāniṃ kiṃ kariṣyāmi tvaṃ cātra kiṃ kariṣyasi /",
  "S01ratnml_u:9888": "tadā sarvāhitaṃ proktaṃ tvayā tatra śrutaṃ na tat // Rm_24.175{75} //",
  "S01ratnml_u:9889": "iti tenātmajenoktaṃ śrutvā sā pratibodhitā /",
  "S01ratnml_u:9890": "vigaladaśrurukṣākṣā taṃ putram evam abravīt // Rm_24.176{76} //",
  "S01ratnml_u:9891": "na mayā hi kṛtaṃ dānaṃ puṇyaṃ na cābhisādhitaṃ /",
  "S01ratnml_u:9892": "dṛṣṭvānumoditaṃ nāpi mātsaryaparibhūtayā // Rm_24.177{77} //",
  "S01ratnml_u:9893": "yad yad dravyaṃ tvayā putra mama haste samarpitaṃ /",
  "S01ratnml_u:9894": "tat tat sarvaṃ mayā vaṃdhikhadāyāṃ parigopitaṃ // Rm_24.178{78} //",
  "S01ratnml_u:9895": "tad idāniṃ samuddhṛtya jñātihaste samarpaya /",
  "S01ratnml_u:9896": "tena taṃ sugataṃ buddhaṃ sasaṃghaṃ bhojayātmaja // Rm_24.179{79} //",
  "S01ratnml_u:9897": "dakṣiṇādeśanāṃ cāpi mama nāmnābhikāraya /",
  "S01ratnml_u:9898": "tadā pretagater muktā yāyām ahaṃ surālayaṃ // Rm_24.180{80} //",
  "S01ratnml_u:9899": "iti tayoditaṃ śrutvā sa uttaro 'nubodhitaḥ /",
  "S01ratnml_u:9900": "evam astv iti saṃśrutya punas tām evam abravīt // Rm_24.181{81} //",
  "S01ratnml_u:9901": "sasaṃghaṃ sugataṃ tena bhojayiṣyāmi sāṃprataṃ /",
  "S01ratnml_u:9902": "kiṃ tu tvayāmva tatrāpi sthātavyaṃ sugatāṃtike // Rm_24.182{82} //",
  "S01ratnml_u:9903": "iti tenoditaṃ śrutvā sā pretī lajjayānvitā /",
  "S01ratnml_u:9904": "tam arhantaṃ samālokya pura evam abhāṣata // Rm_24.183{83} //",
  "S01ratnml_u:9905": "yad ahaṃ putra nagnāsmi pretī vibhransitākṛtī /",
  "S01ratnml_u:9906": "tat kathaṃ samupāśritya sthāsyāmi śrīghanāṃtike // Rm_24.184{84} //",
  "S01ratnml_u:9907": "iti tayoditaṃ śrutvā sa uttaro mahāmatiḥ /",
  "S01ratnml_u:9908": "tāṃ pretīṃ samupālokya punar evam abhāṣata // Rm_24.185{85} //",
  "S01ratnml_u:9909": "kriyamāne yadā pāpe lajjā nāsti tadā tava /",
  "S01ratnml_u:9910": "phalabhojanakāle 'tra kim evaṃ lajjase 'dhunā // Rm_24.186{86} //",
  "S01ratnml_u:9911": "iti tad vacanaṃ śrutvā sā pretī pratibodhitā /",
  "S01ratnml_u:9912": "(Rm 290)",
  "S01ratnml_u:9913": "tathā gamiṣyāmīti proktva tvaritaṃ vijñālayaṃ yayau // Rm_24.187{87} //",
  "S01ratnml_u:9914": "tataḥ sa uttaro gatvā jñātīn āhūya tad vṛtiṃ /",
  "S01ratnml_u:9915": "yathāmātroditaṃ khyāya sarvam eva nyavedayat // Rm_24.188{88} //",
  "S01ratnml_u:9916": "tac chrutvā jñātivargās te sarva 'tivismayānvitāḥ /",
  "S01ratnml_u:9917": "tathā tad dravyam ādāya sarvaṃ tasyān upāharan // Rm_24.189{89} //",
  "S01ratnml_u:9918": "tad dravyaṃ sarvam ālokya sa uttaraḥ pramoditaḥ /",
  "S01ratnml_u:9919": "sarveṣām api gotrāṇāṃ punar evaṃ samabravīt // Rm_24.190{90} //",
  "S01ratnml_u:9920": "bhavanto jñātayaḥ sarve dravyenaitena sāṃprataṃ /",
  "S01ratnml_u:9921": "sasāṃghikaṃ munīndraṃ taṃ bhojayiṣyāmi pūjayan // Rm_24.191{91} //",
  "S01ratnml_u:9922": "tad etat sarvam ādāya yadā prakaṃpitāśayāḥ /",
  "S01ratnml_u:9923": "saṃghabhojyārhasāmagrīṃ sādhayitvā pradatta me // Rm_24.192{92} //",
  "S01ratnml_u:9924": "iti saṃprārthitaṃ śrutvā sarve te jñātayas tathā /",
  "S01ratnml_u:9925": "saṃghabhojyārhasāmagrīṃ sarvadravyair asādhayat // Rm_24.193{93} //",
  "S01ratnml_u:9926": "tad dṛṣṭvā muditaḥ so 'rhan uttaraḥ saṃprasannadhīḥ /",
  "S01ratnml_u:9927": "śāstur nimaṃtraṇaṃ kartuṃ vihāre samupācarat // Rm_24.194{94} //",
  "S01ratnml_u:9928": "tatra sa samupāśritya taṃ munīndraṃ sasāṃghikaiḥ /",
  "S01ratnml_u:9929": "praṇatvā sāñjalis tatra puraḥ sthitvā nyamaṃtrayat // Rm_24.195{95} //",
  "S01ratnml_u:9930": "bhagavan nātha sarvajña bhagavaṃtaṃ sasāṃghikaṃ /",
  "S01ratnml_u:9931": "pūjayituṃ samichāmi śvo 'nugṛhītum arhati // Rm_24.196{96} //",
  "S01ratnml_u:9932": "iti saṃprārthite tena bhagavān sa munīśvaraḥ /",
  "S01ratnml_u:9933": "tam uttaraṃ samālokya tūṣṇībhūtvādhyuvāsa tat // Rm_24.197{97} //",
  "S01ratnml_u:9934": "tataḥ sa uttaro matvā bhagavatādhivāsitaṃ /",
  "S01ratnml_u:9935": "taṃ munīndraṃ punar natvā jñātīnāṃ purato yayau // Rm_24.198{98} //",
  "S01ratnml_u:9936": "tatra sa uttaras teṣāṃ ca nimaṃtraṇaṃ /",
  "S01ratnml_u:9937": "kṛtvā tatra punas teṣāṃ pura evam abhāṣata // Rm_24.199{99} //",
  "S01ratnml_u:9938": "saṃghabhojye pravṛtte 'tra yūyaṃ sarve samāgatāḥ /",
  "S01ratnml_u:9939": "pretībhūtāṃ mamāmbāṃ tām avalokitum arhatha // Rm_24.200{100} //",
  "S01ratnml_u:9940": "ity uktvā svāśramaṃ gatvā sa uttaraḥ prasāditaḥ /",
  "S01ratnml_u:9941": "dhyānāgārasamāsīnas tasthau dhyānasamāhitaḥ // Rm_24.201{1} //",
  "S01ratnml_u:9942": "tataḥ prātaḥ samutthāya jñātīnāṃ purato gataḥ /",
  "S01ratnml_u:9943": "pūjopacārasāmagrīṃ sahasā samasādhayat // Rm_24.202{2} //",
  "S01ratnml_u:9944": "tataḥ sa uttaraḥ prāhne vihāre samupāsaran /",
  "S01ratnml_u:9945": "bhagavaṃtaṃ munīndraṃ taṃ praṇatvaivam abhāṣata // Rm_24.203{3} //",
  "S01ratnml_u:9946": "bhagavan sarvavic chāstaḥ samayo varttate 'dhunā /",
  "S01ratnml_u:9947": "tat sasaṃgho bhavān atra vijayituṃ samarhati // Rm_24.204{4} //",
  "S01ratnml_u:9948": "iti saṃprārthite tena gaṃḍīm ākoṭayan muniḥ /",
  "S01ratnml_u:9949": "tac chabdacoditās tatra sa ca saṃghā upāsaran // Rm_24.205{5} //",
  "S01ratnml_u:9950": "tatra te jñātayaḥ sarve lokā anye 'pi harṣitāḥ /",
  "S01ratnml_u:9951": "tatra pretāṃ samāyātāṃ tāṃ draṣṭuṃ samupāgatāḥ // Rm_24.206{6} //",
  "S01ratnml_u:9952": "tadā sa bhagavāṃs tatra sasāṃghikaḥ samāgatāḥ /",
  "S01ratnml_u:9953": "tad dattaṃ pādyam ādāya śuddhāsane samāśrayat // Rm_24.207{7} //",
  "S01ratnml_u:9954": "(Rm 291)",
  "S01ratnml_u:9955": "tāṃ dṛṣṭvā jñātayaḥ sarve lokā anye 'pi kheṭitāḥ /",
  "S01ratnml_u:9956": "hā pāpam iti bhāṣante tasthuḥ saddharmavāṃchayā // Rm_24.208{8} //",
  "S01ratnml_u:9957": "tadā te jñātayaḥ sarve bhagavaṃtaṃ sasāṃghikaṃ /",
  "S01ratnml_u:9958": "yathākramaṃ samabhyarcya bhojanaiḥ samatoṣayat // Rm_24.209{9} //",
  "S01ratnml_u:9959": "tatas te sāṃghikāḥ sarve saṃbuddhapramukhā api /",
  "S01ratnml_u:9960": "tat praṇītarasaṃ bhojyaṃ bhuktvā tṛptiṃ samāyayuḥ // Rm_24.210{10} //",
  "S01ratnml_u:9961": "tato 'panīya pātrāṇi śodhayitvā bhujādikaṃ /",
  "S01ratnml_u:9962": "teṣāṃ pūgādi tāmbūlagaṇaṃ te pradadur mudā // Rm_24.211{11} //",
  "S01ratnml_u:9963": "tatra sa uttaro bhikṣur jñātibhis tai sahānvitaḥ /",
  "S01ratnml_u:9964": "bhagavaṃtaṃ sasaṃghaṃ taṃ praṇatvā samupāśrayat // Rm_24.212{12} //",
  "S01ratnml_u:9965": "tatra sa bhagavān dṛṣṭvā tam uttaram upāśritaṃ /",
  "S01ratnml_u:9966": "dākṣiṇādeśanāṃ tasyāḥ pretyā nāmnā samādiśat // Rm_24.213{13} //",
  "S01ratnml_u:9967": "ito dānād dhi yat puṇyaṃ tat pretīm upagachatu /",
  "S01ratnml_u:9968": "uttiṣṭhatām iyaṃ pretī pretalokāt tato drutaṃ // Rm_24.214{14} //",
  "S01ratnml_u:9969": "iti śubhāśiṣaṃ datvā bhagavān sa munīśvaraḥ /",
  "S01ratnml_u:9970": "āryyasatyaṃ samārabhya saddharmaṃ ca samādiśat // Rm_24.215{15} //",
  "S01ratnml_u:9971": "tad āryyadharmam ākarṇya sarve lokāḥ prabodhitāḥ /",
  "S01ratnml_u:9972": "dharmaviśeṣam ājñāya babhūvuḥ satyadarśinaḥ // Rm_24.216{16} //",
  "S01ratnml_u:9973": "sāpi pretī samānīya tat saddharmāmṛtaṃ mudā /",
  "S01ratnml_u:9974": "suprasannāśayā smṛtvā triratnaṃ śaraṇaṃ yayau // Rm_24.217{17} //",
  "S01ratnml_u:9975": "tataḥ sā bhūtaloke 'bhūj jātā bhūtamaharddhikā /",
  "S01ratnml_u:9976": "tatrāpi sābhavad duṣṭā mātsaryyarukṣitāśayā // Rm_24.218{18} //",
  "S01ratnml_u:9977": "tataḥ sa bhagavāṃs tasmāt sasāṃghikaḥ prabhāsayan /",
  "S01ratnml_u:9978": "gatvā svāśramam āśritya tasthau dharmam upādiśan // Rm_24.219{19} //",
  "S01ratnml_u:9979": "tataḥ sa buddhimān vijña āyuṣmān yatir uttaraḥ /",
  "S01ratnml_u:9980": "kutrāsau jāyate mātādhuneti samapaśyata // Rm_24.220{20} //",
  "S01ratnml_u:9981": "evaṃ sa uttaro vijñaḥ samabhīkṣya samaṃtataḥ /",
  "S01ratnml_u:9982": "dadarśa tāṃ saṃprajātāṃ bhūtamaharddhikālaye // Rm_24.221{21} //",
  "S01ratnml_u:9983": "dṛṣṭvā sa uttaraḥ putro mātaraṃ tāṃ ca bhautikāṃ /",
  "S01ratnml_u:9984": "sahasā samupāśritya samāmaṃtryaivam abravīt // Rm_24.222{22} //",
  "S01ratnml_u:9985": "kim ambāsti tvayā śaktir api dāneṣu sāṃprataṃ /",
  "S01ratnml_u:9986": "yadīchasi sadā bhadraṃ kuru dānam ihādhunā // Rm_24.223{23} //",
  "S01ratnml_u:9987": "iti tenoditaṃ śrutvā sā ca bhūtamaharddhikā /",
  "S01ratnml_u:9988": "uttaraṃ taṃ sutaṃ dṛṣṭvā punar evam abhāṣata // Rm_24.224{24} //",
  "S01ratnml_u:9989": "nādyāpi vidyate dāne 'bhilāṣaṃ mama naṃdana /",
  "S01ratnml_u:9990": "tat kiṃ cid api vā dravyaṃ pradātuṃ nāham utsahe // Rm_24.225{25} //",
  "S01ratnml_u:9991": "iti tenoditaṃ śrutvāyuṣmān sa uttaro yatiḥ /",
  "S01ratnml_u:9992": "dṛṣṭvā tāṃ mātaraṃ bhūtamaharddhikām abhāṣata // Rm_24.226{26} //",
  "S01ratnml_u:9993": "adyāpi te tiṣṭhati tac charīraṃ vivṛddhanirmānsatvagasthicarmā lobhāṃdhakārāvṛtalocanāyā nivartitaṃ yat tava pretaloke /",
  "S01ratnml_u:9994": "dhik tvāṃ praduṣṭām iha kiṃ vadeyam adyāpi yat tvaṃ duritāśayāsi /",
  "S01ratnml_u:9995": "(Rm 292)",
  "S01ratnml_u:9996": "kenātra te pāpanimagnacittaṃ saṃśodhitaṃ puṇyakaroddhṛtaṃ syāt // Rm_24.227{27} //",
  "S01ratnml_u:9997": "sadāpi caivaṃ narake nivāsā bhavet kadā tvaṃ parimokṣyase 'taḥ /",
  "S01ratnml_u:9998": "aho hi durbuddhidurāśayānāṃ mano na kenāpi viśuddhyate vai // Rm_24.228{28} //",
  "S01ratnml_u:9999": "evaṃ bahuprakāreṇa paribhāṣyottaraḥ sa tāṃ /",
  "S01ratnml_u:10000": "tadaṅgāt yamalīm ekām ākṛṣyāpaharad valāt // Rm_24.229{29} //",
  "S01ratnml_u:10001": "tatas tāṃ yamalīṃ so 'rhaṃ saṃghāya samakalpayat /",
  "S01ratnml_u:10002": "tatra mūlyena tāṃ krītvā bhikṣumānavake nyaset // Rm_24.230{30} //",
  "S01ratnml_u:10003": "tatrāpi niśi sā gatvā yamalīṃ tām upāharat /",
  "S01ratnml_u:10004": "tathāpahṛtāṃ bhikṣur uttarāya nyavedayat // Rm_24.231{31} //",
  "S01ratnml_u:10005": "tac chrutvā cottaro gatvā paribhāṣya valena tāṃ /",
  "S01ratnml_u:10006": "apahṛtya punas tasmai bhikṣave samakalpayat // Rm_24.232{32} //",
  "S01ratnml_u:10007": "bhūyo 'pi niśi sā gatvā yamalīṃ tām upāharat /",
  "S01ratnml_u:10008": "tathā sa uttaraś cāpi tasyāś ca tām apāharat // Rm_24.233{33} //",
  "S01ratnml_u:10009": "evaṃ tridhā niśāyāṃ sā tatra gatvāharac ca tāṃ /",
  "S01ratnml_u:10010": "uttaraś cāpahṛtyaiva tāṃ tasmai bhikṣave dadau // Rm_24.234{34} //",
  "S01ratnml_u:10011": "tenāpi bhikṣuṇādāya catudiksāṃghikāya sā /",
  "S01ratnml_u:10012": "pādyalepānikāyāṃ saṃsīvitvā pratipāditā // Rm_24.235{35} //",
  "S01ratnml_u:10013": "tatra tāṃ sīvitāṃ dṛṣṭvā sā ca bhūtamaharddhitā /",
  "S01ratnml_u:10014": "apahṛtavibhagnāśā rudantī svālayaṃ yayau // Rm_24.236{36} //",
  "S01ratnml_u:10015": "taccittāgniprataptā sā smṛtvā taṃ sutam uttaraṃ /",
  "S01ratnml_u:10016": "kālaṃ gatā tato 'nyatra yakṣaloke 'labhaj januḥ // Rm_24.237{37} //",
  "S01ratnml_u:10017": "evaṃ matvā mahatpāpamūlaṃ mātsaryyam eva hi /",
  "S01ratnml_u:10018": "tat mātsaryaṃ parityajya karttavyaṃ dānam ādarāt // Rm_24.238{38} //",
  "S01ratnml_u:10019": "dānena śuddhyate cittaḥ śuddhacittaḥ sudhīkṛtiḥ /",
  "S01ratnml_u:10020": "kramād bodhicariṃ dhṛtvā saṃbuddhapadam āpnuyāt // Rm_24.239{39} //",
  "S01ratnml_u:10021": "evaṃ vijñāya sarvatra yadīchanti sadā śubhaṃ /",
  "S01ratnml_u:10022": "mātsaryaṃ viṣavat tyaktvā caritavyaṃ sadā śubhe // Rm_24.240{40} //",
  "S01ratnml_u:10023": "iti me guruṇākhyātaṃ śrutaṃ tathā mayocyate /",
  "S01ratnml_u:10024": "tvaṃ cāpy evaṃ parijñāya caritavyam śubhe sadā // Rm_24.241{41} //",
  "S01ratnml_u:10025": "prajāś cāpi mahārāja bodhayitvā prayatnataḥ /",
  "S01ratnml_u:10026": "bodhimārge pratiṣṭhāpya pālayituṃ sadārhasi // Rm_24.242{42} //",
  "S01ratnml_u:10027": "tathā te maṃgalaṃ nityaṃ sarvatrāpi bhaved dhruvaṃ /",
  "S01ratnml_u:10028": "kramād bodhiṃ samāsādya saṃbuddhapadam āpnuyāḥ // Rm_24.243{43} //",
  "S01ratnml_u:10029": "iti tenārhatākhyātaṃ śrutvāśokaḥ sa bhūpatiḥ /",
  "S01ratnml_u:10030": "tatheti pratibhāṣitvā prābhyanaṃdat sapārṣadaḥ // Rm_24.244{44} //",
  "S01ratnml_u:10031": "idaṃ narā ye muditāś ca bhūtamaharddhikāyānuvadānam atra /",
  "S01ratnml_u:10032": "mudā niśamya pratimodayante prayāṃti te śrīghanasaṃnivāse // Rm_24.245{45} //",
  "S01ratnml_u:10033": "++ iti ratnāvadānatve pretībhūtamaharddhikāvadānaṃ samāptam ++",
  "S01ratnml_u:10034": "(Rm 293)",
  "S01ratnml_u:10035": "XXV Dūtāvadāna",
  "S01ratnml_u:10036": "athāśoko mahīpālaḥ kṛtāṃjalipuṭo mudā /",
  "S01ratnml_u:10037": "upaguptaṃ guruṃ natvā punar evam avocat // Rm_25.1{1} //",
  "S01ratnml_u:10038": "bhadanta śrotum ichāmi punar anyat subhāṣitaṃ /",
  "S01ratnml_u:10039": "tadyathā guruṇākhyātaṃ tathādeṣṭuṃ ca me 'rhati // Rm_25.2{2} //",
  "S01ratnml_u:10040": "iti saṃprārthitaṃ rājñā śrutvā so 'rhan mahāmatiḥ /",
  "S01ratnml_u:10041": "upagupto nareṃdraṃ taṃ samāmaṃtryaivam ādiśat // Rm_25.3{3} //",
  "S01ratnml_u:10042": "śṛṇu rājan mahābhāga yathā me gurubhāṣitaṃ /",
  "S01ratnml_u:10043": "tathāhaṃ te pravakṣyāmi śrutvā cātrānumodaya // Rm_25.4{4} //",
  "S01ratnml_u:10044": "tadyathā bhagavān buddhaḥ śrīghanaḥ sa munīśvaraḥ /",
  "S01ratnml_u:10045": "sarvajñaḥ sugataḥ śāstā dharmarājo vināyakaḥ // Rm_25.5{5} //",
  "S01ratnml_u:10046": "bhikṣubhiḥ śrāvakaiḥ sārddhaṃ bhikṣuṇībhiś ca celakaiḥ /",
  "S01ratnml_u:10047": "upāsakagaṇaiś cāpi tathā copāsikāgaṇaiḥ // Rm_25.6{6} //",
  "S01ratnml_u:10048": "rājagṛhapuropānte gṛddhakūṭe nagottame /",
  "S01ratnml_u:10049": "veṇuvane mahodyāne karaṃdakanivāpake // Rm_25.7{7} //",
  "S01ratnml_u:10050": "sarvasatvahitārthena bodhicaryāṃ prakāśayan /",
  "S01ratnml_u:10051": "saddharmaṃ samupādiśya vijahāra prabhāsayan // Rm_25.8{8} //",
  "S01ratnml_u:10052": "tat saddharmāmṛtaṃ pātuṃ sarve lokā upāgatāḥ /",
  "S01ratnml_u:10053": "devā daityāś ca nāgāś ca yakṣagaṃdharvakinnarāḥ // Rm_25.9{9} //",
  "S01ratnml_u:10054": "grahā vidyādharāḥ siddhā rākṣasā garuḍā api /",
  "S01ratnml_u:10055": "lokapālagaṇāś cāpi tīrthikāś ca maharṣayaḥ // Rm_25.10{10} //",
  "S01ratnml_u:10056": "brāhmaṇāḥ kṣatriyā bhūpā vaiśyāś ca māṃtriṇo 'pi ca /",
  "S01ratnml_u:10057": "amātyāḥ śreṣṭhinaś cāpi gṛhasthāś ca mahājanāḥ // Rm_25.11{11} //",
  "S01ratnml_u:10058": "vaṇijaḥ sārthavāhāś ca śilpinaḥ paurikās tathā /",
  "S01ratnml_u:10059": "grāmyā jānapadāś cāpi tathā kārpaṭikā api // Rm_25.12{12} //",
  "S01ratnml_u:10060": "tathānye 'pi janāś caivaṃ sarve tatra samāgatāḥ /",
  "S01ratnml_u:10061": "dṛṣṭvā taṃ śrīghanaṃ natvā samabhyarcya yathākramaṃ // Rm_25.13{13} //",
  "S01ratnml_u:10062": "kṛtāṃjalipuṭāḥ sarve parivṛtyopatasthire /",
  "S01ratnml_u:10063": "tataḥ sa bhagavāṃ dṛṣṭvā sarvāṃs tāṃ samupasthitān /",
  "S01ratnml_u:10064": "ādimadhyāṃtakalyāṇaṃ saddharmaṃ samupādiśat // Rm_25.14{14} //",
  "S01ratnml_u:10065": "tat saddharmāmṛtaṃ pītvā sarve lokāḥ prabodhitāḥ /",
  "S01ratnml_u:10066": "dharmavaiśeṣam ājñāya babhūvur bodhisādhinaḥ // Rm_25.15{15} //",
  "S01ratnml_u:10067": "evaṃ sa bhagavāṃs tatra nityaṃ saddharmam ādiśan /",
  "S01ratnml_u:10068": "varṣāsu vyaharal lokahitaṃ kṛtvā sasāṃghikaḥ // Rm_25.16{16} //",
  "S01ratnml_u:10069": "tasmiṃs tu samaye tatra śrāvastyāṃ puri sattamaḥ /",
  "S01ratnml_u:10070": "anāthapiṃḍadaḥ śreṣṭhī gṛhapatir mahājanaḥ // Rm_25.17{17} //",
  "S01ratnml_u:10071": "triratnabhaktimān dātā saṃbuddhadarśanotsukaḥ /",
  "S01ratnml_u:10072": "prasenajin mahīpālaṃ praṇatvā prārthayat tathā // Rm_25.18{18} //",
  "S01ratnml_u:10073": "jaya deva mahāraja jānīyāt tad bhavān api /",
  "S01ratnml_u:10074": "(Rm 294)",
  "S01ratnml_u:10075": "yad asmābhi munīndro 'sau suciraṃ nābhidṛśyate // Rm_25.19{19} //",
  "S01ratnml_u:10076": "tat tasmātra munīndrasya darśane tṛṣitā vayaṃ /",
  "S01ratnml_u:10077": "bhagavaṃtaṃ munīndraṃ taṃ draṣṭum ichāmahe 'dhunā // Rm_25.20{20} //",
  "S01ratnml_u:10078": "tad bhavān samupāmaṃtrya bhagavaṃtaṃ jagadguruṃ /",
  "S01ratnml_u:10079": "atra lokahitārthāya vijayituṃ samarhati // Rm_25.21{21} //",
  "S01ratnml_u:10080": "iti saṃprārthitaṃ tena gṛhādhipatinā sadā /",
  "S01ratnml_u:10081": "śrutvā sa bhūpatī rājā taṃ gṛhapatim abravīt // Rm_25.22{22} //",
  "S01ratnml_u:10082": "kiṃ tvayā śrūyate sādho bhagavān sa munīśvaraḥ /",
  "S01ratnml_u:10083": "etarhi tiṣṭhate kutra varṣāsu saha sāṃghikaiḥ // Rm_25.23{22/} //",
  "S01ratnml_u:10084": "iti rājñoditaṃ śrutvā so 'nāthapiṇḍado gṛhī /",
  "S01ratnml_u:10085": "taṃ nareṃdraṃ samālokya punar evam abhāṣata // Rm_25.24{23} //",
  "S01ratnml_u:10086": "śrutaṃ mayā mahārāja bhagavān sa sasāṃghikaṃ /",
  "S01ratnml_u:10087": "rājagṛhe 'dhunā prāvṛtsamaye 'py avatiṣṭhate // Rm_25.25{24} //",
  "S01ratnml_u:10088": "iti tena samākhyātaṃ śrutvā sa nṛpatis tataḥ /",
  "S01ratnml_u:10089": "dūtam ekaṃ samāhūya pura evam upālapat // Rm_25.26{25} //",
  "S01ratnml_u:10090": "ehi tvaṃ bho mahāsādho śrutvā me vacanaṃ drutaṃ /",
  "S01ratnml_u:10091": "tatra rājagṛhe gatvā bhagavata upācara // Rm_25.27{26} //",
  "S01ratnml_u:10092": "asmākaṃ vacanais tasya śāstuḥ pādāmbuje namaḥ /",
  "S01ratnml_u:10093": "natvā dehādi sarvatra kauśalyaṃ paripṛcha ca // Rm_25.28{27} //",
  "S01ratnml_u:10094": "evaṃ cāpi munes tasya puro vijñāpayādarāt /",
  "S01ratnml_u:10095": "kauśalye nṛpatī rājā bhagavaṃtaṃ draṣṭum ichati // Rm_25.29{28} //",
  "S01ratnml_u:10096": "tathā sarve 'pi lokāś ca śrāvastyāyāś ca paurikāḥ /",
  "S01ratnml_u:10097": "triratnadarśanaṃ kartum abhivāṃchanti sāṃprataṃ // Rm_25.30{29} //",
  "S01ratnml_u:10098": "bhavaddharmāmṛtaṃ cāpi pātum ichaṃti sarvavit /",
  "S01ratnml_u:10099": "tat sasaṃgho bhavāṃs tatra kṛpayāgaṃtum arhati // Rm_25.31{30} //",
  "S01ratnml_u:10100": "iti rajñoditaṃ śrutvā tatheti pratimoditaḥ /",
  "S01ratnml_u:10101": "taṃ nṛpaṃ sāṃjalir natvā drutaṃ rājagṛhaṃ yayau // Rm_25.32{31} //",
  "S01ratnml_u:10102": "tatra rājagṛhe gatvā sa dūtaḥ pratinaṃditaḥ /",
  "S01ratnml_u:10103": "vilokya suprasannātmā gṛdhrakūṭe upācarat // Rm_25.33{32} //",
  "S01ratnml_u:10104": "tatra sa dūrato dṛṣṭvā bhagavaṃtaṃ pramoditaḥ /",
  "S01ratnml_u:10105": "upetya sāṃjalir natvā prārthayad evam ādarāt // Rm_25.34{33} //",
  "S01ratnml_u:10106": "bhagavan nātha sarvajña vaṃde te caraṇāmbuje /",
  "S01ratnml_u:10107": "yadarthe 'ham ihāyāmi taj jānīyād bhavāṃ jinaḥ // Rm_25.35{34} //",
  "S01ratnml_u:10108": "tathāpy ahaṃ jagacchāstuḥ puro vijñāpayāmi tat /",
  "S01ratnml_u:10109": "bhagava sarvavid rājā prasenajit sukauśalaḥ // Rm_25.36{35} //",
  "S01ratnml_u:10110": "bhavatāṃ vaṃdate pādau kuśalaṃ cāpi pṛchate /",
  "S01ratnml_u:10111": "tathā ca bhagavan sarve śrāvastyeyāś ca paurikāḥ // Rm_25.37{36} //",
  "S01ratnml_u:10112": "vaṃdaṃte bhavatāṃ pādau pṛchaṃte cāpi kauśalaṃ /",
  "S01ratnml_u:10113": "nṛpādi sarvalokāś ca bhavatāṃ darśanotsukāḥ // Rm_25.38{37} //",
  "S01ratnml_u:10114": "triratnaṃ draṣṭum ichāma ity evaṃ pravadanti te /",
  "S01ratnml_u:10115": "bhavaddharmāmṛtaṃ cāpi pātum ichaṃti te 'dhunā // Rm_25.39{38} //",
  "S01ratnml_u:10116": "nṛpatipramukhāḥ sarve tṛṣṇārditā ivāmṛtaṃ /",
  "S01ratnml_u:10117": "tat sādhu bhagavāṃs tatra śrāvastyāṃ puri sāṃprataṃ /",
  "S01ratnml_u:10118": "(Rm 295)",
  "S01ratnml_u:10119": "anukampām upādāya vijayatāṃ sasāṃghikaḥ // Rm_25.40{39} //",
  "S01ratnml_u:10120": "ity ukte tena dūtena bhagavān sa munīśvaraḥ /",
  "S01ratnml_u:10121": "taṃ dūtaṃ puruṣaṃ dṛṣṭvā samāmaṃtryevam ādiśat // Rm_25.41{40} //",
  "S01ratnml_u:10122": "bho puruṣa mahārājo bimbisāro nṛpādhipaḥ /",
  "S01ratnml_u:10123": "yady anujñāṃ dadāty atra tadā yāsyāmy ahaṃ dhruvaṃ // Rm_25.42{41} //",
  "S01ratnml_u:10124": "tat sādhu nṛpates tasya bimbisārasya bhūbhṛtaḥ /",
  "S01ratnml_u:10125": "anujñāprārthanāṃ kṛtvā gachāyāsyāmy ahaṃ tadā // Rm_25.43{42} //",
  "S01ratnml_u:10126": "ity ādiṣṭaṃ munīndreṇa śrutvā sa dūta ādarāt /",
  "S01ratnml_u:10127": "tatheti taṃ muniṃ natvā rājño 'ntikam upācarat // Rm_25.44{43} //",
  "S01ratnml_u:10128": "tatra sa samupāśritya bimbisāraṃ narādhipaṃ /",
  "S01ratnml_u:10129": "sāṃjaliḥ purato gatvā praṇatvaivaṃ nyavedayat // Rm_25.45{44} //",
  "S01ratnml_u:10130": "jaya deva mahārāja prasīdānugrahaṃ kuru /",
  "S01ratnml_u:10131": "prasenajinmahībhartur dūto 'haṃ samupāgataḥ // Rm_25.46{45} //",
  "S01ratnml_u:10132": "mahārāja mahīpāla prasenajit sa kauśalaḥ /",
  "S01ratnml_u:10133": "bhagavato munīndrasya darśanam abhivāṃchati // Rm_25.47{46} //",
  "S01ratnml_u:10134": "tathā sarve 'pi lokāś ca śrāvastryeyāḥ sapaurikāḥ /",
  "S01ratnml_u:10135": "triratnasya jagadbhartuḥ praṣṭum ichanti sāṃprataṃ // Rm_25.48{47} //",
  "S01ratnml_u:10136": "tad asya trijagacchāstur bhagavato bhavān prabho /",
  "S01ratnml_u:10137": "tatrānugamane 'nujñāṃ kṛpayā dātum arhati // Rm_25.49{48} //",
  "S01ratnml_u:10138": "iti tenārthitaṃ śrutvā bimbisāraḥ sa bhūpatiḥ /",
  "S01ratnml_u:10139": "taṃ dūtaṃ samupālokya cireṇaivam abhāṣata // Rm_25.50{49} //",
  "S01ratnml_u:10140": "sadho sa bhagavāns tatra yadi gaṃtuṃ samichati /",
  "S01ratnml_u:10141": "tad atra kiṃ vadiṣyāmi yatrechet tatra gachatu // Rm_25.51{50} //",
  "S01ratnml_u:10142": "iti rājñā samādiṣṭaṃ śrutvā dūtaḥ sa moditaḥ /",
  "S01ratnml_u:10143": "bimbisāraṃ nareṃdraṃ taṃ natvā yayau jināntike // Rm_25.52{51} //",
  "S01ratnml_u:10144": "tatra sa sahasā gatvā śrīghanaṃ taṃ munīśvaraṃ /",
  "S01ratnml_u:10145": "kṛtāṃjalipuṭo natvā prārthayad evam ādarāt // Rm_25.53{52} //",
  "S01ratnml_u:10146": "bhagavaṃs tena bhūpena hy anujñāto 'si sāṃprataṃ /",
  "S01ratnml_u:10147": "tat sasaṃgho bhagavāṃs tatra vijayituṃ samarhati // Rm_25.54{53} //",
  "S01ratnml_u:10148": "iti tenoditaṃ śrutvā bhagavān sa munīśvaraḥ /",
  "S01ratnml_u:10149": "enaṃ dūtaṃ samālokya tūṣṇībhūtvādhyuvāsa tat // Rm_25.55{54} //",
  "S01ratnml_u:10150": "tataḥ sa bhagavān varṣātrimāsānta sasāṃghikaḥ /",
  "S01ratnml_u:10151": "sarvatra maṃgalaṃ kṛtvā pratasthe saṃprabhāsayan // Rm_25.56{55} //",
  "S01ratnml_u:10152": "tadā sa puruṣo dūtas tadvihārād vinirgataḥ /",
  "S01ratnml_u:10153": "sahasā ratham āruhya saṃpratasthe puraḥ pathi // Rm_25.57{56} //",
  "S01ratnml_u:10154": "tatra sa bhagavaṃtaṃ padbhyāṃ saṃprasthitaṃ pathi /",
  "S01ratnml_u:10155": "dṛṣṭvaiva sahasā tasmād rathāt svayam avātarat // Rm_25.58{57} //",
  "S01ratnml_u:10156": "tatra sa sahasopetya bhagavantaṃ munīśvaraṃ /",
  "S01ratnml_u:10157": "sāṃjaliḥ purato gatvā praṇatvaivam avocata // Rm_25.59{58} //",
  "S01ratnml_u:10158": "prasīdatu jagannātha mamānukampayā bhavān /",
  "S01ratnml_u:10159": "idaṃ rathaṃ samāruhya vijayatāṃ sasāṃghikaḥ // Rm_25.60{59} //",
  "S01ratnml_u:10160": "iti tenoditaṃ śrutvā bhagavān sa jagadguruḥ /",
  "S01ratnml_u:10161": "taṃ dūtaṃ puruṣaṃ dṛṣṭvā tatraivaṃ samupādiśat // Rm_25.61{60} //",
  "S01ratnml_u:10162": "ṛddhipādarathenāhaṃ samyagvyāyāmavarttinā /",
  "S01ratnml_u:10163": "(Rm 296)",
  "S01ratnml_u:10164": "pracarāmi mahīṃ kṛtsnām akṣataḥ kleśakaṣṭakaiḥ // Rm_25.62{61} //",
  "S01ratnml_u:10165": "ity ādiṣṭaṃ munīndreṇa sa dūtaḥ pratibodhitaḥ /",
  "S01ratnml_u:10166": "bhūyo 'pi sāṃjalir natvā prārthayat taṃ munīśvaraṃ // Rm_25.63{62} //",
  "S01ratnml_u:10167": "yady api bhagavān ṛddhiyānayāyī tathāpi tu /",
  "S01ratnml_u:10168": "mamānugraham ādhātuṃ gṛhyatām anukampayā // Rm_25.64{63} //",
  "S01ratnml_u:10169": "iti tenārthitaṃ śrutvā bhagavān sasāṃghikaḥ /",
  "S01ratnml_u:10170": "ṛddhyā rathopari sthitvā saṃpratasthe prabhāsayan // Rm_25.65{64} //",
  "S01ratnml_u:10171": "tatra mārgeṣu sarvatra bhagavān sasāṃghikaḥ /",
  "S01ratnml_u:10172": "bhāsayan maṃgalaṃ kṛtvā śrāvastīpuram āyayau // Rm_25.66{65} //",
  "S01ratnml_u:10173": "tatra sa puruṣo dūtaḥ sahasā pracaran puraḥ /",
  "S01ratnml_u:10174": "prasenajinnarendrasya gatvaivaṃ saṃnyavedayat // Rm_25.67{66} //",
  "S01ratnml_u:10175": "jaya deva mahārāja diṣṭyā varddhasva sāṃprataṃ /",
  "S01ratnml_u:10176": "yad asau bhagavāṃc chāstā sasaṃgho 'tra samāgataḥ // Rm_25.68{67} //",
  "S01ratnml_u:10177": "iti tenoditaṃ śrutvā prasenajit sa bhūpatiḥ /",
  "S01ratnml_u:10178": "tatra sarvatra mārgeṣu śodhayitvābhyaśodhayat // Rm_25.69{68} //",
  "S01ratnml_u:10179": "chatradhvajavitānaiś ca samaṃtato 'bhyamaṃḍayat /",
  "S01ratnml_u:10180": "tataḥ sa nṛpati rājā tūryasaṃgītivādanaiḥ /",
  "S01ratnml_u:10181": "sajano bhagavantaṃ taṃ pratyudyayau mahotsavaiḥ // Rm_25.70{69} //",
  "S01ratnml_u:10182": "tatra samudito rājā samaṃtrijanapaurikaḥ /",
  "S01ratnml_u:10183": "dūrāt taṃ śrīghanaṃ dṛṣṭvā padbhyāṃ carann upācarat // Rm_25.71{70} //",
  "S01ratnml_u:10184": "tatropetya sa bhūpālaḥ sasaṃghan taṃ munīśvaraṃ /",
  "S01ratnml_u:10185": "praṇatvā sāṃjaliḥ sthitvā puro dṛṣṭvaivam abravīt // Rm_25.72{71} //",
  "S01ratnml_u:10186": "bhagavan nātha sārvajña kaccic ca kuśalaṃ tanau /",
  "S01ratnml_u:10187": "bhavatāṃ viṣaye hy atra viharasva sasāṃghikaḥ // Rm_25.73{72} //",
  "S01ratnml_u:10188": "tathā sarve 'pi lokāś ca samaṃtrijanapaurikāḥ /",
  "S01ratnml_u:10189": "sāṃjalayaḥ praṇatvaivaṃ prārthayaṃs taṃ munīśvaraṃ // Rm_25.74{73} //",
  "S01ratnml_u:10190": "svāgataṃ bhagavaṃc chāsta vijayasva kṛpānidhe /",
  "S01ratnml_u:10191": "sadātra svāśrame sthitvā viharasvānukampayā // Rm_25.75{74} //",
  "S01ratnml_u:10192": "ity uktvā sarvalokās te nṛpatipramukhā mudā /",
  "S01ratnml_u:10193": "pūjādi maṃgalotsāhaiḥ prāveśayaṃs tataḥ pure // Rm_25.76{75} //",
  "S01ratnml_u:10194": "tataḥ sa bhagavān dṛṣṭvā sarvāṃs tān saṃpramoditān /",
  "S01ratnml_u:10195": "nṛpatipramukhān datvā bhadrāśiṣaṃ samācarat // Rm_25.77{76} //",
  "S01ratnml_u:10196": "tatra sa bhagavāṃs tasyāḥ śrāvastyā gopurāntike /",
  "S01ratnml_u:10197": "avatīrya yathā padbhyāṃ pracakrāma sasāṃghikaḥ // Rm_25.78{77} //",
  "S01ratnml_u:10198": "tatra sa śrīghano nāthaḥ prabhāsayan samaṃtataḥ /",
  "S01ratnml_u:10199": "sarveṣāṃ bhadratāṃ kurvan praviveśa sasāṃghikaḥ // Rm_25.79{78} //",
  "S01ratnml_u:10200": "praviṣṭe nagare tatra saṃbuddhe sugate jine /",
  "S01ratnml_u:10201": "tatpuṇyasuprabhāvyāpte sarvatrāpy abhavac chubhaṃ // Rm_25.80{79} //",
  "S01ratnml_u:10202": "aṃdhā rūpāṇi prādrākṣur vadhirāḥ śuśruvu ravaṃ /",
  "S01ratnml_u:10203": "ye ca hīneṃdriyās te 'pi sarve pūrṇendriyā vabhuḥ // Rm_25.81{80} //",
  "S01ratnml_u:10204": "kṣudhāgniparitaptāṃgās te 'bhavan paritṛptitāḥ /",
  "S01ratnml_u:10205": "pipāsāparidagdhāṃgās te 'py āsan saṃpratarpitāḥ // Rm_25.82{81} //",
  "S01ratnml_u:10206": "kucelā durbhagāṃśā ye śuddhāṃśukāḥ śubhāṃśikāḥ /",
  "S01ratnml_u:10207": "(Rm 297)",
  "S01ratnml_u:10208": "cirarogāturā yena nīrogā valino 'bhavan // Rm_25.83{82} //",
  "S01ratnml_u:10209": "unmattāḥ smṛtimaṃtaś ca daridrā dhanino 'bhavan /",
  "S01ratnml_u:10210": "ciravairānuvaddhā ye te 'py āsan maitrabhāvinaḥ // Rm_25.84{83} //",
  "S01ratnml_u:10211": "caṃḍālāś ca dayāvantaḥ krodhinaḥ kṣāntibhāvinaḥ /",
  "S01ratnml_u:10212": "labdhāś ca niḥspṛhā āsan īrṣyālavaś ca sādhavaḥ // Rm_25.85{84} //",
  "S01ratnml_u:10213": "matsariṇaś ca dātāraḥ kṛpaṇāḥ saṃtoṣitāśayāḥ /",
  "S01ratnml_u:10214": "adharmakāmasaṃraktās te dharmakāmasādhinaḥ // Rm_25.86{85} //",
  "S01ratnml_u:10215": "mṛṣāvādaratā ye ca te 'py āsan satyabhāṣiṇaḥ /",
  "S01ratnml_u:10216": "paiśunyābhiratā ye ca te 'pi viśrambhabhojanāḥ // Rm_25.87{86} //",
  "S01ratnml_u:10217": "saṃbhinnalāpino duṣṭās te 'pi saṃtaḥ samārjavāḥ /",
  "S01ratnml_u:10218": "pāruṣyaṃvādinaḥ krūrās te āsan priyavādinaḥ // Rm_25.88{87} //",
  "S01ratnml_u:10219": "ye 'bhidhyālavas te 'pi sajjanā kīrtimāninaḥ /",
  "S01ratnml_u:10220": "vyāpādaniratā ye ca te 'pi satvahitārthinaḥ // Rm_25.89{88} //",
  "S01ratnml_u:10221": "mithyādṛṣṭicarā ye ca te dharmasatyadṛṣṭayaḥ /",
  "S01ratnml_u:10222": "bodhicaryāsamutsāhāḥ sarve puṇyārthino 'bhavan // Rm_25.90{89} //",
  "S01ratnml_u:10223": "evam anye 'pi ye satvā duḥkhinaḥ pāpasaṃratāḥ /",
  "S01ratnml_u:10224": "sarve te sukhinaḥ saṃtaḥ saddharmavāṃchino 'bhavan // Rm_25.91{90} //",
  "S01ratnml_u:10225": "sugaṃdhinaḥ sukhasparśāḥ śītalā vāyavo vavuḥ /",
  "S01ratnml_u:10226": "prasedire diśaḥ sarvāḥ puṣpāṇi vavṛṣur ghanāḥ // Rm_25.92{91} //",
  "S01ratnml_u:10227": "suraduṃdubhayo neduḥ prasasāra mahodadhiḥ /",
  "S01ratnml_u:10228": "pracacāra mahī ṣaḍdhā prajujvaluḥ śubhāgnayaḥ // Rm_25.93{92} //",
  "S01ratnml_u:10229": "babhūvuḥ pādapāḥ sarve phalapuṣpābharānattāḥ /",
  "S01ratnml_u:10230": "aṣṭāṃgaguṇayuktāmbuparipūrṇajalāśrayāḥ // Rm_25.94{93} //",
  "S01ratnml_u:10231": "anekadhāturatnādi nidhayaḥ pracakāsire /",
  "S01ratnml_u:10232": "nispannaśasyasaṃpannā bahhūva vasudhā tadā // Rm_25.95{94} //",
  "S01ratnml_u:10233": "bahukṣīrapradā gāva auṣadhayo guṇānvitāḥ /",
  "S01ratnml_u:10234": "rasāś ca suguṇā āsan phalāni surasāni ca // Rm_25.96{95} //",
  "S01ratnml_u:10235": "evaṃ tatra subhadrāṇi sarvatrāpy abhavaṃs tadā /",
  "S01ratnml_u:10236": "upadravāś ca sarve 'pi sarvatra vilayaṃ gatāḥ // Rm_25.97{96} //",
  "S01ratnml_u:10237": "sarve vighnagaṇā duṣṭā te 'py atra vilayaṃ yayuḥ /",
  "S01ratnml_u:10238": "sarve satvāḥ sukhāḍhyāś ca pracerire praharṣitāḥ // Rm_25.98{97} //",
  "S01ratnml_u:10239": "evaṃ tadā munīndrasya prabhāvena samaṃtataḥ /",
  "S01ratnml_u:10240": "saddharmamaṃgalotsāhaṃ babhūva nirupadravaṃ // Rm_25.99{98} //",
  "S01ratnml_u:10241": "evaṃ sa bhagavāṃs tatra kṛtvā bhadraṃ prabhāsayan /",
  "S01ratnml_u:10242": "pradakṣiṇakrameṇaivaṃ pracakrāma nṛpālaye // Rm_25.100{99} //",
  "S01ratnml_u:10243": "tatra śodhāntare ramye prāsāde pariśodhite /",
  "S01ratnml_u:10244": "chatradhvajavitānaiś ca maṇḍite visṛtāsane // Rm_25.101{100} //",
  "S01ratnml_u:10245": "praviśya pādyam ādāya nṛpadattaṃ sasāṃghikaḥ /",
  "S01ratnml_u:10246": "bhagavān bhāsayaṃs tatra śuddhāsane samāśrayan // Rm_25.102{1} //",
  "S01ratnml_u:10247": "tathā te sāṃghikāś cāpi sarve dattaṃ mahībhujā /",
  "S01ratnml_u:10248": "svayaṃ samādāya svasvāsane samāśrayat // Rm_25.103{2} //",
  "S01ratnml_u:10249": "evaṃ tatra samāsīnaṃ śrīghanaṃ taṃ sasāṃghikaṃ /",
  "S01ratnml_u:10250": "nṛpatipramukhāḥ sarve lokā dṛṣṭvā pramoditāḥ // Rm_25.104{3} //",
  "S01ratnml_u:10251": "(Rm 298)",
  "S01ratnml_u:10252": "sarvapūjopahārāṃgaiḥ samabhyarcya yathāvidhiḥ /",
  "S01ratnml_u:10253": "yathārhabhojanaiś cāpi praṇītaiḥ samatoṣayan // Rm_25.105{4} //",
  "S01ratnml_u:10254": "tatas taṃ sugataṃ tṛptaṃ sasamahaṃ sa narādhipaḥ /",
  "S01ratnml_u:10255": "dṛṣṭvāpanīya pātrāṇi tad dhastādīn aśodhayat // Rm_25.106{5} //",
  "S01ratnml_u:10256": "tataḥ kramukatāmbūlamahauṣaddhirasāyanaṃ /",
  "S01ratnml_u:10257": "datvā kṣamārthanāṃ kṛtvā nanāma taṃ sasāṃghikaṃ // Rm_25.107{6} //",
  "S01ratnml_u:10258": "tatra samudito rājā tasya śāstur jagadguroḥ /",
  "S01ratnml_u:10259": "puro nīcāsanāsīno tasthau śrotuṃ vṛṣaṃ mudā // Rm_25.108{7} //",
  "S01ratnml_u:10260": "tathā maṃtrijanādyāś ca sarve lokāḥ pramoditāḥ /",
  "S01ratnml_u:10261": "natvā taṃ śrīghanaṃ tatra dharmam śrotum upāśrayan // Rm_25.109{8} //",
  "S01ratnml_u:10262": "tataḥ sa bhagavāṃ dṛṣṭvā sarvāṃs tān samupāśritān /",
  "S01ratnml_u:10263": "nṛpatiṃ taṃ samāmaṃtrya saddharmaṃ samupādiśat // Rm_25.110{9} //",
  "S01ratnml_u:10264": "śṛṇu rājan mahābhāga sarvadārogyam astu vaḥ /",
  "S01ratnml_u:10265": "sarve satvāś ca saddharmaniratā santu sarvadā // Rm_25.111{10} //",
  "S01ratnml_u:10266": "evaṃ tvaṃ bho mahārāja sādhayitvā prayatnataḥ /",
  "S01ratnml_u:10267": "sarvāṃ satvāṃ śubhe dharme yojayitvābhipālaya // Rm_25.112{11} //",
  "S01ratnml_u:10268": "evaṃ loke śubhaṃ kṛtvā bodhicaryāṃ samāhitaḥ /",
  "S01ratnml_u:10269": "triratnabhajanaṃ kṛtvā cinu dharmaṃ samādarāt // Rm_25.113{12} //",
  "S01ratnml_u:10270": "anityaṃ khalu saṃsāraṃ kṣaṇadhvaṃsi śarīrakaṃ /",
  "S01ratnml_u:10271": "jīvitaṃ ca kṣaṇasthāyi dharma eva sahānugaḥ // Rm_25.114{13} //",
  "S01ratnml_u:10272": "iti matvā mahārāja kleśān durjayān valaiḥ /",
  "S01ratnml_u:10273": "jitvā satvāṃc chubhe sthāpya pālaya sadvṛṣaṃ cinuḥ // Rm_25.115{14} //",
  "S01ratnml_u:10274": "dharmeṇa sadgatiṃ yāyāḥ sadgatau sarvadā sukhaṃ /",
  "S01ratnml_u:10275": "bhuktvā bodhicariṃ dhṛtvā caraṃ bodhim avāpnuyāḥ // Rm_25.116{15} //",
  "S01ratnml_u:10276": "evaṃ vijñāya rājeṃdra svayaṃ dharme samāhitaḥ /",
  "S01ratnml_u:10277": "sarvasatvahitaṃ kṛtvā cara nityaṃ samāhitaḥ // Rm_25.117{16} //",
  "S01ratnml_u:10278": "ity ādiśya nareṃdrāya salokāya śubhāśiṣaṃ /",
  "S01ratnml_u:10279": "sasaṃgho bhagavān buddhaḥ svāśrame gaṃtum utthitaḥ // Rm_25.118{17} //",
  "S01ratnml_u:10280": "bhāsayaṃ sakalāṃl lokāṃ bhadraṃ kṛtvā samaṃtataḥ /",
  "S01ratnml_u:10281": "svāśramābhimukhas tasmāt pratasthe kramataḥ purāt // Rm_25.119{18} //",
  "S01ratnml_u:10282": "tatra sarve 'pi lokā nṛpatipramukhā api /",
  "S01ratnml_u:10283": "śāstus tasya sasaṃghasya prānuyayuḥ sahotsavaiḥ // Rm_25.120{19} //",
  "S01ratnml_u:10284": "tathā sa bhagavān gatvā sasāṃghiko nṛpādibhiḥ /",
  "S01ratnml_u:10285": "lokaiḥ saha mahotsāhaiḥ svāśramaṃ samupāyayau // Rm_25.121{20} //",
  "S01ratnml_u:10286": "tatra jetavanodyāne vihāre samupāśritaḥ /",
  "S01ratnml_u:10287": "sasāṃghikaḥ sabhāsīnaḥ sa śāstā dharmam ādiśat // Rm_25.122{21} //",
  "S01ratnml_u:10288": "tad dharmadeśanāṃ śrutvā tatraiva te nṛpādayaḥ /",
  "S01ratnml_u:10289": "sarve lokāḥ pramodanto rātrau nyūṣuḥ sahotsavaiḥ // Rm_25.123{22} //",
  "S01ratnml_u:10290": "tasyām eva niśāyāṃ sa dūto 'lpāyūr jvarānvitaḥ /",
  "S01ratnml_u:10291": "triratnasmaraṇaṃ kurvan dehaṃ tyaktvā divaṃ yayau // Rm_25.124{23} //",
  "S01ratnml_u:10292": "(Rm 299)",
  "S01ratnml_u:10293": "tatra svarge samutpannaḥ sa dūto vismayānvitaḥ /",
  "S01ratnml_u:10294": "kutaś cyutaḥ kuhotpannaḥ katham iti vyaciṃtayat // Rm_25.125{24} //",
  "S01ratnml_u:10295": "tadā sa manasādrākṣīn manuṣyebhyaś cyutāsmy ahaṃ /",
  "S01ratnml_u:10296": "iha svarge samutpannaḥ saṃbuddhabhajanād iti // Rm_25.126{25} //",
  "S01ratnml_u:10297": "atha sa dūtapūrvī sa devaputraḥ prasāditaḥ /",
  "S01ratnml_u:10298": "saṃbuddhasya guṇān smṛtvā punar evaṃ vyaciṃtayat // Rm_25.127{26} //",
  "S01ratnml_u:10299": "aho hy ahaṃ munīndrasya prasādād divi sāṃprataṃ /",
  "S01ratnml_u:10300": "jāto 'smi tan munīndrasya kuryāṃ saṃdarśanaṃ punaḥ // Rm_25.128{27} //",
  "S01ratnml_u:10301": "iti hi dūtapurvī sa devaputro viciṃtayan /",
  "S01ratnml_u:10302": "snātvā sugaṃdhiliptāṃgaṃ śuddhāmvarāvṛtaḥ sudhīḥ // Rm_25.129{28} //",
  "S01ratnml_u:10303": "maulikuṇḍalamālādi divyālaṃkārabhūṣitaḥ /",
  "S01ratnml_u:10304": "divyapūjopacārāṃ dhṛtvā devaṃ sahācarat // Rm_25.130{29} //",
  "S01ratnml_u:10305": "tasyām eva niśāyāṃ sa devaputraḥ suraiḥ saha /",
  "S01ratnml_u:10306": "avabhāsya prabhās tasmij jetāraṇye upācarat // Rm_25.131{30} //",
  "S01ratnml_u:10307": "tatrodyāne vihāre taṃ bhagavaṃtaṃ munīśvaraṃ /",
  "S01ratnml_u:10308": "ālokya sāṃjalir natvā purataḥ samupācarat // Rm_25.132{31} //",
  "S01ratnml_u:10309": "tatas taṃ śrīghanaṃ nāthaṃ samabhyarcya yathāvidhiḥ /",
  "S01ratnml_u:10310": "natvā pradakṣiṇīkṛtya sāṃjaliḥ samupāśrayat // Rm_25.133{32} //",
  "S01ratnml_u:10311": "atha sa bhagavāṃs tasya dṛṣṭvā cittaṃ viśodhitaṃ /",
  "S01ratnml_u:10312": "āryyasatyaṃ samārabhya saddharmaṃ samupādiśat // Rm_25.134{33} //",
  "S01ratnml_u:10313": "tad āryyadharmam ākarṇya devaputraḥ sa bodhitaḥ /",
  "S01ratnml_u:10314": "dharmaviśeṣam ājñāya dṛṣṭasatyo 'bhavaṃs tataḥ // Rm_25.135{34} //",
  "S01ratnml_u:10315": "satkāyadṛṣṭibhūmīndhraṃ viṃśatiśikharodgataṃ /",
  "S01ratnml_u:10316": "prabhitvā jñānavajreṇa saddharmaṃ sādhanotsukaḥ // Rm_25.136{35} //",
  "S01ratnml_u:10317": "pariśuddhāśayaḥ śrotaāpattiphalam āptavān /",
  "S01ratnml_u:10318": "śāstus tasya padau natvā sāṃjalir evam abravīt // Rm_25.137{36} //",
  "S01ratnml_u:10319": "bhagavann idam asmākaṃ gurubhir na kṛtaṃ khalu /",
  "S01ratnml_u:10320": "na mātrā nāpi pitrā vā na jñātimitravāṃdhavaiḥ // Rm_25.138{37} //",
  "S01ratnml_u:10321": "na ceṣṭair brāhmaṇair vāpi na cāpi pūrvapretakaiḥ /",
  "S01ratnml_u:10322": "na rājñā śramaṇaiś cānyair devair api kṛtaṃ khalu // Rm_25.139{38} //",
  "S01ratnml_u:10323": "yad asmākaṃ kṛtaṃ bhadraṃ bhavatāsthiśiroccayāḥ /",
  "S01ratnml_u:10324": "laṃghitā rudhirā cābdhir uchoṣitāś ca sāṃprataṃ // Rm_25.140{39} //",
  "S01ratnml_u:10325": "pihito pāpamārgaś ca svargamārgaś ca vaivṛtaḥ /",
  "S01ratnml_u:10326": "darśito mokṣamārgo 'pi tīrṇo duḥkhārṇavāpi ca // Rm_25.141{40} //",
  "S01ratnml_u:10327": "prasādād bhavatām adya prāptaṃ śuddheṃdriyaṃ mayā /",
  "S01ratnml_u:10328": "śāntam āryapadaṃ kāṃtaṃ saṃbodhiguṇasādhanaṃ // Rm_25.142{41} //",
  "S01ratnml_u:10329": "adya me saphalaṃ janma bhavatāṃ darśanād iha /",
  "S01ratnml_u:10330": "saddharmaśravaṇād adya buddhaputro 'smi sāṃprataṃ // Rm_25.143{42} //",
  "S01ratnml_u:10331": "ity uktvā dūtapurvī sa devaputraḥ pramoditaḥ /",
  "S01ratnml_u:10332": "tasya śāstur jagadvaṃdhoḥ pādau natvā kṛtāṃjaliḥ // Rm_25.144{43} //",
  "S01ratnml_u:10333": "tridhā pradakṣiṇīkṛtya samabhinaṃditāśayaḥ /",
  "S01ratnml_u:10334": "tato 'nujñāṃ samāsādya suraiḥ saha divaṃ yayau // Rm_25.145{44} //",
  "S01ratnml_u:10335": "(Rm 300)",
  "S01ratnml_u:10336": "tatra svarge sa samyātaḥ suramye svālaye sthitaḥ /",
  "S01ratnml_u:10337": "triratnabhajanaṃ kṛtvāramaṃ devaiḥ sahāvasat // Rm_25.146{45} //",
  "S01ratnml_u:10338": "tatra dṛṣṭvāvabhāsaṃ taṃ prasenajit sa kauśalaḥ /",
  "S01ratnml_u:10339": "vismitaḥ prātar utthāya vihāre samupācarat // Rm_25.147{56/} //",
  "S01ratnml_u:10340": "tatra taṃ śrīghanaṃ dṛṣṭvā nṛpatiḥ sa pramoditaḥ /",
  "S01ratnml_u:10341": "natvā pradakṣiṇīkṛtya sāṃjaliḥ samupāśritaḥ // Rm_25.148{57} //",
  "S01ratnml_u:10342": "tataḥ sa nṛpa utthāya sūttarāsaṅgam udvahan /",
  "S01ratnml_u:10343": "jānubhyāṃ bhuvi saṃsthitvā prārthayat taṃ munīśvaraṃ // Rm_25.149{58} //",
  "S01ratnml_u:10344": "bhagavann atra niśāyāṃ ko bhavatāṃ samupāgataḥ /",
  "S01ratnml_u:10345": "tad bhavatāṃ samupādiśyā māṃ bodhayitum arhati // Rm_25.150{59} //",
  "S01ratnml_u:10346": "iti saṃprārthite rājñā bhagavān sa munīśvaraḥ /",
  "S01ratnml_u:10347": "nṛpatiṃ taṃ mahīpālaṃ samālokyaivam ādiśat // Rm_25.151{60} //",
  "S01ratnml_u:10348": "anyo na hi sa rājeṃdra yo 'dya rātrāv ihāgātaḥ /",
  "S01ratnml_u:10349": "api tu tāvako dūto devabhūtaḥ sa āgataḥ // Rm_25.152{61} //",
  "S01ratnml_u:10350": "ity ādiṣṭe munīndreṇa nṛpatiḥ sa savismayaḥ /",
  "S01ratnml_u:10351": "bhagavaṃtaṃ punar natvā tat karma paryapṛchataḥ // Rm_25.153{62} //",
  "S01ratnml_u:10352": "bhavan kiṃ kadā tena dūtena sukṛtaṃ kṛtaṃ /",
  "S01ratnml_u:10353": "yenāsau divi saṃjāto dṛṣṭasatyo bhavaty api // Rm_25.154{63} //",
  "S01ratnml_u:10354": "tad bhavān bhagavaṃc chāsta yat tena sukṛtaṃ kṛtaṃ /",
  "S01ratnml_u:10355": "tat sarvaṃ samupākhyāya bodhayitum anāśayaṃ // Rm_25.155{64} //",
  "S01ratnml_u:10356": "iti saṃprārthite rājñā bhagavān sa jagadguruḥ /",
  "S01ratnml_u:10357": "kauśalaṃ taṃ mahārājaṃ samālokyaivam ādiśat // Rm_25.156{65} //",
  "S01ratnml_u:10358": "śṛṇu rājan mahābhāga tena devena yat kṛtaṃ /",
  "S01ratnml_u:10359": "tad atra saṃpravakṣyāmi tava cittaprabodhane // Rm_25.157{66} //",
  "S01ratnml_u:10360": "yat tvayā preṣito dūto mayi rājagṛhe sthite /",
  "S01ratnml_u:10361": "yena saṃprārthitaṃ śrutvā tathā hy ahaṃ samāgataḥ // Rm_25.158{67} //",
  "S01ratnml_u:10362": "sa sādhus tāvako dūto mayā sārddham ihāgataḥ /",
  "S01ratnml_u:10363": "saddharmadeśanāṃ śrutvā śraddhābhaktisamanvitaḥ // Rm_25.159{68} //",
  "S01ratnml_u:10364": "triratnabhajanaṃ kṛtvā prācarac chāsane mama /",
  "S01ratnml_u:10365": "ālpāyuṣko hy asau bhadrī vihāre 'tra nivāsitaḥ // Rm_25.160{69} //",
  "S01ratnml_u:10366": "kāladharmābhisaṃyukte tyaktvā dehaṃ divaṃ yayau // Rm_25.161{70} //",
  "S01ratnml_u:10367": "sa hy asau tāvako dūto rātrāv adyeha bhāsayan /",
  "S01ratnml_u:10368": "mama saṃdarśanaṃ kartuṃ devalokaiḥ sahāgataḥ // Rm_25.162{71} //",
  "S01ratnml_u:10369": "mama pūjāṃ vidhāyāsau kṛtvā cāpi pradakṣiṇāṃ /",
  "S01ratnml_u:10370": "natvā sādaram āśritya saddharmaṃ śraddhayāśṛṇot // Rm_25.163{72} //",
  "S01ratnml_u:10371": "matsaddharmāmṛtaṃ pītvā dṛṣṭasatyaḥ pramoditaḥ /",
  "S01ratnml_u:10372": "natvā māṃ sa punaḥ svarge devalokaiḥ sahācarat // Rm_25.164{73} //",
  "S01ratnml_u:10373": "tatra sa svālaye ramye sthitvā devaiḥ sahāraman /",
  "S01ratnml_u:10374": "triratnabhajanaṃ kurvan prācaraṃ vasate sukhaṃ // Rm_25.165{74} //",
  "S01ratnml_u:10375": "etatpuṇyavipākena dūtaḥ sa tāvakaḥ kṛtī /",
  "S01ratnml_u:10376": "svarge saukhyaṃ ciraṃ bhuktvā kramād bodhim avāpsyati // Rm_25.166{75} //",
  "S01ratnml_u:10377": "(Rm 301)",
  "S01ratnml_u:10378": "evaṃ vijñāya rājeṃdra saṃsāre 'tra mahatsukhaṃ /",
  "S01ratnml_u:10379": "yadīchasi sadā bhadre caritavyaṃ tvayādarāt // Rm_25.167{76} //",
  "S01ratnml_u:10380": "bhadraṃ tu jāyate śīghraṃ triratnabhajanodyamāt /",
  "S01ratnml_u:10381": "tat triratnam upāśritya bhaja nityaṃ samāhitaḥ // Rm_25.168{77} //",
  "S01ratnml_u:10382": "triratne yat kṛtaṃ karmaṃ tan naiva kṣiṇuyā kvacit /",
  "S01ratnml_u:10383": "yāvad bodhipadaṃ dadyā evaṃ mahattaraṃ vṛṣaṃ // Rm_25.169{78} //",
  "S01ratnml_u:10384": "ye triratnaṃ bhajanty atra na te gachanti durgatiṃ /",
  "S01ratnml_u:10385": "sadaiva sadgatiṃ yānti bodhiṃ ca samavāpnuyuḥ // Rm_25.170{79} //",
  "S01ratnml_u:10386": "tisro hīmāḥ samākhyātā agrāḥ prajñaptayo nṛpa /",
  "S01ratnml_u:10387": "yatra kiṃ cit kṛtaṃ karma tadvipāko mahān smṛtāḥ // Rm_25.171{80} //",
  "S01ratnml_u:10388": "tadyathā katamās tisro agrāḥ prajñaptayaḥ smṛtāḥ /",
  "S01ratnml_u:10389": "triratne prakṛtā yās tā agrāḥ prajñaptayaḥ smṛtāḥ // Rm_25.172{81} //",
  "S01ratnml_u:10390": "tadyathā sarvasatvānāṃ traidhātukanivāsināṃ /",
  "S01ratnml_u:10391": "buddha eva mahān agro jyeṣṭhaḥ śreṣṭho varottamaḥ // Rm_25.173{82} //",
  "S01ratnml_u:10392": "ye buddhaśraddhayā bhaktyā prabhajaṃti prasāditāḥ /",
  "S01ratnml_u:10393": "sarve 'tyagraprasannās te jyeṣṭhāḥ śreṣṭhā varottamāḥ // Rm_25.174{83} //",
  "S01ratnml_u:10394": "tadagrābhiprasannānāṃ vipāko 'py agra uttamaḥ /",
  "S01ratnml_u:10395": "tathā dharmāś ca ye sarve saṃskṛtā vāpy asaṃkṛtāḥ // Rm_25.175{84} //",
  "S01ratnml_u:10396": "teṣām api ca sarveṣāṃ buddhadharmāgra ucyate /",
  "S01ratnml_u:10397": "tatra dharme prasannā ye te 'gre hi saṃprasannitāḥ /",
  "S01ratnml_u:10398": "tad agrābhiprasannānāṃ vipāko 'py agra ucyate // Rm_25.176{85} //",
  "S01ratnml_u:10399": "ye ca saṃghā gaṇās teṣāṃ buddhasaṃgho 'gra ucyate /",
  "S01ratnml_u:10400": "tatra saṃghe prasannā ye te 'gre 'bhisaṃprasādinaḥ // Rm_25.177{86} //",
  "S01ratnml_u:10401": "teṣām agraprasannānāṃ vipāko 'py agra ucyate /",
  "S01ratnml_u:10402": "etāḥ prajñaptayas tisro hy agrāḥ khyāto munīśvaraiḥ // Rm_25.178{87} //",
  "S01ratnml_u:10403": "tad atra śraddhayā rāja triratne saṃprasannadhīḥ /",
  "S01ratnml_u:10404": "satkāraiḥ samupāśritya bhaja nityaṃ samādarāt // Rm_25.179{88} //",
  "S01ratnml_u:10405": "etatpuṇyam asaṃkhyeyam aprameyaṃ mahattaraṃ /",
  "S01ratnml_u:10406": "sarvasatvamahāsaukhyaguṇasaṃpattidāyakaṃ // Rm_25.180{89} //",
  "S01ratnml_u:10407": "evaṃ matvā mahatpuṇyaṃ sarvān satvān prabodhayat /",
  "S01ratnml_u:10408": "triratnabhajanotsāhaiś cārayasva śubhe nṛpa // Rm_25.181{90} //",
  "S01ratnml_u:10409": "evaṃ te sarvadā bhadraṃ sarvatrāpi bhaved dhruvaṃ /",
  "S01ratnml_u:10410": "kramād bodhiṃ samāsādya saṃbuddhapadam āpnuyāḥ // Rm_25.182{91} //",
  "S01ratnml_u:10411": "ity ādiṣṭaṃ munīndreṇa śrutvā sa nṛpatir mudā /",
  "S01ratnml_u:10412": "tatheti hi pratijñāya prābhyanaṃdat prasāditaḥ // Rm_25.183{92} //",
  "S01ratnml_u:10413": "tataḥ sa nṛpa utthāya natvā taṃ jagadīśvaraṃ /",
  "S01ratnml_u:10414": "mahānaṃdamahotsāhaiḥ svapuraṃ sajano yayau // Rm_25.184{93} //",
  "S01ratnml_u:10415": "tatra sa nṛpatī rājā prāsādatalam āśritaḥ /",
  "S01ratnml_u:10416": "sa maṃtripaurikān sarvān samāmaṃtryaivam ādiśat // Rm_25.185{94} //",
  "S01ratnml_u:10417": "maṃtriṇaḥ paurikāḥ sarve śṛṇudhvaṃ vacanaṃ mama /",
  "S01ratnml_u:10418": "(Rm 302)",
  "S01ratnml_u:10419": "yadi vāṃchāsti vo bhadre triratnaṃ bhajatādarat // Rm_25.186{95} //",
  "S01ratnml_u:10420": "yavad ayaṃ jagacchāstā viharaty atra sāṃghikaḥ /",
  "S01ratnml_u:10421": "tāvad asya munīndrasya bhajata sarvadotsavaiḥ // Rm_25.187{96} //",
  "S01ratnml_u:10422": "vihāre sarvadā gatvā śraddhayā samupāśritāḥ /",
  "S01ratnml_u:10423": "tat saddharmāmṛtaṃ pītvā mudā carata sadvṛtau // Rm_25.188{97} //",
  "S01ratnml_u:10424": "sarvāṃś ca saugatān bhikṣūn sarvopakaraṇair api /",
  "S01ratnml_u:10425": "satkṛtya śraddhayāmaṃtrya mānayadhvaṃ sadādarāt // Rm_25.189{98} //",
  "S01ratnml_u:10426": "etan me vacanaṃ śrutvā triratnaśaraṇaṃ gatāḥ /",
  "S01ratnml_u:10427": "saṃbodhipraṇidhānena carata bodhicārikāṃ // Rm_25.190{99} //",
  "S01ratnml_u:10428": "tathā te maṃgalaṃ nityaṃ sarvatrāpi bhaved dhruvaṃ /",
  "S01ratnml_u:10429": "kramād bodhiṃ samāsādya labhata saugatiṃ gatiṃ // Rm_25.191{100} //",
  "S01ratnml_u:10430": "ity ādiṣṭaṃ munīndreṇa śrutvā te maṃtriṇo janāḥ /",
  "S01ratnml_u:10431": "sarve vīrādayo lokās tatheti pratiśuśruvuḥ // Rm_25.192{1} //",
  "S01ratnml_u:10432": "tadā sarve 'pi te lokāḥ saddharmasādhanodyatāḥ /",
  "S01ratnml_u:10433": "triratnabhajanaṃ kṛtvā pracerire samoditāḥ // Rm_25.193{2} //",
  "S01ratnml_u:10434": "tadārabhya sadā tatra maṃgalaṃ nirupadravaṃ /",
  "S01ratnml_u:10435": "sarvatra sarvadāpy āsīt triratnasyānubhāvataḥ // Rm_25.194{3} //",
  "S01ratnml_u:10436": "iti me guruṇādiṣṭaṃ tathā te kathyate mayā /",
  "S01ratnml_u:10437": "tvam apy evaṃ sadā rājan triratnaṃ śaraṇaṃ gataḥ // Rm_25.195{4} //",
  "S01ratnml_u:10438": "saddharmaṃ samupāśritya cara nityaṃ sadā śubhe /",
  "S01ratnml_u:10439": "lokāś cāpi mahārāja bodhayitvā prayatnataḥ /",
  "S01ratnml_u:10440": "triratnaśaraṇe sthāpya pālanīyāḥ sadā tvayā // Rm_25.196{5} //",
  "S01ratnml_u:10441": "evaṃ te maṃgalaṃ nityaṃ sarvatrāpi bhaved dhruvaṃ /",
  "S01ratnml_u:10442": "kramād bodhiṃ samāsādya saṃbuddhapadam āpnuyāḥ // Rm_25.197{6} //",
  "S01ratnml_u:10443": "iti tenārhatādiṣṭaṃ śrutvāśokaḥ sa bhūmipaḥ /",
  "S01ratnml_u:10444": "tathety abhyanumoditvā prābhyanaṃdat sapārṣadaḥ // Rm_25.198{7} //",
  "S01ratnml_u:10445": "dūtāvadānaṃ yad idaṃ mudā ye śṛṇvaṃti ye cāpi niśāmayanti /",
  "S01ratnml_u:10446": "te sarva evaṃ tridive vrajanti saṃbuddhaloke 'pi saranti cānte // Rm_25.199{8} //",
  "S01ratnml_u:10447": "++ iti śriratnāvadānatatve dūtāvadānaṃ samāptam ++",
  "S01ratnml_u:10448": "(Rm 303)",
  "S01ratnml_u:10449": "XXVI Tairthikāvadāna",
  "S01ratnml_u:10450": "athāśoko mahīpālaḥ kṛtāṃjalipuṭo mudā /",
  "S01ratnml_u:10451": "upaguptaṃ tam arhantaṃ praṇatvaivam abravīt // Rm_26.1{1} //",
  "S01ratnml_u:10452": "bhadanta śrotum ichāmi punar anyat subhāṣitaṃ /",
  "S01ratnml_u:10453": "tadyathā guruṇādiṣṭaṃ tathādeṣṭuṃ ca me 'rhati // Rm_26.2{2} //",
  "S01ratnml_u:10454": "iti saṃprārthitaṃ rājñā śrutvā sa sugatātmajaḥ /",
  "S01ratnml_u:10455": "upagupto nareṃdraṃ taṃ samāmaṃtryaivam ādiśat // Rm_26.3{3} //",
  "S01ratnml_u:10456": "sādhu śṛṇu mahārāja yathā me guruṇoditaṃ /",
  "S01ratnml_u:10457": "tathātrāhaṃ pravakṣyāmi śrutvānumodanāṃ kuru // Rm_26.4{4} //",
  "S01ratnml_u:10458": "tadyathā bhagavāṃc chāstā śrīghano 'rhan munīśvaraḥ /",
  "S01ratnml_u:10459": "sarvajñaḥ sugato nātho dharmarājo vināyakaḥ // Rm_26.5{5} //",
  "S01ratnml_u:10460": "bhikṣubhiḥ śrāvakaiḥ sārddhaṃ tathā sarvaiś ca sāṃghikaiḥ /",
  "S01ratnml_u:10461": "tatraiva jetakodyāne vihāre vyaharat purā // Rm_26.6{6} //",
  "S01ratnml_u:10462": "tad dharmadeśanāṃ śrotuṃ sarve lokaiḥ samāgataiḥ /",
  "S01ratnml_u:10463": "devadānavagaṃdharvair yakṣakinnararākṣasaiḥ // Rm_26.7{7} //",
  "S01ratnml_u:10464": "siddhair vidyādharaiś cāpi nāgendrair garuḍair api /",
  "S01ratnml_u:10465": "lokapālaiḥ sasainyaiś ca brāhmaṇaiś ca maharṣibhiḥ // Rm_26.8{8} //",
  "S01ratnml_u:10466": "yogibhir yatibhiś cāpi nirgranthibhiś ca tāpasaiḥ /",
  "S01ratnml_u:10467": "rājabhiḥ kṣatriyaiś cāpi tathā rājakumārakaiḥ // Rm_26.9{9} //",
  "S01ratnml_u:10468": "vaiśyaiś ca maṃtribhiḥ śreṣṭhair gṛhasthaiś ca mahājanaiḥ /",
  "S01ratnml_u:10469": "vaṇigbhiḥ sārthavāhaiś ca śilpibhiḥ paurikair api // Rm_26.10{10} //",
  "S01ratnml_u:10470": "grāmyair jānapadaiś cāpi kārpaṭikais tathāparaiḥ /",
  "S01ratnml_u:10471": "triratnadarśanotsāhaiḥ saddharmaguṇavāṃchibhiḥ // Rm_26.11{11} //",
  "S01ratnml_u:10472": "satkṛto mānito nityaṃ pūjyamāno 'bhivaṃditaḥ /",
  "S01ratnml_u:10473": "sarvasatvahitārthena varṣaṃ dharmāmṛtaṃ sadā // Rm_26.12{12} //",
  "S01ratnml_u:10474": "tadā tatra pure rājā prasenajin nṛpādhipaḥ /",
  "S01ratnml_u:10475": "saṃbuddhaśāsanaṃ dhṛtvā triratnam abhajan mudā // Rm_26.13{13} //",
  "S01ratnml_u:10476": "tad dṛṣṭvā tīrthikāḥ sarve īrṣyāroṣāhatāśayāḥ /",
  "S01ratnml_u:10477": "saṃmīlya saugataṃ dharmaṃ pratikṣipyaivam abruvan // Rm_26.14{14} //",
  "S01ratnml_u:10478": "bhavanto yad ayaṃ buddhaḥ sarvajña ṛddhimān kṛtī /",
  "S01ratnml_u:10479": "tatsarvān imāṃ lokān svaṃ dharme saṃniyojayet // Rm_26.15{15} //",
  "S01ratnml_u:10480": "tadāsmadvacanaṃ śrotum apīchen nātra kaścana /",
  "S01ratnml_u:10481": "sarve naḥ śrāvakāś cāpi bhajeyuḥ sugataṃ jinaṃ // Rm_26.16{16} //",
  "S01ratnml_u:10482": "tadā sarve vayaṃ lokai niṃdyamānaḥ samaṃtataḥ /",
  "S01ratnml_u:10483": "katham atra cariṣyāmas tad anyatra caremahi // Rm_26.17{17} //",
  "S01ratnml_u:10484": "iti sarvair api prokte tīrthikopāsako dvijaḥ /",
  "S01ratnml_u:10485": "sarvāns tāns tīrthikaṃ dṛṣṭvā punar evam abhāṣata // Rm_26.18{18} //",
  "S01ratnml_u:10486": "(Rm 304)",
  "S01ratnml_u:10487": "bhavaṃto ma viṣīdatvaṃ kartuṃ arhati sarvathā /",
  "S01ratnml_u:10488": "tad upāyaṃ kariṣyāmi yenānyatra carej jinaḥ // Rm_26.19{19} //",
  "S01ratnml_u:10489": "iti tāns tīrthikān sarvān bodhayitvā sa durmatiḥ /",
  "S01ratnml_u:10490": "nṛpater antike gatvā sādaram evam abravīt // Rm_26.20{20} //",
  "S01ratnml_u:10491": "śṛṇu rājan mahābhāga yad dhitaṃ te tad ucyate /",
  "S01ratnml_u:10492": "tathā tvayā samādhāya caritavyaṃ sadādarāt // Rm_26.21{21} //",
  "S01ratnml_u:10493": "yad ayaṃ muṇḍito bhikṣuḥ kuladharmavināśakṛt /",
  "S01ratnml_u:10494": "jātidharmaparibhraṣṭaḥ saṃsāravṛttiniṃdakaḥ // Rm_26.22{22} //",
  "S01ratnml_u:10495": "māyāvī kutsitācāro duḥśīlo lokavaṃcakaḥ /",
  "S01ratnml_u:10496": "svayaṃ naṣṭaḥ parāṃś cāpi nāśayitum ihāgataḥ // Rm_26.23{23} //",
  "S01ratnml_u:10497": "tad asya darśanaṃ rājaṃ karttavyaṃ na kadā cana /",
  "S01ratnml_u:10498": "grahītavyaṃ na nāmāpi śrotavyaṃ nāpi tad vacaḥ // Rm_26.24{24} //",
  "S01ratnml_u:10499": "satkāraṃ na ca karttavyaṃ dātavyaṃ nāpi kiṃ cana /",
  "S01ratnml_u:10500": "āśrame 'pi na gantavyaṃ sthātavyaṃ na tadantike // Rm_26.25{25} //",
  "S01ratnml_u:10501": "darśanaṃ ye prakurvanti tasya bhikṣor durātmanaḥ /",
  "S01ratnml_u:10502": "te sarve narake yāyuḥ sadgatiṃ na kadā cana // Rm_26.26{26} //",
  "S01ratnml_u:10503": "ye ca śṛṇvanti tad vākyaṃ sarve te nilayaṃ gatāḥ /",
  "S01ratnml_u:10504": "tīvraduḥkhābhisaṃtaptā vaseyur anutāpitāḥ // Rm_26.27{27} //",
  "S01ratnml_u:10505": "satkāraṃ ye ca kurvaṃti sarve te vilayaṃ gatāḥ /",
  "S01ratnml_u:10506": "daridrā durgatiṃ gatvā bhrameyur nihatāśayāḥ // Rm_26.28{28} //",
  "S01ratnml_u:10507": "ye ca dānaṃ prakurvanti tatrāśirluhitāśayāḥ /",
  "S01ratnml_u:10508": "te 'pi ca narake yātā duḥkhāny evam avāpnuyuḥ // Rm_26.29{29} //",
  "S01ratnml_u:10509": "tadāśrame ca gachaṃti sarve te duritāṅkitāḥ /",
  "S01ratnml_u:10510": "kuṣṭhādi rogasaṃtaptā yāyuś ca niraye 'cirāt // Rm_26.30{30} //",
  "S01ratnml_u:10511": "ye ca taiḥ saha tiṣṭhanti te sarve pāpasaṃgitāḥ /",
  "S01ratnml_u:10512": "tīvraduḥkhāgnisaṃdagdhā careyu niraye sadā // Rm_26.31{31} //",
  "S01ratnml_u:10513": "gṛhnanti ye ca mannāma teṣāṃ geheṣu sarvadā /",
  "S01ratnml_u:10514": "lakṣmīr maiva śrayet tatra nairṛtir eva saṃśrayet // Rm_26.32{32} //",
  "S01ratnml_u:10515": "ye buddhaṃ bhajanty atra te te sarve 'py adharmiṇaḥ /",
  "S01ratnml_u:10516": "kadāpi sadgatiṃ naiva yāṃti dūragatim eva hi // Rm_26.33{33} //",
  "S01ratnml_u:10517": "iti matvā mahārāja sadā bhadraṃ yadīchasi /",
  "S01ratnml_u:10518": "satkāraṃ darśanaṃ tasya karttavyaṃ naiva ke cana // Rm_26.34{34} //",
  "S01ratnml_u:10519": "kiṃ dharmaṃ saugataṃ dharmaṃ yan mithyā parikalpitaṃ /",
  "S01ratnml_u:10520": "tat tasya duryater dharmaṃ śrotavyaṃ naiva kena cit // Rm_26.35{35} //",
  "S01ratnml_u:10521": "yasya dharmo hi sarvatra vedaśāstre na gaṇyate /",
  "S01ratnml_u:10522": "sa kiṃ dharmātmako buddhas tat tatra maṃgalaṃ na hi // Rm_26.36{36} //",
  "S01ratnml_u:10523": "iti tenoditaṃ śrutvā sa paribodhitaḥ /",
  "S01ratnml_u:10524": "triratnabhajanotsāhaśaithilyakṣubhito 'bhavat // Rm_26.37{37} //",
  "S01ratnml_u:10525": "tatas tasya vacaḥ śrutvā tīrthikopāsakasya saḥ /",
  "S01ratnml_u:10526": "nṛpatis tairthike dharme 'bhilalāṣa prasāditaḥ // Rm_26.38{38} //",
  "S01ratnml_u:10527": "(Rm 305)",
  "S01ratnml_u:10528": "tatraiko gṛhabhṛc chreṣṭhī saṃbuddhopāsakaḥ sudhīḥ /",
  "S01ratnml_u:10529": "taṃ tīrthyopāsakaṃ dṛṣṭvā bodhayitum abhāṣata // Rm_26.39{39} //",
  "S01ratnml_u:10530": "kim evaṃ durmate buddho dharmarājo 'pi niṃdyate /",
  "S01ratnml_u:10531": "mā maivaṃ vadatām atra tvam eva narakaṃ vrajeḥ // Rm_26.40{40} //",
  "S01ratnml_u:10532": "yo loke samutpannaḥ sarvakleśān vinirjayan /",
  "S01ratnml_u:10533": "jitvā māragaṇān sarvān saṃbodhijñānam āptavān // Rm_26.41{41} //",
  "S01ratnml_u:10534": "sarvai brahmādibhir lokaiḥ saṃstuto vaṃdito 'rcitaḥ /",
  "S01ratnml_u:10535": "mānitaḥ satkṛto buddhas tvayaiva niṃdyate kathaṃ // Rm_26.42{42} //",
  "S01ratnml_u:10536": "yenaiva trijagallokāṃ putravat pratipālitaṃ /",
  "S01ratnml_u:10537": "pūjanīyaḥ kathaṃ nāthaṃ dharmarājo munīśvaraḥ // Rm_26.43{43} //",
  "S01ratnml_u:10538": "buddha eva jagannātho dayāluḥ sadguṇākaraḥ /",
  "S01ratnml_u:10539": "sarvasatvahitādhāno 'dvayavādī vināyakaḥ // Rm_26.44{44} //",
  "S01ratnml_u:10540": "sarvajñaḥ sugato bhadrarūpaḥ sarvahitārthabhṛt /",
  "S01ratnml_u:10541": "sarvavidyādhipaḥ śāstā saṃbodhimārgadeśakaḥ // Rm_26.45{45} //",
  "S01ratnml_u:10542": "nirjitakleśa ātmajñaḥ ṣaḍabhijño jagadguruḥ /",
  "S01ratnml_u:10543": "saṃbuddho 'rhañ jinas trāyī dharmarājo munīśvaraḥ // Rm_26.46{46} //",
  "S01ratnml_u:10544": "tataḥ sa bhagavānn eva sarvatraidhātukeṣv api /",
  "S01ratnml_u:10545": "agraḥ śreṣṭho mahāñ jeṣṭho nānyaḥ kaścid ato 'dhikaḥ // Rm_26.47{47} //",
  "S01ratnml_u:10546": "tasmād asya munīndrasya satkāraṃ śraddhayā sadā /",
  "S01ratnml_u:10547": "śaraṇagamanaṃ kṛtvā śrotavyaṃ dharmam ādarāt // Rm_26.48{48} //",
  "S01ratnml_u:10548": "ye buddhe śaraṇaṃ yānti na te gachaṃti durgatiṃ /",
  "S01ratnml_u:10549": "sarvadā sadgatau saukhyaṃ bhuktvā yānti jinālaye // Rm_26.49{49} //",
  "S01ratnml_u:10550": "śṛṇvanti ye ca tad dharmaṃ te 'pi no yānti durgatiṃ /",
  "S01ratnml_u:10551": "sadā svarge sukhaṃ bhuktvā yāyuś cānte sunirvṛtiṃ // Rm_26.50{50} //",
  "S01ratnml_u:10552": "bhajanti ye ca saṃgheṣu te 'pi na yānti durgatiṃ /",
  "S01ratnml_u:10553": "sadā dharmaratāḥ saukhyaṃ bhuktvā yānti sukhāvatiṃ // Rm_26.51{51} //",
  "S01ratnml_u:10554": "evaṃ ye ye triratnānāṃ sarvadā śaraṇaṃ gatāḥ /",
  "S01ratnml_u:10555": "satkṛtya śraddhayā nityaṃ bhajanti bodhimānasāḥ // Rm_26.52{52} //",
  "S01ratnml_u:10556": "sarve te sadguṇādhārāḥ sarvasatvahitārthinaḥ /",
  "S01ratnml_u:10557": "kramād bodhicarīḥ pūrya saṃbuddhapadam āpnuyuḥ // Rm_26.53{53} //",
  "S01ratnml_u:10558": "tenāyaṃ bhagavānn eva jagannātho jagadguruḥ /",
  "S01ratnml_u:10559": "dharmarājo jagadbharttā jagattrāyī vināyakaḥ // Rm_26.54{54} //",
  "S01ratnml_u:10560": "tenāsya sadguroḥ śāstuḥ śraddhayā śaraṇaṃ gatāḥ /",
  "S01ratnml_u:10561": "saddharmaṃ sarvadā śrutvā kartum arhati satkṛtiṃ // Rm_26.55{55} //",
  "S01ratnml_u:10562": "ye cāpy asya munīndrasya pratikṣipanti śāsanaṃ /",
  "S01ratnml_u:10563": "sadgatiṃ naiva te yānti durgatim eva sarvadā // Rm_26.56{56} //",
  "S01ratnml_u:10564": "iti matvā na karttavyā buddhe niṃdā kathaṃ cana /",
  "S01ratnml_u:10565": "triratnabhajanāny eva karttavyāni śubhārthibhiḥ // Rm_26.57{57} //",
  "S01ratnml_u:10566": "ye triratnaṃ bhajanty atra sarve te bodhibhāginaḥ /",
  "S01ratnml_u:10567": "bodhisatvā mahāsatvā bhaveyuḥ sugatātmajāḥ // Rm_26.58{58} //",
  "S01ratnml_u:10568": "tena te 'pi mahāsatvās triratnopāsakā api /",
  "S01ratnml_u:10569": "śraddhayā praṇatiṃ tesāṃ karttum arhanti sarvadā // Rm_26.59{59} //",
  "S01ratnml_u:10570": "iti tenoditaṃ śrutvā tīrthikopāsakaś ca saḥ /",
  "S01ratnml_u:10571": "(Rm 306)",
  "S01ratnml_u:10572": "taṃ buddhopāsakaṃ dṛṣṭvā punar evam abhāṣata // Rm_26.60{60} //",
  "S01ratnml_u:10573": "ā kim evaṃ tvayā proktaṃ kiṃ buddho 'tāpasā 'yatiḥ /",
  "S01ratnml_u:10574": "pūraṇo brahmavijñas tapasvī saṃyamī sudhīḥ // Rm_26.61{61} //",
  "S01ratnml_u:10575": "tat tasya pūraṇasyāgre buddhaḥ kiṃ vaktum utsahet /",
  "S01ratnml_u:10576": "bālakān eva vañcitvā hy asaddharmme yunakti saḥ // Rm_26.62{62} //",
  "S01ratnml_u:10577": "pūraṇa eva sarveṣāṃ yatīnāṃ brahmacāriṇāṃ /",
  "S01ratnml_u:10578": "ṛddhimatāṃ mahān agro mātraikaś cit tato 'dhikaḥ // Rm_26.63{63} //",
  "S01ratnml_u:10579": "iti tenoditaṃ śrutvā sa buddhopāsakas tataḥ /",
  "S01ratnml_u:10580": "tīrthikopāsikaṃ dṛṣṭvā punar eva tam abravīt // Rm_26.64{64} //",
  "S01ratnml_u:10581": "are kiṃ jñāyate tasya saṃbuddhasya guṇas tvayā /",
  "S01ratnml_u:10582": "yenaiva kṛpayā dṛṣṭvā pālitaṃ putravaj jagat // Rm_26.65{65} //",
  "S01ratnml_u:10583": "yasya loke dayā nāsti tena kiṃ pālyate jagat /",
  "S01ratnml_u:10584": "kevalalobhasatkāraṃ hetunādombhiko hi saḥ // Rm_26.66{66} //",
  "S01ratnml_u:10585": "tapasvī yogavit prājña ṛddhimān siddhimān api /",
  "S01ratnml_u:10586": "yasya nāsti dayā satve sa kim śāstā jagadguruḥ // Rm_26.67{67} //",
  "S01ratnml_u:10587": "yo dṛṣṭvā sakalān satvān kṛpayā saṃprabodhayan /",
  "S01ratnml_u:10588": "saddharme yojayaty atra sa eva jagatāṃ guruḥ // Rm_26.68{68} //",
  "S01ratnml_u:10589": "tasmād atra jagacchāstā sarvasatvahitārthabhṛt /",
  "S01ratnml_u:10590": "buddha eva jagannātho jagattrāyī jagadguruḥ // Rm_26.69{69} //",
  "S01ratnml_u:10591": "nāsti buddhasamaḥ kaś cit sarvasatvahitaṃkaraḥ /",
  "S01ratnml_u:10592": "tena brahmādidevaiḥ sa vaṃdanīyo munīśvaraḥ // Rm_26.70{70} //",
  "S01ratnml_u:10593": "yato 'yaṃ śrīghanaḥ trāyī ṣaḍabhijño vināyakaḥ /",
  "S01ratnml_u:10594": "munīndro 'rhaṃ subhadrāṃśas tena tasyādhiko hi kaḥ // Rm_26.71{71} //",
  "S01ratnml_u:10595": "tenāyaṃ sugato buddho dharmarājas tathāgataḥ /",
  "S01ratnml_u:10596": "satkṛtya śraddhayā sarve bhajanīyaḥ śubhechubhiḥ // Rm_26.72{72} //",
  "S01ratnml_u:10597": "iti tenoditaṃ śrutvā tīrthikopāsako 'tha saḥ /",
  "S01ratnml_u:10598": "roṣāgniparidagdhāsyas taṃ bauddham evam abravīt // Rm_26.73{73} //",
  "S01ratnml_u:10599": "ā evam ucyate ko 'tra pūraṇāt para uttamaḥ /",
  "S01ratnml_u:10600": "yatīr vijño mahābhijñaḥ sa eva trijagadguruḥ // Rm_26.74{74} //",
  "S01ratnml_u:10601": "iti tenoditaṃ śrutvā saṃbuddhopāsako 'pi saḥ /",
  "S01ratnml_u:10602": "sāṃjaliḥ praṇatiṃ kṛtvā bhūmāv evaṃ tam abravīt // Rm_26.75{75} //",
  "S01ratnml_u:10603": "buddhād anyo viśiṣṭaḥ kas traidhātubhuvaneṣv api /",
  "S01ratnml_u:10604": "bahudhā kiṃ pravādena buddha eva jagatprabhuḥ // Rm_26.76{76} //",
  "S01ratnml_u:10605": "tenety ukte sa ruṣṭātmā tīrthikopāsakas tadā /",
  "S01ratnml_u:10606": "kopāgniparidagdhāṃgas taṃ buddham evam abravīt // Rm_26.77{77} //",
  "S01ratnml_u:10607": "yadi buddho viśiṣṭaḥ syāt pūraṇād arhato yateḥ /",
  "S01ratnml_u:10608": "sarvasvaṃ me tavādhīnaṃ dāsaś cāpi bhavāmy ahaṃ // Rm_26.78{78} //",
  "S01ratnml_u:10609": "yadi buddhād viśiṣṭo hi pūraṇo 'rhaṃ mahāmatiḥ /",
  "S01ratnml_u:10610": "sarvasvaṃ te mamādhīnaṃ dāsaś cāpi bhaveḥ khalu // Rm_26.79{79} //",
  "S01ratnml_u:10611": "iti tenodite tatra saṃbuddhopāsako 'pi saḥ /",
  "S01ratnml_u:10612": "tatheti vaṃdhanikṣepaṃ kṛtvā svīkaraṇaṃ vyadhāt // Rm_26.80{80} //",
  "S01ratnml_u:10613": "tayor etat pravādatvaṃ prasenajin narādhipaḥ /",
  "S01ratnml_u:10614": "(Rm 307)",
  "S01ratnml_u:10615": "matvāmātyān samāhūya purar evam abhāṣata // Rm_26.81{81} //",
  "S01ratnml_u:10616": "gachadhvaṃ maṃtriṇaḥ sarve buddhatairthikayor api /",
  "S01ratnml_u:10617": "nirṇayitvā vivādatve mimāṃsā kriyatām iha // Rm_26.82{82} //",
  "S01ratnml_u:10618": "iti rājñā samādiṣṭaṃ śrutvā te maṃtriṇo janāḥ /",
  "S01ratnml_u:10619": "sahasā taj janān sarvān samāhūyaivam ādiśat // Rm_26.83{83} //",
  "S01ratnml_u:10620": "bhavanto nṛpater evam ājñāṃ śrutvā samāhitāḥ /",
  "S01ratnml_u:10621": "sarvatra vijite ghaṇṭānādaiś codaya tad drutaṃ // Rm_26.84{84} //",
  "S01ratnml_u:10622": "iti tair maṃtribhiḥ proktaiḥ śrutvā te sajanās tathā /",
  "S01ratnml_u:10623": "ghaṇṭāvaghoṣanaṃ kṛtvā sarvatraivaṃ ghoṣayan // Rm_26.85{85} //",
  "S01ratnml_u:10624": "śṛṇvantu paurikāḥ sarve ito 'hni saptame 'hani /",
  "S01ratnml_u:10625": "bauddhatairthikasaṃvāde mimāṃsātra bhaviṣyati // Rm_26.86{86} //",
  "S01ratnml_u:10626": "ye ye 'tra draṣṭum ichanti sarve te samupāgatāḥ /",
  "S01ratnml_u:10627": "buddhasya tīrthikasyāpi prabhāvaṃ draṣṭum arhata // Rm_26.87{87} //",
  "S01ratnml_u:10628": "evaṃ te vijite tatra sarvatra viṣayeṣv api /",
  "S01ratnml_u:10629": "ghaṇṭāvaghoṣaṇaṃ kṛtvā maṃtriṇāṃ pura āyayuḥ // Rm_26.88{88} //",
  "S01ratnml_u:10630": "tatas te sajanāḥ sarve rājño 'ntikam upāgatāḥ /",
  "S01ratnml_u:10631": "praṇatvaitat pravṛttāṃtaṃ purataḥ saṃnyavedayan // Rm_26.89{89} //",
  "S01ratnml_u:10632": "tato 'hni saptame prāpte sarve lokāḥ samāgatāḥ /",
  "S01ratnml_u:10633": "vistīrṇe bhūtale ramye tad draṣṭum upatasthire // Rm_26.90{90} //",
  "S01ratnml_u:10634": "tathā devā aneke ca taddarśanakutūhalāḥ /",
  "S01ratnml_u:10635": "antarīkṣe samāśritya saṃtasthuḥ pratimoditāḥ // Rm_26.91{91} //",
  "S01ratnml_u:10636": "evaṃ sarveṣu lokeṣu nṛpamaṃtrijanādiṣu /",
  "S01ratnml_u:10637": "naikaśatasahasreṣu sannipāteṣu sarvataḥ // Rm_26.92{92} //",
  "S01ratnml_u:10638": "tīrthikopāsakas tatra sa gomaye praleṣite /",
  "S01ratnml_u:10639": "maṃḍale gaṃdhapuṣpādipūjāṃgaiḥ samapūjayat // Rm_26.93{93} //",
  "S01ratnml_u:10640": "tataḥ sa sāṃjalir natvā jānubhyāṃ bhuvi saṃsthitaḥ /",
  "S01ratnml_u:10641": "udvahann uttarāsaṃgaṃ prārthayad evam ādarāt // Rm_26.94{94} //",
  "S01ratnml_u:10642": "yena satyena ṣaḍvijñāḥ śāstāraḥ pūraṇādayaḥ /",
  "S01ratnml_u:10643": "bhagavaṃto mahābhijñā arhanto brahmacāriṇaḥ // Rm_26.95{95} //",
  "S01ratnml_u:10644": "anena satyabhāvena sarvān etān yatīśvarān /",
  "S01ratnml_u:10645": "etatpūjopahārāṇi prānugaṃchaṃtu saṃmukhaṃ // Rm_26.96{96} //",
  "S01ratnml_u:10646": "evaṃ saṃprārthanāṃ kṛtvā tīrthikopāsako mudā /",
  "S01ratnml_u:10647": "tāni paṃcopahārāṇi prādāya gagaṇe 'kṣipat // Rm_26.97{97} //",
  "S01ratnml_u:10648": "tena kṣiprakṣiptamātrāṇi tāni sarvāṇi bhūtale /",
  "S01ratnml_u:10649": "patitāny astaṃgatāny eva sahasādarśane yayuḥ // Rm_26.98{98} //",
  "S01ratnml_u:10650": "tad dṛṣṭvā sasurā lokāḥ sarve te bhūmipādayaḥ /",
  "S01ratnml_u:10651": "uccair nādair hasantas taṃ tairthikam eva menire // Rm_26.99{99} //",
  "S01ratnml_u:10652": "tad dṛṣṭvā dhikpravādaṃ ca śrutvā sa tairthiko 'patat /",
  "S01ratnml_u:10653": "tataś cirāt samutthāya lajjābhinnamukhāśayaḥ // Rm_26.100{100} //",
  "S01ratnml_u:10654": "trasito 'dhomukhodraṣṭo niṣprabhaḥ parikaṃpitaḥ /",
  "S01ratnml_u:10655": "bhrastaskaṃdhaḥ kare kaṇḍaṃ sthāpya tasthau vimurchitaḥ // Rm_26.101{1} //",
  "S01ratnml_u:10656": "tad dṛṣṭvā sa prasannātmā buddhopāsako mudā /",
  "S01ratnml_u:10657": "prakṛtvā maṇḍalaṃ tatra gomayapratilepite // Rm_26.102{2} //",
  "S01ratnml_u:10658": "(Rm 308)",
  "S01ratnml_u:10659": "paṃcopahārapūjaṃgaiḥ samabhyarcya yathāvidhiḥ /",
  "S01ratnml_u:10660": "udvahann uttarāsaṅgaṃ jānubhyāṃ bhuvi saṃsthitaḥ // Rm_26.103{3} //",
  "S01ratnml_u:10661": "sāṃjaliḥ purataḥ sthitvā saṃbuddhaṃ taṃ munīśvaraṃ /",
  "S01ratnml_u:10662": "smṛtvā natvā tathā satyaṃ prārthayad evam ādarāt // Rm_26.104{4} //",
  "S01ratnml_u:10663": "yato 'yaṃ bhagavān buddhaḥ sarvalokavināyakaḥ /",
  "S01ratnml_u:10664": "tena satyena sarvāṇi puṣpāṇīmāni sūdakaṃ // Rm_26.105{5} //",
  "S01ratnml_u:10665": "idaṃ saurabhyadhūpaṃ ca bhagavantaṃ munīśvaraṃ /",
  "S01ratnml_u:10666": "saṃbuddhaṃ śrīghanaṃ nāthaṃ prābhiyāntu vihāyasā // Rm_26.106{6} //",
  "S01ratnml_u:10667": "iti saṃprārthanāṃ kṛtvā sa buddhopāsako mudā /",
  "S01ratnml_u:10668": "tāni sarvopahārāṇi prādāya gagaṇe 'kṣipat // Rm_26.107{7} //",
  "S01ratnml_u:10669": "tāni tena prakṣiptāni sarvāṇi gagaṇe 'saran /",
  "S01ratnml_u:10670": "tāni sarvāṇi puṣpāṇi chatrībhūtvācaran kramāt // Rm_26.108{8} //",
  "S01ratnml_u:10671": "dhūpo meghavad ambho 'pi vaiḍūryyavat tadācarat /",
  "S01ratnml_u:10672": "tad dṛṣṭvā janatā sarvā mahāścaryyaṃ pralehire // Rm_26.109{9} //",
  "S01ratnml_u:10673": "krameṇa tāni sarvāṇi pracaranti vihāyasā /",
  "S01ratnml_u:10674": "jhaṭiti jetakāraṇye vihāre saṃmukhaṃ yayuḥ // Rm_26.110{10} //",
  "S01ratnml_u:10675": "dṛṣṭvā sajanakāyo 'pi pratihāryaṃ tad adbhutaṃ /",
  "S01ratnml_u:10676": "jayaśabdaṃ prakurvantaḥ paśyanto 'nuyayur mudā // Rm_26.111{11} //",
  "S01ratnml_u:10677": "tatra sarvāṇi puṣpāṇi chatrībhūtvā jagadguroḥ /",
  "S01ratnml_u:10678": "saṃbuddhasya jagacchāstur upari samupāśrayan // Rm_26.112{12} //",
  "S01ratnml_u:10679": "tad dhūpam agratas tasya tasthau kṛtvā pradakṣiṇāṃ /",
  "S01ratnml_u:10680": "padāmbujaṃ tad ambho 'pi papāta viyataḥ sarat // Rm_26.113{13} //",
  "S01ratnml_u:10681": "tat samālokya sarve te dvijādi paurikā janāḥ /",
  "S01ratnml_u:10682": "prasāditā munīndrasya sabhāyāṃ samupācaran // Rm_26.114{14} //",
  "S01ratnml_u:10683": "sarve pradakṣiṇīkṛtya kṛtāṃjalipuṭā mudā /",
  "S01ratnml_u:10684": "bhagāvantaṃ muniṃ natvā sarve te samupāśrayan // Rm_26.115{15} //",
  "S01ratnml_u:10685": "sa buddhopāsakaś cāpi natvā taṃ śrīghanaṃ mudā /",
  "S01ratnml_u:10686": "tat saddharmāmṛtaṃ pātum upatasthau kṛtāṃjaliḥ // Rm_26.116{16} //",
  "S01ratnml_u:10687": "tīrthikopāsakaḥ so 'pi tad dṛṣṭvā vismayānvitāḥ /",
  "S01ratnml_u:10688": "mahad buddhānubhāvatvaṃ matvā draṣṭum upāśrayat // Rm_26.117{17} //",
  "S01ratnml_u:10689": "tataḥ sa bhagavān dṛṣṭvā sarvāns tān samupasthitān /",
  "S01ratnml_u:10690": "āryasatyam upādiśya punar evam upādiśat // Rm_26.118{18} //",
  "S01ratnml_u:10691": "śṛṇudhvaṃ sādhavaḥ sarve āryadharmaṃ samucyate /",
  "S01ratnml_u:10692": "yat triratnaṃ samākhyātaṃ tat trilokye mahattaraṃ // Rm_26.119{19} //",
  "S01ratnml_u:10693": "tadyathā sarvalokānāṃ traidhātukanivāsināṃ /",
  "S01ratnml_u:10694": "sarveṣām api bhadrārthaṃ saddharmaṃ saṃprakāśaye // Rm_26.120{20} //",
  "S01ratnml_u:10695": "sa saṃbuddho jagacchāstā sarvasatvahitaṃkaraḥ /",
  "S01ratnml_u:10696": "jagannātho jagattrātā buddharatnam idaṃ varaṃ // Rm_26.121{21} //",
  "S01ratnml_u:10697": "atra yaiḥ śraddhayā karmaṃ dānādi sukṛtaṃ kṛtaṃ /",
  "S01ratnml_u:10698": "teṣām agraprasannānāṃ vipākaiḥ phalam uttamaṃ // Rm_26.122{22} //",
  "S01ratnml_u:10699": "aprameyam asaṃkhyeyaṃ saṃbodhipadadāyakaṃ /",
  "S01ratnml_u:10700": "(Rm 309)",
  "S01ratnml_u:10701": "evaṃ matvātra saṃbuddhaṃ bhajata sarvadā mudā // Rm_26.123{23} //",
  "S01ratnml_u:10702": "yāvataś cātra saṃsāre saṃskṛtā vāpy asaṃskṛtāḥ /",
  "S01ratnml_u:10703": "dharmās teṣāṃ mahān agro virāgo dharmaṃ uttamaḥ // Rm_26.124{24} //",
  "S01ratnml_u:10704": "dharmaratnam idaṃ ye 'tra prabhajanti prasāditāḥ /",
  "S01ratnml_u:10705": "teṣām agraprasannānāṃ vipāke phalam uttamaṃ // Rm_26.125{12} //",
  "S01ratnml_u:10706": "aprameyam asaṃkhyeyaṃ saṃbodhijñānadāyakaṃ /",
  "S01ratnml_u:10707": "tad etat saugataṃ dharmaṃ śrutvā bhajaṃti saṃvaraṃ // Rm_26.126{13} //",
  "S01ratnml_u:10708": "yāvantaś cātra trailokye saṃghāḥ pūgā gaṇāḥ smṛtāḥ /",
  "S01ratnml_u:10709": "teṣām agro mahān khyāto buddhasaṃgho jagadvaraḥ // Rm_26.127{14} //",
  "S01ratnml_u:10710": "saṃgharatnam idaṃ ye 'tra bhajanti śraddhayā mudā /",
  "S01ratnml_u:10711": "teṣām agraprasannānāṃ vipāke phalam uttamaṃ // Rm_26.128{15} //",
  "S01ratnml_u:10712": "aprameyam asaṃkhyeyaṃ saṃbodhimārgacālakaṃ /",
  "S01ratnml_u:10713": "tad atra saugate saṃghe bhajata śraddhayādarāt // Rm_26.129{16} //",
  "S01ratnml_u:10714": "idaṃ ratnatrayaṃ khyātaṃ sarvasatvaśubhaṃkaraṃ /",
  "S01ratnml_u:10715": "vāñchitārthapradaṃ siddhaṃ saṃbodhijñānadāyakaṃ // Rm_26.130{17} //",
  "S01ratnml_u:10716": "tad etat tritayaṃ ratnaṃ saṃbodhipadavāṃchibhiḥ /",
  "S01ratnml_u:10717": "satkṛtya śraddhayā nityaṃ pūjanīyaṃ samādarāt // Rm_26.131{18} //",
  "S01ratnml_u:10718": "ye triratnaṃ sadā nityaṃ pūjayanti prasāditāḥ /",
  "S01ratnml_u:10719": "na te māravaśaṃ yātā bhavaṃti bodhilābhinaḥ // Rm_26.132{19} //",
  "S01ratnml_u:10720": "iti matvā triratnaṃ tad dṛṣṭvā kṛtvānumodanāṃ /",
  "S01ratnml_u:10721": "sāñjalipraṇatiṃ kṛtvā dūrād vanditum arhatha // Rm_26.133{20} //",
  "S01ratnml_u:10722": "ity ādiṣṭaṃ munīndreṇa śrutvā te brāhmaṇādayaḥ /",
  "S01ratnml_u:10723": "sarve lokāḥ prasīdantas triratnaśaraṇaṃ yayuḥ // Rm_26.134{21} //",
  "S01ratnml_u:10724": "tatra ke cij janā bhadrāḥ saṃbuddhaśaraṇaṃ gatāḥ /",
  "S01ratnml_u:10725": "śikṣāpadaṃ samādāya prācarat saugataṃ vrataṃ // Rm_26.135{22} //",
  "S01ratnml_u:10726": "ke cid bhadrāśayā vijñā saṃbuddhaśaraṇaṃ gatāḥ /",
  "S01ratnml_u:10727": "pravrajyāvratam ādāya prācarad brahmacārikāṃ // Rm_26.136{23} //",
  "S01ratnml_u:10728": "tataḥ kleśān vinirjitya saṃsārabhogyanispṛhāḥ /",
  "S01ratnml_u:10729": "sākṣād arhatpadaṃ prāpya babhūva brahmacāriṇaḥ // Rm_26.137{24} //",
  "S01ratnml_u:10730": "etat sarvaṃ samālokya tīrthikopāsako 'pi saḥ /",
  "S01ratnml_u:10731": "vismitaḥ suprasannātmā triratnaṃ śaraṇaṃ yayau // Rm_26.138{25} //",
  "S01ratnml_u:10732": "tataḥ sa tairthikas tasya munīndrasya padāmbuje /",
  "S01ratnml_u:10733": "sāñjalipraṇataś caivaṃ praṇidhānaṃ vyadhān mudā // Rm_26.139{26} //",
  "S01ratnml_u:10734": "adyārabhya sadāpy asya munīndrasya jagadguroḥ /",
  "S01ratnml_u:10735": "saddharmaṃ samupāśritya triratnopāsako bhave // Rm_26.140{27} //",
  "S01ratnml_u:10736": "etatpuṇyavipākena loke 'ndhe 'parināyake /",
  "S01ratnml_u:10737": "saṃbodhijñānam āsādya bhaveyaṃ sugato jinaḥ // Rm_26.141{28} //",
  "S01ratnml_u:10738": "atīrṇāṃ tārayiṣyāmi mocayiṣyāmy amocitān /",
  "S01ratnml_u:10739": "sarvān āśvāsayiṣyāmi hy anāśvastān suduḥkhinaḥ // Rm_26.142{29} //",
  "S01ratnml_u:10740": "satvān nirvāpayiṣyāmi bhavālayād anirvṛtān /",
  "S01ratnml_u:10741": "kariṣyāmi sadā bhadraṃ traidhātubhuvaneṣv api // Rm_26.143{30} //",
  "S01ratnml_u:10742": "(Rm 310)",
  "S01ratnml_u:10743": "iti tena kṛtaṃ bodhipraṇidhānaṃ svacetasā /",
  "S01ratnml_u:10744": "matvā sa bhagavān smitaṃ visasarja saraśmikaṃ // Rm_26.144{31} //",
  "S01ratnml_u:10745": "tadā tā raśmayaḥ paṃcavarṇāḥ sarvāḥ samaṃtataḥ /",
  "S01ratnml_u:10746": "lokeṣu prasṛtā bhadraṃ saukhyaṃ kṛtvā praserire // Rm_26.145{32} //",
  "S01ratnml_u:10747": "yā adhastād gatābhāso sarvatra narakeṣu tāḥ /",
  "S01ratnml_u:10748": "prasṛtā avabhāsyaivaṃ bhadrasaukhyaṃ pracakrire // Rm_26.146{33} //",
  "S01ratnml_u:10749": "tatprabhābhiḥ parispṛṣṭā sarve te narakāśritāḥ /",
  "S01ratnml_u:10750": "nirduḥkhā saukhyam āsādya vismayaṃ samupāyayuḥ // Rm_26.147{34} //",
  "S01ratnml_u:10751": "tatas te nārakāḥ satvāḥ sarve te narake sthitāḥ /",
  "S01ratnml_u:10752": "ekaikanarakeṣv evaṃ saṃmīlya saṃvabhāṣire // Rm_26.148{35} //",
  "S01ratnml_u:10753": "aho citraṃ kim adyaivaṃ mahat saukhyaṃ prajāyate /",
  "S01ratnml_u:10754": "itaś cyutāḥ kim anyatra samutpannā vayaṃ khalu // Rm_26.149{36} //",
  "S01ratnml_u:10755": "iti saṃvādināṃ tesāṃ sarveṣāṃ saṃprabodhane /",
  "S01ratnml_u:10756": "bhagavān nirmitaṃ buddhaṃ prerayan narake prati // Rm_26.150{37} //",
  "S01ratnml_u:10757": "taṃ dṛṣṭvā nārakāḥ sarve vismitāḥ saṃprasāditāḥ /",
  "S01ratnml_u:10758": "bhūya ekatra saṃmīlya mitha evaṃ vabhāṣire // Rm_26.151{38} //",
  "S01ratnml_u:10759": "aho vayam itaś cyutvā naivānyatra gatāḥ khalu /",
  "S01ratnml_u:10760": "kiṃ tv asyāpūrvarūpasya prabhāvān naḥ śubhāyate // Rm_26.152{39} //",
  "S01ratnml_u:10761": "nūnam ayaṃ jagannātho buddho 'smān duḥkhapīḍitān /",
  "S01ratnml_u:10762": "samīkṣya kṛpayā dṛṣṭyā samuddharttum ihāgataḥ // Rm_26.153{40} //",
  "S01ratnml_u:10763": "tad asyātra vayaṃ sarve satkṛtya śraddhayādarāt /",
  "S01ratnml_u:10764": "sarvadā śaraṇaṃ gatvā bhaktum arhāmahe 'dhunā // Rm_26.154{41} //",
  "S01ratnml_u:10765": "iti saṃbhāṣaṇāṃ kṛtvā sarve te saṃprasāditāḥ /",
  "S01ratnml_u:10766": "asyaiva śaraṇaṃ gatvā praṇatvā saṃprabhejire // Rm_26.155{41/} //",
  "S01ratnml_u:10767": "tatas te nārakāḥ sarve tatpāpaparimocitāḥ /",
  "S01ratnml_u:10768": "pariśuddhāḥ śubhātmānaḥ sadgatiṃ sahasā yayuḥ // Rm_26.156{42} //",
  "S01ratnml_u:10769": "evaṃ tān nārakān sarvāḥ samuddhṛtya prabhāś ca tāḥ /",
  "S01ratnml_u:10770": "sarvāḥ pratyāgatās tatra saṃbuddhasya puro 'saran // Rm_26.157{43} //",
  "S01ratnml_u:10771": "evam ūrddhaṃ gatāyāś ca raśmayas tāḥ samaṃtataḥ /",
  "S01ratnml_u:10772": "sarvān devālayāṃ lokān avabhāsya praserire // Rm_26.158{44} //",
  "S01ratnml_u:10773": "yāvad bhavāgraparyantam avabhāsya samaṃtataḥ /",
  "S01ratnml_u:10774": "prasāritāḥ tato gāthā nisṛtāḥ samacodayan // Rm_26.159{45} //",
  "S01ratnml_u:10775": "anityaṃ khalu saṃsāraṃ duḥkhaṃ śūnyam anātmakaṃ /",
  "S01ratnml_u:10776": "puṇyam eva jagatsāraṃ tat puṇyaṃ cinutādarāt // Rm_26.160{46} //",
  "S01ratnml_u:10777": "niṣkrāmatārabhadhvaṃ tad yujyadhvaṃ buddhaśāsane /",
  "S01ratnml_u:10778": "dhunīta mṛtyusainyāni carata saugataṃ vrataṃ // Rm_26.161{47} //",
  "S01ratnml_u:10779": "yo hy asmin saugate dharme cariṣyati samāhitaḥ /",
  "S01ratnml_u:10780": "sa hitvā janma saṃsāre duḥkhasyāntaṃ kariṣyati // Rm_26.162{48} //",
  "S01ratnml_u:10781": "tat triratnaṃ sadā yūyaṃ saṃsmṛtvā śaraṇaṃ gatāḥ /",
  "S01ratnml_u:10782": "satkṛtya śraddhayā nityaṃ bhajata bodhiprāptaye // Rm_26.163{49} //",
  "S01ratnml_u:10783": "evaṃ tad ghoṣam ākarṇya sarvadevāḥ prabodhitāḥ /",
  "S01ratnml_u:10784": "triratnaṃ śaraṇaṃ kṛtvā prabhejire sadādarāt // Rm_26.164{50} //",
  "S01ratnml_u:10785": "(Rm 311)",
  "S01ratnml_u:10786": "evaṃ tā raśmayo devāñ codayitvā samaṃtataḥ /",
  "S01ratnml_u:10787": "punaḥ pratyāgatās tatra buddhāntikam upāyayuḥ // Rm_26.165{51} //",
  "S01ratnml_u:10788": "tatra tā raśmayaḥ sarvā ekībhūtvābhipiṇḍitāḥ /",
  "S01ratnml_u:10789": "tridhā pradakṣiṇīkṛtya sūṣṇīṣe 'ntardadhur muneḥ // Rm_26.166{52} //",
  "S01ratnml_u:10790": "taddṛṣṭvā sasabhālokāḥ sarve te vismayānvitāḥ /",
  "S01ratnml_u:10791": "śāstā kim ādiśed dharmam iti dhyātvā niṣedire // Rm_26.167{53} //",
  "S01ratnml_u:10792": "athāyuṣmān mahānando matvā tal lokaciṃtitaṃ /",
  "S01ratnml_u:10793": "utthāya sāṃjālir natvā papracha taṃ munīśvaraṃ // Rm_26.168{54} //",
  "S01ratnml_u:10794": "vigatoddhavā dainyamadaprahīṇā buddhā jagaty uttamahetubhūtāḥ /",
  "S01ratnml_u:10795": "nākāraṇe śaṃkhamṛṇālagauraṃ smitam upadeśayanti jinā jitārayaḥ // Rm_26.169{55} //",
  "S01ratnml_u:10796": "tat kālaṃ svayam evam adhigamya dhīra buddhyā śrotṝṇāṃ śramaṇa jineṃdra kāṅkṣitānāṃ dhīrabhir /",
  "S01ratnml_u:10797": "munivṛṣa vāgbhir uttamābhir utpannaṃ vyapanaya saṃśayaṃ śubhābhiḥ // Rm_26.170{56} //",
  "S01ratnml_u:10798": "nākasmāl lavaṇajalādrirājadhairyāḥ saṃbuddhāḥ smitam upadarśayanti nāthāḥ /",
  "S01ratnml_u:10799": "yasyārthe smitam upadarśayaṃti dhīrās taṃ śrotuṃ samabhilaṣanti janoghāḥ // Rm_26.171{57} //",
  "S01ratnml_u:10800": "tad bhavān sarvasatvānāṃ cittābhiparibodhane /",
  "S01ratnml_u:10801": "yad abhilaṣitaṃ kāryaṃ tad upadeṣṭum arhati // Rm_26.172{58} //",
  "S01ratnml_u:10802": "iti saṃprārthite tena bhagavān sa munīśvaraḥ /",
  "S01ratnml_u:10803": "āyuṣmantaṃ tam ānaṃdaṃ samālokyaivam ādiśat // Rm_26.173{59} //",
  "S01ratnml_u:10804": "evam etan mahānaṃda nāhetupratyayaṃ jināḥ /",
  "S01ratnml_u:10805": "saṃbuddhāḥ sugatāḥ sarve darśayanti smitaṃ kvacit // Rm_26.174{60} //",
  "S01ratnml_u:10806": "śṛṇv ānaṃda yadarthe 'haṃ smitaṃ muñcāmi sāṃprataṃ /",
  "S01ratnml_u:10807": "tadarthaṃ saṃpravakṣyāmi sarvasatvaprabodhane // Rm_26.175{61} //",
  "S01ratnml_u:10808": "paśyasi yad ayaṃ śreṣṭhī tīrthikopāsako mudā /",
  "S01ratnml_u:10809": "mamātra śaraṇaṃ gatvā praṇidhānaṃ karoti hi // Rm_26.176{62} //",
  "S01ratnml_u:10810": "etatpuṇyavipākena trikalpāntam anātmavit /",
  "S01ratnml_u:10811": "kramād bodhicārīḥ sarvāḥ paripūrya bhavet sudhīḥ // Rm_26.177{63} //",
  "S01ratnml_u:10812": "tataḥ kleśagaṇāñ jitvā sarvān māragaṇān api /",
  "S01ratnml_u:10813": "bodhiṃ prāpyācalo nāma tathāgato bhaviṣyati // Rm_26.178{64} //",
  "S01ratnml_u:10814": "ity ādiṣṭaṃ munīndreṇa śrutvānaṃdādi bhikṣavaḥ /",
  "S01ratnml_u:10815": "sarve te suprasannāsyāḥ prābhyanandan savismayāḥ // Rm_26.179{65} //",
  "S01ratnml_u:10816": "tathā tena munīndreṇa vyākhyātaṃ sa tairthikaḥ /",
  "S01ratnml_u:10817": "śrutvānumodanāṃ kṛtvā prābhyanandan savismayaḥ // Rm_26.180{66} //",
  "S01ratnml_u:10818": "tataḥ sa sarvadā nityaṃ satkṛtya śraddhayā mudā /",
  "S01ratnml_u:10819": "triratnabhajānaṃ kṛtvā prācarat saugataṃ vrataṃ // Rm_26.181{67} //",
  "S01ratnml_u:10820": "iti me guruṇākhyātaṃ śrutaṃ mayā tathocyate /",
  "S01ratnml_u:10821": "tvam apy evaṃ mahārāja triratnasevako bhava // Rm_26.182{68} //",
  "S01ratnml_u:10822": "prajāś cāpi tathā rājaṃ bodhayitvā prayatnataḥ /",
  "S01ratnml_u:10823": "triratnabhajanotsāhe saṃcārayitum arhasi // Rm_26.183{69} //",
  "S01ratnml_u:10824": "tathā te sarvadā nityaṃ sarvatrāpi śubhaṃ bhavet /",
  "S01ratnml_u:10825": "(Rm 312)",
  "S01ratnml_u:10826": "kramād bodhiṃ samāsādya saṃbuddhapadam āpnuyāt // Rm_26.184{70} //",
  "S01ratnml_u:10827": "iti tenārhatādiṣṭaṃ śrutvāśokaḥ sa bhūpatiḥ /",
  "S01ratnml_u:10828": "satyam iti pratijñāya prābhyanāndat sa pārthikaḥ // Rm_26.185{71} //",
  "S01ratnml_u:10829": "śṛṇvantīdaṃ narā ye munivarakathitaṃ tairthikasyāvadānaṃ ye cāpi śrāvayanti pramuditamānasaḥ śraddhayā bhaktiyuktāḥ /",
  "S01ratnml_u:10830": "te sarve bodhisatvāḥ sakalaguṇabharā bhadracaryā caranto bhuktvā satsaukhyabhadraṃ jinavaranilaye saṃprayānti pramodāḥ // Rm_26.186{72} //",
  "S01ratnml_u:10831": "++ iti śrīratnāvadānatatve tairthikāvadānaṃ samāptam ++",
  "S01ratnml_u:10832": "(Rm 313)",
  "S01ratnml_u:10833": "XXVII Mālikāvadāna",
  "S01ratnml_u:10834": "athāśoko mahīnāthaḥ kṛtāṃjalipuṭo mudā /",
  "S01ratnml_u:10835": "upaguptaṃ tam arhantaṃ praṇatvā prārthayat punaḥ // Rm_27.1{1} //",
  "S01ratnml_u:10836": "bhadanta śrotum ichāmi punar anyat subhāṣitaṃ /",
  "S01ratnml_u:10837": "tadyathā guruṇādiṣṭaṃ tathādeṣṭuṃ tvaṃ arhati // Rm_27.2{2} //",
  "S01ratnml_u:10838": "iti tena narendreṇa prārthitaṃ sa yatīśvaraḥ /",
  "S01ratnml_u:10839": "upagupto narendran taṃ samālokyaivaṃ ādiśat // Rm_27.3{3} //",
  "S01ratnml_u:10840": "śṛṇu sādhu mahārāja yathā me guruṇoditaṃ /",
  "S01ratnml_u:10841": "tathāhaṃ tat pravakṣyāmi tava puṇyavivṛddhaye // Rm_27.4{4} //",
  "S01ratnml_u:10842": "tadyathā bhagavān buddhaḥ śākyasiṃho jagadguruḥ /",
  "S01ratnml_u:10843": "sarvajñaḥ sugataḥ śāstā dharmarājo munīśvaraḥ // Rm_27.5{5} //",
  "S01ratnml_u:10844": "ekasmin samaye tatra śrāvastyā upakaṇṭhike /",
  "S01ratnml_u:10845": "jetāraṇye mahodyāne vihāre śrāvakaiḥ saha // Rm_27.6{6} //",
  "S01ratnml_u:10846": "bhikṣubhiś cailakaiś cāpi bhikṣuṇībhir upāsakaiḥ /",
  "S01ratnml_u:10847": "upāsikābhir anyaiś ca bodhisatvagaṇair api // Rm_27.7{7} //",
  "S01ratnml_u:10848": "sarvasatvahitārthena bodhicaryaṃ prakāśayan /",
  "S01ratnml_u:10849": "saddharmaṃ samupādiśya vijahāra prabhāsayan // Rm_27.8{8} //",
  "S01ratnml_u:10850": "tat saddharmāmṛtaṃ pātuṃ sarve lokāḥ samāgatāḥ /",
  "S01ratnml_u:10851": "śakrādayo 'pi devendrā brahmādilokapālakāḥ // Rm_27.9{9} //",
  "S01ratnml_u:10852": "daityeṃdrā garuḍā nāgā yakṣagaṃdharvakiṃnarāḥ /",
  "S01ratnml_u:10853": "siddhā vidyādharāś cāpi rākṣasāś ca maharddhikāḥ // Rm_27.10{10} //",
  "S01ratnml_u:10854": "ṛṣayo brāhmaṇā cāpi kṣatriyāś ca narādhipāḥ /",
  "S01ratnml_u:10855": "vaiśyā rājakumārāś ca maṃtriṇo 'mātyakā janāḥ // Rm_27.11{11} //",
  "S01ratnml_u:10856": "gṛhasthāḥ sārthavāhāś ca vaṇijaḥ śilpino 'pi ca /",
  "S01ratnml_u:10857": "paurā jānapadā grāmyā anye kārpaṭikā api // Rm_27.12{12} //",
  "S01ratnml_u:10858": "sarve te samupāgatya tatra taṃ śrīghanaṃ muniṃ /",
  "S01ratnml_u:10859": "dṛṣṭvā pradakṣiṇīkṛtya praṇatvā samupācaran // Rm_27.13{13} //",
  "S01ratnml_u:10860": "yathākramaṃ samabhyarcya natvā sāṃjalayo mudā /",
  "S01ratnml_u:10861": "parivṛtya puraskṛtya sarve te samupāśrayan // Rm_27.14{14} //",
  "S01ratnml_u:10862": "tān sarvān samupāsīnāṃ dṛṣṭvā sa bhagavān muniḥ /",
  "S01ratnml_u:10863": "āryasatyaṃ samārabhya dideśa dharmam uttamaṃ // Rm_27.15{15} //",
  "S01ratnml_u:10864": "tad dharmaṃ samupākarṇya sarve te saṃprabodhitāḥ /",
  "S01ratnml_u:10865": "dharmavaiśeṣam ājñāya babhuvur bodhivāṃchitāḥ // Rm_27.16{16} //",
  "S01ratnml_u:10866": "tadā tatra pure rājā prasenajit kauśalaḥ /",
  "S01ratnml_u:10867": "yadā na sugatas tatra tadā tīrthikabhāg abhūt // Rm_27.17{17} //",
  "S01ratnml_u:10868": "yadā tu sugatas tatra sasāṃghikaḥ samāgataḥ /",
  "S01ratnml_u:10869": "tadā sa nṛpatir nityaṃ śrīghanaṃ taṃ sadābhajat // Rm_27.18{18} //",
  "S01ratnml_u:10870": "tasmiṃś ca samaye tatra kaścid ārāmiko vanāt /",
  "S01ratnml_u:10871": "(Rm 314)",
  "S01ratnml_u:10872": "navaṃ padmaiḥ samādāya rājñe dātuṃ pure 'viśat // Rm_27.19{19} //",
  "S01ratnml_u:10873": "tatraikapathi taṃ dṛṣṭvā tīrthikopāsiko mudā /",
  "S01ratnml_u:10874": "sahasā tasya puro gatvā prārthayat taṃ saroruhaṃ // Rm_27.20{20} //",
  "S01ratnml_u:10875": "bho mālinn idaṃ padmaṃ yadi vikretum ichasi /",
  "S01ratnml_u:10876": "ucitaṃ mūlyam ādāya mahyaṃ dātuṃ tvam arhasi // Rm_27.21{21} //",
  "S01ratnml_u:10877": "iti tenārthitaṃ śrutvā mālikaḥ lubhitāśayaḥ /",
  "S01ratnml_u:10878": "yadīchati bhavān dadyām iti taṃ dātum aichata // Rm_27.22{22} //",
  "S01ratnml_u:10879": "tasminn eva kṣaṇe tatra gṛhastho 'nāthapiṇḍadaḥ /",
  "S01ratnml_u:10880": "puṣpārthī samupāyāto mālikaṃ tam apṛchata // Rm_27.23{22} //",
  "S01ratnml_u:10881": "bho mālinn idaṃ padmaṃ yadi vikretum ichati /",
  "S01ratnml_u:10882": "dviguṇaṃ mūlyam ādāya bhavān me dātum arhati // Rm_27.24{23} //",
  "S01ratnml_u:10883": "iti tenoditaṃ śrutvā tīrthikopāsako 'pi saḥ /",
  "S01ratnml_u:10884": "taddviguṇena mūlyena tad padmaṃ samayācata // Rm_27.25{24} //",
  "S01ratnml_u:10885": "iti tenārthitaṃ śrutvā sa cāpy anāthapiṇḍadaḥ /",
  "S01ratnml_u:10886": "taddvaiguṇyena mūlyena kamalaṃ tam ayācata // Rm_27.26{25} //",
  "S01ratnml_u:10887": "tac chrutvā tairthikaḥ so 'pi madadarpābhimāninaḥ /",
  "S01ratnml_u:10888": "tattriguṇamūlyena gṛhītuṃ taṃ samaichata // Rm_27.27{26} //",
  "S01ratnml_u:10889": "tad dṛṣṭvā sa gṛhastheṇānāthapiṇḍadotsahī /",
  "S01ratnml_u:10890": "caturguṇena mūlyena padmaṃ tam abhyayācata // Rm_27.28{27} //",
  "S01ratnml_u:10891": "evaṃ tau gṛhapatī so tha yāvac chatasaharsrakaiḥ /",
  "S01ratnml_u:10892": "mūlya taṃ padmam ādāya mālinaṃ taṃ yayācatuḥ // Rm_27.29{28} //",
  "S01ratnml_u:10893": "tad dṛṣṭvārāmikaḥ sa 'pi pravarddhayan parasparaṃ /",
  "S01ratnml_u:10894": "tayor dvayor adatvaiva manasaivaṃ vyaciṃtayat // Rm_27.30{29} //",
  "S01ratnml_u:10895": "ayaṃ gṛhapatiḥ śreṣṭho hy anāthapiṇḍadaḥ sudhīḥ /",
  "S01ratnml_u:10896": "acapalo mahādhīraḥ sthirasatvo vicakṣaṇaḥ // Rm_27.31{30} //",
  "S01ratnml_u:10897": "kasyārthe nv idaṃ padmam iyan mūlyena yācate /",
  "S01ratnml_u:10898": "nūnam atra mahaddhetur bhaviṣyati na saṃśayaḥ // Rm_27.32{31} //",
  "S01ratnml_u:10899": "tad etat paripṛchāva dāsyāmi sadguṇārthine // Rm_27.33{32} //",
  "S01ratnml_u:10900": "iti dhyātvā svacittena sa ārāmika utsukaḥ /",
  "S01ratnml_u:10901": "tairthikaṃ taṃ samālokya paprachaivaṃ samādarāt // Rm_27.34{33} //",
  "S01ratnml_u:10902": "bho puruṣa bhavān kasya kāryasyārthe idaṃ kajaṃ /",
  "S01ratnml_u:10903": "iyanmūlyena vikretum ichati tad vadasva me // Rm_27.35{34} //",
  "S01ratnml_u:10904": "iti tenoditaṃ śrutvā sa tairthikaḥ pramoditaḥ /",
  "S01ratnml_u:10905": "ārāmikaṃ tam ālokya prabodhayitum abravīt // Rm_27.36{35} //",
  "S01ratnml_u:10906": "yaḥ śrīpatir jagadbharttā nārāyano janārdanaḥ /",
  "S01ratnml_u:10907": "tasya pūjāṃ kariṣyāmi tad idaṃ dehi me 'mbujaṃ // Rm_27.37{36} //",
  "S01ratnml_u:10908": "iti tenoditaṃ śrutvārāmiko sānubodhitaḥ /",
  "S01ratnml_u:10909": "anāthapiṇḍadaṃ taṃ ca dṛṣṭvā kāryam apṛchata // Rm_27.38{37} //",
  "S01ratnml_u:10910": "bho sādho bhavaṃś cāpi kim artham idam ambujaṃ /",
  "S01ratnml_u:10911": "bahumūlyaiva samāharttum ichati tad vadasva me // Rm_27.39{38} //",
  "S01ratnml_u:10912": "iti tad vacanaṃ śrutvā so 'nāthapiṇḍadaḥ sudhīḥ /",
  "S01ratnml_u:10913": "ārāmikaṃ tam ālokya prabodhayitum abravīt // Rm_27.40{39} //",
  "S01ratnml_u:10914": "sādhu sādhu mahābhāga yad idaṃ te saroruhaṃ /",
  "S01ratnml_u:10915": "bahumūlyena vāṃchāmi tad arthaṃ kathyate śṛṇu // Rm_27.41{40} //",
  "S01ratnml_u:10916": "(Rm 315)",
  "S01ratnml_u:10917": "yo 'tra śauddhodanī rājā cakravarttī nṛpādhipaḥ /",
  "S01ratnml_u:10918": "sarvasatvahitārthena saṃbodhisādhanodyataḥ // Rm_27.42{41} //",
  "S01ratnml_u:10919": "sarvatra bhuvane loke kleśākulāsamāhite /",
  "S01ratnml_u:10920": "bodhicaryāvihīne 'tra mlechadharmapravarttate // Rm_27.43{42} //",
  "S01ratnml_u:10921": "bodhicaryāṃ svayaṃ dhṛtvā prakāśayitum udyataḥ /",
  "S01ratnml_u:10922": "sarvarājyaṃ parityajya sarvāṃś cāpi parigrahān // Rm_27.44{43} //",
  "S01ratnml_u:10923": "vairāgyadharmam āśritya saṃsārabhoganispṛhaḥ /",
  "S01ratnml_u:10924": "gayāśīrṣe nage gatvā kṛtvā tapaḥ suduṣkaraṃ // Rm_27.45{44} //",
  "S01ratnml_u:10925": "tato loke hitaṃ kartuṃ samutthāya samāhitaḥ /",
  "S01ratnml_u:10926": "bodhivṛkṣatalāsīnas tasthau dhyānasamāhitaḥ // Rm_27.46{45} //",
  "S01ratnml_u:10927": "tatra māragaṇān sarvāñ jitvā kleśagaṇān api /",
  "S01ratnml_u:10928": "saṃbodhijñānaṃ āsādya buddho bhavati sāṃprataṃ // Rm_27.47{46} //",
  "S01ratnml_u:10929": "so 'yaṃ buddho jagacchāstā jagannātho jagadguruḥ /",
  "S01ratnml_u:10930": "jagadbharttā jagattrāyī dharmarājā munīśvaraḥ // Rm_27.48{47} //",
  "S01ratnml_u:10931": "sarvajñaḥ sugataḥ śrimān ṣaḍabhijño vināyakaḥ /",
  "S01ratnml_u:10932": "satyavādī mahādhīraḥ satyadharmaśubhārthabhṛt // Rm_27.49{48} //",
  "S01ratnml_u:10933": "samantabhadrarūpāṃśaḥ saumyarūpo jiteṃdriyaḥ /",
  "S01ratnml_u:10934": "dvātriṃśallakṣaṇāśītivyaṃjanapratimaṃḍitaḥ // Rm_27.50{49} //",
  "S01ratnml_u:10935": "bhagavāñ chrīghano brahmavihāriko guṇākaraḥ /",
  "S01ratnml_u:10936": "sarvatraidhātukādhīśaḥsarvaduṣṭapraśāntakṛt // Rm_27.51{50} //",
  "S01ratnml_u:10937": "sarvamāravijetārhaṃ saṃbodhimārgadeśakaḥ /",
  "S01ratnml_u:10938": "vāñchitārthapradātāraś ciṃtāmaṇiguṇādhikaḥ // Rm_27.52{51} //",
  "S01ratnml_u:10939": "śuddhaśīlaḥ śubhācāraḥ kṣāntivratadharaḥ sudhīḥ /",
  "S01ratnml_u:10940": "sarvasatvahitodyogī niḥkleśaḥ sarvajit kṛtī // Rm_27.53{52} //",
  "S01ratnml_u:10941": "samādhidhyānasaṃraktaḥ saṃbodhidharmabhāskaraḥ /",
  "S01ratnml_u:10942": "prajñānidhir mahāvijñaḥ sarvavidyāviśāradaḥ // Rm_27.54{53} //",
  "S01ratnml_u:10943": "sarvopāyavidhānajñaḥ praṇidhipāratārakaḥ /",
  "S01ratnml_u:10944": "trailokavijayī vīraḥ saṃbodhikāryapūrakaḥ // Rm_27.55{54} //",
  "S01ratnml_u:10945": "vijñānormisamādhisthaḥ saṃbodhijñānaratnabhṛt /",
  "S01ratnml_u:10946": "sarvasatvaśubhaṃkārī sarvākārasvarūpikaḥ // Rm_27.56{55} //",
  "S01ratnml_u:10947": "śākyamunir mahābuddho jineśvaras tathāgataḥ /",
  "S01ratnml_u:10948": "sarvasatvahitārthena sarvatra samupācaran // Rm_27.57{56} //",
  "S01ratnml_u:10949": "bhāsayan sakalān lokān bhadraṃ kṛtvā samaṃtataḥ /",
  "S01ratnml_u:10950": "ihāpi sarvasatvānāṃ bhadraṃ kartuṃ samāgataḥ // Rm_27.58{57} //",
  "S01ratnml_u:10951": "sāṃprataṃ jetakārāme vihāre saha sāṃghikaiḥ /",
  "S01ratnml_u:10952": "saddharmam ādiśan nityaṃ viharati prabhāsayan // Rm_27.59{58} //",
  "S01ratnml_u:10953": "tasya pūjām ahaṃ kartum ichāmi sāṃprataṃ khalu /",
  "S01ratnml_u:10954": "tadarthe bahumūlyena yācāmīdaṃ saroruhaṃ // Rm_27.60{59} //",
  "S01ratnml_u:10955": "tad bhavān mūlyam ādāya dehi me idam ambujaṃ /",
  "S01ratnml_u:10956": "yathābhilaṣitaṃ dravyaṃ dāsyāmi te prasāṇayan // Rm_27.61{60} //",
  "S01ratnml_u:10957": "śraddhayedaṃ pradattaṃ cet tvayāhaṃ saṃpramoditaḥ /",
  "S01ratnml_u:10958": "etatpuṇyavipākena bodhicittam avāpsyasi // Rm_27.62{61} //",
  "S01ratnml_u:10959": "sarvadā sadgatiṃ yāyād durgatiṃ na kadā cana /",
  "S01ratnml_u:10960": "kramād bodhicarīḥ pūrya saṃbodhim api prāpnuyāḥ // Rm_27.63{62} //",
  "S01ratnml_u:10961": "(Rm 316)",
  "S01ratnml_u:10962": "evaṃ matvā bhavān sādho yadi saṃbodhim ichati /",
  "S01ratnml_u:10963": "yathābhilaṣitaṃ dravyam ādāyedaṃ pradehi me // Rm_27.64{63} //",
  "S01ratnml_u:10964": "iti tenārthitaṃ śrutvā sa mālikaḥ pramoditaḥ /",
  "S01ratnml_u:10965": "taṃ gṛhastham anāthānāṃ bharttāram evam abravīt // Rm_27.65{64} //",
  "S01ratnml_u:10966": "aho buddho mahābhijño dṛśyate na kadā cana /",
  "S01ratnml_u:10967": "īdṛg mahad guṇaṃ cāpi śruyate na kvacin mayā // Rm_27.66{65} //",
  "S01ratnml_u:10968": "tad ahaṃ taṃ jagannāthaṃ draṣṭum ichāmi sāṃprataṃ /",
  "S01ratnml_u:10969": "tat saddharmāmṛtaṃ pātuṃ vāṃchā me jāyate khalu // Rm_27.67{66} //",
  "S01ratnml_u:10970": "tasmāt tatra svayaṃ gatvā saṃbuddhaṃ taṃ munīśvaraṃ /",
  "S01ratnml_u:10971": "anena puṇḍarīkena pūjayiṣye 'ham ādarāt // Rm_27.68{67} //",
  "S01ratnml_u:10972": "tad bhavān kṛpayā sādho saṃbuddhasya jagadguroḥ /",
  "S01ratnml_u:10973": "nītvā mām āśrame tatra saddharme yoktum arhati // Rm_27.69{68} //",
  "S01ratnml_u:10974": "iti tenārthitaṃ śrutvā so 'nāthapiṇḍado mudā /",
  "S01ratnml_u:10975": "mālikaṃ taṃ samālokya punar evam abhāṣata // Rm_27.70{67} //",
  "S01ratnml_u:10976": "sādhu sādhu mahābhāga kuruṣvevaṃ yadīchasi /",
  "S01ratnml_u:10977": "prāgacha tvaṃ mayā sārddhaṃ pūjaye taṃ munīśvaraṃ // Rm_27.71{68} //",
  "S01ratnml_u:10978": "ity uktvā mālikaṃ taṃ sa gṛhapatiḥ prasādayan /",
  "S01ratnml_u:10979": "ādāya jetakārāme vihāre samudācarat // Rm_27.72{69} //",
  "S01ratnml_u:10980": "tatra tena sahāyebhya so 'nāthapiṇḍado gṛhī /",
  "S01ratnml_u:10981": "sāṃjalis taṃ jagannāthaṃ natvaikānte samāśrayat // Rm_27.73{70} //",
  "S01ratnml_u:10982": "tataḥ sa māliko drākṣīc chrīghanaṃ taṃ munīśvaraiḥ /",
  "S01ratnml_u:10983": "sabhāmadhyāsanāsīnaṃ bhikṣusaṃghapuraskṛtaṃ // Rm_27.74{71} //",
  "S01ratnml_u:10984": "dvātriṃśallakṣaṇāśītivyāṃjanapratimaṇḍitaṃ /",
  "S01ratnml_u:10985": "ratnarāśim ivojvālaṃ vyomaprabhābhyalaṃkṛtaṃ // Rm_27.75{72} //",
  "S01ratnml_u:10986": "samaṃtabhadrarūpāṃśaṃ saumyarūpaṃ śubhendriyaṃ /",
  "S01ratnml_u:10987": "dṛṣṭvā sa mudito natvā kṛtvā tridhā pradakṣiṇaṃ // Rm_27.76{73} //",
  "S01ratnml_u:10988": "tat padmaṃ purataḥ kṣiptvā kṛtāṃjaliḥ puro mudā /",
  "S01ratnml_u:10989": "natvā pādau munes tasya tatraikānte samāśrayat // Rm_27.77{74} //",
  "S01ratnml_u:10990": "kṣiptamātraṃ ca tatpadmaṃ sahasākāśaṃ saṃsaran /",
  "S01ratnml_u:10991": "chatrībhūtvā mune mūrddhnar uparisthaṃ vyarājata // Rm_27.78{75} //",
  "S01ratnml_u:10992": "tad dṛṣṭvā te sabhālokaḥ sarve te vismayānvitāḥ /",
  "S01ratnml_u:10993": "aho buddhasya māhātmyam iti proktvā prasedire // Rm_27.79{76} //",
  "S01ratnml_u:10994": "tad dṛṣṭvā mālikaḥ sa 'tivismayānaṃditāśayaḥ /",
  "S01ratnml_u:10995": "utthāya sahasā śastuḥ pādayo nyapatan nataḥ // Rm_27.80{77} //",
  "S01ratnml_u:10996": "tataḥ sa sāṃjalir natvā pādābjavor jagadguroḥ /",
  "S01ratnml_u:10997": "saṃbuddhapadalābhāya praṇidhānaṃ vyadhād dhṛdo // Rm_27.81{78} //",
  "S01ratnml_u:10998": "etatpuṇyavipākena loke 'ndhe 'parināyake /",
  "S01ratnml_u:10999": "kleśākule vinaṣṭe 'haṃ bhūyāsaṃ sugato jinaḥ // Rm_27.82{79} //",
  "S01ratnml_u:11000": "svayaṃ tarttum aśaktānaṃ tārayitā bhavodadhiṃ /",
  "S01ratnml_u:11001": "tathā kleśābdhimagnānāṃ samuddharttā vimocākāḥ // Rm_27.83{80} //",
  "S01ratnml_u:11002": "dharme 'nāśvasitānaṃ ca sādāśvāsayitāpi vai /",
  "S01ratnml_u:11003": "adṛṣṭabodhimārgānāṃ darśayitā bhaveya hi // Rm_27.84{81} //",
  "S01ratnml_u:11004": "(Rm 317)",
  "S01ratnml_u:11005": "iti tena kṛtaṃ matvā praṇidhānam sa sarvavit /",
  "S01ratnml_u:11006": "bhagavān muditaḥ prāvirakārṣīt sa smitaṃ tadā // Rm_27.85{82} //",
  "S01ratnml_u:11007": "tatra smite munīndrasya mukhapadmād vinirgatāḥ /",
  "S01ratnml_u:11008": "suraśmayaḥ paṃcavarṇāḥ prasesrus trijagatsv api // Rm_27.86{83} //",
  "S01ratnml_u:11009": "yā adhastād gatābhāsas tā sarvanarakeṣv api /",
  "S01ratnml_u:11010": "avabhāsya śubhaṃ kṛtvā pracakru duḥkhanāśaṇaṃ // Rm_27.87{84} //",
  "S01ratnml_u:11011": "tatprabhābhiḥ parispṛṣṭvā sarve te narakāśritāḥ /",
  "S01ratnml_u:11012": "duḥkhamuktā sukhaspṛṣṭā vismitā evam abruvan // Rm_27.88{85} //",
  "S01ratnml_u:11013": "aho kiṃ nu mahāsaukhyam asmākaṃ jāyate 'dhunā /",
  "S01ratnml_u:11014": "itaś cyutāḥ kuhānyatra samutpannā vayaṃ nu kiṃ // Rm_27.89{86} //",
  "S01ratnml_u:11015": "iti cintāparitānāṃ teṣāṃ cittaprabodhane /",
  "S01ratnml_u:11016": "bhagavān nirmitaṃ buddhaṃ preṣayat prati nairayaṃ // Rm_27.90{87} //",
  "S01ratnml_u:11017": "tad dṛṣṭvā narakasthās te sarve 'tivismayānvitāḥ /",
  "S01ratnml_u:11018": "parasparaṃ samālokya punar evaṃ vabhāṣire // Rm_27.91{88} //",
  "S01ratnml_u:11019": "bhavanto no itaś cyutvā nānyatra saṃgatā vayaṃ /",
  "S01ratnml_u:11020": "ihaiva narake sthāḥ sma kutrāpi calitā na hi // Rm_27.92{89} //",
  "S01ratnml_u:11021": "kiṃ tv ayaṃ samupāyātā hy apūrvadarśanaḥ pumān /",
  "S01ratnml_u:11022": "nūnam asyānubhāvena jāyate śubhatā 'dhunā // Rm_27.93{90} //",
  "S01ratnml_u:11023": "nūnam ayaṃ mahāsatvo dṛṣṭvāsmān duḥkhapīḍitān /",
  "S01ratnml_u:11024": "kṛpayā sarvathoddharttuṃ narake 'tra samāgataḥ // Rm_27.94{91} //",
  "S01ratnml_u:11025": "tad asya samupāśritya prakṛtvā śaraṇaṃ sadā /",
  "S01ratnml_u:11026": "praṇatvā śraddhayā nityaṃ bhajemahi samādarāt // Rm_27.95{92} //",
  "S01ratnml_u:11027": "iti saṃbhāṣya te sarve nārakīyāḥ prabodhitāḥ /",
  "S01ratnml_u:11028": "taṃ buddhaṃ śaraṇaṃ gatvā praṇatvā prābhajan mudā // Rm_27.96{93} //",
  "S01ratnml_u:11029": "tadbhajanodbhavaiḥ puṇyaiḥ sarve te narakotthitāḥ /",
  "S01ratnml_u:11030": "sahasā sadgatiṃ yātā babhūvur dharmabhājanāḥ // Rm_27.97{94} //",
  "S01ratnml_u:11031": "evaṃ tā raśmayaḥ sarvāḥ sarvāṃs tān narakāśritān /",
  "S01ratnml_u:11032": "samuddhṛtya punas tatra jagacchāstur upāyayuḥ // Rm_27.98{95} //",
  "S01ratnml_u:11033": "yā cāpy ūrddhvaṃ gatābhāsas tāvabhāsya diśo 'ṣṭa ca /",
  "S01ratnml_u:11034": "yāvad bhavāgraparyantam avabhāsyābhiprāsaran // Rm_27.99{96} //",
  "S01ratnml_u:11035": "gāthābhiś ca surān sarvān divyakāyasukhāratān /",
  "S01ratnml_u:11036": "samantato mahacchabdaṃ ruccair evam acodayan // Rm_27.100{97} //",
  "S01ratnml_u:11037": "anityaṃ sarvasaṃsāraṃ duḥkhaṃ śūnyam anātmakaṃ /",
  "S01ratnml_u:11038": "iti matvā śubhe dharmaṃ sarvadā caratādarāt // Rm_27.101{98} //",
  "S01ratnml_u:11039": "niṣkrāmatārabhadhvaṃ tad yujyadhvaṃ buddhaśāsane /",
  "S01ratnml_u:11040": "triratnaśaraṇaṃ kṛtvā bhajadhvaṃ sarvadādarāt // Rm_27.102{99} //",
  "S01ratnml_u:11041": "yo hy asmiṃ saugate dharme cariṣyati samāhitaḥ /",
  "S01ratnml_u:11042": "sa hitvā janma saṃsāre duḥkhasyāntaṃ kariṣyati // Rm_27.103{100} //",
  "S01ratnml_u:11043": "etac chabdaṃ samākarṇya sarve devāḥ prabodhitāḥ /",
  "S01ratnml_u:11044": "triratnaśaraṇaṃ kṛtvā prabhejire samāhitāḥ // Rm_27.104{1} //",
  "S01ratnml_u:11045": "evaṃ tāḥ raśmayaḥ paṃcaḥ sarvāṃl lokān surān api /",
  "S01ratnml_u:11046": "triratnaśaraṇe sthāpya punar muner upāyayuḥ // Rm_27.105{2} //",
  "S01ratnml_u:11047": "tatra tā raśmayaḥ sarvā ekībhūtā ca piṇḍitāḥ /",
  "S01ratnml_u:11048": "(Rm 318)",
  "S01ratnml_u:11049": "jinaṃ pradakṣiṇīkṛtya tad uṣṇīṣe viśet punaḥ // Rm_27.106{3} //",
  "S01ratnml_u:11050": "tad dṛṣṭvā te sabhālokāḥ sarve te vismayānvitāḥ /",
  "S01ratnml_u:11051": "kim ādeśen munīndro 'yam iti dhyātvā niṣedire // Rm_27.107{2} //",
  "S01ratnml_u:11052": "athā yuṣmān sa ānando matvā teṣāṃ vitarkitaṃ /",
  "S01ratnml_u:11053": "utthāya sāṃjalir natvā bhagavantaṃ tam abravīt // Rm_27.108{5} //",
  "S01ratnml_u:11054": "bhagavan bhavatā kena hetunā sṛjyate smitaṃ /",
  "S01ratnml_u:11055": "nāhetu sugatāḥ sarve vihasanti kadā cana // Rm_27.109{6} //",
  "S01ratnml_u:11056": "yadarthe hetunā smitaṃ bhavān muṃcati sāṃprataṃ /",
  "S01ratnml_u:11057": "tadarthaṃ śrotum ichanti sarve lokā ime khalu // Rm_27.110{7} //",
  "S01ratnml_u:11058": "yadarthena bhavān smitaṃ prakaroti jagadguro /",
  "S01ratnml_u:11059": "tadarthaṃ samupādiśya sarvān lokān prabodhaya // Rm_27.111{8} //",
  "S01ratnml_u:11060": "ity ānandoditaṃ śrutvā bhagavān sa munīśvaraḥ /",
  "S01ratnml_u:11061": "sarvān lokān samālokya tam ānaṃdaṃ cābravīt // Rm_27.112{9} //",
  "S01ratnml_u:11062": "evam etan mahānaṃda nāhetupratyayaṃ kvacit /",
  "S01ratnml_u:11063": "sarvabuddhāḥ pramuṃcanti smitaṃ kiṃcit kadā cana // Rm_27.113{10} //",
  "S01ratnml_u:11064": "paśya tvaṃ yad ayaṃ sādhu ārāmikaḥ prasāditaḥ /",
  "S01ratnml_u:11065": "mamaivaṃ śraddhayā pūjāṃ karoti śraddhayā mudā // Rm_27.114{11} //",
  "S01ratnml_u:11066": "etatpuṇyavipākena māliko 'yaṃ subuddhimān /",
  "S01ratnml_u:11067": "bodhicittaṃ samāsādya bodhicaryāṃ caran kramāt // Rm_27.115{12} //",
  "S01ratnml_u:11068": "sarvāḥ pāramitāḥ pūryya sarvān māragaṇān vinijayan /",
  "S01ratnml_u:11069": "samyakṣaṃbodhim āsādya niḥkleśo 'rhan munīśvaraḥ // Rm_27.116{13} //",
  "S01ratnml_u:11070": "daśabalo jagannāthaḥ sarvasatvahitārthabhṛt /",
  "S01ratnml_u:11071": "padmottamo 'bhidho buddhas tathāgato bhaviṣyati // Rm_27.117{14} //",
  "S01ratnml_u:11072": "yad ayaṃ mama saddharmasādhane 'bhiprasāditaḥ /",
  "S01ratnml_u:11073": "saṃbodhipraṇidhiṃ dhṛtvā karoti śraddhayārcanāṃ // Rm_27.118{15} //",
  "S01ratnml_u:11074": "evaṃ ye śraddhayā nityaṃ triratnaṃ śaraṇaṃ gatāḥ /",
  "S01ratnml_u:11075": "bhajanti te janāḥ sarve bhaveyuḥ sugatātmajāḥ // Rm_27.119{16} //",
  "S01ratnml_u:11076": "tatas te sarvasatvānāṃ hitārtheṣu samudyatāḥ /",
  "S01ratnml_u:11077": "bodhisatvā mahāsatvā bhaviṣyaṃti guṇākarāḥ // Rm_27.120{17} //",
  "S01ratnml_u:11078": "tataḥ pāramitāḥ sarvāḥ paripūrya yathākramaṃ /",
  "S01ratnml_u:11079": "tataḥ saṃbodhim āsādya bhaveyuḥ sugatā api // Rm_27.121{18} //",
  "S01ratnml_u:11080": "evaṃ matvātra saṃsāre saṃbodhijñānavāṃchibhiḥ /",
  "S01ratnml_u:11081": "triratnabhajanaṃ kṛtvā caritavyaṃ sadā śubhe // Rm_27.122{19} //",
  "S01ratnml_u:11082": "ity ādiṣṭaṃ munīndreṇa śrutvānaṃdādayo 'pi te /",
  "S01ratnml_u:11083": "bhikṣavaḥ sāṃghikāḥ sarve prābhyanandan prabodhitāḥ // Rm_27.123{20} //",
  "S01ratnml_u:11084": "sarve lokāś ca te sarve śrutvaivaṃ śrīghanoditaṃ /",
  "S01ratnml_u:11085": "triratnaśaraṇaṃ kṛtvā prabhejire 'numoditāḥ // Rm_27.124{21} //",
  "S01ratnml_u:11086": "evaṃ śāstrā munīndreṇa vyākṛtaṃ svayam ātmanaḥ /",
  "S01ratnml_u:11087": "śrutvā sabhāntikaś cāpi prābhyanandat pramoditaḥ // Rm_27.125{22} //",
  "S01ratnml_u:11088": "tadārabhya sadā nityaṃ mālikaḥ so 'numoditaḥ /",
  "S01ratnml_u:11089": "triratnabhajanaṃ kṛtvā prācarad bodhicārikāṃ // Rm_27.126{23} //",
  "S01ratnml_u:11090": "tataḥ sānāthapiṇḍo 'pi tena saha pramoditaḥ /",
  "S01ratnml_u:11091": "sāṃjalis taṃ jagannāthaṃ natvā sve nilaye yayau // Rm_27.127{24} //",
  "S01ratnml_u:11092": "(Rm 319)",
  "S01ratnml_u:11093": "tatra sa māliko gehe bhāryayā saha moditaḥ /",
  "S01ratnml_u:11094": "triratnaśaraṇaṃ kṛtvā prācarat sarvadā śubhaṃ // Rm_27.128{25} //",
  "S01ratnml_u:11095": "tatas taṃ saugate dharme 'nucarantaṃ niśamya saḥ /",
  "S01ratnml_u:11096": "tīrthikopāsiko ruṣṭo upetya paryabhāṣata // Rm_27.129{26} //",
  "S01ratnml_u:11097": "are re durmate pāpin kim evaṃ carase 'śubhe /",
  "S01ratnml_u:11098": "sarvathā tvaṃ paribhraṣṭo narake duḥkham āpsyasi // Rm_27.130{27} //",
  "S01ratnml_u:11099": "yad apātre durācāre mithyādharmābhibhāṣinī /",
  "S01ratnml_u:11100": "upetya bhajanaṃ kṛtvā vinoṣi kilviṣaṃ mahat // Rm_27.131{28} //",
  "S01ratnml_u:11101": "bhajante ye narā buddhaṃ na te gachanti sadgatiṃ /",
  "S01ratnml_u:11102": "durgatim eva te yātāś caranty aśubhe sadā // Rm_27.132{29} //",
  "S01ratnml_u:11103": "kadā cid api tad gehe bhadraṃ na jāyate kvacit /",
  "S01ratnml_u:11104": "lakṣmīś cāpi vasen naiva yato dharmo vinaśyate // Rm_27.133{30} //",
  "S01ratnml_u:11105": "kiṃ cin nāsti śubhācāraṃ tasya bhikṣāśino 'yateḥ /",
  "S01ratnml_u:11106": "kim evaṃ śraddhayā nityaṃ bhajase sadguror iva // Rm_27.134{31} //",
  "S01ratnml_u:11107": "kṛpaṇo yaḥ svayaṃ bhraṣṭaḥ parāṃś ca bhraṃśayed iha /",
  "S01ratnml_u:11108": "adharme ye 'pi saddharmam ity ākhyāyābhivaṃcate // Rm_27.135{32} //",
  "S01ratnml_u:11109": "sa kiṃ śāstā sudhīr vijño dharmarājo munīśvaraḥ /",
  "S01ratnml_u:11110": "sadbhir na pūjanīyo 'sau niṃdanīyo hi durgatiḥ // Rm_27.136{33} //",
  "S01ratnml_u:11111": "iti satyaṃ mayākhyātaṃ hitārthaṃ te śubhārthinaḥ /",
  "S01ratnml_u:11112": "yadi dharme 'sti te vāṃchā śrutvāsmadvacanaṃ cara // Rm_27.137{34} //",
  "S01ratnml_u:11113": "tad buddhasaṃgatiṃ tyaktvā tīrthe snātvā samāhitaḥ /",
  "S01ratnml_u:11114": "brahmaṇaṃ viṣṇum īśānaṃ bhaja nityaṃ yathāvidhiṃ // Rm_27.138{35} //",
  "S01ratnml_u:11115": "brāhmaṇaṃ ye bhajaṃty atra sarve te brahmacāriṇaḥ /",
  "S01ratnml_u:11116": "pariśuddhāśayā bhadrā saṃprayānti surālayaṃ // Rm_27.139{31} //",
  "S01ratnml_u:11117": "ye bhajanti sadā viṣṇuṃ na te gachaṃti durgatiṃ /",
  "S01ratnml_u:11118": "sadgatiṃ sarvadā yātā bhavanti manujādhipāḥ // Rm_27.140{32} //",
  "S01ratnml_u:11119": "ye bhajanti mahārudraṃ na te gachanti nārake /",
  "S01ratnml_u:11120": "sarvasaukhyāni saṃbhuktvā yānti cānte śivālayaṃ // Rm_27.141{33} //",
  "S01ratnml_u:11121": "evaṃ matvātra saṃsāre yadi saukhyaṃ sadechasi /",
  "S01ratnml_u:11122": "tad etāṇ trijagannāthān bhaja nityaṃ prapūjayan // Rm_27.142{34} //",
  "S01ratnml_u:11123": "etan me vacanaiḥ śrutvā bhaja tān sadgurūn yatīn /",
  "S01ratnml_u:11124": "teṣāṃ saddharmam ākarṇya cara nityaṃ śubhe vrate // Rm_27.143{35} //",
  "S01ratnml_u:11125": "tathā te maṃgalaṃ nityaṃ sarvadātra bhaved dhruvaṃ /",
  "S01ratnml_u:11126": "ante pāpavinirmuktāḥ prayānti tridaśālayaṃ // Rm_27.144{36} //",
  "S01ratnml_u:11127": "iti tenoditaṃ śrutvā mālikaḥ sa viroṣitaḥ /",
  "S01ratnml_u:11128": "tairthikaṃ taṃ samārabhya paribhāṣyaivam abravīt // Rm_27.145{37} //",
  "S01ratnml_u:11129": "ā kim evaṃ vadasy atra mā maivaṃ vadathāḥ punaḥ /",
  "S01ratnml_u:11130": "tvam eva narakaṃ yāyā nindase yan munīśvaraṃ // Rm_27.146{38} //",
  "S01ratnml_u:11131": "śṛṇv atrāhaṃ pravakṣyāmi saṃbuddhe guṇam alpakaṃ /",
  "S01ratnml_u:11132": "vistareṇa kathaṃ vaktuṃ śakyate 'lpaśiyā mayā // Rm_27.147{39} //",
  "S01ratnml_u:11133": "tathāpi kathyate 'lpatvāt tavābhibodhane mayā /",
  "S01ratnml_u:11134": "(Rm 320)",
  "S01ratnml_u:11135": "śrutvā tvayā vicāryaiva sad asac ca parīkṣyatāṃ // Rm_27.148{40} //",
  "S01ratnml_u:11136": "saṃbuddha eva bhagavān suguṇī na viṣṇuḥ saṃśasyate na hiraṇyagarbhaḥ /",
  "S01ratnml_u:11137": "teṣāṃ subhadracaritātiśayaprabhāvāñ chrutvā vicārayata ko guṇavān na veti // Rm_27.149{41} //",
  "S01ratnml_u:11138": "viṣṇuḥ samudyatataho vighṛṇaiḥ pramāyī",
  "S01ratnml_u:11139": "rudro vibhūtyajakayoladharaḥ pramattaḥ /",
  "S01ratnml_u:11140": "ekāntaśāntacaritāśayas tu buddhaḥ",
  "S01ratnml_u:11141": "kaṃ pūjayemahi suśāntam aśāntarūpaṃ // Rm_27.150{36/} //",
  "S01ratnml_u:11142": "duryodhanādi nṛpanāśakaraḥ sa cakrī haras tripūranāśakaḥ pinākī /",
  "S01ratnml_u:11143": "krauṃcaṃ guho 'pi dṛḍhaśakti hate cakāra buddhastokavalamayas tu jagatāṃ hiteṣī // Rm_27.151{67} //",
  "S01ratnml_u:11144": "pīḍyāmamāyamayam eva tu rakṣaṇīyo vadhyo yam ity api surottamanītir eṣā /",
  "S01ratnml_u:11145": "niḥśreyasātyudayasaukhyahitaikabuddhir buddhasya naivaridavonahivaṃ // Rm_27.152{68} //",
  "S01ratnml_u:11146": "rāgādi doṣajanitāni vacānsi viṣṇor unmattaceṣṭitakarāṇi ca yāni śambhoḥ /",
  "S01ratnml_u:11147": "niḥśeṣadoṣaśamakāritatathāgatasya vaṃdyatvam arhati ca ko 'tra vicārayadhvaṃ // Rm_27.153{69} //",
  "S01ratnml_u:11148": "yaś codyataḥ parivadhāya ghṛṇāṃ vihāya trāṇāya yaś ca jagataḥ kṛpayā pravṛttaḥ /",
  "S01ratnml_u:11149": "rāgī ca yo bhavati yaś ca vimuktarāgaḥ pūjyaṃs tayoḥ ka iha taṃ vadatānucintya // Rm_27.154{70} //",
  "S01ratnml_u:11150": "śakraṃ vajradharaṃ balaṃ haladharaṃ kṛṣṇaṃ ca cakrāyudhaṃ skaṃdaṃ śaktidharaṃ śmaśānavilayaṃ rudraṃ triśūlāyudhaṃ /",
  "S01ratnml_u:11151": "etān duḥkhabhayāṅkitān gataghṛṇān bālān vicitrāyudhān nityaṃ prāṇivadhodyute praharaṇān kas tān namasyed budhaḥ // Rm_27.155{71} //",
  "S01ratnml_u:11152": "na yaḥ śūlaṃ dhatte na ca suratim aṅke suvadanāṃ na cakraṃ śaktiṃ vā na ca kuliśam ugraṃ rava halaṃ vinirmuktaṃ kleśaiḥ parahitavidhānādyatadhiyaṃ /",
  "S01ratnml_u:11153": "śaraṇyaṃ lokānaṃ tam ṛṣim upayātāsmi śaraṇaṃ // Rm_27.156{72} //",
  "S01ratnml_u:11154": "rudro rāgavaśāt striyaṃ vahati yo hiṃsyā hriyā varjitā viṣṇuḥ krūrataraḥ kṛtaghnacaritaḥ skaṃdhaḥ svayaṃjñāti ha /",
  "S01ratnml_u:11155": "krūrāsyā mahiṣāntakṛn naravaśā mānsāśinī pārvatī pānepsī ca vināyako daśabalo srasto hy adoṣaḥ suhṛt // Rm_27.157{73} //",
  "S01ratnml_u:11156": "vaṃdhur nabhe sa bhagavān na ripur na cānyaḥ śāstā trilokagurur ekatamo 'pi dhīraḥ śrutvā vacaḥsucaritātiśayaprabhāvaṃ buddhaṃ guṇātiśayalobhatayāśritāḥ smaḥ // Rm_27.158{74} //",
  "S01ratnml_u:11157": "nāsmākaṃ sugataḥ pitā na ripavas tīrthyāṃdhanaṃ naiva te /",
  "S01ratnml_u:11158": "dattaṃ tena tathāgatena ca hṛtaṃ kiṃcit kaṇādādibhiḥ /",
  "S01ratnml_u:11159": "kiṃ tv ekāṃtajagaddhitaḥ sa bhagavān buddho yataś cāmalaṃ vākyaṃ sarvamalāpahārica yatas tad bhiktavaṃto vayaṃ // Rm_27.159{75} //",
  "S01ratnml_u:11160": "hiteṣī yo nityaṃ satatam upakārīva jagataḥ kṛtaṃ yena svāsthyaṃ bahuvidharujārttasya jagataḥ /",
  "S01ratnml_u:11161": "(Rm 321)",
  "S01ratnml_u:11162": "gūḍhaṃ yaś ca jñe bhayaṃ karatalam ivāvaiti sakalaṃ prapadyadhvaṃ santas temṛṣivaradaraṃ bhaktimanasaḥ // Rm_27.160{76} //",
  "S01ratnml_u:11163": "asarvabhāvena yadṛcchayā vā parānuvṛtya vicikitsayā vā /",
  "S01ratnml_u:11164": "ye taṃ namasyanti munīndracaṃdraṃ te 'py āmarīsaṃpadam āpnuvaṃti // Rm_27.161{77} //",
  "S01ratnml_u:11165": "paurāṇīśrutineṣa lokamahito buddhaḥ kilāyaṃ harir dṛṣṭvā janmajarāvipattivaśagaṃ lokaṃ kṛpābhyudyataḥ /",
  "S01ratnml_u:11166": "jātaḥ śākyakulenduracyutamatis trātā nṛṇāṃ gautamaḥ śāstāraṃ hitam eva kas tam adhunā nāvaiti mūḍho janaḥ // Rm_27.162{78} //",
  "S01ratnml_u:11167": "yadā rāgadveṣād asurasuradārāpaharaṇaṃ kṛtaṃ māyādvitvaṃ dharaṇiharaṇāśaktamatinā /",
  "S01ratnml_u:11168": "tadā pūjyo vandyo harir aparimukto 'budhatayā vinirmuktaṃ buddhaṃ na namati jano māhavahulaḥ // Rm_27.163{79} //",
  "S01ratnml_u:11169": "caturjaladhimekhalākuratambabhārālasāṃ mahīṃ mahatīṃ visṛjya harayevāpakaṣṭāṃ valiḥ /",
  "S01ratnml_u:11170": "pradāya munaye tu pāṃśulavam apy aśoko nṛpaḥ kṣitiṃ sakalacaṃdramaṇḍalatarāñ ca saṃprāptavān // Rm_27.164{80} //",
  "S01ratnml_u:11171": "yakṣapāto na me buddhena dveṣaṭakapilādiṣu /",
  "S01ratnml_u:11172": "muktimac ca vaco yasya kāryas tasya parigrahaḥ // Rm_27.165{81} //",
  "S01ratnml_u:11173": "avaśyam eṣāṃ katamo 'pi sarvavit jagarddhitaikāntaviśālasāraḥ /",
  "S01ratnml_u:11174": "sa eva mṛgyo hy atisūkṣmacetasā janena śeṣaiḥ kim anarthapaṇḍitaiḥ // Rm_27.166{82} //",
  "S01ratnml_u:11175": "yasyāpi kiñcin na hi doṣaleśaṃ śaradguṇāḥ santi jagaddhitārthe /",
  "S01ratnml_u:11176": "brahmāpi viṣṇutiriṇo harir vā samehi śāstā śubhakārimitraṃ // Rm_27.167{83} //",
  "S01ratnml_u:11177": "yasya na vidyate doṣo vidyante sakalā guṇāḥ /",
  "S01ratnml_u:11178": "sarvajñaḥ sa jagacchāstā tam ahaṃ śaraṇaṃ vraje // Rm_27.168{84} //",
  "S01ratnml_u:11179": "yo 'smin sudṛṣṭyāt saṃrakṣyati jagacchubhe /",
  "S01ratnml_u:11180": "tasyāhaṃ śaraṇaṃ gatvā bhajāmi satataṃ mudā // Rm_27.169{85} //",
  "S01ratnml_u:11181": "yaṃ dṛṣṭvā suprasannās te bhavanti nirmalāśayāḥ /",
  "S01ratnml_u:11182": "tam eva sugataṃ nāthaṃ bhajāmi śaraṇaṃ gataḥ // Rm_27.170{86} //",
  "S01ratnml_u:11183": "yenaiva trijagallokaṃ putravat pratipālitaṃ /",
  "S01ratnml_u:11184": "tam eva trijagannāthaṃ bhajāmi śaraṇaṃ tataḥ // Rm_27.171{87} //",
  "S01ratnml_u:11185": "yasmai suśraddhayā dattaṃ tat phalaṃ bodhisādhanaṃ /",
  "S01ratnml_u:11186": "tam eva śrīghanaṃ bhaktyā bhajāmi śaraṇaṃ gataḥ // Rm_27.172{88} //",
  "S01ratnml_u:11187": "yasmād dharmāmṛtaṃ pītvā sarve satvāḥ pramodinaḥ /",
  "S01ratnml_u:11188": "tam eva saṃti sarve 'pi duḥkhachedanasadguṇāḥ /",
  "S01ratnml_u:11189": "tam eva śrīpradātāraṃ bhajāmi śraddhayādarāt // Rm_27.173{89} //",
  "S01ratnml_u:11190": "buddha eva jagacchāstā buddha eva jagadguruḥ /",
  "S01ratnml_u:11191": "buddha eva jagannātho buddha eva munīśvaraḥ // Rm_27.174{90} //",
  "S01ratnml_u:11192": "tad ahaṃ sarvabhāvena buddhasya śaraṇaṃ gataḥ /",
  "S01ratnml_u:11193": "śraddhayā dharmam āsādya bhajāmi bodhiprāptaye // Rm_27.175{91} //",
  "S01ratnml_u:11194": "ye buddhaṃ śaraṇaṃ yānti na te gachanti durgatiṃ /",
  "S01ratnml_u:11195": "nirmuktapāpakāḥ saukhyaṃ bhuktvā yāṃti jinālayaṃ // Rm_27.176{92} //",
  "S01ratnml_u:11196": "(Rm 322)",
  "S01ratnml_u:11197": "śṛṇvanti saugataṃ vākyaṃ ye te na yānti durgatiṃ /",
  "S01ratnml_u:11198": "samantabhadrasaukhyāni bhuktvā yāṃti sukhāvatiṃ // Rm_27.177{93} //",
  "S01ratnml_u:11199": "bhajanti lokanāthaṃ ye te 'pi na yānti durgatiṃ /",
  "S01ratnml_u:11200": "pāpamuktāḥ sukhāny eva bhuktvā yāṃti surālayaṃ // Rm_27.178{94} //",
  "S01ratnml_u:11201": "etad ratnatrayaṃ loke utpannaṃ sadguṇākaraṃ /",
  "S01ratnml_u:11202": "tad ahaṃ śaraṇaṃ gatvā bhajāmi samupāsikaḥ // Rm_27.179{95} //",
  "S01ratnml_u:11203": "etatpuṇyavipākena sarvasatvahitārthakaḥ /",
  "S01ratnml_u:11204": "kramād bodhicarāḥ pūrya saṃbuddhapadam āpnuyāt // Rm_27.180{96} //",
  "S01ratnml_u:11205": "tadāhaṃ sugato bhūtvā sarvasatvaśubhārthabhṛt /",
  "S01ratnml_u:11206": "satvān bodhau pratiṣṭhāpya nirvṛtiṃ samavāpnuyāt // Rm_27.181{97} //",
  "S01ratnml_u:11207": "evaṃ vijñāya saddharmaṃ yadīchati bhavān api /",
  "S01ratnml_u:11208": "triratnaśaraṇaṃ gatvā bhaja nityaṃ samādarāt // Rm_27.182{98} //",
  "S01ratnml_u:11209": "etatpuṇyavipākena sadā tvaṃ sadgatiṃ tataḥ /",
  "S01ratnml_u:11210": "bodhiṃ cāpi samāsādya saṃbuddhapadam āpnuyāḥ // Rm_27.183{99} //",
  "S01ratnml_u:11211": "iti tena samākhyātaṃ śrutvā sa paribodhitaḥ /",
  "S01ratnml_u:11212": "tairthyadharmaṃ pratikṣipya saṃbuddhaśrāvako 'bhavat // Rm_27.184{100} //",
  "S01ratnml_u:11213": "tadārabhya sadā nityaṃ saddharmaśravaṇotsukaḥ /",
  "S01ratnml_u:11214": "vihāre samupāśritya prābhajat taṃ munīśvaraṃ // Rm_27.185{1} //",
  "S01ratnml_u:11215": "iti me guruṇādiṣṭaṃ śrutaṃ mayā tathocyate /",
  "S01ratnml_u:11216": "tvaṃ cāpy evaṃ mahārāja triratnaṃ sarvadā bhaja // Rm_27.186{2} //",
  "S01ratnml_u:11217": "prajāś cāpi mahārāja bodhayitvā prayatnataḥ /",
  "S01ratnml_u:11218": "bodhimārge pratiṣṭhāpya pālayasva samāhitaḥ // Rm_27.187{3} //",
  "S01ratnml_u:11219": "etatpuṇyavipākena sadā te maṃgalaṃ bhavet /",
  "S01ratnml_u:11220": "kramād bodhicarīḥ pūrya saṃbuddhapadam āpnuyāḥ // Rm_27.188{4} //",
  "S01ratnml_u:11221": "iti tenārhatādiṣṭaṃ śrutvāśokaḥ sa bhūmipaḥ /",
  "S01ratnml_u:11222": "tatheti prativijñapya prābhyanandat sapārṣadaḥ // Rm_27.189{5} //",
  "S01ratnml_u:11223": "śṛṇvantīdaṃ mudā ye jinavarakathitaṃ mālikasyāvadānaṃ ye cāpi śrāvayanti pramuditamanasaḥ śraddhayā bhadrakāmāḥ /",
  "S01ratnml_u:11224": "te sarve lokanāthās trimalakalijitā bodhisatvā maheśā bhuktvā saukhyaṃ sadānte jinavaranilaye saṃprayānti prasannāḥ /",
  "S01ratnml_u:11225": "++ iti ratnāvadānatatve mālikāvadānaṃ samāptam ++",
  "S01ratnml_u:11226": "(Rm 323)",
  "S01ratnml_u:11227": "XXVIII Pāñcālarājāvadāna",
  "S01ratnml_u:11228": "athāśoko mahīpālaḥ kṛtāṃjalipuṭo mudā /",
  "S01ratnml_u:11229": "upaguptaṃ guruṃ bhikṣuṃ natvaivaṃ punar abravīt // Rm_28.1{1} //",
  "S01ratnml_u:11230": "bhadanta śrotum ichāmi punar anyat subhāṣitaṃ /",
  "S01ratnml_u:11231": "tadyathā guruṇākhyātaṃ tathādeṣṭuṃ ca me 'rhati // Rm_28.2{2} //",
  "S01ratnml_u:11232": "iti saṃprārthite rājñā sa upagupta ātmavit /",
  "S01ratnml_u:11233": "tam aśokaṃ mahīpālaṃ samāmaṃtryaivam abravīt // Rm_28.3{3} //",
  "S01ratnml_u:11234": "sādhu śṛṇu mahārāja yathā me guruṇoditaṃ /",
  "S01ratnml_u:11235": "tathāhaṃ te pravakṣyāmi śrutvānumodanāṃ kuru // Rm_28.4{4} //",
  "S01ratnml_u:11236": "tadyathāsau jagacchāstā śākyasiṃhas tathāgataḥ /",
  "S01ratnml_u:11237": "sarvajñaḥ sugato nātho dharmarājā munīśvaraḥ // Rm_28.5{5} //",
  "S01ratnml_u:11238": "ekasmin samaye tatra śrāvastyā bahir āśrame /",
  "S01ratnml_u:11239": "vihāre jetakodyāne vijahāra sasāṃghikaḥ // Rm_28.6{6} //",
  "S01ratnml_u:11240": "tadā sa bhagavāṃs tatra bhikṣusaṃghaiḥ puraskṛtaḥ /",
  "S01ratnml_u:11241": "sabhāmadhyāsanāsīno dharmam ādeṣṭum ārabhat // Rm_28.7{7} //",
  "S01ratnml_u:11242": "tad dharmadeśanāṃ śrotuṃ sarve lokāḥ samāgatāḥ /",
  "S01ratnml_u:11243": "devā daityāś ca nāgāś ca yakṣagaṃdharvakinnarāḥ // Rm_28.8{8} //",
  "S01ratnml_u:11244": "siddhā vidyādharāś cāpi garuḍā rākṣasā api /",
  "S01ratnml_u:11245": "ṛṣayo brāhmaṇā vijñā rājānaḥ kṣatriyā api // Rm_28.9{9} //",
  "S01ratnml_u:11246": "vaiśyā rājakumārāś ca maṃtriṇaś ca mahājanāḥ /",
  "S01ratnml_u:11247": "vaṇijaḥ sārthavāhāś ca gṛhasthāḥ śilpino 'pi ca // Rm_28.10{10} //",
  "S01ratnml_u:11248": "grāmyā jānapadāś cāpi kārpaṭikādayo 'pi ca /",
  "S01ratnml_u:11249": "tīrthikā api te sarve jetārāme upāgatāḥ // Rm_28.11{11} //",
  "S01ratnml_u:11250": "vihāre taṃ jagannāthaṃ dṛṣṭvā sāṃjalayo mudā /",
  "S01ratnml_u:11251": "natvā pradakṣiṇīkṛtya samabhyarcya yathākramaṃ // Rm_28.12{12} //",
  "S01ratnml_u:11252": "tatas te muditāḥ sarve parivṛtya samaṃtataḥ /",
  "S01ratnml_u:11253": "tat saddharmāmṛtaṃ patum upatasthuḥ samāhitāḥ // Rm_28.13{13} //",
  "S01ratnml_u:11254": "tadā sa bhagavān dṛṣṭvā sarvāns tān samupasthitān /",
  "S01ratnml_u:11255": "ādimadhyāntakalyāṇaṃ dideśa dharmam uttamaṃ // Rm_28.14{14} //",
  "S01ratnml_u:11256": "tat saddharmāmṛtaṃ pītvā sarve lokāḥ prabodhitāḥ /",
  "S01ratnml_u:11257": "saṃbuddhaṃ śaraṇaṃ kṛtvā pracerur bodhisaṃvaraṃ // Rm_28.15{15} //",
  "S01ratnml_u:11258": "tasminn avasare tatra paṃcāla uttarādhipaḥ /",
  "S01ratnml_u:11259": "dakṣiṇādhipapaṃcālaṃ parājetum upākramat // Rm_28.16{16} //",
  "S01ratnml_u:11260": "tayoḥ paṃcālayo rājño viruddhāsy abhimāninoḥ /",
  "S01ratnml_u:11261": "mahāyuddham abhūn nityaṃ parasparavighātanaṃ // Rm_28.17{17} //",
  "S01ratnml_u:11262": "pravarttite sadā yuddhe tayo rājño hi māninoḥ /",
  "S01ratnml_u:11263": "durbhikṣam api tatrābhūd bahulokavighātanaṃ // Rm_28.18{18} //",
  "S01ratnml_u:11264": "(Rm 324)",
  "S01ratnml_u:11265": "tadā tau kṣatriyau krūrau parasparavighātinau /",
  "S01ratnml_u:11266": "viruddhamānasau vīrau vairaśāmyaṃ na jagmataḥ // Rm_28.19{19} //",
  "S01ratnml_u:11267": "tad dṛṣṭvā nṛpatī rājā prasenajin sa kauśalaḥ /",
  "S01ratnml_u:11268": "tad vairaśamanopāyaṃ ciraṃ dhyātvā vyaciṃtayat // Rm_28.20{20} //",
  "S01ratnml_u:11269": "yad etau nṛpatī vīrau nityaṃ yuddhābhikāṃkṣiṇau /",
  "S01ratnml_u:11270": "saṃbodhisādhanaṃ dharmaṃ śrotuṃ naivābhivāṃchata // Rm_28.21{21} //",
  "S01ratnml_u:11271": "sarve 'pi maṃtriṇo 'mātyāḥ sarve lokāś ca yodhinaḥ /",
  "S01ratnml_u:11272": "saṃbuddhadarśane cāpi nātrāgachanti ke cana // Rm_28.22{22} //",
  "S01ratnml_u:11273": "evaṃ teṣāṃ sadā nityaṃ hiṃsākarmābhirāgiṇāṃ /",
  "S01ratnml_u:11274": "saddharme śravaṇe vāpi gocaraṃ naiva vidyate // Rm_28.23{23} //",
  "S01ratnml_u:11275": "dharmaṃ vinātra saṃsāre kiṃ sāraṃ janma mānuṣe /",
  "S01ratnml_u:11276": "parasparaṃ nihatyaiva yāsyaṃti narake dhruvaṃ // Rm_28.24{24} //",
  "S01ratnml_u:11277": "dhig janma mānuṣe teṣāṃ kevalaṃ pāpasādhanaṃ /",
  "S01ratnml_u:11278": "ye kleśamānadarpyāndhā na paśyaṃti munīśvaraṃ // Rm_28.25{25} //",
  "S01ratnml_u:11279": "ye cātra saugataṃ dharmaṃ na śṛṇvanti kadā cana /",
  "S01ratnml_u:11280": "kathaṃ te bhadracaryāyāṃ gocaraṃ samavāpnuyuḥ // Rm_28.26{26} //",
  "S01ratnml_u:11281": "sadā te māracaryāyāṃ sthitvā kleśābhimāninaḥ /",
  "S01ratnml_u:11282": "bodhicaryāṃ pratikṣipya careyuḥ kāmacāriṇaḥ // Rm_28.27{27} //",
  "S01ratnml_u:11283": "tataḥ svayaṃ paribhraṣṭā bhraṃśayantaḥ parān api /",
  "S01ratnml_u:11284": "yathechayā carantas te cinuyur bahupātakaṃ // Rm_28.28{28} //",
  "S01ratnml_u:11285": "tatas te kleśasaṃtaptāḥ svaparārthābhighātinaḥ /",
  "S01ratnml_u:11286": "tīvraduḥkhāgnisaṃtaptāḥ pateyur narake dhruvaṃ // Rm_28.29{29} //",
  "S01ratnml_u:11287": "narakeṣu bhramantas te sadā duḥkhābhibhojinaḥ /",
  "S01ratnml_u:11288": "paścāttāpāgnisaṃtaptāś careyur ābhavaṃ tathā // Rm_28.30{30} //",
  "S01ratnml_u:11289": "tad eṣāṃ sarvalokānāṃ bhadrārthaṃ hitakāraṇaṃ /",
  "S01ratnml_u:11290": "sarvathopāyam ādhātum arhāmi sāṃprataṃ drutaṃ // Rm_28.31{31} //",
  "S01ratnml_u:11291": "yāvad etau nṛpau vīrau viruddhau nopaśāmyataḥ /",
  "S01ratnml_u:11292": "tāvad atra bhuvi kvāpi maṃgalaṃ na bhavet sadā // Rm_28.32{32} //",
  "S01ratnml_u:11293": "tad etau nṛpatī tāvad bodhayitvā prayatnataḥ /",
  "S01ratnml_u:11294": "maitrasnehasaṃbaddhau kuryāṃ nirvairabhāvinau // Rm_28.33{33} //",
  "S01ratnml_u:11295": "etau hi kṣatriyau vīrau pāṃcālau mānagarvitau /",
  "S01ratnml_u:11296": "anayor mitravaṃdhaṃ ko bodhayitvā kariṣyati // Rm_28.34{34} //",
  "S01ratnml_u:11297": "buddha eva jagacchāstā dharmarājaḥ prabodhayan /",
  "S01ratnml_u:11298": "anayoś ciravairyāgniṃ śamayituṃ praśaknuyāt // Rm_28.35{35} //",
  "S01ratnml_u:11299": "tad atra sahasā gatvā prārthayeyaṃ munīśvaraṃ /",
  "S01ratnml_u:11300": "nūnaṃ buddhānubhāvāt tau nṛpau mitratvam āpsyataḥ // Rm_28.36{36} //",
  "S01ratnml_u:11301": "iti niścitya rājā sa prasenajit samutthitaḥ /",
  "S01ratnml_u:11302": "vihāre sahasā gatvā nanāma taṃ munīśvaraṃ // Rm_28.37{37} //",
  "S01ratnml_u:11303": "tatra sa purato gatvā sāṃjaliḥ samupāśrayan /",
  "S01ratnml_u:11304": "etat sarvapravṛttāṃtaṃ nivedyaivam abhāṣata // Rm_28.38{38} //",
  "S01ratnml_u:11305": "bhagavan nātha sarvajña vijānīyād bhavān api /",
  "S01ratnml_u:11306": "yat tau pāṃcālabhūpālau viruddhau bhavato 'dhunā // Rm_28.39{39} //",
  "S01ratnml_u:11307": "yad etayor viruddhe ta sarve lokā virodhitāḥ /",
  "S01ratnml_u:11308": "tad atra sarvadā yuddhaṃ pravarttate divāniśaṃ // Rm_28.40{40} //",
  "S01ratnml_u:11309": "(Rm 325)",
  "S01ratnml_u:11310": "tat tesāṃ sarvalokānāṃ saddharme gocaraṃ kadā /",
  "S01ratnml_u:11311": "sadā yuddhābhisaktās te sādhayeyuḥ śubhaṃ kathaṃ // Rm_28.41{41} //",
  "S01ratnml_u:11312": "tad atra bhagavāñc chāstā bodhayaṃs tau narādhipau /",
  "S01ratnml_u:11313": "saṃbodhimārgam ādiśya śubhe cārayitum arhati // Rm_28.42{42} //",
  "S01ratnml_u:11314": "iti saṃprārthite tena rājñā sa bhagavān muniḥ /",
  "S01ratnml_u:11315": "tasya rājñe nareṃdrasya tūṣṇībhūtvādhyuvāsa tat // Rm_28.43{43} //",
  "S01ratnml_u:11316": "tataḥ sa nṛpatī rājā matvā śāstrādhivāsitaṃ /",
  "S01ratnml_u:11317": "sāṃjalis taṃ muniṃ natvā muditaḥ svālayaṃ yayau // Rm_28.44{44} //",
  "S01ratnml_u:11318": "tataḥ sa bhagavān pātram ādāya cīvarāvṛtaḥ /",
  "S01ratnml_u:11319": "bhāsayan bhadratāṃ kurvan pratasthe saha sāṃghikaiḥ // Rm_28.45{45} //",
  "S01ratnml_u:11320": "evaṃ sarvatra mārgeṣu bhāsayaṃ sa munīśvaraḥ /",
  "S01ratnml_u:11321": "kṛtvā bhadraṃ krameṇaivaṃ vārāṇasīm upācarat // Rm_28.46{46} //",
  "S01ratnml_u:11322": "tatra sa bhagavāṃ prāpto bhābhiḥ saṃbhāsayan kramāt /",
  "S01ratnml_u:11323": "caraṃ kṛtvā subhadratvaṃ mṛgadāve upācarat // Rm_28.47{47} //",
  "S01ratnml_u:11324": "tatra sa bhagavān prātaḥ sasaṃghaḥ saugatāśrame /",
  "S01ratnml_u:11325": "sabhāmadhyāsanāsīnaḥ saddharmaṃ samupādiśat // Rm_28.48{48} //",
  "S01ratnml_u:11326": "tat saddharmāmṛtaṃ pītvā sarve lokāḥ pramoditāḥ /",
  "S01ratnml_u:11327": "triratnaṃ śaraṇaṃ kṛtvā prabhejire samādarāt // Rm_28.49{49} //",
  "S01ratnml_u:11328": "tadā dakṣiṇapāṃcālanṛpatiḥ sa pramoditaḥ /",
  "S01ratnml_u:11329": "saṃbuddhadarśanaṃ kartuṃ mṛgadāve upācarat // Rm_28.50{50} //",
  "S01ratnml_u:11330": "tatra taṃ śrīghanaṃ dṛṣṭvā nṛpatiḥ sa pramoditaḥ /",
  "S01ratnml_u:11331": "sāṃjaliḥ purato gatvā natvaikānte upāśrayat // Rm_28.51{51} //",
  "S01ratnml_u:11332": "tasminn avasare tatra mṛgadāve samāśritaḥ /",
  "S01ratnml_u:11333": "bhagavānn iti śuśrāva pāṃcālauttarādhipaḥ // Rm_28.52{52} //",
  "S01ratnml_u:11334": "sa uttarapāṃcālo nṛpatiḥ pratiroṣitaḥ /",
  "S01ratnml_u:11335": "taṃ nṛpaṃ yāmyapāṃcālaṃ parājetum upācarat // Rm_28.53{53} //",
  "S01ratnml_u:11336": "tatra sa nṛpatir vīraś caturaṃgavalaiḥ saha /",
  "S01ratnml_u:11337": "jayavādyamahotsāhaiḥ sahasā samupācarat // Rm_28.54{54} //",
  "S01ratnml_u:11338": "tatra sa yāmyapāṃcālarājā taṃ ripum āgataṃ /",
  "S01ratnml_u:11339": "niśamya sahasotthāya natvā ha taṃ munīśvaraṃ // Rm_28.55{55} //",
  "S01ratnml_u:11340": "bhagavan nātha sarvajña sa me vairā ihāgataḥ /",
  "S01ratnml_u:11341": "tad atra kiṃ kariṣyāmi tad anujñāṃ dadātu me // Rm_28.56{56} //",
  "S01ratnml_u:11342": "iti tena narendreṇa prārthite sa jineśvaraḥ /",
  "S01ratnml_u:11343": "dṛṣṭvā taṃ yāmyapāṃcālaṃ samāśvāsyaivam ādiśat // Rm_28.57{57} //",
  "S01ratnml_u:11344": "nṛpate mā vibheṣī tvaṃ dhairyyam ālambya tiṣṭhata /",
  "S01ratnml_u:11345": "tad upāyaṃ kariṣyāmi yenāsau te vaśe caret // Rm_28.58{58} //",
  "S01ratnml_u:11346": "ity ādiśya sa sarvajñaś caturaṅgabalānvitaṃ /",
  "S01ratnml_u:11347": "mahatsainyādhipaṃ vīraṃ nirmāya 'preṣayat tataḥ // Rm_28.59{59} //",
  "S01ratnml_u:11348": "sa sainyādhipatir vīraś caturaṅgabalaiḥ saha /",
  "S01ratnml_u:11349": "carann uttarapāṃcālam abhiyoddhum upācarat // Rm_28.60{60} //",
  "S01ratnml_u:11350": "tan mahatsainyaṃ āyātaṃ samālokyābhyupadrutaṃ /",
  "S01ratnml_u:11351": "sarva uttarapāṃcālasainyā bhītāḥ parāyayuḥ // Rm_28.61{61} //",
  "S01ratnml_u:11352": "tad dṛṣṭvottarapāṃcālanṛpatiś cāpi kheṭitaḥ /",
  "S01ratnml_u:11353": "ekākī ratham āruhya bhagavatsaṃmukhe 'carat // Rm_28.62{62} //",
  "S01ratnml_u:11354": "(Rm 326)",
  "S01ratnml_u:11355": "tatra sa dūrato dṛṣṭvā śrīghanaṃ taṃ sabhāśritaṃ /",
  "S01ratnml_u:11356": "avatīrya rathāt tatra mṛgadāve upācarat // Rm_28.63{63} //",
  "S01ratnml_u:11357": "tatra sa nṛpati rājā samupetya kṛtāṃjaliḥ /",
  "S01ratnml_u:11358": "tridhā pradakṣiṇīkṛtya nanāma śaraṇaṃ gataḥ // Rm_28.64{64} //",
  "S01ratnml_u:11359": "tataś cirāt samutthāpya sa pāṃcalo narādhipaḥ /",
  "S01ratnml_u:11360": "tat saddharmāmṛtaṃ pātuṃ tatraikānte samāśrayat // Rm_28.65{65} //",
  "S01ratnml_u:11361": "tadā sa bhagavān dṛṣṭvā nṛpatiṃ taṃ samāśritaṃ /",
  "S01ratnml_u:11362": "āryyasatyaṃ samārabhya dideśa dharmam uttamaṃ // Rm_28.66{66} //",
  "S01ratnml_u:11363": "tad āryasatyam ākarṇya nṛpatiḥ so 'bhibodhitaḥ /",
  "S01ratnml_u:11364": "saṃsārasādhanaṃ dharmaṃ punaḥ śrotuṃ samaichata // Rm_28.67{67} //",
  "S01ratnml_u:11365": "tataḥ sa nṛpatī rājā samutthāya kṛtāṃjaliḥ /",
  "S01ratnml_u:11366": "praṇatvā bhagavaṃtaṃ taṃ prārthayad evam ādarāt // Rm_28.68{68} //",
  "S01ratnml_u:11367": "bhagavan nātha sarvajña bhavatāṃ śaraṇaṃ vraje /",
  "S01ratnml_u:11368": "tan me 'trānugrahaṃ kṛtvā samyag ādeṣṭum arhati // Rm_28.69{69} //",
  "S01ratnml_u:11369": "yad atra bhagavan satvāḥ pravarttanto bhavodadhau /",
  "S01ratnml_u:11370": "sukhaduḥkhābhibhuṃjāno bhramaṃte ṣaḍgatau kathaṃ // Rm_28.70{70} //",
  "S01ratnml_u:11371": "karmaṇā kena devāḥ syur mānuṣāḥ kena karmaṇā /",
  "S01ratnml_u:11372": "daityāś ca karmaṇā kena tat samyak samupādiśa // Rm_28.71{71} //",
  "S01ratnml_u:11373": "tiryañcaḥ karmaṇā kena pretāś ca kena karmaṇā /",
  "S01ratnml_u:11374": "nārakāḥ karmaṇā kena tat sarvaṃ samupādiśa // Rm_28.72{72} //",
  "S01ratnml_u:11375": "tatrāpy anekarūpāś ca sarve bhinnāśayā api /",
  "S01ratnml_u:11376": "nihīnamadhyamotkṛṣṭāḥ sukhaduḥkhānvitā api // Rm_28.73{73} //",
  "S01ratnml_u:11377": "etat sarvaṃ samākhyāya bhavāñ chāstā jagad guruḥ /",
  "S01ratnml_u:11378": "saṃsāragatisaṃcāraṃ prabodhayitum arhati // Rm_28.74{74} //",
  "S01ratnml_u:11379": "iti saṃprārthite tena rājñā sa bhagavān sudhīḥ /",
  "S01ratnml_u:11380": "taṃ viśuddhāśayaṃ bhūpaṃ dṛṣṭvaivaṃ samupādiśat // Rm_28.75{75} //",
  "S01ratnml_u:11381": "sādhu śṛṇu mahārāja saṃsāragaticāraṇaṃ /",
  "S01ratnml_u:11382": "samyag dharmaṃ pravakṣyāmi yuṣmākaṃ paribodhane // Rm_28.76{76} //",
  "S01ratnml_u:11383": "kāyavāgmānasaṃ karmakṛtaṃ yac ca śubhāśubhaṃ /",
  "S01ratnml_u:11384": "lokas tasya phalaṃ bhukte karttā nānyo 'sti kasya cit // Rm_28.77{77} //",
  "S01ratnml_u:11385": "iti sarve kṛpāviṣṭās trailokye guravo jināḥ /",
  "S01ratnml_u:11386": "uktavantas tathā tad dhi karmaṇo yasya yat phalaṃ // Rm_28.78{78} //",
  "S01ratnml_u:11387": "karmaṃ kartuṃ vihātuṃ ca sadasadgatihetukaṃ /",
  "S01ratnml_u:11388": "lobhamohabhayakrodhā ye narā naraghātinaḥ // Rm_28.79{79} //",
  "S01ratnml_u:11389": "saṃvaddhyānyāñ ca hi santi saṃjīvaṃ yānti te dhruvaṃ /",
  "S01ratnml_u:11390": "saṃvatsarasahasrāṇi bahūny api hatāhatāḥ // Rm_28.80{80} //",
  "S01ratnml_u:11391": "saṃjīvanti yatas tatra tena saṃjīva ucyate // Rm_28.81{81/} //",
  "S01ratnml_u:11392": "mātāpitṛsuhṛdvaṃdhumitradrohakarāś ca ye /",
  "S01ratnml_u:11393": "paiśunyānṛtavattāraḥ kālasūtrābhigāminaḥ // Rm_28.82{82} //",
  "S01ratnml_u:11394": "kālasūtreṇa saṃsūḍya pāṭyante dāruvad yataḥ /",
  "S01ratnml_u:11395": "jvaladbhiḥ krakacais tatra kālasūtras tataḥ smṛtaḥ // Rm_28.83{83} //",
  "S01ratnml_u:11396": "dāvādau dahanair dāhaṃ dehināṃ vidadhāti ye /",
  "S01ratnml_u:11397": "sa tīvrajvalanair jantus tapyate tapane raṭan // Rm_28.84{84} //",
  "S01ratnml_u:11398": "(Rm 327)",
  "S01ratnml_u:11399": "tīvraṃ tapanasaṃtāpaṃ tanoty eva niraṃtaraṃ /",
  "S01ratnml_u:11400": "yat tato 'nvartham āloke khyātas tapanasaṃjñayā // Rm_28.85{85} //",
  "S01ratnml_u:11401": "dharmādharmaviparyāsaṃ nāstiko yaḥ prakāśayan /",
  "S01ratnml_u:11402": "saṃtāpayati cānyāṃś ca tapyate sa pratāpane // Rm_28.86{86} //",
  "S01ratnml_u:11403": "pratāpayati tatrasthān satvāns tīvreṇa vahninā /",
  "S01ratnml_u:11404": "tapanātiśayano 'sau proktas tasmāt pratāpanaḥ // Rm_28.87{87} //",
  "S01ratnml_u:11405": "ajaiḍakaśṛgālāṃś ca śaśākhumṛgāsukarān /",
  "S01ratnml_u:11406": "anyāṃś ca prāṇino ghnaṃti saṃghātaṃ yānti te narāḥ // Rm_28.88{88} //",
  "S01ratnml_u:11407": "saṃhatās tatra ghātyaṃte samyagvāhaiva vaṃyayaḥ /",
  "S01ratnml_u:11408": "tasmāt saṃghāta ity evaṃ vikhyāto 'nvarthasaṃjñayā // Rm_28.89{89} //",
  "S01ratnml_u:11409": "kāyavāgmānasaṃ tāpaṃ ye kurvantīha dehināṃ /",
  "S01ratnml_u:11410": "kaṭukyapaṭikā ye ca rauravaṃ yānti te nārāḥ // Rm_28.90{90} //",
  "S01ratnml_u:11411": "tīvreṇa vahninā tatra dahyamānā niraṃtaraṃ /",
  "S01ratnml_u:11412": "raudraṃ ravaṃ vimuṃcanti yatas tasmāt sa rauravaṃ // Rm_28.91{91} //",
  "S01ratnml_u:11413": "devadvijaguror dravyaṃ hṛtaṃ yair duḥkhinām iha /",
  "S01ratnml_u:11414": "te mahārauravaṃ yānti ye cānyasvāpahāriṇaḥ // Rm_28.92{92} //",
  "S01ratnml_u:11415": "raudratvād vahnidāhasya ravasya ca mahattayā /",
  "S01ratnml_u:11416": "rauravo hi mahāṃs tasya mantva rauravād api // Rm_28.93{93} //",
  "S01ratnml_u:11417": "kṛtvā guṇādhike tīvram apakāraṃ nihatya ca /",
  "S01ratnml_u:11418": "mātāpitṛgurun kalpam avīcau pacyate dhruvaṃ // Rm_28.94{94} //",
  "S01ratnml_u:11419": "asthīny api viśīryyante raudrāgnau tatra dehināṃ /",
  "S01ratnml_u:11420": "yato na vīciḥ saukhyasya nāvīcir udāhṛtaḥ // Rm_28.95{95} //",
  "S01ratnml_u:11421": "mithodroharatā ye traṇe ghnantīva dehinaḥ /",
  "S01ratnml_u:11422": "pāpād asinakhās te tu jāyante duḥkhabhāginaḥ // Rm_28.96{96} //",
  "S01ratnml_u:11423": "nakhā evāsayas teṣām āyasā jvalitāḥ kharāḥ /",
  "S01ratnml_u:11424": "tair anyonyaṃ nikṛntanti yat tenāsinakhāḥ smṛtāḥ // Rm_28.97{97} //",
  "S01ratnml_u:11425": "lohajvalitatīkṣṇāgrāḥ ṣoḍaśāṅgulakaṇṭakāḥ /",
  "S01ratnml_u:11426": "balād ārohyata hraṃdan śālmalīḥ pāladārikaḥ // Rm_28.98{98} //",
  "S01ratnml_u:11427": "lohadamṣṭrā mahākāyā jvalitās tīvrabhairavāḥ /",
  "S01ratnml_u:11428": "aśliṣya bhakṣayanty enaṃ paradāropahāriṇaṃ // Rm_28.99{99} //",
  "S01ratnml_u:11429": "āraṭanto 'pi khādyante śvagṛdhrolūkavāyasaiḥ /",
  "S01ratnml_u:11430": "aśivaṃ kurvate chinnā viśvāsaghāṭino narāḥ // Rm_28.100{100} //",
  "S01ratnml_u:11431": "ayoguḍāni bhujyante prataptāni punaḥ punaḥ /",
  "S01ratnml_u:11432": "yāpyante kvathitaṃ tāmraṃ ye parasvāpahāriṇaḥ // Rm_28.101{1} //",
  "S01ratnml_u:11433": "krūraiḥ śvabhir ayodraṃṣṭraiḥ kṛtyante vivaśā bhṛśaṃ /",
  "S01ratnml_u:11434": "varṣakoṭi raṭanto 'pi ye narāḥ kheṭake ratāḥ // Rm_28.102{2} //",
  "S01ratnml_u:11435": "matsyādīñ jalajān hatvā jvalanty amradravodakāṃ /",
  "S01ratnml_u:11436": "yāti vaitaraṇīṃ śaśvad vahninā dahyate naraḥ // Rm_28.103{3} //",
  "S01ratnml_u:11437": "ye svārthalavasaṃmūḍho vyavahāram adhārmikaṃ /",
  "S01ratnml_u:11438": "karoti narake kradan sa cakreṇābhipīḍyate // Rm_28.104{4} //",
  "S01ratnml_u:11439": "pīḍā vahubhir ākāraiḥ kṛtā yair duḥkhinām iha /",
  "S01ratnml_u:11440": "pīḍyante te ciraṃ taptair yatra mudgaraparvataiḥ // Rm_28.105{5} //",
  "S01ratnml_u:11441": "bhedakā dharmasetūnāṃ ye cāsan mārgavāhinaḥ /",
  "S01ratnml_u:11442": "(Rm 328)",
  "S01ratnml_u:11443": "kṣuradhārācitaṃ mārgaṃ gatvā krāmanti te narāḥ // Rm_28.106{6} //",
  "S01ratnml_u:11444": "nakhaiḥ saṃcūrṇya yūkādīñ cūrṇyante meṣaparvatai /",
  "S01ratnml_u:11445": "bhūyo bhūyo mahākāyāḥ krandantas te śaracchataṃ // Rm_28.107{7} //",
  "S01ratnml_u:11446": "vrataṃ yas tu samāśritya saṃpanno parirakṣati /",
  "S01ratnml_u:11447": "śīryamānamānsāsthiḥ kukuṃle pacyate dhruvaṃ // Rm_28.108{8} //",
  "S01ratnml_u:11448": "aṇunāpi hi yaḥ kaścin mithyājīvena jīvati /",
  "S01ratnml_u:11449": "bhakṣyate krimibhiś caṇḍaiḥ saṃmagno gūthamṛttike // Rm_28.109{9} //",
  "S01ratnml_u:11450": "dṛṣṭvāpi vrīhimadhyasthān prāṇinaś cūrṇayanti ye /",
  "S01ratnml_u:11451": "āyasai mukhalais taptaiḥ kṣobhyante te punaḥ punaḥ // Rm_28.110{10} //",
  "S01ratnml_u:11452": "atyantakrodhanāḥ krūrāḥ śaṭhāḥ pāpābhikāṃkṣiṇaḥ /",
  "S01ratnml_u:11453": "paravyasanakṛṣṭvā ca jāyante yamarākṣasāḥ // Rm_28.111{11} //",
  "S01ratnml_u:11454": "sarveṣām eva duḥkhānāṃ vījaṃ mṛd vābhibhedataḥ /",
  "S01ratnml_u:11455": "kāyavāgmānasaṃ karma pāpaṃ yat tad aṇv api varttayet /",
  "S01ratnml_u:11456": "++ narakakāṇḍaṃ samāptam ++",
  "S01ratnml_u:11457": "haṃsapārāvatādīnaṃ kharāṇām api rāgiṇāṃ /",
  "S01ratnml_u:11458": "yena rāgeṇa jāyante mūḍhāḥ kīṭādiyoniṣu // Rm_28.112{1} //",
  "S01ratnml_u:11459": "sarppāḥ krodhopanāhābhyāṃ mārastabdhā mṛgādhipāḥ /",
  "S01ratnml_u:11460": "abhimānena jāyante gadāmāśvādiyoniṣu // Rm_28.113{2} //",
  "S01ratnml_u:11461": "mātsaryerṣyādi doṣeṇa vānarāḥ pretadehinaḥ /",
  "S01ratnml_u:11462": "jāyante mukharā dhṛṣṭāś capalātmānaś ca vāyasāḥ // Rm_28.114{3} //",
  "S01ratnml_u:11463": "vadhavaṃdhanamātsaryair gavāśvādiṣu dehinaḥ /",
  "S01ratnml_u:11464": "jāyante krūrakarmāṇo lūtāḥ kharjjūravṛścikaḥ // Rm_28.115{4} //",
  "S01ratnml_u:11465": "vyāghramārjāragomāyuṛkṣagṛdhravṛgādāyaḥ /",
  "S01ratnml_u:11466": "jāyante pretamansādoḥ krodhanā matsarā narāḥ // Rm_28.116{5} //",
  "S01ratnml_u:11467": "dātāraḥ krodhanāḥ krūrā narā nāgamaharddhikāḥ /",
  "S01ratnml_u:11468": "bhavāntatyāgino darppāt krodhāc ca garuḍeśvarāḥ // Rm_28.117{6} //",
  "S01ratnml_u:11469": "kṛtaṃ yat pāpakaṃ karma svayaṃ vākkāyamānasaṃ /",
  "S01ratnml_u:11470": "tiryañcas tena jāyante tan manogatim ākṛthāḥ // Rm_28.118{7} //",
  "S01ratnml_u:11471": "++ iti tiryakkāṇḍaṃ samāptam ++",
  "S01ratnml_u:11472": "bhakṣyabhojyāpahartāro ye kṣudrā dānavarji /",
  "S01ratnml_u:11473": "bhavanti kuṇapāhārāḥ pretās te kaṭapūtanāḥ // Rm_28.119{1} //",
  "S01ratnml_u:11474": "viheṭhayanti ye bālā vaṃcayanty api tṛṣṇayā /",
  "S01ratnml_u:11475": "te 'pi garbhamalāhārā jāyante kaṭapūtanāḥ // Rm_28.120{2} //",
  "S01ratnml_u:11476": "hīnācārātidīnāś ca matsarā nityakāṃkṣiṇaḥ /",
  "S01ratnml_u:11477": "jāyaṃte ye narāḥ pretā 'ṣṭās te galagaṇḍakāḥ // Rm_28.121{3} //",
  "S01ratnml_u:11478": "dānaṃ nivārayaty eva na hi kiṃ tid dadāti yaḥ /",
  "S01ratnml_u:11479": "kṣutkṣāmāsau mahākukṣiḥ pretaḥ śūcimukho bhavet // Rm_28.122{4} //",
  "S01ratnml_u:11480": "dhanaṃ rakṣati vaṃśārthe na bhuṃkte na dadāti yaḥ /",
  "S01ratnml_u:11481": "dattādāyī tataḥ pretaḥ śrāddhabhoktā sa jāyate // Rm_28.123{5} //",
  "S01ratnml_u:11482": "yaḥ parasvāpahārepsur datvā caivānutapyate /",
  "S01ratnml_u:11483": "bhoktā viṭśleṣmavāntānāṃ pretya pretaḥ sa jāyate // Rm_28.124{6} //",
  "S01ratnml_u:11484": "apriyaṃ vakti yaḥ krodhād vākyaṃ marmavibhedataṃ /",
  "S01ratnml_u:11485": "bbavanty ulkāmukhaḥ pretaḥ suciraṃ tena karmaṇā // Rm_28.125{7} //",
  "S01ratnml_u:11486": "(Rm 329)",
  "S01ratnml_u:11487": "kurute kalahaṃ yas tu niṣkṛpaḥ krūramānasaḥ /",
  "S01ratnml_u:11488": "krimikīṭapataṅgādeḥ prete 'sau jyotiko bhavet // Rm_28.126{8} //",
  "S01ratnml_u:11489": "grāmakūṭau dadāty eva yo janaṃ pīḍayanty api /",
  "S01ratnml_u:11490": "kumbhāṇḍo vikṛtākāraḥ pūyāhāraś ca jāyate // Rm_28.127{9} //",
  "S01ratnml_u:11491": "nirdayāḥ prāṇino ghnanti bhakṣyārthaṃ ye dadanty api /",
  "S01ratnml_u:11492": "māṃsāhārāś ca te 'vaśyaṃ bhavanti pretarākṣasāḥ // Rm_28.128{10} //",
  "S01ratnml_u:11493": "gaṃdhamālāratā nityaṃ maṃdakrodhāḥ pradāyakāḥ /",
  "S01ratnml_u:11494": "gaṃdharvāḥ pretya jāyante devānāṃ ratihetavaḥ // Rm_28.129{11} //",
  "S01ratnml_u:11495": "krodhanāḥ piśunaḥ kiñcidarthārthaṃ yaḥ prayachati /",
  "S01ratnml_u:11496": "sa piśācaṃ praduṣṭātmā jāyate vikṛtānanaḥ // Rm_28.130{12} //",
  "S01ratnml_u:11497": "nityapraduṣṭāś capalāḥ parapīḍākarā narāḥ /",
  "S01ratnml_u:11498": "saṃpradānaratā nityaṃ bhūtāḥ pretya bhavanti te // Rm_28.131{13} //",
  "S01ratnml_u:11499": "krūrāḥ krūddhāḥ pradātāraḥ priyā sarvasurā ca ye /",
  "S01ratnml_u:11500": "jāyante pretya yakṣās tu krūrātmānaḥ surāpriyāḥ // Rm_28.132{14} //",
  "S01ratnml_u:11501": "mātāpitṛgurūn yānair ye nayanti yathepsitaṃ /",
  "S01ratnml_u:11502": "vimānacāriṇo yakṣā jāyaṃte susukhānvitāḥ // Rm_28.133{15} //",
  "S01ratnml_u:11503": "tṛṣṇāmātsaryadoṣeṇa pretā bhavanty amī sadā /",
  "S01ratnml_u:11504": "yakṣādayaḥ śubhaiḥ kliṣṭair atas tān parivarjayet // Rm_28.134{16} //",
  "S01ratnml_u:11505": "++ iti pretakāṇḍaṃ samāptam ++",
  "S01ratnml_u:11506": "devāsuramanuṣyeṣu dīrgham āyur ahiṃsayā /",
  "S01ratnml_u:11507": "jāyate hinsayā svalpām ato hiṃsāṃ vivarjayet // Rm_28.135{1} //",
  "S01ratnml_u:11508": "kuṣṭharogajvaronmādā ye cānye vyādhayo nṛṇāṃ /",
  "S01ratnml_u:11509": "bhavanti bhūtaprayuktes te vadhavaṃdhanatāḍanaiḥ // Rm_28.136{2} //",
  "S01ratnml_u:11510": "yo na harttā parasvānāṃ na vañcavit prayachati /",
  "S01ratnml_u:11511": "mahatāpi prayatnena sa dravyaṃ nādhigachati // Rm_28.137{3} //",
  "S01ratnml_u:11512": "adattaṃ vittam ādāya dānāni ca dadāti yaḥ /",
  "S01ratnml_u:11513": "sa pretya dravyavān bhūtvā bhūyo bhavati nirdhanaḥ // Rm_28.138{4} //",
  "S01ratnml_u:11514": "yo na harttā na dātā ca na cātikṛpaṇo naraḥ /",
  "S01ratnml_u:11515": "kṛtsnena mahatā dravyaṃ sthiraṃ sa labhate dhruvaṃ // Rm_28.139{5} //",
  "S01ratnml_u:11516": "na harttā yaḥ parasvānāṃ tyāgavān vītamatsaraḥ /",
  "S01ratnml_u:11517": "ahāryaṃ vipulaṃ vittam iṣṭam ca labhate naraḥ // Rm_28.140{6} //",
  "S01ratnml_u:11518": "āyurvarṇavalopetaḥ śrīmān rogavivarjitaḥ /",
  "S01ratnml_u:11519": "sukhī ca sa labhen nityaṃ yo dadātīha bhojanaṃ // Rm_28.141{7} //",
  "S01ratnml_u:11520": "salajjo rūpavān bhogī suchāyaḥ prāṇināṃ priyaḥ /",
  "S01ratnml_u:11521": "sa bhaved vastralābhī ca yo vāsānsi prayachati // Rm_28.142{8} //",
  "S01ratnml_u:11522": "āvāsaṃ yo dadātīha suprasannena cetasā /",
  "S01ratnml_u:11523": "prāsādāḥ sarvakāmāś ca jāyante tasya dehinaḥ // Rm_28.143{9} //",
  "S01ratnml_u:11524": "upānatsaṃkramādīni ye prayachanti mānavāḥ /",
  "S01ratnml_u:11525": "bhavanti sukhino nityaṃ yānāni ca labhanti te // Rm_28.144{10} //",
  "S01ratnml_u:11526": "vāpīkūpataḍāgādīn kārayitvā jalāśrayān /",
  "S01ratnml_u:11527": "sukhinas tyaktasaṃtāpā niḥpipāsā bhavanti te // Rm_28.145{11} //",
  "S01ratnml_u:11528": "puṣpair abhyarcitaḥ śrīmān śaraṇyaḥ sarvadehināṃ /",
  "S01ratnml_u:11529": "samṛddhitaḥ sa syād ārāmaṃ yaḥ prayachati // Rm_28.146{12} //",
  "S01ratnml_u:11530": "vidyādānena paṇḍityaṃ prajñābhyāsena cāpyate /",
  "S01ratnml_u:11531": "bhaiṣajyābhayadānena rogamuktas tu jāyate // Rm_28.147{13} //",
  "S01ratnml_u:11532": "(Rm 330)",
  "S01ratnml_u:11533": "dīpadānena cakṣuṣmān vādyadānena susvaraḥ /",
  "S01ratnml_u:11534": "śayanāsanadānena sukhī bhavati mānavaḥ // Rm_28.148{14} //",
  "S01ratnml_u:11535": "gavādīnn yo dadātīha bhojyaṃ rasasamanvitaṃ /",
  "S01ratnml_u:11536": "balavān varṇavān bhogī dīrghāyuḥ sa bhaven naraḥ // Rm_28.149{15} //",
  "S01ratnml_u:11537": "kanyādānena samānyāṃ lābhī syāt parivāravān /",
  "S01ratnml_u:11538": "dhanadhānyasamṛddhas tu bhūmidānena jāyate // Rm_28.150{16} //",
  "S01ratnml_u:11539": "patraṃ puṣpaṃ phalaṃ toyam abhayaṃ vacanaṃ priyaṃ /",
  "S01ratnml_u:11540": "yad yad evepsitaṃ śaktyā dātavyaṃ tat tad arthinaḥ // Rm_28.151{17} //",
  "S01ratnml_u:11541": "kleśayitvā dadātīha svakārthaṃ vā ha yena vā /",
  "S01ratnml_u:11542": "yaśaḥsaukhyābhilākhād vā sa kliṣṭaṃ labhate phalaṃ // Rm_28.152{18} //",
  "S01ratnml_u:11543": "svakāryaṃ nirapekṣeṇa kṛpāviṣṭena cetasā /",
  "S01ratnml_u:11544": "parārthaṃ yo dadātīha so 'kliṣṭaṃ phalam aśnute // Rm_28.153{19} //",
  "S01ratnml_u:11545": "yat kiñcid dīyate 'nyasmai yathākālaṃ yathāvidhiṃ /",
  "S01ratnml_u:11546": "tena tena prakāreṇa tat sarvam upatiṣṭhate // Rm_28.154{20} //",
  "S01ratnml_u:11547": "parān anvapahaty evaṃ sarvakālaṃ yathepsitaṃ /",
  "S01ratnml_u:11548": "akleśayitvā dātavyaṃ hitaṃ dharmāvirodhiyat // Rm_28.155{21} //",
  "S01ratnml_u:11549": "evaṃ hi dīyamānasya dānasyaiva phalādayaḥ /",
  "S01ratnml_u:11550": "dānaṃ hi sarvasaukhyānām ananyat kāraṇaṃ mataṃ // Rm_28.156{22} //",
  "S01ratnml_u:11551": "virajaḥ paradārebhyo dārān iṣṭān avāpnuyāt /",
  "S01ratnml_u:11552": "svebhyo 'py adeśakālau ca varjayet puṃstvam archati // Rm_28.157{23} //",
  "S01ratnml_u:11553": "paradāreṣu saṃsaktaṃ cittaṃ yo na niyachati /",
  "S01ratnml_u:11554": "anaṃgeṣu cakṣyeta sa pumāṃ strītvam archati // Rm_28.158{24} //",
  "S01ratnml_u:11555": "strītvaṃ jugupsate yā tu suśīlamandarāgiṇī /",
  "S01ratnml_u:11556": "puṃstvam ākāṃkṣate nityaṃ sā nārī naratāṃ vrajet // Rm_28.159{25} //",
  "S01ratnml_u:11557": "yas tu samyagnirātaṅkaṃ brahmacaryaṃ niṣevate /",
  "S01ratnml_u:11558": "tejasvī sadguṇaḥ śrīmān devair api sa lakṣyate // Rm_28.160{26} //",
  "S01ratnml_u:11559": "dṛḍhasmṛtir asaṃmūḍho maghavāno niṣevanāt /",
  "S01ratnml_u:11560": "jāyate satyavādī ca yaśaḥsaukhyānvitaḥ pumān // Rm_28.161{27} //",
  "S01ratnml_u:11561": "bhinnānām api satvānāṃ bhedaṃ naiva karoti yaḥ /",
  "S01ratnml_u:11562": "abhedyaparivāro 'sau jāyate sthiramānasaḥ // Rm_28.162{28} //",
  "S01ratnml_u:11563": "yas tv ājñāṃ kurute nityaṃ gurūṇāṃ hṛṣṭamānasaḥ /",
  "S01ratnml_u:11564": "hitāhitābhidhāyī ca sa syād ādeyavākkṛtī // Rm_28.163{29} //",
  "S01ratnml_u:11565": "nīcāparāyamānena viparyāsena codgataḥ /",
  "S01ratnml_u:11566": "bhavanti sukhinaḥ saukhyaṃ duḥkhaṃ datvā ca duḥkhinaḥ // Rm_28.164{30} //",
  "S01ratnml_u:11567": "paraprapañcābhiratāḥ śaṭhāś cānṛtavādinaḥ /",
  "S01ratnml_u:11568": "kubjavāmanatāṃ yānti ye ca rūpābhimāninaḥ // Rm_28.165{31} //",
  "S01ratnml_u:11569": "jaḍo vijñānamātsaryād bhaven mūkaḥ priyāpriyaḥ /",
  "S01ratnml_u:11570": "vādhiryaṃ yāti mūḍhātmā hitavākyābhigūḍhakaḥ // Rm_28.166{32} //",
  "S01ratnml_u:11571": "duḥkham pāpasya puṇyasya sukhaṃ miśrasya miśritaṃ /",
  "S01ratnml_u:11572": "sarvaṃ sādṛśyaniḥsyandam abhyuhyaṃ karmaṇaḥ phalaṃ // Rm_28.167{33} //",
  "S01ratnml_u:11573": "++iti manuṣya kāṃdaṃ samāptam ++",
  "S01ratnml_u:11574": "śaṭhyena māyayā nityaṃ caraty akṛtakilbiṣaḥ /",
  "S01ratnml_u:11575": "kalipriyaḥ pradātā ca sa bhaved asureśvaraḥ // Rm_28.168{1} //",
  "S01ratnml_u:11576": "(Rm 331)",
  "S01ratnml_u:11577": "++ ity asurakāṇḍam ++",
  "S01ratnml_u:11578": "nātmanā yaḥ sukhākāṃkṣī na ca kṛvyeta parigrahaṃ /",
  "S01ratnml_u:11579": "grahāṇām agraṇī cāsau mahārājikatāṃ vrajet // Rm_28.169{1} //",
  "S01ratnml_u:11580": "mātāpitṛkulajyeṣṭhapūjakasyāgavān kṛtī /",
  "S01ratnml_u:11581": "hṛṣyame yo na kalahais tridaśeṣu sa jāyate // Rm_28.170{2} //",
  "S01ratnml_u:11582": "na vigrahe ratā naiva kalahe hṛṣṭamānasāḥ /",
  "S01ratnml_u:11583": "ekāntakuśalodyuktā ye ca moyāpagās tu te // Rm_28.171{3} //",
  "S01ratnml_u:11584": "bahuśrutā dharmadharāḥ suprajñā mokṣakāṃkṣiṇaḥ guṇair /",
  "S01ratnml_u:11585": "ye parihṛṣṇāś ca narās te tuṣitopagāḥ // Rm_28.172{4} //",
  "S01ratnml_u:11586": "śīlapradānavinaye pravṛttā ye svayaṃ narāḥ /",
  "S01ratnml_u:11587": "mahotsāhāś ca te 'vaśyaṃ nirmāṇaratigāminaḥ // Rm_28.173{5} //",
  "S01ratnml_u:11588": "adīnasatvā me śreṣṭhāḥ pradāne damasaṃyamaiḥ /",
  "S01ratnml_u:11589": "guṇādhikāś ca ye yānti paranirmitatāṃ dhruvaṃ // Rm_28.174{6} //",
  "S01ratnml_u:11590": "śīlena svargam āpnoti dhyānena ca viśeṣataḥ /",
  "S01ratnml_u:11591": "yathābhūtaparijñānāt paryante vo punarbhavaḥ // Rm_28.175{7} //",
  "S01ratnml_u:11592": "śubhāśubhaphalaṃ karma yad etat kathitaṃ sphuṭaṃ /",
  "S01ratnml_u:11593": "śubhena labhyate saukhyaṃ duḥkhaṃ tv aśubhasaṃbhavaṃ // Rm_28.176{8} //",
  "S01ratnml_u:11594": "mṛtyur vyādhir jarā caiva cintanīyam idaṃ trayaṃ /",
  "S01ratnml_u:11595": "viprayogā priyaiḥ sārddhaṃ karmaṇāṃ ca svakaṃ phalaṃ // Rm_28.177{9} //",
  "S01ratnml_u:11596": "evaṃ virāgam āpnoti viviktaḥ puṇyam archati /",
  "S01ratnml_u:11597": "pāpaṃ ca nārjayed evaṃ tac ca saṃkṣepataḥ śṛṇu // Rm_28.178{10} //",
  "S01ratnml_u:11598": "samyakparārthakaraṇaṃ parānarthavivarjanaṃ /",
  "S01ratnml_u:11599": "puṇyaṃ viparyayāt pāpabhuktam eva munīśvaraiḥ // Rm_28.179{11} //",
  "S01ratnml_u:11600": "++ iti devakāṇḍaṃ samāptam ++",
  "S01ratnml_u:11601": "evaṃ matvā mahārāja ṣaḍgatikārikāṃ bhave /",
  "S01ratnml_u:11602": "saṃbodhidharmam ādhāya caritavyaṃ sadā śubhe // Rm_28.180{1} //",
  "S01ratnml_u:11603": "ye saṃbodhivrataṃ dhṛtvā pracaranti samāhitāḥ /",
  "S01ratnml_u:11604": "sarvasatvahitārthena bodhisatvā bhavanti te // Rm_28.181{2} //",
  "S01ratnml_u:11605": "evaṃ vijñāya rājendra sadā bhadraṃ yadīchasi /",
  "S01ratnml_u:11606": "triratnaṃ śaraṇaṃ kṛtvā bhaja nityaṃ samādarāt // Rm_28.182{3} //",
  "S01ratnml_u:11607": "etatpuṇyavipākena sarvakleśan vinirjayan /",
  "S01ratnml_u:11608": "kramād bodhiṃ samāsādya saṃbuddhapadam āpnuyāḥ // Rm_28.183{4} //",
  "S01ratnml_u:11609": "iti tena munīndreṇa samākhyātaṃ niśamya saḥ /",
  "S01ratnml_u:11610": "rājāpy uttarapāṃcālaḥ pravrajituṃ samaichata // Rm_28.184{5} //",
  "S01ratnml_u:11611": "tataḥ sa nṛpatī rājā samutthāya kṛtāṃjaliḥ /",
  "S01ratnml_u:11612": "bhagavantam ānatvā prārthayad evam ādarāt // Rm_28.185{6} //",
  "S01ratnml_u:11613": "bhagavan nātha sarvajña bhavatāṃ śaraṇaṃ gataḥ /",
  "S01ratnml_u:11614": "saṃbodhivratam ādhāya prechāmi carituṃ sadā // Rm_28.186{7} //",
  "S01ratnml_u:11615": "yad bhavāñ jagatāṃ śāstā saṃbodhidharmadeśikaḥ /",
  "S01ratnml_u:11616": "tan me 'nugrahatāṃ kṛtvā pravrajyāṃ dātum arhati // Rm_28.187{8} //",
  "S01ratnml_u:11617": "iti saṃprārthite tena rājñā sa bhagavān sudhīḥ /",
  "S01ratnml_u:11618": "tasya rājño manaḥśuddhaṃ vijñāyaivam upādiśat // Rm_28.188{9} //",
  "S01ratnml_u:11619": "sādhu rājan mahābhāga yadīchasi śubhāṃ gatiṃ /",
  "S01ratnml_u:11620": "ehi cara samādhāya cara me śāsane vrataṃ // Rm_28.189{10} //",
  "S01ratnml_u:11621": "ity ādiśya munīndro 'sau pāṇinā tac chiraḥ spṛśan /",
  "S01ratnml_u:11622": "(Rm 332)",
  "S01ratnml_u:11623": "saṃbuddhe śāsane dharme taṃ nareṃdraṃ samagrahīt // Rm_28.190{11} //",
  "S01ratnml_u:11624": "ehīti tena śāstrokte nṛpatiḥ sa prabodhitaḥ /",
  "S01ratnml_u:11625": "khikkhirīpātradharo bhikṣu 'bhūc cīvarāvṛtaḥ // Rm_28.191{12} //",
  "S01ratnml_u:11626": "tataḥ sa bhūpatiś cāpi virakto bhogyanispṛhaḥ /",
  "S01ratnml_u:11627": "niḥkleśaḥ pariśuddhātmā babhūva vijiteṃdriyaḥ // Rm_28.192{13} //",
  "S01ratnml_u:11628": "sākṣād arhatvam āsādya brahmacārī niraṃjanaḥ /",
  "S01ratnml_u:11629": "saṃbodhipadam āsādya saṃbuddhaḥ śrāvako 'bhavat // Rm_28.193{14} //",
  "S01ratnml_u:11630": "tataḥ sa brahmavid yogī traidhātuvāsinām api /",
  "S01ratnml_u:11631": "sadevāsuralokānāṃ vandyo mānyo 'bhavad guruḥ // Rm_28.194{15} //",
  "S01ratnml_u:11632": "tato dakṣiṇapāṃcālarājā sa pratimoditaḥ /",
  "S01ratnml_u:11633": "utthāya sāṃjalir natvā prārthyat taṃ munīśvaraṃ // Rm_28.195{16} //",
  "S01ratnml_u:11634": "bhagavan nātha sarvajña kṛpayā me prasīdatu /",
  "S01ratnml_u:11635": "traimāsyaṃ bhaktum ichāmi tat kurutām anugrahaṃ // Rm_28.196{17} //",
  "S01ratnml_u:11636": "iti saṃprārthite rājñā bhagavān sa munīśvaraḥ /",
  "S01ratnml_u:11637": "nṛpatiṃ taṃ samālokya tūṣṇībhūtvādhyuvāsa tat // Rm_28.197{18} //",
  "S01ratnml_u:11638": "tataḥ sa nṛpatī rājā bhagavatādhyuvāsitaṃ /",
  "S01ratnml_u:11639": "viditvā sarvasāmagrīṃ sahasā samasādhayat // Rm_28.198{19} //",
  "S01ratnml_u:11640": "tataḥ sa rājā bhagavaṃtaṃ sasāṃghikaṃ /",
  "S01ratnml_u:11641": "yathārhabhojanair nityaṃ samabhyarcya 'bhyatoṣayat // Rm_28.199{20} //",
  "S01ratnml_u:11642": "vicitracīvaraiś cāpi śrīghanaṃ taṃ sasāṃghikaṃ /",
  "S01ratnml_u:11643": "āchādya sāṃjalir natvā praṇidhānaṃ mudā vyadhāt // Rm_28.200{21} //",
  "S01ratnml_u:11644": "etatpuṇyavipākena loke 'ṃdhe 'parināyake /",
  "S01ratnml_u:11645": "saddharmabhāskaraḥ śāstā saṃbuddho 'rhaṃ bhaveya hi // Rm_28.201{22} //",
  "S01ratnml_u:11646": "evaṃ tena narendreṇa praṇidhānaṃ kṛtaṃ mudā /",
  "S01ratnml_u:11647": "matvā sa bhagavān smitaṃ prāmuñcac chubharociṣaṃ // Rm_28.202{23} //",
  "S01ratnml_u:11648": "tat smitasamutpannāḥ paṃcavarṇāḥ suraśmayaḥ /",
  "S01ratnml_u:11649": "prasāritās trilokeṣu bhāsayantyaḥ pracerire // Rm_28.203{24} //",
  "S01ratnml_u:11650": "tadrasmisaṃparispṛṣṭāḥ sarve 'pi nārakāśritāḥ /",
  "S01ratnml_u:11651": "nirmuktavedanākhedā mahatsaukhyaṃ pralebhire // Rm_28.204{25} //",
  "S01ratnml_u:11652": "tadā te vismitāḥ sarve nārakīyāḥ pramoditāḥ /",
  "S01ratnml_u:11653": "kim evaṃ jāyate saukhyam iti dhyātvā niṣedire // Rm_28.205{26} //",
  "S01ratnml_u:11654": "tataḥ sa bhagavāṃs teṣāṃ vismayākrāṃtacetasāṃ /",
  "S01ratnml_u:11655": "manāṃsi paribodhārthaṃ praiṣayat tatra nairmitaṃ // Rm_28.206{27} //",
  "S01ratnml_u:11656": "tadā te nārakāḥ sarve dṛṣṭvā taṃ sugataṃ mudā /",
  "S01ratnml_u:11657": "upetya praṇatiṃ kṛtvā prābhajañ charaṇaṃ gatāḥ // Rm_28.207{28} //",
  "S01ratnml_u:11658": "tatas tat puṇyaliptās te sarve vimuktapāpakāḥ /",
  "S01ratnml_u:11659": "pariśuddhāḥ śubhātmānaḥ sadgatiṃ samupāyayuḥ // Rm_28.208{29} //",
  "S01ratnml_u:11660": "tatas tā raśmayaḥ sarvā avabhāsya samaṃtataḥ /",
  "S01ratnml_u:11661": "akaniṣṭhālayaṃ yāvat prasṛtāḥ samabhāsayan // Rm_28.209{30} //",
  "S01ratnml_u:11662": "gāthāghoṣaiś ca sarvatra sarvān devān pramodinaḥ /",
  "S01ratnml_u:11663": "bodhayitvā śubhe dharme pratiṣṭhāpya pacerire // Rm_28.210{31} //",
  "S01ratnml_u:11664": "tatas tā raśmayaḥ sarvā piṇḍībhūtā muneḥ puraḥ /",
  "S01ratnml_u:11665": "tridhā pradakṣiṇīkṛtvā mahoṣṇīṣe samāviśat // Rm_28.211{32} //",
  "S01ratnml_u:11666": "tad dṛṣṭvā te sabhālokāḥ sarve 'tivismayoddhatāḥ /",
  "S01ratnml_u:11667": "(Rm 333)",
  "S01ratnml_u:11668": "śāstā kim ādiśed dharmam iti dhyātvā niṣedire // Rm_28.212{33} //",
  "S01ratnml_u:11669": "iti teṣāṃ manastarkaṃ matvānaṃdaḥ samutthitaḥ /",
  "S01ratnml_u:11670": "upetya sāṃjalir natvā prārthayet taṃ munīśvaraṃ // Rm_28.213{34} //",
  "S01ratnml_u:11671": "bhagavan hetunā kena smitaṃ muṃcati sāṃprataṃ /",
  "S01ratnml_u:11672": "nāhetvapratyayaṃ smitaṃ na muṃcaṃti munīśvarāḥ // Rm_28.214{35} //",
  "S01ratnml_u:11673": "tad yadarthe bhavān smitaṃ muṃcatīme sabhājanāḥ /",
  "S01ratnml_u:11674": "śrotum ichaṃti sarve tad artham ādeṣṭum arhati // Rm_28.215{36} //",
  "S01ratnml_u:11675": "ity ānaṃdoditaṃ śrutvā bhagavān sa jagadguruḥ /",
  "S01ratnml_u:11676": "sarvāṃl lokān samālokya tam ānaṃdaṃ samabravīt // Rm_28.216{37} //",
  "S01ratnml_u:11677": "evam eva sadānaṃda sarve buddhā munīśvarāḥ /",
  "S01ratnml_u:11678": "nāhetupratyayaṃ smitaṃ vimuṃcanti kadā cana // Rm_28.217{38} //",
  "S01ratnml_u:11679": "paśyatām ayam ānaṃda rājātisaṃprasāditaḥ /",
  "S01ratnml_u:11680": "satkṛtya śraddhayāsmākaṃ traimāsyaṃ bhajate mudā // Rm_28.218{39} //",
  "S01ratnml_u:11681": "etatpuṇyavipākena rājāyaṃ sadguṇākaraḥ /",
  "S01ratnml_u:11682": "kramāt pāramitāḥ sarvāḥ paripūrya balānvitaḥ // Rm_28.219{40} //",
  "S01ratnml_u:11683": "sarvakleśagaṇāñ jitvā mārāñ cāpi vinirjayan /",
  "S01ratnml_u:11684": "bodhim āsādya sarvajñas tathāgato munīśvaraḥ // Rm_28.220{41} //",
  "S01ratnml_u:11685": "sarvavidyādhipaḥ śāstā dharmarājo vināyakaḥ /",
  "S01ratnml_u:11686": "vijayo nāma saṃbuddho bhaviṣyati bhavāntare // Rm_28.221{42} //",
  "S01ratnml_u:11687": "evam ānaṃda vijñāya buddhakṣetraśubhaṃkṛtaṃ /",
  "S01ratnml_u:11688": "tadvipāke mahatsaukhyaṃ bhadraṃ saṃbodhisādhanaṃ // Rm_28.222{43} //",
  "S01ratnml_u:11689": "triratnaśaraṇaṃ kṛtvā satkāraiḥ śraddhayā sadā /",
  "S01ratnml_u:11690": "saṃbodhivāñchibhir lokaiś caritavyaṃ śubhe mudā // Rm_28.223{44} //",
  "S01ratnml_u:11691": "ity ādiṣṭaṃ munīndreṇa śrutvānaṃdādayo 'pi te /",
  "S01ratnml_u:11692": "sarve lokās tathety uktvā prābhyanandan prasāditāḥ // Rm_28.224{45} //",
  "S01ratnml_u:11693": "so 'pi dakṣiṇapāṃcālo rājā śrutvā pramoditaḥ /",
  "S01ratnml_u:11694": "triratnabhajanaṃ kṛtvā pracacāra śubhe sadā // Rm_28.225{46} //",
  "S01ratnml_u:11695": "tadārabhya sadā tatra maṃgalaṃ nirupadravaṃ /",
  "S01ratnml_u:11696": "samaṃtato mahotsāhaṃ kṛtayuga ivābhavat // Rm_28.226{47} //",
  "S01ratnml_u:11697": "iti me guruṇākhyātaṃ śrutaṃ mayā tathā 'dhunā /",
  "S01ratnml_u:11698": "kathyate 'tra tvayāpy evaṃ caritavyaṃ śubhe sadā // Rm_28.227{48} //",
  "S01ratnml_u:11699": "prajāś cāpi mahārāja bodhayitvā prayatnataḥ /",
  "S01ratnml_u:11700": "bodhimārge pratiṣṭhāpya pālanīyāḥ sadā tvayā // Rm_28.228{49} //",
  "S01ratnml_u:11701": "tathā te sarvadā bhadraṃ sarvatrāpi bhaved dhruvaṃ /",
  "S01ratnml_u:11702": "kramād bodhiṃ samāsādya saṃbuddhapadam āpnuyāḥ // Rm_28.229{50} //",
  "S01ratnml_u:11703": "iti tenārhatādiṣṭaṃ śrutvāśokaḥ sa bhūmipaḥ /",
  "S01ratnml_u:11704": "tathety abhyanumoditvā prābhyanandat sapārṣadaḥ // Rm_28.230{51} //",
  "S01ratnml_u:11705": "rājño pāñcālayor yan munikathitam idaṃ tat prasiddhāvadānaṃ /",
  "S01ratnml_u:11706": "śṛṇvanti śrāvayanti pramuditamanasaḥ śraddhayā ye prasannāḥ /",
  "S01ratnml_u:11707": "sarve te bodhisatvāḥ sakalaguṇadharāḥ sarvasaṃpatsukhāḍhyāḥ /",
  "S01ratnml_u:11708": "kṛtvā lokeṣu bhaddraṃ munivaranilaye saṃprayānti pramodāḥ // Rm_28.231{52} //",
  "S01ratnml_u:11709": "(Rm 334)",
  "S01ratnml_u:11710": "++ iti ratnāvadānatatve pāṃcālarājāvadanaṃ samāptam ++",
  "S01ratnml_u:11711": "(Rm 335)",
  "S01ratnml_u:11712": "XXIX Upapādukāvadāna",
  "S01ratnml_u:11713": "athāśoko mahīpālaḥ samupetya kṛtāṃjaliḥ /",
  "S01ratnml_u:11714": "upaguptaṃ yatiṃ natvā prārthayad evam ādarāt // Rm_29.1{1} //",
  "S01ratnml_u:11715": "bhadanta śrotum ichāmi punar anyat subhāṣitaṃ /",
  "S01ratnml_u:11716": "tadyathā guruṇādiṣṭaṃ tathākhyātuṃ ca me 'rhati // Rm_29.2{2} //",
  "S01ratnml_u:11717": "iti saṃprarthitaṃ rājñā śrutvā so 'rhan mahāmatiḥ /",
  "S01ratnml_u:11718": "upagupto nareṃdraṃ taṃ samālokyaivam ādiśat // Rm_29.3{3} //",
  "S01ratnml_u:11719": "sādhu śṛṇu maharāja yathā me guruṇoditaṃ /",
  "S01ratnml_u:11720": "tathāhaṃ te pravakṣyāmi śrutvā cāpy anumodaya // Rm_29.4{4} //",
  "S01ratnml_u:11721": "tadyathā bhagavān buddhā śākyasiṃho munīśvaraḥ /",
  "S01ratnml_u:11722": "sarvajñaḥ sugataḥ śāstā dharmarājo vināyakaḥ // Rm_29.5{5} //",
  "S01ratnml_u:11723": "ekasmin samaye mātur māyādevyā hitechayā /",
  "S01ratnml_u:11724": "saddharmaṃ samupādeṣṭuṃ prācarat tridaśālaye // Rm_29.6{6} //",
  "S01ratnml_u:11725": "tatra sa bhagavān gatvā suramye naṃdane vane /",
  "S01ratnml_u:11726": "pārijātatale pāṇḍusacchilāyām upāśrayat // Rm_29.7{7} //",
  "S01ratnml_u:11727": "tatra śakrādayo devāḥ sarve taṃ sadguṇākaraṃ /",
  "S01ratnml_u:11728": "śākyamuniṃ samālokya muditāḥ samupācaran // Rm_29.8{8} //",
  "S01ratnml_u:11729": "tatra taṃ śrīghanaṃ dṛṣṭvā sarve devāḥ pramoditāḥ /",
  "S01ratnml_u:11730": "tridhā pradakṣiṇīkṛtya sāñjalayaḥ praṇemire // Rm_29.9{9} //",
  "S01ratnml_u:11731": "tato devādhipaḥ śakro divyaratnamayāsanaṃ /",
  "S01ratnml_u:11732": "saṃbuddhasya jagacchāstuḥ prājñāpayac chubhojjvalaṃ // Rm_29.10{10} //",
  "S01ratnml_u:11733": "tatra sa bhagavān dṛṣṭvā divyaratnamahojvale /",
  "S01ratnml_u:11734": "āruhya samupāśritya samātasthau prabhāsayan // Rm_29.11{11} //",
  "S01ratnml_u:11735": "tadā sā jananī mātā māyādevī samāgatā /",
  "S01ratnml_u:11736": "tam ātmajaṃ jagannāthaṃ saṃdṛṣṭvā samupācarat // Rm_29.12{12} //",
  "S01ratnml_u:11737": "tatra sa bhagavān dṛṣṭvā mātaraṃ tāṃ samāgatāṃ /",
  "S01ratnml_u:11738": "utthāya samupāsṛtya praṇatvaivam abhāṣata // Rm_29.13{13} //",
  "S01ratnml_u:11739": "svāgataṃ kuśalaṃ mātar ārogyam astu te sadā /",
  "S01ratnml_u:11740": "tvatmukhaṃ draṣṭum āyāmi tat prasāditum arhasi // Rm_29.14{14} //",
  "S01ratnml_u:11741": "atrāsane samāśritya niṣīdaikāgramānasā /",
  "S01ratnml_u:11742": "upadikṣyāmi saddharmaṃ tac chṛṇuṣva samāhitā // Rm_29.15{15} //",
  "S01ratnml_u:11743": "ity ādiṣṭaṃ munīndreṇa śrutvā sā jananī satī /",
  "S01ratnml_u:11744": "māyādevī samālokya tam ātmajaṃ samavrāvīt // Rm_29.16{16} //",
  "S01ratnml_u:11745": "prāyāmi te mukhaṃ draṣṭuṃ kuśalaṃ te sadātmaja /",
  "S01ratnml_u:11746": "tan mamānugrahārthena dharmam ādeṣṭum arhasi // Rm_29.17{17} //",
  "S01ratnml_u:11747": "ity uktvā sā satī māyādevī mātā jagadguroḥ /",
  "S01ratnml_u:11748": "upāsanaṃ samāśritya nisasāda samāhitā // Rm_29.18{18} //",
  "S01ratnml_u:11749": "tataḥ śakrādayo devāḥ sarve te saṃpraharṣitāḥ /",
  "S01ratnml_u:11750": "(Rm 336)",
  "S01ratnml_u:11751": "pūjāṃgais taṃ jagannāthaṃ māyādevīṃ ca prārcayan // Rm_29.19{19} //",
  "S01ratnml_u:11752": "tataḥ pādāns tayor natvā kṛtvā ca tripradakṣiṇaṃ /",
  "S01ratnml_u:11753": "parivṛtya puraskṛtvā dharmaṃ śrotum upāśrayan // Rm_29.20{20} //",
  "S01ratnml_u:11754": "tatas ta bhagavān dṛṣṭvā tān devān samupasthitān /",
  "S01ratnml_u:11755": "āryasatyaṃ samārabhya saddharmaṃ samupādiśat // Rm_29.21{21} //",
  "S01ratnml_u:11756": "tataś ca bhagavāṃs teṣāṃ devānāṃ sukhamāninaṃ /",
  "S01ratnml_u:11757": "saṃbodhisādhanaṃ punar evam upādiśat // Rm_29.22{22} //",
  "S01ratnml_u:11758": "anityaṃ khalu saṃsāre duḥkhaṃ śūnyaṃ hy anātmakaṃ /",
  "S01ratnml_u:11759": "kāme kiṃcit sukhaṃ nātra kleśasaṃghe samākule // Rm_29.23{23} //",
  "S01ratnml_u:11760": "iti matvātra saṃsāre sadā saukhyaṃ yadīchatha /",
  "S01ratnml_u:11761": "bodhicaryāvrataṃ dhṛtvā saṃcaradhvaṃ sadā śubhaṃ // Rm_29.24{24} //",
  "S01ratnml_u:11762": "niṣkrāmatārabhadhvaṃ ca yujyadhvaṃ buddhaśāsane /",
  "S01ratnml_u:11763": "māracaryyāṃ parityajya caradhvaṃ bodhicārikāṃ // Rm_29.25{25} //",
  "S01ratnml_u:11764": "yaḥ satvahitārthena bodhicaryāṃ cariṣyati /",
  "S01ratnml_u:11765": "sa samyag bodhim āsādya saṃbuddhapadam āpsyati // Rm_29.26{25} //",
  "S01ratnml_u:11766": "evaṃ matvātra saṃsāre sarve yūyaṃ samāhitāḥ /",
  "S01ratnml_u:11767": "triratnabhajanaṃ kṛtvā caradhvaṃ bodhisaṃvaraṃ // Rm_29.27{26} //",
  "S01ratnml_u:11768": "ye triratnaṃ bhajanty atra na te gachaṃti durgatiṃ /",
  "S01ratnml_u:11769": "sadā sadgatisaṃyātāḥ kramād bodhim avāpnuyuḥ // Rm_29.28{27} //",
  "S01ratnml_u:11770": "ity ādiṣṭaṃ munīndreṇa śrutvā sarve 'pi te 'marāḥ /",
  "S01ratnml_u:11771": "satyam eva parijñāya prābhyanandan prabodhitāḥ // Rm_29.29{28} //",
  "S01ratnml_u:11772": "tataḥ śakraḥ samutthāya kṛtāṃjaliḥ /",
  "S01ratnml_u:11773": "bhagavaṃtaṃ tam ānamya prārthayad evam ādarāt // Rm_29.30{29} //",
  "S01ratnml_u:11774": "bhagavan nātha sarvajña sarvadeha surālaye /",
  "S01ratnml_u:11775": "saddharmaṃ naḥ samādiśya bhavan vihartum arhati // Rm_29.31{30} //",
  "S01ratnml_u:11776": "vayaṃ sarve surā nityaṃ bhavatāṃ śaraṇaṃ gatāḥ /",
  "S01ratnml_u:11777": "saddharmaṃ sarvadākarṇya cariṣyāmaḥ śubhāṃ cariṃ // Rm_29.32{31} //",
  "S01ratnml_u:11778": "tataḥ sāpi mahāmāyādevi mātā samutthitā /",
  "S01ratnml_u:11779": "upetya sāṃjalir natvā bhagavantaṃ tam abravīt // Rm_29.33{32} //",
  "S01ratnml_u:11780": "dhanyo 'si yat tvayā putra pratijñātaṃ yathāpurā /",
  "S01ratnml_u:11781": "tathā tvaṃ pūryate sarvaṃ sarvārthasiddhir astu te // Rm_29.34{33} //",
  "S01ratnml_u:11782": "sadātra devalokānāṃ hitārthe ca prabodhayan /",
  "S01ratnml_u:11783": "saddharmaṃ samupādiśya vihara saṃprabhāsayan // Rm_29.35{34} //",
  "S01ratnml_u:11784": "iti mātrārthitaṃ śrutvā bhagavān sa jagadguruḥ /",
  "S01ratnml_u:11785": "jananīṃ tāṃ sabhāṃ cāpi samālokyaivam ādiśat // Rm_29.36{35} //",
  "S01ratnml_u:11786": "mātar naikahitārthenabodhicaryāṃ dadhāmi hi /",
  "S01ratnml_u:11787": "sarveṣām api satvānāṃ hitārthe 'haṃ jino bhave // Rm_29.37{36} //",
  "S01ratnml_u:11788": "tad atra sarvadā naivaṃ tiṣṭheyaṃ tridaśaiḥ saha /",
  "S01ratnml_u:11789": "varṣā māsatrayaṃ sthātum ichāmi dharmam ādiśan // Rm_29.38{37} //",
  "S01ratnml_u:11790": "ity ādiṣṭaṃ munīndreṇa śrutvā sā jananī mudā /",
  "S01ratnml_u:11791": "tathāstv iti prabhāṣitvā prābhyanaṃdat prabodhitā // Rm_29.39{38} //",
  "S01ratnml_u:11792": "tathā sa bhagavāns tatra bodhicaryāṃ prakāśayan /",
  "S01ratnml_u:11793": "saddharmaṃ samupādiśya tasthau māsatrayaṃ divi // Rm_29.40{39} //",
  "S01ratnml_u:11794": "(Rm 337)",
  "S01ratnml_u:11795": "sarvaśakrādayo devās triratnaśaraṇaṃ gatāḥ /",
  "S01ratnml_u:11796": "satkṛtya śraddhayā nityaṃ dharmaṃ śrutvā prabhejire // Rm_29.41{40} //",
  "S01ratnml_u:11797": "tadā tatra sadā svarge maṃgalaṃ nirupadravaṃ /",
  "S01ratnml_u:11798": "saddharmasādhanotsāhaṃ prāvarttate samaṃtataḥ // Rm_29.42{41} //",
  "S01ratnml_u:11799": "tasmiṃś cā samaye tatra srāvastyā vahir āśrame /",
  "S01ratnml_u:11800": "jetodyāne vihāre sa maudgalyāyana āśrayat // Rm_29.43{42} //",
  "S01ratnml_u:11801": "tadā te sāṃghikāḥ sarve taṃ maudgalyāyanaṃ yatiṃ /",
  "S01ratnml_u:11802": "vihāre saṃsthitaṃ dṛṣṭvā dharmaṃ śrotuṃ samīchire // Rm_29.44{43} //",
  "S01ratnml_u:11803": "tatas te sāṃghikāḥ sarve lokāś cānye 'pi sajjanāḥ /",
  "S01ratnml_u:11804": "tat saddharmadeśanāṃ śrotuṃ muditāḥ samupācaran // Rm_29.45{44} //",
  "S01ratnml_u:11805": "tatra sarve 'pi te lokās taṃ maudgalyāyanaṃ guruṃ /",
  "S01ratnml_u:11806": "samabhyarcya samānamya dharmaṃ śrotu]m upāśrayan // Rm_29.46{45} //",
  "S01ratnml_u:11807": "tān dṛṣṭvā samupāsīnān sa maudgalyo jinātmajaḥ /",
  "S01ratnml_u:11808": "ādimadhyāṃtakalyāṇaṃ dideśa dharmam uttamaṃ // Rm_29.47{46} //",
  "S01ratnml_u:11809": "tat saddharmāmṛtaṃ pītvā sarve lokāś ca sāṃghikāḥ /",
  "S01ratnml_u:11810": "saddharmmasādhanodyuktā vabhūvuḥ paribodhitāḥ // Rm_29.48{47} //",
  "S01ratnml_u:11811": "atha te bhikṣavaḥ sarve kṛtāṃjaliḥ puṭo mudā /",
  "S01ratnml_u:11812": "taṃ maudgalyāyanaṃ natvā paprachur evam ādarāt // Rm_29.49{48} //",
  "S01ratnml_u:11813": "bhadanta bhagavaṃ chāstā kutredānīṃ samāśritaḥ /",
  "S01ratnml_u:11814": "saddharmaṃ samupādiśya viharati na manyate // Rm_29.50{49} //",
  "S01ratnml_u:11815": "tad asmākaṃ manānsy atra bhagavāñ chāstā yataḥ sthitaḥ /",
  "S01ratnml_u:11816": "tat satyaṃ samupādiśya prabodhayitum arhati // Rm_29.51{50} //",
  "S01ratnml_u:11817": "iti taiḥ prārthitaṃ śrutvā sa maudgalyāyanaḥ sudhīḥ /",
  "S01ratnml_u:11818": "sarvāns tān saṃghikān bhikṣūn samālokyaivam abravīt // Rm_29.52{51} //",
  "S01ratnml_u:11819": "śrutaṃ mayā bhavanto 'sau bhagavāñ chāstā 'dhunā divi /",
  "S01ratnml_u:11820": "tato mātuḥ surāṇāṃ cā tiṣṭhate dharmam ādiśat // Rm_29.53{52} //",
  "S01ratnml_u:11821": "tato varṣātrimāsānte bhagavān sa jagadguruḥ /",
  "S01ratnml_u:11822": "atra lokahitaṃ kartum avataret svayaṃ khalu // Rm_29.54{53} //",
  "S01ratnml_u:11823": "iti tenārhatākhyātaṃ śrutvā te sāṃghikā janāḥ /",
  "S01ratnml_u:11824": "sarve 'py 'bhyanumodantaḥ svasvālayaṃ samācaran // Rm_29.55{54} //",
  "S01ratnml_u:11825": "sadā te sāṃghikās tasya maudgalyasya mahāmateḥ /",
  "S01ratnml_u:11826": "saddharmaṃ sarvadākarṇya bhajantaḥ samupāśrayan // Rm_29.56{55} //",
  "S01ratnml_u:11827": "tato varṣātrimāsānte sarve te sāṃghikā janāḥ /",
  "S01ratnml_u:11828": "api taṃ maudgalyam ānatvā prārthayad evam ādarāt // Rm_29.57{56} //",
  "S01ratnml_u:11829": "bhavantātra bhavāñ chāstā vijānīyāj jagadguroḥ /",
  "S01ratnml_u:11830": "draṣṭum ichāmahe śāstuḥ saddharmaṃ tṛṣitā vayaṃ // Rm_29.58{57} //",
  "S01ratnml_u:11831": "ciradṛṣṭo yad asmābhir bhagavāṃ sa munīśvaraḥ /",
  "S01ratnml_u:11832": "tad asyāgramunīndrasya darśanaṃ dātum arhati // Rm_29.59{58} //",
  "S01ratnml_u:11833": "tad asmadanukampārthaṃ bhavan ṛddhiprabhāvataḥ /",
  "S01ratnml_u:11834": "gatvā svarge munīndrasya sahasā samupakramet // Rm_29.60{59} //",
  "S01ratnml_u:11835": "tatra gatvā bhavāc chāstur munīndrasya jagadguroḥ /",
  "S01ratnml_u:11836": "asmākaṃ vacanaiś cāpi vaṃdatāṃ caraṇāmbujau // Rm_29.61{60} //",
  "S01ratnml_u:11837": "(Rm 338)",
  "S01ratnml_u:11838": "dehe ca kauśalaṃ saukhyaṃ pṛchatāṃ vacanaiś ca naḥ /",
  "S01ratnml_u:11839": "evaṃ cāpi puraḥ śāstur nivedituṃ samarhati // Rm_29.62{61} //",
  "S01ratnml_u:11840": "bhagavaṃ nātha sarvajña te jāmbūdvīpikā narāḥ /",
  "S01ratnml_u:11841": "bhavantaṃ draṣṭum ichanti saddharmāmṛtalālasāḥ // Rm_29.63{62} //",
  "S01ratnml_u:11842": "yad bhavān sarvasatvānāṃ hitaṃ kartuṃ samudyataḥ /",
  "S01ratnml_u:11843": "tad bhagavān manuṣyāṇāṃ dharmam ādeṣṭum arhati // Rm_29.64{63} //",
  "S01ratnml_u:11844": "narāḥ svarge samāgaṃtuṃ śaknuvanti na ke cana /",
  "S01ratnml_u:11845": "devās tu sarvalokeṣu pracaranti yathechayā // Rm_29.65{64} //",
  "S01ratnml_u:11846": "tad bhagavān manuṣyāṇāṃ hitārthāyānukampayā /",
  "S01ratnml_u:11847": "saddharmaṃ samupādeṣṭuṃ jambudvīpam avātaret // Rm_29.66{65} //",
  "S01ratnml_u:11848": "vayaṃ sarve sadā nityaṃ bhavatāṃ śaraṇaṃ gatāḥ /",
  "S01ratnml_u:11849": "satkṛtya śraddhayā dharmmaṃ śrutvā saṃprabhajemahi // Rm_29.67{66} //",
  "S01ratnml_u:11850": "evaṃ śāstar mahāvijña gatvā tatra surālaye /",
  "S01ratnml_u:11851": "bhagavaṃtaṃ jagannāthaṃ saṃprārthyeha samānaya // Rm_29.68{67} //",
  "S01ratnml_u:11852": "iti taiḥ prārthitaiḥ śrutvā sa maudgalyo mahārddhimān /",
  "S01ratnml_u:11853": "evam iti pratijñāya tūṣṇībhūtvādhyuvāsa tat // Rm_29.69{68} //",
  "S01ratnml_u:11854": "atha te sāṃghikāḥ sarve lokāś cāpi mahātmanā /",
  "S01ratnml_u:11855": "tenādhivāsitaṃ matvā muditāḥ svasvālayaṃ yayuḥ // Rm_29.70{69} //",
  "S01ratnml_u:11856": "atha so 'rhaṃ mahābhijño maudgalyana ātmavit /",
  "S01ratnml_u:11857": "svarge gaṃtuṃ samādhāya samādhiṃ vidadhe kṣaṇaṃ // Rm_29.71{70} //",
  "S01ratnml_u:11858": "tataḥ sa ṛddhivīryeṇa suparṇa iva khe 'gamat /",
  "S01ratnml_u:11859": "bhāsayan sahasā gatvā divi śāstur upācarat // Rm_29.72{71} //",
  "S01ratnml_u:11860": "tatra taṃ samupāyātaṃ dṛṣṭvā sa bhagavān mudā /",
  "S01ratnml_u:11861": "svāgataṃ prehi maudgalya niṣīdeti samabravīt // Rm_29.73{72} //",
  "S01ratnml_u:11862": "ity ādiṣṭe munīndreṇa sa maudgalyaḥ pramoditaḥ /",
  "S01ratnml_u:11863": "sāñjaliḥ pādayoḥ śāstuḥ praṇatvaivaṃ samabravīt // Rm_29.74{73} //",
  "S01ratnml_u:11864": "bhagavan nātha sarvajña prāgato 'haṃ mudā divi /",
  "S01ratnml_u:11865": "bhavatāṃ darśanaṃ kartuṃ tat prasīda dayānidhe // Rm_29.75{74} //",
  "S01ratnml_u:11866": "kaccit te kuśalaṃ śāstaḥ kiñcid vādhāpi naiva hi /",
  "S01ratnml_u:11867": "yātrā sukhaṃ valaṃ vīryaṃ kaccit kāye na cānyathā // Rm_29.76{75} //",
  "S01ratnml_u:11868": "bhavān api vijānīyād yadarthe 'ham ihāgataḥ /",
  "S01ratnml_u:11869": "tathāpi bhagavann atra vijñāpayeya sarvathā // Rm_29.77{76} //",
  "S01ratnml_u:11870": "bhavatāṃ sāṃghikaiḥ sarvair lokaiś cāpi mahājanaiḥ /",
  "S01ratnml_u:11871": "bhavantaṃ draṣṭum ichadbhiḥ preṣito 'ham ihāgataḥ // Rm_29.78{77} //",
  "S01ratnml_u:11872": "te sarve sāṃghikā lokā bhavatāṃ caraṇāmbuje /",
  "S01ratnml_u:11873": "vandanti kauśalaṃ kāye paripṛchanti cādarāt // Rm_29.79{78} //",
  "S01ratnml_u:11874": "evaṃ cāpi vadante te sarve lokāś ca sāṃghikāḥ /",
  "S01ratnml_u:11875": "saddharmaśravaṇotsāharahitā vikalāśayāḥ // Rm_29.80{79} //",
  "S01ratnml_u:11876": "bhagavān sarvasatvānāṃ hitārthe bodhim āptavān /",
  "S01ratnml_u:11877": "tat tathātra manuṣyāṇāṃ dharmam ādeṣṭum arhati // Rm_29.81{80} //",
  "S01ratnml_u:11878": "tataḥ svarge samāgaṃtuṃ śaknuvanti na ke cana /",
  "S01ratnml_u:11879": "devās tu sarvalokeṣu pracaranti yathechayā // Rm_29.82{81} //",
  "S01ratnml_u:11880": "tad bhagavān manuṣyānāṃ hitārthāyānukampayā /",
  "S01ratnml_u:11881": "(Rm 339)",
  "S01ratnml_u:11882": "saddharmaṃ samupādeṣṭuṃ jambūdvīpam avātaret // Rm_29.83{82} //",
  "S01ratnml_u:11883": "vayaṃ sarve sadā nityaṃ bhavatāṃ śaraṇaṃ gatāḥ /",
  "S01ratnml_u:11884": "satkṛtya śraddhayā dharmaṃ śrutvā saṃprabhajemahi // Rm_29.84{83} //",
  "S01ratnml_u:11885": "evam asmadvacobhis tvaṃ gatvā tatra surālaye /",
  "S01ratnml_u:11886": "bhagavaṃtaṃ jagannāthaṃ saṃprārthyeha samānaya // Rm_29.85{84} //",
  "S01ratnml_u:11887": "iti taiḥ prārthyamāne 'haṃ tatheti pratibodhitaḥ /",
  "S01ratnml_u:11888": "bhavatāṃ vijñāpanāṃ kartuṃ sahasā samupācare // Rm_29.86{85} //",
  "S01ratnml_u:11889": "tad bhagavan manuṣyāṇāṃ hitānukampayādhunā /",
  "S01ratnml_u:11890": "saddharmaṃ samupādeṣṭuṃ bhuvy eva tarttum arhati // Rm_29.87{86} //",
  "S01ratnml_u:11891": "iti tenārthitaṃ śrutvā bhagavān sa munīśvaraḥ /",
  "S01ratnml_u:11892": "taṃ maudgalyāyanaṃ dṛṣṭvā tūṣṇībhūtvādhyuvāsa tat // Rm_29.88{87} //",
  "S01ratnml_u:11893": "tasmiṃś ca samaye tatra sarve śakrādayo 'marāḥ /",
  "S01ratnml_u:11894": "saddharmam śravaṇotsāhāḥ samāgātāḥ samaṃtataḥ // Rm_29.89{88} //",
  "S01ratnml_u:11895": "kṛtvā pūjāṃ munīndrasya praṇatvā caraṇāmbuje /",
  "S01ratnml_u:11896": "parivṛtya puraskṛtya dharmaṃ śrotum upāśrayan // Rm_29.90{89} //",
  "S01ratnml_u:11897": "tadā sa bhagavān dṛṣṭvā tān sarvan samupāśritān /",
  "S01ratnml_u:11898": "āryasatyaṃ samārabhya saddharmaṃ samupādiśat // Rm_29.91{90} //",
  "S01ratnml_u:11899": "tat saddharmāmṛtaṃ pītvā sarve śakrādayo 'pi te /",
  "S01ratnml_u:11900": "devāḥ saṃharṣitā bodhicaryābhivāñchito 'bhavan // Rm_29.92{91} //",
  "S01ratnml_u:11901": "tat samīkṣya sa maudgalyaḥ kiñcid vihasito mudā /",
  "S01ratnml_u:11902": "bhagavaṃtaṃ munīndraṃ taṃ dṛṣṭvaivaṃ samaciṃtayat // Rm_29.93{92} //",
  "S01ratnml_u:11903": "ihāpi bhagavānn evaṃ samākīrṇasabhāśritaḥ /",
  "S01ratnml_u:11904": "saddharmaṃ samupādiśya viharati yathābhuvi // Rm_29.94{93} //",
  "S01ratnml_u:11905": "atha sa bhagavāṃs tasya maudgalyasya mahāmateḥ /",
  "S01ratnml_u:11906": "manaścintitam ājñāya taṃ maudgalyaṃ samabravīt // Rm_29.95{94} //",
  "S01ratnml_u:11907": "na me maudgalya satkāravaṃdhitaṃ bhavate manaḥ /",
  "S01ratnml_u:11908": "api tv ahaṃ yathechāmi tathā sarvaṃ samṛddhyati // Rm_29.96{95} //",
  "S01ratnml_u:11909": "āyāntv ihāmarāḥ sarve iti mayā yadecchyate /",
  "S01ratnml_u:11910": "tadā sarva ime devā āgachaṃti samaṃtataḥ // Rm_29.97{96} //",
  "S01ratnml_u:11911": "gachantu ca surāḥ sarve iti mayā yadehyate /",
  "S01ratnml_u:11912": "tadā sarva ime devā gachaṃti ca svam ālayaṃ // Rm_29.98{97} //",
  "S01ratnml_u:11913": "evaṃ me sarvakāryeṣu mano 'bhilaṣitaṃ yathā /",
  "S01ratnml_u:11914": "tathātra sarvakāryāṇi siddhyaṃte hi sadā tadā // Rm_29.99{98} //",
  "S01ratnml_u:11915": "ity ādiṣṭaṃ munīndreṇa śrutvā maudgalya ātmavit /",
  "S01ratnml_u:11916": "śāstuḥ pādāmbujau natvā sāṃjaliḥ samupāśrayat // Rm_29.100{99} //",
  "S01ratnml_u:11917": "tataḥ sabhāṃ surāṃ kīrṇāṃ sa maudgalyāyano yatiḥ /",
  "S01ratnml_u:11918": "tāra sarvāṃ saṃnirīkṣyaivaṃ bhagavantam abhāṣata // Rm_29.101{100} //",
  "S01ratnml_u:11919": "vicitrā bhagavan devāparṣad iyaṃ virājate /",
  "S01ratnml_u:11920": "nūnam ime surāḥ sarve saṃbuddhapadalābhinaḥ // Rm_29.102{1} //",
  "S01ratnml_u:11921": "santi hy asyāṃ sabhāyāṃ ye saṃbuddhe saṃprasāditāḥ /",
  "S01ratnml_u:11922": "kāyabhedād ihotpannās te saṃbodhilābhinaḥ // Rm_29.103{2} //",
  "S01ratnml_u:11923": "santi dharme prasannā ye āryaśīlaiḥ samanvitāḥ /",
  "S01ratnml_u:11924": "kāyabhedād ihotpannās te 'pi saṃbodhilābhinaḥ // Rm_29.104{3} //",
  "S01ratnml_u:11925": "(Rm 340)",
  "S01ratnml_u:11926": "santi saṃghe prasannā ye āryadharmānucāriṇaḥ /",
  "S01ratnml_u:11927": "kāyabhedād ihotpannās te 'pi saṃbodhilābhinaḥ // Rm_29.105{4} //",
  "S01ratnml_u:11928": "iti maudgalyasaṃproktaṃ śrutvā sa bhagavāṃs tathā /",
  "S01ratnml_u:11929": "taṃ maudgalyāyanaṃ dṛṣṭvānuvarṇayan sāmādiśat // Rm_29.106{5} //",
  "S01ratnml_u:11930": "evam etad dhi maudgalya vicitreyaṃ mahāsabhā /",
  "S01ratnml_u:11931": "surendrapramukhā devā yatra santi pramoditāḥ // Rm_29.107{6} //",
  "S01ratnml_u:11932": "santi buddhe prasannā ye saṃbodhisādhanotsahāḥ /",
  "S01ratnml_u:11933": "kāyabhedād ihotpannās te saṃbodhipadonmukhāḥ // Rm_29.108{7} //",
  "S01ratnml_u:11934": "santi dharme prasannā ye āryaśīlasamācarāḥ /",
  "S01ratnml_u:11935": "kāyabhedād ihotpannās te 'pi saṃbodhigāminaḥ // Rm_29.109{8} //",
  "S01ratnml_u:11936": "saṃti saṃghe prasannā ye āryasatyasamanvitāḥ /",
  "S01ratnml_u:11937": "kāyabhedād ihotpannās te 'pi saṃbodhilābhinaḥ // Rm_29.110{9} //",
  "S01ratnml_u:11938": "evaṃ śāstrā samākhyātaṃ śrutvā devādhipo 'pi saḥ /",
  "S01ratnml_u:11939": "bhagavaṃtaṃ samālokya maudgalyaṃ ca tathābravīt // Rm_29.111{10} //",
  "S01ratnml_u:11940": "vicitrā bhagavan devaparṣad iyaṃ virājate /",
  "S01ratnml_u:11941": "yatra santi mahāsatvāḥ saṃbodhisādhanodyatāḥ // Rm_29.112{11} //",
  "S01ratnml_u:11942": "santi buddhe prasannā ye śraddhayā śaraṇaṃ gatāḥ /",
  "S01ratnml_u:11943": "kāyabhedād ihotpannās te saṃbuddhapadalābhinaḥ // Rm_29.113{12} //",
  "S01ratnml_u:11944": "saṃti dharme prasannā ye śraddhayā śaraṇaṃ gatāḥ /",
  "S01ratnml_u:11945": "kāyabhedād ihotpannās te saṃbuddhapadalābhinaḥ // Rm_29.114{13} //",
  "S01ratnml_u:11946": "santi dharme prasannā ye śraddhayā śaraṇaṃ gatāḥ /",
  "S01ratnml_u:11947": "kāyabhedād ihotpannās te 'pi saṃbodhilābhinaḥ // Rm_29.115{14} //",
  "S01ratnml_u:11948": "saṃti saṃghe prasannā ye śraddhayā śaraṇaṃ gatāḥ /",
  "S01ratnml_u:11949": "kāyabhedād ihotpannās te 'pi saṃbodhilābhinaḥ // Rm_29.116{15} //",
  "S01ratnml_u:11950": "iti devādhipākhyātaṃ śrutvānyāpi surātmajaḥ /",
  "S01ratnml_u:11951": "maudgalyaṃ śrīghanaṃ cāpi śakraṃ caikṣyaivam abravīt // Rm_29.117{16} //",
  "S01ratnml_u:11952": "vicitreyaṃ mahāsatva devasabhā virājate /",
  "S01ratnml_u:11953": "santi yatra mahātmānaḥ saṃbodhisādhodyatāḥ // Rm_29.118{17} //",
  "S01ratnml_u:11954": "santi saṃghe prasannā ye satkṛtya prabhajanti te /",
  "S01ratnml_u:11955": "dehabhedād ihotpannā bhavaṃti bodhilābhinaḥ // Rm_29.119{18} //",
  "S01ratnml_u:11956": "santi dharme prasannā ye bhajanti śraddhayā mudā /",
  "S01ratnml_u:11957": "dehabhedād ihotpannās te 'pi saṃbodhilābhinaḥ // Rm_29.120{19} //",
  "S01ratnml_u:11958": "santi buddhe prasannā ye bhajaṃti śaraṇaṃ gatāḥ /",
  "S01ratnml_u:11959": "dehabhedād ihotpannās te 'pi saṃbodhilābhinaḥ // Rm_29.121{20} //",
  "S01ratnml_u:11960": "evam etat samākhyātaṃ maudgalyena mahātmanā /",
  "S01ratnml_u:11961": "munīndraśakradevaiś ca śrutvā sarve surā mudā // Rm_29.122{21} //",
  "S01ratnml_u:11962": "prabodhitāḥ parijñāya saṃbuddhaśaraṇaṃ yayuḥ /",
  "S01ratnml_u:11963": "tatra sarve 'pi te devās triratnabhajanodyatāḥ // Rm_29.123{22} //",
  "S01ratnml_u:11964": "tatpuṇyaiḥ śrotaāpattiphalaṃ sākṣāt samāyayuḥ // Rm_29.124{23/} //",
  "S01ratnml_u:11965": "tatas tāṃ śrīghanaṃ nātvā maudgalyaṃ ca prasāditāḥ /",
  "S01ratnml_u:11966": "te śakrādayo devāḥ sarve svasvālayāṃ yayuḥ // Rm_29.125{24} //",
  "S01ratnml_u:11967": "atha so 'rhan mahābhijño maudgalyāyana ātmavit /",
  "S01ratnml_u:11968": "bhagavantaṃ tam ānamya sāṃjalir evam abravīt // Rm_29.126{25} //",
  "S01ratnml_u:11969": "bhagavan nātha sarvajña bhavatkāryyaṃ prasiddhyati /",
  "S01ratnml_u:11970": "(Rm 341)",
  "S01ratnml_u:11971": "atra sarve surā bhadraiś caranti bodhimānasāḥ // Rm_29.127{26} //",
  "S01ratnml_u:11972": "tat tatrāpi manuṣyāṇāṃ hitāya bhagavān api /",
  "S01ratnml_u:11973": "jambudvīpe 'dhunā śāstaḥ samavatarttum arhati // Rm_29.128{27} //",
  "S01ratnml_u:11974": "iti saṃprārthite tena maudgalyena mahātmanā /",
  "S01ratnml_u:11975": "bhagavāṃs taṃ mahāsatvaṃ maudgalyam evam ādiśat // Rm_29.129{28} //",
  "S01ratnml_u:11976": "sādhu gachādhunā tatra jambudvīpe nijāśrame /",
  "S01ratnml_u:11977": "gatvā lokasabhāmadhye sthitvaivaṃ saṃprabodhaya // Rm_29.130{29} //",
  "S01ratnml_u:11978": "avatarej jagadvandhur ito 'hni saptame divaḥ /",
  "S01ratnml_u:11979": "sāṃkāśe nagare hy āpajjure vana udumvare // Rm_29.131{30} //",
  "S01ratnml_u:11980": "ity ādiṣṭaṃ munīndreṇa śrutvā maudgalya ātmavit /",
  "S01ratnml_u:11981": "tatheti prativijñapya tathā kartuṃ samaichata // Rm_29.132{31} //",
  "S01ratnml_u:11982": "atha sa ṛddhimān yogī maudgalyāyana ātmavit /",
  "S01ratnml_u:11983": "sāṃjalis taṃ muniṃ natvā samādhiṃ vidadhe tadā // Rm_29.133{32} //",
  "S01ratnml_u:11984": "tataḥ so 'rhaṃ mahābhijño maudgalyo 'ntarhito divi /",
  "S01ratnml_u:11985": "kṣaṇāt pakṣī yathākāśāj jambudvīpam avātarat // Rm_29.134{33} //",
  "S01ratnml_u:11986": "tatra jetāśrame so 'rhann avatārya nijāśrame /",
  "S01ratnml_u:11987": "śubhāsanasamāsīnaḥ prabhāsayan nyaṣīdata // Rm_29.135{34} //",
  "S01ratnml_u:11988": "taṃ dṛṣṭvāsana āsīnaṃ maudgalyaṃ samupāgataṃ /",
  "S01ratnml_u:11989": "matvā te sāṃghikāḥ sarve muditāḥ samupācaran // Rm_29.136{35} //",
  "S01ratnml_u:11990": "tac chrutvā muditāḥ sarve lokāś cāpi nṛpādayaḥ /",
  "S01ratnml_u:11991": "vihāre jetakārāme sahasā samupācaran // Rm_29.137{36} //",
  "S01ratnml_u:11992": "tatrāsanasamāsīnaṃ maudgalyaṃ taṃ maharddhikaṃ /",
  "S01ratnml_u:11993": "dṛṣṭvā sarve 'pi te natvā parivṛtyopatasthire // Rm_29.138{37} //",
  "S01ratnml_u:11994": "tatas te bhikṣavaḥ sarve maudgalyaṃ taṃ maharddhikaṃ /",
  "S01ratnml_u:11995": "kṛtāṃjalipuṭā natvā paprachur evam ādarāt // Rm_29.139{38} //",
  "S01ratnml_u:11996": "bhadanta kuśalaṃ kaccid bhavato 'pi jagadguroḥ /",
  "S01ratnml_u:11997": "kutra sa bhagavān dharmam ādiśaṃs tiṣṭhate divi // Rm_29.140{39} //",
  "S01ratnml_u:11998": "kadā sa bhagavāṃc chāstā svargād iha samācaret /",
  "S01ratnml_u:11999": "kathaṃ cāpi samākhyāti tat sarvaṃ samupādiśa // Rm_29.141{40} //",
  "S01ratnml_u:12000": "iti taiḥ prārthitaṃ śrutvā sa maudgalyāyano yatiḥ /",
  "S01ratnml_u:12001": "tāṃ sarvān saṃghikāl lokāṃś cāpi dṛṣṭvaivam abravīt // Rm_29.142{41} //",
  "S01ratnml_u:12002": "bhavantaḥ kuśalaṃ śāstu munīndrasya mamāpi ca /",
  "S01ratnml_u:12003": "yuṣmākam api nāmno 'ham avandaṃ taṃ munīśvaraṃ // Rm_29.143{42} //",
  "S01ratnml_u:12004": "parijātam upāśritya sendradevaiḥ samarcitaḥ /",
  "S01ratnml_u:12005": "mātuḥ sa bhagavān dharmam ādiśaṃs tiṣṭhate divi // Rm_29.144{43} //",
  "S01ratnml_u:12006": "yathā yuṣmābhir ākhyātaṃ tathā niveditaṃ mayā /",
  "S01ratnml_u:12007": "śrutvā sa bhagavāṃc chāstā mamaivaṃ samupādiśat // Rm_29.145{44} //",
  "S01ratnml_u:12008": "ito 'hni saptame svargād avatareya bhūtale /",
  "S01ratnml_u:12009": "sāṃkāśanagaropāpajjure vane udumvare // Rm_29.146{45} //",
  "S01ratnml_u:12010": "ity ādiśya munīndreṇa preṣito 'ham ihācare /",
  "S01ratnml_u:12011": "etad yūyaṃ parijñāya prābhyanandata sāṃprataṃ // Rm_29.147{46} //",
  "S01ratnml_u:12012": "iti tenārhatākhyātaṃ śrutvā te saṃghikā mudā /",
  "S01ratnml_u:12013": "sevaṃ nṛpādi lokāś ca prābhyanandan pramoditāḥ // Rm_29.148{47} //",
  "S01ratnml_u:12014": "(Rm 342)",
  "S01ratnml_u:12015": "tatas te sāṃghikāḥ sarve lokā bhūpādayo 'pi ca /",
  "S01ratnml_u:12016": "sāṃkāśanagaropāpajjure vane upācaran // Rm_29.149{48} //",
  "S01ratnml_u:12017": "tadā sa bhagavāṃs tatra svarge sendrān surān api /",
  "S01ratnml_u:12018": "mātaraṃ samupāmaṃtrya pura evam upādiśat // Rm_29.150{49} //",
  "S01ratnml_u:12019": "mātaḥ sendrādi devāś ca yūyaṃ sarve samādarāt /",
  "S01ratnml_u:12020": "triratnabhajanaṃ kṛtvā pracaradhvaṃ sadā śubhe // Rm_29.151{50} //",
  "S01ratnml_u:12021": "gacheyaṃ sāṃprataṃ dharmam upadeṣṭuṃ mahītale /",
  "S01ratnml_u:12022": "nṛṇām api hitārthena gantum ichāmi nānyathā // Rm_29.152{51} //",
  "S01ratnml_u:12023": "ity ādiṣṭaṃ munīndreṇa sarve sendrāḥ surā api /",
  "S01ratnml_u:12024": "mātāpi sāṃjalir natvā prārthayat taṃ munīśvaraṃ // Rm_29.153{52} //",
  "S01ratnml_u:12025": "bhagavan nātha sarvajña ko 'smākaṃ dharmam ādiśet /",
  "S01ratnml_u:12026": "tad atra kṛpayā dharmam ādeṣṭuṃ sthātum arhati // Rm_29.154{53} //",
  "S01ratnml_u:12027": "iti taiḥ prārthite bhūyo bhagavān sa munīśvaraḥ /",
  "S01ratnml_u:12028": "mātaraṃ tān surān sarvān dṛṣṭvaivaṃ ca samādiśat // Rm_29.155{54} //",
  "S01ratnml_u:12029": "mātar nāhaṃ sadaikatra tiṣṭheyaṃ dharmam ādiśan /",
  "S01ratnml_u:12030": "sarvasatvahitārthena saṃbuddho 'smi jagadguruḥ // Rm_29.156{55} //",
  "S01ratnml_u:12031": "tan mātar aham ālokya martyānāṃ hitakāmpayā /",
  "S01ratnml_u:12032": "saddharmāmṛtasaṃdānaṃ dātuṃ gachāmi sāṃprataṃ // Rm_29.157{56} //",
  "S01ratnml_u:12033": "ity ādiṣṭaṃ munīndreṇa śrutvā mātā surā api /",
  "S01ratnml_u:12034": "sendrāḥ sarve 'pi te śāstuḥ pādāmbuje praṇemire // Rm_29.158{57} //",
  "S01ratnml_u:12035": "tatas te tridaśāḥ sarve mātāpi tasya tāyinaḥ /",
  "S01ratnml_u:12036": "tridhā pradakṣiṇīkṛtya natvā svasvālayaṃ yayuḥ // Rm_29.159{58} //",
  "S01ratnml_u:12037": "tataḥ sa bhagavāṃs tatra devālaye samāhitaḥ /",
  "S01ratnml_u:12038": "tat samādhiṃ samādhāya kṣaṇād antarhito 'carat // Rm_29.160{59} //",
  "S01ratnml_u:12039": "tataḥ sa bhagavāṃs tatra jambudvīpe prabhāsayan /",
  "S01ratnml_u:12040": "sāṃkāśanagaropāpajjure dāve udumvare // Rm_29.161{60} //",
  "S01ratnml_u:12041": "avatīrya kṣaṇāt tatra śuddhāsane surāstṛte /",
  "S01ratnml_u:12042": "samādhāya samāsīnas tasthau dhyānasamāhitaḥ // Rm_29.162{61} //",
  "S01ratnml_u:12043": "taṃ dṛṣṭvā svāsanāsīnaṃ śrīghanaṃ samupāgataṃ /",
  "S01ratnml_u:12044": "sarve te sāṃghikā lokā bhūpādayo 'py upācaran // Rm_29.163{62} //",
  "S01ratnml_u:12045": "tatra taṃ śrīghanaṃ natvā sarve te saṃpramoditāḥ /",
  "S01ratnml_u:12046": "tridhā pradakṣiṇīkṛtya samabhyarcyopatasthire // Rm_29.164{63} //",
  "S01ratnml_u:12047": "brahmaśakrādi devāś ca yakṣagaṃdharvakinnarāḥ /",
  "S01ratnml_u:12048": "daityā vidyādharā nāgā garuḍāḥ siddhādayo 'pi ca // Rm_29.165{64} //",
  "S01ratnml_u:12049": "śrīghanaṃ samāyātaṃ draṣṭuṃ sarve samāgatāḥ /",
  "S01ratnml_u:12050": "natvā pradakṣiṇīkṛtya samabhyarcyopatasthire // Rm_29.166{65} //",
  "S01ratnml_u:12051": "tatropapāduko bhikṣur bhagavantaṃ sasāṃghikaṃ /",
  "S01ratnml_u:12052": "devādi sarvalokāṃś ca bhojayituṃ nyamaṃtrayat // Rm_29.167{66} //",
  "S01ratnml_u:12053": "bhagavān api devādi lokāḥ sarve prasāditāḥ /",
  "S01ratnml_u:12054": "tasyānugraham ādhātuṃ tatheti pratyamodayan // Rm_29.168{67} //",
  "S01ratnml_u:12055": "atha sa bhagavāṃs tatra bhojanasamayāgate /",
  "S01ratnml_u:12056": "saṃghamelāpane gaṇḍīm ākoṭayan pranādinīṃ // Rm_29.169{68} //",
  "S01ratnml_u:12057": "tadgaṇḍīdeśanākāle tasya bhikṣor yathehitaṃ /",
  "S01ratnml_u:12058": "tathāsanāṃ vastrāṇi divyāni rucirāni ca // Rm_29.170{69} //",
  "S01ratnml_u:12059": "(Rm 343)",
  "S01ratnml_u:12060": "pūjāṅgāny api divyāni bhojyapānāmṛtāny api /",
  "S01ratnml_u:12061": "sarvāṇy upacāravastūni punaḥ prādurbabhūvire // Rm_29.171{70} //",
  "S01ratnml_u:12062": "tadā sa bhikṣur ālokya sarvasāmagrasaṃyutaṃ /",
  "S01ratnml_u:12063": "bhagavaṃtaṃ sasaṃghaṃ taṃ natvaivaṃ prārthayan mudā // Rm_29.172{71} //",
  "S01ratnml_u:12064": "bhagavan bhojanasyātra samayo varttate 'dhunā /",
  "S01ratnml_u:12065": "tat sasaṃgho bhavān atra svasvāsane niṣīdatu // Rm_29.173{72} //",
  "S01ratnml_u:12066": "tataḥ sa bhagavāṃs tatra pādyaṃ gṛhya sasāṃghikaḥ /",
  "S01ratnml_u:12067": "svasvāsane samāruhya samāśrayad yathākramaṃ // Rm_29.174{73} //",
  "S01ratnml_u:12068": "tathā devādi lokāś ca sarvasvasvāsaneṣu tat /",
  "S01ratnml_u:12069": "yathākramaṃ samāśritya saṃniṣeduḥ prasāditāḥ // Rm_29.175{74} //",
  "S01ratnml_u:12070": "tān buddhapramukhān sarvān svasvāsanasamāśritān /",
  "S01ratnml_u:12071": "dṛṣṭvā sa mudito bhikṣur yathāvidhiṃ samarcayat // Rm_29.176{75} //",
  "S01ratnml_u:12072": "tato divyopacārais tair bhojyapānāmṛtādibhiḥ /",
  "S01ratnml_u:12073": "tān buddhapramukhān sarvan yathechaiḥ samatoṣayat // Rm_29.177{76} //",
  "S01ratnml_u:12074": "saṃbuddhapramukhāḥ sarve saṃghā lokāḥ surādayaḥ /",
  "S01ratnml_u:12075": "tad divyabhojanaṃ bhuktvā vismitās tṛptim āyayuḥ // Rm_29.178{77} //",
  "S01ratnml_u:12076": "tataḥ sa bhikṣur ālokya sarvāns tān saṃpratoṣitān /",
  "S01ratnml_u:12077": "tatpātrāṇy apanītvā taddhastādīn samaśodhayat // Rm_29.179{78} //",
  "S01ratnml_u:12078": "tataḥ sa bhikṣur oṣadhyatāmbūlādi rasāyanaiḥ /",
  "S01ratnml_u:12079": "tān buddhapramukhān sarvān saṃmoditān akārayat // Rm_29.180{79} //",
  "S01ratnml_u:12080": "tatropapāduko bhikṣuḥ sāṃjaliḥ saṃpramoditaḥ /",
  "S01ratnml_u:12081": "sasāṃghikaṃ munīndraṃ taṃ natvā tatpura āśrayat // Rm_29.181{80} //",
  "S01ratnml_u:12082": "tataḥ sa bhagavāṃs tasya bhikṣor matvā śubhāśayaṃ /",
  "S01ratnml_u:12083": "āryasatyaṃ samārabhya dideśa dharmam uttamaṃ // Rm_29.182{81} //",
  "S01ratnml_u:12084": "taddharmadeśanāṃ śrutvā sa upapāduko yatiḥ /",
  "S01ratnml_u:12085": "bhitvā 'vidyāgaṇaṃ prāptavidyābhijñāpado bhavan // Rm_29.183{82} //",
  "S01ratnml_u:12086": "paṃcagaṇḍamayaṃ dehaṃ saṃsāram aticañcalaṃ /",
  "S01ratnml_u:12087": "viditvā sarvasaṃskāragatīś cāpi vighātinīḥ // Rm_29.184{83} //",
  "S01ratnml_u:12088": "kleśān māragaṇāñ cāpi jitvārhatvam avāptavān /",
  "S01ratnml_u:12089": "tataḥ so 'rhaṃ mahābhijñaḥ pariśuddhatrimaṃḍalaḥ // Rm_29.185{84} //",
  "S01ratnml_u:12090": "jiteṃdriyo viśuddhātmā nirvikalpo niraṃjanaḥ /",
  "S01ratnml_u:12091": "saṃsāralābhasatkāranispṛhas trijagatsv api // Rm_29.186{85} //",
  "S01ratnml_u:12092": "vaṃdyaḥ pūjyo 'bhimānyo 'bhūd brahmacārī jinātmajaḥ // Rm_29.187{86} //",
  "S01ratnml_u:12093": "tad dṛṣṭvā bhikṣavaḥ sarve vismayākulitāśayaḥ /",
  "S01ratnml_u:12094": "bhagavaṃtaṃ tam ānamya paprachus tat purākṛtaṃ // Rm_29.188{87} //",
  "S01ratnml_u:12095": "bhagavan kiṃ purānena bhikṣuṇā sukṛtaṃ kṛtaṃ /",
  "S01ratnml_u:12096": "yenopapāduko 'rhaṃ ca bhavaty ayaṃ mahāsudhīḥ // Rm_29.189{88} //",
  "S01ratnml_u:12097": "yac cāpy asya yater bhikṣoḥ prārthitaṃ tat samṛdhyati /",
  "S01ratnml_u:12098": "etat sarvaṃ samākhyāya sarvān asmān prabodhaya // Rm_29.190{89} //",
  "S01ratnml_u:12099": "evaṃ tair bhikṣubhiḥ prārthite sa munīśvaraḥ /",
  "S01ratnml_u:12100": "tān sarvān sāṃghikāl lokān samālokyaivam ādiśat // Rm_29.191{90} //",
  "S01ratnml_u:12101": "śṛṇudhvaṃ bhikṣavānena bhikṣuṇā yat purākṛtaṃ /",
  "S01ratnml_u:12102": "tat sarvaṃ saṃpravakṣyāmi yuṣmaccittaprabodhane // Rm_29.192{91} //",
  "S01ratnml_u:12103": "(Rm 344)",
  "S01ratnml_u:12104": "purāsīn bhagavān buddho vipaścī nāma sarvavit /",
  "S01ratnml_u:12105": "dharmarājo jagacchāstā tathāgato munīśvaraḥ // Rm_29.193{92} //",
  "S01ratnml_u:12106": "sa saṃbuddho jagannātho vandhumato mahīpateḥ /",
  "S01ratnml_u:12107": "vandhumatyā mahāpūryyā rājadhānyā upāśraye // Rm_29.194{93} //",
  "S01ratnml_u:12108": "jināśrame mahodyāne sarvasatvahitechayā /",
  "S01ratnml_u:12109": "saddharmaṃ samupādiśya vijahāra sasāṃghikaḥ // Rm_29.195{94} //",
  "S01ratnml_u:12110": "tasya vipaścinaḥ śāstuḥ sāṃghikāḥ paṃcabhikṣavaḥ /",
  "S01ratnml_u:12111": "anyasmin mahodyāne varṣāsu vyaharans tadā // Rm_29.196{95} //",
  "S01ratnml_u:12112": "tatraikabhikṣuṇā teṣāṃ caturṇāṃ brahmacāriṇāṃ /",
  "S01ratnml_u:12113": "vaiyāvṛtyakṛtaṃ karma suprasannānucāriṇā // Rm_29.197{96} //",
  "S01ratnml_u:12114": "tatas te bhikṣavas sarve catvāras tatprasādhanāt /",
  "S01ratnml_u:12115": "sarvavidyāsamudyuktāḥ samādhisādhanodyatāḥ // Rm_29.198{97} //",
  "S01ratnml_u:12116": "klesān māragaṇāñ jitvā pariśuddhatrimaṇḍalāḥ /",
  "S01ratnml_u:12117": "sākṣād arhattvasaṃprāptā babhūvu brahmavittamāḥ // Rm_29.199{98} //",
  "S01ratnml_u:12118": "tān arhato mahābhijñān dṛṣṭvā sa paṃcamo yatiḥ /",
  "S01ratnml_u:12119": "muditas taccaraṇān natvā praṇidhānaṃ tathā vyadhāt // Rm_29.200{99} //",
  "S01ratnml_u:12120": "yad etebhir mamāgamya sākṣād arhattvam āgataṃ /",
  "S01ratnml_u:12121": "etaddharmavipākena pravrajyārhattvam āpnuyāṃ // Rm_29.201{100} //",
  "S01ratnml_u:12122": "sarvopakaraṇair dravyair avaikalyaṃ yathehitaṃ /",
  "S01ratnml_u:12123": "tat tathā sarvam apy eva sarvatrāpi samṛddhyatu // Rm_29.202{1} //",
  "S01ratnml_u:12124": "etatpuṇyavipākena sa bhikṣuḥ paṃcamaḥ sudhīḥ /",
  "S01ratnml_u:12125": "ayam eva mahābhijño bhavati hīti manyatāṃ // Rm_29.203{2} //",
  "S01ratnml_u:12126": "punar api bhavaty atra yenāyam upapādukaḥ /",
  "S01ratnml_u:12127": "tat karmaṃ pravakṣyāmi śṛṇuta yūyam ādarāt // Rm_29.204{3} //",
  "S01ratnml_u:12128": "purāsīd bhagavān buddhaḥ kāśyapo nāma sarvavit /",
  "S01ratnml_u:12129": "arhan nātho jagacchāstā dharmarājas tathāgataḥ // Rm_29.205{4} //",
  "S01ratnml_u:12130": "sa saṃbuddho mahāpūryā vārāṇasyā upāśrame /",
  "S01ratnml_u:12131": "mṛgadāve 'diśad dharmaṃ vijahāra sasāṃghikaḥ // Rm_29.206{5} //",
  "S01ratnml_u:12132": "tasmiṃś ca samaye tatra vārāṇasyaṃ gṛhādhipaḥ /",
  "S01ratnml_u:12133": "āsīt tasya priyā bhāryyā garbhiṇī garbhapīḍitā // Rm_29.207{6} //",
  "S01ratnml_u:12134": "prasūtisamaye 'krandad ārttasvarā vilāpitā /",
  "S01ratnml_u:12135": "tasyā ārttaravaṃ śrutvā sa bharttā karuṇārditaḥ /",
  "S01ratnml_u:12136": "śokālaye samudvignaḥ niśrityaivaṃ vyaciṃtayat // Rm_29.208{7} //",
  "S01ratnml_u:12137": "hā duḥkhaṃ garbbhapīḍāsyā jāyate kiṃ kariṣyate /",
  "S01ratnml_u:12138": "evaṃ duḥkhaṃ hi saṃsāre rogiṇāṃ bhavacāriṇāṃ // Rm_29.209{8} //",
  "S01ratnml_u:12139": "mātur evaṃ mahad duḥkhaṃ garbbhasthasya śiśor na kiṃ /",
  "S01ratnml_u:12140": "etad duḥkham ahaṃ soḍhuṃ na śaknuyāṃ kathaṃ cana // Rm_29.210{9} //",
  "S01ratnml_u:12141": "tad atra kāśyapasyāhaṃ śāsane śaraṇaṃ gataḥ /",
  "S01ratnml_u:12142": "pravrajya saṃvaraṃ dhṛtvā careyaṃ saṃvṛtiṃ sadā // Rm_29.211{10} //",
  "S01ratnml_u:12143": "iti niścitya sa śreṣṭhī gatvā kāśyapaśāsane /",
  "S01ratnml_u:12144": "pravrajya saṃvaraṃ dhṛtvā cacāra saṃvṛtiṃ sadā // Rm_29.212{11} //",
  "S01ratnml_u:12145": "tataḥ kāle samāghrāte śreṣṭhī sa parikheditaḥ /",
  "S01ratnml_u:12146": "triratnasmaraṇaṃ kṛtvā praṇidhānaṃ vyadhāt tadā // Rm_29.213{12} //",
  "S01ratnml_u:12147": "etatpuṇyavipākena sarvadātra punarbhave /",
  "S01ratnml_u:12148": "(Rm 345)",
  "S01ratnml_u:12149": "mātur garbhe hy ajāyeyaṃ bhaveyam upapādukaḥ // Rm_29.214{13} //",
  "S01ratnml_u:12150": "etena praṇidhānena kāśyapaśaraṇaṃ gataḥ /",
  "S01ratnml_u:12151": "triratnabhajanaiḥ kṛtvā pracacāra samāhitaḥ // Rm_29.215{14} //",
  "S01ratnml_u:12152": "etatpuṇyavipākena sārthavāhaḥ sa sanmatiḥ /",
  "S01ratnml_u:12153": "bhavaty ayaṃ mahābhijñaḥ sāṃpratam upapādukaḥ // Rm_29.216{15} //",
  "S01ratnml_u:12154": "yathānena tadā tatra praṇidhānaṃ kṛtaṃ mudā /",
  "S01ratnml_u:12155": "tathātra śāsane bauddhe pravrajyārhattvam āpyate // Rm_29.217{16} //",
  "S01ratnml_u:12156": "evaṃ hi manyatāṃ sarve saṃsāre karma yat kṛtaṃ /",
  "S01ratnml_u:12157": "tat phalaṃ bhujyate nūnaṃ yathehitaṃ tathā dhruvaṃ // Rm_29.218{17} //",
  "S01ratnml_u:12158": "yenaiva yat kṛtaṃ karmaṃ tenaiva bhujyate phalaṃ /",
  "S01ratnml_u:12159": "abhuktaṃ kṣīyate naiva kṛtakarmaphalaṃ kvacit // Rm_29.219{18} //",
  "S01ratnml_u:12160": "nāgnibhir dahyate karmaṃ kriyate nāpi codakaiḥ /",
  "S01ratnml_u:12161": "vāyubhiḥ śuṣyate nāpi kṣīyate naiva bhūmiṣu // Rm_29.220{19} //",
  "S01ratnml_u:12162": "anyāthāpi bhaven naiva yat kṛtaṃ tat phalaṃ khalu /",
  "S01ratnml_u:12163": "sarvatra bhujyate sarvair jantubhir bhavacāribhiḥ // Rm_29.221{20} //",
  "S01ratnml_u:12164": "kṛṣṇasya karmaṇaḥ pāke duḥkhataiva sadā bhave /",
  "S01ratnml_u:12165": "śubhasya sukhatā nityaṃ miśritasyāpi miśritaṃ // Rm_29.222{21} //",
  "S01ratnml_u:12166": "evaṃ matvātra saṃsāre sarvadā sukhavāṃchibhiḥ /",
  "S01ratnml_u:12167": "triratnabhajanaṃ kṛtvā caritavyaṃ śubhe sadā // Rm_29.223{22} //",
  "S01ratnml_u:12168": "ity ādiṣṭaṃ munīndreṇa śrutvā te bhikṣavas tathā /",
  "S01ratnml_u:12169": "satyam iti parijñāya prābhyanandan prabodhitāḥ // Rm_29.224{23} //",
  "S01ratnml_u:12170": "so 'pi bhikṣuḥ parijñāya śrutvaivaṃ sugatoditaṃ /",
  "S01ratnml_u:12171": "prabodhitaḥ prasannātmā prācaran sarvadā śubhe // Rm_29.225{24} //",
  "S01ratnml_u:12172": "iti me guruṇādiṣṭaṃ śrutaṃ mayā tathocyate /",
  "S01ratnml_u:12173": "śrutvā rājans tvayāpy evaṃ caritavyaṃ śubhe sadā // Rm_29.226{25} //",
  "S01ratnml_u:12174": "prajāś cāpi mahārāja bodhayitvā prayatnataḥ /",
  "S01ratnml_u:12175": "prerayitvā śubhe dharme pālanīyās tvayādarāt // Rm_29.227{26} //",
  "S01ratnml_u:12176": "evaṃ te sarvadā rājan sarvatrāpi śubhaṃ bhavet /",
  "S01ratnml_u:12177": "krameṇa bodhim āsadya saṃbuddhapadam āpnuyāḥ // Rm_29.228{27} //",
  "S01ratnml_u:12178": "iti tenārhatākhyātaṃ śrutvāśokaḥ sa bhūpatiḥ /",
  "S01ratnml_u:12179": "tatheti prativijñapya prābhyanaṃdat sapārṣadaḥ // Rm_29.229{28} //",
  "S01ratnml_u:12180": "yadāvadānaṃ hy upapādukasya śṛṇvaṃti ye cāpi niśāmayaṃti /",
  "S01ratnml_u:12181": "sarve 'pi te kleśavimuktadehā bhuktvā sukhaṃ yānti jinālayaṃ te // Rm_29.230{29} //",
  "S01ratnml_u:12182": "++ iti śrīratnāvadānatatve upapādukāvadānaṃ samāptam ++",
  "S01ratnml_u:12183": "(Rm 346)",
  "S01ratnml_u:12184": "XXX Anityatāsūtra",
  "S01ratnml_u:12185": "athāśoko mahīpālaḥ kṛtāṃjaliḥ purogataḥ /",
  "S01ratnml_u:12186": "upaguptaṃ yatiṃ natvā punar evam abhāṣata // Rm_30.1{1} //",
  "S01ratnml_u:12187": "bhadanta śrotum ichāmi punar anyat subhāṣitaṃ /",
  "S01ratnml_u:12188": "tadyathā guruṇādiṣṭaṃ tathādeṣṭuṃ ca me 'rhati // Rm_30.2{2} //",
  "S01ratnml_u:12189": "iti saṃprārthitaṃ rājñā śrutvā so 'rhaṃ sudhīr yatiḥ /",
  "S01ratnml_u:12190": "upagupto nareṃdraṃ taṃ samāmaṃtryaivam abravīt // Rm_30.3{3} //",
  "S01ratnml_u:12191": "sādhu śṛṇu mahārāja tava puṇyapravṛddhaye /",
  "S01ratnml_u:12192": "yāthā me guruṇākhyātaṃ tathā mayā pravakṣyate // Rm_30.4{4} //",
  "S01ratnml_u:12193": "tadyathā bhagavān buddhaḥ śākyasiṃho mahāmuniḥ /",
  "S01ratnml_u:12194": "ekasmin samaye tatra śrāvastyā bahir āśrame // Rm_30.5{5} //",
  "S01ratnml_u:12195": "jetodyāne manoramye vihāre maṇimaṇḍite /",
  "S01ratnml_u:12196": "sarvalokahitārthena vijahāra sasāṃghikaḥ // Rm_30.6{6} //",
  "S01ratnml_u:12197": "tatra sa bhagavāṃc chāstā sabhāsthitaḥ prabhāsayan /",
  "S01ratnml_u:12198": "tāṃ sarvān sāṃghikān dṛṣṭvā samāmaṃtryaivam ādiśat // Rm_30.7{7} //",
  "S01ratnml_u:12199": "anityā bhikṣavaḥ sarve saṃskārā adhruvāḥ kṣaṇāḥ /",
  "S01ratnml_u:12200": "vipariṇāmadharmāṇo 'sthirā nāsvāsikā api // Rm_30.8{8} //",
  "S01ratnml_u:12201": "yāvanto bhikṣavaḥ satvāś caturyonisamudbhavāḥ /",
  "S01ratnml_u:12202": "bhautikāḥ prāṇinaḥ sarve jaṃgamā acalā api // Rm_30.9{9} //",
  "S01ratnml_u:12203": "ete 'pi prāṇinaḥ sarve saṃskārabhavacāriṇaḥ /",
  "S01ratnml_u:12204": "svakṛtakarmabhuṃjāno bhramanti ṣaḍgatiṣv api // Rm_30.10{10} //",
  "S01ratnml_u:12205": "yāvantaḥ prāṇinaḥ satvāḥ sarveṣu narakeṣv api /",
  "S01ratnml_u:12206": "svakṛtakarmabhuṃjāno bhramaṃti duḥkhapīḍitāḥ // Rm_30.11{11} //",
  "S01ratnml_u:12207": "te sarve 'pi svadaivāṃtte kāle mṛtyuṃ vrajanty api /",
  "S01ratnml_u:12208": "kṛtakarmānusāreṇa punarbhave bhramaṃti te // Rm_30.12{12} //",
  "S01ratnml_u:12209": "kasya na janma mṛtyuś ca maraṇāṃtaṃ hi jīvitaṃ /",
  "S01ratnml_u:12210": "yāvaṃtaḥ pretikāḥ satvāḥ sarve pretālayeṣv api // Rm_30.13{13} //",
  "S01ratnml_u:12211": "svakṛtakarmabhuṃjāno bhramaṃti duḥkhapīḍitāḥ /",
  "S01ratnml_u:12212": "te ca sarve 'pi karmāṃte kāle mṛtyuṃ prayāṃty api // Rm_30.14{14} //",
  "S01ratnml_u:12213": "kṛtakarmānusāreṇa punarjanma labhaṃti te /",
  "S01ratnml_u:12214": "sarveṣām api jantūnāṃ saṃskāragaticāriṇāṃ // Rm_30.15{14/} //",
  "S01ratnml_u:12215": "kasya na janma mṛtyuś ca maraṇāṃtaṃ hi jīvitaṃ /",
  "S01ratnml_u:12216": "tiryaggatiṣu yāvaṃtas tiryañcuḥ prāṇinaś ca te // Rm_30.16{15} //",
  "S01ratnml_u:12217": "sarve 'pi karmabhuṃjāno bhramaṃti svakṛtānugāḥ /",
  "S01ratnml_u:12218": "te ca sarve 'pi karmānte kāle mṛtyuṃ vrajaṃty api // Rm_30.17{16} //",
  "S01ratnml_u:12219": "te ca karmānusāreṇa punarjanma labhanty api /",
  "S01ratnml_u:12220": "(Rm 347)",
  "S01ratnml_u:12221": "sarveṣām api jaṃtūnāṃ saṃskāragaticāriṇāṃ // Rm_30.18{17} //",
  "S01ratnml_u:12222": "kasya na janma mṛtyuś ca maranāṃtaṃ hi jīvitaṃ /",
  "S01ratnml_u:12223": "yāvanto manujāḥ satvā martyalokeṣu bhūmiṣu /",
  "S01ratnml_u:12224": "svakṛtakarmabhuṃjānā bhramaṃti sukhaduḥkhitāḥ // Rm_30.19{18} //",
  "S01ratnml_u:12225": "te ca sarve 'pi karmānte kāle mṛtyuṃ prayāṃty api /",
  "S01ratnml_u:12226": "te ca karmānusāreṇa punarjanma labhaṃty api // Rm_30.20{19} //",
  "S01ratnml_u:12227": "ye cāpi brāhmaṇā dhīrāḥ sarve śāstravicakṣaṇāḥ /",
  "S01ratnml_u:12228": "ṣaṭkarmaniratā vijñāś caturbrahmavihāriṇaḥ // Rm_30.21{20} //",
  "S01ratnml_u:12229": "te 'pi sarve svakarmānubhuṃjāno bhavacāriṇaḥ /",
  "S01ratnml_u:12230": "prayāṃti samaye mṛtyuṃ kasya mṛtyur bhave na hi // Rm_30.22{21} //",
  "S01ratnml_u:12231": "yāvanto ṛṣayo dhīrāḥ paṃcābhijñāguṇābdhayaḥ /",
  "S01ratnml_u:12232": "te sarve samaye mṛtyuṃ prayāṃti bhavacāriṇaḥ // Rm_30.23{22} //",
  "S01ratnml_u:12233": "ye cāpi tīrthikā dhīrā mahatkaṣṭatapodharāḥ /",
  "S01ratnml_u:12234": "te 'pi ca samaye mṛtyuṃ gachaṃti bhavagāminaḥ // Rm_30.24{23} //",
  "S01ratnml_u:12235": "ye dhīrā yoginaś cāpi yogadhyānasamāhitāḥ /",
  "S01ratnml_u:12236": "te 'pi sarve prayāṃty eva samaye maraṇaṃ dhruvaṃ // Rm_30.25{24} //",
  "S01ratnml_u:12237": "ye cāpy upāsakā dhīrāḥ śuddhaśīlā vrataṃdharāḥ /",
  "S01ratnml_u:12238": "te cāpi samaye sarve prayāṃti maraṇaṃ dhruvaṃ // Rm_30.26{25} //",
  "S01ratnml_u:12239": "ye cāpi kṣatriyā vīrā rājāno lokapālakāḥ /",
  "S01ratnml_u:12240": "te 'pi sarve prayāṃty eva samaye maraṇaṃ dhruvaṃ // Rm_30.27{26} //",
  "S01ratnml_u:12241": "ye cāpi maṃtriṇo vijñā hitārthaṃ maṃtradeśakāḥ /",
  "S01ratnml_u:12242": "te 'pi sarve prayāṃty eva samaye maraṇaṃ dhruvaṃ // Rm_30.28{27} //",
  "S01ratnml_u:12243": "ye cāpy evaṃ mahāmātyā rājyapālanatatparāḥ /",
  "S01ratnml_u:12244": "te sarve prayānty eva samaye maraṇaṃ dhruvaṃ // Rm_30.29{28} //",
  "S01ratnml_u:12245": "ye ca bhaṭṭā mahāvīrā duṣṭamardanatatparāḥ /",
  "S01ratnml_u:12246": "te 'pi sarve prayānty eva samaye maraṇaṃ dhruvaṃ // Rm_30.30{29} //",
  "S01ratnml_u:12247": "ye cāpi dhaninaḥ śreṣṭhāḥ sādhavo bhadrakārakāḥ /",
  "S01ratnml_u:12248": "te 'pi sarve prayānty eva samaye maraṇaṃ dhruvaṃ // Rm_30.31{30} //",
  "S01ratnml_u:12249": "ye cāpi vaṇijo dhīrāḥ sārthavāhā dhanādhipāḥ /",
  "S01ratnml_u:12250": "te 'pi sarve prayānty eva samaye maraṇaṃ dhruvaṃ // Rm_30.32{31} //",
  "S01ratnml_u:12251": "ye cāpi śilpino vijñā hitārthaṃ guṇasādhakāḥ /",
  "S01ratnml_u:12252": "te 'pi sarve pragachaṃti samaye maraṇaṃ dhruvaṃ // Rm_30.33{32} //",
  "S01ratnml_u:12253": "ye cāpi kṛṣikarttāraḥ prāṇahitārthasādhakāḥ /",
  "S01ratnml_u:12254": "te 'pi sarve vrajanty eva maraṇaṃ samaye dhruvaṃ // Rm_30.34{33} //",
  "S01ratnml_u:12255": "ye ca vaiśyāḥ prajānāthāḥ sarvadravyahitaṃkarāḥ /",
  "S01ratnml_u:12256": "te 'pi sarve vrajanty eva samaye maraṇaṃ dhruvaṃ // Rm_30.35{34} //",
  "S01ratnml_u:12257": "ye cāpi sadguṇādhānā daivajñā vidhivittamāḥ /",
  "S01ratnml_u:12258": "te cāpi samaye sarve prayāṃti maraṇaṃ dhruvaṃ // Rm_30.36{35} //",
  "S01ratnml_u:12259": "ye ca vaidyā mahāvijñāḥ sarvarogaśamaṃkarāḥ /",
  "S01ratnml_u:12260": "te 'pi sarve vrajanty eva maraṇaṃ samaye dhruvaṃ // Rm_30.37{36} //",
  "S01ratnml_u:12261": "ye capi bhautikā vijñāḥ sarvabhūtapraśāṃtakāḥ /",
  "S01ratnml_u:12262": "(Rm 348)",
  "S01ratnml_u:12263": "te 'pi sarve visaṃyogād vrajaṃti maraṇaṃ dhruvaṃ // Rm_30.38{37} //",
  "S01ratnml_u:12264": "ye cāpi maṃtriṇo vīrāḥ sarve karmārthasādhakāḥ /",
  "S01ratnml_u:12265": "te 'pi sarve visaṃyogāt prayāṃti maraṇaṃ dhruvaṃ // Rm_30.39{38} //",
  "S01ratnml_u:12266": "evam anye 'pi lokāś ca nihīnamadhyamottamāḥ /",
  "S01ratnml_u:12267": "sarve mṛtyuṃ prayānty eva kasya mṛtyur vaśe khalu // Rm_30.40{39} //",
  "S01ratnml_u:12268": "gaṃdharvāś ca mahāvīrā devādhikā maharddhikāḥ /",
  "S01ratnml_u:12269": "te 'pi sarve vrajanty eva nissārā maraṇaṃ dhruvaṃ // Rm_30.41{40} //",
  "S01ratnml_u:12270": "kumbhāṇḍāś ca mahāvīrā mahābhīmā mahāvalāḥ /",
  "S01ratnml_u:12271": "te 'pi kāle prayānty eva sarvatra maraṇaṃ dhruvaṃ // Rm_30.42{41} //",
  "S01ratnml_u:12272": "nāgāś cāpi mahābhimā garuḍāś cā maharddhikāḥ /",
  "S01ratnml_u:12273": "te 'pi sarve prayānty eva kāle mṛtyuṃ bhaved dhruvaṃ // Rm_30.43{42} //",
  "S01ratnml_u:12274": "yakṣāś cāpi mahāvīrā devāsuramaharddhikāḥ /",
  "S01ratnml_u:12275": "te 'pi sarve prayānty eva kāle mṛtyuṃ nirudyamāḥ // Rm_30.44{43} //",
  "S01ratnml_u:12276": "kinnarāś ca mahāvīrāḥ khagāmino maharddhikāḥ /",
  "S01ratnml_u:12277": "te 'pi sarve nirutsāhāḥ kāle yānti yamālayaṃ // Rm_30.45{44} //",
  "S01ratnml_u:12278": "siddhāś cāpi mahāvīrāḥ sarvakāryārthasādhakāḥ /",
  "S01ratnml_u:12279": "te 'pi sarve vrajanty eva kāle mṛtyuṃ nirudyamāḥ // Rm_30.46{45} //",
  "S01ratnml_u:12280": "sādhyāś cāpi mahādhīraḥ sarvahitārthasādhakāḥ /",
  "S01ratnml_u:12281": "te 'pi sarve prayānty eva maraṇaṃ sarvadā dhruvaṃ // Rm_30.47{46} //",
  "S01ratnml_u:12282": "rākṣasāś ca mahābhīmā mahāvīryaparākramāḥ /",
  "S01ratnml_u:12283": "te 'pi sarve prayānty eva nivīryā maraṇaṃ dhruvaṃ // Rm_30.48{47} //",
  "S01ratnml_u:12284": "evam anye 'pi satvāś ca siṃhavyāghrādi jaṃtavaḥ /",
  "S01ratnml_u:12285": "paśavaḥ pakṣiṇaś cāpi krimikīṭādayo 'pi ca // Rm_30.49{48} //",
  "S01ratnml_u:12286": "aṇḍajāḥ svedajāś caiva sarve 'pi prāṇino 'pi te /",
  "S01ratnml_u:12287": "kāle daivānubhoktāro vrajanti maraṇaṃ dhruvaṃ // Rm_30.50{49} //",
  "S01ratnml_u:12288": "daityāś cāpi mahāvīrā māhāvīryā maharddhikāḥ /",
  "S01ratnml_u:12289": "te 'pi sarve prayāṃty evaṃ samaye maraṇaṃ dhruvaṃ // Rm_30.51{50} //",
  "S01ratnml_u:12290": "śakrādayo 'pi devendrāḥ sārve devāḥ sudhāṃśinaḥ /",
  "S01ratnml_u:12291": "te 'pi kāle divaś cyutvā bhramaṃti ṣaḍgatiṣv api // Rm_30.52{51} //",
  "S01ratnml_u:12292": "apsaraso 'pi divyāṃgā yathākāma sukhaṃcarāḥ /",
  "S01ratnml_u:12293": "tāś cāpi samaye sarvāś cyutvā yāṃti yamālayaṃ // Rm_30.53{52} //",
  "S01ratnml_u:12294": "vidyādharā mahābhijñā yathechā sukhacāriṇaḥ /",
  "S01ratnml_u:12295": "te 'pi sarve nirutsāhāḥ kāle yāṃti yamāntike // Rm_30.54{53} //",
  "S01ratnml_u:12296": "evam anye 'pi lokāś ca janmino bhavacāriṇaḥ /",
  "S01ratnml_u:12297": "sarve 'pi karmabhuṃjānaḥ kāle mṛtyuṃ vrajanty api // Rm_30.55{54} //",
  "S01ratnml_u:12298": "rasātalacarā ye svakṛtakarmabhojinaḥ /",
  "S01ratnml_u:12299": "teṣāṃ api ca sarveṣāṃ maranāṃtaṃ hi jīvitaṃ // Rm_30.56{55} //",
  "S01ratnml_u:12300": "kāmadhātucarā ye ca svakṛte karmacāriṇaḥ /",
  "S01ratnml_u:12301": "teṣām api ca sarveṣāṃ maraṇāṃtaṃ hi jīvitaṃ // Rm_30.57{56} //",
  "S01ratnml_u:12302": "rūpadhātugatā ye cā dhyānabhogasamāhitāḥ /",
  "S01ratnml_u:12303": "teṣām api ca sarveṣāṃ maraṇāṃtaṃ hi jīvitaṃ // Rm_30.58{57} //",
  "S01ratnml_u:12304": "ye cāpy ārūpiṇo devā nirālokyā niraṃjanāḥ /",
  "S01ratnml_u:12305": "teṣām api ca sarveṣāṃ maranāṃtaṃ hi jīvitaṃ // Rm_30.59{58} //",
  "S01ratnml_u:12306": "ye cāpi bhikṣavo 'rhanto vītakleśā jiteṃdriyāḥ /",
  "S01ratnml_u:12307": "(Rm 349)",
  "S01ratnml_u:12308": "māracaryāvinirmuktā nirvikalpā niraṃjanāḥ // Rm_30.60{59} //",
  "S01ratnml_u:12309": "teṣām api ca sarveṣāṃ maraṇāṃtaṃ hi jīvitaṃ /",
  "S01ratnml_u:12310": "kasya mṛtyur bhave nāsti janmino maraṇaṃ dhruvaṃ // Rm_30.61{60} //",
  "S01ratnml_u:12311": "pratyekasugatā ye ca niḥkleśā vijiteṃdriyāḥ /",
  "S01ratnml_u:12312": "nirvikalpā nirāsaṃgā ekāṃtadhyānacāriṇaḥ // Rm_30.62{61} //",
  "S01ratnml_u:12313": "teṣām api ca sarveṣāṃ maraṇāṃtaṃ hi jīvitaṃ /",
  "S01ratnml_u:12314": "kasya nāsti bhave mṛtyur jātasya maraṇaṃ dhruvaṃ // Rm_30.63{62} //",
  "S01ratnml_u:12315": "bodhisatvā mahāsatvāḥ sarvasatvahitaṃkarāḥ /",
  "S01ratnml_u:12316": "mahābhijñā mahādhīrāś caturbrahmavihāriṇaḥ // Rm_30.64{63} //",
  "S01ratnml_u:12317": "daśabhūmīśvarā nāthā daśapāramitāratāḥ /",
  "S01ratnml_u:12318": "satvārthavaśitāprāptā dhāraṇībalasaṃyutāḥ // Rm_30.65{67} //",
  "S01ratnml_u:12319": "teṣām api ca sarveṣāṃ maranāṃtaṃ hi jīvitaṃ /",
  "S01ratnml_u:12320": "kasya nāsti bhave mṛtyur janmino maraṇaṃ dhruvaṃ // Rm_30.66{68} //",
  "S01ratnml_u:12321": "tathāgatāś ca saṃbuddhāḥ sarvajñāḥ sugatā jināḥ /",
  "S01ratnml_u:12322": "mārajito jagannāthāḥ ṣaḍabhijñā munīśvarāḥ // Rm_30.67{69} //",
  "S01ratnml_u:12323": "dharmarājāḥ suśāstāro daśavalā vināyakāḥ /",
  "S01ratnml_u:12324": "samaṃtabhadrakarttāraś caturbrahmavihāriṇaḥ // Rm_30.68{70} //",
  "S01ratnml_u:12325": "te sarve bhagavanto 'pi traidhātubhuvaneṣv api /",
  "S01ratnml_u:12326": "bodhicaryāṃ kṛtvā samādiśya saddharmaṃ ca samaṃtataḥ // Rm_30.69{71} //",
  "S01ratnml_u:12327": "sarvatra maṃgalaṃ kṛtvā kṛtvā dharmamayaṃ jagat /",
  "S01ratnml_u:12328": "bodhimārge pratiṣṭhāpya sarvasatvāñ chubhānvitān // Rm_30.70{72} //",
  "S01ratnml_u:12329": "sarvasaṃbuddhakāryāṇi samāpya parinivṛtāḥ /",
  "S01ratnml_u:12330": "supariśuddhanirvāṇaṃ samaye saṃvrajanty api // Rm_30.71{73} //",
  "S01ratnml_u:12331": "evaṃ matvātra saṃsāre sarveṣāṃ maraṇaṃ dhruvaṃ /",
  "S01ratnml_u:12332": "sarvān saṃskārajān duḥkhāns tyaktuṃ prārabhatodyamaṃ // Rm_30.72{74} //",
  "S01ratnml_u:12333": "anityā vata saṃskārā avidyākalpanodbhavāḥ /",
  "S01ratnml_u:12334": "kleśāśrayā mahāduḥkhamūlā vidhvaṃsino 'śubhāḥ // Rm_30.73{75} //",
  "S01ratnml_u:12335": "tasmāt saṃsāraduḥkhāni tyaktum ichaṃti ye narāḥ /",
  "S01ratnml_u:12336": "te māyāsaṃratiṃ tyaktvā caraṃtu buddhaśāsane // Rm_30.74{76} //",
  "S01ratnml_u:12337": "ye buddhaśāsane bhaktyā triratnaṃ śaraṇaṃ gatāḥ /",
  "S01ratnml_u:12338": "saṃbodhisaṃvaraṃ dhṛtvā saṃcaraṃte samāhitāḥ // Rm_30.75{77} //",
  "S01ratnml_u:12339": "te sarve śubhātmāno niḥkleśā vimalāśayāḥ /",
  "S01ratnml_u:12340": "bodhicaryāṃ samāsādya kuryus satvahitaṃ sadā // Rm_30.76{78} //",
  "S01ratnml_u:12341": "tataḥ pāramitāḥ sarvāḥ paripūrya yathākramaṃ /",
  "S01ratnml_u:12342": "samyakṣaṃbodhim āsādya bhaveyuḥ sugatā jināḥ // Rm_30.77{79} //",
  "S01ratnml_u:12343": "tataḥ sarvatra lokeṣu kṛtvā loke subhadratāṃ /",
  "S01ratnml_u:12344": "bodhimārge jagallokaṃ pratiṣṭhāpya prayatnataḥ // Rm_30.78{80} //",
  "S01ratnml_u:12345": "tato nirvāṇam āsādya nirviśeraṃ jinālaye /",
  "S01ratnml_u:12346": "tadā te vimalātmāno nilīnāḥ syu nijālaye // Rm_30.79{81} //",
  "S01ratnml_u:12347": "evaṃ matvā nijānaṃdaṃ prāptuṃ saṃbodhisādhane /",
  "S01ratnml_u:12348": "trikāye vīryam utthāpya carantu buddhaśāsane // Rm_30.80{82} //",
  "S01ratnml_u:12349": "(Rm 350)",
  "S01ratnml_u:12350": "kiṃ kāyena vinā dharmaṃ vācāpi kiṃ vinā guṇaṃ /",
  "S01ratnml_u:12351": "manaso kiṃ vinā vīryyaṃ kiṃ vīryaṃ saṃvaraṃ vinā // Rm_30.81{83} //",
  "S01ratnml_u:12352": "yathā puṣpaṃ tathā dehaṃ yathā pakvaphalaṃ tanuḥ /",
  "S01ratnml_u:12353": "kṣaṇāc cyutvāyate bhumau tathā kiṃ śobhate tanuḥ // Rm_30.82{84} //",
  "S01ratnml_u:12354": "kumbhakārakṛtaṃ yadvan mṛnmayaṃ māmabhājanaṃ /",
  "S01ratnml_u:12355": "tadvad dehaṃ kṣaṇadhvaṃsi matvā carantu saṃvaraṃ // Rm_30.83{85} //",
  "S01ratnml_u:12356": "kadalīstambhasaṃkāśaṃ nissāraṃ bhedano sahaṃ /",
  "S01ratnml_u:12357": "matvā dehaṃ samutthāya carantu saugataṃ vṛsaṃ // Rm_30.84{86} //",
  "S01ratnml_u:12358": "phenapiṇḍopamaṃ kāyaṃ nirguṇaṃ kṣaṇabhaṃguraṃ /",
  "S01ratnml_u:12359": "matvā vīryamahotsāhaṃ dhṛtvā caraṃtu saṃvaraṃ // Rm_30.85{87} //",
  "S01ratnml_u:12360": "āyurdehe sthiraṃ naiva tṛṇaṃ patragatāmbuvat /",
  "S01ratnml_u:12361": "matvā saṃbodhisaṃprāptyai carantu saugataṃ vrataṃ // Rm_30.86{88} //",
  "S01ratnml_u:12362": "ye saugatavrataṃ dhṛtvā caraṃti bodhilabdhaye /",
  "S01ratnml_u:12363": "durgatiṃ na gachaṃti gachaṃti sadgatiṃ sadā // Rm_30.87{89} //",
  "S01ratnml_u:12364": "tasmād ichaṃti ye bhadraṃ saṃsāre bodhisādhanaṃ /",
  "S01ratnml_u:12365": "te triratnaṃ sadā bhaktyā bhajaṃtu śaraṇaṃ gatāḥ // Rm_30.88{90} //",
  "S01ratnml_u:12366": "triratnabhajanotpannaṃ puṇyaṃ na kṣiṇute kvacit /",
  "S01ratnml_u:12367": "etatpuṇyabalenaiva jīyate sarvapātakaṃ // Rm_30.89{91} //",
  "S01ratnml_u:12368": "puṇyam eva jaganmitraṃ pāpa eva jagadripuḥ /",
  "S01ratnml_u:12369": "tat puṇyamitram ārādhya jayaṃtu pāpakaṃ ripuṃ // Rm_30.90{92} //",
  "S01ratnml_u:12370": "puṇyavān puruṣaḥ śreṣṭhaḥ sarvatra jagate sadā /",
  "S01ratnml_u:12371": "yathābhilaṣitaṃ saukhyaṃ bhuktvā yāṃti sukhāvatiṃ // Rm_30.91{93} //",
  "S01ratnml_u:12372": "ity evaṃ bhagavān āha śrutvā te sarvasāṃghikāḥ /",
  "S01ratnml_u:12373": "satyam iti paribuddhvā praceruḥ saugataṃ vrataṃ // Rm_30.92{94} //",
  "S01ratnml_u:12374": "etan me guruṇākhyātaṃ tathā tatra mayocyate /",
  "S01ratnml_u:12375": "tvayāpy evaṃ mahārāja caritavyaṃ śubhe vṛṣe // Rm_30.93{95} //",
  "S01ratnml_u:12376": "prajāś cāpi mahārāja bodhayitvā prayatnataḥ /",
  "S01ratnml_u:12377": "śubhe dharme pratiṣṭhāpya pālanīyāḥ sadādarāt // Rm_30.94{96} //",
  "S01ratnml_u:12378": "tathā te maṃgalaṃ nityaṃ sarvatrāpi bhavet sadā /",
  "S01ratnml_u:12379": "kramād bodhiṃ samāsādya saṃbuddhapadam āpnuyāḥ // Rm_30.95{97} //",
  "S01ratnml_u:12380": "iti tenārhatādiṣṭaṃ śrutvāśokaḥ sa bhūmipaḥ /",
  "S01ratnml_u:12381": "tathety uktvā praṇatvā ca prābhyanadat sapārṣadaḥ // Rm_30.96{98} //",
  "S01ratnml_u:12382": "anityatāsūtram idaṃ subhāṣyaṃ śṛṇvanti ye cāpi narāḥ prasannāḥ /",
  "S01ratnml_u:12383": "sukhāni bhuktvā śubhadharmaraktāḥ samyāṃti cānte sugatālaye te // Rm_30.97{99} //",
  "S01ratnml_u:12384": "++ iti śrīratnāvadānatatve 'nityatāsūtraṃ parisamāptam ++",
  "S01ratnml_u:12385": "(Rm 351)",
  "S01ratnml_u:12386": "XXXI Pretībhūtāvadāna",
  "S01ratnml_u:12387": "athāśoko mahīpālaḥ kṛtāṃjaliḥ puraḥsthitaḥ /",
  "S01ratnml_u:12388": "upaguptaṃ tam ānamya mudaivaṃ punar abravīt // Rm_31.1{1} //",
  "S01ratnml_u:12389": "bhadanta śrotum ichāmi punar anyat subhāṣitaṃ /",
  "S01ratnml_u:12390": "tadyathā guruṇākhyātaṃ tathādeṣṭuṃ ca me 'rhati // Rm_31.2{2} //",
  "S01ratnml_u:12391": "iti saṃprārthite rājñā sa yatīśaḥ prasannadhīḥ /",
  "S01ratnml_u:12392": "tam aśokaṃ mahārājaṃ samālokyaivam ādiśat // Rm_31.3{3} //",
  "S01ratnml_u:12393": "śṛṇu sādhu mahārāja yathā me guruṇoditaṃ /",
  "S01ratnml_u:12394": "tathāhaṃ te pravakṣyāmi śrutvānumodanāṃ kuru // Rm_31.4{4} //",
  "S01ratnml_u:12395": "tadyathā bhagavān buddhaḥ śākyasiṃho munīśvaraḥ /",
  "S01ratnml_u:12396": "sarvajño 'rhañ jagacchāstā dharmarājas tathāgataḥ // Rm_31.5{5} //",
  "S01ratnml_u:12397": "puraikasamaye tatra śrāvastyā bahir āśrame /",
  "S01ratnml_u:12398": "jetavane mahodyāne vihāre maṇimaṃḍite // Rm_31.6{6} //",
  "S01ratnml_u:12399": "sarvasatvahitārthena bodhicaryāṃ prakāśayan /",
  "S01ratnml_u:12400": "saddharmaṃ samupādiśya vijahāra sasāṃghikaḥ // Rm_31.7{7} //",
  "S01ratnml_u:12401": "tatra te bhikṣavo 'rhantaḥ sāṃghikāś cailakā api /",
  "S01ratnml_u:12402": "bodhisatvā mahāsatvāḥ sarvasatvahitārthinaḥ // Rm_31.8{8} //",
  "S01ratnml_u:12403": "bhikṣuṇyaḥ śuddhaśīlāś ca vratinaś ca śubhāśayāḥ /",
  "S01ratnml_u:12404": "triratnasevakāḥ śrāddhā upāsakā upāsikāḥ // Rm_31.9{9} //",
  "S01ratnml_u:12405": "sarve 'pi sāṃghikās tatra saddharmaṃ śrotum āgatāḥ /",
  "S01ratnml_u:12406": "kramāt taṃ śrīghanaṃ natvā kṛtvā tridhā pradakṣiṇāṃ // Rm_31.10{10} //",
  "S01ratnml_u:12407": "tat sabhāyāṃ krameṇaiva puraskṛtya samaṃtataḥ /",
  "S01ratnml_u:12408": "kṛtāṃjalipuṭo dṛṣṭvā samupatasthur ādarāt // Rm_31.11{11} //",
  "S01ratnml_u:12409": "tadā tatra sureṃdrāś ca saśakrojamaheśvaraḥ /",
  "S01ratnml_u:12410": "sarve 'pi lokapālāś ca sasainyabalavāhanaḥ // Rm_31.12{12} //",
  "S01ratnml_u:12411": "asurendrāḥ sasainyāś ca yakṣagaṃdharvakiṃnarāḥ /",
  "S01ratnml_u:12412": "rākṣasā garuḍā nāgāḥ siddhā vidyādharādayaḥ // Rm_31.13{13} //",
  "S01ratnml_u:12413": "evam anye 'pi lokāś ca brāhmaṇāś ca maharṣayaḥ /",
  "S01ratnml_u:12414": "yatayo yoginaś cāpi tīrthikāś ca tapaśvinaḥ // Rm_31.14{14} //",
  "S01ratnml_u:12415": "rājānaḥ kṣatriyāś cāpi nṛpo rājakumārakāḥ /",
  "S01ratnml_u:12416": "vaiśyāś ca maṃtriṇaḥ śreṣṭhā amātyāś ca mahājanāḥ // Rm_31.15{15} //",
  "S01ratnml_u:12417": "senānyaḥ sabalāś cāpi gṛhasthāḥ paurikā janāḥ /",
  "S01ratnml_u:12418": "vaṇijaḥ sārthavāhāś ca dhaninaḥ śilpino 'pi ca // Rm_31.16{16} //",
  "S01ratnml_u:12419": "anye jānapadāś cāpi grāmyāḥ kārpaṭikā api /",
  "S01ratnml_u:12420": "evam anye 'pi lokāś ca saddharmaguṇavāṃchinaḥ // Rm_31.17{17} //",
  "S01ratnml_u:12421": "sarve tatra samāyātā dṛṣṭvā taṃ śrīghanaṃ muniṃ /",
  "S01ratnml_u:12422": "natvā pradakṣiṇīkṛtya samabhyarcya kramān mudā // Rm_31.18{18} //",
  "S01ratnml_u:12423": "tataḥ sarve 'pi te natvā puraskṛtya samaṃtataḥ /",
  "S01ratnml_u:12424": "tat saddharmāmṛtaṃ pātum upatasthuḥ samāhitāḥ // Rm_31.19{19} //",
  "S01ratnml_u:12425": "tadā sa bhagavān dṛṣṭvā tān sarvān samupasthitān /",
  "S01ratnml_u:12426": "(Rm 352)",
  "S01ratnml_u:12427": "bodhicaryāṃ samārabhya dideśa dharmam uttamaṃ // Rm_31.20{20} //",
  "S01ratnml_u:12428": "tat saddharmāmṛtaṃ pītvā sarve lokāḥ prabodhitāḥ /",
  "S01ratnml_u:12429": "saṃbodhisādhanotsāhaṃ labdhvā saṃmumudur bhṛśaṃ // Rm_31.21{21} //",
  "S01ratnml_u:12430": "tasmiṃś ca samaye tatra śrāvastye yo gṛhādhipaḥ /",
  "S01ratnml_u:12431": "āḍhyo mahādhanaḥ śrāddhaḥ śrīmāñc chrīdopamaḥ kṛtī // Rm_31.22{22} //",
  "S01ratnml_u:12432": "sa tadā tatra saṃbuddhaṃ śrīghanaṃ taṃ munīśvaraṃ /",
  "S01ratnml_u:12433": "draṣṭuṃ jetāśrame ramye vihāre samupācarat // Rm_31.23{23} //",
  "S01ratnml_u:12434": "tatra sabhāsamāsīnaṃ śrīghanaṃ taṃ munīśvaraṃ /",
  "S01ratnml_u:12435": "dṛṣṭvā sa muditaḥ śreṣṭhī praṇatvā samupācarat // Rm_31.24{24} //",
  "S01ratnml_u:12436": "tatra pradakṣiṇīkṛtvā praṇatvā sāṃjalir mudā /",
  "S01ratnml_u:12437": "tat saddharmāmṛtaṃ pātuṃ purataḥ samupāśrayat // Rm_31.25{25} //",
  "S01ratnml_u:12438": "taṃ dṛṣṭvā samupāsīnaṃ bhagavān sa munīśvaraḥ /",
  "S01ratnml_u:12439": "matvā tasyāśayaṃ śuddham āryasatyam upādiśat // Rm_31.26{26} //",
  "S01ratnml_u:12440": "tadāryasatyam ākarṇya sa śreṣṭhī pratibodhitaḥ /",
  "S01ratnml_u:12441": "saṃsāraviratas tatra pravrajituṃ samaichata // Rm_31.27{27} //",
  "S01ratnml_u:12442": "tatra sa suprasannātmā śreṣṭhī mudā samutthitaḥ /",
  "S01ratnml_u:12443": "sāṃjalis taṃ muniṃ natvā pravrajyāṃ samayācata // Rm_31.28{28} //",
  "S01ratnml_u:12444": "bhagavan nātha sarvajña bhavatāṃ śaraṇaṃ vraje /",
  "S01ratnml_u:12445": "tat pravrajyāṃ vrataṃ mahyaṃ kṛpayā dātum arhati // Rm_31.29{29} //",
  "S01ratnml_u:12446": "iti saṃprārthite tena dṛṣṭvā sa bhagavān muniḥ /",
  "S01ratnml_u:12447": "tasyāśayaṃ viśuddhatvaṃ samālokyaivam ādiśat // Rm_31.30{30} //",
  "S01ratnml_u:12448": "yadi śrāddhāsti te vatsa saugataśāsane vrate /",
  "S01ratnml_u:12449": "ehi cara samādhāya brahmacaryaṃ vratottamaṃ // Rm_31.31{31} //",
  "S01ratnml_u:12450": "ity uktvā sa jagacchāstā savyahastena tac chiraḥ /",
  "S01ratnml_u:12451": "saṃspṛṣṭvā śāsane bauddhe śreṣṭhinaṃ taṃ samagrahīt // Rm_31.32{32} //",
  "S01ratnml_u:12452": "tatra pravrajitas tena munīndreṇa sa muṇḍitaḥ /",
  "S01ratnml_u:12453": "khikkhirīpātradhṛg bhikṣu rarāja cīvarāvṛtaḥ // Rm_31.33{33} //",
  "S01ratnml_u:12454": "tataḥ sa bhikṣur ātmajño lābhī lokābhipūjitaḥ /",
  "S01ratnml_u:12455": "āgṛhītapariṣkārā labdhadravyaṃ samācinot // Rm_31.34{34} //",
  "S01ratnml_u:12456": "tallabdhaṃ saṃcitaṃ dravyaṃ sa saha brahmacāribhiḥ /",
  "S01ratnml_u:12457": "saṃvibhāgaṃ guroḥ kiṃcid apy akarot kadā cana // Rm_31.35{35} //",
  "S01ratnml_u:12458": "tathā sa matsarākrāntahṛdayo duritāśayaḥ /",
  "S01ratnml_u:12459": "svayam eva prabhuṃjānaḥ kiṃcin naiva dadau kvacit // Rm_31.36{36} //",
  "S01ratnml_u:12460": "tataḥ sa samaye kāladharmayukto rujāturaḥ /",
  "S01ratnml_u:12461": "tad dravyasaṃcayaṃ smṛtvā nitaḥ pretālayaṃ yayau // Rm_31.37{37} //",
  "S01ratnml_u:12462": "pretībhūto 'pi sa smṛtvā tad dravyasaṃcayaṃ punaḥ /",
  "S01ratnml_u:12463": "svakoṣṭhālaya āgatya tasthau svāsana āśrayan // Rm_31.38{38} //",
  "S01ratnml_u:12464": "tatas te bhikṣavaḥ sarve tatkoṣṭhe taṃ mṛtakaṃ yatiṃ /",
  "S01ratnml_u:12465": "dṛṣṭvā gaṇḍīṃ parāhatya saṃskārtuṃ vidhi cārcayan // Rm_31.39{39} //",
  "S01ratnml_u:12466": "tato nītvā bahirdeśe saṃskṛtya vahnināpitaṃ /",
  "S01ratnml_u:12467": "tataḥ pratyāgatāḥ sarve tat koṣṭhadvāram āyayuḥ // Rm_31.40{40} //",
  "S01ratnml_u:12468": "tatas tal layanadvāraṃ vimucya pātracīvaraṃ /",
  "S01ratnml_u:12469": "pratyaveksitum ālabdhās taṃ pretaṃ samapaśyata // Rm_31.41{41} //",
  "S01ratnml_u:12470": "(Rm 353)",
  "S01ratnml_u:12471": "taṃ pretaṃ vikṛtaṃ pātraṃ dhṛtaṃ cīvaraprāvṛtaṃ /",
  "S01ratnml_u:12472": "dṛṣṭvā te bhikṣavaḥ sarve samudvignā vicerire // Rm_31.42{42} //",
  "S01ratnml_u:12473": "tatas te bhikṣavaḥ sarve bhagavataḥ purogatāḥ /",
  "S01ratnml_u:12474": "etat sarvapravṛttāṃtaṃ praṇatvā saṃnyavedayat // Rm_31.43{43} //",
  "S01ratnml_u:12475": "tac chrutvā bhagavāṃs tasya pretasyānugrahārthataḥ /",
  "S01ratnml_u:12476": "sa lokodvejanārthaṃ ca tad deśaṃ samupācarat // Rm_31.44{44} //",
  "S01ratnml_u:12477": "tatrāsau preta ārāt taṃ bhagavaṃtam upāgataṃ /",
  "S01ratnml_u:12478": "dvātriṃsallakṣaṇāśītivyaṃjanapratimaṇḍitaṃ // Rm_31.45{45} //",
  "S01ratnml_u:12479": "śatasūryyādhikodbhāsaṃ vyāmābhāsam alaṃkṛtaṃ /",
  "S01ratnml_u:12480": "ratnāṃgam iva bhadrāṃśaṃ dadarśa śrīghanaṃ muniṃ // Rm_31.46{46} //",
  "S01ratnml_u:12481": "tatra sa preta ālokya lajjāvibheditāśayaḥ /",
  "S01ratnml_u:12482": "prarudan sāṃjalir natvā tasthau prasāditāśayaḥ // Rm_31.47{47} //",
  "S01ratnml_u:12483": "tataḥ sa bhagavān dṛṣṭvā taṃ pretaṃ saṃprasāditaṃ /",
  "S01ratnml_u:12484": "brahmagambhīranirghoṣavacasā paryabhāṣata // Rm_31.48{48} //",
  "S01ratnml_u:12485": "bhadramukha tvayaivaitad ātmavadhāya durdhiyā /",
  "S01ratnml_u:12486": "pātracīvaram ādhāya caritaṃ saṃvaraṃ vṛthā // Rm_31.49{49} //",
  "S01ratnml_u:12487": "yenāpāyasamutpannaḥ pretībhūto durākṛtiḥ /",
  "S01ratnml_u:12488": "kim idānīṃ ruditvātra svakṛtaṃ paribhuktavān // Rm_31.50{50} //",
  "S01ratnml_u:12489": "sādhv atra sāṃprataṃ cittaṃ prasādaya mamāntike /",
  "S01ratnml_u:12490": "asmāc cāpi pariṣkāradravyāc cittaṃ virāgaya // Rm_31.51{51} //",
  "S01ratnml_u:12491": "mā haivetaḥ punaḥ kālaṃ kṛtvā yāsyasi nairaye /",
  "S01ratnml_u:12492": "tat saṃghe śaraṇaṃ gaccha tena tvaṃ sadgatiṃ vraje // Rm_31.52{52} //",
  "S01ratnml_u:12493": "ity ādiṣṭaṃ munīndreṇa śrutvā sa preta utthitaḥ /",
  "S01ratnml_u:12494": "sa pātracīvaraṃ dravyaṃ saṃghebhyo nirayātayat // Rm_31.53{53} //",
  "S01ratnml_u:12495": "tataḥ saṃghān praṇatvaiva bhagavatpādayo pure /",
  "S01ratnml_u:12496": "nipatya svakṛtaṃ pāpaṃ dideśa sāṃjalir mudā // Rm_31.54{54} //",
  "S01ratnml_u:12497": "bhagavan nātha sarvajña yat pāpaṃ prakṛtaṃ mayā /",
  "S01ratnml_u:12498": "mātsaryākrāntacittena mahāmūḍhena durdhiyā // Rm_31.55{55} //",
  "S01ratnml_u:12499": "tat sarvaṃ sāṃprataṃ śāstar darśayāmi bhavatpuraḥ /",
  "S01ratnml_u:12500": "tat kṣamasvāparādhaṃ me prasīdatu bhavān guruḥ // Rm_31.56{56} //",
  "S01ratnml_u:12501": "iti saṃprārthite tena bhagavān sa kṛpānvitaḥ /",
  "S01ratnml_u:12502": "tat pretaṃ sudṛśālokya samapaśyac ciraṃ mudā // Rm_31.57{57} //",
  "S01ratnml_u:12503": "tataś ca bhagavāṃs tasya tadupāyavimuktaye /",
  "S01ratnml_u:12504": "sadgatipreraṇārthena dakṣiṇām evam ādiśat // Rm_31.58{58} //",
  "S01ratnml_u:12505": "etaddānād dhi yat puṇyaṃ tat puṇyaṃ tvam avāpnuyāḥ /",
  "S01ratnml_u:12506": "uttiṣṭha kṣipram etasmāt pretalokāt sudāruṇāt // Rm_31.59{59} //",
  "S01ratnml_u:12507": "ity ādiṣṭaṃ munīndreṇa śrutvā pretaḥ sa moditaḥ /",
  "S01ratnml_u:12508": "tatheti pratinaṃditvā natvānumodito 'bhavat // Rm_31.60{60} //",
  "S01ratnml_u:12509": "tataḥ sa bhagavāṃs tasya pretasya śubhasādhanaṃ /",
  "S01ratnml_u:12510": "saddharmaṃ samupādiśya sasaṃghaḥ svāśraye yathā // Rm_31.61{61} //",
  "S01ratnml_u:12511": "tathā sa preta ākarṇya saddharmaṃ taj jinoditaṃ /",
  "S01ratnml_u:12512": "triratnaśaraṇaṃ kṛtvā bheje nityaṃ prabodhitaḥ // Rm_31.62{62} //",
  "S01ratnml_u:12513": "tataḥ kāle samāghrātaḥ ca preto jvaradāhitaḥ /",
  "S01ratnml_u:12514": "(Rm 354)",
  "S01ratnml_u:12515": "triratnasmaraṇaṃ kṛtvā mṛto yayau yamālayaṃ // Rm_31.63{63} //",
  "S01ratnml_u:12516": "tataḥ pretaḥ sa satpuṇyais triratnasmaraṇodbhavaṃ /",
  "S01ratnml_u:12517": "yamena preritas tasmāt pretamaharddhike yāyau // Rm_31.64{64} //",
  "S01ratnml_u:12518": "tatrāpi sa samutpanne vismitas taṃ munīśvaraṃ /",
  "S01ratnml_u:12519": "smṛtvā nityaṃ sadā bheje śraddhayā śaraṇaṃ gataḥ // Rm_31.65{65} //",
  "S01ratnml_u:12520": "tataḥ so cintayed evaṃ kutaḥ kutrāham āgataḥ /",
  "S01ratnml_u:12521": "kena puṇyānubhāvena mahatsaukhyaṃ labhe nv iti // Rm_31.66{66} //",
  "S01ratnml_u:12522": "iti ciṃtāhate tasya cittapuṇyānubhāvataḥ /",
  "S01ratnml_u:12523": "triratnasmaraṇāt puṇyād iti mene sa puṇyabhāk // Rm_31.67{67} //",
  "S01ratnml_u:12524": "tataś cāsau parijñāya triratnabhajanotsukaḥ /",
  "S01ratnml_u:12525": "saṃbuddhadarśanaṃ karttuṃ manasaivaṃ vyaciṃtayat // Rm_31.68{68} //",
  "S01ratnml_u:12526": "aho mayā sukhaṃ labdhaṃ tat saṃbuddhaprasādataḥ /",
  "S01ratnml_u:12527": "tad idāniṃ munīṃdraṃ taṃ draṣṭum arhāmi sarvathā // Rm_31.69{69} //",
  "S01ratnml_u:12528": "ity evaṃ manasā dhyātvā so 'pi pretamaharddhikaḥ /",
  "S01ratnml_u:12529": "snātva śuddhāmvaro divyaratnālaṃkārabhūṣitaḥ // Rm_31.70{70} //",
  "S01ratnml_u:12530": "paṃcagaṃdhaviliptāṃgaṃ pariśuddhāśayaḥ śuciḥ /",
  "S01ratnml_u:12531": "pūjāpaṃcopahārāṇi dhṛtvā jetāśrame 'sarat // Rm_31.71{71} //",
  "S01ratnml_u:12532": "tatra jetāśrame bhābhir avabhāsya samaṃtataḥ /",
  "S01ratnml_u:12533": "vihāre śrīghanaṃ draṣṭuṃ muditaḥ samudācarat // Rm_31.72{72} //",
  "S01ratnml_u:12534": "tatra taṃ śrīghanaṃ dṛṣṭvānaṃditaḥ sa kṛtāṃjaliḥ /",
  "S01ratnml_u:12535": "natvā pradakṣiṇīkṛtya purataḥ samupācarat // Rm_31.73{73} //",
  "S01ratnml_u:12536": "tatas taṃ sugataṃ nāthaṃ samabhyarcya pramoditaḥ /",
  "S01ratnml_u:12537": "natvā sa sāṃjalir dharmaṃ śrotum ekāṃta āśrayat // Rm_31.74{74} //",
  "S01ratnml_u:12538": "tataḥ sa bhagavāṃs tasya dṛṣṭvā cittaṃ viśodhitaṃ /",
  "S01ratnml_u:12539": "bodhicaryāṃ samārabhya saddharmam evam ādiśat // Rm_31.75{75} //",
  "S01ratnml_u:12540": "śṛṇu sādho 'tra saṃsāre sukhaduḥkhārthakāraṇaṃ /",
  "S01ratnml_u:12541": "vakṣyāmy etat parijñāya samādhāya śubhe cara // Rm_31.76{76} //",
  "S01ratnml_u:12542": "yaḥ pumān atra saṃsāre satsaukhyaṃ sarvadechati /",
  "S01ratnml_u:12543": "sa ādau śraddhayā bhaktyā triratnaśaraṇaṃ gataḥ // Rm_31.77{77} //",
  "S01ratnml_u:12544": "sarvasatvahitārthena dānaṃ dadyād yathepsitaṃ /",
  "S01ratnml_u:12545": "etatpuṇyavipākaṃ saṃbodhau me pariṇāmayet // Rm_31.78{78} //",
  "S01ratnml_u:12546": "itthaṃ kṛtaṃ pradānaṃ yat tad vipāke mahat phalaṃ /",
  "S01ratnml_u:12547": "kramād vṛddhitaraṃ yāyān na kṣiṇuyāt kadā cana // Rm_31.79{79} //",
  "S01ratnml_u:12548": "etat puṇyaparītātmā cakravarttī narādhipaḥ /",
  "S01ratnml_u:12549": "śāstā dharmādhipo rājā bodhisatvaḥ sudhīr bhavet // Rm_31.80{80} //",
  "S01ratnml_u:12550": "tadāpi sa mahādātā sarvasatvahitechayā /",
  "S01ratnml_u:12551": "triratnabhajaṇaṃ kṛtvā dadyād dānaṃ yathepsitaṃ // Rm_31.81{81} //",
  "S01ratnml_u:12552": "etatpuṇyavipākena sa viśuddhāśayaḥ sudhīḥ /",
  "S01ratnml_u:12553": "suśīlasaṃvaraṃ dhṛtvā triratnaṃ sarvadā bhajan // Rm_31.82{82} //",
  "S01ratnml_u:12554": "etatpuṇyavipākena sa bhavet tridaśādhipaḥ /",
  "S01ratnml_u:12555": "tatrāpi śraddhayā nityaṃ triratnaṃ sarvadā bhajan // Rm_31.83{83} //",
  "S01ratnml_u:12556": "sarvasatvahitārthena śīlapāramitā caran /",
  "S01ratnml_u:12557": "tatpuṇyaṃ bodhisaṃprāptyai manasā pariṇāmayet // Rm_31.84{84} //",
  "S01ratnml_u:12558": "etatpuṇyavipākena sa suyāmādhipo bhavet /",
  "S01ratnml_u:12559": "(Rm 355)",
  "S01ratnml_u:12560": "tatrāpi śraddhayā nityaṃ triratnabhajanodyataḥ // Rm_31.85{85} //",
  "S01ratnml_u:12561": "sarvasatvahitārthena kṣāṃtipāramitā caran /",
  "S01ratnml_u:12562": "saṃbodhipadalābhāya tatpuṇyaṃ pariṇāmayet // Rm_31.86{86} //",
  "S01ratnml_u:12563": "etatpuṇyavipākena sa bhavet tuṣitādhipaḥ /",
  "S01ratnml_u:12564": "tatrāpi śraddhayā nityaṃ triratnaśaraṇaṃ gataḥ // Rm_31.87{87} //",
  "S01ratnml_u:12565": "sarvasatvahitārthena vīryyapāramitodyataḥ /",
  "S01ratnml_u:12566": "saṃbodhipadasaṃprāptyai tatpuṇyaṃ pariṇāmayet // Rm_31.88{81/} //",
  "S01ratnml_u:12567": "etatpuṇyavipākaiḥ sa nirmāṇaratiyo bhavet /",
  "S01ratnml_u:12568": "tatrāpi śraddhayā nityaṃ triratnabhajanodyatat // Rm_31.89{82} //",
  "S01ratnml_u:12569": "sarvasatvahitārthena dhyānapāramitārataḥ /",
  "S01ratnml_u:12570": "saṃbodhijñānasaṃprāptyai tatpuṇyaṃ pariṇāmayet // Rm_31.90{83} //",
  "S01ratnml_u:12571": "etatpuṇyavipākaiḥ sa vaśavartīśvaro bhavet /",
  "S01ratnml_u:12572": "tatrāpi śraddhayā nityaṃ triratnabhajano rataḥ // Rm_31.91{84} //",
  "S01ratnml_u:12573": "sarvasatvahitārthena prajñāpāramitārataḥ /",
  "S01ratnml_u:12574": "tatpuṇyaṃ bodhisaṃprāptyai manasā pariṇāmayet // Rm_31.92{85} //",
  "S01ratnml_u:12575": "etatpuṇyavipākena sa brahmādhipatir bhavet /",
  "S01ratnml_u:12576": "tatrāpi śraddhayā nityaṃ triratnārāgaṇodyataḥ // Rm_31.93{86} //",
  "S01ratnml_u:12577": "sarvasatvahitārthāya samupāyavidhānadhṛk /",
  "S01ratnml_u:12578": "tatpuṇyaṃ bodhisaṃprāptyai cetasā pariṇāmayet // Rm_31.94{87} //",
  "S01ratnml_u:12579": "etatpuṇyavipākena mahābrahmādhipo bhavet /",
  "S01ratnml_u:12580": "tatrāpi śraddhayā nityaṃ triratnārādhanodyataḥ // Rm_31.95{88} //",
  "S01ratnml_u:12581": "sarvasatvahitārthāya praṇidhānasamāhitaḥ /",
  "S01ratnml_u:12582": "tatpuṇyaṃ bodhisaṃprāptyai sarvathā pariṇāmayet // Rm_31.96{89} //",
  "S01ratnml_u:12583": "etatpuṇyavipākena sa maheśādhipo bhavet /",
  "S01ratnml_u:12584": "tatrāpi śraddhayā nityaṃ triratnabhajanodyataḥ // Rm_31.97{90} //",
  "S01ratnml_u:12585": "sarvasatvahitārthena balapāramitodyataḥ /",
  "S01ratnml_u:12586": "tatpuṇyaṃ bodhisaṃprāptyai pradhyānaṃ pariṇāmayet // Rm_31.98{91} //",
  "S01ratnml_u:12587": "etatpuṇyavipākena bodhisatvādhipo bhavet /",
  "S01ratnml_u:12588": "tatrāpi śraddhayā nityaṃ triratnasaṃprasāditaḥ // Rm_31.99{92} //",
  "S01ratnml_u:12589": "sarvasatvahitārthasya jñānapāramitārataḥ /",
  "S01ratnml_u:12590": "tatpuṇyair bodhisaṃprāpto dharmarājo jino bhavet // Rm_31.100{93} //",
  "S01ratnml_u:12591": "tataḥ sa sugataḥ śāstā jagannātho vināyakaḥ /",
  "S01ratnml_u:12592": "sarvajño 'rhan mahābhijñas tathāgato munīśvaraḥ // Rm_31.101{94} //",
  "S01ratnml_u:12593": "tato māragaṇāñ jitvā bodhicaryāṃ prakāśayan /",
  "S01ratnml_u:12594": "sarvasatvāñ chubhe sthāpya nirvṛtaḥ saugatiṃ vrajet // Rm_31.102{95} //",
  "S01ratnml_u:12595": "evaṃ matvātra saṃsāre ya ichati śivāṃ gatiṃ /",
  "S01ratnml_u:12596": "sa evaṃ śraddhayā nityaṃ triratnabhajanodyataḥ // Rm_31.103{96} //",
  "S01ratnml_u:12597": "sarvasatvahitārthena karotu dānam ādarāt /",
  "S01ratnml_u:12598": "tataḥ kramāt sa tatpuṇyaiḥ sarvāḥ pāramitā api // Rm_31.104{97} //",
  "S01ratnml_u:12599": "paripūrya mahābhijñā prāpto bodhim avāpnuyāt /",
  "S01ratnml_u:12600": "iti matvā śubhe nityaṃ caritavyaṃ śubhārthibhiḥ // Rm_31.105{98} //",
  "S01ratnml_u:12601": "śubhena sadgatiṃ yāyā pāpena durgatīṃ vrajet /",
  "S01ratnml_u:12602": "pāpas tu jāyate lobhāt mātsaryamalināśrayāt // Rm_31.106{99} //",
  "S01ratnml_u:12603": "vopakārāṃ sukhecho 'pi na kiṃ cit sukham āpnuyāt /",
  "S01ratnml_u:12604": "sarvadā durmatir duṣṭo durgatinirayāśrayaḥ // Rm_31.107{100} //",
  "S01ratnml_u:12605": "(Rm 356)",
  "S01ratnml_u:12606": "saddharmmanindako mūḍho pāpakarmarato bhavet /",
  "S01ratnml_u:12607": "tasmāt mātsaryyam utsṛjya sarvasatvahitārthabhṛt /",
  "S01ratnml_u:12608": "saṃbodhipraṇidhiṃ kṛtvā caren nityaṃ susaṃvare // Rm_31.108{1} //",
  "S01ratnml_u:12609": "etatpuṇyavipākena saṃsārasukhabhāk sadā /",
  "S01ratnml_u:12610": "triratnabhajanotsāhī bodhicaryārato bhavet // Rm_31.109{2} //",
  "S01ratnml_u:12611": "tataḥ pāramitāḥ sarvāḥ paripūrya yathākramaṃ /",
  "S01ratnml_u:12612": "śivāṃ bodhiṃ samāsādya saṃbuddhapadam āpnuyāt // Rm_31.110{3} //",
  "S01ratnml_u:12613": "evaṃ tvaṃ vā parijñāya triratnaśaraṇaṃ gataḥ /",
  "S01ratnml_u:12614": "bodhicittaṃ samādhāya cara nityaṃ susaṃvare // Rm_31.111{4} //",
  "S01ratnml_u:12615": "tathā te sarvadā bhadraṃ bhaven nityaṃ samantataḥ /",
  "S01ratnml_u:12616": "kramād bodhiṃ samāsādya saṃbuddhapadam āpnuyāḥ // Rm_31.112{5} //",
  "S01ratnml_u:12617": "ity ādiṣṭaṃ munīndreṇa śrutvā sa paribodhitaḥ /",
  "S01ratnml_u:12618": "tatheti hi pratiśrutvā prābhyanaṃdat prasāditaḥ // Rm_31.113{6} //",
  "S01ratnml_u:12619": "tataḥ sa taṃ jagannāthaṃ praṇatvā sāṃjalir mudā /",
  "S01ratnml_u:12620": "tridhā pradakṣiṇīkṛtvā praṇatvā svālaye 'carat // Rm_31.114{7} //",
  "S01ratnml_u:12621": "tatra prāptaḥ prasannātmā so 'pi pretamaharddhikaḥ /",
  "S01ratnml_u:12622": "triratnaṃ śaraṇaṃ kṛtvā pracaran sarvadā mudā // Rm_31.115{8} //",
  "S01ratnml_u:12623": "tad rātrau tatprabhāṃ dṛṣṭvā bhikṣavo vismayānvitāḥ /",
  "S01ratnml_u:12624": "sarve te prātar utthāya natvāpṛchan munīśvaraṃ // Rm_31.116{9} //",
  "S01ratnml_u:12625": "bhagavan nātha sarvajña ko 'dya rātrāv ihāgataḥ /",
  "S01ratnml_u:12626": "etad vṛttaṃ samākhyāya sarvān naḥ paribodhaya // Rm_31.117{10} //",
  "S01ratnml_u:12627": "iti tair bhikṣubhiḥ pṛṣṭe bhagavān sa munīśvaraḥ /",
  "S01ratnml_u:12628": "tān sarvān sāṃghikān dṛṣṭvā bodhayitum upādiśat // Rm_31.118{11} //",
  "S01ratnml_u:12629": "śṛṇuta bhikṣavaḥ sarve yo 'dya rātrāv ihāgataḥ /",
  "S01ratnml_u:12630": "etat sarvaṃ pravṛttāṃtaṃ pravakṣyāmi suvistaraṃ // Rm_31.119{12} //",
  "S01ratnml_u:12631": "yo 'sau śreṣṭhī mahāśrāddhaḥ saugate śāsane mudā /",
  "S01ratnml_u:12632": "śraddhayā pravrajitvātra brahmacaryaṃ mudā caran // Rm_31.120{13} //",
  "S01ratnml_u:12633": "pravrajitaḥ sa mātsaryaparibhūto durāśayaḥ /",
  "S01ratnml_u:12634": "labdhadravyaṃ na kasmai cid dadau kiñcit kadā cana // Rm_31.121{14} //",
  "S01ratnml_u:12635": "kevalaṃ saṃcayaṃ kṛtvā koṣṭhāgāre nidhāya tat /",
  "S01ratnml_u:12636": "guptīkṛtvā prayatnena vyabhajan naiva kiṃ cana // Rm_31.122{15} //",
  "S01ratnml_u:12637": "tataḥ kāle samāghrāte dhyātvā tad dravyasaṃcayaṃ /",
  "S01ratnml_u:12638": "mṛtaḥ pretālayotpannaḥ pretodbhavad bhayānakaḥ // Rm_31.123{16} //",
  "S01ratnml_u:12639": "tad dravyasaṃcayaṃ smṛtvā mātsaryākulitāśayaḥ /",
  "S01ratnml_u:12640": "punaḥ pratyāgatas tatra svālaye saṃnyaṣīdata // Rm_31.124{17} //",
  "S01ratnml_u:12641": "tatra taṃ saṃsthitaṃ pretaṃ dṛṣṭvāhaṃ samupācaran /",
  "S01ratnml_u:12642": "āryadharmam upādiśya prābodhayaṃ prasādayan // Rm_31.125{18} //",
  "S01ratnml_u:12643": "tataḥ sa suprasannātmā sasaṃghasya mamāṃtike /",
  "S01ratnml_u:12644": "sa pātracīvaraṃ sarvaṃ taddravyaṃ nirayātayat // Rm_31.126{19} //",
  "S01ratnml_u:12645": "etatpuṇyānubhāvena triratnaśaraṇaṃ gataḥ /",
  "S01ratnml_u:12646": "kāle tataḥ paricyutvā pretamaharddhiko 'bhavat // Rm_31.127{20} //",
  "S01ratnml_u:12647": "tatra sa suprasannātmā smṛtvā ratnatrayaṃ mudā /",
  "S01ratnml_u:12648": "matsaddharmāmṛtaṃ pātum iha rātrau samāgataḥ // Rm_31.128{21} //",
  "S01ratnml_u:12649": "(Rm 357)",
  "S01ratnml_u:12650": "sa saddharmāmṛtaṃ pītvā mamāntike prasāditaḥ /",
  "S01ratnml_u:12651": "saṃbodhisādhanotsāhī muditaḥ svālaye 'carat // Rm_31.129{22} //",
  "S01ratnml_u:12652": "yo 'yaṃ śreṣṭhī na cānyo hi rātrāv iha samāgataḥ /",
  "S01ratnml_u:12653": "yat sa mṛto 'bhavat pretas mātsaryaduritāśrayāt // Rm_31.130{23} //",
  "S01ratnml_u:12654": "tasmāt mātsaryam uddhṛtya tyajantu śubhavāṃchinaḥ /",
  "S01ratnml_u:12655": "mātsaryaṃ hi trilokeṣu pāpamūlaṃ nigadyate // Rm_31.131{24} //",
  "S01ratnml_u:12656": "evaṃ matvātra saṃsāre duḥkhākaraṃ sukhāṃtakaṃ /",
  "S01ratnml_u:12657": "mātsaryaṃ sumaduṣṭaṃ ripuṃ jayata sarvathā // Rm_31.132{25} //",
  "S01ratnml_u:12658": "mātsaryaṃ jīyate yair hi samuddhṛtya svamānasāt /",
  "S01ratnml_u:12659": "te eva mānino vīrāḥ śūrāḥ prājñā vicakṣaṇāḥ // Rm_31.133{26} //",
  "S01ratnml_u:12660": "ye ca jetuṃ na mātsaryaṃ śaknuvaṃti kathaṃ cana /",
  "S01ratnml_u:12661": "kiṃ te śūrā vijetāro virā na kleśabhojinaḥ // Rm_31.134{27} //",
  "S01ratnml_u:12662": "yeṣāṃ na jāyate citte mātsaryan duḥkṛtākaraṃ /",
  "S01ratnml_u:12663": "te eva sukhino virā jayinaḥ kleśaghātakāḥ // Rm_31.135{28} //",
  "S01ratnml_u:12664": "yāvan na jīyate citte mātsaryaṃ duritāśayaṃ /",
  "S01ratnml_u:12665": "tāvat kiṃ te suvīrā vā kṣaṇāt kleśānucāriṇaḥ // Rm_31.136{29} //",
  "S01ratnml_u:12666": "ye ca kleśavaśā vīrā na te dhīrā vicakṣaṇāḥ /",
  "S01ratnml_u:12667": "kṣaṇāt kiṃ cin nimitteti careyur vikṛtāśayāḥ // Rm_31.137{30} //",
  "S01ratnml_u:12668": "tatas te kleśasaṃtaptā mūḍhā rāgāgnidāhitāḥ /",
  "S01ratnml_u:12669": "duṣṭāḥ krodhāgnisaṃdagdhāḥ saṃpaśyeyur na kiṃ cana // Rm_31.138{31} //",
  "S01ratnml_u:12670": "tatas te 'ndhā ivāloke careyur na ca satpathe /",
  "S01ratnml_u:12671": "kumārga eva saṃraktāḥ pracareyuḥ pramāditāḥ // Rm_31.139{32} //",
  "S01ratnml_u:12672": "tato durjanasaṃraktā māracaryānucāriṇaḥ /",
  "S01ratnml_u:12673": "asanmitropadeśena pracareyur mṛṣādṛśaḥ // Rm_31.140{33} //",
  "S01ratnml_u:12674": "tataḥ saddharmanindāṃ kṛtvā dānādi saṃcare /",
  "S01ratnml_u:12675": "vighnaṃ kartuṃ samudyogaṃ kuryur nityaṃ samāhitāḥ // Rm_31.141{34} //",
  "S01ratnml_u:12676": "tatas te pāpino duṣṭā unmattā iva tāyinaḥ /",
  "S01ratnml_u:12677": "svayaṃ naṣṭāḥ parāṃś cāpi nāśayeyuḥ pravaṃcakāḥ // Rm_31.142{35} //",
  "S01ratnml_u:12678": "tatas te kleśasaṃtaptā mahopāyānurāgiṇaḥ /",
  "S01ratnml_u:12679": "sughorāṇi pāpāni kuryāttiḥ śaṃkitāśayāḥ // Rm_31.143{36} //",
  "S01ratnml_u:12680": "tato bhakṣam apīchaṃtaṃ bhuktvāgamye 'pi saṃratāḥ /",
  "S01ratnml_u:12681": "viparītasamācārāḥ pracāreyur virodhitāḥ // Rm_31.144{37} //",
  "S01ratnml_u:12682": "tatas te pātakālīḍhā mahāduḥkhābhighātitāḥ /",
  "S01ratnml_u:12683": "tīvrātivedanāghrātā mṛtā yāyur yamālayaṃ // Rm_31.145{38} //",
  "S01ratnml_u:12684": "tatra yamo mahārājā dṛṣṭvā taṃ duritāśayaṃ /",
  "S01ratnml_u:12685": "sahasā karmaśāsibhyaḥ samarpya saṃpracodayan // Rm_31.146{39} //",
  "S01ratnml_u:12686": "tatra tair yamadūtās tāṃ gṛhītvā sahasā balāt /",
  "S01ratnml_u:12687": "yathā karmānusāreṇa śāsayeyur yathāvidhiṃ // Rm_31.147{40} //",
  "S01ratnml_u:12688": "tatra te daivabhogyāṃ bhuktvā bhoktuṃ samaṃtataḥ /",
  "S01ratnml_u:12689": "coditā yamadūtaiś ca bhrameyur narakeṣv api // Rm_31.148{41} //",
  "S01ratnml_u:12690": "tatra te daivabhogyāni bhuktvātitīvraduḥkhitāḥ /",
  "S01ratnml_u:12691": "asahyavedanākrāṃtā niṣīdeyuḥ prakheṭitāḥ // Rm_31.149{42} //",
  "S01ratnml_u:12692": "evaṃ te daivabhogyāṃ bhuktvā tathā ciraṃ sadā /",
  "S01ratnml_u:12693": "(Rm 358)",
  "S01ratnml_u:12694": "narakān narake gatvā duḥkhāny evāśnuyu vabha // Rm_31.150{43} //",
  "S01ratnml_u:12695": "yadā te daivayogānte tīvrātivedanāhatāḥ /",
  "S01ratnml_u:12696": "triratnasaṃsmṛtiṃ kṛtvā praṇameyuḥ samānatāḥ // Rm_31.151{44} //",
  "S01ratnml_u:12697": "tadā tān sugatān dṛṣṭvā kṛpayā saṃpracoditāḥ /",
  "S01ratnml_u:12698": "dṛkprabhābhiḥ samuddhṛtya preṣayeyuḥ surālaye // Rm_31.152{45} //",
  "S01ratnml_u:12699": "tatra te sukhasaṃpannāḥ smṛtvā ratnatrayaṃ mudā /",
  "S01ratnml_u:12700": "sarvadā śaraṇaṃ kṛtvā pracareyuḥ samāhitāḥ // Rm_31.153{46} //",
  "S01ratnml_u:12701": "tathaitatpuṇyapākena saṃbuddhaśāsane gatāḥ /",
  "S01ratnml_u:12702": "śraddhayā satkṛtiṃ kṛtvā śṛṇuyur dharmam ādarāt // Rm_31.154{47} //",
  "S01ratnml_u:12703": "tat saddharmāmṛtāsvādaṃ labdhvā te parimoditāḥ /",
  "S01ratnml_u:12704": "bodhicittaṃ samāsādya prakuryu dānam ādarāt // Rm_31.155{48} //",
  "S01ratnml_u:12705": "tatas tatpuṇyapākena suśīlāḥ saṃvarodyatāḥ /",
  "S01ratnml_u:12706": "sarvasatvahitaṃ kṛtvā sādhayeyuḥ śubhāṃ cariṃ // Rm_31.156{49} //",
  "S01ratnml_u:12707": "tato vīryabalenaiva jitvā kleśagaṇān ripūn /",
  "S01ratnml_u:12708": "tatas te vimalātmāno dhyātvā yogasamāhitāḥ // Rm_31.157{50} //",
  "S01ratnml_u:12709": "prajñābdhipāram āsādya jñānaratnam avāpnuyuḥ /",
  "S01ratnml_u:12710": "tato māragaṇāṃ jitvā pariśuddhās trimaṇḍalāḥ // Rm_31.158{51} //",
  "S01ratnml_u:12711": "samyakṣaṃbodhim āsādya saṃbuddhapadam āpnuyuḥ // Rm_31.159{52} //",
  "S01ratnml_u:12712": "evaṃ matvātra saṃsāre mātsaryaṃ mūlam enasāṃ /",
  "S01ratnml_u:12713": "bodhicittāsinochitvā caritavyaṃ śubhe sadā // Rm_31.160{53} //",
  "S01ratnml_u:12714": "tato vo maṃgalaṃ nityaṃ bhaved bhave samaṃtataḥ /",
  "S01ratnml_u:12715": "kramād bodhiṃ samāsādya saṃbuddhapadam āpsyatha // Rm_31.161{54} //",
  "S01ratnml_u:12716": "ity ādiṣṭaṃ munīndreṇa śrutvā te sāṃghikā mudā /",
  "S01ratnml_u:12717": "sarve 'pi pratibuddhitvā prābhyanaṃdan prasāditāḥ // Rm_31.162{55} //",
  "S01ratnml_u:12718": "iti me guruṇādiṣṭaṃ śrutaṃ mayā tathocyate /",
  "S01ratnml_u:12719": "evaṃ tvaṃ nṛpa mātsaryyaṃ tyaktvā cara śubhe sadā // Rm_31.163{56} //",
  "S01ratnml_u:12720": "prajāś cāpi tvayā rājan bodhayitvā prayatnataḥ /",
  "S01ratnml_u:12721": "bodhicaryāśayāḥ kṛtvā pratiṣṭhāpyāḥ śubhe sadā // Rm_31.164{57} //",
  "S01ratnml_u:12722": "evaṃ te sarvadā bhadraṃ bhaved bhave samaṃtataḥ /",
  "S01ratnml_u:12723": "kramād bodhiṃ samāsādya saṃbuddhapadam āpnuyāḥ // Rm_31.165{58} //",
  "S01ratnml_u:12724": "iti tenārhatādiṣṭaṃ śrutvāśokaḥ sa bhūpatiḥ /",
  "S01ratnml_u:12725": "tatheti prativijñapya prābhyanandat sapārṣadaḥ // Rm_31.166{89/} //",
  "S01ratnml_u:12726": "pretībhūtāvadānaṃ duritahṛtamataiḥ śreṣṭhino lobhino ye śṛṇvaṃti śravayaṃti pramuditamanasaḥ śraddhayedaṃ manuṣyāḥ /",
  "S01ratnml_u:12727": "mātsaryaṃ te vihāya trimaṇiśaraṇagāḥ sarvasatvānurāgā dānaṃ datvā prasannāḥ satataśubhacarā yānti buddhālayaṃ te // Rm_31.167{60} //",
  "S01ratnml_u:12728": "++ iti śrīratnāvadānatatve pretībhūtāvadānaṃ samāptam ++",
  "S01ratnml_u:12729": "(Rm 359)",
  "S01ratnml_u:12730": "XXXII Virūpāvadāna",
  "S01ratnml_u:12731": "athāśoko maharājaḥ kṛtāṃjalipuṭo mudā /",
  "S01ratnml_u:12732": "upaguptaṃ yatiṃ natvā prārthayec caivam ādarāt // Rm_32.1{1} //",
  "S01ratnml_u:12733": "bhadanta śrotum ichāmi punar anyat subhāṣitaṃ /",
  "S01ratnml_u:12734": "tad yathā guruṇādiṣṭaṃ tathādeṣṭuṃ ca me 'rhati // Rm_32.2{2} //",
  "S01ratnml_u:12735": "iti saṃprārthite rājñā śrutvā so 'rhan sudhīr yatiḥ /",
  "S01ratnml_u:12736": "tam aśokaṃ mahārājaṃ samālokyaivam ādiśat // Rm_32.3{3} //",
  "S01ratnml_u:12737": "sādhu śṛṇu mahārāja yathā me guruṇoditaṃ /",
  "S01ratnml_u:12738": "tathāhaṃ te pravakṣyāmi tava dharmapravṛddhaye // Rm_32.4{4} //",
  "S01ratnml_u:12739": "tad yathaivaṃ puraikasmin samaye sa munīśvaraḥ /",
  "S01ratnml_u:12740": "bhagavāṃ trijagacchāstā dharmarājas tathāgataḥ // Rm_32.5{5} //",
  "S01ratnml_u:12741": "sarvajñaḥ sākyasiṃho 'rhaṃ chrāvstyā bahir āśrame /",
  "S01ratnml_u:12742": "jetodyāne vihāre 'smin vijahāra sasāṃghikaḥ // Rm_32.6{6} //",
  "S01ratnml_u:12743": "tadā tatra sabhāmadhye siṃhāsane sumaṃḍite /",
  "S01ratnml_u:12744": "sarvasatvahitārthena dharmam ādeṣṭum āśrayat // Rm_32.7{7} //",
  "S01ratnml_u:12745": "tatra te bhikṣavaḥ sarve bhikṣuṇyo 'pi samāgatāḥ /",
  "S01ratnml_u:12746": "yatinaś cailakāś caivam upāsakā upāsikāḥ // Rm_32.8{8} //",
  "S01ratnml_u:12747": "vratino bodhisatvāś ca saṃbodhiguṇalālasāḥ /",
  "S01ratnml_u:12748": "nirgranthās tīrthikāś cāpi tāpasāś ca maharṣayaḥ // Rm_32.9{9} //",
  "S01ratnml_u:12749": "brahmaśakrādayo devā lokapālā maharddhikāḥ /",
  "S01ratnml_u:12750": "daityā yakṣāś ca gaṃdharvāḥ kinnarāś cāpi rākṣasāḥ // Rm_32.10{10} //",
  "S01ratnml_u:12751": "siddhā vidyādharāś cāpi nāgāś ca garuḍā api /",
  "S01ratnml_u:12752": "sādhyā grahāḥ satārāś ca vasavaś cāpsarogaṇāḥ // Rm_32.11{11} //",
  "S01ratnml_u:12753": "brāhmaṇāḥ kṣatriyāś cāpi nṛpā rājakumārakāḥ /",
  "S01ratnml_u:12754": "vaiśyāś ca maṃtriṇo 'mātyāḥ śreṣṭhinaś ca mahājanāḥ // Rm_32.12{12} //",
  "S01ratnml_u:12755": "gṛhasthā vaṇijaḥ sārthavāhāś ca dhanino 'pi ca /",
  "S01ratnml_u:12756": "śilpinaḥ paurikāś cāpi jānapadāś ca nairgamāḥ // Rm_32.13{13} //",
  "S01ratnml_u:12757": "grāmyāḥ kārpaṭikāś cāpi saddharmaśravaṇārthinaḥ /",
  "S01ratnml_u:12758": "sarve te samupāgatya vihāre samupāviśan // Rm_32.14{14} //",
  "S01ratnml_u:12759": "tatra taṃ śrīghanaṃ dṛṣṭvā sarve te saṃprasāditāḥ /",
  "S01ratnml_u:12760": "natvā pradakṣiṇīkṛtya purataḥ samupācaran // Rm_32.15{15} //",
  "S01ratnml_u:12761": "tatra sarve 'pi te lokāḥ samabhyarcya yathākramaṃ /",
  "S01ratnml_u:12762": "taṃ munīndraṃ praṇatvaiva dharmaṃ śrotum upāśrayan // Rm_32.16{16} //",
  "S01ratnml_u:12763": "tataḥ sa bhagavān dṛṣṭvā tān sarvān samupāśritān /",
  "S01ratnml_u:12764": "bodhicaryāṃ samārabhya saddharmaṃ samupādiśat // Rm_32.17{17} //",
  "S01ratnml_u:12765": "tat saddharmāmṛtaṃ pītvā sarve te tridaśādayaḥ /",
  "S01ratnml_u:12766": "lokāḥ satyam iti jñātvā prābhyanandan prabodhitāḥ // Rm_32.18{18} //",
  "S01ratnml_u:12767": "(Rm 360)",
  "S01ratnml_u:12768": "tasminn avasare tatra śrāvastyāḥ pauriko gṛhī /",
  "S01ratnml_u:12769": "āsīn mahādhanaḥ śrīmāñ chṛdopamo mahājanaḥ // Rm_32.19{19} //",
  "S01ratnml_u:12770": "sa svakulasamārāmāṃ svakuladharmacāriṇīṃ /",
  "S01ratnml_u:12771": "kāṃtāṃ bhāryyāṃ samānīya samyakvyūhe yathāvidhiḥ // Rm_32.20{20} //",
  "S01ratnml_u:12772": "tataḥ sa kāmasaṃraktaḥ sukāminyā tayā saha /",
  "S01ratnml_u:12773": "yathechayā sukhaṃ bhuktvā reme nityaṃ pracoditaḥ // Rm_32.21{21} //",
  "S01ratnml_u:12774": "tatas tasya gṛhasthasya yathākāmaṃ prabhuṃjataḥ /",
  "S01ratnml_u:12775": "samaye sā satī bhārya garbhitābhūt kṛśāṃgikā // Rm_32.22{22} //",
  "S01ratnml_u:12776": "tataḥ sā samaye 'sūta dārakaṃ durbhagākṛtiṃ /",
  "S01ratnml_u:12777": "durvarṇaṃ duritākāraṃ virūpaṃ vikṛtāśrayaṃ // Rm_32.23{23} //",
  "S01ratnml_u:12778": "dṛṣṭvā taṃ dārakaṃ mātā bhinnāśayā viṣeditāḥ /",
  "S01ratnml_u:12779": "kiṃ īdṛg ātmajenāpi dhig mām iti vyaciṃtayat // Rm_32.24{24} //",
  "S01ratnml_u:12780": "tataḥ sa janakaḥ śrutvā taṃ jātaṃ vikṛtāśrayaṃ /",
  "S01ratnml_u:12781": "virūpaṃ durbhagākāram ity evaṃ samaciṃtayat // Rm_32.25{25} //",
  "S01ratnml_u:12782": "aho kiṃ prakṛtaṃ pāpaṃ janmāṃtare purā mayā /",
  "S01ratnml_u:12783": "yenāyaṃ durbhagākāro virūpo jāyate sutaḥ // Rm_32.26{26} //",
  "S01ratnml_u:12784": "tad atra kiṃ mayopāyaṃ karttavyaṃ nāpi manyate /",
  "S01ratnml_u:12785": "dhig māṃ yena sute jāte lajjayā me sukhaṃ hṛtaṃ // Rm_32.27{27} //",
  "S01ratnml_u:12786": "tathāpi kiṃ kariṣyāmi daivāt me jāyate hy ayaṃ /",
  "S01ratnml_u:12787": "tad virūpo 'pi putro 'yaṃ pālanīyo mayātmajaḥ // Rm_32.28{28} //",
  "S01ratnml_u:12788": "iti bhartroditaṃ śrutvā sā bhāryyāpy evam abravīt /",
  "S01ratnml_u:12789": "yad ābhyāṃ prakṛtaṃ pāpaṃ tatphalaṃ bhujyate khalu // Rm_32.29{29} //",
  "S01ratnml_u:12790": "yad abhāvi na tad bhogyaṃ bhāvi cen na tad anyathā /",
  "S01ratnml_u:12791": "sarvatra bhāvino bhogyaṃ bhuṃjate sarvajaṃtavaḥ // Rm_32.30{30} //",
  "S01ratnml_u:12792": "tad atrāham imaṃ bālaṃ pālayeyaṃ prayatnataḥ /",
  "S01ratnml_u:12793": "ity uktvā sā vibhinnāsyā nārī tasthau pralajjitā // Rm_32.31{31} //",
  "S01ratnml_u:12794": "taṃ virūpaṃ sutaṃ jātaṃ vīkṣya sa janako 'pi ca /",
  "S01ratnml_u:12795": "lajjāvidīrṇacitto 'bhūn nirutsāhaviṣāditaḥ // Rm_32.32{32} //",
  "S01ratnml_u:12796": "hā mayā kiṃ kṛtaṃ pāpaṃ manyate na bhavāṃtare /",
  "S01ratnml_u:12797": "yato 'yaṃ dārako jāto virūpo durbhagākṛtiḥ // Rm_32.33{33} //",
  "S01ratnml_u:12798": "tathāpi kiṃ kariṣyāmi daivān no jāyate hy ayaṃ /",
  "S01ratnml_u:12799": "daivabhogyaṃ prabhoktavyaṃ sarvair api hi jaṃtubhiḥ // Rm_32.34{34} //",
  "S01ratnml_u:12800": "avaśyaṃ bhāvino bhavanti sarvadehināṃ /",
  "S01ratnml_u:12801": "tad ayaṃ svātmajo bālaḥ pālanīyotmayā mayā // Rm_32.35{35} //",
  "S01ratnml_u:12802": "iti dhyātvā pitā so 'thadṛṣṭvā tasya śiśor mukhaṃ /",
  "S01ratnml_u:12803": "lajjayā pratibhinnāsyas tasthau daivānucintayan // Rm_32.36{36} //",
  "S01ratnml_u:12804": "tato jñātīn samāhūya kṛtvā jātimahaṃ sa ca /",
  "S01ratnml_u:12805": "pitāsya nāma vikhyāte kuruteti samabravīt // Rm_32.37{37} //",
  "S01ratnml_u:12806": "tatas te jñātayaḥ sarve saṃkṛtvā samataṃ tathā /",
  "S01ratnml_u:12807": "tad gṛhasthaṃ samāmaṃtrya pura evam upādiśan // Rm_32.38{38} //",
  "S01ratnml_u:12808": "gṛhapate virūpo 'yaṃ putro yat tava jāyate /",
  "S01ratnml_u:12809": "tasmād bhavatun āmnāyaṃ prasiddho bālako bhuvi // Rm_32.39{39} //",
  "S01ratnml_u:12810": "(Rm 361)",
  "S01ratnml_u:12811": "tataḥ snehād virūpo 'sau mātrā yatnena pālitaḥ /",
  "S01ratnml_u:12812": "krāmāt puṣṭo vivṛddhābhūd hradastham iva paṃkajaṃ // Rm_32.40{40} //",
  "S01ratnml_u:12813": "tadā yadā kumāratvaṃ prāptaḥ sa vikṛtāśrayaṃ /",
  "S01ratnml_u:12814": "svarūpaṃ darppaṇe dṛṣṭvā virūpo lajjito 'bhavat // Rm_32.41{41} //",
  "S01ratnml_u:12815": "tato jehrīyamāno 'sau virūpaḥ parimohitaḥ /",
  "S01ratnml_u:12816": "pāpaciṃtāparitātmā manasaivaṃ vyaciṃtayat // Rm_32.42{42} //",
  "S01ratnml_u:12817": "hā mayā kiṃ kṛtaṃ pāpaṃ yenāhaṃ duritākṛtiḥ /",
  "S01ratnml_u:12818": "kiṃ mamānena kāyena mṛtyuṃ me 'tra varaṃ dhruvaṃ // Rm_32.43{43} //",
  "S01ratnml_u:12819": "kiṃ kariṣye virūpo 'haṃ kva yāsyāmi durākṛtiḥ /",
  "S01ratnml_u:12820": "kiṃ mamānena jīvena kevalaṃ duḥkhabhoginā // Rm_32.44{44} //",
  "S01ratnml_u:12821": "tad atrāhaṃ gṛhaṃ tyaktvā vanodyāne samāśrayan /",
  "S01ratnml_u:12822": "saṃbuddhaṃ sugataṃ dhyātvā mṛtyuṃ gaccheya muktaye // Rm_32.45{45} //",
  "S01ratnml_u:12823": "avaśyam eva sarveṣāṃ jaṃtūnaṃ maraṇaṃ bhave /",
  "S01ratnml_u:12824": "tan mamedṛg virūpo 'smin śarīre jīvite spṛhā // Rm_32.46{46} //",
  "S01ratnml_u:12825": "yady atrāhaṃ ciraṃ jīvī nindito duḥkham āpnuyāṃ /",
  "S01ratnml_u:12826": "tad buddhaṃ sugataṃ dhyātvā tiṣṭheyaṃ prāṇamuktaye // Rm_32.47{47} //",
  "S01ratnml_u:12827": "tat saṃbuddhaṃ jinaṃ dhyātvā mṛto 'haṃ yadi sāṃprataṃ /",
  "S01ratnml_u:12828": "tat puṇyaḥ paritātmā sugatiṃ gacheya sarvathā // Rm_32.48{48} //",
  "S01ratnml_u:12829": "ye buddhaṃ sugataṃ smṛtvā gachanti mṛtyum ātmanā /",
  "S01ratnml_u:12830": "durgatiṃ te na gachanti samyānty eva sukhāvatīṃ // Rm_32.49{49} //",
  "S01ratnml_u:12831": "tasmāt te sudhiyaḥ santaḥ tyaktvā yāyāt kulaṃ gṛhaṃ /",
  "S01ratnml_u:12832": "saṃbuddhasmaraṇaṃ dhyātvā tiṣṭhanti nirjane vane // Rm_32.50{50} //",
  "S01ratnml_u:12833": "tathāhaṃ tat samālokya saṃbuddhaṃ śaraṇaṃ gataḥ /",
  "S01ratnml_u:12834": "samādhāya sadā smṛtvā vaseyaṃ vijane vane // Rm_32.51{51} //",
  "S01ratnml_u:12835": "ity evaṃ manasā dhyātvā virūpaḥ sa prasannadhīḥ /",
  "S01ratnml_u:12836": "sa saṃpadaṃ gṛhaṃ tyaktvā jīrṇodyānaṃ samāśrayat // Rm_32.52{52} //",
  "S01ratnml_u:12837": "tatrodyāne vivikte sa parṇakuṭṭiṃ samāśrayan /",
  "S01ratnml_u:12838": "bhagavantam anusmṛtvā tasthau dhyānasamāhitaḥ // Rm_32.53{53} //",
  "S01ratnml_u:12839": "tadā sa bhagavāñ chāstā taṃ tathā sthitaṃ /",
  "S01ratnml_u:12840": "viśuddhāśayam ālokya samuddhartuṃ samudyataḥ // Rm_32.54{54} //",
  "S01ratnml_u:12841": "tataḥ sa bhagavān nātho bhikṣusaṃghasamanvitaḥ /",
  "S01ratnml_u:12842": "tatrodyāne virūpaṃ taṃ paśyan bhāsvān upācarat // Rm_32.55{55} //",
  "S01ratnml_u:12843": "tatprabhāparispṛṣṭo 'sau virūpaḥ satsukhānvitaḥ /",
  "S01ratnml_u:12844": "vismitas taṃ samāyātaṃ sasāṃghikam apaśyata // Rm_32.56{56} //",
  "S01ratnml_u:12845": "taṃ munīṃdraṃ samālokya virūpaḥ sa vimohitaḥ /",
  "S01ratnml_u:12846": "jehrīyamāna utthāya parāyituṃ tato 'carat // Rm_32.57{57} //",
  "S01ratnml_u:12847": "tatra sa bhagavān dṛṣṭvā virūpaṃ taṃ parāyitaṃ /",
  "S01ratnml_u:12848": "sahasarddhyā diśo mārge nirudhyābhyatiṣṭhata // Rm_32.58{58} //",
  "S01ratnml_u:12849": "tathā nirudhyamānaḥ sa virūpas tena śāsinā /",
  "S01ratnml_u:12850": "parāyituṃ prayatnena na śaśāka kathaṃ cana // Rm_32.59{59} //",
  "S01ratnml_u:12851": "sa parikhinnātmā virūpo lajjitāśayaḥ /",
  "S01ratnml_u:12852": "parṇakuṭṭisamāsīnaṃs tasthau bhīto divāndhavat // Rm_32.60{60} //",
  "S01ratnml_u:12853": "tatra sa bhagavān dṛṣṭvā nilīnaṃ lajjayāsane /",
  "S01ratnml_u:12854": "(Rm 362)",
  "S01ratnml_u:12855": "saṃnirodhasamāpattiṃ samādhiṃ vidadhe tadā // Rm_32.61{61} //",
  "S01ratnml_u:12856": "tataḥ sa bhagavañ chāstā tat samādheḥ samutthitaḥ /",
  "S01ratnml_u:12857": "svayaṃ virūpam ātmānaṃ nirmāya vikṛtāśrayaṃ // Rm_32.62{62} //",
  "S01ratnml_u:12858": "bhojanapūrṇam ādāya śarāvaṃ mṛnmayaṃ tataḥ /",
  "S01ratnml_u:12859": "śanais tasya virūpasya parṇakuṭṭyantike 'carat // Rm_32.63{63} //",
  "S01ratnml_u:12860": "tatra taṃ samupāyātaṃ virūpaṃ vikṛtāśrayaṃ /",
  "S01ratnml_u:12861": "sa virūpaḥ samālokya harṣita evam abravīt // Rm_32.64{64} //",
  "S01ratnml_u:12862": "svāgataṃ bho sahāye hi kutra gantum ihāgataḥ /",
  "S01ratnml_u:12863": "tiṣṭhātrāvāṃ sadāvāse vatsyāvahe sukhānvitā // Rm_32.65{65} //",
  "S01ratnml_u:12864": "iti tenoditaṃ śrutvā bhagavān sa virūpadhṛk /",
  "S01ratnml_u:12865": "tvāṃ draṣṭum ihāyāmi proktveti samupāśrayet // Rm_32.66{66} //",
  "S01ratnml_u:12866": "tatra sthitaḥ kathāṃ kṛtvā bhagavān sa virūpadhṛk /",
  "S01ratnml_u:12867": "dadau tasmai virūpāya surasāmṛtabhojanaṃ // Rm_32.67{67} //",
  "S01ratnml_u:12868": "tat pradattaṃ prabhuktvānnaṃ sa virūpaḥ sa moditaḥ /",
  "S01ratnml_u:12869": "tatkṣaṇāt paripuṣṭāṅgo babhūva prīṇitendriyaḥ // Rm_32.68{68} //",
  "S01ratnml_u:12870": "tataḥ sa bhagavāñ chāstā dṛṣṭvā taṃ saṃpramoditaṃ /",
  "S01ratnml_u:12871": "svarūpeṇa sthitas tatra vyarājat saṃprabhāsayan // Rm_32.69{69} //",
  "S01ratnml_u:12872": "taṃ saumyabhadrarūpāṅgaṃ śrīghanaṃ śubhiteṃdriyaṃ /",
  "S01ratnml_u:12873": "sa virūpaḥ samālokya vismitaś caivam abravīt // Rm_32.70{70} //",
  "S01ratnml_u:12874": "aho kathaṃ bhavaty evam abhirūpataro bhavān /",
  "S01ratnml_u:12875": "kasya puṇyavipākān tad vaktum arhati me puraḥ // Rm_32.71{71} //",
  "S01ratnml_u:12876": "iti saṃprārthite tena bhagavān sa munīśvaraḥ /",
  "S01ratnml_u:12877": "bodhayituṃ virūpaṃ taṃ samālokyaivam ādiśat // Rm_32.72{72} //",
  "S01ratnml_u:12878": "mahāvidyāsti me sādho saṃbodhisādhanottamā /",
  "S01ratnml_u:12879": "cittaprasādasaṃjātajananyākhyā mahebalaḥ // Rm_32.73{73} //",
  "S01ratnml_u:12880": "tasyā eva prabhāvena bhavāmy ahaṃ śubheṃdriyaḥ /",
  "S01ratnml_u:12881": "samaṃtabhadrarūpāṅgaḥ sarvasatvamanoharaḥ // Rm_32.74{74} //",
  "S01ratnml_u:12882": "ity ādiśya munīndraḥ sa bhagavāṃs tatra śubhāsane /",
  "S01ratnml_u:12883": "saddharmaṃ samupādestuṃ samāśrayat prabhāsayan // Rm_32.75{75} //",
  "S01ratnml_u:12884": "tatas te sāṃghikāḥ sarve saumyarūpāḥ śubheṃdriyāḥ /",
  "S01ratnml_u:12885": "parivṛtya munīndraṃ taṃ puraskṛtyopatasthire // Rm_32.76{76} //",
  "S01ratnml_u:12886": "tān sarvān samupāsīnān saumyarūpāñ chubhendriyān /",
  "S01ratnml_u:12887": "dṛṣṭvā taṃ sugataṃ matvā babhūva vismayānvitaḥ // Rm_32.77{77} //",
  "S01ratnml_u:12888": "aho bhāgya mayā labdhaṃ mahatpuṇyam ihādhunā /",
  "S01ratnml_u:12889": "yan mamārthe munīndro 'yaṃ sasāṃghika upāgataḥ // Rm_32.78{78} //",
  "S01ratnml_u:12890": "nūnam atra munīndro 'yaṃ matkarmaparicoditaḥ /",
  "S01ratnml_u:12891": "saddharmaṃ samupādeṣṭuṃ sasaṃghaḥ kṛpayāgataḥ // Rm_32.79{79} //",
  "S01ratnml_u:12892": "tad aham asya munīndrasya śraddhayā śaraṇaṃ gataḥ /",
  "S01ratnml_u:12893": "satkṛtya saugataṃ dharmaṃ śrotum arhe samāhitaḥ // Rm_32.80{80} //",
  "S01ratnml_u:12894": "ity evaṃ manasā dhyātvā virūpaḥ sa pramoditaḥ /",
  "S01ratnml_u:12895": "upetya sāṃjalir natvā taṃ munīndram upāśrayat // Rm_32.81{81} //",
  "S01ratnml_u:12896": "tadā tasya virūpasya buddhapuṇyānubhāvataḥ /",
  "S01ratnml_u:12897": "lakṣmī prādurabhūt tatra divyabhogapradāyinī // Rm_32.82{82} //",
  "S01ratnml_u:12898": "(Rm 363)",
  "S01ratnml_u:12899": "tadā so 'bhūd virūpo 'pi divyābhirūpasundaraḥ /",
  "S01ratnml_u:12900": "pariśuddhatrikāyo 'pi sadguṇārtho śubhāṃśikaḥ // Rm_32.83{83} //",
  "S01ratnml_u:12901": "tataḥ so 'tiprasannātmā dṛṣṭvaitat mahad adbhutaṃ /",
  "S01ratnml_u:12902": "mudā tasya muneḥ pādau vavande sa kṛtāṃjaliḥ // Rm_32.84{84} //",
  "S01ratnml_u:12903": "tataḥ utthāya taṃ nāthaṃ bhagavaṃtaṃ sasāṃghikaṃ /",
  "S01ratnml_u:12904": "samālokya prasannātmā prārthayat sa samādarāt // Rm_32.85{85} //",
  "S01ratnml_u:12905": "bhagavan bhavatā śāstaḥ kṛpādṛṣṭiprasādataḥ /",
  "S01ratnml_u:12906": "prādurbhūtātra me lakṣmī bhavāmi yātisuṃdaraḥ // Rm_32.86{86} //",
  "S01ratnml_u:12907": "tad etan mahad āścaryaṃ dṛṣṭvā me rocate manaḥ /",
  "S01ratnml_u:12908": "bhavatāṃ śaraṇe sthitvā carituṃ saṃvaraṃ sadā // Rm_32.87{87} //",
  "S01ratnml_u:12909": "tad atra bhagavan nātha kṛpayā buddhaśāsane /",
  "S01ratnml_u:12910": "anvāhṛtya śubhe dharme niyoktuṃ māṃ samarhati // Rm_32.88{88} //",
  "S01ratnml_u:12911": "śraddhayāhaṃ jagannātha bhavatāṃ śaraṇaṃ gataḥ /",
  "S01ratnml_u:12912": "pravrajya saṃvaraṃ dhṛtvā cariṣye 'tra samāhitaḥ // Rm_32.89{89} //",
  "S01ratnml_u:12913": "iti tat saṃprārthitaṃ śrutvā bhagavān sa munīśvaraḥ /",
  "S01ratnml_u:12914": "tasya śuddhāśayam ālokya samāmaṃtryaivam ādiśat // Rm_32.90{90} //",
  "S01ratnml_u:12915": "yadi vāṃchāsti te vatsa carituṃ saugataṃ vrataṃ /",
  "S01ratnml_u:12916": "pitur ājñāṃ samāsādya prāgacha dāsyate tadā // Rm_32.91{91} //",
  "S01ratnml_u:12917": "ity ādiṣṭaṃ munīndreṇa śrutvā sa pratiharṣitaḥ /",
  "S01ratnml_u:12918": "mudā tasya muneḥ pādau praṇatvaiva tato 'carat // Rm_32.92{92} //",
  "S01ratnml_u:12919": "tatra sa svagṛhe gatvā pādau pituḥ kṛtāṃjaliḥ /",
  "S01ratnml_u:12920": "praṇatvā purataḥ sthitvā prāvadad evam ādarāt // Rm_32.93{93} //",
  "S01ratnml_u:12921": "tatodyāne virūpo 'ham iti lajjāviṣāditaḥ /",
  "S01ratnml_u:12922": "parṇakuṭyāṃ samāsīno dhyatvā vasāmi yogavit // Rm_32.94{94} //",
  "S01ratnml_u:12923": "tatra sa bhagavān buddhaḥ sasaṃghaḥ svayam āgataḥ /",
  "S01ratnml_u:12924": "bodhayitvāmṛtaṃ bhogyaṃ dadāti samupāyavit // Rm_32.95{95} //",
  "S01ratnml_u:12925": "tad dattam amṛtaṃ bhuktvā bhavāmi suṃdarākṛtiḥ /",
  "S01ratnml_u:12926": "lakṣmīś cāpi samudbhūtā mamaivaṃ jāyate śubhaṃ // Rm_32.96{96} //",
  "S01ratnml_u:12927": "etat sarvaṃ munīndrasya kṛpādṛṣṭiprasādataḥ /",
  "S01ratnml_u:12928": "nānyathā hīti vijñāya prasīda sugate sadā // Rm_32.97{97} //",
  "S01ratnml_u:12929": "evam etat mahaccitraṃ dṛṣṭvā me saṃprasāditaṃ /",
  "S01ratnml_u:12930": "mano 'dya śāsane bauddhe carituṃ rocate vrataṃ // Rm_32.98{98} //",
  "S01ratnml_u:12931": "etatsaṃprārthanāṃ kartum ihāhaṃ prāgato mudā /",
  "S01ratnml_u:12932": "tad atra kṛpayā tāta tad anujñāṃ pradehi me // Rm_32.99{99} //",
  "S01ratnml_u:12933": "etatpuṇyavibhāgena tvaṃ cāpi sugatīṃ vrajeḥ /",
  "S01ratnml_u:12934": "tatra ca sarvadā saukhyaṃ bhuktvā yāyāj jinālayaṃ // Rm_32.100{100} //",
  "S01ratnml_u:12935": "iti matvā prasīdātra mā kuruṣva mano 'nyathā /",
  "S01ratnml_u:12936": "śraddhayānugrahaṃ kṛtvā tad anujñāṃ pradehi me // Rm_32.101{1} //",
  "S01ratnml_u:12937": "iti saṃprārthitaṃ śrutvā sa gṛhasthaḥ savismayaḥ /",
  "S01ratnml_u:12938": "pitā taṃ svātmajaṃ dṛṣṭvā sucirād evam abravīt // Rm_32.102{2} //",
  "S01ratnml_u:12939": "aho hi bhāgyavān putra puṇyavāñchābhi sāṃprataṃ /",
  "S01ratnml_u:12940": "yato 'sau kṛpayopetya buddhat tvām abhirakṣati // Rm_32.103{3} //",
  "S01ratnml_u:12941": "tat te 'sti yadi vāñchati carituṃ saugataṃ vrataṃ /",
  "S01ratnml_u:12942": "taṃ buddhaśaraṇaṃ gatvā vrataṃ cara samāhitaḥ // Rm_32.104{4} //",
  "S01ratnml_u:12943": "(Rm 364)",
  "S01ratnml_u:12944": "iti pitroditaṃ śrutvā sa virūpaḥ prasāditaḥ /",
  "S01ratnml_u:12945": "pādau pitroḥ praṇatvaiva sahasā prācarad gṛhāt // Rm_32.105{5} //",
  "S01ratnml_u:12946": "tato jetāśrame gatvā sa virūpaḥ pramoditaḥ /",
  "S01ratnml_u:12947": "pādau tasya muner natvā prārthayed evam ādarāt // Rm_32.106{6} //",
  "S01ratnml_u:12948": "bhagavan nātha sarvajña labdhānujñaḥ sāmāgatāḥ /",
  "S01ratnml_u:12949": "tad bhavān kṛpayā mahyaṃ saṃvaraṃ dātum arhati // Rm_32.107{7} //",
  "S01ratnml_u:12950": "iti saṃprārthite tena bhagavāṃs tasya mastake /",
  "S01ratnml_u:12951": "savyahastena saṃspṛṣṭvā śāsane taṃ samagrahīt // Rm_32.108{8} //",
  "S01ratnml_u:12952": "tatra sa vrājitaḥ sāstrā virūpo muṇḍito 'pi saḥ /",
  "S01ratnml_u:12953": "khikkhiripātrabhṛc cīvaraprāvṛto vabhau // Rm_32.109{9} //",
  "S01ratnml_u:12954": "tataḥ sa bhikṣur ātmajñaḥ saṃyamī vijiteṃdriyaḥ /",
  "S01ratnml_u:12955": "matvā saṃsārasaṃskāragatīḥ kṣaṇavighātinīḥ // Rm_32.110{10/} //",
  "S01ratnml_u:12956": "bhitvāvidyāgaṇān bodhipakṣe dharmeṣu prodyataḥ // Rm_32.111{10/} //",
  "S01ratnml_u:12957": "tataḥ sa dhāraṇīvidyāsamādhinirato yatiḥ /",
  "S01ratnml_u:12958": "sarvakleśagaṇāñ jitvā sākṣād arhatvam āptavān // Rm_32.112{11} //",
  "S01ratnml_u:12959": "saṃsāralābhasatkāraniḥspṛho nirmalāśayaḥ /",
  "S01ratnml_u:12960": "pariśuddhatrikāyaś ca nirvikalpo niraṃjanaḥ // Rm_32.113{12} //",
  "S01ratnml_u:12961": "sa devāsuralokānām api traidhātucāriṇāṃ /",
  "S01ratnml_u:12962": "mānyaḥ pūjyo 'bhivandyo 'bhūd brahmacarī sa yogavit // Rm_32.114{13} //",
  "S01ratnml_u:12963": "tadā te bhikṣavaḥ sarve dṛṣṭvā taṃ yatim uttamaṃ /",
  "S01ratnml_u:12964": "vismitās taṃ muniṃ natvā paprachus tat purākṛtaṃ // Rm_32.115{14} //",
  "S01ratnml_u:12965": "bhagavann arhatānena kiṃ karma prakṛtaṃ purā /",
  "S01ratnml_u:12966": "yenāyaṃ duritākāro virūpo jāyate 'dhunā // Rm_32.116{15} //",
  "S01ratnml_u:12967": "yac cāyaṃ bhagavāc chāsta bhavatā saṃprasāditaḥ /",
  "S01ratnml_u:12968": "lakṣmīvān abhirūpaś ca bhavati sadguṇārataḥ // Rm_32.117{16} //",
  "S01ratnml_u:12969": "yac cāyaṃ śāsane bauddhe śraddhayā śaraṇaṃ gataḥ /",
  "S01ratnml_u:12970": "sahasā kleśasaṃghārīñ jitvārhattvaṃ samāptavān // Rm_32.118{17} //",
  "S01ratnml_u:12971": "tad asya sarvavṛttāṃtaṃ yad anena purākṛtaṃ /",
  "S01ratnml_u:12972": "suvistaraṃ samākhyāya sarvān naḥ paribodhaya // Rm_32.119{18} //",
  "S01ratnml_u:12973": "iti tair bhikṣubhiḥ sarvaiḥ prārthite sa munīśvaraḥ /",
  "S01ratnml_u:12974": "sarvāṃs tān sāṃghikān bhikṣūn samālokyaivam ādiśat // Rm_32.120{19} //",
  "S01ratnml_u:12975": "śṛṇuta bhikṣavaḥ sarve yad anena purākṛtaṃ /",
  "S01ratnml_u:12976": "tat sarvaiḥ karma vakṣyāmi sarvalokaprabodhane // Rm_32.121{20} //",
  "S01ratnml_u:12977": "yathābhūt purā buddhaḥ puṣyābhidhas tathāgataḥ /",
  "S01ratnml_u:12978": "sarvajño 'rhañ jagacchāstā dharmarājo munīśvaraḥ // Rm_32.122{21} //",
  "S01ratnml_u:12979": "sa bhagavāñ jagannāthaḥ kṛtvā bhadraṃ samaṃtataḥ /",
  "S01ratnml_u:12980": "sarvatra saugataṃ dharmam upadeṣṭum upācarat // Rm_32.123{22} //",
  "S01ratnml_u:12981": "evaṃ sarvatra lokeṣu sasāṃghikaḥ sa mārajit /",
  "S01ratnml_u:12982": "pūrvottaradiśo bhāge rājadhānīm upāśrayat // Rm_32.124{23} //",
  "S01ratnml_u:12983": "tatra sa bhagavāñ chāstā sarvasatvahitārthabhṛt /",
  "S01ratnml_u:12984": "ādimadhyāntakalyāṇam āryadharmam upādiśat // Rm_32.125{24} //",
  "S01ratnml_u:12985": "tat saddharmāmṛtaṃ pītvā sarve lokaḥ prabodhitaḥ /",
  "S01ratnml_u:12986": "triratnabhajanaṃ kṛtvā pracerire śubhe sadā // Rm_32.126{25} //",
  "S01ratnml_u:12987": "(Rm 365)",
  "S01ratnml_u:12988": "tatra sa bhagavān puṣyo buddhadṛṣṭya samaṃtataḥ /",
  "S01ratnml_u:12989": "loke paśyan hitaṃ kartuṃ dadarśa dvau jinātmajau // Rm_32.127{26} //",
  "S01ratnml_u:12990": "ekaḥ śākyamunir nāma maitreyaś cāparaḥ sudhīḥ /",
  "S01ratnml_u:12991": "tasmin kāle ubhav etau bodhisatvau jinātmajau // Rm_32.128{27} //",
  "S01ratnml_u:12992": "maitreyasya subuddheḥ svasaṃtatiḥ paripākitā /",
  "S01ratnml_u:12993": "tasya śāstuś ca vaineyāḥ satvā na paripācitāḥ // Rm_32.129{28} //",
  "S01ratnml_u:12994": "śākyamunes tu vaineyāḥ paripakvā na saṃtatiḥ /",
  "S01ratnml_u:12995": "evaṃ sa sugataḥ puṣyo dṛṣṭvaivaṃ samaciṃtayat // Rm_32.130{29} //",
  "S01ratnml_u:12996": "aho śākyamuner na svasantatiḥ paripācitā /",
  "S01ratnml_u:12997": "tatsvasantatipākārthaṃ careyāhaṃ tadantike // Rm_32.131{30} //",
  "S01ratnml_u:12998": "iti vicintya puṣyaḥ sa tathāgataḥ sasāṃghikaḥ /",
  "S01ratnml_u:12999": "himavaṃtaṃ giriṃ gatvā pracakrāma prabhāsayan // Rm_32.132{31} //",
  "S01ratnml_u:13000": "tatra ratnaguhāyāṃ sa praviśya sa munīśvaraḥ /",
  "S01ratnml_u:13001": "tejodhātusamāpanno dhyātvā tasthau śubhāsane // Rm_32.133{32} //",
  "S01ratnml_u:13002": "tasmiṃś ca samaye tatra śākyamuniḥ sa sanmatiḥ /",
  "S01ratnml_u:13003": "phalamūlasamāhartuṃ tadantikam upācarat // Rm_32.134{33} //",
  "S01ratnml_u:13004": "tatra ratnaguhāyāṃ taṃ puṣyaṃ tathāgataṃ muniṃ /",
  "S01ratnml_u:13005": "suparyaṅkasamāsīnaṃ dhyānalīnaṃ prabhāsitaṃ // Rm_32.135{34} //",
  "S01ratnml_u:13006": "dvātriṃśallakṣaṇāśītivyaṃjanaiḥ paribhūṣitaṃ /",
  "S01ratnml_u:13007": "ratnāvalim ivojvālaṃ śatasūryyādhikaprabhaṃ // Rm_32.136{35} //",
  "S01ratnml_u:13008": "saumyaṃ divyātiriktābhaṃ samaṃtabhadrarūpiṇaṃ /",
  "S01ratnml_u:13009": "suprasannamukhāmbhojaṃ dharmarājaṃ samaikṣata // Rm_32.137{36} //",
  "S01ratnml_u:13010": "tatra taṃ sugataṃ dṛṣṭvā śākyamuniḥ sa moditaḥ /",
  "S01ratnml_u:13011": "sahasā sāṃjalir natvā pūjāṃgainārcayan mudā // Rm_32.138{37} //",
  "S01ratnml_u:13012": "tataḥ sa ekapādena sthitvā saptaniśāṃ mudā /",
  "S01ratnml_u:13013": "sāṃjaliḥ praṇatiṃ kṛtvā tuṣṭāva gāthayānayā // Rm_32.139{38} //",
  "S01ratnml_u:13014": "na divi bhuvi vā nāsmil loke na vaiśravaṇālaye /",
  "S01ratnml_u:13015": "na marubhavane divye sthāne na dikṣu vidikṣu vā // Rm_32.140{39} //",
  "S01ratnml_u:13016": "caratu vasudhāṃ sphītāṃ kṛtsnāṃ saparvatakānanāṃ /",
  "S01ratnml_u:13017": "puruṣavṛṣabhasya tulyānyo mahāśramaṇaḥ kutaḥ // Rm_32.141{40} //",
  "S01ratnml_u:13018": "etayo gāthayā stutvā taṃ puṣyaṃ sugataṃ muniṃ /",
  "S01ratnml_u:13019": "sa śākyamunir utsāhāt saptarātriṃ mudā bhajan // Rm_32.142{41} //",
  "S01ratnml_u:13020": "tataḥ saptadinānte sa puṣyathāgato mudā /",
  "S01ratnml_u:13021": "paristutas tam ālokya śākyamunim abhāṣata // Rm_32.143{42} //",
  "S01ratnml_u:13022": "sādhu sādhu mahāsatva tvam evaṃ yat samudyataḥ /",
  "S01ratnml_u:13023": "anena balavīryeṇa saṃpannena dvijottama // Rm_32.144{43} //",
  "S01ratnml_u:13024": "navakalpāḥ parāvṛttāḥ saṃstutyādya tathāgataṃ /",
  "S01ratnml_u:13025": "kramāt pāramitāḥ pūrya saṃbodhiṃ samavāpnuyāḥ // Rm_32.145{44} //",
  "S01ratnml_u:13026": "ity ādiśya munīndro 'sau puṣyo dharmādhipo jinaḥ /",
  "S01ratnml_u:13027": "parivṛtto maheśākhyais tatra dhyānārato 'bhasat // Rm_32.146{45} //",
  "S01ratnml_u:13028": "so 'pi śākyamunir bodhisatvo dvijottamaḥ sudhīḥ /",
  "S01ratnml_u:13029": "tasya puṣyasya sadbhaktya śaraṇasthaḥ sadābhajat // Rm_32.147{46} //",
  "S01ratnml_u:13030": "tatra tasmin sthite buddhe devī guhānivāsinī /",
  "S01ratnml_u:13031": "(Rm 366)",
  "S01ratnml_u:13032": "tadguhāyāṃ praveṣṭum 'sau na śaśāka kathaṃ cana // Rm_32.148{47} //",
  "S01ratnml_u:13033": "tataḥ sātivirūpākṣā vikṛtāṃśā durākṛtiḥ /",
  "S01ratnml_u:13034": "bhūtvā taṃ sugataṃ puṣyaṃ dhyānālīnam abhīṣapat // Rm_32.149{48} //",
  "S01ratnml_u:13035": "tathā sā sucireṇāpi bhīṣapītvāpi durmatiḥ /",
  "S01ratnml_u:13036": "kiñcit tasya muneś cittaṃ cārayituṃ śaśāka na // Rm_32.150{49} //",
  "S01ratnml_u:13037": "tadā sā śaṃkitākhinnā vismayāhatamānasā /",
  "S01ratnml_u:13038": "svarūpeṇaiva taṃ draṣṭuṃ praṇatā samupācarat // Rm_32.151{50} //",
  "S01ratnml_u:13039": "tatra taṃ sugataṃ puṣyaṃ tathāgatam munīśvaraṃ /",
  "S01ratnml_u:13040": "dvātriṃśallakṣaṇāśītivyaṃjanaiḥ parimaṇḍitaṃ // Rm_32.152{51} //",
  "S01ratnml_u:13041": "sarvātikrāṃtasaumyābhaṃ śatasūryādhikaprabhaṃ /",
  "S01ratnml_u:13042": "śāntarūpaṃ subhadrāṃgaṃ dhyānālīnam apaśyata // Rm_32.153{52} //",
  "S01ratnml_u:13043": "dṛṣṭvaiva sā prasādantī puṇyātmāyaṃ susiddhimān /",
  "S01ratnml_u:13044": "iti dhyātvā surūpeṇa tadantikam upācarat // Rm_32.154{53} //",
  "S01ratnml_u:13045": "tatra sā sāṃjalir natvā pādau tasya muneḥ puraḥ /",
  "S01ratnml_u:13046": "sthitvā kṣamārthanāṃ karttuṃ prārthayad evam ānatā // Rm_32.155{54} //",
  "S01ratnml_u:13047": "bhagavan nātha sarvajña yan mayā prakṛtaṃ tvayi /",
  "S01ratnml_u:13048": "tat kṣamasva jagannātha kṣāntidharmādhipo 'si hi // Rm_32.156{55} //",
  "S01ratnml_u:13049": "tad atrāhaṃ jagacchāstar bhavatāṃ śaraṇaṃ gatā /",
  "S01ratnml_u:13050": "sarvadā samupāśritya bhajeyaṃ śraddhayā mudā // Rm_32.157{56} //",
  "S01ratnml_u:13051": "yad atra te sasaṃghasya yathāvidhi samarcituṃ /",
  "S01ratnml_u:13052": "ichāmy ahaṃ jagannātha tad adhyuṣitum arhati // Rm_32.158{57} //",
  "S01ratnml_u:13053": "iti tenārthite puṣyo bhagavān sa munīśvaraḥ /",
  "S01ratnml_u:13054": "tāṃ viśuddhāśayāṃ dṛṣṭvā tūṣṇībhūtvādhyuvāsa tat // Rm_32.159{58} //",
  "S01ratnml_u:13055": "tathādhivāsitaṃ śāstrā matvā sābhyanumoditā /",
  "S01ratnml_u:13056": "āśu tadbhojyasāmagrīṃ sahasā samasādhayat // Rm_32.160{59} //",
  "S01ratnml_u:13057": "tataḥ sā muditopetya pūjāṃgais taṃ munīśvaraṃ /",
  "S01ratnml_u:13058": "abhyarcya bhojanair divyaiḥ sasaṃghaṃ samatoṣayat // Rm_32.161{60} //",
  "S01ratnml_u:13059": "tataḥ sā bhojanānte 'pi praṇatvā sāñjalir mudā /",
  "S01ratnml_u:13060": "bhūtvā kṣamāpayitvā ca prārthayad evam ānatā // Rm_32.162{61} //",
  "S01ratnml_u:13061": "bhagavan nātha sarvajña bhavatāṃ śaraṇe sthitā /",
  "S01ratnml_u:13062": "sadopasthānam ādhāya bhajiṣyāmi samāhitā // Rm_32.163{62} //",
  "S01ratnml_u:13063": "tat kṣamasva jagannātha yan mayāpakṛtaṃ vṛthā /",
  "S01ratnml_u:13064": "prasīdatu bhavāñ chāstā saṃbuddho hi kṣamākaraḥ // Rm_32.164{63} //",
  "S01ratnml_u:13065": "iti tayārthitaṃ śrutvā puṣyaḥ sa bhagavān muniḥ /",
  "S01ratnml_u:13066": "devatāṃ tāṃ samālokya saddharmaṃ samupādiśat // Rm_32.165{64} //",
  "S01ratnml_u:13067": "śṛṇuṣva devate dharmam ihāmutra śubhāptaye /",
  "S01ratnml_u:13068": "dharmeṇa rakṣitā loke sarvatrāpi sukhī bhavet // Rm_32.166{65} //",
  "S01ratnml_u:13069": "tad ādau śraddhayā dharmaṃ śrotavyaṃ saugataṃ varaṃ /",
  "S01ratnml_u:13070": "tatas triratnam abhyarcya dātavyaṃ dānam arthine // Rm_32.167{66} //",
  "S01ratnml_u:13071": "tataḥ śuddhatrikāyaḥ syāc chuddhaśīlaḥ śubhāśayaḥ /",
  "S01ratnml_u:13072": "tataḥ satyasamādhānaḥ sarvasatvakṣamākaraḥ // Rm_32.168{67} //",
  "S01ratnml_u:13073": "saṃbodhisādhanodyogāt sarvakleśān vinirjayet /",
  "S01ratnml_u:13074": "tato dhyānasamādhisthaḥ prajñāratnam avāpnuyāt // Rm_32.169{68} //",
  "S01ratnml_u:13075": "(Rm 367)",
  "S01ratnml_u:13076": "tat suratnānubhāvena sarvamārān vinirjayan /",
  "S01ratnml_u:13077": "sarvasatvahitārthena saṃbuddhapadam āpnuyāt // Rm_32.170{69} //",
  "S01ratnml_u:13078": "evaṃ matvātra saṃsāre sarvadā śubhavāñchibhiḥ /",
  "S01ratnml_u:13079": "dharmaṃ śrutvā sadā dānaṃ prakarttavyaṃ yathepsitaṃ // Rm_32.171{70} //",
  "S01ratnml_u:13080": "tvaṃ cāpy evaṃ sadā saukhyaṃ yadīchasi śubhānvitaṃ /",
  "S01ratnml_u:13081": "triratnaṃ bhajanaṃ kṛtvā kuru dānaṃ yathepsitaṃ // Rm_32.172{71} //",
  "S01ratnml_u:13082": "etat puṇyaṃ tu saṃbodhiprāptaye pariṇāmaya /",
  "S01ratnml_u:13083": "etatpuṇyavipākena nūnaṃ bodhiṃ samāpnuyāḥ // Rm_32.173{72} //",
  "S01ratnml_u:13084": "ity ādiṣṭaṃ munīndreṇa śrutvā sā devatā mudā /",
  "S01ratnml_u:13085": "tathā hītipratijñāya prābhyanandat prabodhitā // Rm_32.174{73} //",
  "S01ratnml_u:13086": "tataḥ sa sugataḥ puṣyas tathāgataḥ sasāṃghikaḥ /",
  "S01ratnml_u:13087": "prabhāsayan samutthāya svāśrame samupāśrayat // Rm_32.175{74} //",
  "S01ratnml_u:13088": "eṣa hy ayaṃ virūpo 'sau devatā yā guhāśritā /",
  "S01ratnml_u:13089": "yuṣmābhiḥ satyam eveti manyatāṃ nānyathā khalu // Rm_32.176{75} //",
  "S01ratnml_u:13090": "evaṃ matvātra saṃsāre sarvadā sukhavāñchibhiḥ /",
  "S01ratnml_u:13091": "triratnabhajanaṃ kṛtvā caritavyaṃ śubhe sadā // Rm_32.177{76} //",
  "S01ratnml_u:13092": "śubhasya karmaṇaḥ pāke śubhataivaṃ sadā bhave /",
  "S01ratnml_u:13093": "kṛṣṇasya duḥkhataivaṃ hi miśritasyāpi miśritaṃ // Rm_32.178{77} //",
  "S01ratnml_u:13094": "abhuktaṃ kṣīyate naiva karma kvāpi kadā cana /",
  "S01ratnml_u:13095": "yenaiva yat kṛtaṃ karma tenaiva bhujyate phalaṃ // Rm_32.179{78} //",
  "S01ratnml_u:13096": "nāgnibhir dahyate karma klidyate nāpi codakaiḥ /",
  "S01ratnml_u:13097": "śuṣyate vāyubhir naiva kṣīyate ca na bhūmiṣu // Rm_32.180{79} //",
  "S01ratnml_u:13098": "nānyathāpi bhave naiva karma kvāpi kathaṃ cana /",
  "S01ratnml_u:13099": "yad yathā prakṛtaṃ karmaṃ tat tathaiva kuled dhruvaṃ // Rm_32.181{80} //",
  "S01ratnml_u:13100": "yad asau devatā tatra guhāśritā durāśayā /",
  "S01ratnml_u:13101": "vikṛtāṅgā virūpākṣā bhūtvā puṣyaṃ vyabhīṣapat // Rm_32.182{81} //",
  "S01ratnml_u:13102": "etatpāpavipākena paṃcajanmaśatāny api /",
  "S01ratnml_u:13103": "vikṛtāṅgo virūpākṣo babhūvāyaṃ bhave sadā // Rm_32.183{82} //",
  "S01ratnml_u:13104": "etatpāpāvimukto 'yaṃ virūpo vikṛtākṛtiḥ /",
  "S01ratnml_u:13105": "vibhransyo durbhagākāro bhavaty atrāpi sāṃprataṃ // Rm_32.184{83} //",
  "S01ratnml_u:13106": "yac cāsau devatā paścāttāpasaṃtapitāśayā /",
  "S01ratnml_u:13107": "tasya puṣyasya buddhasya prasannā śaraṇaṃ gatā // Rm_32.185{84} //",
  "S01ratnml_u:13108": "śraddhayā bhojanair divyaiḥ satkṛtya prābhajan mudā /",
  "S01ratnml_u:13109": "etatpuṇyavipākena lebhe 'nantaṃ sukhaṃ bhave // Rm_32.186{85} //",
  "S01ratnml_u:13110": "atrāpi śāsane bauddhe śraddhayā samupāgataḥ /",
  "S01ratnml_u:13111": "pravrajyāsaṃvaraprāptaḥ sākṣād arhatvam āptavān // Rm_32.187{86} //",
  "S01ratnml_u:13112": "iti yūyaṃ parijñāya caradhvaṃ sarvadā śubhe /",
  "S01ratnml_u:13113": "tato bodhiṃ samāsādya saṃbuddhapadam āpnuyuḥ // Rm_32.188{87} //",
  "S01ratnml_u:13114": "ity ādiṣṭaṃ munīndreṇa sarve te sāṃghikā api /",
  "S01ratnml_u:13115": "śrutvānumoditāḥ satyam ity uktvā parimenire // Rm_32.189{88} //",
  "S01ratnml_u:13116": "iti me guruṇādiṣṭaṃ mayātra kathyate /",
  "S01ratnml_u:13117": "tvayāpy evaṃ mahārāja caritavyaṃ śubhe sadā // Rm_32.190{89} //",
  "S01ratnml_u:13118": "prajāś cāpi tathā rājan bodhayitvā prayatnataḥ /",
  "S01ratnml_u:13119": "bodhimārge pratiṣṭhāpya pālanīyaḥ sadādarāt // Rm_32.191{90} //",
  "S01ratnml_u:13120": "tena te sarvadā nityaṃ sarvatrāpi śubhaṃ bhavet /",
  "S01ratnml_u:13121": "(Rm 368)",
  "S01ratnml_u:13122": "kramād bodhiṃ samāsādya saṃbuddhapadam āpnuyāḥ // Rm_32.192{91} //",
  "S01ratnml_u:13123": "iti tenārhatādiṣṭaṃ śrutvāśokaḥ sa bhūpatiḥ /",
  "S01ratnml_u:13124": "tathā hīti pratijñāya prābhyanandat prabodhitaḥ // Rm_32.193{92} //",
  "S01ratnml_u:13125": "śāstrādiṣṭaṃ prasannā idam api manuja ye virūpāvadānaṃ śṛṇvanti śrāvayanti pramuditamanaso ye ca puṇyābhirāgāḥ /",
  "S01ratnml_u:13126": "sarve te śrīsametāḥ sakalaguṇadharāḥ satsukhāni prabhuktvā saṃbuddhabhaktiraktāḥ sugatavaragṛhe saṃprayānti pramodaṃ // Rm_32.194{93} //",
  "S01ratnml_u:13127": "++ iti ratnāvadānatatve virūpāvadānaṃ samāptam ++",
  "S01ratnml_u:13128": "(Rm 369)",
  "S01ratnml_u:13129": "XXXIṃ Kṣemāvadāna",
  "S01ratnml_u:13130": "athāśoko mahārājaḥ kṛtāṃjaliḥ puraḥ sthitaḥ /",
  "S01ratnml_u:13131": "upaguptaṃ yatiṃ natvā punar evam abhāṣata // Rm_33.1{1} //",
  "S01ratnml_u:13132": "bhadanta śrotum ichāmi punar anyat subhāṣitaṃ /",
  "S01ratnml_u:13133": "tadyathā guruṇākhyātaṃ tathādeṣṭuṃ samarhasi // Rm_33.2{2} //",
  "S01ratnml_u:13134": "iti saṃprārthite rājñā śrutvā so 'rhan sudhīr yatiḥ /",
  "S01ratnml_u:13135": "aśokaṃ taṃ mahīpālaṃ samālokyaivam abravīt // Rm_33.3{3} //",
  "S01ratnml_u:13136": "śṛṇu rājan mahābhāga yathā me guruṇoditaṃ /",
  "S01ratnml_u:13137": "tathāhaṃ tat pravakṣyāmi tava dharmavivṛddhaye // Rm_33.4{4} //",
  "S01ratnml_u:13138": "tadyathābhūt purā pūryyāṃ śrāvastyāṃ kauśalādhipaḥ /",
  "S01ratnml_u:13139": "prasenajid iti khyāto mahārājā mahīpatiḥ // Rm_33.5{5} //",
  "S01ratnml_u:13140": "vārāṇasyāṃ tadācāro brahmadattābhidho nṛpaḥ /",
  "S01ratnml_u:13141": "mahārājo mahīpālanṛpādhipas tadābhavat // Rm_33.6{6} //",
  "S01ratnml_u:13142": "tadā tayor mahībhoktroḥ parasparaviruddhayoḥ /",
  "S01ratnml_u:13143": "mahāhavasamāraṃbhād babhūva kṣubhitāśayaṃ // Rm_33.7{7} //",
  "S01ratnml_u:13144": "tatra sa kṣatriyo rājā prasenajin narādhipaḥ /",
  "S01ratnml_u:13145": "svastyayanavidhiṃ kṛtvā sarvāntaḥpurikānvitaḥ // Rm_33.8{8} //",
  "S01ratnml_u:13146": "caturaṃgavalaiḥ sārddhaṃ mahotsāhaṃ praṇādayan /",
  "S01ratnml_u:13147": "vaijayantīṃ samucchrāya kośalāviṣayāntataḥ // Rm_33.9{9} //",
  "S01ratnml_u:13148": "paryante sahasā gatvā vīryotsāhasamanvitaḥ /",
  "S01ratnml_u:13149": "vadhvā kāṣṭapaṭaṃ tatra prāvatasthe pure yathā // Rm_33.10{10} //",
  "S01ratnml_u:13150": "tac chrutvā brahmadatto 'pi kṣatriyo bhūpatir nṛpaḥ /",
  "S01ratnml_u:13151": "svastyayanavidhiṃ dhṛtvā svāntaḥpurasamanvitaḥ // Rm_33.11{11} //",
  "S01ratnml_u:13152": "caturaṃgavalaiḥ sārddhaṃ jayotsāhaṃ ninādayan /",
  "S01ratnml_u:13153": "vaijayantīṃ samucchrāya nadyā tīram upācarat // Rm_33.12{12} //",
  "S01ratnml_u:13154": "tatraiva samupāśritya vīryotsāhasamanvitaḥ /",
  "S01ratnml_u:13155": "vadhvā kāṣṭapaṭaṃ tatra saṃtasthe nagare yathā // Rm_33.13{13} //",
  "S01ratnml_u:13156": "tatra sa bhūpatī rājā brahmadatto narādhipaḥ /",
  "S01ratnml_u:13157": "agrarājñyā sahāraktaḥ saṃreme paricārayan // Rm_33.14{14} //",
  "S01ratnml_u:13158": "tadā sa mahiṣī rājñā saha krīḍāratā satī /",
  "S01ratnml_u:13159": "svalpāhāraratā gaurā dohadalakṣaṇaṃ dadhau // Rm_33.15{15} //",
  "S01ratnml_u:13160": "tathā tasmin kṣaṇe so 'pi prasenajin narādhipaḥ /",
  "S01ratnml_u:13161": "mahiṣyā saha saṃraktaḥ prareme paricārayan // Rm_33.16{16} //",
  "S01ratnml_u:13162": "tadā sāpi mahārājñī svāmikrīḍānucāriṇī /",
  "S01ratnml_u:13163": "svalpāhārotsahā gaurā dadhau dohadalakṣaṇaṃ // Rm_33.17{17} //",
  "S01ratnml_u:13164": "kramāt to 'pi mahārājñyāṃ pravṛddhagarbhahārite /",
  "S01ratnml_u:13165": "pīnastane haridrābhavarṇe 'bhūtāṃ kṛśāṅgike // Rm_33.18{18} //",
  "S01ratnml_u:13166": "(Rm 370)",
  "S01ratnml_u:13167": "tato 'gramahiṣī rājño brahmadattasya bhūpateḥ /",
  "S01ratnml_u:13168": "sā sūta samaye putraṃ divyāṃśam atisuṃdaraṃ // Rm_33.19{19} //",
  "S01ratnml_u:13169": "tac chrutvā sa bhūpālo brahmadattaḥ pramoditaḥ /",
  "S01ratnml_u:13170": "sahasopetya taṃ putraṃ dṛṣṭvā na tṛptim āyayau // Rm_33.20{20} //",
  "S01ratnml_u:13171": "tasminn eva dine tasya prasenajin mahīpateḥ /",
  "S01ratnml_u:13172": "bhāryāpi samaye sūta sutāṃ divyātisuṃdarīṃ // Rm_33.21{21} //",
  "S01ratnml_u:13173": "strīratnalakṣaṇopetaṃ subhadrāṃgīmanoharāṃ /",
  "S01ratnml_u:13174": "ramopamaṃ śubhākārāṃ manāpāṃ ratisaṃnibhāṃ // Rm_33.22{22} //",
  "S01ratnml_u:13175": "tac chrutvā sa mahīpālaḥ prasenajit prasāditaḥ /",
  "S01ratnml_u:13176": "sahasopetya tāṃ putrīṃ dadarsātipramoditaḥ // Rm_33.23{23} //",
  "S01ratnml_u:13177": "tāṃ dṛṣṭvā sa nareṃdro 'pi me vabhūva samāgataḥ /",
  "S01ratnml_u:13178": "tām eva suciraṃ paśyann avatasthe suniścalaḥ // Rm_33.24{24} //",
  "S01ratnml_u:13179": "tayor apy ubhayo rājñoḥ skaṃdhācārāḥ pravarttitāḥ /",
  "S01ratnml_u:13180": "ye nityaṃ tatpravṛttāṃtaṃ svaprabhor upahārakāḥ // Rm_33.25{25} //",
  "S01ratnml_u:13181": "ye prasenajitaś cārā brahmadattasya bhūpateḥ /",
  "S01ratnml_u:13182": "putro jāta iti śrutvā parijñāya prasedire // Rm_33.26{26} //",
  "S01ratnml_u:13183": "te prasenajito rājñaḥ sahasā samupāgatāḥ /",
  "S01ratnml_u:13184": "kṛtāṃjalipuṭo natvā pura evaṃ nyavedayan // Rm_33.27{27} //",
  "S01ratnml_u:13185": "jaya deva mahārāja śṛṇu tatra pravarttitaṃ /",
  "S01ratnml_u:13186": "brahmadattasya bhūpasya putro jāto 'dhunā khalu // Rm_33.28{28} //",
  "S01ratnml_u:13187": "sāṃprataṃ tatra rājendraśubhotsāhaṃ pravarttate /",
  "S01ratnml_u:13188": "tat tvayā saha saṃvaṃdhaṃ kṛtvā sa svapuraṃ vrajet // Rm_33.29{29} //",
  "S01ratnml_u:13189": "tat prasīda mahārāja mā vibhaiṣīḥ śubhaṃ bhavet /",
  "S01ratnml_u:13190": "tena saṃdhiṃ bhavān kṛtvā viharatāṃ yathāsukhaṃ // Rm_33.30{30} //",
  "S01ratnml_u:13191": "iti taiḥ kathitaṃ śrutvā sa prasenajin narādhipaḥ /",
  "S01ratnml_u:13192": "satyam etad iti jñātvā prasasāda 'viśaṃkitaḥ // Rm_33.31{31} //",
  "S01ratnml_u:13193": "tathā ye brahmadattasya gūḍhacārāḥ pravarttitāḥ /",
  "S01ratnml_u:13194": "te prasenajitaḥ putrī jāteti śuśruvus tadā // Rm_33.32{31} //",
  "S01ratnml_u:13195": "tatas te sahasā tatra brahmadattasya bhūpateḥ /",
  "S01ratnml_u:13196": "purataḥ samupāśritya praṇatvaivaṃ nyavedayan // Rm_33.33{33} //",
  "S01ratnml_u:13197": "jaya deva mahārāja śṛṇu tatra pravarttitaṃ /",
  "S01ratnml_u:13198": "prasenajinmahīpasya putrī jātā 'dhunā khalu // Rm_33.34{34} //",
  "S01ratnml_u:13199": "dārikā sā subhadrāṃgī divyakāmā ramopamā /",
  "S01ratnml_u:13200": "sarvalakṣaṇasaṃpannā suṃdarī ratisaṃnibhā // Rm_33.35{35} //",
  "S01ratnml_u:13201": "tena tatra śubhotsāhaṃ pravarttate 'dhunā prabho /",
  "S01ratnml_u:13202": "tena sahātra saṃvaṃdhaṃ karttum arhati sarvathā // Rm_33.36{36} //",
  "S01ratnml_u:13203": "iti taiḥ kathitaṃ śrutvā brahmadatto narādhipaḥ /",
  "S01ratnml_u:13204": "bhadram iti parijñāya tatraivaṃ samaciṃtayat // Rm_33.37{37} //",
  "S01ratnml_u:13205": "aho citra mahotsāho bhadram ekasmin divase yataḥ /",
  "S01ratnml_u:13206": "jāto me 'tra suto bhadras tasyāpi jāyate sutā // Rm_33.38{38} //",
  "S01ratnml_u:13207": "tat tāṃ bhadrāṃ ramākārāṃ taṃ prasenajitam ādarat /",
  "S01ratnml_u:13208": "prārthayitvātra putrāya sandhiṃ kṛtvā carevahi // Rm_33.39{39} //",
  "S01ratnml_u:13209": "iti niścitya sa brahmadatto rājā prasāditaḥ /",
  "S01ratnml_u:13210": "(Rm 371)",
  "S01ratnml_u:13211": "sujanaṃ dūtam āmaṃtrya pura evaṃ samabravīt // Rm_33.40{40} //",
  "S01ratnml_u:13212": "gacha dūta mahīpālaṃ taṃ prasenajitam ādarāt /",
  "S01ratnml_u:13213": "mamaivaṃ vacasopetya prārthayasva prabodhayan // Rm_33.41{41} //",
  "S01ratnml_u:13214": "brahmadatto mahīpālo vadaty evaṃ samādarāt /",
  "S01ratnml_u:13215": "bhavatā saha saṃvaṃdhaṃ karttum ichāmi sāṃprataṃ // Rm_33.42{42} //",
  "S01ratnml_u:13216": "yad ekasmin dine jātau dārakāv āvayor api /",
  "S01ratnml_u:13217": "sutā te bhadrikā khyātā mama putro 'pi bhadrikaḥ // Rm_33.43{43} //",
  "S01ratnml_u:13218": "tad etayor hi saṃvaṃdhaṃ karttum arhāvahe dhruvaṃ /",
  "S01ratnml_u:13219": "tad bhavān mama putrāya svātmajāṃ dātum arhati // Rm_33.44{44} //",
  "S01ratnml_u:13220": "evaṃ kṛte 'pi saṃvaṃdhe yāvajjīvaṃ sadāvayoḥ /",
  "S01ratnml_u:13221": "vairotsargo bhaven nūnaṃ prītisaṃdhir na bhetsyati // Rm_33.45{45} //",
  "S01ratnml_u:13222": "tadāvayoḥ sadā bhadraṃ viṣayeṣu samaṃtataḥ /",
  "S01ratnml_u:13223": "nirītikaṃ śubhotsāhaṃ bhaviṣyati na saṃśayaḥ // Rm_33.46{46} //",
  "S01ratnml_u:13224": "iti me vacasā rājā prasenajit sa kauśalaḥ /",
  "S01ratnml_u:13225": "prārthanīyas tvayā sādho gachāstu te sumaṃgalaṃ // Rm_33.47{47} //",
  "S01ratnml_u:13226": "ity ādiṣṭaṃ narendreṇa śrutvā dūtaḥ sa bodhitaḥ /",
  "S01ratnml_u:13227": "tathety uktvā nṛpaṃ natvā samutthāya tato 'carat // Rm_33.48{48} //",
  "S01ratnml_u:13228": "tatra sa sahasā gatvā taṃ prasenajitaṃ nṛpaṃ /",
  "S01ratnml_u:13229": "upetya sāṃjalir natvā purastha evam abravīt // Rm_33.49{49} //",
  "S01ratnml_u:13230": "jaya deva mahārāja yadarthe 'ham ihāgataḥ /",
  "S01ratnml_u:13231": "tadarthaṃ saṃpravakṣyāmi bhavāṃ śrotuṃ samarhati // Rm_33.50{50} //",
  "S01ratnml_u:13232": "brahmadatto mahārājo bhavatāṃ kuśalaṃ mudā /",
  "S01ratnml_u:13233": "pṛchati sarvadā nityaṃ sarvatra viṣayeṣv api // Rm_33.51{51} //",
  "S01ratnml_u:13234": "punar evaṃ sa bhūpālo brahmadatto bravīty api /",
  "S01ratnml_u:13235": "bhavatā saha saṃvaṃdhaṃ kartum ichāmi sāṃprataṃ // Rm_33.52{52} //",
  "S01ratnml_u:13236": "yad ekasmin dine jātau dārakāv āvayor iha /",
  "S01ratnml_u:13237": "sutā te bhadrikā khyāto mama putro 'pi bhadrikaḥ // Rm_33.53{53} //",
  "S01ratnml_u:13238": "tad etayor hi saṃvaṃdhaṃ kartum arhāmahe dhruvaṃ /",
  "S01ratnml_u:13239": "tad bhavān mama putrāya svātmajāṃ dātum arhati // Rm_33.54{54} //",
  "S01ratnml_u:13240": "evaṃ kṛte 'pi saṃvaṃdhe yāvajjīvaṃ sadāvayoḥ /",
  "S01ratnml_u:13241": "vairotsargo bhaven nūnaṃ prītisaṃdhir na bhetsyate // Rm_33.55{55} //",
  "S01ratnml_u:13242": "tadāvayoḥ sadā bhadraṃ viṣayeṣu samaṃtataḥ /",
  "S01ratnml_u:13243": "nirītikaṃ śubhotsāhaṃ bhaved eva na saṃśayaḥ // Rm_33.56{56} //",
  "S01ratnml_u:13244": "iti me vacasā rājā prasenajit sa kauśalaḥ /",
  "S01ratnml_u:13245": "prārthanīyas tvayā sādho gachāstu tvaṃ samāhitaḥ // Rm_33.57{57} //",
  "S01ratnml_u:13246": "ity ādiśya narendreṇa brahmadattena bhūrbhujā /",
  "S01ratnml_u:13247": "preṣito 'haṃ mahārāja bhavatām aṃtike khalu // Rm_33.58{58} //",
  "S01ratnml_u:13248": "tat tena bhūpatīśena yathādiṣṭaṃ narādhipa /",
  "S01ratnml_u:13249": "bhavān api tathā kartum arhaty edan na nānyathā // Rm_33.59{59} //",
  "S01ratnml_u:13250": "evaṃ hi bhavatāṃ bhadraṃ yāvājjīvaṃ sukhaiḥ sadā /",
  "S01ratnml_u:13251": "sarvatra maṅgalotsāhaṃ bhaven nūnaṃ na saṃśayaḥ // Rm_33.60{60} //",
  "S01ratnml_u:13252": "tad bhavān api rājendra brahmadattasya bhūpateḥ /",
  "S01ratnml_u:13253": "putrāya svātmajāṃ bhadrāṃ saṃpradātum ihārhati // Rm_33.61{61} //",
  "S01ratnml_u:13254": "(Rm 372)",
  "S01ratnml_u:13255": "iti tena samākhyātaṃ śrutvā sa kośalādhipaḥ /",
  "S01ratnml_u:13256": "tuṣṇībhūtvā kṣaṇaṃ tatra manasaivaṃ vyaciṃtayet // Rm_33.62{62} //",
  "S01ratnml_u:13257": "aho me jāyate kṣemaṃ yad asau kṣatriyādhipaḥ /",
  "S01ratnml_u:13258": "vairaṃ vihāya saṃvandhaṃ karttum ichati sāṃprataṃ // Rm_33.63{63} //",
  "S01ratnml_u:13259": "tad ahaṃ tena bhūpena yathādiṣṭaṃ tathā 'dhunā /",
  "S01ratnml_u:13260": "datvaināṃ svātmajāṃ bhadrāṃ saṃdhiṃ kuryāṃ śubhāptaye // Rm_33.64{64} //",
  "S01ratnml_u:13261": "evaṃ kṛte sadā kṣemaṃ sarvatra viṣayeṣv api /",
  "S01ratnml_u:13262": "mama tasyāpi bhūpasya bhaven nūnaṃ na cānyathā // Rm_33.65{65} //",
  "S01ratnml_u:13263": "iti dhyātvā viniścitya prasenajit sa kauśalaḥ /",
  "S01ratnml_u:13264": "taṃ dūtaṃ samupāmaṃtrya samālokyaivam abravīt // Rm_33.66{66} //",
  "S01ratnml_u:13265": "sādho tena narendreṇa yathādiṣṭaṃ tathādarāt /",
  "S01ratnml_u:13266": "ājñāṃ śirasā dhṛtivā kariṣyāmi sadāpy ahaṃ // Rm_33.67{67} //",
  "S01ratnml_u:13267": "evaṃ me vacasā sādho sarvam etat suvistaraṃ /",
  "S01ratnml_u:13268": "samākhyāya narendraṃ taṃ prasādayitum arhasi // Rm_33.68{68} //",
  "S01ratnml_u:13269": "iti tena narendreṇa samākhyātaṃ niśamya saḥ /",
  "S01ratnml_u:13270": "dūtas tatheti vijñapya prābhyanandat prasāditaḥ // Rm_33.69{69} //",
  "S01ratnml_u:13271": "tataḥ sa dūtas taṃ bhūpaṃ kośalādhipatiṃ mudā /",
  "S01ratnml_u:13272": "natvā dṛṣṭvā samāmaṃtrya tato 'carat pramoditaḥ // Rm_33.70{70} //",
  "S01ratnml_u:13273": "tataḥ sa sahasā gatvā brahmadattasya bhūpateḥ /",
  "S01ratnml_u:13274": "upetya sāṃjaliḥ pādau praṇatvevam abhāṣata // Rm_33.71{71} //",
  "S01ratnml_u:13275": "jaya deva mahārāja diṣṭyā varddhasva sāṃprataṃ /",
  "S01ratnml_u:13276": "yathābhilaṣitaṃ sarvaṃ tat siddham iti manyatāṃ // Rm_33.72{72} //",
  "S01ratnml_u:13277": "tad yathā bhavatādiṣṭaṃ tathā vijñāpitaṃ mayā /",
  "S01ratnml_u:13278": "tac chrutvānena bhūpena pramoditvādhyuvāsitaṃ // Rm_33.73{73} //",
  "S01ratnml_u:13279": "iti satyaṃ samādhāya pālayasva yathoditaṃ /",
  "S01ratnml_u:13280": "sarvadā te bhaved bhadraṃ sarvatra viṣayeṣv api // Rm_33.74{74} //",
  "S01ratnml_u:13281": "iti tenoditaṃ śrutvā brahmadattaḥ sa bhūpatiḥ /",
  "S01ratnml_u:13282": "prabodhito 'numoditvā prābhyanaṃdat prasāditaḥ // Rm_33.75{75} //",
  "S01ratnml_u:13283": "tataḥ sa bhūpatī rājā brahmadatto mahotsavaiḥ /",
  "S01ratnml_u:13284": "caturaṃgavalaiḥ sārddhaṃ jayavādyaṃ pravādayan // Rm_33.76{76} //",
  "S01ratnml_u:13285": "tataḥ saṃprasthito lokaiḥ stūyamānaḥ surair api /",
  "S01ratnml_u:13286": "pracaran sahasā tatra svapuraṃ samupāyayau // Rm_33.77{77} //",
  "S01ratnml_u:13287": "tataḥ so 'pi mahīpālaḥ prasenajit pramoditaḥ /",
  "S01ratnml_u:13288": "caturaṃgavalaiḥ sārddhaṃ jayotsāhaṃ praṇādayan // Rm_33.78{78} //",
  "S01ratnml_u:13289": "tataḥ pratyāgato lokai stūyamāno 'marair api /",
  "S01ratnml_u:13290": "pracaran sa nṛpo tatra śrāvastyāṃ samupācarat // Rm_33.79{79} //",
  "S01ratnml_u:13291": "tatra svanagare prāptaḥ prasenajit sa kauśalaḥ /",
  "S01ratnml_u:13292": "svaprāsādatalāsīnaḥ sarvāntapurikānvitaḥ // Rm_33.80{80} //",
  "S01ratnml_u:13293": "tāṃ bhadarikāṃ sutāṃ dṛṣṭvā suprasannāśayo mudā /",
  "S01ratnml_u:13294": "aho kṣemaṃ prajātaṃ me ity evaṃ muhur abravīt // Rm_33.81{81} //",
  "S01ratnml_u:13295": "tatas tasyāḥ sutāyāḥ sa kṛtvā jātimahaṃ mudā /",
  "S01ratnml_u:13296": "sarvañ jñātīn samāhūya pura evam upādiśat // Rm_33.82{82} //",
  "S01ratnml_u:13297": "(Rm 373)",
  "S01ratnml_u:13298": "bhadantaḥ śrūyatām asyā bhadrāyā duhitur mama /",
  "S01ratnml_u:13299": "yathāyuktaṃ nāmadheyaṃ sthāpayata prasiddhitaṃ // Rm_33.83{83} //",
  "S01ratnml_u:13300": "iti tena narendreṇa samādiṣṭaṃ niśamyate /",
  "S01ratnml_u:13301": "saṃpaśyañ jñātayas tatra saṃmīlyaivaṃ samabruvan // Rm_33.84{84} //",
  "S01ratnml_u:13302": "yasmin dine prajāteyaṃ tasminn eva dine yataḥ /",
  "S01ratnml_u:13303": "kṣemaṃ no jāyate tasmāt kṣemābhidhā bhavantv iyaṃ // Rm_33.85{85} //",
  "S01ratnml_u:13304": "iti te jñātayaḥ sarve kṛtvaivaṃ saṃmataṃ tataḥ /",
  "S01ratnml_u:13305": "kauśalendraṃ tam āmaṃtrya praṇatvaivaṃ samabruvan // Rm_33.86{86} //",
  "S01ratnml_u:13306": "śṛṇu rājan yad asmākam abhiprāyaṃ pracakṣyate /",
  "S01ratnml_u:13307": "tad asyā nāmadheyaṃ karotu bhuvi viśrutaṃ // Rm_33.87{87} //",
  "S01ratnml_u:13308": "yasmin dine prajāteyaṃ kṣemaṃ bhavati sarvataḥ /",
  "S01ratnml_u:13309": "tenāsyā kriyatāṃ nāma kṣemeti viśrutaṃ bhuvi // Rm_33.88{88} //",
  "S01ratnml_u:13310": "tathā tair gaditaṃ śrutvā rājā sa janako mudā /",
  "S01ratnml_u:13311": "tasyāḥ putryās tathā nāma kṣemeti prārthitaṃ vyadhāt // Rm_33.89{89} //",
  "S01ratnml_u:13312": "tataḥ sā dārikāṣṭābhir dhātribhiḥ pratipālitā /",
  "S01ratnml_u:13313": "paripuṣṭā pravṛddhābhūd dhradastham iva paṃkajaṃ // Rm_33.90{90} //",
  "S01ratnml_u:13314": "tathā sa brahmadatto 'pi rājā svāntargṛhe gataḥ /",
  "S01ratnml_u:13315": "taṃ putrāṃ muhur ālokya prābhyanaṃdat pramoditaḥ // Rm_33.91{91} //",
  "S01ratnml_u:13316": "tatra tasya śiśo rājā kṛtvā jātimahaṃ pitā /",
  "S01ratnml_u:13317": "sarvāñ jñātīn samāhūya pura evam abhāṣata // Rm_33.92{92} //",
  "S01ratnml_u:13318": "bhavaṃto dārakasyāsya putrasya me śubhākṛteḥ /",
  "S01ratnml_u:13319": "kriyatāṃ nāmadheyan sanmaṃgalākṣarasaṃyutaṃ // Rm_33.93{93} //",
  "S01ratnml_u:13320": "ity ādiṣṭaṃ narendreṇa śrutvā te jñātayo mudā /",
  "S01ratnml_u:13321": "sarve 'py ekatra saṃgamya mithar evaṃ samabruvan // Rm_33.94{94} //",
  "S01ratnml_u:13322": "yad ayaṃ jātamātro 'pi kṣemaṃ karoti sarvataḥ /",
  "S01ratnml_u:13323": "tathāsya bhavatu kṣemaṃkara ity āhvayaṃ dhruvaṃ // Rm_33.95{95} //",
  "S01ratnml_u:13324": "iti te jñātayaḥ sarve brahmadattasya bhūpateḥ /",
  "S01ratnml_u:13325": "purataḥ samupāsṛtya praṇatvaivaṃ nyavedayan // Rm_33.96{96} //",
  "S01ratnml_u:13326": "śṛṇu rājan yad asmābhir nāmāsya kriyate śiśoḥ /",
  "S01ratnml_u:13327": "tan nāma kṣemasaṃpannaṃ prathayatu bhāvān bhuvi // Rm_33.97{97} //",
  "S01ratnml_u:13328": "yad ayaṃ jātamātro 'pi kṣemaṃ karoti sarvataḥ /",
  "S01ratnml_u:13329": "tena kṣemaṃkarākhyo 'yaṃ bhavaṃtu lokanaṃdanaḥ // Rm_33.98{98} //",
  "S01ratnml_u:13330": "etat taiḥ kathitam śrutvā brahmadattaḥ sa bhūpatiḥ /",
  "S01ratnml_u:13331": "tad eva nāme putrasya tasyākarot pravisṛtaṃ // Rm_33.99{99} //",
  "S01ratnml_u:13332": "tataḥ sa dārako 'ṣṭābhi dhātribhiḥ pratipālitaḥ /",
  "S01ratnml_u:13333": "paripuṣṭaḥ pravṛddho 'bhūd dhradasthaṃ kamalaṃ yathā // Rm_33.100{100} //",
  "S01ratnml_u:13334": "tataḥ kramāt kumāratvam āptavān sa nṛpātmajaḥ /",
  "S01ratnml_u:13335": "gurūṇāṃ samupāśritya lipī kramād aśikṣat // Rm_33.101{1} //",
  "S01ratnml_u:13336": "yathākramam adhītyevaṃ kṣemaṃkaraḥ sa buddhimān /",
  "S01ratnml_u:13337": "sarvaśāstrakalāsv ādi vidyāparaṃ yayau laghu // Rm_33.102{2} //",
  "S01ratnml_u:13338": "tataḥ sa daharaḥ kāntaḥ kumāro ratilālitaḥ /",
  "S01ratnml_u:13339": "(Rm 374)",
  "S01ratnml_u:13340": "savayeḥsacivaiḥ sārddhaṃ reme pure paribhraman // Rm_33.103{3} //",
  "S01ratnml_u:13341": "tadā sa dārikā kṣemā prasenajitsutāpi ca /",
  "S01ratnml_u:13342": "kramād abhūt kumārītvaprāptā kāntābhisuṃdarī // Rm_33.104{4} //",
  "S01ratnml_u:13343": "tataḥ sā bhadrikā kanyā sumatir guṇalālasāḥ /",
  "S01ratnml_u:13344": "gurūṇāṃ samupāśritya kramāl lipir aśikṣata // Rm_33.105{5} //",
  "S01ratnml_u:13345": "yathākramam adhītyaivaṃ sā subuddhimatī satī /",
  "S01ratnml_u:13346": "sarvaśāstrakalāvidyāpāraṃ yayau vicakṣaṇā // Rm_33.106{6} //",
  "S01ratnml_u:13347": "tadā sā bhāvinī kṣemā svasakhībhiḥ samanvitā /",
  "S01ratnml_u:13348": "saṃbuddhabhāṣitaṃ dharmam anuśrutvā mudānamat // Rm_33.107{7} //",
  "S01ratnml_u:13349": "tadā sa brahmadattasya kumāro 'tivicakṣaṇaḥ /",
  "S01ratnml_u:13350": "tāṃ kṣemāṃ suṃdarīṃ draṣṭuṃ samaichad ratilālasaḥ // Rm_33.108{8} //",
  "S01ratnml_u:13351": "tataḥ sa dūtam āhūya bodhayitvā prasādayan /",
  "S01ratnml_u:13352": "datvā suratnamālāṃ taṃ kṣemāyāḥ preṣayet svayaṃ // Rm_33.109{9} //",
  "S01ratnml_u:13353": "tataḥ sa dūta ādāya tāṃ mālāṃ sahasā caran /",
  "S01ratnml_u:13354": "śrāvastyāḥ puri saṃprāptaḥ kṣemāyāḥ sadane 'carat // Rm_33.110{10} //",
  "S01ratnml_u:13355": "tatra sa dūta ālokya sakhīm ekām upāgatāṃ /",
  "S01ratnml_u:13356": "tām upetya samāmaṃtrya suguptam evam abravīt // Rm_33.111{11} //",
  "S01ratnml_u:13357": "kṣemaṃkarakumāreṇa kṣemāye prahitām imāṃ /",
  "S01ratnml_u:13358": "ratnamālāṃ tvam ādāya bhadre tasyai samarpaya // Rm_33.112{12} //",
  "S01ratnml_u:13359": "ity uktvā ratnamālāṃ tāṃ kṣemāsakhīkare rahaḥ /",
  "S01ratnml_u:13360": "datvā sa dūta āmaṃtrya sahasā svapuraṃ yayau // Rm_33.113{13} //",
  "S01ratnml_u:13361": "tatra sāpi sakhī tasyāḥ kṣemāyāḥ purato gatā /",
  "S01ratnml_u:13362": "prābhṛtaṃ tam upasthāpya rahasy evaṃ nyavedayat // Rm_33.114{14} //",
  "S01ratnml_u:13363": "ayi bhadram imaṃ paśya prahitaṃ svāminā tava /",
  "S01ratnml_u:13364": "tad idaṃ tvaṃ samāśliṣya patim iva vibhāvaya // Rm_33.115{15} //",
  "S01ratnml_u:13365": "iti tayoditaṃ śrutvā sā kṣemā lajjitāśayā /",
  "S01ratnml_u:13366": "kāmaviṣāgnisaṃtrastā tasthau dinam adhomukhā // Rm_33.116{16} //",
  "S01ratnml_u:13367": "tataḥ sā kanyakā kṣemā tāṃ sakhīṃ purataḥ sthitāṃ /",
  "S01ratnml_u:13368": "sucirāt samupārabhya hartsayanty evam abravīt // Rm_33.117{17} //",
  "S01ratnml_u:13369": "are re kiṃ vadasy evaṃ svāmī me kātra vidyate /",
  "S01ratnml_u:13370": "nilajje vada tat kena prahitaṃ prābhṛtaṃ tava // Rm_33.118{18} //",
  "S01ratnml_u:13371": "ity uktaṃ sā sakhī śrutvā kṣemāyā durituḥ prabhoḥ /",
  "S01ratnml_u:13372": "ājanme sarvavṛttāṃtaṃ vistareṇa nyavedayat // Rm_33.119{19} //",
  "S01ratnml_u:13373": "evaṃ sakhyā samākhyātaṃ śrutvā sā nṛpanaṃdinī /",
  "S01ratnml_u:13374": "kṣemā saṃsārasaṃcārasamudvignāśayābhavat // Rm_33.120{20} //",
  "S01ratnml_u:13375": "tata utthāya sā kṣemā kanyāpi sahasā pituḥ /",
  "S01ratnml_u:13376": "upetya caraṇau natvā sāṃjalir evam abravīt // Rm_33.121{21} //",
  "S01ratnml_u:13377": "tāta kāmārthinī nāham api tu sadguṇārthinī /",
  "S01ratnml_u:13378": "sadguṇāṃ sādhayiṣyāmi tad anujñāṃ dadātu me // Rm_33.122{22} //",
  "S01ratnml_u:13379": "yad ahaṃ śāsane bauddhe pravrajitvā samāhita /",
  "S01ratnml_u:13380": "brahmacaryaṃ samādhāya prechāmi carituṃ prabho // Rm_33.123{23} //",
  "S01ratnml_u:13381": "tad bhavāṃ kṛpayā tāta saṃbodhivratasādhane /",
  "S01ratnml_u:13382": "anujñāṃ saṃpradatv me sarvathānugrahaṃ kuru // Rm_33.124{24} //",
  "S01ratnml_u:13383": "(Rm 375)",
  "S01ratnml_u:13384": "ity arthitaṃ tayā putryā śrutvā sa kośalādhipaḥ /",
  "S01ratnml_u:13385": "tāṃ kumārīṃ samālokya tasthau saṃdigdhamānasaḥ // Rm_33.125{25} //",
  "S01ratnml_u:13386": "tataḥ sa janako rājā tāṃ kṣemāṃ svātmajāṃ priyāṃ /",
  "S01ratnml_u:13387": "bodhayituṃ samāmaṃtrya samālokyaivam abravīt // Rm_33.126{26} //",
  "S01ratnml_u:13388": "naivaṃ putri mayā kartuṃ śakyate tat kṣamasva me /",
  "S01ratnml_u:13389": "yat te janmani me rāṣṭre kṣemam evaṃ prajāyate // Rm_33.127{27} //",
  "S01ratnml_u:13390": "tadāpi tvaṃ pratijñaya brahmadattasya bhūpateḥ /",
  "S01ratnml_u:13391": "kṣemaṃkarāya putrāya saṃkalpitā mayātmaje // Rm_33.128{28} //",
  "S01ratnml_u:13392": "tad yathā me pratijñātaṃ vacanaṃ pūrayātmaje /",
  "S01ratnml_u:13393": "mā kṛthāḥ sarvathā kṣeme pravrajyāsādhane mama // Rm_33.129{29} //",
  "S01ratnml_u:13394": "yathā mayā pratijñātaṃ kariṣye na tad anyathā /",
  "S01ratnml_u:13395": "matveti me vacaḥ śrutvā kuladharme carātmaje // Rm_33.130{30} //",
  "S01ratnml_u:13396": "evaṃ pitroditaṃ śrutvā sā kṣemā prahatāśayā /",
  "S01ratnml_u:13397": "utthāya svālaye gatvā tūṣṇībhūtā nyaṣīdata // Rm_33.131{31} //",
  "S01ratnml_u:13398": "tadā sa janako rājā dūtam āhūya sādaraṃ /",
  "S01ratnml_u:13399": "sarvam etat pravṛttāṃtaṃ samākhyāyaivam abravīt // Rm_33.132{32} //",
  "S01ratnml_u:13400": "gacha sādho narendrasya brahmadattasya bhūpateḥ /",
  "S01ratnml_u:13401": "pura etat pravṛttāṃtaṃ nivedyaivaṃ prabodhaya // Rm_33.133{33} //",
  "S01ratnml_u:13402": "yad iyaṃ me sutā kṣemā pravrajituṃ samichati /",
  "S01ratnml_u:13403": "tad imāṃ sahasāgatvā bhavān ādātum arhati // Rm_33.134{34} //",
  "S01ratnml_u:13404": "iti rājñā samādiṣṭaṃ śrutvā puraḥ sa sādaraṃ /",
  "S01ratnml_u:13405": "tatheti saṃpratijñāya praṇatvā taṃ tato 'carat // Rm_33.135{35} //",
  "S01ratnml_u:13406": "tatra sa sahasā gatvā brahmadattasya bhūpateḥ /",
  "S01ratnml_u:13407": "upetya sāṃjalir natvā pura evaṃ nyavedayat // Rm_33.136{36} //",
  "S01ratnml_u:13408": "jaya eva yadarthe 'haṃ preṣito 'tra mahībhṛtā /",
  "S01ratnml_u:13409": "kośalendreṇa tad bhavāṃ śṛṇotv evaṃ bravīti saḥ // Rm_33.137{37} //",
  "S01ratnml_u:13410": "yad iyaṃ me sutā kṣemā pravrajituṃ samichati /",
  "S01ratnml_u:13411": "tad imāṃ sahasāgatvā bhavān āhartum arhati // Rm_33.138{38} //",
  "S01ratnml_u:13412": "yathā mayā pratijñātaṃ karttuṃ na śakyate 'nyathā /",
  "S01ratnml_u:13413": "tad ahaṃ te kumārāya dāsyāmi svātmajām imāṃ // Rm_33.139{39} //",
  "S01ratnml_u:13414": "evaṃ tena nareṃdreṇa samākhyāya bhavatpuraḥ /",
  "S01ratnml_u:13415": "preṣito 'ham iti jñātvā tat tatrāgaṃtum arhati // Rm_33.140{40} //",
  "S01ratnml_u:13416": "iti tenoditaṃ śrutvā brahmadattaḥ sa bhūpatiḥ /",
  "S01ratnml_u:13417": "taṃ dūtaṃ sahasāmaṃtrya pura evam abhāṣata // Rm_33.141{41} //",
  "S01ratnml_u:13418": "evaṃ ced āgamiṣyāmi saputraḥ saptame 'haṃ /",
  "S01ratnml_u:13419": "yat tat kṛtyaṃ hi tat sarvaṃ karttavyam iti kathyatāṃ // Rm_33.142{42} //",
  "S01ratnml_u:13420": "ity ādiṣṭaṃ nareṃdreṇa brahmadattena sāṃjaliḥ /",
  "S01ratnml_u:13421": "natvā tatheti vijñapya samutthāya tato 'carat // Rm_33.143{43} //",
  "S01ratnml_u:13422": "tatra sa sahasā gatvā svapuraṃ samupācaran /",
  "S01ratnml_u:13423": "nṛpatiṃ sāṃjalir natvā pura evaṃ nyavedayat // Rm_33.144{44} //",
  "S01ratnml_u:13424": "jaya deva yathādiṣṭaṃ brahmadattasya bhūpateḥ /",
  "S01ratnml_u:13425": "tathā vijñāpitaṃ sarvaṃ tad uktaṃ yācyate śṛṇu // Rm_33.145{45} //",
  "S01ratnml_u:13426": "(Rm 376)",
  "S01ratnml_u:13427": "evaṃ ced āgamiṣyāmi saputraḥ saptame 'hani /",
  "S01ratnml_u:13428": "tad yat kṛtyaṃ hi tat sarvaṃ sādhayituṃ tvam arhasi // Rm_33.146{46} //",
  "S01ratnml_u:13429": "iti tena narendreṇa pratijñāya nideśitaṃ /",
  "S01ratnml_u:13430": "iti satyaṃ parijñāya sarvaṃ kṛtyaṃ prakāraya // Rm_33.147{47} //",
  "S01ratnml_u:13431": "iti tenoditaṃ śrutvā prasenajit sa bhūpatiḥ /",
  "S01ratnml_u:13432": "tadarhasarvasāmagrīṃ sahasā samasādhayat // Rm_33.148{48} //",
  "S01ratnml_u:13433": "tadaitat sarvavṛttāṃtaṃ śrutvā cā dārikā sudhīḥ /",
  "S01ratnml_u:13434": "udvignamānasā kṣemā manasaivaṃ vyaciṃtayat // Rm_33.149{49} //",
  "S01ratnml_u:13435": "hā kiṃ mayātra karttavyaṃ vivāhāṃ me bhave yataḥ /",
  "S01ratnml_u:13436": "kāmabhogaṃ parityajya vāṃchāmi saugatavrataṃ // Rm_33.150{50} //",
  "S01ratnml_u:13437": "kāmā hi garhyate sadbhi varṇyate saugataṃ vrataṃ /",
  "S01ratnml_u:13438": "tad atra kiṃ kariṣyāmi yan me na gocaraṃ vrate // Rm_33.151{51} //",
  "S01ratnml_u:13439": "dhig janma tasya saṃsāre yasya na gocaraṃ vrate /",
  "S01ratnml_u:13440": "vrataṃ vinātra kiṃ sāraṃ kāmabhogyai guṇair api // Rm_33.152{52} //",
  "S01ratnml_u:13441": "tad atra kva gamiṣyāmi nimagnā kāmapaṃkile /",
  "S01ratnml_u:13442": "ko me trātā bhaved atra saṃbuddhād aparaḥ kṛtī // Rm_33.153{53} //",
  "S01ratnml_u:13443": "tad atra taṃ jagannāthaṃ sarvajñaṃ sarvatāyinaṃ /",
  "S01ratnml_u:13444": "saṃsmṛtvā śaraṇaṃ gatvā prārthaye sādhunādarāt // Rm_33.154{54} //",
  "S01ratnml_u:13445": "nūnaṃ buddho jagannātho jagacchāstā munīśvaraḥ /",
  "S01ratnml_u:13446": "kṛpayā māṃ samālokya buddhavrate niyojayet // Rm_33.155{55} //",
  "S01ratnml_u:13447": "yadi me daivayogena vrataṃ naiva labheya hi /",
  "S01ratnml_u:13448": "saṃbuddhaśaraṇodbhūtaṃ puṇyaṃ tu labhyate dhruvaṃ // Rm_33.156{56} //",
  "S01ratnml_u:13449": "saṃbuddhasmṛtijaṃ puṇyaṃ na kṣiṇoti kadā cana /",
  "S01ratnml_u:13450": "saṃbuddhasaṃvaraṃ dadyād iti prajñair nigadyate // Rm_33.157{57} //",
  "S01ratnml_u:13451": "tad ahaṃ taṃ jagannāthaṃ smṛtvātra maraṇaṃ varaṃ /",
  "S01ratnml_u:13452": "na tu kāmaviṣaṃ bhokṣye bhojye puṇyāmṛtaṃ dhruvaṃ // Rm_33.158{58} //",
  "S01ratnml_u:13453": "iti niścitya sā kṣemā snātvā śuddhāmvarāvṛtā /",
  "S01ratnml_u:13454": "śaraṇapṛṣṭham āruhya abhavad dinmukhā sthitā // Rm_33.159{59} //",
  "S01ratnml_u:13455": "jānubhyāṃ bhuvi saṃsthitā kṛtāṃjalipuṭā mudā /",
  "S01ratnml_u:13456": "bhagavantam anusmṛtvā natvaivaṃ prārthayat tridhā // Rm_33.160{60} //",
  "S01ratnml_u:13457": "bhagavan nātha sarvajña sarvasatvānukaṃpaka /",
  "S01ratnml_u:13458": "brahmacārin mahābhijña maharṣe duritāntakaḥ // Rm_33.161{61} //",
  "S01ratnml_u:13459": "praśamopāyavid vijña śānta citta mahāmune /",
  "S01ratnml_u:13460": "tvam eva hi jagannātha tat te 'haṃ śaraṇaṃ vraje // Rm_33.162{62} //",
  "S01ratnml_u:13461": "tan māṃ bhavodadhau magnāṃ kṛpayoddhartum arhati /",
  "S01ratnml_u:13462": "iti saṃprārthite satyo kanyayā kṣemayā tayā /",
  "S01ratnml_u:13463": "bhagavān kṛpayā dṛṣṭyā dadarśa tāṃ śubhāśayāṃ // Rm_33.163{63} //",
  "S01ratnml_u:13464": "tataḥ sa bhagavān dṛṣṭvā tāṃ kṣemāṃ bodhibhāvinīṃ /",
  "S01ratnml_u:13465": "ṛddhyākaśāt samāgatya tatra kṣemāntike yayau // Rm_33.164{64} //",
  "S01ratnml_u:13466": "tatra taṃ śrīghanaṃ dṛṣṭvā sā kṣemā sahasotthitā /",
  "S01ratnml_u:13467": "prajñapya svāsanaṃ natvā sāṃjalir evam abravīt // Rm_33.165{65} //",
  "S01ratnml_u:13468": "bhagavan nātha saṃbuddha praviśātrāsane śubhe /",
  "S01ratnml_u:13469": "prasīda kṛpayapāyān māṃ samuddhartuṃ arhasi // Rm_33.166{66} //",
  "S01ratnml_u:13470": "(Rm 377)",
  "S01ratnml_u:13471": "iti tasyārthitaṃ śrutvā bhagavān sa munīśvaraḥ /",
  "S01ratnml_u:13472": "tāṃ kṣemāṃ bhadrikāṃ kanyāṃ samālokyaivam ādiśat // Rm_33.167{67} //",
  "S01ratnml_u:13473": "mā bhaiṣi bhadrike kanye tvadīhitaṃ samṛdhyati /",
  "S01ratnml_u:13474": "tathā me śaraṇaṃ gatvā cara śubhe samāhitā // Rm_33.168{68} //",
  "S01ratnml_u:13475": "ity ādiśya punas tasyāḥ saṃbodhipadasādhanaṃ /",
  "S01ratnml_u:13476": "āryyasatyaṃ samārabhya saddharmaṃ samupādiśat // Rm_33.169{69} //",
  "S01ratnml_u:13477": "tad āryyadharmam ākarṇya kṣemā paribodhitā /",
  "S01ratnml_u:13478": "anāgāmiphalaṃ prāptā labdhābhijñābhavat tadā // Rm_33.170{70} //",
  "S01ratnml_u:13479": "tataḥ sā muditā kanyā dṛṣṭasatyā prasāditā /",
  "S01ratnml_u:13480": "sāṃjalis taṃ muniṃ natvā prārthayac caivam ādarāt // Rm_33.171{71} //",
  "S01ratnml_u:13481": "bhagavan sarvavin nātha sadaivaṃ kṛpayā bhavān /",
  "S01ratnml_u:13482": "dṛṣṭvā māṃ saugate dharme niyojya trātum arhati // Rm_33.172{72} //",
  "S01ratnml_u:13483": "ity arthitaṃ tayā śrutvā bhagavān sa munīśvaraḥ /",
  "S01ratnml_u:13484": "tathā hīti pratijñāya tathārddhyā cāśrame yayau // Rm_33.173{73} //",
  "S01ratnml_u:13485": "tadā sā kanyakā kṣemā saṃbuddhaśaraṇaṃ gatā /",
  "S01ratnml_u:13486": "saṃsmṛtya śraddhayā nityaṃ prācaran muditā śubhe // Rm_33.174{74} //",
  "S01ratnml_u:13487": "tadā sa brahmadatto 'pi putrapurohitādibhiḥ /",
  "S01ratnml_u:13488": "svajanaiḥ sahasotsāhaiḥ śrāvastyāṃ samupācarat // Rm_33.175{75} //",
  "S01ratnml_u:13489": "tadāgatam samākarṇya prasenajit sa bhūpatiḥ /",
  "S01ratnml_u:13490": "sahasā maṃgalotsāhaiḥ pratyudyayau tam ādarāt // Rm_33.176{76} //",
  "S01ratnml_u:13491": "tatra sa kośaleśas taṃ brahmadattaṃ narādhipaṃ /",
  "S01ratnml_u:13492": "upetya kuśalaṃ dṛṣṭvā svapure saṃnyaveśayat // Rm_33.177{77} //",
  "S01ratnml_u:13493": "tatrānekāḥ samāyātā lokāḥ sarve pramoditāḥ /",
  "S01ratnml_u:13494": "tadvivāhamahotsāhaṃ draṣṭuṃ samupatasthire // Rm_33.178{78} //",
  "S01ratnml_u:13495": "tataḥ sa kauśalo rājā tadvivāhadine śubhe /",
  "S01ratnml_u:13496": "sādhitasarvasāmagrīṃ hotuḥ samatyaḍhaukayat // Rm_33.179{79} //",
  "S01ratnml_u:13497": "tadā kṣemā kumārī sā sarvālaṃkārabhūṣitā /",
  "S01ratnml_u:13498": "mātrā saha samāgatya tatrāsane samāśrayat // Rm_33.180{80} //",
  "S01ratnml_u:13499": "kṣemaṃkarakumāro 'pi sarvālaṃkārabhūṣitaḥ /",
  "S01ratnml_u:13500": "pitrā saha samāgatya tatrāsane upāviśat // Rm_33.181{81} //",
  "S01ratnml_u:13501": "tataḥ sa vidhivid dhotā śuddhāsane samāśrayan /",
  "S01ratnml_u:13502": "vidhināgniṃ samāvāhya sa havyaiḥ samatarpayat // Rm_33.182{82} //",
  "S01ratnml_u:13503": "tataḥ purohito vipras tadvelā samupāgate /",
  "S01ratnml_u:13504": "kṣemaṃkarāya tāṃ kṣemāṃ saṃkalpayitum ārabhat // Rm_33.183{83} //",
  "S01ratnml_u:13505": "yathāvidhi samārabhya brāhmaṇaḥ sa purohitaḥ /",
  "S01ratnml_u:13506": "kṣemāyā hastam ādāya kumārasyāsya prāgrahīt // Rm_33.184{84} //",
  "S01ratnml_u:13507": "tasminn eva kṣaṇe tatra sā kṣemā sahasodgatā /",
  "S01ratnml_u:13508": "pakṣivat khaṃ samāśritya tasthau dhyātvā munīśvaraṃ // Rm_33.185{85} //",
  "S01ratnml_u:13509": "tātra sā bhāsayanty eva sthitā ciraṃ samāhitā /",
  "S01ratnml_u:13510": "prātihāryāṇi citrāṇi vividhāny abhyadarśayat // Rm_33.186{86} //",
  "S01ratnml_u:13511": "tad dṛṣṭvā kauśalo rājā prasenajit pitāpi saḥ /",
  "S01ratnml_u:13512": "brahmadatto narendro 'pi purohito dvijo 'pi saḥ // Rm_33.187{87} //",
  "S01ratnml_u:13513": "kṣemaṃkaraḥ kumāro 'pi sarve 'pi brāhmaṇāś ca te /",
  "S01ratnml_u:13514": "amātyā maṃtriṇaś cāpi sarve sainyagaṇā api // Rm_33.188{88} //",
  "S01ratnml_u:13515": "(Rm 378)",
  "S01ratnml_u:13516": "paurāś cāpi striyo 'nye 'pi dārakā dārikā api /",
  "S01ratnml_u:13517": "sarve 'tivismayākrāṃtahṛdayā avatasthire // Rm_33.189{89} //",
  "S01ratnml_u:13518": "tatra kṣemaṃkaro rājakumāro brāhmaṇaiḥ saha /",
  "S01ratnml_u:13519": "tāṃ kṣemāṃ sāṃjalir natvā prārthayad evam ādarāt // Rm_33.190{90} //",
  "S01ratnml_u:13520": "namas te bhagini kṣeme yat te 'haṃ kāmalālasāḥ /",
  "S01ratnml_u:13521": "pāṇiṃ grahītum ichāmi tat kṣamasva dayānidhe // Rm_33.191{91} //",
  "S01ratnml_u:13522": "yad evaṃ tvaṃ mahābhijñāpadaprāptā maharddhikā /",
  "S01ratnml_u:13523": "yat kāmān paribhuṃjīthā ity asthānam eva hi // Rm_33.192{92} //",
  "S01ratnml_u:13524": "tat kṣamasva tvam ākāśād avatīrya mahītale /",
  "S01ratnml_u:13525": "sarvalokābhibodhārthaṃ saddharmaṃ samupādiśa // Rm_33.193{93} //",
  "S01ratnml_u:13526": "iti saṃprārthitaṃ tena kumāreṇa niśamya sā /",
  "S01ratnml_u:13527": "kṣemā prasannāsyā tatrākāśād avātarat // Rm_33.194{94} //",
  "S01ratnml_u:13528": "tatra sā samupāgatya janakāye sabhāsane /",
  "S01ratnml_u:13529": "sthitvāryasatyam ārabhya saddharmaṃ samupādiśat // Rm_33.195{95} //",
  "S01ratnml_u:13530": "tat saddharmāmṛtaṃ pītvā sarve lokāḥ prabodhitāḥ /",
  "S01ratnml_u:13531": "satyam iti parijñāya prābhyanandan prasāditāḥ // Rm_33.196{96} //",
  "S01ratnml_u:13532": "tataḥ kṣemaṃkaraḥ pitrā saha taṃ kośalādhipaṃ /",
  "S01ratnml_u:13533": "āmaṃtrya tadguṇāhṛṣṭamanāḥ svaṃ nagaraṃ yayau // Rm_33.197{97} //",
  "S01ratnml_u:13534": "tataḥ sā kanyakā kṣemā sāñjaliḥ purato gatā /",
  "S01ratnml_u:13535": "pituḥ pādāmbuje natvā prārthayed evam ādarāt // Rm_33.198{93} //",
  "S01ratnml_u:13536": "nāhaṃ kāmārthinī tāta saṃbuddhaśaraṇārthinī /",
  "S01ratnml_u:13537": "tad itaḥ śāsane bauddhe gantum ichāmi sāṃprataṃ // Rm_33.199{99} //",
  "S01ratnml_u:13538": "tad yadi te mayi prītir asti dhārme 'pi vā ruciḥ /",
  "S01ratnml_u:13539": "tad atra kṛpayānujñāṃ dātum arhati me pita // Rm_33.200{100} //",
  "S01ratnml_u:13540": "iti saṃprārthitaṃ putryā śrutvā sa kauśalādhipaḥ /",
  "S01ratnml_u:13541": "tāṃ kṣemāṃ svātmajāṃ kanyāṃ ciraṃ dṛṣṭvaivam abravīt // Rm_33.201{1} //",
  "S01ratnml_u:13542": "kimetra vakṣyate putri yat tvaṃ saddharmavāṃchinī /",
  "S01ratnml_u:13543": "kiṃ cāpy asi mahābhijñāvatī prajñāvatī sudhīḥ // Rm_33.202{1} //",
  "S01ratnml_u:13544": "kiṃ tu tvaṃ dārikā kanyā śītavātātapāhatā /",
  "S01ratnml_u:13545": "tat pravrajyāvrataṃ vālye carituṃ śaknuyāḥ kathaṃ // Rm_33.203{3} //",
  "S01ratnml_u:13546": "saddharma yadi te vāṃchā gṛhe sthitvā samāhitā /",
  "S01ratnml_u:13547": "triratnabhajanaṃ kṛtvā saddharmaṃ sādhayātmaje // Rm_33.204{4} //",
  "S01ratnml_u:13548": "triratnabhajanodbhūtaṃ puṇyaṃ saddharmasādhanaṃ /",
  "S01ratnml_u:13549": "tena saṃbodhim āsādya saṃbuddhapadam āpnuyāḥ // Rm_33.205{5} //",
  "S01ratnml_u:13550": "evaṃ matvā svagehe tvaṃ śuddhaśīlavratāvṛtā /",
  "S01ratnml_u:13551": "triratnabhajanaṃ kṛtvā cara nityaṃ śubhe sadā // Rm_33.206{6} //",
  "S01ratnml_u:13552": "iti pitroditaṃ śrutvā śā kṣemā kāmaniḥspṛhā /",
  "S01ratnml_u:13553": "pitaraṃ taṃ samālokya punar evam abhāṣata // Rm_33.207{7} //",
  "S01ratnml_u:13554": "na me tāta gṛhāvāse kleśamāragaṇākule /",
  "S01ratnml_u:13555": "kṣaṇaṃ sthātuṃ manas tena vāṃchati saugataṃ vrataṃ // Rm_33.208{8} //",
  "S01ratnml_u:13556": "sarve 'pi saugataḥ santo vihāre sugatāśrame /",
  "S01ratnml_u:13557": "sadā dharmāmṛtaṃ bhuktvā vasanti sadguṇodyatāḥ // Rm_33.209{9} //",
  "S01ratnml_u:13558": "(Rm 379)",
  "S01ratnml_u:13559": "ta eva sadguṇādhārā bodhisatvāḥ sukhānvitāḥ /",
  "S01ratnml_u:13560": "yāvajjīvaṃ vrataṃ dhṛtvā yānti cānte jinālayaṃ // Rm_33.210{10} //",
  "S01ratnml_u:13561": "iti dṛṣṭvāham ichāmi pravrajituṃ jināśrame /",
  "S01ratnml_u:13562": "tad bhavān kṛpayānujñāṃ dātum arhati me prabho // Rm_33.211{11} //",
  "S01ratnml_u:13563": "iti saṃprārthitaṃ putryā śrutvā sa bodhitaḥ pitā /",
  "S01ratnml_u:13564": "tathānumodanāṃ kṛtvā tāṃ kṣemām evam abravīt // Rm_33.212{12} //",
  "S01ratnml_u:13565": "kiṃ mayā vakṣyate vatse tvam evaṃ satsubhārthinī /",
  "S01ratnml_u:13566": "tad vraja śāsane bauddhe vrataṃ cara samāhitā // Rm_33.213{13} //",
  "S01ratnml_u:13567": "iti pitrābhyanujñātaṃ śrutvā sā muditāśayā /",
  "S01ratnml_u:13568": "kṣemā tasya pituḥ pādau natvaiva niryayau tataḥ // Rm_33.214{14} //",
  "S01ratnml_u:13569": "tataḥ sā muditā kṣemā sahasā tatra jināśrame /",
  "S01ratnml_u:13570": "gatā taṃ śrīghanaṃ dṛṣṭvā muditā samupācarat // Rm_33.215{15} //",
  "S01ratnml_u:13571": "tatra sā sāñjalir natvā sāstāraṃ taṃ munīśvaraṃ /",
  "S01ratnml_u:13572": "purataḥ samupāsīnā prārthayad evam ādarāt // Rm_33.216{16} //",
  "S01ratnml_u:13573": "bhagavan nātha sarvajña bhavatāṃ śaraṇaṃ vraje /",
  "S01ratnml_u:13574": "tat pravrajyāvrataṃ datvā sadā me 'nugrahaṃ kuru // Rm_33.217{17} //",
  "S01ratnml_u:13575": "ity arthitaṃ tayā śrutvā bhagavān sa munīśvaraḥ /",
  "S01ratnml_u:13576": "tac chiro dakṣahastena pṛṣṭvā tām evam abravīt // Rm_33.218{18} //",
  "S01ratnml_u:13577": "ehi vatse pragacha tvaṃ gautamyāḥ śaraṇaṃ vraja /",
  "S01ratnml_u:13578": "sā mātā bhikṣuṇīśāstā pravrajyāṃ te pradāsyati // Rm_33.219{19} //",
  "S01ratnml_u:13579": "ity ādiṣṭaṃ munīndreṇa śrutvā sā muditāśayā /",
  "S01ratnml_u:13580": "kṣemā tasyā jaganmātur gautamyāḥ samupācarat // Rm_33.220{20} //",
  "S01ratnml_u:13581": "tatra sā samupāsṛtya dṛṣṭvā tāṃ gautamīṃ mudā /",
  "S01ratnml_u:13582": "kṛtāñjalipuṭo natvā prārthayad evam ādarāt // Rm_33.221{21} //",
  "S01ratnml_u:13583": "jaganmātar ahaṃ kṣemā bhavatyāḥ śaraṇaṃ vraje /",
  "S01ratnml_u:13584": "tan pravrajyāvrataṃ mahyaṃ bhavantī dātum arhati // Rm_33.222{22} //",
  "S01ratnml_u:13585": "ity arthitaṃ tayā śrutvā gautāmī sā prasāditā /",
  "S01ratnml_u:13586": "tac chiro dakṣahastena pṛṣṭvaivaṃ tām abhāṣata // Rm_33.223{23} //",
  "S01ratnml_u:13587": "ehi bhikṣuṇi vatse śāsane saugate śubhe /",
  "S01ratnml_u:13588": "pravrajyāsaṃvaraṃ dhṛtvā brahmacaryaṃ samācara // Rm_33.224{24} //",
  "S01ratnml_u:13589": "ehīti samādiṣṭe gautamyāsya śubhāśayā /",
  "S01ratnml_u:13590": "kṣemābhūn muṇḍitā pātradharā sucīvarāvṛtā // Rm_33.225{25} //",
  "S01ratnml_u:13591": "tataḥ sā bhikṣuṇī kṣemā saumyarūpā jitendriyā /",
  "S01ratnml_u:13592": "bhitvā 'vidyāgaṇān duṣṭān prāptavidyāgaṇāñ chubhān // Rm_33.226{26} //",
  "S01ratnml_u:13593": "samādhidhāraṇīvidyā ghaṭamānā samudyatā /",
  "S01ratnml_u:13594": "mahābhijñāpadaprāptā saṃbodhipadasādhinī // Rm_33.227{27} //",
  "S01ratnml_u:13595": "tataḥ sā sumatīr matvā bhavacakraṃ calācalaṃ /",
  "S01ratnml_u:13596": "matvā ca sarvasaṃskāragatiś cāpi vighātinīḥ // Rm_33.228{28} //",
  "S01ratnml_u:13597": "sarvakleśagaṇān hitvā jitvā māragaṇān api /",
  "S01ratnml_u:13598": "sākṣād arhatpadaṃ prāpya babhūva brahmacāriṇī // Rm_33.229{29} //",
  "S01ratnml_u:13599": "tataḥ sākāśasādṛśyā nirvikalpā niraṃjanā /",
  "S01ratnml_u:13600": "vāsicaṃdanakalpāṃśā pariśuddhatrimaṃḍalā // Rm_33.230{30} //",
  "S01ratnml_u:13601": "saṃsāralābhasatkāraniḥspṛhā sarvadehināṃ /",
  "S01ratnml_u:13602": "(Rm 380)",
  "S01ratnml_u:13603": "sa devāsuralokānāṃ vaṃdyā pūjyābhavat satī // Rm_33.231{31} //",
  "S01ratnml_u:13604": "tataḥ sa bhagavāñ chāstā sarvajño 'rhan munīśvaraḥ /",
  "S01ratnml_u:13605": "sarvāns tāṃ śrāvakāṃ bhikṣūn samāmaṃtryaivam ādiśat // Rm_33.232{32} //",
  "S01ratnml_u:13606": "eṣāgrā bhikṣavaḥ sarvabhikṣūṇīnāṃ mamāśrame /",
  "S01ratnml_u:13607": "abhijñāpratibhāṇasatprajñānāṃ yad iyaṃ sudhīḥ // Rm_33.233{33} //",
  "S01ratnml_u:13608": "kṣemākhyā bhikṣuṇī satyavādinī brahmacāriṇī /",
  "S01ratnml_u:13609": "saty advayaparijñātā saṃbodhipadagāminī // Rm_33.234{34} //",
  "S01ratnml_u:13610": "ity ādiṣṭe munīndreṇa sarve te sāṃghikā api /",
  "S01ratnml_u:13611": "vismitās taṃ muniṃ natvā paprachus tat purākṛtaṃ // Rm_33.235{35} //",
  "S01ratnml_u:13612": "bhagavann anayā karma kiṃ purā sukṛtaṃ kṛtaṃ /",
  "S01ratnml_u:13613": "yeneyaṃ bhadrikā kṣemā prajñāvatī maharddhikā // Rm_33.236{36} //",
  "S01ratnml_u:13614": "mahāprajñāvatīnāṃ ca sarvāsām api saddhiyāṃ /",
  "S01ratnml_u:13615": "maharddhipratibhāṇānām agrā nirdiśyate tvayā // Rm_33.237{37} //",
  "S01ratnml_u:13616": "tad ime sāṃghikāḥ sarve śrotum ichaṃti sāṃprataṃ /",
  "S01ratnml_u:13617": "tat sarvaṃ samupādiśya sarvāl lokān prabodhaya // Rm_33.238{38} //",
  "S01ratnml_u:13618": "iti taiḥ prārthitaṃ śrutvā bhagavān sa munīśvaraḥ /",
  "S01ratnml_u:13619": "sarvāns tān sāṃghikān bhikṣūn samālokyaivam ādiśat // Rm_33.239{39} //",
  "S01ratnml_u:13620": "śṛṇuta bhikṣavaḥ sarve purā yad anayā kṛtaṃ /",
  "S01ratnml_u:13621": "tad ahaṃ saṃpravakṣyāmi sarvalokābhibodhane // Rm_33.240{40} //",
  "S01ratnml_u:13622": "purābhūt kāśyapo nāma tathāgato munīśvaraḥ /",
  "S01ratnml_u:13623": "sarvajño 'rhañ jagacchāstā sugato dharmādhipo jinaḥ // Rm_33.241{41} //",
  "S01ratnml_u:13624": "vārāṇasyām upāraṇye mṛgadāve jināśrame /",
  "S01ratnml_u:13625": "saddharmaṃ samupādiśya vijahāra sasāṃghikaḥ // Rm_33.242{42} //",
  "S01ratnml_u:13626": "tac chāsane tadā śreṣṭhiduhitā śaraṇaṃ gatā /",
  "S01ratnml_u:13627": "pravrajyāvratam ādāya pracacāra samāhitā // Rm_33.243{43} //",
  "S01ratnml_u:13628": "sā tatra śāsane bauddhe dadau dānaṃ samādarāt /",
  "S01ratnml_u:13629": "dvādaśābda sahasrāṇi brahmacaryaṃ cacāra ca // Rm_33.244{44} //",
  "S01ratnml_u:13630": "na kesmiṃ viguṇe 'bhyāsaṃ cakāra sā nirudyamā /",
  "S01ratnml_u:13631": "kevalaṃ saṃvaraṃ dhṛtvā triratnaṃ sarvadābhajat // Rm_33.245{45} //",
  "S01ratnml_u:13632": "tasyāyābhūd upādhyāyā bhikṣuṇī brahmacāriṇī /",
  "S01ratnml_u:13633": "sā kāśyapena nirdiṣṭā prajñāvatīgaṇāgragā // Rm_33.246{46} //",
  "S01ratnml_u:13634": "tat samākarṇya sā sādhvī bhikṣuṇī cānumoditā /",
  "S01ratnml_u:13635": "manasaivaṃ samādhāya praṇidhānaṃ vyadhān mudā // Rm_33.247{47} //",
  "S01ratnml_u:13636": "yathāyam uttaro vipro vyākṛtas tena tāyinā /",
  "S01ratnml_u:13637": "kalau śākyamunir nāma tathāgato bhaved iṭi // Rm_33.248{48} //",
  "S01ratnml_u:13638": "tadā tasya munīndrasya śāsane śaraṇaṃ gatā /",
  "S01ratnml_u:13639": "pravrajyāsaṃvaraṃ dhṛtvā careyaṃ brahmacārikāṃ // Rm_33.249{49} //",
  "S01ratnml_u:13640": "aham api tayā tatra prajñāvatīgaṇādhipā /",
  "S01ratnml_u:13641": "bhaveya hi yathāpīyam upādhyāyā mamādhunā // Rm_33.250{50} //",
  "S01ratnml_u:13642": "sadaitatpraṇidhānena caraṃti sā śubhāśayā /",
  "S01ratnml_u:13643": "triratnasmaraṇaṃ kṛtvā samaye maraṇaṃ yayau // Rm_33.251{51} //",
  "S01ratnml_u:13644": "yāsau śreṣṭhisutā hy eṣā kṣemā rājasutādhunā /",
  "S01ratnml_u:13645": "yānmeti bhikṣavo yūyaṃ manyadhvaṃ vratam eva hi // Rm_33.252{52} //",
  "S01ratnml_u:13646": "(Rm 381)",
  "S01ratnml_u:13647": "yat tadā prakṛtaṃ dānaṃ kāśyapaśāsane 'nayā /",
  "S01ratnml_u:13648": "etaddharmavipākena bhavatīyaṃ nṛpātmajā // Rm_33.253{53} //",
  "S01ratnml_u:13649": "yac cāpi hy anayā tatra brahmacaryaṃ supālitaṃ /",
  "S01ratnml_u:13650": "etatpuṇyair ihārhantī bhavatīyaṃ kilā 'dhunā // Rm_33.254{54} //",
  "S01ratnml_u:13651": "yadyāpi hy anayā tatra praṇidhānaṃ kṛtaṃ yathā /",
  "S01ratnml_u:13652": "tatheyaṃ bhavati hy atra prajñāvatīgaṇādhipā // Rm_33.255{55} //",
  "S01ratnml_u:13653": "evaṃ hi yat kṛtaṃ yena tenaiva bhujyate phalaṃ /",
  "S01ratnml_u:13654": "abhuktaṃ kṣīyate naiva karma kvāpi kadā cana // Rm_33.256{56} //",
  "S01ratnml_u:13655": "nāgnibhir dahyate karma klidyate nodakair api /",
  "S01ratnml_u:13656": "vāyubhiḥ śuṣyate naiva kṣīyate nāpi bhūmiṣu // Rm_33.257{57} //",
  "S01ratnml_u:13657": "na praṇaśyaṃti karmāṇi janmakalpaśatair api /",
  "S01ratnml_u:13658": "sāmāgrīṃ prāpya kāle hi phalanti prāṇināṃ khalu // Rm_33.258{58} //",
  "S01ratnml_u:13659": "anyathāpi bhaven naiva kṛtakarmaphalaṃ kvacit /",
  "S01ratnml_u:13660": "kṛṣṇakarmavipāke hi duḥkhataiva sadā bhave // Rm_33.259{59} //",
  "S01ratnml_u:13661": "śubhakarmavipāke tu sukhataiva sadā bhavet /",
  "S01ratnml_u:13662": "miśritakarmapākena miśritatā sadaiva hi // Rm_33.260{60} //",
  "S01ratnml_u:13663": "yathaiva yat kṛtaṃ karma tathaiva tat phalaṃ dhruvaṃ /",
  "S01ratnml_u:13664": "evaṃ matvātra saṃsāre sarvadā śubhavāṃchibhiḥ // Rm_33.261{61} //",
  "S01ratnml_u:13665": "triratnabhajanaṃ kṛtvā caritavyaṃ sadā śubhe // Rm_33.262{62} //",
  "S01ratnml_u:13666": "ity ādiṣṭaṃ munīndreṇa śrutvā te sarvasāṃghikāḥ /",
  "S01ratnml_u:13667": "tatheti prativijñapya prābhyanandan prabodhitāḥ // Rm_33.263{63} //",
  "S01ratnml_u:13668": "etan me guruṇādiṣṭaṃ śrutaṃ mayā tathocyate /",
  "S01ratnml_u:13669": "tvaṃ cāpy evaṃ mahārāja cara nityaṃ śubhe sadā // Rm_33.264{64} //",
  "S01ratnml_u:13670": "prajāś cāpi tathā rājan bodhayitvā prayatnataḥ /",
  "S01ratnml_u:13671": "bodhimārge pratiṣṭhāpya pālayasva samāhitaḥ // Rm_33.265{65} //",
  "S01ratnml_u:13672": "tena te sarvadā nityaṃ sarvatrāpi śubhaṃ bhavet /",
  "S01ratnml_u:13673": "kramād bodhiṃ ca saṃprāpya saṃbuddhapadam āpnuyāḥ // Rm_33.266{66} //",
  "S01ratnml_u:13674": "iti tenārhatādiṣṭaṃ śrutvā 'śokaḥ sa bhūpatiḥ /",
  "S01ratnml_u:13675": "tatheti prativijñapya prābhyanandat sapārṣadaḥ // Rm_33.267{67} //",
  "S01ratnml_u:13676": "kṣemāvadānaṃ manujā idaṃ ye śṛṇvaṃti cāpi niśāmayanti /",
  "S01ratnml_u:13677": "te sarva evaṃ satataṃ sukhāni bhuktvā prayānty eva jinālayan te // Rm_33.268{68} //",
  "S01ratnml_u:13678": "++ iti ratnāvadānatatve kṣemāvadānaṃ samāptam ++",
  "S01ratnml_u:13679": "(Rm 382)",
  "S01ratnml_u:13680": "XXXIV Ārāmikāvadāna",
  "S01ratnml_u:13681": "athāśoko mahīpālaḥ kṛtāñjaliḥ pramoditaḥ /",
  "S01ratnml_u:13682": "upaguptaṃ yatiṃ natvā punar evam abhāṣata // Rm_34.1{1} //",
  "S01ratnml_u:13683": "bhadanta śrotum ichāmi punar anyat subhāṣitaṃ /",
  "S01ratnml_u:13684": "tadyathā guruṇādiṣṭaṃ tathādeṣṭuñ ca me 'rhati // Rm_34.2{2} //",
  "S01ratnml_u:13685": "iti saṃprārthitaṃ rājñā śrutvā so 'rhan mahāmatiḥ /",
  "S01ratnml_u:13686": "tam aśokaṃ mahārājaṃ samālokyaivam ādiśat // Rm_34.3{3} //",
  "S01ratnml_u:13687": "śṛṇu sādhu mahārāja yathā me guruṇoditaṃ /",
  "S01ratnml_u:13688": "tathātrāhaṃ pravakṣyāmi tava dharmapravṛddhaye // Rm_34.4{4} //",
  "S01ratnml_u:13689": "tadyathā bhagavān buddhaḥ śākyasiṃho munīśvaraḥ /",
  "S01ratnml_u:13690": "sarvajñaḥ sugato śāstā dharmarājas tathāgataḥ // Rm_34.5{5} //",
  "S01ratnml_u:13691": "śrāvakair bhikṣubhiḥ sārddhaṃ bhikṣuṇībhir upāsakaiḥ /",
  "S01ratnml_u:13692": "upāsikāgaṇaiś cāpi cailakaiś cāpi tīrthikaṃ // Rm_34.6{6} //",
  "S01ratnml_u:13693": "bodhisatvair mahāsatvaiḥ sarvasatvahitaṃkaraṃ /",
  "S01ratnml_u:13694": "ṛṣibhir yogibhiś cāpi yatibhir brahmacāribhiḥ // Rm_34.7{7} //",
  "S01ratnml_u:13695": "śrāvastyā bahir udyāne jetāraṇye jināśrame /",
  "S01ratnml_u:13696": "vihāre vyaharal lokahitārthaṃ dharmam ādiśan // Rm_34.8{8} //",
  "S01ratnml_u:13697": "tat saddharmāmṛtaṃ pātuṃ sarve satvāḥ pramoditāḥ /",
  "S01ratnml_u:13698": "śakrabrahmādayo devāḥ sarvalokādhipā api // Rm_34.9{9} //",
  "S01ratnml_u:13699": "nagendrā asurendrāś ca yakṣagaṃdharvakinnarāḥ /",
  "S01ratnml_u:13700": "siddhā vidyādharāḥ sādhyā garuḍā rākṣasā api // Rm_34.10{10} //",
  "S01ratnml_u:13701": "brāhmaṇāḥ kṣatriyā bhūpā rājaputrāś ca maṃtriṇaḥ /",
  "S01ratnml_u:13702": "amātyāḥ śreṣṭhinaḥ paura gṛhādhipā mahājanāḥ // Rm_34.11{11} //",
  "S01ratnml_u:13703": "vaṇijaḥ sārthavāhāś ca śilpino 'pi śubhārthinaḥ /",
  "S01ratnml_u:13704": "grāmyā jānapadāś cānyalokāḥ kārpaṭikādayaḥ // Rm_34.12{12} //",
  "S01ratnml_u:13705": "sarve te samupāśritya vihāre taṃ munīśvaraṃ /",
  "S01ratnml_u:13706": "dṛṣṭvā sāñjalayo natvā muditāḥ samunpāviśan // Rm_34.13{13} //",
  "S01ratnml_u:13707": "tatra sarve 'pi te nāthaṃ tam abhyarcya yathākramaṃ /",
  "S01ratnml_u:13708": "tridhā pradakṣiṇīkṛtya praṇatvā samupāśrayan // Rm_34.14{14} //",
  "S01ratnml_u:13709": "tadā tān samupāsīnāṃ dṛṣṭvā sa bhagavāñ jinaḥ /",
  "S01ratnml_u:13710": "āryasatyaṃ samārabhya saddharmaṃ samupādiśat // Rm_34.15{15} //",
  "S01ratnml_u:13711": "tat saddharmāmṛtaṃ pītva sarve brahmādayo 'pi te /",
  "S01ratnml_u:13712": "lokāḥ satyam iti matvā prābhyanandan prabodhitāḥ // Rm_34.16{16} //",
  "S01ratnml_u:13713": "tasminn avasare kaścit'sau 'tha āramikaḥ sudhīḥ /",
  "S01ratnml_u:13714": "dantakāṣṭhaṃ samādāya śrāvastyāṃ samupāviśat // Rm_34.17{17} //",
  "S01ratnml_u:13715": "tatra naimittiko dvāre 'vasthitas tam āgataṃ /",
  "S01ratnml_u:13716": "dṛṣṭvā tad dantakāṣṭhaṃ ca samālokyaivam upāgamat // Rm_34.18{18} //",
  "S01ratnml_u:13717": "(Rm 383)",
  "S01ratnml_u:13718": "vataitad dantakāṣṭhaṃ yo bhakṣayiṣyati mānavaḥ /",
  "S01ratnml_u:13719": "nūnam ṇataraṇaṃ bhogyaṃ prabhokṣyati sa bhāgyavān // Rm_34.19{19} //",
  "S01ratnml_u:13720": "etat tenoditaṃ śrutvā sa āramika unmukhaḥ /",
  "S01ratnml_u:13721": "tatraiva kṣaṇam āśritya manasaivaṃ vyacintayat // Rm_34.20{20} //",
  "S01ratnml_u:13722": "kasmāy etad ahaṃ dadyāṃ saṃmāno yena me bhavet /",
  "S01ratnml_u:13723": "evaṃ dhyātvā punas tatra manasaivaṃ vyacintayat // Rm_34.21{21} //",
  "S01ratnml_u:13724": "yad ayaṃ bhagavān buddhaḥ sarvatraidhātukādhipaḥ /",
  "S01ratnml_u:13725": "jagacchāstā jagannātho dharmarājo munīśvaraḥ // Rm_34.22{22} //",
  "S01ratnml_u:13726": "yad asmai dīyate kiñcid api tat phalam uttamaṃ /",
  "S01ratnml_u:13727": "aprameyam asaṃkhyeyaṃ mahatkhyātaṃ śrutaṃ mayā // Rm_34.23{23} //",
  "S01ratnml_u:13728": "tad asmai dharmarājāya buddhāya sarvatāyine /",
  "S01ratnml_u:13729": "jagacchāstre munīndrāya dadyāṃ kāṣṭham idaṃ nv ahaṃ // Rm_34.24{24} //",
  "S01ratnml_u:13730": "iti dhyātvā viniścitya sa āramika ādarāt /",
  "S01ratnml_u:13731": "dantakāṣṭhaṃ tad ādāya jetodyāne upācarat // Rm_34.25{25} //",
  "S01ratnml_u:13732": "tatra taṃ śrīghanaṃ dṛṣṭvā bhikṣusaṃghapuraskṛtaṃ /",
  "S01ratnml_u:13733": "vihāre sa prasannāsyāḥ praviṣṭaḥ samupācarat // Rm_34.26{26} //",
  "S01ratnml_u:13734": "tatra tasya munīndrasya dantakāṣṭhaṃ tad ādarāt /",
  "S01ratnml_u:13735": "upasthāpya praṇatvā sa sāṃjalir evam abravīt // Rm_34.27{27} //",
  "S01ratnml_u:13736": "bhagavan nātha sarvajña mamānugrahakāraṇāt /",
  "S01ratnml_u:13737": "dantakāṣṭham imaṃ śāstā bhavān ādātum arhati // Rm_34.28{28} //",
  "S01ratnml_u:13738": "evaṃ saṃprārthite tena bhagavān sa munīśvaraḥ /",
  "S01ratnml_u:13739": "dṛṣṭvā tat kāṣṭham ādāya tasyāgrato vyasṛjata // Rm_34.29{29} //",
  "S01ratnml_u:13740": "tadā tat kāṣṭham ādāya sa udyānapālako mudā /",
  "S01ratnml_u:13741": "tatraiva saugatārāme nikhanya nidadhe bhuvi // Rm_34.30{30} //",
  "S01ratnml_u:13742": "tatra nihitamātraṃ tat kāṣṭhaṃ mūlapratiṣṭhitaṃ /",
  "S01ratnml_u:13743": "mahacchākhāharitpatrapuṣpaphalasamṛddhitaḥ // Rm_34.31{31} //",
  "S01ratnml_u:13744": "tatkṣaṇena mahān vṛkṣo nyagrodhaḥ parimaṇḍalaḥ /",
  "S01ratnml_u:13745": "sarvasatvamanohārī mahāmegha ivābhavat // Rm_34.32{32} //",
  "S01ratnml_u:13746": "tatra sa bhagavān gatvā tacchāyāṃ samupāśrayan /",
  "S01ratnml_u:13747": "sabhāmadhyāsanāsīnaḥ saddhārmaṃ samupādiśat // Rm_34.33{33} //",
  "S01ratnml_u:13748": "etad adbhutam ālokya sarve lokāḥ savismayāḥ /",
  "S01ratnml_u:13749": "tat saddharmāmṛtaṃ pītvā prābhyanandan pramoditāḥ // Rm_34.34{34} //",
  "S01ratnml_u:13750": "tadā tatra mahātmā sa gṛhīśo 'nāthapiṇḍadaḥ /",
  "S01ratnml_u:13751": "samāgatya munīndraṃ taṃ natvaivaṃ prārthayan mudā // Rm_34.35{35} //",
  "S01ratnml_u:13752": "bhagavann aham adyeha bhagavantaṃ sasāṃghikaṃ /",
  "S01ratnml_u:13753": "pūjayituṃ samichāmi tan mamānugrahaṃ kuru // Rm_34.36{36} //",
  "S01ratnml_u:13754": "iti tat prārthitaṃ śrutvā bhagavān sa munīśvaraḥ /",
  "S01ratnml_u:13755": "tatheti taṃ samālokya tūṣṇīṃ bhūtvādhyuvāsa tat // Rm_34.37{37} //",
  "S01ratnml_u:13756": "tad adhivāsitaṃ śāstra matvā so 'nāthapiṇḍadaḥ /",
  "S01ratnml_u:13757": "tatrāsanāni prajñapya tat sāmagrīṃ samānayat // Rm_34.38{38} //",
  "S01ratnml_u:13758": "tadā sa bhagavāns tatra sasāṃghikaḥ samutthitaḥ /",
  "S01ratnml_u:13759": "tad dattaṃ pādyam ādāya svasvāsane samāśrayat // Rm_34.39{39} //",
  "S01ratnml_u:13760": "tatrāsanasamāsīnaṃ taṃ munīndraṃ sasāṃghikaṃ /",
  "S01ratnml_u:13761": "(Rm 384)",
  "S01ratnml_u:13762": "dṛṣṭvā sa muditaḥ śreṣṭhī yathākramaṃ samarcayet // Rm_34.40{40} //",
  "S01ratnml_u:13763": "tataḥ śatarasai bhojyaiḥ supraṇītaiḥ sa dīnabhṛt /",
  "S01ratnml_u:13764": "saṃbuddhapramukhaṃ sarvasaṃghaṃ taṃ samatarpayat // Rm_34.41{41} //",
  "S01ratnml_u:13765": "tataḥ sa śrīghanaṃ sarvasaṃghaṃ ca parituṣṭitaṃ /",
  "S01ratnml_u:13766": "matvā panīyapātrāṇi tad dhastādīṃ vyaśodhayat // Rm_34.42{42} //",
  "S01ratnml_u:13767": "tataḥ kramukatāmbūlagaṇauṣadhīrasāyanaṃ /",
  "S01ratnml_u:13768": "datvā sa sāṃjalir natvā sasaṃghaṃ tam upāśrayat // Rm_34.43{43} //",
  "S01ratnml_u:13769": "tataḥ sa bhagavān dṛṣṭvā taṃ gṛhastham upasthitaṃ /",
  "S01ratnml_u:13770": "ādimadhyāmṭakalyāṇaṃ sāśiṣaṃ dharmam ādiśat // Rm_34.44{44} //",
  "S01ratnml_u:13771": "tad dṛṣṭva samahotsāham āramikaḥ sa mohitaḥ /",
  "S01ratnml_u:13772": "naimittikasamākhyātaṃ satyaṃ matvābhyanaṃdata // Rm_34.45{45} //",
  "S01ratnml_u:13773": "tataḥ sa suprasannātmā ārāmikaḥ pramoditaḥ /",
  "S01ratnml_u:13774": "samutthāya munīndrasya purataḥ samupācarat // Rm_34.46{46} //",
  "S01ratnml_u:13775": "tatra tasya munīndrasya pādayoḥ sa kṛtāñjaliḥ /",
  "S01ratnml_u:13776": "praṇatvā manasā bodhipraṇidhānaṃ vyadhān mudā // Rm_34.47{47} //",
  "S01ratnml_u:13777": "yad asmai dharmarājāya jagacchāstrai jagadbhute /",
  "S01ratnml_u:13778": "mayātra śraddhayā dattakāṣṭhamātraṃ samarppitaṃ // Rm_34.48{48} //",
  "S01ratnml_u:13779": "etatpuṇyavipākena caritvāhaṃ śubhe sadā /",
  "S01ratnml_u:13780": "pratyekāṃ bodhim āsādya nirvṛtipadam āpnuyāṃ // Rm_34.49{49} //",
  "S01ratnml_u:13781": "iti tena sucittena praṇidhānam kṛtaṃ sadā /",
  "S01ratnml_u:13782": "matvā sa bhagavān smitaṃ visasarja saraśmikaṃ // Rm_34.50{50} //",
  "S01ratnml_u:13783": "tatas te raśmayaḥ sarvā munimukhābjaniḥsṛtāḥ /",
  "S01ratnml_u:13784": "nānā varṇāḥ samanteṣu bhuvaneṣu sa bhāsayan // Rm_34.51{51} //",
  "S01ratnml_u:13785": "ye cādho bhuvane yātāḥ sarvatra narakeṣu te /",
  "S01ratnml_u:13786": "avabhāsya sukhīkṛtya nārakīyān pracerire // Rm_34.52{52} //",
  "S01ratnml_u:13787": "tadraśmisaṃparispṛṣṭāḥ sarve te narakasthitāḥ /",
  "S01ratnml_u:13788": "nirduḥkhāḥ sukhasaṃpannā vismitā evam ūcire // Rm_34.53{53} //",
  "S01ratnml_u:13789": "aho citraṃ kathaṃ duḥkhaṃ prasrabdhaṃ jāyate sukhaṃ /",
  "S01ratnml_u:13790": "itaś cyutāḥ kuhānyatra saṃprāptāḥ sāṃprataṃ vayaṃ // Rm_34.54{54} //",
  "S01ratnml_u:13791": "iti saṃdigdhacittānāṃ teṣāṃ narakavāsināṃ /",
  "S01ratnml_u:13792": "bodhārthaṃ nirmitaṃ buddhaṃ bhagavān vyasṛjat tadā // Rm_34.55{55} //",
  "S01ratnml_u:13793": "tan nirmitaṃ muniṃ dṛṣṭvā sarve te narakasthititāḥ /",
  "S01ratnml_u:13794": "mahaccitrasamākrāntahṛdayāś caivam ūśire // Rm_34.56{56} //",
  "S01ratnml_u:13795": "naivānyatra gatā sarve ihaiva saṃsthitā vayaṃ /",
  "S01ratnml_u:13796": "kintv ayaṃ puruṣo 'pūrvadarśanaḥ samupāgataḥ // Rm_34.57{57} //",
  "S01ratnml_u:13797": "nūnam ayaṃ mahāsattvaḥ samīkṣyāsmān suduḥkhinaḥ /",
  "S01ratnml_u:13798": "kṛpayā coditaḥ sarvān samuddharttum ihāgataḥ // Rm_34.58{58} //",
  "S01ratnml_u:13799": "tad asya puruṣasyātra sarvair asmābhir ādarāt /",
  "S01ratnml_u:13800": "śraddhayā śaraṇaṃ gatvā karttavyaṃ bhajanaṃ mudā // Rm_34.59{59} //",
  "S01ratnml_u:13801": "iti saṃbhāṣya te sarve nārakīyā prasāditāḥ /",
  "S01ratnml_u:13802": "tasya nirmitabuddhasya prābhajañ charaṇaṃ gatāḥ // Rm_34.60{60} //",
  "S01ratnml_u:13803": "(Rm 385)",
  "S01ratnml_u:13804": "tadaitadbhajanotpannaiḥ puṇyais te narakotthitāḥ /",
  "S01ratnml_u:13805": "nirmuktapātakāḥ sarve śuddhakāyā divaṃ yayuḥ // Rm_34.61{61} //",
  "S01ratnml_u:13806": "evaṃ te raśmayaḥ sarve sarvāns tān nirayāśṛtān /",
  "S01ratnml_u:13807": "avabhāsya samuddhṛtya pratyāyayur muneḥ puraḥ // Rm_34.62{62} //",
  "S01ratnml_u:13808": "evam urddhagatā ye ca raśmayas te prasāritāḥ /",
  "S01ratnml_u:13809": "avabhāsya diśaḥ sarvāḥ saṃprasusruḥ surālayān // Rm_34.63{63} //",
  "S01ratnml_u:13810": "sarvān devālayāṃś caivam avabhāsya samantataḥ /",
  "S01ratnml_u:13811": "gatvākaniṣṭhaparyantaṃ sarvān devān acodayan // Rm_34.64{64} //",
  "S01ratnml_u:13812": "anityaṃ khalu saṃsāraṃ duḥkhaśūnyam anātmakaṃ /",
  "S01ratnml_u:13813": "puṇyam eva jagatsāraṃ matvā tac cinutādarāt // Rm_34.65{65} //",
  "S01ratnml_u:13814": "niṣkrāmatārabhadhvaṃ tad yujyadhvaṃ buddhaśāsane /",
  "S01ratnml_u:13815": "mārasainyān vinirjitya caradhvaṃ saṃvare sadā // Rm_34.66{66} //",
  "S01ratnml_u:13816": "yo 'pramatto munīndrasya śāsane saṃcariṣyate /",
  "S01ratnml_u:13817": "sa hitvā janma saṃsāre duḥkhasyāntaṃ kariṣyati // Rm_34.67{67} //",
  "S01ratnml_u:13818": "ity udghoṣaiḥ surān sarvāñ codayitvā samantataḥ /",
  "S01ratnml_u:13819": "sarve te raśmayas tatra puraḥ pratyāyayur muneḥ // Rm_34.68{68} //",
  "S01ratnml_u:13820": "tatra te raśmayaḥ sarve 'py ekībhūtāś ca piṇḍitāḥ /",
  "S01ratnml_u:13821": "muniṃ pradakṣiṇīkṛtya tad ūrṇāyāṃ samāviśan // Rm_34.69{69} //",
  "S01ratnml_u:13822": "tad dṛṣṭvā sabhāsīnāḥ sarve lokāḥ savismayāḥ /",
  "S01ratnml_u:13823": "kiṃ śāstehādiśed dharmam ity evaṃ samacintayat // Rm_34.70{70} //",
  "S01ratnml_u:13824": "athānaṃdaḥ samutthāya kṛtāṃjaliḥ savismayaḥ /",
  "S01ratnml_u:13825": "bhagavantaṃ tam ānamya prārthayad evam ādarāt // Rm_34.71{71} //",
  "S01ratnml_u:13826": "nāhetupratyayaṃ śāstar hasanti sugatāḥ kvacit /",
  "S01ratnml_u:13827": "tat kim arthañ jagannātha bhavān hasati sāṃprataṃ // Rm_34.72{72} //",
  "S01ratnml_u:13828": "yad bhavataḥ smitaṃ dṛṣṭvā sarve ime sabhājanāḥ /",
  "S01ratnml_u:13829": "vismayasamupākrāntacittās tiṣṭhanti sarvavit // Rm_34.73{73} //",
  "S01ratnml_u:13830": "tad yad arthe bhavān smitaṃ muṃcati taj jagadguro /",
  "S01ratnml_u:13831": "samupādiśya sarveṣāṃ saṃśayaṃ chetum arhati // Rm_34.74{74} //",
  "S01ratnml_u:13832": "ity ānandoditaṃ śrutvā bhagavān munīśvaraḥ /",
  "S01ratnml_u:13833": "tam ānandaṃ sabhāṃ cāpi samālokyaivam ādiśat // Rm_34.75{75} //",
  "S01ratnml_u:13834": "evam etat tathānaṃda yathākhyātaṃ tvayā kila /",
  "S01ratnml_u:13835": "nāhetupratyayaṃ buddhā muñcaṃti hi smitaṃ kva cit // Rm_34.76{76} //",
  "S01ratnml_u:13836": "yadarthe 'ham ihānanda smitaṃ muñcāmi sāṃprataṃ /",
  "S01ratnml_u:13837": "tat satyaṃ saṃpravakṣyāmi śṛṇuta yūyam ādarāt // Rm_34.77{77} //",
  "S01ratnml_u:13838": "yad ayaṃ śraddhayānanda sudhīr udyānapālakaḥ /",
  "S01ratnml_u:13839": "dantakāṣṭham upasthāpya satkāraṃ kurute mama // Rm_34.78{78} //",
  "S01ratnml_u:13840": "etatpuṇyavipākena kalpāny api trayodaśa /",
  "S01ratnml_u:13841": "vinipātam ayaṃ kvāpi gamiṣyati kadā cana // Rm_34.79{79} //",
  "S01ratnml_u:13842": "sarvadāyaṃ mahāsatvaḥ saddharmasādhanodyataḥ /",
  "S01ratnml_u:13843": "sadguṇī sukhasaṃbhoktā bodhisatvo bhaviṣyati // Rm_34.80{80} //",
  "S01ratnml_u:13844": "tato 'nte 'yaṃ mahābhijñaḥ pariśuddhatrimaṇḍalaḥ /",
  "S01ratnml_u:13845": "pratyekaṃ bodhim āsādya pratyekasugato jinaḥ // Rm_34.81{81} //",
  "S01ratnml_u:13846": "vimalo nāma satvānāṃ hitakarī śubhaṃkaraḥ /",
  "S01ratnml_u:13847": "(Rm 386)",
  "S01ratnml_u:13848": "brahmacārī viśuddhātmā lokanātho bhaviṣyati // Rm_34.82{82} //",
  "S01ratnml_u:13849": "evam ānaṃda vijñāya saṃbuddhaśāsane kvacit /",
  "S01ratnml_u:13850": "kiñcid vāpi pradātavyaṃ tat phalaṃ syān mahattaraṃ // Rm_34.83{83} //",
  "S01ratnml_u:13851": "ity ādiṣṭaṃ munīndreṇa śrutvā te sāṃghikādayaḥ /",
  "S01ratnml_u:13852": "sarve lokāḥ sabhāsīnāḥ prābhyanandan prabodhitāḥ // Rm_34.84{84} //",
  "S01ratnml_u:13853": "so 'pi cārāmikaḥ śrutvā vyākṛtaṃ sugatena tat /",
  "S01ratnml_u:13854": "triratnabhajanaṃ kartuṃ samaichan muditaḥ sadā // Rm_34.85{85} //",
  "S01ratnml_u:13855": "tac chrutvā sa mahādātā gṛhastho 'nāthapiṇḍadaḥ /",
  "S01ratnml_u:13856": "sāñjalis taṃ jinaṃ natvā muditaḥ svagṛhaṃ yayau // Rm_34.86{86} //",
  "S01ratnml_u:13857": "tataḥ sa bhagavāṃc chāstā samutthāya sasāṃghikaḥ /",
  "S01ratnml_u:13858": "svāsanasamupāsīnas tasthau dhyānasamāhitaḥ // Rm_34.87{87} //",
  "S01ratnml_u:13859": "tataḥ āramikaḥ so 'pi sarvādā saṃpramoditaḥ /",
  "S01ratnml_u:13860": "triratnabhajanaṃ kurvan prācarat samupasthitaḥ // Rm_34.88{88} //",
  "S01ratnml_u:13861": "iti me guruṇādiṣṭaṃ śrutaṃ mayā tathocyate /",
  "S01ratnml_u:13862": "tvayāpy evaṃ mahārāja bhaja ratnatrayaṃ sadā // Rm_34.89{89} //",
  "S01ratnml_u:13863": "lokāś cāpi tathā rājaṃ bodhayitvā prayatnataḥ /",
  "S01ratnml_u:13864": "triratnabhajanotsāhe yojanīyās tvayā sadā // Rm_34.90{90} //",
  "S01ratnml_u:13865": "tena te maṅgalaṃ nityaṃ sarvatrāpi bhavet sadā /",
  "S01ratnml_u:13866": "kramād bodhiṃ samāsādya saṃbuddhapadam āpnuyāḥ // Rm_34.91{91} //",
  "S01ratnml_u:13867": "iti tenārhatādiṣṭaṃ śrutvāśokaḥ sa bhūpatiḥ /",
  "S01ratnml_u:13868": "tatheti prativijñapya prābhyanandat sapārṣadaḥ // Rm_34.92{92} //",
  "S01ratnml_u:13869": "āramikasyedam ihāvadānaṃ śṛṇvanti ye ye ca niśāmayanti /",
  "S01ratnml_u:13870": "te sarvam evaṃ śubhasatsukhāni bhuktvā prayaāsyanti jinālayan te // Rm_34.93{93} //",
  "S01ratnml_u:13871": "++ iti ratnāvadānatatve āramikāvadānaṃ samāptam ++",
  "S01ratnml_u:13872": "(Rm 387)",
  "S01ratnml_u:13873": "XXXV śobhitāvadāna",
  "S01ratnml_u:13874": "athāśoko mahārājaḥ kṛtāṃjalipuṭo mudā /",
  "S01ratnml_u:13875": "upaguptaṃ yatiṃ natvā prārthayec caivam ādarāt // Rm_35.1{1} //",
  "S01ratnml_u:13876": "bhadanta śrotum ichāmi punar anyat subhāṣitaṃ /",
  "S01ratnml_u:13877": "tadyathā guruṇādiṣṭaṃ tathākhyātuṃ ca me 'rhati // Rm_35.2{2} //",
  "S01ratnml_u:13878": "iti saṃprārthitaṃ tena śrutvā so 'rhaṃ sudhīr yatiḥ /",
  "S01ratnml_u:13879": "upagupto nareṃdraṃ taṃ samālokyaivam abravīt // Rm_35.3{3} //",
  "S01ratnml_u:13880": "śṛṇu rājan mahābhāga yathā me gurubhāṣitaṃ /",
  "S01ratnml_u:13881": "tathātra hi pravakṣyāmi tava cittābhibodhane // Rm_35.4{4} //",
  "S01ratnml_u:13882": "tadyathā bhagavāc chāstā śākyasiṃho munīśvaraḥ /",
  "S01ratnml_u:13883": "sarvajño 'rhañ jagannātho dharmarājas tathāgataḥ // Rm_35.5{5} //",
  "S01ratnml_u:13884": "saṃbuddhaḥ sa tathā tatra pure kapilavastuni /",
  "S01ratnml_u:13885": "nyagrodharucirārāme vijahāra sasāṃghikaḥ // Rm_35.6{6} //",
  "S01ratnml_u:13886": "tasmiṃś ca samaye tatra pure kapilavastuni /",
  "S01ratnml_u:13887": "śākya āsīn mahāsādhuḥ śrīmān yakṣādhipopamaḥ // Rm_35.7{7} //",
  "S01ratnml_u:13888": "sarvalokapradhānākhyaḥ sarvadravyasamṛddhimān /",
  "S01ratnml_u:13889": "tasya bhāryā surūpākhyā suṃdarī ratisaṃnibhā // Rm_35.8{8} //",
  "S01ratnml_u:13890": "subhāvinī ramā kāntā svakuladharmacāriṇī /",
  "S01ratnml_u:13891": "tayā saha samāraktaḥ sa śrīmān paricārayan // Rm_35.9{9} //",
  "S01ratnml_u:13892": "yathākāmaṃ sukhaṃ bhuktvā rarāma saṃpramoditaḥ /",
  "S01ratnml_u:13893": "tataḥ svāpannasatvābhūt sā surūpā pragarbhitā /",
  "S01ratnml_u:13894": "kramād vṛddhodarā pāṇḍuvarṇā svalpāśinī kṛśā // Rm_35.10{10} //",
  "S01ratnml_u:13895": "tataḥ sā samaye sūta dārakaṃ divyasuṃdaraṃ /",
  "S01ratnml_u:13896": "darśanīyaṃ subhadrāṅgaṃ prāsādikaṃ manoharaṃ // Rm_35.11{11} //",
  "S01ratnml_u:13897": "tasya janmany anekāni mahāścaryakarāṇy api /",
  "S01ratnml_u:13898": "prādurbhūtāni taiḥ sarvaṃ nagaraṃ pariśobhitaṃ // Rm_35.12{12} //",
  "S01ratnml_u:13899": "tam abhiśobhitaṃ jātam śrutvā sa janako mudā /",
  "S01ratnml_u:13900": "sahasopetya saṃpaśyans tasthau citrānvitāśayaḥ // Rm_35.13{13} //",
  "S01ratnml_u:13901": "tataḥ sa mudito jñātīn āhūya saha vāṃdhavaiḥ /",
  "S01ratnml_u:13902": "kṛtva jātimahaṃ tasya nāmā hi khyātum abravīt // Rm_35.14{14} //",
  "S01ratnml_u:13903": "bhavanto jñātayaḥ sarve dṛṣṭvāsya lakṣaṇaṃ yathā /",
  "S01ratnml_u:13904": "tathā nāmaprasiddhena vyavasthāpitum arhatha // Rm_35.15{15} //",
  "S01ratnml_u:13905": "iti tenoditaiḥ śrutvā sarve te jñātayas tathā /",
  "S01ratnml_u:13906": "tasya nimittam ālokya taṃ śākyam evam abruvan // Rm_35.16{16} //",
  "S01ratnml_u:13907": "sādho yaj jāyate ātmābhaiḥ śobhayati puraṃ tataḥ /",
  "S01ratnml_u:13908": "śobhita iti nāmāsya bhavatu prathitaṃ bhuvi // Rm_35.17{17} //",
  "S01ratnml_u:13909": "iti tai jñātibhiḥ sarve samākhyātaṃ niśamya saḥ /",
  "S01ratnml_u:13910": "tathā tenābhidhānena prākhyāpayat tam ātmajaṃ // Rm_35.18{18} //",
  "S01ratnml_u:13911": "(Rm 388)",
  "S01ratnml_u:13912": "tataḥ śobhito 'ṣṭābhir dhātrībhiḥ prātipālitaḥ /",
  "S01ratnml_u:13913": "paripuṣṭo 'bhivṛddho 'bhū hradāruhāmbujaṃ yathā // Rm_35.19{19} //",
  "S01ratnml_u:13914": "yadā so dārakaḥ prauḍhaḥ kumāratvam avāptavān /",
  "S01ratnml_u:13915": "tadā pitrā sa vidyārthī guruhaste samarppitaḥ // Rm_35.20{20} //",
  "S01ratnml_u:13916": "tataḥ sa guruṇā śāstrā kramāl lipir aśiṣyate /",
  "S01ratnml_u:13917": "tathābhiśiṣyamāṇaḥ sa sarvavidyāntam āyayau // Rm_35.21{21} //",
  "S01ratnml_u:13918": "tataḥ sa śobhito dhīmān sarvavidyāṃ vicaksaṇaḥ /",
  "S01ratnml_u:13919": "tīrthikavādasaṃrakto virakto 'bhūd gṛhāśrame // Rm_35.22{22} //",
  "S01ratnml_u:13920": "sadā sa tīrthikārāme gatvā sa tīrthikaiḥ saha /",
  "S01ratnml_u:13921": "śāstrasaṃcodanotsāhai reme jayan pravādinaḥ // Rm_35.23{23} //",
  "S01ratnml_u:13922": "tasmiṃś ca samaye tatra nyagrodharucirāśramaṃ /",
  "S01ratnml_u:13923": "sa bhagavān sabhāsīno dharmam ādeṣṭum ārabhat // Rm_35.24{24} //",
  "S01ratnml_u:13924": "tadā te bhikṣavaḥ sarve bhikṣuṇyo 'pi samāgatāḥ /",
  "S01ratnml_u:13925": "vratinaś cailakāś cānye upāsakā upāsikāḥ // Rm_35.25{25} //",
  "S01ratnml_u:13926": "bodhisatvā mahāsatvās tathānye śrāvakā api /",
  "S01ratnml_u:13927": "tat saddharmāmṛtaṃ pātuṃ sarve te samupācaran // Rm_35.26{26} //",
  "S01ratnml_u:13928": "tatra taṃ śrīghanaṃ natvā parivṛtya samaṃtataḥ /",
  "S01ratnml_u:13929": "puraskṛtya samālokya sarve te upatasthire // Rm_35.27{27} //",
  "S01ratnml_u:13930": "tadānye 'pi samāyātā brahmaśakrādayaḥ surāḥ /",
  "S01ratnml_u:13931": "catvāro lokapālāś ca sarve lokādhipā api // Rm_35.28{28} //",
  "S01ratnml_u:13932": "siddhā vidyādharāś cāpi yakṣagaṃdharvakinnarāḥ /",
  "S01ratnml_u:13933": "rakṣasā garuḍā nāgās tathānye 'pi maharddhikāḥ // Rm_35.29{29} //",
  "S01ratnml_u:13934": "yatayo yoginaś cāpi nirgranthās tīrthikā api /",
  "S01ratnml_u:13935": "ṛṣayo brāhmaṇāś cāpi tāpasā brahmacāriṇaḥ // Rm_35.30{30} //",
  "S01ratnml_u:13936": "rājānaḥ kṣatriyā vaiśyā amātyā maṃtriṇo janāḥ /",
  "S01ratnml_u:13937": "śreṣṭhino dhaninaḥ paurāḥ sārthavāhā mahājanāḥ // Rm_35.31{31} //",
  "S01ratnml_u:13938": "vaṇijaḥ śilpinaś cāpi tathānyadeśavāśinaḥ /",
  "S01ratnml_u:13939": "grāmyā jānapadāś cāpi tathā kārpaṭikā api // Rm_35.32{32} //",
  "S01ratnml_u:13940": "sarve te samupāgatya dṛṣṭvā taṃ śrīghanaṃ mudā /",
  "S01ratnml_u:13941": "yathākramaṃ samabhyarcya natvā kṛtvā pradakṣiṇāṃ // Rm_35.33{33} //",
  "S01ratnml_u:13942": "sāṃjalayaḥ punar natvā parivṛtyā samaṃtataḥ /",
  "S01ratnml_u:13943": "tat saddharmāmṛtaṃ pātum upatasthuḥ samāhitāḥ // Rm_35.34{34} //",
  "S01ratnml_u:13944": "tataḥ sa śobhitaś cāpi tac chrutvā kauṭukānvitaḥ /",
  "S01ratnml_u:13945": "tatra tāṃ parṣadaṃ draṣṭuṃ sahasā samupācarat // Rm_35.35{35} //",
  "S01ratnml_u:13946": "tatra sa sahasopetya prādrakṣīt taṃ munīśvaraṃ /",
  "S01ratnml_u:13947": "sarvalokasabhāmadhyasamāsīnaṃ prabhāsvaraṃ // Rm_35.36{36} //",
  "S01ratnml_u:13948": "dvātriṃśallakṣaṇāśītivyaṃjanaparibhūṣitaṃ /",
  "S01ratnml_u:13949": "vyāmaprabhāsamudbhāsaṃ śatasūryādhikaprabhaṃ /",
  "S01ratnml_u:13950": "saumyaṃ śāntendriyaṃ kāntaṃ samaṃtabhadrarūpikaṃ /",
  "S01ratnml_u:13951": "dṛṣṭvā sa suprasannātmā natvā kṛtvā pradakṣiṇāṃ // Rm_35.37{37} //",
  "S01ratnml_u:13952": "taddharmadeśanāṃ śrotuṃ tatraikānte upāśrayat /",
  "S01ratnml_u:13953": "tadā sa bhagavān dṛṣṭvā tāṃ sarvāṃ samupasthitān // Rm_35.38{38} //",
  "S01ratnml_u:13954": "āryasatyaṃ samārabhya saddharmaṃ samupādiśat /",
  "S01ratnml_u:13955": "tadāryadharmam ākarṇya sarve te sa surādayaḥ // Rm_35.39{39} //",
  "S01ratnml_u:13956": "(Rm 389)",
  "S01ratnml_u:13957": "lokā dharmaviśeṣatvam ājñāya pratibodhitāḥ /",
  "S01ratnml_u:13958": "bodhicittaṃ samādhāya triratnabhajanodyatāḥ // Rm_35.40{40} //",
  "S01ratnml_u:13959": "sarvasatvahitārthena babhūvur bodhicāriṇaḥ /",
  "S01ratnml_u:13960": "tadā sa śobhitaś cāpi śrutvāryasatyam uttamaṃ // Rm_35.41{41} //",
  "S01ratnml_u:13961": "prabodhitaḥ prasannātmā saṃsāravirato bhavān /",
  "S01ratnml_u:13962": "satkāyadṛṣṭibhūmīndhraṃ viṃsatiśikharodgamaṃ // Rm_35.42{42} //",
  "S01ratnml_u:13963": "hitvā jñānāsinā śrotaāpattiphalam āptavān // Rm_35.43{43} //",
  "S01ratnml_u:13964": "dṛṣṭasatyo viśuddhātmā saddharmaguṇalālasaḥ /",
  "S01ratnml_u:13965": "saṃbuddhapadasaṃprāptyai pravrajituṃ samaichata // Rm_35.44{44} //",
  "S01ratnml_u:13966": "tataḥ sa samupāśritya kṛtāṃjalipurogataḥ /",
  "S01ratnml_u:13967": "taṃ munīndraṃ jagannāthaṃ svaivaṃ prārthayan mudā // Rm_35.45{45} //",
  "S01ratnml_u:13968": "bhagavan nātha sarvajña bhavatāṃ śaraṇaṃ gataḥ /",
  "S01ratnml_u:13969": "pravrajituṃ samichāmi tatkṛpayā prasīdatu // Rm_35.46{46} //",
  "S01ratnml_u:13970": "iti tenārthitaṃ śrutvā bhagavān sa munīśvaraḥ /",
  "S01ratnml_u:13971": "śobhitaṃ taṃ samālokya samāmaṃtryaivam ādiśat // Rm_35.47{47} //",
  "S01ratnml_u:13972": "yadi tvaṃ śāsane bauddhe pravrajituṃ samichasi /",
  "S01ratnml_u:13973": "pitur ājñāṃ samāsādya prehi dāsyāmi te vrataṃ // Rm_35.48{48} //",
  "S01ratnml_u:13974": "ity ādiṣṭaṃ munīndreṇa śrutvā sa śobhito mudā /",
  "S01ratnml_u:13975": "pādau tasya muner natvā sahasā niryayau tataḥ // Rm_35.49{49} //",
  "S01ratnml_u:13976": "tatra sa svagṛhe gatvā pādau natvā puraḥ sthitaḥ /",
  "S01ratnml_u:13977": "pitror etat samākhyāya prārthayad evam ādarāt // Rm_35.50{50} //",
  "S01ratnml_u:13978": "tātāham adya gachāmi nyagrodharucire vane /",
  "S01ratnml_u:13979": "tatra taṃ śrīghanaṃ buddhaṃ paśyāmi parṣadāśritaṃ // Rm_35.51{51} //",
  "S01ratnml_u:13980": "dhanyās te śrāvakāḥ sarve bhikṣavo bhadrikāśikāḥ /",
  "S01ratnml_u:13981": "śāṃteṃdriyāḥ samācārā arhanto brahmacāriṇaḥ // Rm_35.52{52} //",
  "S01ratnml_u:13982": "teṣām eva hi saṃsāre sāphalyaṃ janma mānuṣe /",
  "S01ratnml_u:13983": "ye bhajanti munīndrasya śāsane śaraṇaṃ gatāḥ // Rm_35.53{53} //",
  "S01ratnml_u:13984": "teṣāṃ caivaṃ susāraṃ syān saṃsāre bhavacāraṇe /",
  "S01ratnml_u:13985": "ye saddharmaṃ munīndrasya śrutvā caraṃti saṃvaraṃ // Rm_35.54{54} //",
  "S01ratnml_u:13986": "teṣāṃ cāpi bhave sāraṃ janmadravyaguṇārjanaṃ /",
  "S01ratnml_u:13987": "satkāraiḥ sāṃghike sevāṃ kṛtvā caranti ye vrataṃ // Rm_35.55{55} //",
  "S01ratnml_u:13988": "kiṃ teṣāṃ mānuṣe janma nisphalaṃ sarvasādhanaṃ /",
  "S01ratnml_u:13989": "ye dhyātvāpi jinaṃ smṛtvā bhajaṃti na kadā cana // Rm_35.56{56} //",
  "S01ratnml_u:13990": "teṣāṃ ca kiṃ bhave janma kevalaṃ pāpasādhanaṃ /",
  "S01ratnml_u:13991": "ye na śṛṇvaṃti saddharmaṃ saṃbuddhabhāṣitaṃ kva cit // Rm_35.57{57} //",
  "S01ratnml_u:13992": "teṣāṃ ca nisphalaṃ janma mānuṣye duḥkhasādhanaṃ /",
  "S01ratnml_u:13993": "ye na kurvanti satkāraṃ sāṃghikeṣu kadā cana // Rm_35.58{58} //",
  "S01ratnml_u:13994": "evaṃ ye paśuvad gehe bhogyaṃ bhuktvā vasaṃti vai /",
  "S01ratnml_u:13995": "teṣāṃ kiṃ janma saṃsāre pāpaduḥkhārtham eva hi // Rm_35.59{59} //",
  "S01ratnml_u:13996": "evaṃ te prāṇinaḥ sarve bhramaṃti bhavasāgare /",
  "S01ratnml_u:13997": "yato yair dṛśyate kvāpi triratnaṃ na kadā cana // Rm_35.60{60} //",
  "S01ratnml_u:13998": "tathāsmākam api cātra saṃsāre janma nisphalaṃ /",
  "S01ratnml_u:13999": "saṃpado 'pi nirarthā hi triratnabhajanaṃ vinā // Rm_35.61{61} //",
  "S01ratnml_u:14000": "(Rm 390)",
  "S01ratnml_u:14001": "dharmārthajanmasaṃsāre yadi dharmo na labhyate /",
  "S01ratnml_u:14002": "kim evaṃ jīvitenāpi kevalāśubhasādhinā // Rm_35.62{62} //",
  "S01ratnml_u:14003": "tad varaṃ mṛtyur adyevaṃ vinā dhārmārthasādhanaṃ /",
  "S01ratnml_u:14004": "kiṃ tena jīvitenāpi yan mithyāduḥkhasādhanaṃ // Rm_35.63{63} //",
  "S01ratnml_u:14005": "na prāptaṃ bhagavatpūjā mahotsāhaṃ kadāpi yaiḥ /",
  "S01ratnml_u:14006": "dharmo 'pi na śrutaḥ kaścin na kārāḥ sāṃghike kṛtāḥ // Rm_35.64{64} //",
  "S01ratnml_u:14007": "bhītebhyo nābhayaṃ dattaṃ daridrāśā na pūritā /",
  "S01ratnml_u:14008": "duḥkhāya kevalaṃ mātur gatās te garbhaśalyatāṃ // Rm_35.65{65} //",
  "S01ratnml_u:14009": "dhanyās te sukhino loke subhadrāḥ śubhabhāvinaḥ /",
  "S01ratnml_u:14010": "satpuruṣā mahātmānaḥ śrīmaṃtaḥ sadguṇāśrayāḥ // Rm_35.66{66} //",
  "S01ratnml_u:14011": "ye buddhe śaraṇaṃ gatvā dhyātvā smṛtvā samāhitāḥ /",
  "S01ratnml_u:14012": "saddharmāmṛtam āpīya carantaḥ saugataṃ vrataṃ // Rm_35.67{67} //",
  "S01ratnml_u:14013": "sarve satvahitārthaṃ ca dānaṃ datvā yathepsitaṃ /",
  "S01ratnml_u:14014": "dayālavaḥ susaumyāṃśāḥ sarvasatvahitāśayāḥ // Rm_35.68{68} //",
  "S01ratnml_u:14015": "saṃbodhisādhanotsāhasarvasatvahitodyatāḥ /",
  "S01ratnml_u:14016": "niḥkleśā vimalātmānaḥ samādhiniścalāśayāḥ // Rm_35.69{69} //",
  "S01ratnml_u:14017": "prajñāvaṃto mahādhīrāḥ saṃbodhiratnalābhinaḥ /",
  "S01ratnml_u:14018": "pravrajyāvratinārhanto nirvikalpā niraṃjanāḥ // Rm_35.70{70} //",
  "S01ratnml_u:14019": "bhikṣāhārā nirātaṃkā niḥśaṃkā damiteṃdriyāḥ /",
  "S01ratnml_u:14020": "niḥśeṣanirjitāvidyāḥ prāptavidyā viśāradāḥ // Rm_35.71{71} //",
  "S01ratnml_u:14021": "svachaṃdacāriṇaḥ santaḥ sarvasatvātmabhāvinaḥ /",
  "S01ratnml_u:14022": "niḥspṛhā viratotsāhā nirdainyaḥ kṣubhitāśayāḥ // Rm_35.72{72} //",
  "S01ratnml_u:14023": "nirmadā nirahaṃkārā āryā nirabhimāninaḥ /",
  "S01ratnml_u:14024": "nirmāyā nirmamākhaḍgā niḥsaṃgā niḥparigrahāḥ // Rm_35.73{73} //",
  "S01ratnml_u:14025": "muṇḍitā khikkhirīpātradadhānāś cīvarāvṛtāḥ /",
  "S01ratnml_u:14026": "yatinaḥ sugatākārās triyānamokṣadeśakāḥ // Rm_35.74{74} //",
  "S01ratnml_u:14027": "svaparātmahitārthena saṃbodhimārgadeśakāḥ /",
  "S01ratnml_u:14028": "vaṃdyāḥ pūjyāḥ pramānyāś ca caturbrahmavihāriṇaḥ // Rm_35.75{75} //",
  "S01ratnml_u:14029": "te eva sugatiṃ yāṃti yāṃti cānte jinālaye /",
  "S01ratnml_u:14030": "saṃbodhiṃ ca samāsādya bhaveyuḥ sugatā api // Rm_35.76{76} //",
  "S01ratnml_u:14031": "iti satyaṃ munīndreṇa samādiṣṭaṃ niśamya me /",
  "S01ratnml_u:14032": "mano 'tra bhavasaṃcāre carituṃ nābhivāṃchati // Rm_35.77{77} //",
  "S01ratnml_u:14033": "triratnaśaraṇaṃ kṛtvā saṃbuddhaśāsane śubhe /",
  "S01ratnml_u:14034": "pravrajyāsaṃvaraṃ dhṛtvā caritum ichati sāṃprataṃ // Rm_35.78{78} //",
  "S01ratnml_u:14035": "kiṃ ca me janmakāle yad idaṃ yuḥ śobhitāruṣā /",
  "S01ratnml_u:14036": "saṃpado 'pi pravarddhante divyābhisuṃdarāsmi ca // Rm_35.79{79} //",
  "S01ratnml_u:14037": "tat sarvaṃ me purā bhadrakarmadharmavipākataḥ /",
  "S01ratnml_u:14038": "saṃpadyate 'dhunā nūnaṃ viddhi mā tv anyathā pita // Rm_35.80{80} //",
  "S01ratnml_u:14039": "etan nūnam iti matvā bhūyo 'pi me manas tathā /",
  "S01ratnml_u:14040": "saddharmasādhanaṃ kartum ichati saugataṃ vrataṃ // Rm_35.81{81} //",
  "S01ratnml_u:14041": "etad dhetor ahaṃ tāta prārthayāmy evam ādarāt /",
  "S01ratnml_u:14042": "tad anujñāṃ pradattaṃ me yadi vāṃchāsti vā śubhe // Rm_35.82{82} //",
  "S01ratnml_u:14043": "etatpuṇyavibhāgena yūyam api surālayaṃ /",
  "S01ratnml_u:14044": "gatvā divyasukhāny eva bhuktvā ciraṃ nivatsyatha // Rm_35.83{83} //",
  "S01ratnml_u:14045": "(Rm 391)",
  "S01ratnml_u:14046": "tataḥ kāle divaś cyutvā martyaloka ihāgatāḥ /",
  "S01ratnml_u:14047": "triratnabhajanaṃ kṛtvā cariṣyatha śubhe sadā // Rm_35.84{84} //",
  "S01ratnml_u:14048": "tac chubhapuṇyapākena śuddhāśayāḥ śubhāvinaḥ /",
  "S01ratnml_u:14049": "saṃbuddhaśāsane gatvā saddharmaṃ śroṣyathādarāt // Rm_35.85{85} //",
  "S01ratnml_u:14050": "tatas tat puṇyapākena saṃghānāṃ śaraṇaṃ gatāḥ /",
  "S01ratnml_u:14051": "satkāraiḥ samupasthitvā bhajiṣyatha samādarāt // Rm_35.86{86} //",
  "S01ratnml_u:14052": "tatas tat puṇyapākena bodhicittam avāpsyatha /",
  "S01ratnml_u:14053": "tato lokahitārtheṣu bodhicaryāṃ cariṣyatha // Rm_35.87{87} //",
  "S01ratnml_u:14054": "tataḥ pāramitāḥ sarvāḥ pūrayitvā yathākramaṃ /",
  "S01ratnml_u:14055": "tato bodhiṃ samāsādya saṃbuddhapadam āpsyatha // Rm_35.88{88} //",
  "S01ratnml_u:14056": "evaṃ vijñāya saṃbuddhapadasaṃpratipattaye /",
  "S01ratnml_u:14057": "tad anujñāṃ pradattaṃ me saṃbuddhapadavāṃchire // Rm_35.89{89} //",
  "S01ratnml_u:14058": "anityaṃ khalu samṣāraṃ jīvitaṃ kṣaṇabhaṃguraṃ /",
  "S01ratnml_u:14059": "kṣaṇabhaṃgiśarīraṃ ca sarveṣāṃ bhavacāriṇāṃ // Rm_35.90{90} //",
  "S01ratnml_u:14060": "saṃpado 'pi sthirā naiva satkṣaṇaṃ ca sudurlabhaṃ /",
  "S01ratnml_u:14061": "mānuṣye sarvadā janma labhyate na sudurllabhaṃ // Rm_35.91{91} //",
  "S01ratnml_u:14062": "tatrāpi durlabhā dharme matir jātāpi na sthirāḥ /",
  "S01ratnml_u:14063": "dharmaṃ tu saugataiḥ śreṣṭhaṃ yat saṃbodhipadasādhanaṃ // Rm_35.92{92} //",
  "S01ratnml_u:14064": "tat saṃbodhipadaprāptyai dharmaṃ ichāmi saugataṃ /",
  "S01ratnml_u:14065": "tad anujñāṃ pradatvā me mano harṣayata drutaṃ // Rm_35.93{93} //",
  "S01ratnml_u:14066": "dharmaṃ vinātra kiṃ sāraṃ bhogyair arthair guṇair api /",
  "S01ratnml_u:14067": "kiṃ kāmasukhaṃ bhuktvā sthitvā ca paśuvad gṛhe // Rm_35.94{94} //",
  "S01ratnml_u:14068": "tad anujñāṃ na datyaśyen sthāsyāmi na gṛhe 'py ahaṃ /",
  "S01ratnml_u:14069": "sarvān parigrahāns tyaktvā gamiṣyāmi tapovanaṃ // Rm_35.95{95} //",
  "S01ratnml_u:14070": "tatra ko nirjane sthitvā caritvā duṣkaraṃ tapaḥ /",
  "S01ratnml_u:14071": "anāhāro mariṣye 'haṃ sarvatra maraṇaṃ dhruvaṃ // Rm_35.96{96} //",
  "S01ratnml_u:14072": "kasya mṛtyu bhave nāsti kutra mṛtyor bhayaṃ na hi /",
  "S01ratnml_u:14073": "sarvalokān grasen mṛtyur eko 'pi sa mahāvaliḥ // Rm_35.97{97} //",
  "S01ratnml_u:14074": "tad atra kiṃ viṣādena yad damopāyam atra na /",
  "S01ratnml_u:14075": "avaśyaṃ bhāvino bhāvā bhavanti mahatām api // Rm_35.98{98} //",
  "S01ratnml_u:14076": "mṛtyukāle sahāyo 'pi ko 'pi nāsti sahānugaḥ /",
  "S01ratnml_u:14077": "dharma eva tadaiko hi sahāyaḥ syāt sahānugaḥ // Rm_35.99{99} //",
  "S01ratnml_u:14078": "evaṃ matvātra saṃsāre sthātuṃ nechanti sajjanāḥ /",
  "S01ratnml_u:14079": "sarvān parigrahāns tyaktvā pravrajanti śubhārthinaḥ // Rm_35.100{100} //",
  "S01ratnml_u:14080": "tathāham api tan mṛtyubhayaṃ dṛṣṭvābhiśaṃkitaḥ /",
  "S01ratnml_u:14081": "saṃbuddhaśaraṇaṃ gatvā carituṃ vratam utsahe // Rm_35.101{1} //",
  "S01ratnml_u:14082": "iti dharme nidheddhaṃ mā kiṃ cid vā vaktum arhatha /",
  "S01ratnml_u:14083": "suprasannādhiyānujñāṃ pradātum eva me 'rhati // Rm_35.102{2} //",
  "S01ratnml_u:14084": "iti tenātmajenaivaṃ saṃprārthitaṃ niśamya tau /",
  "S01ratnml_u:14085": "pitarau vismayākrāṃtacittau taṣṭhatur mūrchitau // Rm_35.103{3} //",
  "S01ratnml_u:14086": "tatas tau dhairyam ālambya tam eva svātmajaṃ cirāt /",
  "S01ratnml_u:14087": "dṛṣṭvā viyogaduḥkhārttau taṣṭhatur likhitāv iva // Rm_35.104{4} //",
  "S01ratnml_u:14088": "(Rm 392)",
  "S01ratnml_u:14089": "tataḥ sa janakaḥ śākyas taduktaparibodhitaḥ /",
  "S01ratnml_u:14090": "galadaśrumukho dṛṣṭvā taṃ putram evam abravīt // Rm_35.105{5} //",
  "S01ratnml_u:14091": "hā putra kiṃ atrāhaṃ vadeya sāṃprataṃ khalu /",
  "S01ratnml_u:14092": "yat tvam eva sudhīr vijñaḥ paṇḍito 'si vicakṣaṇaḥ // Rm_35.106{6} //",
  "S01ratnml_u:14093": "yat tvaṃ śāsane bauddhe pravrajituṃ samichasi /",
  "S01ratnml_u:14094": "tac chāstuḥ śaraṇaṃ kṛtvā vrataṃ cara samāhitaḥ // Rm_35.107{7} //",
  "S01ratnml_u:14095": "iti pitroditaṃ śrutvā sa sobhitaḥ pramoditaḥ /",
  "S01ratnml_u:14096": "pitroḥ pādān praṇatvaiva sahasā niryayau gṛhāt // Rm_35.108{8} //",
  "S01ratnml_u:14097": "tataḥ sa sahasā gatvā nyagrodhatarumaṇḍite /",
  "S01ratnml_u:14098": "vihāre sugatārame praviśya samupācarat // Rm_35.109{9} //",
  "S01ratnml_u:14099": "yatra sa purato gatvā kṛtāṃjalipuṭo mudā /",
  "S01ratnml_u:14100": "praṇatvā taṃ jagannāthaṃ prārthayad evam ādarāt // Rm_35.110{10} //",
  "S01ratnml_u:14101": "bhagavan nātha sarvajña prāpyānujñāṃ samāvraje /",
  "S01ratnml_u:14102": "tad bhavān sāṃprataṃ mahyaṃ pravrajyāṃ dātum arhati // Rm_35.111{11} //",
  "S01ratnml_u:14103": "bhavatāṃ śaraṇe sthitvā pravrajya saugataṃvrataṃ /",
  "S01ratnml_u:14104": "dhṛtvā sadā samādāya cariṣye bodhicārikāṃ // Rm_35.112{12} //",
  "S01ratnml_u:14105": "iti saṃprārthitaṃ tena bhagavān sa munīśvaraḥ /",
  "S01ratnml_u:14106": "savyena pāṇinā tasya śiraḥ spṛṣṭvaivam ādiśat // Rm_35.113{13} //",
  "S01ratnml_u:14107": "ehi ca vatsa samādhāya vrataṃ carasva saugataṃ /",
  "S01ratnml_u:14108": "ity uktvā sa munīndraḥ svasāṃghike taṃ samagrahīt // Rm_35.114{14} //",
  "S01ratnml_u:14109": "ehīty ukte munīṃdreṇa śobhito 'bhūt sa muṇḍitaḥ /",
  "S01ratnml_u:14110": "khikkhirīpātravibhrāṇaḥ kākhāyacīvarī yatiḥ // Rm_35.115{15} //",
  "S01ratnml_u:14111": "tataḥ sa sumatir bhikṣuḥ saṃsāragatinispṛhaḥ /",
  "S01ratnml_u:14112": "bhitvāvidyāgaṇān sarvān prāptavidyā viśāradaḥ // Rm_35.116{16} //",
  "S01ratnml_u:14113": "sarvakleśagaṇāṃ jitvā sākṣād arhatvam āptavān // Rm_35.117{17/} //",
  "S01ratnml_u:14114": "tataḥ so 'rhan mahābhijñaḥ pariśuddhatrimaṇḍalaḥ /",
  "S01ratnml_u:14115": "nikleśaḥ suviśuddhātmā śuddhendriyo jināṃśabhṛt // Rm_35.118{18} //",
  "S01ratnml_u:14116": "nirvikalpaḥ samākāro brahmacārī niraṃjanaḥ /",
  "S01ratnml_u:14117": "saṃsāralābhasatkāraniḥspṛhaḥ khasamāśayaḥ // Rm_35.119{19} //",
  "S01ratnml_u:14118": "sa devāsuralokānāṃ sarveṣāṃ bhavacāriṇāṃ /",
  "S01ratnml_u:14119": "mānyaḥ pūjyo 'bhivaṃdyaś ca babhūva sa jinātmajaḥ // Rm_35.120{20} //",
  "S01ratnml_u:14120": "tad dṛṣṭvā bhikṣavaḥ sarve vismayoddhatamānasāḥ /",
  "S01ratnml_u:14121": "bhavantaṃ praṇatvaivaṃ paprachus tat purākṛtaṃ // Rm_35.121{21} //",
  "S01ratnml_u:14122": "bhagavan kiṃ purānena sukṛtaṃ prakṛtaṃ kuha /",
  "S01ratnml_u:14123": "yenāyaṃ sukule jāto divyakalpātisuṃdaraḥ // Rm_35.122{22} //",
  "S01ratnml_u:14124": "janmani vāsya jātāni mahādbhutakarāṇy api /",
  "S01ratnml_u:14125": "yair etan nagaraṃ sarvaṃ caṃdrābhair iva śobhitaṃ // Rm_35.123{23} //",
  "S01ratnml_u:14126": "bhavatāṃ śāsane cāpi triratnaśaraṇaṃ gataḥ /",
  "S01ratnml_u:14127": "pravrajyāsaṃvaraṃ dhṛtvā yatir arhan bhavaty api // Rm_35.124{24} //",
  "S01ratnml_u:14128": "etat sarvaṃ samākhyāya bhavāṃc chāstā jagadguruḥ /",
  "S01ratnml_u:14129": "sarvān asmān sabhāṃś cāpi prabodhayitum arhati // Rm_35.125{25} //",
  "S01ratnml_u:14130": "iti tair bhikṣubhiḥ sarvaiḥ prārthite sa munīśvaraḥ /",
  "S01ratnml_u:14131": "sarvān yatīn sabhāṃ cāpi samālokyaivam ādiśat // Rm_35.126{26} //",
  "S01ratnml_u:14132": "(Rm 393)",
  "S01ratnml_u:14133": "śṛṇuta bhikṣavaḥ sarve yad anena purākṛtaṃ /",
  "S01ratnml_u:14134": "tat sarvaṃ samāśakhye yuṣmākaṃ paribodhane // Rm_35.127{27} //",
  "S01ratnml_u:14135": "tadyathābhūt purā śāstā krakuchandas tathāgataḥ /",
  "S01ratnml_u:14136": "sarvajño 'rhaṃ jagannātho dharmarājo munīśvaraḥ // Rm_35.128{28} //",
  "S01ratnml_u:14137": "tadā sa bhagavān loke bodhicaryāṃ prakāśayan /",
  "S01ratnml_u:14138": "saddharmaṃ samupādiśya pracacāra samaṃtataḥ // Rm_35.129{29} //",
  "S01ratnml_u:14139": "evaṃ sa bhagavāṃ chāstā kṛtvā sarvatra maṃgalaṃ /",
  "S01ratnml_u:14140": "śobhāvatyā mahāpūryyā rājadhānyā upāśrame // Rm_35.130{30} //",
  "S01ratnml_u:14141": "vihāre saugatāvāse samāśritya prabhāsayan /",
  "S01ratnml_u:14142": "saddharmaṃ samupādeṣṭuṃ vijahāra sasāṃghikaḥ // Rm_35.131{31} //",
  "S01ratnml_u:14143": "tatrāgatya samānīnaṃ taṃ munīndraṃ sasāṃghikaṃ /",
  "S01ratnml_u:14144": "śrutvā śobho mahārājo draṣṭuṃ sa samupācarat // Rm_35.132{32} //",
  "S01ratnml_u:14145": "tatra sa nṛpatiḥ śobho dṛṣṭvā taṃ sugataṃ muniṃ /",
  "S01ratnml_u:14146": "krakuchaṃdaṃ samāsīnaṃ bhikṣusaṃghapuraskṛtaṃ // Rm_35.133{33} //",
  "S01ratnml_u:14147": "muditaḥ samupāsṛtya kṛtāṃjaliḥ purogataḥ /",
  "S01ratnml_u:14148": "praṇatvā suprasannāsyaḥ prārthayam evam ādarāt // Rm_35.134{34} //",
  "S01ratnml_u:14149": "bhagavan nātha sarvajña bhavāñ chāstā jagadguruḥ /",
  "S01ratnml_u:14150": "tad asmākaṃ hitārthena dharmam ādeṣṭum arhati // Rm_35.135{35} //",
  "S01ratnml_u:14151": "iti saṃprārthite tena rājñā sa bhagavān api /",
  "S01ratnml_u:14152": "taṃ śobhaṃ kṣitipāleṃdraṃ samālokyaivam ādiśat // Rm_35.136{36} //",
  "S01ratnml_u:14153": "śṛṇu rājan samādhāya satvānāṃ hitakāraṇaṃ /",
  "S01ratnml_u:14154": "saṃbodhisādhanaṃ dharmaṃ vakṣyāmi te śubhārthataḥ // Rm_35.137{37} //",
  "S01ratnml_u:14155": "anityaṃ khalu saṃsāre sarvaṃ śūnyam anātmakaṃ /",
  "S01ratnml_u:14156": "māyākleśasamudbhūtaṃ jagallokam aśāśvataṃ // Rm_35.138{38} //",
  "S01ratnml_u:14157": "tad atra kiṃ bhave sāraṃ nirarthaṃ duḥkhasādhanaṃ /",
  "S01ratnml_u:14158": "iti vijñāya rājendra kleśāñ jitvā śubhe cara // Rm_35.139{39} //",
  "S01ratnml_u:14159": "śubhena sadgatiṃ yāyā sadgatau sarvadā sukhaṃ /",
  "S01ratnml_u:14160": "sukhena sarvadā bhadre caritavyaṃ tathā bhavaṃ // Rm_35.140{40} //",
  "S01ratnml_u:14161": "śubhaṃ saṃjāyate puṇyāt sarvatrāpi sadā dhruvaṃ /",
  "S01ratnml_u:14162": "puṇyaṃ saṃjāyate hy ādau saṃbuddhadarśanād api // Rm_35.141{41} //",
  "S01ratnml_u:14163": "etatpuṇyānubhāvena saddharmaśravaṇaṃ labhet /",
  "S01ratnml_u:14164": "tat saddharmarasāsvādasaṃsaktaś ca samutsahet // Rm_35.142{42} //",
  "S01ratnml_u:14165": "tadutsāhāt punaḥ śrotum abhilāṣaḥ samudbhavet /",
  "S01ratnml_u:14166": "samudbhūtābhilāṣaś ca satkṛtya mānayen mudā // Rm_35.143{43} //",
  "S01ratnml_u:14167": "sadguruṃ samupāsṛtya saddharmaṃ śṛṇuyāt sadā /",
  "S01ratnml_u:14168": "tat saddharmāmṛtasvādaguṇalabdhaḥ pramoditaḥ // Rm_35.144{44} //",
  "S01ratnml_u:14169": "saddharmacāraṇo bhikṣūn satkṛtya mānayen mudā /",
  "S01ratnml_u:14170": "tatas tad dharmam ākarṇya saṃbodhidharmavāṃchitaḥ /",
  "S01ratnml_u:14171": "triratnabhajanaṃ kṛtvā svaparārthahite caret // Rm_35.145{45} //",
  "S01ratnml_u:14172": "etatpuṇyavipākena sa kule śrīsamālaye /",
  "S01ratnml_u:14173": "jāto lokahitārthena dānaṃ dadyād yathepsitaṃ // Rm_35.146{46} //",
  "S01ratnml_u:14174": "tad dānapuṇyapākena sa dātā sadgatiṃ vrajet /",
  "S01ratnml_u:14175": "sadgatisthaḥ sukhenaivaṃ suśīlaḥ saṃvaraṃ caret // Rm_35.147{47} //",
  "S01ratnml_u:14176": "(Rm 394)",
  "S01ratnml_u:14177": "tat suśīlavratotpannaiḥ puṇyaiḥ sa pariśuddhadhīḥ /",
  "S01ratnml_u:14178": "sarvasatvahitārtheṣu dayālu maitravac caret // Rm_35.148{48} //",
  "S01ratnml_u:14179": "tatas tat puṇyapākena sa sudhīro vicakṣaṇaḥ /",
  "S01ratnml_u:14180": "svaparātmahitārthena sarvakāryāṇi sādhayet // Rm_35.149{49} //",
  "S01ratnml_u:14181": "etat puṇyaviśuddhātmā niḥkleśo vimalāśayaḥ /",
  "S01ratnml_u:14182": "samādhidharaṇīvidyāsamādhānaḥ sudhīr bhavet // Rm_35.150{50} //",
  "S01ratnml_u:14183": "tatas tat puṇyasaṃbhārasaṃbodhiguṇasārthabhṛt /",
  "S01ratnml_u:14184": "prajñābdhipāram āsādya bodhicittamaṇiṃ labhet // Rm_35.151{51} //",
  "S01ratnml_u:14185": "tan maner anubhāvena sarvopāyavidhānavit /",
  "S01ratnml_u:14186": "sarvasatvahito dhānaṃ bodhicaryāvrataṃ caret // Rm_35.152{52} //",
  "S01ratnml_u:14187": "tatpuṇyaiḥ sa mahāsatvaḥ sarvasatvaśubhaṃkaraḥ /",
  "S01ratnml_u:14188": "saṃbodhipraṇidhānena saddharmābhirato bhavet // Rm_35.153{53} //",
  "S01ratnml_u:14189": "tatas tad dharmapūtātmā duṣṭakleśān vinirjayan /",
  "S01ratnml_u:14190": "sarvahitārthasaṃbhartā mahābhijñā valī bhave // Rm_35.154{54} //",
  "S01ratnml_u:14191": "tato māragaṇāñ jitvā pariśuddhatrimaṇḍalaḥ /",
  "S01ratnml_u:14192": "so 'rhan saṃbodhisaṃprāptaḥ saṃbuddhapadam āpnuyāt // Rm_35.155{55} //",
  "S01ratnml_u:14193": "tataḥ sa sugataḥ śāstā kṛtvā dharmamayaṃ jagat /",
  "S01ratnml_u:14194": "bodhimārge pratiṣṭhāpya nirvṛtaḥ svālayaṃ vrajet // Rm_35.156{56} //",
  "S01ratnml_u:14195": "tataḥ sa svālaye līno dharmadhātvīśvaro jinaḥ /",
  "S01ratnml_u:14196": "viśvarūpā viśuddhābhajyotirūpo niraṃjanaḥ // Rm_35.157{57} //",
  "S01ratnml_u:14197": "evaṃ vijñāya rājendra saṃbuddhapadavāṃchibhiḥ /",
  "S01ratnml_u:14198": "triratnabhajanaṃ kṛtvā caritavyaṃ śubhe sadā // Rm_35.158{58} //",
  "S01ratnml_u:14199": "tathā taṃ sarvadā bhadraṃ sarvatrāpi bhaved dhruvaṃ /",
  "S01ratnml_u:14200": "kramāt saṃbodhim āsādya saṃbuddhapadam āpsyatha // Rm_35.159{59} //",
  "S01ratnml_u:14201": "iti śāstrā samādiṣṭaṃ śrutvā śobhaḥ sa bhūpatiḥ /",
  "S01ratnml_u:14202": "tathā hīti pravijñapya prābhyanandat prabodhitaḥ // Rm_35.160{60} //",
  "S01ratnml_u:14203": "tadārabhya sa bhūmīndras triratnaśaraṇaṃ gataḥ /",
  "S01ratnml_u:14204": "sarvasatvahitaṃ kṛtvā prācarat sarvadā śubhe // Rm_35.161{61} //",
  "S01ratnml_u:14205": "tadā tadviṣaye tatra sarvadābhūc chubhotsavaṃ /",
  "S01ratnml_u:14206": "sarva lokāś ca saddharmāratotsāhāḥ pracerire // Rm_35.162{62} //",
  "S01ratnml_u:14207": "evaṃ sa nṛpatiḥ śobhas taṃ munīndraṃ sasāṃghikaṃ /",
  "S01ratnml_u:14208": "yathārhabhojanaiś cāpi trimāsyaṃ samasevita // Rm_35.163{63} //",
  "S01ratnml_u:14209": "tataḥ sa bhūmīrājo trimāsānte sasāṃghikaṃ /",
  "S01ratnml_u:14210": "krakuchaṃdaṃ munīndraṃ taṃ natvaivaṃ prārthayan mudā // Rm_35.164{64} //",
  "S01ratnml_u:14211": "bhagavan nātha sarvajña sarvadātra sasāṃghikaḥ /",
  "S01ratnml_u:14212": "saddharmaṃ kṛpayāsmadbhyam ādeṣṭum sthātum arhati // Rm_35.165{65} //",
  "S01ratnml_u:14213": "iti saṃprārthite rājñā bhagavān sa jagadguruḥ /",
  "S01ratnml_u:14214": "tada śobhaṃ jagatīpālaṃ samālokyaivam ādiśat // Rm_35.166{66} //",
  "S01ratnml_u:14215": "nāhaṃ rājaṃs tavaikasya hitārthe sugato bhave /",
  "S01ratnml_u:14216": "api tu sarvasatvānāṃ śubhahetau bhave jinaḥ // Rm_35.167{67} //",
  "S01ratnml_u:14217": "tad evaṃ sarvalokeṣu bodhicaryāṃ prakāśayan /",
  "S01ratnml_u:14218": "saddharmaṃ samupākhyātuṃ careyaṃ saha sāṃghikaiḥ // Rm_35.168{68} //",
  "S01ratnml_u:14219": "(Rm 395)",
  "S01ratnml_u:14220": "yady asti te sadā rājaṃ bhaktiśraddhāmatir mayi /",
  "S01ratnml_u:14221": "mannāmābhisamuddiśya stūpaṃ kṛtvā sadā bhaja // Rm_35.169{69} //",
  "S01ratnml_u:14222": "etasmiṃ yat kṛtaṃ karma tan mayi kṛtam eva hi /",
  "S01ratnml_u:14223": "tiṣṭhato nirvṛtasyāpi tulyaṃ bhaktimatāṃ phalaṃ // Rm_35.170{70} //",
  "S01ratnml_u:14224": "tadyathā mayi rājendra śraddhayā śaraṇaṃ gataḥ /",
  "S01ratnml_u:14225": "triratnabhajanaṃ kṛtvā carasvaivaṃ śubhe mudā // Rm_35.171{71} //",
  "S01ratnml_u:14226": "tathāsmin sarvadā stūpe śraddhayā śaraṇaṃ gataḥ /",
  "S01ratnml_u:14227": "triratnabhajanaṃ kṛtvā śubhe cara samāhitaḥ // Rm_35.172{72} //",
  "S01ratnml_u:14228": "tathā te sarvadā kṣemaṃ sarvatrāpi bhaved dhruvaṃ /",
  "S01ratnml_u:14229": "kramāt saṃbodhim āsādya saṃbuddhapadam āpnuyāt // Rm_35.173{73} //",
  "S01ratnml_u:14230": "ity ādiśya sa saṃbuddhas tasmai śobhāya bhūrbhuje /",
  "S01ratnml_u:14231": "svanakhakeśam utkṛtya dadau stūpārtham ādarāt // Rm_35.174{74} //",
  "S01ratnml_u:14232": "taṃ munīndrapradattaṃ sa bhūpatiḥ saṃpramoditaḥ /",
  "S01ratnml_u:14233": "praṇatvā samupāgṛhya sānaṃdaḥ svālayaṃ yayau // Rm_35.175{75} //",
  "S01ratnml_u:14234": "tatra sa nṛpatī rājā tan nakhakeśam ādarāt /",
  "S01ratnml_u:14235": "garbhe nidhāya sadratnair mahastūpam akārayat // Rm_35.176{76} //",
  "S01ratnml_u:14236": "tatas taṃ sa nṛpo rājā pratiṣṭhāpya yathāvidhiḥ /",
  "S01ratnml_u:14237": "mahotsavaiḥ sadā nityaṃ samabhyarcya bhajan mudā // Rm_35.177{77} //",
  "S01ratnml_u:14238": "tatraikasmin dine bhadre parvaṇi pratyupasthite /",
  "S01ratnml_u:14239": "sametya goṣṭhikāḥ sarve taṃ stūpaṃ draṣṭum āgatāḥ // Rm_35.178{78} //",
  "S01ratnml_u:14240": "dṛṣṭvā te goṣṭhikāḥ sarve suprasannābhimoditāḥ /",
  "S01ratnml_u:14241": "nānāpuṣpais tam abhyarcya mahotsavaiḥ sahābhajat // Rm_35.179{79} //",
  "S01ratnml_u:14242": "tatraiko goṣṭhiko dṛṣṭvā daridro 'ham iti bruvan /",
  "S01ratnml_u:14243": "tatpūjāmahotsāhe lajjayā svagṛhaṃ yayau // Rm_35.180{80} //",
  "S01ratnml_u:14244": "tatas tair goṣṭhikaiḥ sarvair dṛṣṭvā sa svagṛhe tataḥ /",
  "S01ratnml_u:14245": "bahuśaḥ paribhāṣitvā goṣṭhimadhyād bahiṣkṛtaḥ // Rm_35.181{81} //",
  "S01ratnml_u:14246": "tataḥ sa lajjayākhinnaḥ paścāttāpāgnitāpitaḥ /",
  "S01ratnml_u:14247": "hā maṃdaḥ katham eko 'haṃ tiṣṭheyam ity aciṃtayat // Rm_35.182{82} //",
  "S01ratnml_u:14248": "tataḥ sa sugataṃ smṛtvā daridro 'pi samaṃtataḥ /",
  "S01ratnml_u:14249": "sarvapuṣpāṇi saṃgṛhya tais taṃ stūpaṃ samarcayat // Rm_35.183{83} //",
  "S01ratnml_u:14250": "tataḥ pradakṣiṇīkṛtya sāṃjaliḥ sa pramoditaḥ /",
  "S01ratnml_u:14251": "tat pādayoḥ praṇatvaivaṃ praṇidhānaṃ mudākarot // Rm_35.184{84} //",
  "S01ratnml_u:14252": "yan mayātra munīndrasya stūpaḥ puṣpaiḥ samarcitaḥ /",
  "S01ratnml_u:14253": "etatpuṇyavipākena bhaveyaṃ śrīsamṛddhimān // Rm_35.185{85} //",
  "S01ratnml_u:14254": "ity evaṃ praṇidhiṃ kṛtvā tat stūpaṃ śaraṇaṃ gataḥ /",
  "S01ratnml_u:14255": "sa daridraḥ samabhyarcya prābhajan saṃpramoditaḥ // Rm_35.186{86} //",
  "S01ratnml_u:14256": "manyatāṃ bhikṣavo yo 'sau daridro 'yaṃ hi śobhitaḥ /",
  "S01ratnml_u:14257": "yat stūpo 'rcitaḥ puṣpais tenāyaṃ śrīsamṛddhimān // Rm_35.187{87} //",
  "S01ratnml_u:14258": "anyad api yathānena sukṛtaṃ prakṛtaṃ purā /",
  "S01ratnml_u:14259": "tat sarvaṃ saṃpravakṣyāmi śṛṇudhvan yūyam ādarāt // Rm_35.188{88} //",
  "S01ratnml_u:14260": "tathāthābhūt purā pūryyāṃ vārāṇasyāṃ gṛhādhipaḥ /",
  "S01ratnml_u:14261": "śreṣṭhī mahājanaḥ sādhur vyavahāravicakṣaṇaḥ // Rm_35.189{89} //",
  "S01ratnml_u:14262": "tadaikasmin dine tasya gṛhāntike śanaiś caran /",
  "S01ratnml_u:14263": "(Rm 396)",
  "S01ratnml_u:14264": "pratyekasugato glāno bhikṣārthaṃ samupācaran // Rm_35.190{90} //",
  "S01ratnml_u:14265": "taṃ gṛhāntikam āyātaṃ dṛṣṭvā sa karuṇāhataḥ /",
  "S01ratnml_u:14266": "sahasopetya natvainam āmaṃtrya svagṛhe nayet // Rm_35.191{91} //",
  "S01ratnml_u:14267": "tatra śreṣṭhī sa taṃ glānaṃ pratyekabuddham āsane /",
  "S01ratnml_u:14268": "upasthāpya samabhyarcya paṭenāchādayan mudā // Rm_35.192{92} //",
  "S01ratnml_u:14269": "tasmai kṣīrodanaiḥ pūrṇaṃ pātraṃ paṃcāmṛtaiḥ saha /",
  "S01ratnml_u:14270": "pradatvā sāṃjalir natvā manasaivaṃ vyaciṃtayat // Rm_35.193{93} //",
  "S01ratnml_u:14271": "yad ayaṃ sugato glāno 'bhyarcito mayādarāt /",
  "S01ratnml_u:14272": "etatpuṇyavipākena bhaveyaṃ kṣemavān sudhīḥ // Rm_35.194{94} //",
  "S01ratnml_u:14273": "ity evaṃ praṇidhānena sa śreṣṭhī pratimoditaḥ /",
  "S01ratnml_u:14274": "satkṛtya sādaraṃ tatra svāśrame samacārayat // Rm_35.195{95} //",
  "S01ratnml_u:14275": "manyatāṃ bhikṣavo yo 'sau śreṣṭhī śrīmān mahājanaḥ /",
  "S01ratnml_u:14276": "ayam eva mahābhijñaḥ śobhito 'rhan mahāmatiḥ // Rm_35.196{96} //",
  "S01ratnml_u:14277": "yad anena tadā glānapratyekabuddha ādarāt /",
  "S01ratnml_u:14278": "paṭenāchādya piṃḍena pratipādya samarcitaḥ // Rm_35.197{97} //",
  "S01ratnml_u:14279": "etatpuṇyavipākena śobhito 'yaṃ samṛddhimān /",
  "S01ratnml_u:14280": "paṃcajanmaśatāny evaṃ babhūva sadguṇākaraḥ // Rm_35.198{98} //",
  "S01ratnml_u:14281": "bhūyo 'pi yat purānena sukṛtaṃ sādhitaṃ yathā /",
  "S01ratnml_u:14282": "tat sarvaṃ saṃpravakṣyāmi śṛṇudhvaṃ yūyam ādarāt // Rm_35.199{99} //",
  "S01ratnml_u:14283": "tadyathābhūt purā śāstā kāśyapo 'rhans tathāgataḥ /",
  "S01ratnml_u:14284": "sarvajñaḥ sugato nātho dharmarājo munīśvaraḥ // Rm_35.200{100} //",
  "S01ratnml_u:14285": "vārāṇasyāṃ sa saṃbuddho mṛgadāve sasāṃghikaḥ /",
  "S01ratnml_u:14286": "sarvasatvahitārthena vyaharad dharmam ādiśat // Rm_35.201{11} //",
  "S01ratnml_u:14287": "tasmiṃś ca samaye tatra vārāṇasyām abhūd gṛhī /",
  "S01ratnml_u:14288": "saṃbuddhabhaktimān sādhur daridraḥ kāṣṭhahārikaḥ // Rm_35.202{2} //",
  "S01ratnml_u:14289": "sa ekasmin dine kāṣṭham āhartu parvaṭe vrajan /",
  "S01ratnml_u:14290": "tatraikatra mahat stūpaṃ dadarśāchāditaṃ tṛṇaiḥ // Rm_35.203{3} //",
  "S01ratnml_u:14291": "dṛṣṭvā sa samupāśritya tat tṛṇāni samaṃtataḥ /",
  "S01ratnml_u:14292": "sarvāṇy api samutpāṭya saṃmṛjya samaśodhayat // Rm_35.204{4} //",
  "S01ratnml_u:14293": "tatas taṃ śobhitaṃ dṛṣṭvā sa śreṣṭhī saṃpramoditaḥ /",
  "S01ratnml_u:14294": "natvā pradakṣiṇīkṛtya manasaivaṃ vyaciṃtayat // Rm_35.205{5} //",
  "S01ratnml_u:14295": "yad ayaṃ saugatastūpo mayā saṃmṛjya śodhitaḥ /",
  "S01ratnml_u:14296": "etatpuṇyavipākena bhaveyaṃ divyasuṃdaraḥ // Rm_35.206{6} //",
  "S01ratnml_u:14297": "divyātiriktābhaiḥ śobhitaḥ syān samṛddhimān /",
  "S01ratnml_u:14298": "anāgatāṃś ca saṃbuddhān ārāgayeyam ādarāt // Rm_35.207{7} //",
  "S01ratnml_u:14299": "tadā tacchāsane gatvā triratnaśaraṇaṃ gataḥ /",
  "S01ratnml_u:14300": "pravrajyārhatpadaṃ prāpya vrajeyāhaṃ sunirvṛtiṃ // Rm_35.208{8} //",
  "S01ratnml_u:14301": "ity evaṃ praṇidhiṃ kṛtvā praṇatvā taṃ jinālayaṃ /",
  "S01ratnml_u:14302": "satataḥ kāṣṭham ādāya svagṛhaṃ samudācarat // Rm_35.209{9} //",
  "S01ratnml_u:14303": "tataḥ sa sumatiḥ śrīmān abhūt tatpuṇyavān kṛtiḥ /",
  "S01ratnml_u:14304": "sukhāni suciraṃ bhuktvā kāle mṛto divaṃ yayau // Rm_35.210{10} //",
  "S01ratnml_u:14305": "svarge sa divyabhogyāni bhuktvā reme suraiḥ saha /",
  "S01ratnml_u:14306": "paṃcajanmaśatāny evaṃ sukhaṃ bhuktvā bhramed bhave // Rm_35.211{11} //",
  "S01ratnml_u:14307": "(Rm 397)",
  "S01ratnml_u:14308": "atrāpi yadeyaṃ śrīmāñ chāsane me samāgataḥ /",
  "S01ratnml_u:14309": "pravrajyāsaṃvaraṃ dhṛtvā carann arhan bhavaty api // Rm_35.212{12} //",
  "S01ratnml_u:14310": "tat sarvaṃ hi vijānīta tatstūpasaṃmṛṣṭapuṇyataḥ /",
  "S01ratnml_u:14311": "yathā ca ciṃtitaṃ tatra tathāsya siddhyate 'dhunā // Rm_35.213{13} //",
  "S01ratnml_u:14312": "daridrakāṣṭhahāro yo bhavet so 'yaṃ hi śobhitaḥ /",
  "S01ratnml_u:14313": "anya iti na manyantavyaṃ yuṣmābhir nātra saṃśayaḥ // Rm_35.214{14} //",
  "S01ratnml_u:14314": "evaṃ sarvatra saṃsāre sarveṣām api prāṇināṃ /",
  "S01ratnml_u:14315": "yathaiva yat kṛtaṃ karma tathaiva tat phalaṃ dhruvaṃ // Rm_35.215{15} //",
  "S01ratnml_u:14316": "abhuktaṃ kṣīyate naiva karma kvāpi kadā cana /",
  "S01ratnml_u:14317": "anyathāpi bhaven naiva karmaphalaṃ kathaṃ cana // Rm_35.216{16} //",
  "S01ratnml_u:14318": "evaṃ matvātra saṃsāre sarvadā sukhavāṃchibhiḥ /",
  "S01ratnml_u:14319": "triratnabhajanaṃ kṛtvā caritavyaṃ śubhe sadā // Rm_35.217{17} //",
  "S01ratnml_u:14320": "ity ādiṣṭaṃ munīndreṇa śrutvā te sarvasāṃghikāḥ /",
  "S01ratnml_u:14321": "sarve lokāś ca saṃbodhiprāptuṃ dharmārthino 'bhavan // Rm_35.218{18} //",
  "S01ratnml_u:14322": "iti me guruṇākhyātaṃ śrutaṃ mayā tathocyate /",
  "S01ratnml_u:14323": "tvam apy evaṃ mahārāja saddharmanirato bhava // Rm_35.219{19} //",
  "S01ratnml_u:14324": "prajāś cāpi mahāraja bodhayitvā prayatnataḥ /",
  "S01ratnml_u:14325": "bodhimārge 'bhisaṃsthāpya pātum arhati sarvadā // Rm_35.220{20} //",
  "S01ratnml_u:14326": "evaṃ kṛte mahārāja sarvatra vaḥ śubhaṃ bhavet /",
  "S01ratnml_u:14327": "kramāt saṃbodhim āsādya saṃbuddhapadam āpnuyāḥ // Rm_35.221{21} //",
  "S01ratnml_u:14328": "iti tenārhatākhyātaṃ śrutvāśokaḥ sa bhūmipaḥ /",
  "S01ratnml_u:14329": "tathā hīti pratijñapya prābhyanandat sa pārṣadaḥ // Rm_35.222{22} //",
  "S01ratnml_u:14330": "ye śraddhāḥ suprasannā idam api manujāḥ śobhitasyāvadānaṃ /",
  "S01ratnml_u:14331": "śṛṇvanti śrāvayaṃti pramuditamanasā ye ca saṃbodhikāmāḥ /",
  "S01ratnml_u:14332": "te sarve bodhisatvāḥ sakalaguṇabhṛto bodhicaryāṃ caranto /",
  "S01ratnml_u:14333": "bhuktvā saukhyaṃ prakāmaṃ daśabalanilaye saṃprayānti pramuktvā // Rm_35.223{23} //",
  "S01ratnml_u:14334": "++ iti ratnāvadānatatve śobhitāvadānaṃ samāptam ++",
  "S01ratnml_u:14335": "(Rm 398)",
  "S01ratnml_u:14336": "XXXVI Muktāvadāna",
  "S01ratnml_u:14337": "athāśoko mahīpālaḥ sāṃjaliḥ samupāśritaḥ /",
  "S01ratnml_u:14338": "upaguptaṃ yatiṃ natvā punar evam abhāṣata // Rm_36.1{1} //",
  "S01ratnml_u:14339": "bhadanta śrotum ichāmi punar anyat subhāṣitaṃ /",
  "S01ratnml_u:14340": "tadyathā guruṇākhyātaṃ tathādeṣṭuṃ ca me 'rhati // Rm_36.2{2} //",
  "S01ratnml_u:14341": "iti saṃprārthitaṃ rājñā śrutvā so 'rhan sudhīr yatiḥ /",
  "S01ratnml_u:14342": "tam aśokaṃ mahārājaṃ samālokyaivam abravīt // Rm_36.3{3} //",
  "S01ratnml_u:14343": "śṛṇu sādhu mahārāja yathā me gurubhāṣitaṃ /",
  "S01ratnml_u:14344": "tathātrāhaṃ pravakṣyāmi tava cittaviśuddhaye // Rm_36.4{4} //",
  "S01ratnml_u:14345": "tadyathābhūn mahāpūryyāṃ śrāvastyāṃ śrīdasaṃnibhaḥ /",
  "S01ratnml_u:14346": "śreṣṭhī mahādhanaḥ sādhuḥ puṣyābhidho mahājanaḥ // Rm_36.5{5} //",
  "S01ratnml_u:14347": "tasya bhāryā subhadrāṃgī rāmākhyā śrīsamānikā /",
  "S01ratnml_u:14348": "kuladharmasamācarā svāmicaryānucāriṇī // Rm_36.6{6} //",
  "S01ratnml_u:14349": "yayā patnyā subhāvinyā sārddhaṃ puṣyaḥ sa sanmatiḥ /",
  "S01ratnml_u:14350": "yathākāmaḥ sukhaṃ bhuktvā reme samupacārayan // Rm_36.7{7} //",
  "S01ratnml_u:14351": "tataḥ sā samaye kāṃtā garbhiṇī varddhitodarā /",
  "S01ratnml_u:14352": "svalpāhāraratā pāṇḍuvarṇā kṛśābhavat kramāt // Rm_36.8{8} //",
  "S01ratnml_u:14353": "tataḥ sā samaye 'sūta dārikāṃ divyasuṃdarīṃ /",
  "S01ratnml_u:14354": "śironivaddhamuktā srakkohitām abhirocinīṃ // Rm_36.9{9} //",
  "S01ratnml_u:14355": "tāṃ saṃjātāṃ śirovaddhamuktāmālāṃ praśobhitāṃ /",
  "S01ratnml_u:14356": "dārikāṃ sā prasū dṛṣṭvā sacitrānaṃdito 'bhavat // Rm_36.10{10} //",
  "S01ratnml_u:14357": "tac chrutvā sa pitā puṣyo vismayoddhatamānasaḥ /",
  "S01ratnml_u:14358": "upetya tāṃ sutāṃ dṛṣṭvā tasthau paśyan savismayaḥ // Rm_36.11{11} //",
  "S01ratnml_u:14359": "tatas te jñātayaḥ sarve vaṃdhumitrasuhṛjjanāḥ /",
  "S01ratnml_u:14360": "tāṃ saṃjātāṃ niśamyāśu draṣṭum ājagmur ādarāt // Rm_36.12{12} //",
  "S01ratnml_u:14361": "tatra tāṃ dārikāṃ kāṃtāṃ śiromuktāsraganvitāṃ /",
  "S01ratnml_u:14362": "darśanīyāṃ subhadrāṃgīṃ prādrākṣus te ciraṃ mudā // Rm_36.13{13} //",
  "S01ratnml_u:14363": "ahosvid devakanyeyaṃ nūnaṃ mānyā na mānavī /",
  "S01ratnml_u:14364": "yad iyaṃ jātamātrāpi bhābhiḥ śobhate puraṃ // Rm_36.14{14} //",
  "S01ratnml_u:14365": "iti saṃbhāṣya te sarve jñātivaṃdhū suhṛjjanāḥ /",
  "S01ratnml_u:14366": "suciraṃ tāṃ samālokya vismitā niryayus tataḥ // Rm_36.15{15} //",
  "S01ratnml_u:14367": "tataḥ sa janakas tasyāḥ kṛtvā jatimahaṃ mudā /",
  "S01ratnml_u:14368": "sarvāñ jñātīn samāmaṃtrya pura evam abhāṣata // Rm_36.16{16} //",
  "S01ratnml_u:14369": "bhavanto 'syāḥ sutāyā me dṛṣṭvā saṃpannimittamāṃ /",
  "S01ratnml_u:14370": "yathā loke prasiddhaṃ syāt tathā nāmābhidhīyatāṃ // Rm_36.17{17} //",
  "S01ratnml_u:14371": "iti tenoditaṃ śrutvā sarve te jñātivāṃdhavāḥ /",
  "S01ratnml_u:14372": "tan nimittaṃ samālokya taṃ puṣyam evam abruvan // Rm_36.18{18} //",
  "S01ratnml_u:14373": "(Rm 399)",
  "S01ratnml_u:14374": "sādho yat saṃprajāteyaṃ muktāmālāśiroruhā /",
  "S01ratnml_u:14375": "tad asyā nāma mukteti prasiddhaṃ bhavatu dhruvaṃ // Rm_36.19{19} //",
  "S01ratnml_u:14376": "evaṃ taiḥ jñātibhiḥ sarvaiḥ samākhyātaṃ niśamya saḥ /",
  "S01ratnml_u:14377": "puṣyas tasyāḥ sutāyās tan nāmaprasiddham acārayat // Rm_36.20{20} //",
  "S01ratnml_u:14378": "tataḥ sā dārikā muktā dhātrībhiḥ pratipālitā /",
  "S01ratnml_u:14379": "aṣṭābhir abhipuṣyāṃgā pravṛddhābhūd hradābjavat // Rm_36.21{21} //",
  "S01ratnml_u:14380": "tataḥ sā dārikā kāntā pravṛddhābhūt kumārikā /",
  "S01ratnml_u:14381": "guruṇāṃ samupāśritya kramād vidyā aśikṣate // Rm_36.22{21*} //",
  "S01ratnml_u:14382": "tatra sā sumatīr muktā lipipāraṃ gatā kramāt /",
  "S01ratnml_u:14383": "sarvaśāstrakalāvidyāpāraṃ yayau vicakṣaṇā // Rm_36.23{22} //",
  "S01ratnml_u:14384": "tataḥ sā dānasaṃraktā sarvārthibhyo yathepsitaṃ /",
  "S01ratnml_u:14385": "saddharmapraṇidhānena dadau nityaṃ prasāditā // Rm_36.24{23} //",
  "S01ratnml_u:14386": "sarve 'pi yācakās tasyā gṛhaṃ dṛṣṭvā samāgatāḥ /",
  "S01ratnml_u:14387": "tad dattaṃ dravyam ādāya prayayuḥ saṃpramoditāḥ // Rm_36.25{24} //",
  "S01ratnml_u:14388": "tadaiko brāhmaṇas tasyā muktāmālāṃ śiroruhāṃ /",
  "S01ratnml_u:14389": "dṛṣṭvā lobhākulātmā sa gṛhaṃ gatvā samāśrayat // Rm_36.26{25} //",
  "S01ratnml_u:14390": "tatra sa brāhmaṇo dṛṣṭvā tāṃ kanyāṃ saṃpradāyanīṃ /",
  "S01ratnml_u:14391": "upetyāśīrvacoddatvā prārthayad evam ādarāt // Rm_36.27{26} //",
  "S01ratnml_u:14392": "jayo 'stu te sadā bhadre ciraṃ jivyāḥ sukhānvitā /",
  "S01ratnml_u:14393": "yathā te vāṃchate cittaṃ tathā sarvaṃ prasiddhyatu // Rm_36.28{27} //",
  "S01ratnml_u:14394": "bhadre 'haṃ te guṇāc chrutvā dūrato yad ihāvraje /",
  "S01ratnml_u:14395": "tad arthaṃ śṛṇu te vakṣye tac chrutvā me prasīdatu // Rm_36.29{28} //",
  "S01ratnml_u:14396": "yad iyaṃ te śirobaddhā muktāmālā praśobhitā /",
  "S01ratnml_u:14397": "tad imāṃ me pradatvātra mano mama vinodaya // Rm_36.30{29} //",
  "S01ratnml_u:14398": "iti saṃprārthite tena sā muktā saṃpradānikā /",
  "S01ratnml_u:14399": "tāṃ pradātuṃ samichantī taṃ vipram evam abravīt // Rm_36.31{30} //",
  "S01ratnml_u:14400": "sādhu vipra kṣaṇaṃ tiṣṭha mā vrajasvānyataḥ kvacit /",
  "S01ratnml_u:14401": "pitror ājñāṃ samāyācya dāsyāmi te imām api // Rm_36.32{31} //",
  "S01ratnml_u:14402": "ity uktvā sa samāśvāsya brāhmaṇaṃ taṃ pralobhitaṃ /",
  "S01ratnml_u:14403": "sahasā purato gatvā pitror evam abhāṣata // Rm_36.33{32} //",
  "S01ratnml_u:14404": "pitar amba gṛhe 'smākaṃ brāhmaṇo 'rthī samāgataḥ /",
  "S01ratnml_u:14405": "sa mamemāṃ śirorūḍhāṃ muktāmālāṃ prayācate // Rm_36.34{33} //",
  "S01ratnml_u:14406": "tad imāṃ dātum ichāmi tasmai viprāya sādhave /",
  "S01ratnml_u:14407": "tad anujñāṃ pradattaṃ me yady asti vāṃ dayām api // Rm_36.35{34} //",
  "S01ratnml_u:14408": "iti putryoditaṃ śrutvā sa pitā vismayāhataḥ /",
  "S01ratnml_u:14409": "tāṃ putrīṃ suciraṃ dṛṣṭvā paribhāṣyaivam abravīt // Rm_36.36{35} //",
  "S01ratnml_u:14410": "bho vatsa kiṃ samīkṣyaivaṃ svamastaka samudbhavāṃ /",
  "S01ratnml_u:14411": "netravat katham utkṛtya pradadyād arthine sute // Rm_36.37{36} //",
  "S01ratnml_u:14412": "yadi dātuṃ samichā te brāhmaṇāyārthine sute /",
  "S01ratnml_u:14413": "tad anyatprārthitaṃ dravyaṃ pradadasva yathepsitaṃ // Rm_36.38{37} //",
  "S01ratnml_u:14414": "iti pitroditaṃ śrutvā sā muktā duhitā sudhīḥ /",
  "S01ratnml_u:14415": "janakaṃ taṃ samālokya praṇatvā caivam abravīt // Rm_36.39{38} //",
  "S01ratnml_u:14416": "(Rm 400)",
  "S01ratnml_u:14417": "śṛṇu tāta yad arthe 'haṃ svaśiraḥsaṃbhavām api /",
  "S01ratnml_u:14418": "muktāmālaṃ samuddhṛtya ditsāmi tat pravakṣyate // Rm_36.40{39} //",
  "S01ratnml_u:14419": "anityaṃ khalu saṃsāre mānuṣye janma durlabhaṃ /",
  "S01ratnml_u:14420": "kṣaṇadhvaṃsi śarīraṃ ca jīvitaṃ ca tṛṇāmbuvat // Rm_36.41{40} //",
  "S01ratnml_u:14421": "tatrāpi bahavo rogāḥ saṃpado 'py aticaṃcalaḥ /",
  "S01ratnml_u:14422": "durlabhā kṣaṇasaṃpac ca dharmamatiś ca durlabhā // Rm_36.42{41} //",
  "S01ratnml_u:14423": "kiṃ nityam atra saṃsāre ko hi nityasthito bhave /",
  "S01ratnml_u:14424": "ity anityām imāṃ muktāmālāṃ ditsāmy ahaṃ pita // Rm_36.43{42} //",
  "S01ratnml_u:14425": "ko 'nyatra mānuṣā dehād dānaṃ kartuṃ praśaknuyāt /",
  "S01ratnml_u:14426": "ity āpy ahaṃ samīkṣyātra dātum iche kajām api // Rm_36.44{43} //",
  "S01ratnml_u:14427": "kasyātra vigrahe mṛtyor viśvāsaṃ vidyate khalu /",
  "S01ratnml_u:14428": "iti matvāpi tātemāṃ ditsāmi muktakāsrajaṃ // Rm_36.45{44} //",
  "S01ratnml_u:14429": "kasyātra jīvitaṃ kāye svechayā samavasthitaṃ /",
  "S01ratnml_u:14430": "evaṃ vijñāya tātemaṃ mālāṃ ditsāmi puṣpavat // Rm_36.46{45} //",
  "S01ratnml_u:14431": "ko nātra pīḍyate rogaiḥ sakleśair devasaṃbhavaiḥ /",
  "S01ratnml_u:14432": "ity evaṃ samīkṣyaimāṃ dātum ichāmi muktikāṃ // Rm_36.47{46} //",
  "S01ratnml_u:14433": "kasya saṃpat sthirā gehe astāś capi sthitir na hi /",
  "S01ratnml_u:14434": "evaṃ vijñāya tatemaṃ ditsāmi kusumākṛtiṃ // Rm_36.48{47} //",
  "S01ratnml_u:14435": "kasya cātra śubhe dṛṣṭir jāyāt tiṣṭhec ca sarvadā /",
  "S01ratnml_u:14436": "evaṃ vāpi parijñāya ditsāmīmāṃ kajām api // Rm_36.49{48} //",
  "S01ratnml_u:14437": "sadā na jāyate naivaṃ dharme matiḥ kathaṃ cana /",
  "S01ratnml_u:14438": "iti dṛṣṭvāpi me cittam imāṃ ditsati puṣpavat // Rm_36.50{49} //",
  "S01ratnml_u:14439": "imāṃ me daivasaṃjātāṃ śiraḥsthāṃ keśasādṛśīṃ /",
  "S01ratnml_u:14440": "dātum ichāmy ahaṃ tāta saddharmaratnalabdhaye // Rm_36.51{50} //",
  "S01ratnml_u:14441": "kiyat kālaṃ ca jīveyaṃ sarveṣāṃ maraṇaṃ dhruvaṃ /",
  "S01ratnml_u:14442": "yāvad jīvitamuktāyām iyaṃ muktāpi nakṣyati // Rm_36.52{51} //",
  "S01ratnml_u:14443": "yad iyaṃ me śirojāpi prāṇena saha nakṣyati /",
  "S01ratnml_u:14444": "tad dattā vāpy adattāpi sarvathāpi vinakṣyati // Rm_36.53{52} //",
  "S01ratnml_u:14445": "etad devaṃ samīkṣye māṃ muktāṃ puṣpasrajaṃ yathā /",
  "S01ratnml_u:14446": "kajām api samuddhṛtya dātum ichāmy ahaṃ pita // Rm_36.54{53} //",
  "S01ratnml_u:14447": "tad atra mā kṛthā vighnaṃ mama saddharmasādhane /",
  "S01ratnml_u:14448": "tad anujñāṃ pradatvā me prārthitaṃ saphalaṃ kuru // Rm_36.55{54} //",
  "S01ratnml_u:14449": "yadi na dīyate 'nujñāṃ dānavighnaphalaṃ lābheḥ /",
  "S01ratnml_u:14450": "tato te duṣkṛtir jāyāt tato hi durgatiṃ vrajeḥ // Rm_36.56{55} //",
  "S01ratnml_u:14451": "yady anujñāṃ pradānena satyaṃ pūrayase mama /",
  "S01ratnml_u:14452": "tatas te sukṛtir jāyāt tena yāyād dhi sadgatiṃ // Rm_36.57{56} //",
  "S01ratnml_u:14453": "sadgatau sarvadā saukhyaṃ bhuktvā careḥ śubheṣv api /",
  "S01ratnml_u:14454": "tataḥ krameṇa saṃbodhiṃ prāpya buddhatvam āpnuyāḥ // Rm_36.58{57} //",
  "S01ratnml_u:14455": "evaṃ vījñāya tātātra vārayituṃ na me 'rhati /",
  "S01ratnml_u:14456": "tad anujñapya me satyaṃ saṃpūrayitum arhati // Rm_36.59{58} //",
  "S01ratnml_u:14457": "iti putryā tayākhyātaṃ śrutvā pitā sa bodhitaḥ /",
  "S01ratnml_u:14458": "tāṃ muktāṃ sumātiḥ putrīṃ samālokyaivam abravīt // Rm_36.60{59} //",
  "S01ratnml_u:14459": "yat tvayaivaṃ samākhyātaṃ tat sarvaṃ satyam eva hi /",
  "S01ratnml_u:14460": "(Rm 401)",
  "S01ratnml_u:14461": "yadi śraddhāsti te dātuṃ pradehi kiṃ nivāraye // Rm_36.61{60} //",
  "S01ratnml_u:14462": "iti pitrābhyanujñāte sā muktā parimoditā /",
  "S01ratnml_u:14463": "tāṃ śiraḥsadbhavāṃ muktāṃ mālām utkartum aichata // Rm_36.62{61} //",
  "S01ratnml_u:14464": "tadā sā jananī dṛṣṭvā tāṃ muktāṃ svātmajāṃ priyāṃ /",
  "S01ratnml_u:14465": "śirojām api tāṃ muktāṃ mālām utkartu vāṃchinīṃ // Rm_36.63{62} //",
  "S01ratnml_u:14466": "sahasā gāḍham āliṃgya vārayituṃ samudyatā /",
  "S01ratnml_u:14467": "galadaśruviliptākṣā vilapaṃtyaivam abravīt // Rm_36.64{63} //",
  "S01ratnml_u:14468": "hā priye svātmaje putrī katham ajñāsi sāṃprataṃ /",
  "S01ratnml_u:14469": "indriyavat tanūdbhūtām api dātuṃ yadīchasi // Rm_36.65{64} //",
  "S01ratnml_u:14470": "yac chirojāṃ samutkṛtya muktāmālāṃ svadaivajāṃ /",
  "S01ratnml_u:14471": "kim anyad iha paśyanti viprāya dātum ichasi // Rm_36.66{65} //",
  "S01ratnml_u:14472": "yadi dāne 'tivāṃchā te pradehi tad yad ipsitaṃ /",
  "S01ratnml_u:14473": "imām eva śirojatāṃ mā dāḥ kasmai cid arthine // Rm_36.67{66} //",
  "S01ratnml_u:14474": "dam iyaṃ svatanūdbhūtā sahajā jīvitendraiḥ /",
  "S01ratnml_u:14475": "tad iyaṃ katham utkṛtya dātavyeti vicāraya // Rm_36.68{67} //",
  "S01ratnml_u:14476": "yadīmaṃ svaśirorūḍhāṃ balenotkṛtya dāsyasi /",
  "S01ratnml_u:14477": "tadeyaṃ nakṣyate nūnaṃ jīvitena saha dhruvaṃ // Rm_36.69{68} //",
  "S01ratnml_u:14478": "vinaṣṭe jīvite kāye ko dharmaṃ sādhayet punaḥ /",
  "S01ratnml_u:14479": "dharmaṃ vinātra saṃsāre nirarthaṃ sarvasādhanaṃ // Rm_36.70{69} //",
  "S01ratnml_u:14480": "dharmamūlaṃ hi saṃsāre satkāyajīvitaṃ kila /",
  "S01ratnml_u:14481": "taj jīvitāśrayaḥ kāyo rakṣitavyaḥ prayatnataḥ // Rm_36.71{70} //",
  "S01ratnml_u:14482": "yat kāyaprāṇarakṣārthaṃ saṃsāre dharmasādhanaṃ /",
  "S01ratnml_u:14483": "kāyaprāṇaṃ vinā ko 'rthaḥ saṃsāre dharmasādhane // Rm_36.72{71} //",
  "S01ratnml_u:14484": "dharmārthakāmamokṣādi sādhanaṃ sukhakāraṇaṃ /",
  "S01ratnml_u:14485": "abhāve jīvite kāye kasyārthe sukhasādhanaṃ // Rm_36.73{72} //",
  "S01ratnml_u:14486": "yat svajīve na pakṣyaivaṃ kim arthe dātum ichasi /",
  "S01ratnml_u:14487": "svakāyajīvarakṣārthaṃ dānādi puṇyasādhanaṃ // Rm_36.74{73} //",
  "S01ratnml_u:14488": "svakāyajīvitaṃ tyaktvā kim arthe puṇyasādhanaṃ /",
  "S01ratnml_u:14489": "svakāyajīva bhadrārthe guṇadravyavṛṣārjanaṃ // Rm_36.75{74} //",
  "S01ratnml_u:14490": "iti satyaṃ mayākhyātaṃ hitārthaṃ te priyātmaje /",
  "S01ratnml_u:14491": "śrutvemaṃ netravad rakṣyā mā dāḥ kasmai cid arthine // Rm_36.76{75} //",
  "S01ratnml_u:14492": "yadi te 'sti vṛṣe vāṃchā datveto 'nyad yathepsitaṃ /",
  "S01ratnml_u:14493": "gṛhe vrataṃ caraty evaṃ sukhena puṇyam arjaya // Rm_36.77{76} //",
  "S01ratnml_u:14494": "etatpuṇyavipākena sarvatra te śubhaṃ bhavet /",
  "S01ratnml_u:14495": "sarvadā durgatiṃ naiva yāyāt sadā tu sadgatiṃ // Rm_36.78{77} //",
  "S01ratnml_u:14496": "evaṃ matvātmaje śrutvā saddharmaṃ saugatoditaṃ /",
  "S01ratnml_u:14497": "triratnabhajanaṃ kṛtvā gṛhe vrataṃ sukhaṃ cara // Rm_36.79{78} //",
  "S01ratnml_u:14498": "etatpuṇyaviśuddhā tvaṃ sarvadā śubhabhāvinī /",
  "S01ratnml_u:14499": "kramāt saṃbodhim āsādya saṃbuddhapadam āpnuyāḥ // Rm_36.80{79} //",
  "S01ratnml_u:14500": "iti mātrā samākhyātaṃ śrutvā muktātmajāpi sā /",
  "S01ratnml_u:14501": "utthāyāśruvirukṣā yayau śokālaye śanaiḥ // Rm_36.81{80} //",
  "S01ratnml_u:14502": "tatra śayyātalāsīnā muktādānacintayā /",
  "S01ratnml_u:14503": "saṃbuddhasmaraṇaṃ kṛtvā tasthau dhyānasamāhitā // Rm_36.82{81} //",
  "S01ratnml_u:14504": "(Rm 402)",
  "S01ratnml_u:14505": "tatra taddhyānasaṃmūḍhā nidrāsuptendriyāpi sā /",
  "S01ratnml_u:14506": "tam eva śrīghanaṃ smṛtvā tasthau niścaritāśayāḥ // Rm_36.83{82} //",
  "S01ratnml_u:14507": "tām evāṃ saṃsthitāṃ dṛṣṭvā bhagavān sa munīśvaraḥ /",
  "S01ratnml_u:14508": "svapna iva samābhāṣya muktām evaṃ vyabodhayat // Rm_36.84{83} //",
  "S01ratnml_u:14509": "vatse mātra viṣīda tvaṃ pradeyeyaṃ kajāpi te /",
  "S01ratnml_u:14510": "pradīyatāṃ samuddhṛtya punaḥ prādurbhaviṣyati // Rm_36.85{84} //",
  "S01ratnml_u:14511": "iti saṃbhāṣitaṃ śrutvā svapne iva samutthitā /",
  "S01ratnml_u:14512": "sā muktā vismayākrāntacittā tasthau suniśalā // Rm_36.86{85} //",
  "S01ratnml_u:14513": "tataḥ sā taṃ jagannāthaṃ smṛtvā taccintayākulā /",
  "S01ratnml_u:14514": "kim etat satyam evaṃ syād iti jñātuṃ samaichata // Rm_36.87{86} //",
  "S01ratnml_u:14515": "tataḥ sā svayam uddhṛtya svaśiraḥsthāṃ svapāṇinā /",
  "S01ratnml_u:14516": "muktāmālāṃ mudālokya tāṃ śāstre samakalpayat // Rm_36.88{87} //",
  "S01ratnml_u:14517": "tato 'naṃtaram evaṃ sā muktāmālābhiśobhitā /",
  "S01ratnml_u:14518": "tasyāḥ śirasamubhūtā rarāja tatsamānikā // Rm_36.89{88} //",
  "S01ratnml_u:14519": "tāṃ samālokya sā muktā kanyātivismayānvitā /",
  "S01ratnml_u:14520": "sahasā purato gatvā mātur evaṃ nyavedayat // Rm_36.90{89} //",
  "S01ratnml_u:14521": "mātar adya munīndrasya kṛpādṛṣṭiprasādataḥ /",
  "S01ratnml_u:14522": "yathā mayā pratijñātaṃ pūryyeta me tathā dhruvaṃ // Rm_36.91{90} //",
  "S01ratnml_u:14523": "ity uktvā sā mudā muktā samuddhṛtāṃ śiroruhāṃ /",
  "S01ratnml_u:14524": "ye ubhe darśayitvāgre mātur evam abhāṣata // Rm_36.92{91} //",
  "S01ratnml_u:14525": "mātar ahaṃ vipannāśā śayyā talasamāśritā /",
  "S01ratnml_u:14526": "saṃbuddhaṃ manasā dhyātvā tiṣṭhāmi dānaciṃtayā // Rm_36.93{92} //",
  "S01ratnml_u:14527": "yadā me dhyānasuptāyā hṛdi nidropasarpate /",
  "S01ratnml_u:14528": "tadaivaṃ sarvanāthena samādiṣṭaṃ śrutaṃ mayā // Rm_36.94{93} //",
  "S01ratnml_u:14529": "pradeyeyaṃ śirojātā muktāmālā tvayā mudā /",
  "S01ratnml_u:14530": "punaḥ prādurbhaved bhūyo 'py etatsamānikā dhruvaṃ // Rm_36.95{94} //",
  "S01ratnml_u:14531": "iti śrutvā prabuddhāhaṃ kim etat sūnṛtaṃ bhavet /",
  "S01ratnml_u:14532": "iti kṛtvā samuddhṛtya paśyāmīmāṃ pramoditā // Rm_36.96{95} //",
  "S01ratnml_u:14533": "tato 'naṃtaram evaṃ me śirasyaitatsamānikā /",
  "S01ratnml_u:14534": "muktāmālā samudbhūtā dṛśyatām iyam ambike // Rm_36.97{96} //",
  "S01ratnml_u:14535": "ity uktvā sā sutā muktā tasyā mātuḥ puro mudā /",
  "S01ratnml_u:14536": "muktāṃ mālāṃ upasthāpya darśayanty evam āha ca // Rm_36.98{97} //",
  "S01ratnml_u:14537": "imāṃ mātur jagacchāstre mudā saṃkalpayāmy ahaṃ /",
  "S01ratnml_u:14538": "tad enāṃ trijagacchāstre saṃpradātuṃ vrajeya hi // Rm_36.99{98} //",
  "S01ratnml_u:14539": "iti putryā samākhyātaṃ śrutvā sā jananī mudā /",
  "S01ratnml_u:14540": "tāṃ muktāsrajam ālokya tac chirojāṃ ca harṣitā // Rm_36.100{99} //",
  "S01ratnml_u:14541": "muhur muhuḥ samīkṣantī tāṃ sutām evam abravīt /",
  "S01ratnml_u:14542": "dhanyāsi bhadrikā putri tvayā yathā samīhitaṃ // Rm_36.101{100} //",
  "S01ratnml_u:14543": "tathā te siddhyate nūnaṃ saṃbuddhasyānubhāvātaḥ /",
  "S01ratnml_u:14544": "tad imāṃ tvaṃ samādāyā yathā saṃkalpitaṃ tvayā // Rm_36.102{1} //",
  "S01ratnml_u:14545": "tathā tasmai munīndrāya prābhyarcya dātum arhasi /",
  "S01ratnml_u:14546": "tathā te 'ṅgīkṛtaṃ putri tat satyaṃ setsyate dhruvaṃ // Rm_36.103{2} //",
  "S01ratnml_u:14547": "(Rm 403)",
  "S01ratnml_u:14548": "etatpuṇyānubhāvaiś ca sarvadā sadgatiṃ vrajeḥ /",
  "S01ratnml_u:14549": "iti matvā jagacchāstur upahṛtya bhajādarāt // Rm_36.104{3} //",
  "S01ratnml_u:14550": "tathā cāsmai dvijāyaivam ādāya dātum arhati /",
  "S01ratnml_u:14551": "tathā te 'ṅgī kṛte siddhe sarvatra maṃgalaṃ bhavet // Rm_36.105{4} //",
  "S01ratnml_u:14552": "saphalaṃ mānuṣe janma sadā ca sadgatau sthitiḥ // Rm_36.106{5} //",
  "S01ratnml_u:14553": "iti mātroditaṃ śrutvā pratisaṃmoditāśayā /",
  "S01ratnml_u:14554": "sā tatheti pratiśrutya tathā kartuṃ samaichata // Rm_36.107{6} //",
  "S01ratnml_u:14555": "tathā saitatpravṛttāṃtaṃ bharttur agre nyavedayat /",
  "S01ratnml_u:14556": "śrutvā bharttāpi puṣyaḥ samuditābhyanvamodata // Rm_36.108{7} //",
  "S01ratnml_u:14557": "tasminn avasare tatra śrāvastyāṃ jetakāśrame /",
  "S01ratnml_u:14558": "vihāre bhagavān so 'rhan vijahāra sasāṃghikaḥ // Rm_36.109{8} //",
  "S01ratnml_u:14559": "tatra sa trijagacchāstā bodhicaryāṃ prakāśayan /",
  "S01ratnml_u:14560": "sarvasatvasahitārthena dharmam ādeṣṭum ārabhat // Rm_36.110{9} //",
  "S01ratnml_u:14561": "tadā te bhikṣavaḥ sarve śrāvakāś cailakādayaḥ /",
  "S01ratnml_u:14562": "bhikṣuṇyo vratinaś cāpi bodhisatvagaṇā api // Rm_36.111{10} //",
  "S01ratnml_u:14563": "upāsakagaṇāś cāpi tathā copāsikā api /",
  "S01ratnml_u:14564": "sarve te samupāśritya samātasthuḥ samāhitāḥ // Rm_36.112{11} //",
  "S01ratnml_u:14565": "tathā śakrādayo devā brahmādyā brahmacāriṇaḥ /",
  "S01ratnml_u:14566": "dānavā lokapālāś ca yakṣagaṃdharvakinnarāḥ // Rm_36.113{11/} //",
  "S01ratnml_u:14567": "rākṣasā garuḍā nāgāḥ siddhavidyādharādayaḥ /",
  "S01ratnml_u:14568": "yatayo yoginaś cāpi nirgranthās tīrthikā api // Rm_36.114{12} //",
  "S01ratnml_u:14569": "ṛṣayo brāhmaṇāś cāpi tapaśvino maharddhikāḥ /",
  "S01ratnml_u:14570": "rājānaḥ kṣatriyāś cāpi vaiśyā rājakumārakāḥ // Rm_36.115{} //",
  "S01ratnml_u:14571": "śreṣṭhino maṃtriṇo 'mātyā gṛhasthāś ca mahājanāḥ /",
  "S01ratnml_u:14572": "vaṇijaḥ sārthavāhāś ca paurikāḥ śilpino 'pi ca // Rm_36.116{24} //",
  "S01ratnml_u:14573": "grāmyā jānapadāś cāpi tathānyaddeśavāsinaḥ /",
  "S01ratnml_u:14574": "sarve te samupāgatya dṛṣṭvā taṃ śrīghanaṃ mudā // Rm_36.117{15} //",
  "S01ratnml_u:14575": "natvā pradakṣiṇīkṛtya samabhyarcya yathākramaṃ /",
  "S01ratnml_u:14576": "kṛtāñjalipuṭā natvā parivṛtya samaṃtataḥ // Rm_36.118{16} //",
  "S01ratnml_u:14577": "tat saddharmāmṛtaṃ pātum upatasthuḥ samāhitāḥ /",
  "S01ratnml_u:14578": "tadā sa bhagavān dṛṣṭvā tān sarvān samupasthitān /",
  "S01ratnml_u:14579": "ādimadhyāṃtakalyāṇaṃ saddharmaṃ samupādiśat // Rm_36.119{17} //",
  "S01ratnml_u:14580": "tat saddharmaṃ samākarṇya sarve lokāḥ [prabodhikāh] prabodhitāḥ /",
  "S01ratnml_u:14581": "sarvasatvahitārtheṣu babhūvuḥ bodhicāriṇaḥ // Rm_36.120{18} //",
  "S01ratnml_u:14582": "tadā sā kanyakā muktā sakhībhiḥ saha moditā[ḥ] /",
  "S01ratnml_u:14583": "muktāmālāṃ samādāya dharmaṃ śrotum upācarat // Rm_36.121{19} //",
  "S01ratnml_u:14584": "tatra taṃ śrīghanaṃ dṛṣṭvā natvā sā sāṃjalir mudā /",
  "S01ratnml_u:14585": "tridhā pradakṣiṇīkṛtya tasya śāstuḥ purogatā // Rm_36.122{20} //",
  "S01ratnml_u:14586": "tatrāgre tām upasthapya muktāmālāṃ kṛtāṃjaliḥ /",
  "S01ratnml_u:14587": "pādau natvā prasannāsyā dharmaṃ śrotum upāśrayat // Rm_36.123{21} //",
  "S01ratnml_u:14588": "tataḥ sa bhagavāṃs tasyā dṛṣṭvāśayaṃ viśuddhitaṃ /",
  "S01ratnml_u:14589": "āryasatyaṃ samārabhya saddharmaṃ samupādiśat // Rm_36.124{22} //",
  "S01ratnml_u:14590": "tat saddharmaṃ samākarṇya sā muktā paribodhitā /",
  "S01ratnml_u:14591": "dharmaviśeṣam ājñāya babhūva bodhivāñchinī // Rm_36.125{23} //",
  "S01ratnml_u:14592": "(Rm 404)",
  "S01ratnml_u:14593": "tatra sā kanyakā muktā satkāyadṛṣṭiparvataṃ /",
  "S01ratnml_u:14594": "hitvā jñānāsinā śrotaāpattiphalam āyayau // Rm_36.126{24} //",
  "S01ratnml_u:14595": "tataḥ sā bhadrikā muktā dṛṣṭasatyā pramoditā /",
  "S01ratnml_u:14596": "sāṃjaliś caraṇau śāstur natvā svagṛham āyayau // Rm_36.127{25} //",
  "S01ratnml_u:14597": "tataḥ sā ca samādāya muktāmālaṃ svamūrddhajaṃ /",
  "S01ratnml_u:14598": "suprasannāśayā tasmai dvijāya pradadau mudā // Rm_36.128{26} //",
  "S01ratnml_u:14599": "tāṃ muktāsrajam ādāya brāhmaṇaḥ saṃpramoditaḥ /",
  "S01ratnml_u:14600": "tasyai bhadrāśiṣaṃ datvā sahasā svagṛhe 'vrajat // Rm_36.129{27} //",
  "S01ratnml_u:14601": "tathā sā muditā gatvā sarvārthibhyo yathepsitaṃ /",
  "S01ratnml_u:14602": "triratnabhajanaṃ kṛtvā śubhadharme samācarat // Rm_36.130{28} //",
  "S01ratnml_u:14603": "tadā tasyā guṇāñ chrutvā bahavaḥ kāmarāgiṇaḥ /",
  "S01ratnml_u:14604": "saratnaprābhṛtaṃ datvā tāṃ prārthayitum īchire // Rm_36.131{29} //",
  "S01ratnml_u:14605": "kumārā bhurbhujā tasyāḥ pitaraṃ puṣyam ādarāt /",
  "S01ratnml_u:14606": "svasvadūtaiḥ saratnāni datvā saṃprārthayan mudā // Rm_36.132{30} //",
  "S01ratnml_u:14607": "tathā dvijakumārāś ca maṃtriputrāś ca kāminaḥ /",
  "S01ratnml_u:14608": "vaiśyaputrās tathānye na dhanino vaṇigātmajāḥ // Rm_36.133{31} //",
  "S01ratnml_u:14609": "sārthavāhasutāś cāpi tathā śilpisutā api /",
  "S01ratnml_u:14610": "mahājanasutāś caivam anye 'pi kāmamohitāḥ // Rm_36.134{32} //",
  "S01ratnml_u:14611": "sarve te tāṃ subhadrāṃgīṃ muktāṃ muktābhyalaṃkṛtāṃ /",
  "S01ratnml_u:14612": "dṛṣṭvā rāgāgnisaṃtaptās tanmukhāmṛtavāṃchinaḥ // Rm_36.135{33} //",
  "S01ratnml_u:14613": "savastrālaṃkāraratnāni datva dūtaiḥ pṛthak pṛthak /",
  "S01ratnml_u:14614": "tasyās taṃ janakaṃ puṣyaṃ prārthayann evam ādarāt // Rm_36.136{34} //",
  "S01ratnml_u:14615": "tathā taiḥ prārthyamāno 'sau puṣyo dūtaiḥ pṛthak pṛthak /",
  "S01ratnml_u:14616": "tad dattaṃ prābhṛtaṃ dṛṣṭvā tasthau taṃ kṣubhitāśayaḥ // Rm_36.137{35} //",
  "S01ratnml_u:14617": "tata utthāya puṣyaḥ sa śokāgāre viṣaṇṇadhīḥ /",
  "S01ratnml_u:14618": "gatvā śayyātalāsīno manasaivaṃ vyaciṃtayat // Rm_36.138{36} //",
  "S01ratnml_u:14619": "hāre duḥkhaṃ prajātaṃ me kiṃ kariṣyāmi sāṃprataṃ /",
  "S01ratnml_u:14620": "ekaiva duhitā me 'sti yācakā bahavo 'pi me // Rm_36.139{37} //",
  "S01ratnml_u:14621": "yady ekasmai pradāsyāmi sarve 'nye syur mama dviṣaḥ /",
  "S01ratnml_u:14622": "atrāhaṃ kiṃ kariṣyāmi yad upāyaṃ na manyate // Rm_36.140{38} //",
  "S01ratnml_u:14623": "iti cintāviṣaṇṇāsyas tasthau mohaviṣārditaḥ // Rm_36.141{39/} //",
  "S01ratnml_u:14624": "tatraivaṃ saṃsthitaṃ dṛṣṭvā janakaṃ taṃ samohitaṃ /",
  "S01ratnml_u:14625": "sametya sātmajā muktā natvaivaṃ paryapṛchata // Rm_36.142{40} //",
  "S01ratnml_u:14626": "tāta kiṃ te mano duḥkhaṃ yad evaṃ tiṣṭhase 'dhumā /",
  "S01ratnml_u:14627": "tat satyaṃ samupākhyā prabodhayātmajām imāṃ // Rm_36.143{41} //",
  "S01ratnml_u:14628": "iti saṃprārthite putryā tayā sa janakaḥ sudhīḥ /",
  "S01ratnml_u:14629": "taṃ muktāṃ svātmajaṃ dṛṣṭvā sucirād evam abravīt // Rm_36.144{42} //",
  "S01ratnml_u:14630": "ayi putri subhadrāṃgī kim atrāhaṃ vadeya hi /",
  "S01ratnml_u:14631": "yat tvam ekā sutā me 'sti yācakā bahavās tava // Rm_36.145{43} //",
  "S01ratnml_u:14632": "yady ekasmai pradāsyāmi tvām ekaṃ divyasuṃdarīṃ /",
  "S01ratnml_u:14633": "te sarve 'nye bhaveyur me śatravo hy apakāriṇaḥ // Rm_36.146{44} //",
  "S01ratnml_u:14634": "iti cintāvidagdhātmā tiṣṭhāmy evaṃ hi nānyathā /",
  "S01ratnml_u:14635": "tad upāyaṃ na paśyāmi yato me jāyate bhayaṃ // Rm_36.147{45} //",
  "S01ratnml_u:14636": "(Rm 405)",
  "S01ratnml_u:14637": "iti pitroditaṃ śrutvā sā muktā duhitā punaḥ /",
  "S01ratnml_u:14638": "janakaṃ taṃ samālokya bodhayanty evam abravīt // Rm_36.148{46} //",
  "S01ratnml_u:14639": "nāhaṃ kāmārthinī tāta saṃbuddhaśāsane gatā /",
  "S01ratnml_u:14640": "pravrajya saṃvaraṃ dhṛtvā cariṣyāmi śubhāṃ cariṃ // Rm_36.149{47} //",
  "S01ratnml_u:14641": "iti me niścitaṃ cittam anyathā na karomi hi /",
  "S01ratnml_u:14642": "tad atra mā viṣīda tvaṃ tad anujñāṃ pradehi me // Rm_36.150{48} //",
  "S01ratnml_u:14643": "iti putryā tathākhyātaṃ sa puṣyo janakaḥ sudhīḥ /",
  "S01ratnml_u:14644": "svātmajāṃ tāṃ samālokya punar evam abhāṣata // Rm_36.151{49} //",
  "S01ratnml_u:14645": "ayi putri kathaṃ tāvat pravrajyāṃ carituṃ saheḥ /",
  "S01ratnml_u:14646": "tvaṃ hi bālā subhadrāṅgī kumārī sukhamedhinī // Rm_36.152{50} //",
  "S01ratnml_u:14647": "tasmād yāvat kumārī tvaṃ tāvad gehe samāśritā /",
  "S01ratnml_u:14648": "triratnabhajanaṃ kṛtvā caropāsakasaṃvaraṃ // Rm_36.153{51} //",
  "S01ratnml_u:14649": "iti pitryoditaṃ śrutvā sā muktā duhitā sudhīḥ /",
  "S01ratnml_u:14650": "tathā hīti pratiśrutya prabodhitānvamoditaḥ // Rm_36.154{52} //",
  "S01ratnml_u:14651": "tathā sā bhadrikā muktā śuddhaśīlā subhāvinī /",
  "S01ratnml_u:14652": "triratnabhajanaṃ kṛtvā cere upāsikāvrataṃ // Rm_36.155{53} //",
  "S01ratnml_u:14653": "yadā sā yauvanī kāṃtā muktā muktātiśobhitā /",
  "S01ratnml_u:14654": "tadā kaniṣṭhaputreṇa dṛṣṭānāthānnasaṃstṛtaḥ // Rm_36.156{54} //",
  "S01ratnml_u:14655": "tataḥ so 'nāthabhṛtputraḥ supriyākhyo 'bhimoditaḥ /",
  "S01ratnml_u:14656": "kāmarāgāgnisaṃtapto rogī vābhūd viṣaṇṇadhīḥ // Rm_36.157{55} //",
  "S01ratnml_u:14657": "taṃ putraṃ kāmarāgārttaṃ dṛṣṭvā so 'nāthapiṇḍadaḥ /",
  "S01ratnml_u:14658": "tan nimittaṃ samālokya samāśvāsyaivam abravīt // Rm_36.158{56} //",
  "S01ratnml_u:14659": "bho putraivaṃ kim arthe tvaṃ rogīva tiṣṭhase 'dhunā /",
  "S01ratnml_u:14660": "tad vadasva mamāgre 'pi yad ichati manas tava // Rm_36.159{57} //",
  "S01ratnml_u:14661": "iti pitroditam śrutvā supriyaḥ sa viniḥśvasan /",
  "S01ratnml_u:14662": "pitaraṃ taṃ samālokya śanair evam abhāṣata // Rm_36.160{58} //",
  "S01ratnml_u:14663": "tāta yo 'sau subhadrāṅgī muktā muktātiśobhitā /",
  "S01ratnml_u:14664": "dṛṣṭvā mayānurūpeti mano me harate 'pi sā // Rm_36.161{59} //",
  "S01ratnml_u:14665": "tadabhilāṣarāgāgnidāhasaṃtoṣitaṃ manaḥ /",
  "S01ratnml_u:14666": "tad rāgāgniśamopāyaṃ kartum arhati me 'dhunā // Rm_36.162{60} //",
  "S01ratnml_u:14667": "iti putroditaṃ śrutvā so 'nāthapiṇḍadaḥ pitā /",
  "S01ratnml_u:14668": "putrasya prāṇarakṣārthaṃ yācituṃ tāṃ samaihata // Rm_36.163{61} //",
  "S01ratnml_u:14669": "tataḥ sa dūtam āhūya pura evam abhāṣata /",
  "S01ratnml_u:14670": "sādho gacha gṛhasthasya puṣyasyaiva paro vada // Rm_36.164{62} //",
  "S01ratnml_u:14671": "sādho tad duhitā bhadrā tad dīyatāṃ sutāya me /",
  "S01ratnml_u:14672": "evaṃ kṛte 'pi saṃbaṃdhaṃ yāvajjīvaṃ sukhāya nau // Rm_36.165{63} //",
  "S01ratnml_u:14673": "ity uktvā tasya puṣyasya tāṃ muktākhyāṃ subhāvinīṃ /",
  "S01ratnml_u:14674": "prārthayitvā sutāyāsmai dātuṃ me 'rhati sarvathā // Rm_36.166{64} //",
  "S01ratnml_u:14675": "iti tenoditaṃ śrutvā tatheti pratibhāṣya saḥ /",
  "S01ratnml_u:14676": "dūtaḥ prābhṛtam ādāya puṣyasya samupācarat // Rm_36.167{65} //",
  "S01ratnml_u:14677": "tatra tasya puraḥ sthāpya prābhṛtaṃ saṃvinodayan /",
  "S01ratnml_u:14678": "yathānāthabhṛtādiṣṭaṃ tathā sarvaṃ nyavedayat // Rm_36.168{66} //",
  "S01ratnml_u:14679": "tad uktaṃ sarvam ākarṇya sa puṣyaḥ paribodhitaḥ /",
  "S01ratnml_u:14680": "muktāṃ tāṃ svātmajāṃ putrīṃ samāmaṃtryaivam abravīt // Rm_36.169{67} //",
  "S01ratnml_u:14681": "(Rm 406)",
  "S01ratnml_u:14682": "ayi priyātmaje putri tvam anāthabhṛtā satā /",
  "S01ratnml_u:14683": "supriyāya svaputrāya prārthitā tvaṃ prasīda tat // Rm_36.170{68} //",
  "S01ratnml_u:14684": "iti pitroditaṃ śrutvā muktā sā duhitā satī /",
  "S01ratnml_u:14685": "pitaraṃ taṃ samālokya praṇatvaivam abhāṣata // Rm_36.171{69} //",
  "S01ratnml_u:14686": "nāhaṃ kāmārthinī tāta saṃbuddhaśaraṇaṃ gatā /",
  "S01ratnml_u:14687": "pravrajyāsaṃvaraṃ dhṛtvā cariṣyāmi śubhāṃ carīṃ // Rm_36.172{70} //",
  "S01ratnml_u:14688": "iti putryoditaṃ śrutvā sa puṣyo 'bhihatāśayaḥ /",
  "S01ratnml_u:14689": "duhitāṃ tāṃ ciraṃ dṛṣṭvā punar evam abhāṣata // Rm_36.173{71} //",
  "S01ratnml_u:14690": "he sute katham eva tvaṃ vadethāḥ kiṃ na manyase /",
  "S01ratnml_u:14691": "yad asau gṛhabhṛn nāthas tad vacaḥ śrūyate na kaiḥ // Rm_36.174{72} //",
  "S01ratnml_u:14692": "tad yāvad yauvanī bhūtā tāvad bharttā sahānugāḥ /",
  "S01ratnml_u:14693": "triratnabhajanaṃ kṛtvā cara vrataṃ gṛhe sukhaṃ // Rm_36.175{73} //",
  "S01ratnml_u:14694": "yadā vṛddhā vyavasthāsyai tadā tvaṃ saugatāśrame /",
  "S01ratnml_u:14695": "pravrajyāsaṃvaraṃ dhṛtvā pracarasva śubhāṃ carīṃ // Rm_36.176{74} //",
  "S01ratnml_u:14696": "iti pitrā samādiṣṭaṃ śrutvā sā duhitā sudhīḥ /",
  "S01ratnml_u:14697": "pitro vākyaṃ kathaṃ laṃghyam iti matvaivam abravīt // Rm_36.177{75} //",
  "S01ratnml_u:14698": "nāhaṃ kāmarthinī tāta saddharmasādhanārthinī /",
  "S01ratnml_u:14699": "tathāpi tvadvaco 'laṃghyam iti śroṣyāmi te vacaḥ // Rm_36.178{76} //",
  "S01ratnml_u:14700": "yadi me samayaṃ dhṛtvā satyavākyaṃ dadāti me /",
  "S01ratnml_u:14701": "vṛṇuyāṃ taṃ patiṃ nanum iti me vacanaṃ dhruvaṃ // Rm_36.179{77} //",
  "S01ratnml_u:14702": "iti putryoditaṃ śrutva sa puṣyaḥ paribodhitaḥ /",
  "S01ratnml_u:14703": "etat sarvaṃ pravṛttāṃtaṃ dūtasyāgre nyavedayat // Rm_36.180{78} //",
  "S01ratnml_u:14704": "dūtāpi tat pravṛttāṃtaṃ śrutvā tatheti satvarāḥ /",
  "S01ratnml_u:14705": "anāthapiṇḍadasyāgre vistareṇa nyavedayat // Rm_36.181{79} //",
  "S01ratnml_u:14706": "so 'nāthapiṇḍadaś cāpi śrutvā sa pratimoditaḥ /",
  "S01ratnml_u:14707": "sarvam etat pravṛttāṃtaṃ putrasyāgre nyavedayat // Rm_36.182{80} //",
  "S01ratnml_u:14708": "etat pitrā samākhyātaṃ śrutvā sa supriyaḥ sudhīḥ /",
  "S01ratnml_u:14709": "tathā hīti pratijñāya dūtasyāgre nyavedayat // Rm_36.183{81} //",
  "S01ratnml_u:14710": "dūtaś ca tadvacaḥ śrutvā puṣyasya purato gataḥ /",
  "S01ratnml_u:14711": "sarvam etat pravṛttāṃtaṃ vistareṇa nyavedayat // Rm_36.184{82} //",
  "S01ratnml_u:14712": "puṣyo 'pi tat samākhyātaṃ śrutvā patnyāḥ puro 'vadat /",
  "S01ratnml_u:14713": "sāpi taj jananī śrutvā putryā agre nyavedayat // Rm_36.185{83} //",
  "S01ratnml_u:14714": "tan mātrā samupādiṣṭaṃ śrutvā sā duhitā satī /",
  "S01ratnml_u:14715": "tathā hīti pratiśrutya tūṣṇībhūtvādhyuvāsa tat // Rm_36.186{84} //",
  "S01ratnml_u:14716": "tataḥ sa janakaḥ puṣyo matvā putryādhivāsitaṃ /",
  "S01ratnml_u:14717": "tasyā vivāhasāmagrīṃ sahasā samasādhayat // Rm_36.187{85} //",
  "S01ratnml_u:14718": "tataḥ sa janakaḥ puṣyo 'py anāthapiṇḍadātmajaṃ /",
  "S01ratnml_u:14719": "supriyaṃ taṃ samānīya satkṛtya samamānayat // Rm_36.188{86} //",
  "S01ratnml_u:14720": "tatas tām ātmajāṃ muktāṃ supriyāya subhāvine /",
  "S01ratnml_u:14721": "saṃkalpya pradadau puṣyo janakaḥ sa yathāvidhiḥ // Rm_36.189{87} //",
  "S01ratnml_u:14722": "tataḥ sa supriyo bharttā tāṃmuktāṃ ramaṇīṃ priyāṃ /",
  "S01ratnml_u:14723": "bhāryāṃ svagṛhe ānīya reme bhuktvā yathāsukhaṃ // Rm_36.190{88} //",
  "S01ratnml_u:14724": "evaṃ sā bhāvinī muktā kāñcit kālaṃ gṛhe mudā /",
  "S01ratnml_u:14725": "(Rm 407)",
  "S01ratnml_u:14726": "bharttrā saha yathākāmaṃ bhuktvā reme pramoditā // Rm_36.191{89} //",
  "S01ratnml_u:14727": "tatas tau daṃpatī dehe vṛddhatva samupākrame /",
  "S01ratnml_u:14728": "pitroḥ pādān praṇatvaivaṃ prārthayataṃ samādarāt // Rm_36.192{90} //",
  "S01ratnml_u:14729": "pitarau yat kṛtaṃ satyam āvābhyāṃ tat susiddhaye /",
  "S01ratnml_u:14730": "pūrayituṃ samichāvas tad ājñāṃ dātum arhatha // Rm_36.193{91} //",
  "S01ratnml_u:14731": "iti saṃprārthitaṃ tābhyāṃ śrutvā pitā sa sā prasūḥ /",
  "S01ratnml_u:14732": "dṛṣṭvā tau daṃpatī śrāddhāyuktāv evaṃ samūcatuḥ // Rm_36.194{92} //",
  "S01ratnml_u:14733": "yadi vāṃ vidyate vāṃchā carituṃ saugataṃ vrataṃ /",
  "S01ratnml_u:14734": "tat satyapūraye tasmāt pracarata samāhitau // Rm_36.195{93} //",
  "S01ratnml_u:14735": "iti tābhyām anujñāte daṃpatī tau pramoditau /",
  "S01ratnml_u:14736": "pitroḥ pādān praṇatvaiva pratasthuḥ sahasā gṛhāt // Rm_36.196{94} //",
  "S01ratnml_u:14737": "tatas tau jetakodyāne vihāre samupāgatau /",
  "S01ratnml_u:14738": "bhagavantaṃ tam ānamya pravrajyāṃ samayācatāṃ // Rm_36.197{95} //",
  "S01ratnml_u:14739": "bhagavan nātha sarvajña vijānāti yad āvayoḥ /",
  "S01ratnml_u:14740": "satyaṃ tat pūrayiṣyāvas tat pravrajyāṃ dadātu vāṃ // Rm_36.198{96} //",
  "S01ratnml_u:14741": "iti saṃprārthite tābhyaṃ bhagavāṃ dakṣapāṇinā /",
  "S01ratnml_u:14742": "spṛṣṭvā tac chirasor dṛṣṭvā samāmaṃtryaivam ādiśat // Rm_36.199{97} //",
  "S01ratnml_u:14743": "evaṃ caratam ādāya pravrajyāvratam uttamaṃ /",
  "S01ratnml_u:14744": "svaparātmahitārtheṣu brahmacaryaṃ samāhitau // Rm_36.200{98} //",
  "S01ratnml_u:14745": "ity ādiṣṭe munīndreṇa tāv ubhāv api muṃḍitau /",
  "S01ratnml_u:14746": "khikkhirīpātravibhrāṇau ca bhartuś cīvarāvṛtau // Rm_36.201{99} //",
  "S01ratnml_u:14747": "tato 'vidyāgaṇaṃ bhitvā prāptavidyāviśāradau /",
  "S01ratnml_u:14748": "sarvakleśagaṇāñ jitvā sākṣād arhatvam āvatuḥ // Rm_36.202{100} //",
  "S01ratnml_u:14749": "tatas tau vimalātmānau priśuddhatrimaṇḍalau /",
  "S01ratnml_u:14750": "jitendriyāū samācārau nirvikalpau niraṃjanau // Rm_36.203{1} //",
  "S01ratnml_u:14751": "sarveṣām api lokānāṃ traidhātukanivāsināṃ /",
  "S01ratnml_u:14752": "pūjyau mānyau ca vaṃdyau tāv abhūtaṃ brahmacāriṇau // Rm_36.204{2} //",
  "S01ratnml_u:14753": "tad dṛṣṭvā te bhikṣavaḥ sarve vismayoddhatamānasā /",
  "S01ratnml_u:14754": "bhagavaṃtaṃ tam ānamya paprachus tat purākṛtaṃ // Rm_36.205{3} //",
  "S01ratnml_u:14755": "bhagavan kiṃ kṛtaṃ karma purābhyāṃ sukṛtaṃ kuha /",
  "S01ratnml_u:14756": "tat sarvaṃ samupādiśya sarvān naḥ paribodhaya // Rm_36.206{4} //",
  "S01ratnml_u:14757": "iti saṃprārthite sarvair bhikṣubhiḥ sa munīśvaraḥ /",
  "S01ratnml_u:14758": "sarvāṃs tāṃ śrāvakān bhikṣūn samālokyaivam ādiśat // Rm_36.207{5} //",
  "S01ratnml_u:14759": "śṛṇuta bhikṣavaḥ karma yad ābhyāṃ prakṛtaṃ purā /",
  "S01ratnml_u:14760": "tat sarvaṃ vaḥ pravakṣyāmi śrutvā cābhyanumodata // Rm_36.208{6} //",
  "S01ratnml_u:14761": "tad yathābhūt purā śāstā kāśyapākhyamunīśvaraḥ /",
  "S01ratnml_u:14762": "sarvajño 'rhaṃ jagannātho dharmarājas tathāgataḥ // Rm_36.209{7} //",
  "S01ratnml_u:14763": "bhagavān sa mṛgāraṇye vārāṇasyāṃ jinārame /",
  "S01ratnml_u:14764": "sarvasatvahitārthena vijahāra sasāṃghikaḥ // Rm_36.210{8} //",
  "S01ratnml_u:14765": "tadā tatra mahān sādhuḥ śrīmāñ chrīdopamaḥ sudhīḥ /",
  "S01ratnml_u:14766": "sadā tasya munīndrasya saddharmaśrāvako 'bhajat // Rm_36.211{9} //",
  "S01ratnml_u:14767": "tataḥ sa buddhimān dātā sarvalokahitārthataḥ /",
  "S01ratnml_u:14768": "chandakabhikṣaṇaṃ tatra yācitvā paṃcavārṣikaṃ // Rm_36.212{10} //",
  "S01ratnml_u:14769": "(Rm 408)",
  "S01ratnml_u:14770": "kāśyapasya munīndrasya sasaṃghaya niraṃtaraṃ /",
  "S01ratnml_u:14771": "sapūjābhojanair nityam upasthātuṃ samaichata // Rm_36.213{11} //",
  "S01ratnml_u:14772": "tataḥ sa nṛpater ājñāṃ samāsādya pramoditaḥ /",
  "S01ratnml_u:14773": "hastiskandhe samāruhya ghaṇṭāvādyaṃ pravādayan // Rm_36.214{12} //",
  "S01ratnml_u:14774": "sarvatra viṣaye tatra vārāṇasyāḥ samaṃtataḥ /",
  "S01ratnml_u:14775": "chaṃdakabhikṣaṇaṃ sārddhaṃ yācituṃ prācaraj janaiḥ // Rm_36.215{13} //",
  "S01ratnml_u:14776": "taṃ dṛṣṭvā sārthavāhasya bhāryā bhadrā subhāvinī /",
  "S01ratnml_u:14777": "sā tasyai śiraso mucya muktāhāraṃ dadau mudā // Rm_36.216{14} //",
  "S01ratnml_u:14778": "tatas tasyāḥ śiraskaṃ tanmuktāhāravyapohitaṃ /",
  "S01ratnml_u:14779": "dṣṭvā sa vismito hāryyaṃ tām eva paryapṛchata // Rm_36.217{15} //",
  "S01ratnml_u:14780": "kvāsau bhadre śirasthas te muktāhāro na vidyate /",
  "S01ratnml_u:14781": "kasyai dattas tvayā kena hṛto vā tad vadasva me // Rm_36.218{16} //",
  "S01ratnml_u:14782": "iti bhartrābhipṛṣṭe sā muditā racitāṃjaliḥ /",
  "S01ratnml_u:14783": "bharttāraṃ taṃ praṇatvaivaṃ vinodayitum abravīt // Rm_36.219{17} //",
  "S01ratnml_u:14784": "āryaputra prasīdātra mā kṛthā roṣatām iha /",
  "S01ratnml_u:14785": "yan mayā śraddhayā dattaś chaṃdakabhikṣaṇe 'py asau // Rm_36.220{18} //",
  "S01ratnml_u:14786": "iti bhāryoditaṃ śrutvā sārthavāhas tataś caran /",
  "S01ratnml_u:14787": "niṣkrīya bahumūlyena tasyai patnyai dadau punaḥ // Rm_36.221{19} //",
  "S01ratnml_u:14788": "taṃ muktāhāram ālokya sārthabhṛtaḥ priyāpi sā /",
  "S01ratnml_u:14789": "saṃpradattaṃ mayā śāstu iti taṃ nāgrahīd api // Rm_36.222{20} //",
  "S01ratnml_u:14790": "tataḥ sa sārthabhṛt svāmī tāṃ bhāryāṃ ramaṇīṃ priyāṃ /",
  "S01ratnml_u:14791": "snehārdacakṣuṣā dṛṣṭvā punar evam abhāṣata // Rm_36.223{21} //",
  "S01ratnml_u:14792": "bahumūlyena bhadre yaṃ mayā krītas tu dīyate /",
  "S01ratnml_u:14793": "tat kasmān nechasīdaṃ mad grahītuṃ katham eva hi // Rm_36.224{22} //",
  "S01ratnml_u:14794": "iti bhartroditam śrutvā sā dattaṃ svāminā punaḥ /",
  "S01ratnml_u:14795": "taṃ muktāhāram ādāya bharttuś cittaṃ vyanodayat // Rm_36.225{23} //",
  "S01ratnml_u:14796": "tataḥ sā viṣayāraktā saddharmaguṇavāṃchinī /",
  "S01ratnml_u:14797": "taṃ saṃpūjāṃgam ādāya yayau śāstur mudāśrame // Rm_36.226{24} //",
  "S01ratnml_u:14798": "tatraitad gandhakuṭyāṃ sā kṛtvā sugaṃdhilepanaṃ /",
  "S01ratnml_u:14799": "supuṣpaiś ca samākīryya natvā kṛtvā pradakṣiṇāṃ // Rm_36.227{25} //",
  "S01ratnml_u:14800": "tataḥ sā muditā tasya kāśyapasya jagadguroḥ /",
  "S01ratnml_u:14801": "muktāhāraṃ puraḥ kṣiptvā praṇanāma kṛtāṃjaliḥ // Rm_36.228{26} //",
  "S01ratnml_u:14802": "tato buddhānubhavena muktāhāraḥ sa tat kṣaṇaṃ /",
  "S01ratnml_u:14803": "tasya śāstuḥ śiraḥ saṃstho rarāja saṃprabhāsayan // Rm_36.229{27} //",
  "S01ratnml_u:14804": "tad dṛṣṭvā sā suprasannāsyāḥ saṃbodhiguṇalālasāḥ /",
  "S01ratnml_u:14805": "śāstuḥ pādau praṇatvaivaṃ praṇidhānaṃ vyadhān mudā // Rm_36.230{28} //",
  "S01ratnml_u:14806": "etatpuṇyavipākena śāstāram īdṛśaṃ jinaṃ /",
  "S01ratnml_u:14807": "ārāgyedṛgguṇānāṃ ca lābhī syāṃ sarvathā bhave // Rm_36.231{29} //",
  "S01ratnml_u:14808": "evaṃ sā bhāvinī kāṃtā tasya śāstu jagadguroḥ /",
  "S01ratnml_u:14809": "praṇidhānaṃ sadā kṛtvā prabheje saṃprasāditā // Rm_36.232{30} //",
  "S01ratnml_u:14810": "yo 'sau sārthapater bhāryā mukteyaṃ sā subhāvinī /",
  "S01ratnml_u:14811": "manyatām iti yuṣmābhir nānyathā tu hi bhikṣavaḥ // Rm_36.233{31} //",
  "S01ratnml_u:14812": "yad anayā tadā tasya kāśyapasya jagadguroḥ /",
  "S01ratnml_u:14813": "(Rm 409)",
  "S01ratnml_u:14814": "pūjāṅgaiḥ śraddhayābhyarcya muktāhāraḥ praḍhokitaḥ // Rm_36.234{32} //",
  "S01ratnml_u:14815": "etatpuṇyavipākena jāteyaṃ sukule 'dhunā /",
  "S01ratnml_u:14816": "śirasy asyāś ca saṃrūḍho muktāmālā sahodbhavā // Rm_36.235{33} //",
  "S01ratnml_u:14817": "yathānayā kṛtaṃ tatra praṇidhānaṃ tathā 'dhunā /",
  "S01ratnml_u:14818": "māṃ śāstāram āgamya sākṣād arhatvam āpyate // Rm_36.236{34} //",
  "S01ratnml_u:14819": "evaṃ hi yat kṛtaṃ yena tenaiva bhujyate phalaṃ /",
  "S01ratnml_u:14820": "abhuktaṃ kṣīyate naiva karma na cānyathā kvacit // Rm_36.237{35} //",
  "S01ratnml_u:14821": "evaṃ matvātra saṃsāre sarvadā śubhavāṃchibhiḥ /",
  "S01ratnml_u:14822": "saddharmaṃ samupāśritya caritavyaṃ śubhe sadā // Rm_36.238{36} //",
  "S01ratnml_u:14823": "śubhe caranti ye nityaṃ na te gachaṃti durgatīṃ /",
  "S01ratnml_u:14824": "sadgatim eva saṃyānti bodhiṃ ca samavāpnuyuḥ // Rm_36.239{37} //",
  "S01ratnml_u:14825": "ity ādiṣṭaṃ munīndreṇa śrutvā te sāṃghikā api /",
  "S01ratnml_u:14826": "sarve tatheti vijñapya prābhyanaṃdan prabodhitāḥ // Rm_36.240{38} //",
  "S01ratnml_u:14827": "ity ādiṣṭaṃ hi me śāstrā śrutaṃ mayā tathocyate /",
  "S01ratnml_u:14828": "śrutvāpy evaṃ tathā rājaṃ caritavyaṃ śubhe sadā // Rm_36.241{39} //",
  "S01ratnml_u:14829": "prajāś cāpi mahārāja bodhayitvā prayatnataḥ /",
  "S01ratnml_u:14830": "bodhimārge pratisthāpya pālayasva samāhitaḥ // Rm_36.242{40} //",
  "S01ratnml_u:14831": "tathā hi te sadā bhadraṃ sarvatrāpi bhaved dhruvaṃ /",
  "S01ratnml_u:14832": "kramād bodhiṃ ca saṃprāpya saṃbuddhapadam āpnuyāḥ // Rm_36.243{41} //",
  "S01ratnml_u:14833": "iti tenārhatādiṣṭaṃ śrutvāśokaḥ sa bhūpatiḥ /",
  "S01ratnml_u:14834": "tathā hīti pratijñapya prābhyanaṃdat sapārṣadaḥ // Rm_36.244{42} //",
  "S01ratnml_u:14835": "muktāvadānaṃ manujā idaṃ ye śṛṇvaṃti ye cāpi niśāmayanti /",
  "S01ratnml_u:14836": "te sarva evaṃ sukhitā śubhāni kṛtvā prayānti sugatālayan te // Rm_36.245{43} //",
  "S01ratnml_u:14837": "++ iti ratnāvadānatatve muktāvadānaṃ samāptam ++",
  "S01ratnml_u:14838": "(Rm 410)",
  "S01ratnml_u:14839": "XXXVII Dhīmatyāvadāna",
  "S01ratnml_u:14840": "athāśoko mahīndro 'sau kṛtāṃjaliḥ pramoditaḥ /",
  "S01ratnml_u:14841": "upaguptaṃ tam arhantaṃ natvaivaṃ punar abravīt // Rm_37.1{1} //",
  "S01ratnml_u:14842": "bhadanta ye mahāsatvā bodhisatvā yathepsitaṃ /",
  "S01ratnml_u:14843": "sarvārthibhyaḥ pradatvaivaṃ dānaṃ kurvanti sarvadā // Rm_37.2{2} //",
  "S01ratnml_u:14844": "teṣām evaṃ pradatte 'pi tad dravyaṃ kṣīyate na hi /",
  "S01ratnml_u:14845": "punarvṛddhitamaṃ yāti tat kathaṃ me samādiśa // Rm_37.3{3} //",
  "S01ratnml_u:14846": "katamadvratapuṇyasya prabhāvāc chrīḥ pravarddhate /",
  "S01ratnml_u:14847": "tad vrataṃ me bhavāñ chāstā samyag ādeṣṭum arhati // Rm_37.4{4} //",
  "S01ratnml_u:14848": "iti saṃprārthite rājñā śrutvā so 'rhan yatiḥ sudhīḥ /",
  "S01ratnml_u:14849": "upagupto narendraṃ taṃ samālokyaivam ādiśat // Rm_37.5{5} //",
  "S01ratnml_u:14850": "śṛṇu rājan mahābhāga yathā me guruṇoditaṃ /",
  "S01ratnml_u:14851": "tathāhaṃ te pravakṣyāmi loke dharmābhivṛddhaye // Rm_37.6{6} //",
  "S01ratnml_u:14852": "ye satyasamādhānāḥ śuddhaśīlāḥ śubhārthinaḥ /",
  "S01ratnml_u:14853": "vasudhārāmahādevyāś caranti vratam uttamaṃ // Rm_37.7{7} //",
  "S01ratnml_u:14854": "teṣāṃ na kṣīyate dravyaṃ pradatte 'pi sadā gṛhe /",
  "S01ratnml_u:14855": "pravṛddhitaram eva syād vasudhārānubhāvataḥ // Rm_37.8{8} //",
  "S01ratnml_u:14856": "tadyathāsīt purā buddhaḥ śākyasiṃho munīśvaraḥ /",
  "S01ratnml_u:14857": "sarvajño 'rhañ jagacchāstā dharmarājas tathāgataḥ // Rm_37.9{9} //",
  "S01ratnml_u:14858": "bhagavānn ekadā tatra vārāṇasyāḥ purāntike /",
  "S01ratnml_u:14859": "mṛgadave jināvāse vijahāra sasāṃghikaḥ // Rm_37.10{10} //",
  "S01ratnml_u:14860": "tadā tad dharmapīyūṣaṃ pātuṃ śakrādayo 'marāḥ /",
  "S01ratnml_u:14861": "brahmādi brāhmaṇāś cāpi sarve lokādhipā api // Rm_37.11{11} //",
  "S01ratnml_u:14862": "siddhā vidyādharā daityā yakṣagaṃdharvakinnarāḥ /",
  "S01ratnml_u:14863": "rākṣasā garuḍā nāgās tathānye 'pi samāgatāḥ // Rm_37.12{12} //",
  "S01ratnml_u:14864": "yatayo yoginaś cāpi tīrthikāś ca tapaśvinaḥ /",
  "S01ratnml_u:14865": "nirgranthā vītarāgāś ca munayo brahmacāriṇaḥ // Rm_37.13{13} //",
  "S01ratnml_u:14866": "evam anye 'pi lokāḥ saṃbuddhadharmavāṃchinaḥ /",
  "S01ratnml_u:14867": "tat saddharmāmṛtaṃ pātuṃ mudā tatra samāgatāḥ // Rm_37.14{14} //",
  "S01ratnml_u:14868": "tatpurādhipatī rājā viśvabhadrābhidho mahān /",
  "S01ratnml_u:14869": "tasya bhāryā priyādevī ratnamālābhidhā satī // Rm_37.15{15} //",
  "S01ratnml_u:14870": "tadātmajakumārāṃśaḥ sūryaprabhābhidhaḥ kṛtī /",
  "S01ratnml_u:14871": "tadātmajā ramākārā kumārī vimalābhidhā // Rm_37.16{16} //",
  "S01ratnml_u:14872": "anye 'py antarjanāś cāpi sa jñātimitravāṃdhavāḥ /",
  "S01ratnml_u:14873": "purohitādayaś cāpi vedavijñā dvijātayaḥ // Rm_37.17{17} //",
  "S01ratnml_u:14874": "vaiśyāś ca maṃtriṇo 'mātyā gṛhasthāś ca mahājanāḥ /",
  "S01ratnml_u:14875": "vaṇijaḥ sārthavāhāś ca śilpinaś cāpi paurikāḥ // Rm_37.18{18} //",
  "S01ratnml_u:14876": "grāmyā jānapadāś cāpi tathā kārpaṭikā api /",
  "S01ratnml_u:14877": "(Rm 411)",
  "S01ratnml_u:14878": "evam anye 'pi lokāś ca sarve te samupāgatāḥ // Rm_37.19{19} //",
  "S01ratnml_u:14879": "tatretya taṃ sabhāsīnaṃ sarvasaṃghapuraskṛtaṃ /",
  "S01ratnml_u:14880": "saṃbuddhaṃ śrīghanaṃ dṛṣṭvā muditāḥ samupācaran // Rm_37.20{20} //",
  "S01ratnml_u:14881": "tatra sarve 'pi te lokāḥ samabhyarcya yathākramaṃ /",
  "S01ratnml_u:14882": "tridhā pradakṣiṇīkṛtvā praṇatvā taṃ munīśvaraṃ // Rm_37.21{21} //",
  "S01ratnml_u:14883": "tat saddharmāmṛtaṃ pātuṃ parivṛtya samaṃtataḥ /",
  "S01ratnml_u:14884": "puraskṛtya samādhāya samupatasthur ādritā // Rm_37.22{22} //",
  "S01ratnml_u:14885": "atha sa bhagavān dṛṣṭvā tān sarvān samupasthitān /",
  "S01ratnml_u:14886": "bodhicaryāṃ samārabhya dideśa dharmam uttamaṃ // Rm_37.23{23} //",
  "S01ratnml_u:14887": "tat saddharmaṃ samākarṇya sarvalokāḥ prabodhitāḥ /",
  "S01ratnml_u:14888": "bodhicittaṃ samāsādya bhavaṃti bodhicāriṇaḥ // Rm_37.24{24} //",
  "S01ratnml_u:14889": "āsīt tat samaye tatra vārāṇasyāṃ gṛhādhipaḥ /",
  "S01ratnml_u:14890": "dharmadhvajābhidhaḥ śreṣṭhī dātā sādhur mahājanaḥ // Rm_37.25{25} //",
  "S01ratnml_u:14891": "tasya bhāryā priyā kāntā śāntamatīti viśrutā /",
  "S01ratnml_u:14892": "putrāś ca bahavas tasya sutāś cāpy abhavaṃs tathā // Rm_37.26{26} //",
  "S01ratnml_u:14893": "pautrāḥ karmakarāḥ preśyā dāsī dāsajanā api /",
  "S01ratnml_u:14894": "aneke parivārāś ca vaṃdhumitrasuhṛjjanāḥ // Rm_37.27{27} //",
  "S01ratnml_u:14895": "sarve te poṣitās tena saṃbhṛtya paripālitāḥ /",
  "S01ratnml_u:14896": "poṣaṇīyā gṛhasthasya sarve hi samupāśritāḥ // Rm_37.28{28} //",
  "S01ratnml_u:14897": "arthino 'pi sadā tasya gṛhe 'nekasamāgatā /",
  "S01ratnml_u:14898": "śubhāśīrvacanair nityaṃ mahotsāhaṃ pracakrire // Rm_37.29{29} //",
  "S01ratnml_u:14899": "so 'pi dharmadhvajo dātā tān sarvān arthino janān /",
  "S01ratnml_u:14900": "yathābhilaṣitair dravyais toṣayitvābhyamodayat // Rm_37.30{30} //",
  "S01ratnml_u:14901": "evaṃ pradadatas tasya kramāt saṃpat kṣayaṃ gatā /",
  "S01ratnml_u:14902": "tad dṛṣṭvā sa gṛhī dānavighnaśaṃkārdito 'bhavat // Rm_37.31{31} //",
  "S01ratnml_u:14903": "tataḥ śokālaye sthitvā tat saṃpatkṣīyaciṃtayā /",
  "S01ratnml_u:14904": "viniśvasan viṣaṇṇātmā tasthau bhogyanirutsahaḥ // Rm_37.32{32} //",
  "S01ratnml_u:14905": "tatas tasya priyā bhāryā śāntamatī vicakṣaṇā /",
  "S01ratnml_u:14906": "bharttāraṃ taṃ viṣaṇṇāsyaṃ dṛṣṭvaivaṃ paryapṛchata // Rm_37.33{33} //",
  "S01ratnml_u:14907": "svāminn evaṃ kim ālokya tiṣṭhase duḥkhaciṃtayā /",
  "S01ratnml_u:14908": "yat te 'tra jāyate duḥkhaṃ tad vadasva manogataṃ // Rm_37.34{34} //",
  "S01ratnml_u:14909": "iṭi bhāryoditaṃ śrutvā sa bharttābhiviniśvasan /",
  "S01ratnml_u:14910": "tāṃ bhāryāṃ supriyāṃ kāṃtāṃ samālokyaivam abravīt // Rm_37.35{35} //",
  "S01ratnml_u:14911": "ayi priye mahad duḥkhaṃ hṛdi me jāyate 'dhunā /",
  "S01ratnml_u:14912": "yat saṃpadaḥ parikṣīṇā āyā me 'tra na vidyate // Rm_37.36{36} //",
  "S01ratnml_u:14913": "putrapautrādayo 'neke bahayo me kuṭumbinaḥ /",
  "S01ratnml_u:14914": "karmakarādayo bhṛtyā dāsīdāsādayo janāḥ // Rm_37.37{37} //",
  "S01ratnml_u:14915": "anye 'pi bahavaḥ preṣyāḥ pālanīyā divāniśaṃ /",
  "S01ratnml_u:14916": "arthino yācakāś ca bahavo nityam āgatāḥ /",
  "S01ratnml_u:14917": "kathaṃ tāns toṣayiṣyāmi kramāt kṣīṇā hi saṃpadaḥ // Rm_37.38{38} //",
  "S01ratnml_u:14918": "nūnaṃ me yācakāḥ sarve śūnyahastā gṛhād ataḥ /",
  "S01ratnml_u:14919": "parikhinnavibhinnāsyā vrajiṣyanti nirāśayāḥ // Rm_37.39{39} //",
  "S01ratnml_u:14920": "(Rm 412)",
  "S01ratnml_u:14921": "iti cintāviṣaṇṇe me hṛdi duḥkhaṃ prajāyate /",
  "S01ratnml_u:14922": "tad duḥkhānalasaṃtaptas tiṣṭhāmy evaṃ vimohitaḥ // Rm_37.40{40} //",
  "S01ratnml_u:14923": "kiṃ hi dānamahotsāhaṃ vinā gehe sukhaṃ bhavet /",
  "S01ratnml_u:14924": "paśuvat kevalaṃ bhuktvā kiṃ sāraṃ satsukhaṃ vinā // Rm_37.41{41} //",
  "S01ratnml_u:14925": "iti bhartroditaṃ śrutvā sātha śāntamatī satī /",
  "S01ratnml_u:14926": "bharttāraṃ taṃ samāśvāsya bodhayanty evam abravīt // Rm_37.42{42} //",
  "S01ratnml_u:14927": "āryaputra kim atrāpi jātā te hṛdi duḥkhatā /",
  "S01ratnml_u:14928": "kiṃ viṣādenā siddhyeta kevalaṃ dahyate manaḥ // Rm_37.43{43} //",
  "S01ratnml_u:14929": "avaśyaṃ bhāvino bhāvā bhavanti mahatām api /",
  "S01ratnml_u:14930": "tad viṣādaṃ parityajya cara śubhe samāhitaḥ // Rm_37.44{44} //",
  "S01ratnml_u:14931": "iti bhāryoditaṃ śrutvā sa bharttābhiviniḥśvasan /",
  "S01ratnml_u:14932": "tāṃ bhāryāṃ supriyāṃ kāṃtāṃ samālokyaivam abravīt // Rm_37.45{45} //",
  "S01ratnml_u:14933": "ayi priye śubhaṃ kāryyaṃ nābhijānāmi sanmate /",
  "S01ratnml_u:14934": "tad upāyaṃ samākhyāya māṃ bodhayitum arhati // Rm_37.46{46} //",
  "S01ratnml_u:14935": "iti bharttroditam śrutvā sā ca śāṃtamatī satī /",
  "S01ratnml_u:14936": "bharttāraṃ taṃ samāśvāsya prabodhayitum abravīt // Rm_37.47{47} //",
  "S01ratnml_u:14937": "āryaputra mahāsādho tad upāyaṃ prakathyate /",
  "S01ratnml_u:14938": "kauśāṃvyāṃ ghoṣirārāme śākyasiṃho munīśvaraḥ // Rm_37.48{48} //",
  "S01ratnml_u:14939": "sarvajñaḥ sugato buddho hīnadīnānukaṃpakaḥ /",
  "S01ratnml_u:14940": "sarvavidyākalābhijñaḥ ṣaḍabhijño vicakṣaṇaḥ // Rm_37.49{49} //",
  "S01ratnml_u:14941": "mārajil lokavin nātho vināyakas tathāgataḥ /",
  "S01ratnml_u:14942": "dvātriṃśallakṣaṇāśītivyaṃjanapratimaṇḍitaḥ // Rm_37.50{50} //",
  "S01ratnml_u:14943": "vyāma prabhābhibhāsvaṃtaṃ śatasūryādhikaprabhaṃ /",
  "S01ratnml_u:14944": "jaṃgamam iva ratnābhaṃ saumyaṃ samaṃtabhadrakaṃ // Rm_37.51{51} //",
  "S01ratnml_u:14945": "sarvasatvahitārthena vijahāra sasāṃghikaḥ /",
  "S01ratnml_u:14946": "tatra gatvā praṇatvā tat taṃ buddhaṃ śṛṇutādarāt // Rm_37.52{52} //",
  "S01ratnml_u:14947": "tadā sa bhagavān buddhas tad upāyaṃ samādiśet // Rm_37.53{53/} //",
  "S01ratnml_u:14948": "iti bhāryāsamādiṣṭaṃ śrutvā dharmadhvajo 'pi saḥ /",
  "S01ratnml_u:14949": "tatheti paribhāṣitvā sa bharttā saṃpramoditaḥ // Rm_37.54{54} //",
  "S01ratnml_u:14950": "tadā sa dharmadhvajo bhāryaṃ velām ādāya prācarat /",
  "S01ratnml_u:14951": "tato vihāre gatvā sa bhagavaṃtaṃ sasāṃghikaṃ /",
  "S01ratnml_u:14952": "dūrataḥ praṇatiṃ kṛtvā ekasthāne samāśrayat // Rm_37.55{55} //",
  "S01ratnml_u:14953": "tadā sa bhagavān dṛṣṭvā taṃ dharmadhvajaduḥkhitaṃ /",
  "S01ratnml_u:14954": "jānann apy āgataṃ kāmaṃ dharmadhvaje samabravīt // Rm_37.56{56} //",
  "S01ratnml_u:14955": "sādho kasmād ihāgatya tiṣṭhase tat samādiśa /",
  "S01ratnml_u:14956": "iti śāstrā samādiṣṭaṃ śrutvā dharmadhvajo 'pi saḥ // Rm_37.57{57} //",
  "S01ratnml_u:14957": "kṛtāṃjalipuṭo natvā bhagavaṃtam evam abravīt /",
  "S01ratnml_u:14958": "bhagavan yad vijānīyā nānya gacchāmi me vibho /",
  "S01ratnml_u:14959": "tvayi mama kāryyam eka pṛchāmīti vyacintayat // Rm_37.58{58} //",
  "S01ratnml_u:14960": "tadyathā me mahāsaṃpat kṣīṇaṃ yāti daridratāṃ /",
  "S01ratnml_u:14961": "punar vṛddhigataṃ dravyaṃ tat kathaṃ me samādiśa // Rm_37.59{59} //",
  "S01ratnml_u:14962": "katamad vratapuṇyasya prabhāvāc chrī pravarddhate /",
  "S01ratnml_u:14963": "tad vrataṃ me bhavāñ chāstā samyag ādeṣṭum arhati // Rm_37.60{60} //",
  "S01ratnml_u:14964": "(Rm 413)",
  "S01ratnml_u:14965": "iti saṃprārthitaṃ tena śrutvā sa bhagavān mudā /",
  "S01ratnml_u:14966": "dharmadhvajaṃ tam āmaṃtrya saṃpaśyann evam abravīt // Rm_37.61{61} //",
  "S01ratnml_u:14967": "sādhu śṛṇu samādhāya tad vidhiṃ saṃpravakṣyate /",
  "S01ratnml_u:14968": "tac chrutvā te prabodhitvā samācara vidhānataḥ // Rm_37.62{62} //",
  "S01ratnml_u:14969": "vasudhārāvrataṃ samyak yathā śrutaṃ mayā purā /",
  "S01ratnml_u:14970": "vajradharābdhigaṃbhīranirghoṣeṇopadeśitaṃ // Rm_37.63{63} //",
  "S01ratnml_u:14971": "tathāthā prathamaṃ tāvac chuddhabhūmau parigrahaṃ /",
  "S01ratnml_u:14972": "kṛtvā mṛdgomayāmbhobhiḥ saṃlipya paryaśobhayet // Rm_37.64{64} //",
  "S01ratnml_u:14973": "tataḥ sadgurum ārādhya natvā kṛtāṃjalir mudā /",
  "S01ratnml_u:14974": "satkṛtya prārthayed evaṃ vasudhārāvrataṃ varaṃ // Rm_37.65{65} //",
  "S01ratnml_u:14975": "tataḥ sa guruṇā sārddhaṃ snātvā tīrthe viśuddhadhīḥ /",
  "S01ratnml_u:14976": "śuddhavastrāvṛtāḥ śuddhacitto brahmavihārikaḥ // Rm_37.66{66} //",
  "S01ratnml_u:14977": "māse bhādrapade kṛṣṇapakṣe māghe 'pi vā punaḥ /",
  "S01ratnml_u:14978": "tṛtīyāyāṃ tithau devīṃ samāvāhya vrataṃ caret // Rm_37.67{67} //",
  "S01ratnml_u:14979": "pūrvasmin divase vighnān kīlayet sarvadiksthitān /",
  "S01ratnml_u:14980": "tatra subhūtale sūtraṃ pātayitvā yathāvidhi // Rm_37.68{68} //",
  "S01ratnml_u:14981": "varttayen maṃḍalaṃ devyāḥ sagaṇapratimaṇḍitaṃ // Rm_37.69{69/} //",
  "S01ratnml_u:14982": "evaṃ tan maṃḍalaṃ kṛtvā saptavrīhisuveṣṭitaṃ /",
  "S01ratnml_u:14983": "tato 'ṣṭayakṣaṇīcihnaṃ śobhitaiḥ kalaśair vṛtaṃ // Rm_37.70{70} //",
  "S01ratnml_u:14984": "sapatākadhvajachatravitānaiḥ parimaṇḍitaṃ /",
  "S01ratnml_u:14985": "kṛtvā tan maṇḍalaṃ vajrī pratiṣṭhāpya yathāvidhi // Rm_37.71{71} //",
  "S01ratnml_u:14986": "vicitrapuṣpamālābhiḥ pradīpaiḥ saṃprabhojvalaiḥ /",
  "S01ratnml_u:14987": "saurabhyadhūpanaiś cāpi samabhyarcyābhiśobhayet // Rm_37.72{72} //",
  "S01ratnml_u:14988": "tatas tan maṇḍale devī sagaṇāṃ parisaṃsmaran /",
  "S01ratnml_u:14989": "dhyātvā jāgaraṇaṃ kṛtvā tad rātrīṃ vyatilaṃghayet // Rm_37.73{73} //",
  "S01ratnml_u:14990": "tataḥ prātaḥ samutthāya tīrthe snātvā suśuddhadhīḥ /",
  "S01ratnml_u:14991": "śucivastrāvṛte paṃcagavyaiḥ svāṃgaṃ vyaśodhayet // Rm_37.74{74} //",
  "S01ratnml_u:14992": "tataḥ sa sadguruṃ natvā tadājñāṃ śirasāvahan /",
  "S01ratnml_u:14993": "uttarābhimukhaḥ śuddha āsane samupāśrayet // Rm_37.75{75} //",
  "S01ratnml_u:14994": "tatas tāvad guruṃ natvā triratnaśaraṇaṃ gataḥ /",
  "S01ratnml_u:14995": "maṃḍale sagaṇāṃ devīṃ dhyātvāvāhya samarcayet // Rm_37.76{76} //",
  "S01ratnml_u:14996": "tato 'rahaṃ saṃpradatvāgre praṇatvā sāṃjalir mudā /",
  "S01ratnml_u:14997": "japastotrādikaṃ kṛtvā kuryāc ca pāpadeśanāṃ // Rm_37.77{77} //",
  "S01ratnml_u:14998": "puṇyānumodanāṃ kṛtvā prārthayed bodhisaṃvaraṃ // Rm_37.78{78/} //",
  "S01ratnml_u:14999": "tataḥ pradakṣiṇāṃ kṛtvā natvāstāṃgaiś ca sāṃjaliḥ /",
  "S01ratnml_u:15000": "tataḥ pītamayaṃ sūtram ṣoḍaśabhedavarttitaṃ /",
  "S01ratnml_u:15001": "śuddhaṃ gurur maṃtreṇa śodhayet // Rm_37.79{79} //",
  "S01ratnml_u:15002": "tatas tad vratasūtraṃ sa sagurur dhāraṇīṃ pathan /",
  "S01ratnml_u:15003": "tasmai śiṣyāya rakṣyārthaṃ datvābhiṣekam arppayet // Rm_37.80{80} //",
  "S01ratnml_u:15004": "tad vrataṃ sūtram ādāya vaṃdhitvā svakare vratī /",
  "S01ratnml_u:15005": "yāvad vratasamāptaṃ na tāvat tat sūtram ādharet // Rm_37.81{81} //",
  "S01ratnml_u:15006": "tataḥ vratī yathāśakti gurave dānadakṣiṇaṃ /",
  "S01ratnml_u:15007": "(Rm 414)",
  "S01ratnml_u:15008": "datvāṣṭāṅgapraṇāmeṇa natvā samabhitoṣayet // Rm_37.82{82} //",
  "S01ratnml_u:15009": "tataḥ paṃcāmṛtair yuktaṃ baliṃ kṣīrodanābharaṃ /",
  "S01ratnml_u:15010": "sa yakṣayakṣaṇīlokapālebhyaḥ saṃpradāpayet // Rm_37.83{83} //",
  "S01ratnml_u:15011": "tataḥ kṣamārthanaṃ kṛtvā guruṇā saha pālanaṃ /",
  "S01ratnml_u:15012": "tṛtīyapraharāgre 'hneḥ kuryāt sa yavapūrakaiḥ // Rm_37.84{84} //",
  "S01ratnml_u:15013": "pālanāṃte punaḥ snātvā tāṃ devīṃ sagaṇāṃ smaran /",
  "S01ratnml_u:15014": "paṭhañ chrīdhāraṇīm rātrī pūjayec ca yathāvidhi // Rm_37.85{85} //",
  "S01ratnml_u:15015": "evaṃ nityaṃ catuḥsaṃdhyaṃ pūjayec chrīvasuṃdharāṃ /",
  "S01ratnml_u:15016": "yāvajjīvaṃ yathāsaktau varṣaikaṃ vā tathā caret // Rm_37.86{86} //",
  "S01ratnml_u:15017": "ṣaṇmāsaṃ māsam ekaṃ ca yathāśakti vrataṃ caret /",
  "S01ratnml_u:15018": "navasaptadināny evaṃ paṃcatrīṇi dināny api // Rm_37.87{87} //",
  "S01ratnml_u:15019": "aho rātraṃ tathaikaṃ vā vāram ekaṃ vrataṃ caret /",
  "S01ratnml_u:15020": "tatpare dyur dine prātaḥ snātvā śuddhāśayo vratī /",
  "S01ratnml_u:15021": "tathā tāṃ sagaṇāṃ devīṃ samarcayed yathāvidhi // Rm_37.88{88} //",
  "S01ratnml_u:15022": "tataś ca guruve 'bhyarcya vastrālaṃkārabhūgṛhaṃ /",
  "S01ratnml_u:15023": "sadakṣiṇāṃ pradatvaivaṃ svātmānaṃ ca samarppayet // Rm_37.89{89} //",
  "S01ratnml_u:15024": "tataḥ sa gurur ādāya tasmai śiṣyāya sāśiṣaṃ /",
  "S01ratnml_u:15025": "datvā kṣamārthanāṃ kṛtvā tan maṇḍalaṃ visarjayet // Rm_37.90{90} //",
  "S01ratnml_u:15026": "tatas tad raja ādāya bhaṇḍāgāre 'bhigopitaṃ /",
  "S01ratnml_u:15027": "saṃnidhāya sadā nityam abhyarcya sādaraṃ bhajet // Rm_37.91{91} //",
  "S01ratnml_u:15028": "tad rajaḥśeṣanirmālyaṃ nadyāṃ nāgān yathāvidhi /",
  "S01ratnml_u:15029": "samabhyarcya samarppitvā sarvaṃ jale pravāhayet // Rm_37.92{92} //",
  "S01ratnml_u:15030": "tatas taj jalam ādāya gṛhe gatvā mahotsavaiḥ /",
  "S01ratnml_u:15031": "taj jalair maṇḍalāgārakoṣṭhe sarvatra siṃcayet // Rm_37.93{93} //",
  "S01ratnml_u:15032": "tatas tad vratapūrṇārthaṃ rātrau devīṃ kumārikāṃ /",
  "S01ratnml_u:15033": "yathāvidhi samāvāhya samabhyarcyābhyatoṣayet // Rm_37.94{94} //",
  "S01ratnml_u:15034": "satgurupramukhān sarvān yogino yoginīr api /",
  "S01ratnml_u:15035": "samabhyarcya yathākāmaṃ bhojanaiḥ saṃpratoṣayet // Rm_37.95{95} //",
  "S01ratnml_u:15036": "tatas taṃ sagaṇaṃ cakraṃ natvā vratī sa sāṃjaliḥ /",
  "S01ratnml_u:15037": "kṣamāpya vinayaṃ kṛtvā prārthayec chrīsamṛddhitāṃ // Rm_37.96{96} //",
  "S01ratnml_u:15038": "tatas tat sagaṇaṃ cakraṃ tadbhaktyā saṃpratoṣitaṃ /",
  "S01ratnml_u:15039": "tasmai vratine dadyāt susaṃpattisubhāṣitaṃ // Rm_37.97{97} //",
  "S01ratnml_u:15040": "tatas tasya gṛhe devī vasudhārā samāśritā /",
  "S01ratnml_u:15041": "sarvadravyābhisaṃpūrṇaṃ kṛtvā tiṣṭhet sadā sthirā // Rm_37.98{98} //",
  "S01ratnml_u:15042": "tatas tad dravyam ādāya sarvārthibhyo yathepsitaṃ /",
  "S01ratnml_u:15043": "saṃpradatvā yathākāmaṃ bhuktvā bhavaṃ sukhaṃ caret // Rm_37.99{99} //",
  "S01ratnml_u:15044": "evaṃ gṛhapate matvā vasudhārāvrataṃ mahat /",
  "S01ratnml_u:15045": "yathāvidhi samādāya gṛhe cara samādarāt // Rm_37.100{100} //",
  "S01ratnml_u:15046": "tatas te sarvadā gehe maṃgalaṃ nirupadravaṃ /",
  "S01ratnml_u:15047": "bhavet sāpi mahādevī sagaṇā nivaset sthirā // Rm_37.101{1} //",
  "S01ratnml_u:15048": "tatas te sarvasaṃpattiḥ pravarddhitā śubhānvitā /",
  "S01ratnml_u:15049": "bhavane saṃbhavanty eva na kadācit kṣayaṃ vrajet // Rm_37.102{2} //",
  "S01ratnml_u:15050": "tatas tvaṃ sarvadā saukhyaṃ bhuktvā datvā yathepsitaṃ /",
  "S01ratnml_u:15051": "(Rm 415)",
  "S01ratnml_u:15052": "triratnabhajanaṃ kṛtvā śubhe cara samāhitaḥ // Rm_37.103{3} //",
  "S01ratnml_u:15053": "etatpuṇyavipākena sadā tvaṃ sadgatiṃ tataḥ /",
  "S01ratnml_u:15054": "bodhicaryāṃ caran bodhiṃ prāpya buddhapadaṃ labheḥ // Rm_37.104{4} //",
  "S01ratnml_u:15055": "ity ādiṣṭaṃ munīndreṇa śrutvā dharmadhvajo gṛhī /",
  "S01ratnml_u:15056": "sa mudā suprasannātmā vrataṃ caritum aichata // Rm_37.105{5} //",
  "S01ratnml_u:15057": "tataḥ sa mudito natvā sāṃjalis taṃ jagadguruṃ /",
  "S01ratnml_u:15058": "bhagavantaṃ jagannāthaṃ prārthayad evam ādarāt // Rm_37.106{6} //",
  "S01ratnml_u:15059": "bhagavan sarvavic chāstar bhavatāṃ śaraṇaṃ gataḥ /",
  "S01ratnml_u:15060": "bhavadājñāṃ śiro dhṛtvā cariṣye 'ham idaṃ vrataṃ // Rm_37.107{7} //",
  "S01ratnml_u:15061": "tad bhavāṃ kṛpayā śāstas tad anujñāṃ dadātu me /",
  "S01ratnml_u:15062": "bhavatātra yathādiṣṭaṃ cariṣye tat tathā khalu // Rm_37.108{8} //",
  "S01ratnml_u:15063": "iti saṃprārthite tena bhagavān sa jagadguruḥ /",
  "S01ratnml_u:15064": "tasmai devyā mahāvidyāṃ dhāraṇīṃ saṃpaṭhan dadau // Rm_37.109{10} //",
  "S01ratnml_u:15065": "so 'pi dharmadhvajo natvā sāñjalis taṃ munīśvaraṃ /",
  "S01ratnml_u:15066": "dhāraṇīṃ tāṃ samādāya saṃpapāṭha pramoditaḥ // Rm_37.110{10} //",
  "S01ratnml_u:15067": "tataḥ sa suprasannātmā dharmadhvajaḥ kṛtāṃjaliḥ /",
  "S01ratnml_u:15068": "taṃ munīndraṃ jagannāthaṃ praṇatvā svagṛhaṃ yayau // Rm_37.111{11} //",
  "S01ratnml_u:15069": "tataḥ sa svagṛhaprāptaḥ suprasannamukhāmbujaḥ /",
  "S01ratnml_u:15070": "tāṃ śāṃtamatāṃ bhāryāṃ samāmaṃtryaivam abravīt // Rm_37.112{12} //",
  "S01ratnml_u:15071": "priye dhanyāsi kalyāṇī yat tvayāhaṃ prabodhitaḥ /",
  "S01ratnml_u:15072": "saṃbuddhaśāsanaṃ ratnam āptavān aham āgataḥ // Rm_37.113{13} //",
  "S01ratnml_u:15073": "tadyathā samupādiṣṭaṃ munīndreṇānuśāsinā /",
  "S01ratnml_u:15074": "tathāvāṃ tad vrataṃ devyāś carevahi samādarāt // Rm_37.114{14} //",
  "S01ratnml_u:15075": "iti bhartrā samuddiṣṭe sāpi śāntamatī mudā /",
  "S01ratnml_u:15076": "bharttāraṃ taṃ samālokya sudṛṣṭyaivam abhāṣata // Rm_37.115{15} //",
  "S01ratnml_u:15077": "ayi svāmin kathaṃ śāstra samādiṣṭaṃ vadasva me /",
  "S01ratnml_u:15078": "yathādiṣṭaṃ munīndreṇa tatha carevahi dhruvaṃ // Rm_37.116{16} //",
  "S01ratnml_u:15079": "iti bhāryoditaṃ śrutvā bharttā dharmadhvajo 'tha saḥ /",
  "S01ratnml_u:15080": "mudā śāṃtamatīṃ bhāryāṃ tāṃ samīkṣyaivam abravīt // Rm_37.117{17} //",
  "S01ratnml_u:15081": "śṛṇu bhadre yathādiṣṭaṃ munīndreṇa tathā khalu /",
  "S01ratnml_u:15082": "yad vrataṃ vasudhārāyās tad vidhiṃ te pravakṣyate // Rm_37.118{18} //",
  "S01ratnml_u:15083": "ity ukte svāminā tena sā ca śāntamatī priyā /",
  "S01ratnml_u:15084": "bharttāraṃ taṃ samālokya muditaivam abhāṣata // Rm_37.119{19} //",
  "S01ratnml_u:15085": "svāmins tena munīndreṇa yathādiṣṭaṃ tathā bhavān /",
  "S01ratnml_u:15086": "suvistaraṃ samākhyāya mano me saṃvinodata // Rm_37.120{20} //",
  "S01ratnml_u:15087": "ity ukte bhāryayā sātha dharmadhvajaḥ suvistaraṃ /",
  "S01ratnml_u:15088": "yathādiṣṭaṃ munīndreṇa tathā sarvaṃ nyavedayat // Rm_37.121{21} //",
  "S01ratnml_u:15089": "tac chrutvā sā prabodhantī śāṃtamaty anumoditā /",
  "S01ratnml_u:15090": "tathā tasyā mahādevyā vrataṃ caritum aichata // Rm_37.122{22} //",
  "S01ratnml_u:15091": "tatas taṃ svāminaṃ natvā sā ca śāntamatī satī /",
  "S01ratnml_u:15092": "tadvratārambhasāmagrīṃ sādhitum evam abravīt // Rm_37.123{23} //",
  "S01ratnml_u:15093": "svāmin vrataṃ cariṣyāvo vasulakṣmyā yathāvidhi /",
  "S01ratnml_u:15094": "sāmagrīṃ sādhayeyāsya tad anujñāṃ pradehi me // Rm_37.124{24} //",
  "S01ratnml_u:15095": "iti bhāryoditaṃ śrutvā dharmadhvajaḥ sa moditaḥ /",
  "S01ratnml_u:15096": "sādhyatāṃ sarvasāmāgrīm iti tāṃ sāṃvyanodayat // Rm_37.125{25} //",
  "S01ratnml_u:15097": "(Rm 416)",
  "S01ratnml_u:15098": "tataḥ sā muditāḥ sarve sāmagrīṃ sādhayanty api /",
  "S01ratnml_u:15099": "bharttāraṃ tam upāmaṃtrya darśayanty evam abravīt // Rm_37.126{26} //",
  "S01ratnml_u:15100": "sarvaṃ me sādhitaṃ siddhaṃ svāminn atra prasīdatu /",
  "S01ratnml_u:15101": "tat sadguruṃ samāmaṃtrya vratam ālabdhum arhati // Rm_37.127{27} //",
  "S01ratnml_u:15102": "iti bhāryoditaṃ śrutvā sa dharmadhvaja ādarāt /",
  "S01ratnml_u:15103": "sadguruṃ samupārādhya natvevaṃ prārthayan mudā // Rm_37.128{28} //",
  "S01ratnml_u:15104": "bhadanta śrīvasudhārādevyā vrataṃ carevahi /",
  "S01ratnml_u:15105": "tasmāt devīṃ samārādhya vratopadeśam ādiśa // Rm_37.129{29} //",
  "S01ratnml_u:15106": "iti saṃprārthite tena tatheti hi sa sadguruḥ /",
  "S01ratnml_u:15107": "pratiśrutya yathādiṣṭaṃ munīndreṇa tathācarat // Rm_37.130{30} //",
  "S01ratnml_u:15108": "tathā bhādrapade māse kṛṣṇapakṣe sa sadguruḥ /",
  "S01ratnml_u:15109": "dvitīyāyaṃ tithau tīrthe snātvā suvāsasā sudhīḥ // Rm_37.131{31} //",
  "S01ratnml_u:15110": "yathāvidhiṃ samārabhya maṃḍalaṃ samavarttayat /",
  "S01ratnml_u:15111": "tatra tāṃ sagaṇāṃ devīṃ pratiṣṭhāpya samarcayat // Rm_37.132{32} //",
  "S01ratnml_u:15112": "tat paredyus tritīyāyāṃ susnātaṃ śubhāmbaraṃ /",
  "S01ratnml_u:15113": "dharmadhvajaṃ sadāraṃ taṃ paṃcagavyair vyaśodhayat // Rm_37.133{33} //",
  "S01ratnml_u:15114": "tatas tau daṃpatī śāstrā yathādiṣṭaṃ samāhitau /",
  "S01ratnml_u:15115": "śrutvā tathā samādhāya pracaratu vrataṃ mudā // Rm_37.134{34} //",
  "S01ratnml_u:15116": "yathā śāstrā samādiṣṭaṃ tathā kṛtvā vrataṃ mudā /",
  "S01ratnml_u:15117": "gaṇacakrādikaṃ sarvaṃ samāpya tau nanandatuḥ // Rm_37.135{35} //",
  "S01ratnml_u:15118": "tatas tasya gṛhe devīṃ vasudhārā samāśritā /",
  "S01ratnml_u:15119": "sarvadravyaṃ samāpūryya tasthau sadā prasāditā // Rm_37.136{36} //",
  "S01ratnml_u:15120": "tatas tasya gṛhe saṃpad dine pravarddhitā /",
  "S01ratnml_u:15121": "saratnadhātusadvastraśasyādi dravyajātayaḥ // Rm_37.137{37} //",
  "S01ratnml_u:15122": "tā evaṃ varddhitā dṛṣṭvā sadāraḥ sa gṛhādhipaḥ /",
  "S01ratnml_u:15123": "sa vismayo muditotphullavaktrāmbujo 'bhyanaṃdata // Rm_37.138{38} //",
  "S01ratnml_u:15124": "tataḥ sa sarvadārthibhyo datvā dānaṃ yathepsitaṃ /",
  "S01ratnml_u:15125": "triratnabhajanaṃ kṛtvā sukhaṃ bhuktvā śubhe 'carat // Rm_37.139{39} //",
  "S01ratnml_u:15126": "tad dṛṣṭvā tasya gehasya samīpastho dvijottamaḥ /",
  "S01ratnml_u:15127": "viṣṇudāsābhidho vijño vismayoddhatamānasaḥ // Rm_37.140{40} //",
  "S01ratnml_u:15128": "dhīmatīṃ ramaṇīṃ bhāryāṃ suviśuddhāśayāṃ satīṃ /",
  "S01ratnml_u:15129": "niḥśvasans tāṃ samāmaṃtrya punar evam abhāṣata // Rm_37.141{41} //",
  "S01ratnml_u:15130": "paśya bhadrasya mitrasya gṛhe saṃpat samṛddhitā /",
  "S01ratnml_u:15131": "kim anena kṛtaṃ dharmaṃ yenaivaṃ śrīḥ pravarddhitā // Rm_37.142{42} //",
  "S01ratnml_u:15132": "kim āvābhyāṃ kṛtaṃ pāpaṃ yenaivaṃ no vipat sadā /",
  "S01ratnml_u:15133": "kim atrāvāṃ kariṣyāvo yena saṃpat pravarddhitā // Rm_37.143{43} //",
  "S01ratnml_u:15134": "tad upāyaṃ na jānāmi ko me upadiśed dhitaṃ /",
  "S01ratnml_u:15135": "dhanyās te dhanavaṃtā ye yathākāma sukhāśinaḥ // Rm_37.144{44} //",
  "S01ratnml_u:15136": "kiṃ te sadguṇavaṃto 'pi kṛpaṇā ye daridritā /",
  "S01ratnml_u:15137": "varaṃ prāṇaparityāgaṃ na tv evaṃ jīvitaṃ bhave // Rm_37.145{45} //",
  "S01ratnml_u:15138": "kiṃ teṣāṃ sadguṇaiś cāpi yeṣāṃ saṃpad gṛhe na hi /",
  "S01ratnml_u:15139": "dhanavān puruṣo dhīraḥ kulīno nirguṇo 'pi ca /",
  "S01ratnml_u:15140": "(Rm 417)",
  "S01ratnml_u:15141": "sarve hi dhanināṃ vaśyā paṃḍitāḥ suguṇā api // Rm_37.146{46} //",
  "S01ratnml_u:15142": "dhanavān nirguṇaś cāpi mānyate guruvaj janaiḥ /",
  "S01ratnml_u:15143": "dhanahīnā na pūjyaṃte paṃḍitā brahmaṇā api // Rm_37.147{47} //",
  "S01ratnml_u:15144": "dhig me jīvitam evaṃ hi brāhmaṇasyāpi duḥkhinaḥ /",
  "S01ratnml_u:15145": "varam evādyetan mṛtyur na tv eva cirajīvituṃ // Rm_37.148{48} //",
  "S01ratnml_u:15146": "kim anenāpi jīvena kevaladuḥkhabhoginā /",
  "S01ratnml_u:15147": "tad atra marttum ichāmi naiva jīveya duḥkhabhāk // Rm_37.149{49} //",
  "S01ratnml_u:15148": "sarveṣām api jaṃtūnām avaśyaṃ maraṇaṃ bhave /",
  "S01ratnml_u:15149": "tad atra vidyamāno 'haṃ kathaṃ loke careya hi // Rm_37.150{50} //",
  "S01ratnml_u:15150": "ity evaṃ vilapaṃ vipro viṣṇudāsaḥ sa mohitaḥ /",
  "S01ratnml_u:15151": "galadaśruvirukṣākṣas tasthau muhur viniḥśvasan // Rm_37.151{51} //",
  "S01ratnml_u:15152": "ity evaṃ vilapantan taṃ dṛṣṭvā sā dhīmatī priyā /",
  "S01ratnml_u:15153": "bodhayituṃ samāśvāsya bharttāram evam abravīt // Rm_37.152{52} //",
  "S01ratnml_u:15154": "mā viṣādaṃ kṛthāḥ svāmin dhairyyam ālambya tiṣṭhatu /",
  "S01ratnml_u:15155": "kiṃ kariṣyāvahe hy atra daivāt saṃpan na tau gṛhe // Rm_37.153{53} //",
  "S01ratnml_u:15156": "tathāpi dhairyyam ālambya yatnaṃ kuru samāhitaḥ /",
  "S01ratnml_u:15157": "yatnena siddhyate sarvaṃ guṇadravyādi sādhanaṃ // Rm_37.154{54} //",
  "S01ratnml_u:15158": "tad atrāhaṃ vadiṣyāmi hitārthaṃ te śṛṇu prabho /",
  "S01ratnml_u:15159": "bhāryā hi svāmino bharttur hitārtham 'bhyanudeśinī // Rm_37.155{55} //",
  "S01ratnml_u:15160": "yad ayaṃ gṛhabhṛd bharttā dharmadhvajas tava priyaḥ /",
  "S01ratnml_u:15161": "suhṛn mitraṃ mahāsādhus tad ādarāt sa pṛchyatāṃ // Rm_37.156{56} //",
  "S01ratnml_u:15162": "yathā tena samādiṣṭaṃ tathaiva krīyatāṃ prabho /",
  "S01ratnml_u:15163": "tatas tasya yathā saṃpat tathāsmākaṃ bhaved api // Rm_37.157{57} //",
  "S01ratnml_u:15164": "iti bhāryoditaṃ śrutvā viṣṇudāsaḥ sa tairthikaḥ /",
  "S01ratnml_u:15165": "bauddhavākye viruddhatvād anichann evam abravīt // Rm_37.158{58} //",
  "S01ratnml_u:15166": "vayaṃ hi brāhmaṇā bhadre buddhadevī vasuṃdharā /",
  "S01ratnml_u:15167": "tad vidhiṃ vedaśāstreṣu kathitaṃ na kvacid api // Rm_37.159{59} //",
  "S01ratnml_u:15168": "tat kathaṃ svakulācāraṃ tyaktvānyacharaṇaṃ gatāḥ /",
  "S01ratnml_u:15169": "bauddhopadeśam āsādya lakṣmyā vrataṃ caremahi // Rm_37.160{60} //",
  "S01ratnml_u:15170": "ye tyaktvā svakulācāram anyatra śaraṇaṃ gatāḥ /",
  "S01ratnml_u:15171": "vrataṃ caraṃti saṃpattilābhilābhākulāśayāḥ // Rm_37.161{61} //",
  "S01ratnml_u:15172": "te svadharmaparibhraṣṭā ihāpi kliṣṭabhoginaḥ /",
  "S01ratnml_u:15173": "rogiṇo duhitātmāno mṛtā yāsyaṃti durgatīṃ // Rm_37.162{62} //",
  "S01ratnml_u:15174": "iti bhadre na me vāṃchā bauddhadevyā vrate 'śubhe /",
  "S01ratnml_u:15175": "varaṃ prāṇaparityāgaṃ nānyadvrataṃ caremahi // Rm_37.163{63} //",
  "S01ratnml_u:15176": "asmākam api yā devī mahālakṣmī kuleśvarī /",
  "S01ratnml_u:15177": "tasyā vrataṃ samādhāya caremahi sadādarāt // Rm_37.164{64} //",
  "S01ratnml_u:15178": "tataḥ sā śrīmahādevī gṛhe 'śmākaṃ samāśritā /",
  "S01ratnml_u:15179": "yathābhivāṃchitaṃ dravyaṃ sarvaṃ dadyāt prasāditā // Rm_37.165{65} //",
  "S01ratnml_u:15180": "iti tasyā mahālakṣmyā vrataṃ carāvahe vayaṃ /",
  "S01ratnml_u:15181": "tat tad vratasya sāmagrīṃ sādhaya sarvam ādarāt // Rm_37.166{66} //",
  "S01ratnml_u:15182": "iti bhartroditaṃ śrutvā dhīmatī sā pramoditā /",
  "S01ratnml_u:15183": "(Rm 418)",
  "S01ratnml_u:15184": "tathety abhyanumodantī tat sāmagrīm asādhayat // Rm_37.167{67} //",
  "S01ratnml_u:15185": "tatra sā dhīmatī tasyāḥ śāṃtamatyāḥ puro gatā /",
  "S01ratnml_u:15186": "tad vṛttāntaṃ sāmākhyāya sāmagrīṃ samayācata // Rm_37.168{68} //",
  "S01ratnml_u:15187": "sāpi śāṃtamatī tasyai dhīmatyai saṃpramoditā /",
  "S01ratnml_u:15188": "yad yat saṃprārthitaṃ dravyaṃ tat tat sarvaṃ dadau mudā // Rm_37.169{67} //",
  "S01ratnml_u:15189": "tad dravyaṃ sā samādāya bharttur agre samāgatā /",
  "S01ratnml_u:15190": "tat sarvaṃ samupasthāpya vinodyaivam abhāṣata // Rm_37.170{70} //",
  "S01ratnml_u:15191": "svāmin tvayā yathādiṣṭaṃ tat sarvaṃ sādhitaṃ mayā /",
  "S01ratnml_u:15192": "tathā tasyā mahālakṣmyā vratam ārabha sāṃprataṃ // Rm_37.171{71} //",
  "S01ratnml_u:15193": "iti bhāryoditaṃ śrutvā viṣṇudāsaḥ sa moditaḥ /",
  "S01ratnml_u:15194": "yathāvidhi mahālakṣmīvrataṃ caritum ārabhat // Rm_37.172{72} //",
  "S01ratnml_u:15195": "māse bhādrapade kṛṣṇapakṣe 'ṣṭamyāṃ yathāvidhi /",
  "S01ratnml_u:15196": "maṇḍalādīn pratisthāpya śuddhaśīlaḥ samāhitaḥ // Rm_37.173{73} //",
  "S01ratnml_u:15197": "sadāras tāṃ mahālakṣmīṃ samāvāhya samarcayan /",
  "S01ratnml_u:15198": "vidhinā tad vrataṃ kṛtvā saṃpattiṃ prārthayan mudā // Rm_37.174{74} //",
  "S01ratnml_u:15199": "tataḥ sa brāhmaṇaḥ kṛtvā tad vrataṃ susamāptitaṃ /",
  "S01ratnml_u:15200": "sabhāryaḥ suprasannātmā prācarat tāṃ śriyaṃ smaran // Rm_37.175{75} //",
  "S01ratnml_u:15201": "tathā tasya gṛhe saṃpat samudbhūtābhyajāyata /",
  "S01ratnml_u:15202": "dṛṣṭvā tau daṃpatī tatra mahānaṃdam avāpatuḥ // Rm_37.176{76} //",
  "S01ratnml_u:15203": "tataḥ sa brāhmaṇo lubdho dṛṣṭvā tān saṃpadaṃ mudā /",
  "S01ratnml_u:15204": "sarvān gupte nidhāyaiva na kiṃ cit tad vyayaṃ vyadhāt // Rm_37.177{77} //",
  "S01ratnml_u:15205": "bhūyas tṛṣṇābhisaṃtapto mātsaryābhihatāśayaḥ /",
  "S01ratnml_u:15206": "kasmai cid api tad dravyaṃ kiṃ cid dānaṃ dadau kvacit // Rm_37.178{78} //",
  "S01ratnml_u:15207": "tathā saṃrakṣya tad dravyaṃ nidhāya tu viyatnataḥ /",
  "S01ratnml_u:15208": "gopayitvā svayaṃ bhoktum api naivābhyavāṃchata // Rm_37.179{79} //",
  "S01ratnml_u:15209": "tathāpi sa pralubdhātmā nityaṃ kṛpaṇo 'rthivat /",
  "S01ratnml_u:15210": "dhanināṃ samupāśritya yācitvā dhanam ārjayat // Rm_37.180{80} //",
  "S01ratnml_u:15211": "tathārjanaḥ kṛtas tasya gṛhe dravyaṃ na varddhitaṃ /",
  "S01ratnml_u:15212": "dine dine nihīnatvaṃ gatvā kṣayaṃ kramād yayau // Rm_37.181{81} //",
  "S01ratnml_u:15213": "tataḥ sa brāhmaṇo lubdho dhaninām arthino gṛhe /",
  "S01ratnml_u:15214": "dṛṣṭvātiruṣitaḥ sarvān paribhāṣyābhyaniṃdayat // Rm_37.182{82} //",
  "S01ratnml_u:15215": "tatpāpatāvipākena gṛhe yad gopitaṃ dhanaṃ /",
  "S01ratnml_u:15216": "tat sarvaṃ nihṛtaṃ caurair nidagdhaṃ cāpi vahninā // Rm_37.183{83} //",
  "S01ratnml_u:15217": "tataḥ sa brāhmaṇas tīvrakleśāgniparitāpitaḥ /",
  "S01ratnml_u:15218": "daridritāvibhagnāśaḥ sabhāryo nyavasad gṛhe // Rm_37.184{34/} //",
  "S01ratnml_u:15219": "tasminn avasare tasyā dhīmatyāḥ sa pitā dvijaḥ /",
  "S01ratnml_u:15220": "hariśarmābhidho gehe yajñaṃ karttuṃ sadārabhat // Rm_37.185{35} //",
  "S01ratnml_u:15221": "tadā sa vāṃdhavān sārvāñ jñātīn mitrasuhṛjjanān /",
  "S01ratnml_u:15222": "bhaginībhāgineyāṃś ca jāmātrīṃś tatsutān api // Rm_37.186{36} //",
  "S01ratnml_u:15223": "duhitṝr api sarvāś ca nyamaṃtrayat samādarāt // Rm_37.187{37} //",
  "S01ratnml_u:15224": "(Rm 419)",
  "S01ratnml_u:15225": "tatra te vāṃdhavā sarve jñātimitrasuhṛjjanāḥ /",
  "S01ratnml_u:15226": "bhaginyā bhāgineyāś ca jāmātaro 'pi tatsutāḥ // Rm_37.188{38} //",
  "S01ratnml_u:15227": "duhitaras tathā pautrāḥ pautryādayo 'pi cāpare /",
  "S01ratnml_u:15228": "sarve te samupāgatya samupatasthur ādritāḥ // Rm_37.189{39} //",
  "S01ratnml_u:15229": "tatra sā kṛpaṇībhūtā durbhageti pitāpi saḥ /",
  "S01ratnml_u:15230": "tatra yajñamahotsāhe tām ekāṃ na nyamaṃtrayat // Rm_37.190{40} //",
  "S01ratnml_u:15231": "tadā sā dhīmatī śrutvā pitur yajñamahotsavaṃ /",
  "S01ratnml_u:15232": "kathaṃ me vismṛtaṃ pitrā mātrāpi vāṃdhavair api // Rm_37.191{41} //",
  "S01ratnml_u:15233": "iti ciṃtāviṣāghrātahṛdayā parimūrchitā /",
  "S01ratnml_u:15234": "bhojane 'pi nirutsāhā tasthau lajjānvitā gṛhe // Rm_37.192{42} //",
  "S01ratnml_u:15235": "tathā sa viṣṇudāso 'pi sasurasya gṛhe tadā /",
  "S01ratnml_u:15236": "śrutvā yajñamahotsāhaṃ tāṃ bhāryām evam abravīt // Rm_37.193{43} //",
  "S01ratnml_u:15237": "kathaṃ te janakenāvāṃ vismṛtau kena hetunā /",
  "S01ratnml_u:15238": "naiva nimaṃtritau bhadre yathā sarve nimaṃtritā // Rm_37.194{44} //",
  "S01ratnml_u:15239": "iti bhartroditaṃ śrutvā dhīmatī sātilajjitā /",
  "S01ratnml_u:15240": "bharttāraṃ viṣṇudāsaṃ taṃ bodhayanty evam abravīt // Rm_37.195{45} //",
  "S01ratnml_u:15241": "kim atrāhaṃ vadiṣyāmi yan nau saṃpad gṛhe 'sti na /",
  "S01ratnml_u:15242": "tena nau lajjayāmbāpi nimaṃtrituṃ na vāṃchate // Rm_37.196{46} //",
  "S01ratnml_u:15243": "iti sā dhīmatī lajjāsaṃkuṃcitāśayānanā /",
  "S01ratnml_u:15244": "bhartrā saha vilapyaiva tasthau gṛhe nirāśitā // Rm_37.197{47} //",
  "S01ratnml_u:15245": "tadā tajjanaṃ smṛtvā dhīmatīṃ tām anāgatāṃ /",
  "S01ratnml_u:15246": "kāñ cit paṭhigatāṃ ceṭīṃ samāhūyaivam abravīt // Rm_37.198{48} //",
  "S01ratnml_u:15247": "ayi sakhi sutā me sā dhīmatā yadi dṛśyate /",
  "S01ratnml_u:15248": "madvācasā sametyāsau vaktavyaivaṃ laghu tvayā // Rm_37.199{49} //",
  "S01ratnml_u:15249": "pitus te mandire yajñamahotsāhaṃ pravarttate /",
  "S01ratnml_u:15250": "tat kathaṃ na samāyāsi sabharttāgantum arhasi // Rm_37.200{50} //",
  "S01ratnml_u:15251": "iti saṃdiśya te mātrā preṣitāhaṃ tvadantike /",
  "S01ratnml_u:15252": "tan mātur vacanaṃ śrutvāgacheti tat puro vada // Rm_37.201{51} //",
  "S01ratnml_u:15253": "tat saṃdiṣṭaṃ tayā śrutvā tatheti pratibhāṣya sā /",
  "S01ratnml_u:15254": "ceṭī tato 'bhigachantī dhīmatyā bhavane yayau // Rm_37.202{52} //",
  "S01ratnml_u:15255": "tatra tāṃ dhīmatīṃ dṛṣṭvā sā ceṭī samupasthitā /",
  "S01ratnml_u:15256": "yathā mātrā samādiṣṭaṃ tathā sarvaṃ nyavedayat // Rm_37.203{53} //",
  "S01ratnml_u:15257": "tat tayā kathitaṃ śrutvā dhīmatī sāśrumocinī /",
  "S01ratnml_u:15258": "viniḥśvasya prasūṃ smṛtvā vilapantyaivam abravīt // Rm_37.204{54} //",
  "S01ratnml_u:15259": "hā mātaḥ katham adyāhaṃ saṃsmṛtā sāṃprataṃ tvayā /",
  "S01ratnml_u:15260": "kim āgacheya te putrī pāpinī duḥkhabhāginī // Rm_37.205{55} //",
  "S01ratnml_u:15261": "tasminn eva kṣaṇe bharttā viṣṇudāsa upācarat /",
  "S01ratnml_u:15262": "tāṃ ceṭīṃ samupālokya kim artham ity apṛchata // Rm_37.206{56} //",
  "S01ratnml_u:15263": "iti tenābhisaṃpṛṣṭe sā ceṭī racitāṃjaliḥ /",
  "S01ratnml_u:15264": "brāhmaṇaṃ taṃ praṇamyaitat sarvaṃ vṛtāṃtam abravīt // Rm_37.207{57} //",
  "S01ratnml_u:15265": "tathā tat kathitaṃ śrutvā viṣṇudāso 'pi sa dvijaḥ /",
  "S01ratnml_u:15266": "galadaśruvirukṣākṣas tāṃ bhāryām evam abravīt // Rm_37.208{58} //",
  "S01ratnml_u:15267": "kiṃ vadiṣyāvahe bhārye daivān nau jāyate vipat /",
  "S01ratnml_u:15268": "(Rm 420)",
  "S01ratnml_u:15269": "tathāpi dhairyyam ālamvya gacha draṣṭuṃ pitur manaḥ // Rm_37.209{59} //",
  "S01ratnml_u:15270": "iti bhartroditaṃ śrutvā dhīmatī sā kuvāsinī /",
  "S01ratnml_u:15271": "nirmaṇḍanāt sutān putrīḥ samādāya śanair yayau // Rm_37.210{60} //",
  "S01ratnml_u:15272": "tato mātur gṛhe prāptā dṛṣṭvā tau pitarau puraḥ /",
  "S01ratnml_u:15273": "gatvā sā dhīmatī natvā tasthau lajjāhatāśayā // Rm_37.211{61} //",
  "S01ratnml_u:15274": "pitarau tāṃ sutāṃ dṛṣṭvā vichandāṃ lajjitāśayaṃ /",
  "S01ratnml_u:15275": "kiṃ cid dṛṣṭvāgatāsīti kathitvaiva niṣedatuḥ // Rm_37.212{62} //",
  "S01ratnml_u:15276": "tataḥ sā dhīmatī sarvāñ jñātīn bhrātrīṃś ca vāṃdhavān /",
  "S01ratnml_u:15277": "bhaginīḥ suhṛdo jeṣṭhān praṇanāma yathākramaṃ // Rm_37.213{63} //",
  "S01ratnml_u:15278": "tāṃ dṛṣṭvā jñātayaḥ sarve bhrātaro vāṃdhavā api /",
  "S01ratnml_u:15279": "bhaginyāpi suhṛdaś cāpi dṛṣṭvopahasya jalpire // Rm_37.214{64} //",
  "S01ratnml_u:15280": "tathā prahasitaṃ sarve sā dṛṣṭvātitrapānvitā /",
  "S01ratnml_u:15281": "svadaivasmṛtim ādhāya niḥśvasyaikānta āśrayat // Rm_37.215{65} //",
  "S01ratnml_u:15282": "tataḥ sa hariśarmā sa purohito yathāvidhi /",
  "S01ratnml_u:15283": "yajñakarmasamārabhya yathākāmaṃ samāpayat // Rm_37.216{66} //",
  "S01ratnml_u:15284": "tatas tān vāṃdhavāñ jñātīn suhṛnmitrajanān api /",
  "S01ratnml_u:15285": "satkṛtyātyabhisaṃtuṣṭān sādareṇa vyasarjayat // Rm_37.217{67} //",
  "S01ratnml_u:15286": "tatas te jñātayaḥ sarve vaṃdhumitrasuhṛjjanāḥ /",
  "S01ratnml_u:15287": "naṃditās taṃ praśaṃsitvā svasvālayaṃ mudā yayuḥ // Rm_37.218{68} //",
  "S01ratnml_u:15288": "tatas te susthitāḥ sarve jñātivaṃdhusuhṛjjanāḥ /",
  "S01ratnml_u:15289": "nānākathābhisaṃlāpaṃ kurvantaḥ saṃniṣedire // Rm_37.219{69} //",
  "S01ratnml_u:15290": "tataḥ sā dhīmatī paścād bhuktvaikānte nirādritā /",
  "S01ratnml_u:15291": "putraputrī samādāya śivasya bhavane 'carat // Rm_37.220{70} //",
  "S01ratnml_u:15292": "tatra sā stṛṇam āstīrya putraputrīsamanvitā /",
  "S01ratnml_u:15293": "dāridryaduḥkhacintānuniḥśvasantī nyaṣīdata // Rm_37.221{71} //",
  "S01ratnml_u:15294": "tatra sa viṣṇudāso 'pi paścād bhuktvā nirādritaḥ /",
  "S01ratnml_u:15295": "śivālaye sthitāṃ śrutvā saha sthātum upācarat // Rm_37.222{72} //",
  "S01ratnml_u:15296": "bharttāraṃ tam upāyātaṃ dṛṣṭvā sā dhīmatī tadā /",
  "S01ratnml_u:15297": "galadaśruvirukṣākṣā vilapanty evam abravīt // Rm_37.223{73} //",
  "S01ratnml_u:15298": "dhig me jīvaṃ daridrāyāḥ kim evaṃ jīvitena hi /",
  "S01ratnml_u:15299": "pitror api dayāsnehadṛṣṭir na vidyate mayi // Rm_37.224{74} //",
  "S01ratnml_u:15300": "yat pitroḥ samāḥ sarvā bhaginyaḥ svātmajā api /",
  "S01ratnml_u:15301": "tathāhaṃ mānitā naiva mānitās tā yathādarāt // Rm_37.225{75} //",
  "S01ratnml_u:15302": "dhig jīvitaṃ daridrāyā janmāpi dhik ca mānuṣe /",
  "S01ratnml_u:15303": "kiṃ rūpaiḥ suguṇaiḥ vāpi vidyābhiḥ kiṃ dhanaṃ vinā // Rm_37.226{76} //",
  "S01ratnml_u:15304": "hā daiva kiṃ mayā pāpaṃ dāruṇaṃ prakṛtaṃ purā /",
  "S01ratnml_u:15305": "yan me na vidyate saṃpat pitro dadhāpi dayā mayi // Rm_37.227{77} //",
  "S01ratnml_u:15306": "tad atra kiṃ kariṣyāmi yāsyāmi śaraṇaṃ kuha /",
  "S01ratnml_u:15307": "kā māṃ rakṣet svadaivotthadaridryaduḥkhatāpinīṃ // Rm_37.228{78} //",
  "S01ratnml_u:15308": "kim evaṃ jīvitenāpi varaṃ mṛtyur hi sāṃpratāṃ /",
  "S01ratnml_u:15309": "avaśyam eva marttavyaṃ sarveṣām api janmināṃ // Rm_37.229{79} //",
  "S01ratnml_u:15310": "evaṃ nānāpralāpena vilapantī sutam sutāṃ /",
  "S01ratnml_u:15311": "(Rm 421)",
  "S01ratnml_u:15312": "bharttāraṃ ca muhur dṛṣṭvā kāruṇyārttā ruroda sā // Rm_37.230{80} //",
  "S01ratnml_u:15313": "evaṃ vilāpaṃ kurvantīṃ rudantīṃ tāṃ vilokya saḥ /",
  "S01ratnml_u:15314": "viṣṇudāso viniḥśvasya samāśvāsyaivam abravīt // Rm_37.231{81} //",
  "S01ratnml_u:15315": "priye 'tra mā rudihi tvaṃ kiṃ kariṣyāvahe 'dhunā /",
  "S01ratnml_u:15316": "yad āvābhyāṃ kṛtaṃ pāpaṃ bhoktavyam eva tat phalaṃ // Rm_37.232{82} //",
  "S01ratnml_u:15317": "tad atra dhairyyam ālamvya tiṣṭha kiṃ vakṣyate bahu /",
  "S01ratnml_u:15318": "avaśyaṃ bhāvino bhāvā bhavaṃti mahatām api // Rm_37.233{83} //",
  "S01ratnml_u:15319": "śivo 'pi sa virūpākṣo nīlakaṇṭho digaṃvaraḥ /",
  "S01ratnml_u:15320": "unmatto bhasmaliptāṃgaḥ kapālayo 'pi rasthidhṛk // Rm_37.234{84} //",
  "S01ratnml_u:15321": "viṣṇur vīro 'pi saṃsāre bhramitaḥ sa janārdanaḥ /",
  "S01ratnml_u:15322": "so 'pi dāso validvāsthaś cauro vyādheṣuṇāhataḥ // Rm_37.235{85} //",
  "S01ratnml_u:15323": "brahmā lokādhipaḥ so 'pi kāmārtto 'gamyakarmakṛt /",
  "S01ratnml_u:15324": "niyujyo nighnito vairisevakaś chinnamastaka // Rm_37.236{86} //",
  "S01ratnml_u:15325": "cicheda brahmaṇaḥ pūrvaṃ rudraḥ krodhātta paṃcamaṃ /",
  "S01ratnml_u:15326": "tac chiro dustyajaṃ gṛhṇan brahmāṇḍaṃ parivabhrame // Rm_37.237{87} //",
  "S01ratnml_u:15327": "śaṃkhatīrthe gato rudras tac chiraḥ parimuktavān /",
  "S01ratnml_u:15328": "kapālamocanas tīrtho dvitīyāvarttasaṃsthitaḥ // Rm_37.238{88} //",
  "S01ratnml_u:15329": "iti utkalakhaṇḍakṣetramāhātmye uktam āste /",
  "S01ratnml_u:15330": "evam anye 'pi lokāś ca munayas tāpasā api // Rm_37.239{89} //",
  "S01ratnml_u:15331": "kopāgnidahitātmāno vrajanti narakeṣv api /",
  "S01ratnml_u:15332": "evaṃ sarve 'pi lokāś ca svasvadaivānubhāvinaḥ // Rm_37.240{90} //",
  "S01ratnml_u:15333": "sukhino duḥkhino bhūtā bhramaṃti bhavasāgare /",
  "S01ratnml_u:15334": "kṣaṇāl labhanti saṃpattiṃ bhavanti ca daridritāḥ // Rm_37.241{91} //",
  "S01ratnml_u:15335": "sarve devādayo lokāḥ svakṛtakarmabhoginaḥ /",
  "S01ratnml_u:15336": "evaṃ matvātra saṃsāre sukhaṃ duḥkhaṃ svadaivajaṃ // Rm_37.242{92} //",
  "S01ratnml_u:15337": "mā kṛthās tad viṣāda tvaṃ dhairyaṃ dhṛtvā samācara /",
  "S01ratnml_u:15338": "svakuleśam anusmṛtvā samabhyarcya yathāvidhiḥ /",
  "S01ratnml_u:15339": "śraddhayā śaraṇaṃ kṛtvā bhaja nityaṃ samāhitā // Rm_37.243{93} //",
  "S01ratnml_u:15340": "tatas tatpuṇyapākena pāpaṃ no vilayaṃ vrajet /",
  "S01ratnml_u:15341": "tataḥ saṃpat samṛddhiḥ syāt tadā lapsyāvahe sukhaṃ // Rm_37.244{94} //",
  "S01ratnml_u:15342": "iti me vacanaṃ śrutvā dhairyyam ālamvya sāṃprataṃ /",
  "S01ratnml_u:15343": "putraputrīṃ samādāya praihi gṛhe vrajāmahe // Rm_37.245{95} //",
  "S01ratnml_u:15344": "iti bhartroditaṃ śrutvā dhīmatī sābhibodhitā /",
  "S01ratnml_u:15345": "putraṃ putrīṃ purodhāya śanair bhartrā sahācarat // Rm_37.246{96} //",
  "S01ratnml_u:15346": "tatra sā svagṛhe gatvā kṣaṇaṃ sthitvā nirutsahā /",
  "S01ratnml_u:15347": "tataḥ śāntamatīṃ draṣṭuṃ samutthāya śanair yayau // Rm_37.247{97} //",
  "S01ratnml_u:15348": "tatra sā dhīmatī tasyāḥ śāṃtamatyāḥ purogatā /",
  "S01ratnml_u:15349": "galadaśruviliptāsyā niḥśvasaṃty evam abravīt // Rm_37.248{98} //",
  "S01ratnml_u:15350": "śāṃtamate pitur yajñamahotsāhapravarttitaṃ /",
  "S01ratnml_u:15351": "tat saṃdraṣṭu gatā tatra mahālajjānvitā caraṃ // Rm_37.249{99} //",
  "S01ratnml_u:15352": "yan māṃ dṛṣṭvā bhaginyo 'pi jñātivaṃdhusuhṛjjanāḥ /",
  "S01ratnml_u:15353": "api sarve mitho dṛṣṭvā prajalpitābhyupāhasan // Rm_37.250{100} //",
  "S01ratnml_u:15354": "(Rm 422)",
  "S01ratnml_u:15355": "bhāgineyāś ca sarve 'pi māṃ dṛṣṭvā ruṣitāśayāḥ /",
  "S01ratnml_u:15356": "putraputrīṃ ca me dṛṣṭvā phutkṛtya pratyātāḍayan // Rm_37.251{1} //",
  "S01ratnml_u:15357": "pitṛbhyāṃ mānitāḥ sarvāḥ bhaginyas tā yathādarāt /",
  "S01ratnml_u:15358": "tathāhaṃ mānitā naiva draṣṭum api na caiṣyate // Rm_37.252{2} //",
  "S01ratnml_u:15359": "rātrāv api gṛhe vāsaṃ na me dattaṃ nirādarāt /",
  "S01ratnml_u:15360": "śivālaye niṣaṇṇā tan niśāṃ kṛcchrād vyalaṃghayaṃ // Rm_37.253{3} //",
  "S01ratnml_u:15361": "evam ahaṃ mahallajjāduḥkhāgnipatitāpitā /",
  "S01ratnml_u:15362": "marttum api tad icchāmi kim evaṃ jīvitenapi // Rm_37.254{4} //",
  "S01ratnml_u:15363": "yadi te 'sti kṛpā bhadre duḥkhinyāṃ mayi vidyate /",
  "S01ratnml_u:15364": "tad dravyopārjanopāyaṃ samupadeṣṭum arhati // Rm_37.255{5} //",
  "S01ratnml_u:15365": "iti tayoditaṃ śrutvā śāntamatīr dayārditaḥ /",
  "S01ratnml_u:15366": "dhīmatīṃ tāṃ samālokya samāśvāsyaivam abravīt // Rm_37.256{6} //",
  "S01ratnml_u:15367": "dhīmatī śrīmahāsaṃpatsādhanopāyam asti me /",
  "S01ratnml_u:15368": "yady atrāpy asti te vāṃchā pravakṣyāmi śṛṇuṣva tat // Rm_37.257{7} //",
  "S01ratnml_u:15369": "yadi śraddhāsti te devyā vasulakṣmyā vrataṃ cara /",
  "S01ratnml_u:15370": "tatas te śrīvasundhārā mahādevī vased gṛhe // Rm_37.258{8} //",
  "S01ratnml_u:15371": "tatas tasyā mahādevyāḥ kṛpādṛṣṭiprasādataḥ /",
  "S01ratnml_u:15372": "saṃpattis te samudbhūtā pravarddhitā bhaved gṛhe // Rm_37.259{9} //",
  "S01ratnml_u:15373": "tadā tvaṃ śraddhayārthibhyo dānaṃ datvā yathepsitaṃ /",
  "S01ratnml_u:15374": "triratnabhajanaṃ kṛtvā śubhe cara sukhāśinī // Rm_37.260{10} //",
  "S01ratnml_u:15375": "etatpuṇyavipākena sarvadā sadgatiṃ gatā /",
  "S01ratnml_u:15376": "kramād bodhiṃ samāsādya saṃbuddhapadam āpnuyāḥ // Rm_37.261{11} //",
  "S01ratnml_u:15377": "evaṃ matvāsti te vāṃchā saṃbuddhapada sādhane /",
  "S01ratnml_u:15378": "śrīdevyāḥ śaraṇaṃ gatvā samādhāya vrataṃ cara // Rm_37.262{12} //",
  "S01ratnml_u:15379": "iti tayā samādiṣṭaṃ śrutva sā dhīmatī mudā /",
  "S01ratnml_u:15380": "tāṃ śāṃtamatīm ānamya sāṃjalīr evam abravīt // Rm_37.263{13} //",
  "S01ratnml_u:15381": "sādhu bhadre vrataṃ dhṛtvā śrīdevyāḥ śaraṇaṃ gatā /",
  "S01ratnml_u:15382": "triratnabhajanam kṛtvā cariṣyāmi śubhe sadā // Rm_37.264{14} //",
  "S01ratnml_u:15383": "tad bhavaṃtī kṛpādṛṣṭyā tad upadeśam ādiśa /",
  "S01ratnml_u:15384": "yāvajjīvaṃ cariṣyāmi śrīdevyā vratam ādarāt // Rm_37.265{15} //",
  "S01ratnml_u:15385": "iti tayoditaṃ śrutvā śāntamatiḥ samādarāt /",
  "S01ratnml_u:15386": "dhīmatīṃ tāṃ samālokya punar evam abhāṣata // Rm_37.266{16} //",
  "S01ratnml_u:15387": "yadi bhadre 'sti te satyaṃ snātvā śuddhāmvarāvṛtā /",
  "S01ratnml_u:15388": "prehi taṃ śrīghanaṃ nāthaṃ saṃsmṛtvā prārthayāvahe // Rm_37.267{17} //",
  "S01ratnml_u:15389": "tayeti samupādiṣṭaṃ śrutvā sā dhīmatī mudā /",
  "S01ratnml_u:15390": "sahasā svagṛhe gatvā snātvā śuddhāmvarāvṛtā // Rm_37.268{18} //",
  "S01ratnml_u:15391": "sa lājākṣatapuṣpāṇi gṛhitvā sahasā mudā /",
  "S01ratnml_u:15392": "tasyāḥ śāṃtamater agre prayātevam abhāṣata // Rm_37.269{19} //",
  "S01ratnml_u:15393": "bhadre tvayā yathādiṣṭaṃ tathāhaṃ samupāgatā /",
  "S01ratnml_u:15394": "taṃ munīndram anusmṛtvā prārthayeha samāgamaṃ // Rm_37.270{20} //",
  "S01ratnml_u:15395": "iti tayoditaṃ śrutvā sā śāntamatir ādarāt /",
  "S01ratnml_u:15396": "tāṃ dhīmatīṃ samāmaṃtrya prāsādāntaṃ yayau mudā // Rm_37.271{21} //",
  "S01ratnml_u:15397": "tatra śāntamatiḥ sāṭṭe dhīmatyā saha saṃsthitā /",
  "S01ratnml_u:15398": "(Rm 423)",
  "S01ratnml_u:15399": "jānubhyāṃ bhuvi saṃsthitvā bhagavatsthitadigmukhā // Rm_37.272{22} //",
  "S01ratnml_u:15400": "saṃbhavanty uttarāsaṅgaṃ saha lājākṣatādibhiḥ /",
  "S01ratnml_u:15401": "sāmbupuṣpāñjaliṃ dhṛtvā natvaivaṃ prārthayan muniṃ // Rm_37.273{23} //",
  "S01ratnml_u:15402": "bhagavan nātha sarvajña vijānīte bhavān api /",
  "S01ratnml_u:15403": "yad iyaṃ dhīmatī sādhvī bhagavaccharaṇam āgatā // Rm_37.274{24} //",
  "S01ratnml_u:15404": "yad iyaṃ sāṃprataṃ śāstur upadeśād yathāvidhi /",
  "S01ratnml_u:15405": "śrīvasudhāmahādevyā vrataṃ caritum ichati // Rm_37.275{25} //",
  "S01ratnml_u:15406": "tad atra samupāgatya kṛpayāsmai dayānidhe /",
  "S01ratnml_u:15407": "śrīsādhanaṃ vrataṃ śreṣṭhaṃ samupadeṣṭum arhati // Rm_37.276{26} //",
  "S01ratnml_u:15408": "iti saṃprārthya sā śāntamatis taṃ trijagadguruṃ /",
  "S01ratnml_u:15409": "anusmṛtvā tridhā nātvā prākṣipat tajjalādikaṃ // Rm_37.277{27} //",
  "S01ratnml_u:15410": "prakṣiptāni tayā tāni sāmbulājākṣatāṇy api /",
  "S01ratnml_u:15411": "sadūrvākuṇḍapuṣpāṇi sarvāṇi gagaṇe śaran // Rm_37.278{28} //",
  "S01ratnml_u:15412": "tatas tāni pragacchanti vihāyasā vihaṅgavat /",
  "S01ratnml_u:15413": "kośāmvyāṃ ghoṣirārāme vihāre samupāyayuḥ // Rm_37.279{29} //",
  "S01ratnml_u:15414": "tatrasthasya munīndrasya murddhā pari vihāyasi /",
  "S01ratnml_u:15415": "saṃsthitāni prabhāsanti virejus tāni chatravat // Rm_37.280{30} //",
  "S01ratnml_u:15416": "tad dṛṣṭvā bhikṣavaḥ sarve sāṃghikās te savismayāḥ /",
  "S01ratnml_u:15417": "kuto nimaṃtraṇam āyātam iti dhyātvābhitasthire // Rm_37.281{31} //",
  "S01ratnml_u:15418": "tatrānandaḥ samutthāya sāṃjaliḥ purato gataḥ /",
  "S01ratnml_u:15419": "taṃ munīndraṃ praṇatvaivaṃ papracha vismayānvitaḥ // Rm_37.282{32} //",
  "S01ratnml_u:15420": "bhagavan kuta etāni sāmbulājākṣatāny api /",
  "S01ratnml_u:15421": "puṣpāṇi samupāyānti tat samādeṣṭum arhati // Rm_37.283{33} //",
  "S01ratnml_u:15422": "iti tenoditaṃ śrutvā bhagavāṃ sa munīśvaraḥ /",
  "S01ratnml_u:15423": "tam ānaṃdaṃ samāmaṃtrya samālokyaivam abravīt // Rm_37.284{34} //",
  "S01ratnml_u:15424": "yaḥ kāśīpure vipro viṣṇudāso daridritaḥ /",
  "S01ratnml_u:15425": "dharmadhvajo dhanī śrīmān gṛhastho dhanadopamaḥ // Rm_37.285{35} //",
  "S01ratnml_u:15426": "tayor bhārya ubhe sādhvau śāntamatī ramopamā /",
  "S01ratnml_u:15427": "dhīmatī brāhmaṇī bhadrā daridritā suduḥkhinī // Rm_37.286{36} //",
  "S01ratnml_u:15428": "tābhyāṃ śrīvasudhārāyā vrataṃ caritum ichyate /",
  "S01ratnml_u:15429": "tad idaṃ nimaṃtraṇārthaṃ me upahāraṃ samāgataṃ // Rm_37.287{37} //",
  "S01ratnml_u:15430": "tasmāc chrīvasudhārāyā vratavidhiṃ tvam ātmanā /",
  "S01ratnml_u:15431": "upadeṣṭuṃ tayor gehe kāśyāṃ gaṃtuṃ samarhasi // Rm_37.288{38} //",
  "S01ratnml_u:15432": "ity ādiṣṭaṃ munīndreṇa śrutvānaṃdas tatheti saḥ /",
  "S01ratnml_u:15433": "śāstur ājñāṃ śirodhṛtvā kāśyāṃ vihāyasā yayau // Rm_37.289{39} //",
  "S01ratnml_u:15434": "tatrākāśān sa ānaṃdaḥ śāṃtamater gṛhe puraḥ /",
  "S01ratnml_u:15435": "avatīrya sudhāraśmir iva tasthau prabhāsayan // Rm_37.290{40} //",
  "S01ratnml_u:15436": "tatrasthaṃ taṃ samālokya śāntamatiḥ sa dhīmatī /",
  "S01ratnml_u:15437": "muditā sahasā tasya praṇaṃtuṃ samupācarat // Rm_37.291{41} //",
  "S01ratnml_u:15438": "tatra sā samupāsṛtya śāṃtamatiḥ sadhīmatī/",
  "S01ratnml_u:15439": "tam ānaṃdaṃ samālokya natvaivaṃ prārthayan mudā // Rm_37.292{42} //",
  "S01ratnml_u:15440": "bhadanta caraṇau vaṃde bhavatāṃ śaraṇaṃ gatā /",
  "S01ratnml_u:15441": "tad atra kṛpayāsmākam anugṛhya prasīdatu // Rm_37.293{43} //",
  "S01ratnml_u:15442": "yad asmākaṃ bhavāñ chāstā tad gṛhe samupāśrayan /",
  "S01ratnml_u:15443": "(Rm 424)",
  "S01ratnml_u:15444": "vasudhārāmahādevyā vratavidhiṃ samādiśa // Rm_37.294{44} //",
  "S01ratnml_u:15445": "yad iyaṃ dhīmatī bhadrā bhavatām upadeśataḥ /",
  "S01ratnml_u:15446": "vasulakṣmyā mahādevyā vrataṃ caritum ichati // Rm_37.295{45} //",
  "S01ratnml_u:15447": "tad asyai śrīmahādevyā vratavidhiṃ yathākramaṃ /",
  "S01ratnml_u:15448": "vistaraṃ samupādeṣṭum arhati kṛpayā bhavān // Rm_37.296{46} //",
  "S01ratnml_u:15449": "iti saṃprārthitaṃ śāntamatyā tayā niśamya saḥ /",
  "S01ratnml_u:15450": "ānaṃdas te ubhe dṛṣṭvā tatheti pratyabhāṣata // Rm_37.297{47} //",
  "S01ratnml_u:15451": "tataḥ sā dhīmatī natvā sāṃjalis taṃ jinātmajaṃ /",
  "S01ratnml_u:15452": "ānaṃdaṃ suprasannāsyā dṛṣṭvaivaṃ prārthayan mudā // Rm_37.298{48} //",
  "S01ratnml_u:15453": "bhadaṃto 'haṃ svadaivena pāpinī duḥkhabhāginī /",
  "S01ratnml_u:15454": "tad bhavaccharaṇaṃ gatvā samiche vasudhāvrataṃ // Rm_37.299{49} //",
  "S01ratnml_u:15455": "tad bhavān kṛpayā śāstar gṛhe me samupāgataḥ /",
  "S01ratnml_u:15456": "yathāvidhi samādiśya vrataṃ me dātum arhati // Rm_37.300{50} //",
  "S01ratnml_u:15457": "tayaivaṃ prārthitaṃ śrutvā sa ānaṃdo jinātmajaḥ /",
  "S01ratnml_u:15458": "tatra utthāya dhīmatyās tasyā gṛhe upācarat // Rm_37.301{51} //",
  "S01ratnml_u:15459": "tatra sā dhīmatī sādhvī śāntamatyā samanvitā /",
  "S01ratnml_u:15460": "sahasā svagṛhe gatvā prastārayat tadāsanaṃ // Rm_37.302{52} //",
  "S01ratnml_u:15461": "tataḥ sā dhīmatī tasya śāstuḥ śuddhāmbunā mudā /",
  "S01ratnml_u:15462": "pādaprakṣālanaṃ kṛtvā praṇatvaiva ca prārthayat // Rm_37.303{53} //",
  "S01ratnml_u:15463": "bhadaṃtārhan mahābhijña mamānugrahakāraṇaṃ /",
  "S01ratnml_u:15464": "atrāsane samāśritya dharmam ādeṣṭum arhati // Rm_37.304{54} //",
  "S01ratnml_u:15465": "tayeti prārthitaṃ śrutvā sa ānaṃdaḥ prasannadhīḥ /",
  "S01ratnml_u:15466": "tad dattāsana āśritya tasthau dhyātvā prabhāsayan // Rm_37.305{55} //",
  "S01ratnml_u:15467": "taṃ dṛṣṭvā brāhmaṇaḥ so 'pi viṣṇudāsaḥ prasāditaḥ /",
  "S01ratnml_u:15468": "sahasā sāṃjalir natvā tatraikāṃta upāśrayan // Rm_37.306{56} //",
  "S01ratnml_u:15469": "tataḥ sā dhīmatī sādhvī sāṃtamatīsamanvitā /",
  "S01ratnml_u:15470": "tam ānaṃdaṃ samabhyarcya bhojanenābhyatoṣayat // Rm_37.307{57} //",
  "S01ratnml_u:15471": "tataḥ sā praṇatiṃ kṛtvā nīcāsanasamāśritā /",
  "S01ratnml_u:15472": "tam ānaṃdaṃ mahābhijñaṃ sāṃjalir evam abravīt // Rm_37.308{58} //",
  "S01ratnml_u:15473": "bhadanta bhavatām ājñāṃ dhṛtvāhaṃ śirasā mudā /",
  "S01ratnml_u:15474": "śrīdevyā vasudhārāyāś cariṣyāmi vrataṃ dhruvaṃ // Rm_37.309{59} //",
  "S01ratnml_u:15475": "tad bhadanta bhavāñ chāstā tad vidhiṃ me yathākramaṃ /",
  "S01ratnml_u:15476": "kṛpānugraham ādhāya samupādeṣṭum arhati // Rm_37.310{60} //",
  "S01ratnml_u:15477": "iti saṃprārthite tena viṣṇudāsena saddhiyā /",
  "S01ratnml_u:15478": "śrutvānaṃdaḥ sa saṃpaśyans taṃ dvijam evam abravīt // Rm_37.311{61} //",
  "S01ratnml_u:15479": "śṛṇu vipra munīndreṇa yāthādiṣṭaṃ mayā śrutaṃ /",
  "S01ratnml_u:15480": "tathāhaṃ te pravakṣyāmi śrīvratasya vidhiṃ kramāt // Rm_37.312{62} //",
  "S01ratnml_u:15481": "bhādrapade 'śite pakṣe tṛtīyāyāṃ tithau tathā /",
  "S01ratnml_u:15482": "māghe vāpi śite pakṣe śuklapakṣe 'pi vā sadā // Rm_37.313{63} //",
  "S01ratnml_u:15483": "tīrthe devālaye śuddhabhūpradeśe gṛheṣu vā /",
  "S01ratnml_u:15484": "samyag bhūśodhanaṃ kuryād gomayena mṛdāmbunā // Rm_37.314{64} //",
  "S01ratnml_u:15485": "prātar utthāya tīrtheṣu snātvā śucisamācaraḥ /",
  "S01ratnml_u:15486": "tridhācamyāmṛtaṃ kāyaṃ paṃcagavyena śodhayet // Rm_37.315{65} //",
  "S01ratnml_u:15487": "śuddhaśīlasamādhānaḥ pariśuddhāmvarāvṛtaḥ /",
  "S01ratnml_u:15488": "(Rm 425)",
  "S01ratnml_u:15489": "saṃbodhicittam ādhāya sadguror upadeśa dhṛk // Rm_37.316{66} //",
  "S01ratnml_u:15490": "subhūmau maṇḍalaṃ samyag varttayitvā yathāvidhi /",
  "S01ratnml_u:15491": "dhvajachatrapatākābhi vitānaiś cābhimaṃḍayet // Rm_37.317{67} //",
  "S01ratnml_u:15492": "maṃḍalasya vahis tasya jvālāvalyā vahiḥ punaḥ /",
  "S01ratnml_u:15493": "paṃcavalyāvalībhiś ca sa lājākṣatasaṃyutaiḥ // Rm_37.318{68} //",
  "S01ratnml_u:15494": "veṣṭayitvā tato vāhye kramān saṃsthāpayed ghaṭān /",
  "S01ratnml_u:15495": "tīrthāmbupūritān pītavastrāvṛtān saciṃhnitān // Rm_37.319{69} //",
  "S01ratnml_u:15496": "tātra śrīvasudhāṃ devīṃ sagaṇāṃ vidhinā kramāt /",
  "S01ratnml_u:15497": "samāvāhya samabhyarcya pratiṣṭhāpyādhivāsayet // Rm_37.320{70} //",
  "S01ratnml_u:15498": "tṛtīyāyāṃ tathā prātaḥ snātvā śuddhāmvarāvṛtaḥ /",
  "S01ratnml_u:15499": "madhyāhne svāsanāsīna uttarādigmukhasthitaḥ // Rm_37.321{71} //",
  "S01ratnml_u:15500": "ādau guruṃ samabhyarcya ratnatrayaṃ samarcayet /",
  "S01ratnml_u:15501": "tato dhyātvā mahādevīṃ vasudhārāṃ śubhakarīṃ // Rm_37.322{72} //",
  "S01ratnml_u:15502": "sagaṇāṃ tāṃ samāvāhya datvā pādārgham ādarāt /",
  "S01ratnml_u:15503": "pītamayopahāreṇa samabhyarcya yathāvidhi // Rm_37.323{73} //",
  "S01ratnml_u:15504": "sarvopakaraṇāny agre nivesya samaḍhokayat /",
  "S01ratnml_u:15505": "tatas taddhāraṇīṃ samyak paṭhen maṃtrāṇi ca kramāt // Rm_37.324{74} //",
  "S01ratnml_u:15506": "tataḥ kṛtāṃjaliḥ stutvā kuryāś ca pāpadeśanāṃ /",
  "S01ratnml_u:15507": "puṇyānumodanāṃ cāpi kuryāc ca praṇatiṃ smaran // Rm_37.325{75} //",
  "S01ratnml_u:15508": "kuryāt pradakṣiṇāny evam aṣṭāṅgaiḥ praṇamet punaḥ /",
  "S01ratnml_u:15509": "bodhicittaṃ samādhāya saṃprārthayed abhīpsitaṃ // Rm_37.326{76} //",
  "S01ratnml_u:15510": "tato valiṃ pradatvā ca sa bhūtān paritoṣayet /",
  "S01ratnml_u:15511": "tataḥ kṣamārthanāṃ kṛtvā vratasūtraṃ ca prārthayet // Rm_37.327{77} //",
  "S01ratnml_u:15512": "ṣoḍaśabheditaṃ sūtram ṣoḍaśagraṃthisaṃyutaṃ /",
  "S01ratnml_u:15513": "vratasūtraṃ samādāya rakṣārthaṃ vaṃdhayet kare // Rm_37.328{78} //",
  "S01ratnml_u:15514": "tato guruṃ samārādhya deyād dānaṃ samichitaṃ /",
  "S01ratnml_u:15515": "sadakṣiṇaṃ susatkāraiḥ satkṛtya samatoṣayet // Rm_37.329{79} //",
  "S01ratnml_u:15516": "tatas tṛtīyā yāme 'hneḥ prāśnuyād yavapūrakān /",
  "S01ratnml_u:15517": "paṃcāmṛtaphalaskaṃdamūlapatrādikān api // Rm_37.330{80} //",
  "S01ratnml_u:15518": "pālanānte punaḥ snātvā tāṃ śrīdevīm anusmaran /",
  "S01ratnml_u:15519": "taddhāraṇīṃ paṭhan rātrau pūjayec ca samāhitaḥ // Rm_37.331{81} //",
  "S01ratnml_u:15520": "evaṃ nityaṃ catuḥ saṃdhyaṃ pūjayec chrīvasuṃdharāṃ /",
  "S01ratnml_u:15521": "tat paredyus tathābhyarcya tan maṃḍalaṃ visarjayet // Rm_37.332{82} //",
  "S01ratnml_u:15522": "tad rajāṃsi samādāya saṃnidhāya śubhe ghaṭe /",
  "S01ratnml_u:15523": "bhaṃḍāgāre pratisthāpya sadārān bhajen namet // Rm_37.333{83} //",
  "S01ratnml_u:15524": "śeṣarajaḥ sa nirmālyaṃ nadyāṃ nāgān yathāvidhi /",
  "S01ratnml_u:15525": "samabhyarcya samarppitvā sarvaṃ jale pravāhayet // Rm_37.334{84} //",
  "S01ratnml_u:15526": "tatas taj jalam ādāya gṛhe gatvā samantataḥ /",
  "S01ratnml_u:15527": "prokṣya tan maṃḍalasthāne kumārīṃ vidhinārcayet // Rm_37.335{85} //",
  "S01ratnml_u:15528": "tatas tan sagaṇaṃ cakraṃ samabhyarcya yathāvidhi /",
  "S01ratnml_u:15529": "bhojanaiḥ saṃparitoṣya prārthayed yat samīchitaṃ // Rm_37.336{86} //",
  "S01ratnml_u:15530": "(Rm 426)",
  "S01ratnml_u:15531": "tathā tat sagaṇaṃ cakraṃ kṛtvā kṣamārthanāṃ tataḥ /",
  "S01ratnml_u:15532": "sāṃjaliś ca kramān natvā visarjayet prasādayan // Rm_37.337{87} //",
  "S01ratnml_u:15533": "tadā śrīvasudhā devī svayam āgatya tadgṛhe /",
  "S01ratnml_u:15534": "samāśritya sadā sarvadravyaiḥ saṃpūrayed dhruvaṃ // Rm_37.338{88} //",
  "S01ratnml_u:15535": "tatas tatra gṛhe nityaṃ maṃgalaṃ nirupadravaṃ /",
  "S01ratnml_u:15536": "dānapuṇyamahotsāhapravarttitaṃ bhavet sadā // Rm_37.339{89} //",
  "S01ratnml_u:15537": "evaṃ tasyā mahādevyā vasulakṣmyā vratodbhavaṃ /",
  "S01ratnml_u:15538": "puṇyaṃ mahad asaṃkhyeyam aprameyaṃ vidur jināḥ // Rm_37.340{90} //",
  "S01ratnml_u:15539": "evaṃ mahattaraṃ puṇyaṃ vijñāya dvija tat tathā /",
  "S01ratnml_u:15540": "śraddhaye tadvrataṃ kuryā yadi saṃpattim ichasi // Rm_37.341{91} //",
  "S01ratnml_u:15541": "yaś ca tāṃ śrīmahādevīṃ vasudhārām anusmaran /",
  "S01ratnml_u:15542": "yat kāryyam ārabhet tasya tat sarvaṃ hi samṛddhyati // Rm_37.342{92} //",
  "S01ratnml_u:15543": "ratnārthī labhate ratnaṃ dhanārthī labhate dhanaṃ /",
  "S01ratnml_u:15544": "bhogyārthī labhate bhogyaṃ yaso 'rthī labhate yaśaḥ // Rm_37.343{93} //",
  "S01ratnml_u:15545": "dravyārthī labhate dravyān guṇārthī labhate guṇān /",
  "S01ratnml_u:15546": "vidyārthī labhate vidyāṃ śubhārthī labhate śubhaṃ // Rm_37.344{94} //",
  "S01ratnml_u:15547": "mānyārthī labhate mānyaṃ jayārthī labhate jayaṃ /",
  "S01ratnml_u:15548": "dharmārthī labhate dharmān sukhārthī labhate sukhaṃ // Rm_37.345{95} //",
  "S01ratnml_u:15549": "rājyārthī labhate rājyaṃ gṛhārthī labhate gṛhaṃ /",
  "S01ratnml_u:15550": "kṣetrārthī labhate kṣetrān rasārthī labhate rasān // Rm_37.346{96} //",
  "S01ratnml_u:15551": "bhāryārthī labhate bhāryāṃ sutārthī labhate sutāṃ /",
  "S01ratnml_u:15552": "putrārthī labhate putrān pautrārthī pautram āpnuyāt // Rm_37.347{97} //",
  "S01ratnml_u:15553": "jñānārthī labhate jñānaṃ mokṣārthī mokṣam āpnuyāt /",
  "S01ratnml_u:15554": "evam anyāni vastūni sarvopakaraṇāny api // Rm_37.348{98} //",
  "S01ratnml_u:15555": "sarvāṇi dravyajātāni vastrādi bhūṣaṇāny api /",
  "S01ratnml_u:15556": "samāpnuyāt samṛddhāni vasulakṣmyāḥ prasādataḥ // Rm_37.349{99} //",
  "S01ratnml_u:15557": "tato dānāni dadyāt sa śuddhaśīlaḥ samācaret /",
  "S01ratnml_u:15558": "kṣāntiṃ ca bhāvayen nityaṃ dharmavīryyaṃ samārabhet // Rm_37.350{100} //",
  "S01ratnml_u:15559": "tathā dhyānaṃ samādhāya prajñābdhiṃ saṃtared drutaṃ /",
  "S01ratnml_u:15560": "sarvopāyavidhānajño bodhipraṇidhimānasaḥ // Rm_37.351{1} //",
  "S01ratnml_u:15561": "sadbuddhibalavān dhīraḥ sa bodhijñānam āpnuyāt /",
  "S01ratnml_u:15562": "sarvamāragaṇāñ jitvā niḥkleśo 'rhañ jitendriyaḥ /",
  "S01ratnml_u:15563": "saṃbuddhapadam āsādya nirvṛtapadam āpnuyāt // Rm_37.352{2} //",
  "S01ratnml_u:15564": "evaṃ brāhmaṇa vijñāya saddharmmaṃ yadi vāṃchasi /",
  "S01ratnml_u:15565": "tāṃ śrīdevīṃ mahālakṣmīṃ vasudhārāṃ sadā bhaja // Rm_37.353{3} //",
  "S01ratnml_u:15566": "tathā te sarvadā gehe maṃgalaṃ nirupadravaṃ /",
  "S01ratnml_u:15567": "sarvatreha paratrāpi bhaven nūnaṃ na saṃśayaḥ // Rm_37.354{4} //",
  "S01ratnml_u:15568": "tathā dānāni datvā tvaṃ svayaṃ tadvrataṃ saṃcaran /",
  "S01ratnml_u:15569": "sarvasatvahitaṃ kṛtvā yāvajjīvaṃ sukhaṃ cara // Rm_37.355{5} //",
  "S01ratnml_u:15570": "tataḥ kleśavimuktātmā saṃbodhipraṇidhānadhṛk /",
  "S01ratnml_u:15571": "bodhicaryāvratāraktā bodhisatvo bhaved dhruvaṃ // Rm_37.356{6} //",
  "S01ratnml_u:15572": "sarve 'pi sugatā bodhisatvāś cāpi jinātmajāḥ /",
  "S01ratnml_u:15573": "(Rm 427)",
  "S01ratnml_u:15574": "vasudhārāvrataṃ dhṛtvā saṃvibhrati jagattrayaṃ // Rm_37.357{7} //",
  "S01ratnml_u:15575": "iti tenārhatādiṣṭaṃ śrutvā sa brāhmaṇo mudā /",
  "S01ratnml_u:15576": "tathā śrīvasudhārāyā vrataṃ caritum aichata // Rm_37.358{8} //",
  "S01ratnml_u:15577": "tataḥ sa viṣṇudāso 'pi bhāryāṃ tāṃ dhīmatīṃ mudā /",
  "S01ratnml_u:15578": "suprasannamukhāmbhojaḥ samālokyaivam abravīt // Rm_37.359{9} //",
  "S01ratnml_u:15579": "priye dhanyāsi kalyāṇī yad ahaṃ tvatprayatnataḥ /",
  "S01ratnml_u:15580": "śrīdevyā vrataṃ ratnaṃ prāpnomi sāṃprataṃ khalu // Rm_37.360{10} //",
  "S01ratnml_u:15581": "tad yathānena śāstrātra samādiṣṭaṃ tathā khalu /",
  "S01ratnml_u:15582": "śrīdevyāḥ śaraṇaṃ gatvā vāṃchāmi carituṃ vrataṃ // Rm_37.361{11} //",
  "S01ratnml_u:15583": "tat tvam api samādhāya mayā sārddhaṃ tathādarāt /",
  "S01ratnml_u:15584": "śrīdevyāḥ śaraṇaṃ kṛtvā vrataṃ caritum arhati // Rm_37.362{12} //",
  "S01ratnml_u:15585": "iti bhartroditaṃ śrutvā dhīmatī sānumoditā /",
  "S01ratnml_u:15586": "bharttāraṃ taṃ samālokya punar evam abhāṣata // Rm_37.363{13} //",
  "S01ratnml_u:15587": "tathā satyaṃ samādhāya śraddhayā śaraṇaṃ gatau /",
  "S01ratnml_u:15588": "śrīdevyā vratam atrāvāṃ samādarāc carāvahe // Rm_37.364{14} //",
  "S01ratnml_u:15589": "ity uktvā sā satī bhadrā dhīmatī sahasādarāt /",
  "S01ratnml_u:15590": "vratopacārasāmagrīṃ muditā samasādhayat // Rm_37.365{15} //",
  "S01ratnml_u:15591": "tatas taṃ gurum ānaṃdaṃ natvā sā sāṃjalir mudā /",
  "S01ratnml_u:15592": "tad vratārambham ādhātuṃ prārthayed evam ādarāt // Rm_37.366{16} //",
  "S01ratnml_u:15593": "bhadanta śrīmahādevyā vratadina upāsthitaḥ /",
  "S01ratnml_u:15594": "tad yathāvidhim ādiśya saṃcārayatāṃ vrataṃ // Rm_37.367{17} //",
  "S01ratnml_u:15595": "tayeti prārthitaṃ śrutvā sa ānaṃdo jinātmajaḥ /",
  "S01ratnml_u:15596": "sarvavidhiṃ samādiśya vratāraṃbhaṃ samākramat // Rm_37.368{18} //",
  "S01ratnml_u:15597": "tatra bhūśodhanaṃ kṛtvā sa ānaṃdo yathāvidhi /",
  "S01ratnml_u:15598": "maṃḍalaṃ varttayitvā tat pratisthāpyādhyavāsayat // Rm_37.369{19} //",
  "S01ratnml_u:15599": "tathā tau daṃpatī tīrthe snātvā śuddhāmvarāvṛtau /",
  "S01ratnml_u:15600": "yathā śāstrā samādiṣṭaṃ sarvaṃ kṛtvopatasthatuḥ // Rm_37.370{20} //",
  "S01ratnml_u:15601": "tatas tau daṃpatī tasya śāstur ādeśataḥ kramāt /",
  "S01ratnml_u:15602": "śuddhāsanasamāsīnāv uttarābhimukhasthitau // Rm_37.371{21} //",
  "S01ratnml_u:15603": "gavyaiḥ kāmādi vastūni sarvāṇi śuddhitāny api /",
  "S01ratnml_u:15604": "kṛtvā śāstrā yathādiṣṭaṃ tathāraṃbhaṃ pracakratuḥ // Rm_37.372{22} //",
  "S01ratnml_u:15605": "ādau guruṃ samabhyarcya tato ratnatrayaṃ mudā /",
  "S01ratnml_u:15606": "abhyarcya śaraṇaṃ kṛtvā praṇatvā vidhinādarāt // Rm_37.373{23} //",
  "S01ratnml_u:15607": "tatas tanmaṇḍale devīṃ sagaṇāṃ śrīvasuṃdharāṃ /",
  "S01ratnml_u:15608": "dhyātvā tathā samāvāhya datvā pādārgham ādarāt // Rm_37.374{24} //",
  "S01ratnml_u:15609": "tatas tāṃ sagaṇāṃ devīṃ samabhyarcya yathākramaṃ /",
  "S01ratnml_u:15610": "sarvapūjopacāraiś ca paṭhitvā dhāraṇīṃ tataḥ // Rm_37.375{25} //",
  "S01ratnml_u:15611": "sahṛdvījādimaṃtrāṇi yathākramaṃ jajalpatuḥ /",
  "S01ratnml_u:15612": "tato 'ṣṭāṅgapraṇāmaiś ca natvā kṛtvā pradakṣiṇāṃ // Rm_37.376{26} //",
  "S01ratnml_u:15613": "guṇābhivādanai stotrai stutvā natau vavaṃdatuḥ // Rm_37.377{27/} //",
  "S01ratnml_u:15614": "tatas tau sāṃjalī sthitvā prakṣitvā pāpadeśanāṃ /",
  "S01ratnml_u:15615": "(Rm 428)",
  "S01ratnml_u:15616": "puṇyānumodanāṃ cāpi saṃprārthya śrīsamṛddhyatāṃ // Rm_37.378{28} //",
  "S01ratnml_u:15617": "salokapālabhūtebhyo baliṃ paṃcāmṛtānvitaṃ /",
  "S01ratnml_u:15618": "yathāvidhi praḍhaukitvā prārthayatāṃ susaṃpadaṃ // Rm_37.379{29} //",
  "S01ratnml_u:15619": "tato dānaṃ pradatvaivaṃ gurave 'pi sudakṣiṇāṃ /",
  "S01ratnml_u:15620": "tataḥ kṣamārthanāṃ kṛtvā samāptaṃ cakratur vrataṃ // Rm_37.380{30} //",
  "S01ratnml_u:15621": "tato gurus tayoḥ śāstā vratasūtraṃ samarppayat /",
  "S01ratnml_u:15622": "saṃpattisasamṛddhāśīrvādaṃ dadau prasāditaḥ // Rm_37.381{31} //",
  "S01ratnml_u:15623": "tato guruṃ puraskṛtya yathoktaṃ vratapālanaṃ /",
  "S01ratnml_u:15624": "kṛtvā tataḥ punaḥ snātvā devīṃ dhyātvā niṣedituḥ // Rm_37.382{32} //",
  "S01ratnml_u:15625": "tato rātrau samādhāya sagaṇāṃ vasuṃdharāṃ /",
  "S01ratnml_u:15626": "devīṃ dhyātvā samabhyarcya dharmmaṃ śrutvā niṣedatuḥ // Rm_37.383{33} //",
  "S01ratnml_u:15627": "tataḥ prātaḥ samutthāya snātvā śuddhāmvarāvṛtau /",
  "S01ratnml_u:15628": "tathā tāṃ sagaṇāṃ devīm āvāhyānarcatuḥ kramāt // Rm_37.384{34} //",
  "S01ratnml_u:15629": "tatas tad vratasaṃpūrṇaṃ kṛtvā dānaṃ sadakṣiṇaṃ /",
  "S01ratnml_u:15630": "pradatvā gurave natvā tan maṇḍalaṃ vyasarjatāṃ // Rm_37.385{35} //",
  "S01ratnml_u:15631": "tatas tad rajam ādāya bhaṃḍāgāre yathoditaṃ /",
  "S01ratnml_u:15632": "nidhāya tat sa nirmālyaṃ śeṣaṃ nadyāṃ yathāvidhiṃ // Rm_37.386{36} //",
  "S01ratnml_u:15633": "gurur nāgān samabhyarcya samarpya prākṣipaj jale /",
  "S01ratnml_u:15634": "tatas taj jalam ādāya mahotsāhair gṛhaṃ yayau // Rm_37.387{37} //",
  "S01ratnml_u:15635": "tata gṛhe tad ambhobhir abhiṣiṃcya samantataḥ /",
  "S01ratnml_u:15636": "kumārīṃ vidhinārādhya gaṇacakraṃ samarcayat // Rm_37.388{38} //",
  "S01ratnml_u:15637": "tatas tau daṃpatī natvā sāṃjali sādaraṃ mudā /",
  "S01ratnml_u:15638": "saṃpattiprārthanāṃ kṛtvā kṣamāpya tad vyasarjatāṃ // Rm_37.389{39} //",
  "S01ratnml_u:15639": "tatas tasyā gṛhe devī vasundhārā svayaṃ sthitā /",
  "S01ratnml_u:15640": "sarvadravyasamāpūrṇaṃ kṛtvā tasthau prasāditā // Rm_37.390{40} //",
  "S01ratnml_u:15641": "sarvadravyābhisaṃpūrṇaṃ dṛṣṭvā tau daṃpatī gṛhaṃ /",
  "S01ratnml_u:15642": "vismayānaṃdasaṃpannau mitha evaṃ samūcatuḥ // Rm_37.391{41} //",
  "S01ratnml_u:15643": "aho satyaṃ jagacchāstur yathādiṣṭaṃ tathā khalu /",
  "S01ratnml_u:15644": "tathāvāṃ śaraṇaṃ gatvā devyā vrataṃ carevahi // Rm_37.392{42} //",
  "S01ratnml_u:15645": "ity uktvā tau prasīdaṃtau śaraṇaṃ gatvā samāhitau /",
  "S01ratnml_u:15646": "tasyāḥ śrīmahādevyāḥ sadā vrataṃ praceratuḥ // Rm_37.393{43} //",
  "S01ratnml_u:15647": "tadārabhyaḥ sadārthibhyo datvā dānaṃ yathārthitaṃ /",
  "S01ratnml_u:15648": "triratnabhajanaṃ kṛtvā praceratuḥ śubhe sadā // Rm_37.394{44} //",
  "S01ratnml_u:15649": "tato 'sau yatir ānaṃdas tau samāmaṃtrya daṃpatī /",
  "S01ratnml_u:15650": "pakṣivat sahasākāśāt kauśāṃvyāṃ samupācarat // Rm_37.395{45} //",
  "S01ratnml_u:15651": "tatra sa taṃ jagannāthaṃ praṇatvā sāṃjaliḥ punaḥ /",
  "S01ratnml_u:15652": "etat sarvaṃ pravṛttāṃtaṃ nivedyaikāntam āśrayat // Rm_37.396{46} //",
  "S01ratnml_u:15653": "tataḥ sa bhagavān dṛṣṭvā tam ānaṃdaṃ sabhāṃ ca tāṃ /",
  "S01ratnml_u:15654": "dhīmatyāḥ śāṃtamatyāś ca prasāditvaivam ādiśat // Rm_37.397{47} //",
  "S01ratnml_u:15655": "dhanyā sā dhīmatī śāntamatī cāpi subhāvinī /",
  "S01ratnml_u:15656": "yat te śrīvasudhārāyā bhavetāṃ vratadhāriṇī // Rm_37.398{48} //",
  "S01ratnml_u:15657": "tan me ubhe mahatpuṇyalābhinyau śrīsamanvite /",
  "S01ratnml_u:15658": "(Rm 429)",
  "S01ratnml_u:15659": "sarvasatvahitādhānabodhicaryāsamudyate // Rm_37.399{49} //",
  "S01ratnml_u:15660": "kramād bodhiṃ samāsādya buddhapadam avāpsyata // Rm_37.400{50/} //",
  "S01ratnml_u:15661": "ity ādiṣṭaṃ munīndreṇa śrutvā te sarvasāṃghikāḥ /",
  "S01ratnml_u:15662": "tāṃ śrīvasuṃdharāṃ devīṃ smṛtvā nityaṃ prabhejire // Rm_37.401{51} //",
  "S01ratnml_u:15663": "tadā tasyāḥ pitā viprā dhīmatyā duhitur gṛhe /",
  "S01ratnml_u:15664": "samudbhūtā mahāsaṃpad ity aśroṣīj janoditaṃ // Rm_37.402{52} //",
  "S01ratnml_u:15665": "tataḥ sa brāhmaṇo bhāryāṃ dhīmatyā mātaraṃ mudā /",
  "S01ratnml_u:15666": "sahasā samupāmaṃtrya pura evam abhāṣata // Rm_37.403{53} //",
  "S01ratnml_u:15667": "kiṃ tvayānuśrutaṃ bhārye dhīmatyā yad gṛhe 'dhunā /",
  "S01ratnml_u:15668": "mahāsaṃpat samudbhūtā mayeti śrūyate khalu // Rm_37.404{54} //",
  "S01ratnml_u:15669": "iti bhartrā samākhyātaṃ śrutvā sā vismayānvitā /",
  "S01ratnml_u:15670": "katham etad bhavet satyam iti taṃ patim abravīt // Rm_37.405{55} //",
  "S01ratnml_u:15671": "iti bhāryoditaṃ śrutvā hariśarmāpi sa dvijaḥ /",
  "S01ratnml_u:15672": "savismayenākhyātaṃ śrutvā caivam abhāṣata // Rm_37.406{56} //",
  "S01ratnml_u:15673": "priye śrutaṃ mayā satyaṃ dhīmatyā yad gṛhe 'dhunā /",
  "S01ratnml_u:15674": "mahāsaṃpatsamudbhūtā vasundhārāprasādataḥ // Rm_37.407{57} //",
  "S01ratnml_u:15675": "yadi naitat pratīto 'pi janaiḥ sā dhīmatī sutā /",
  "S01ratnml_u:15676": "svagṛhe 'tra samāhūya tvam evaṃ paripṛchyatāṃ // Rm_37.408{58} //",
  "S01ratnml_u:15677": "kathaṃ saṃjāyate saṃpan mahatī te gṛhe 'dhunā /",
  "S01ratnml_u:15678": "etat satyaṃ tvayā putrī puro me kathyatām iti // Rm_37.409{59} //",
  "S01ratnml_u:15679": "evaṃ bhartrā samākhyātaṃ śrutva sā dhīmatīprasūḥ /",
  "S01ratnml_u:15680": "tatheti prativijñāya svasakhīm evam abravīt // Rm_37.410{60} //",
  "S01ratnml_u:15681": "śṛṇu sakhi sutāyā me dhīmatyā yad gṛhe 'dhunā /",
  "S01ratnml_u:15682": "saṃbhūtā mahatī saṃpad vasuṃdhārā prasādataḥ // Rm_37.411{61} //",
  "S01ratnml_u:15683": "iti śrutaṃ mayā satyaṃ draṣṭum ichāmi tat khalu /",
  "S01ratnml_u:15684": "tat tāṃ sutāṃ samāhūya samādarād ihānaya // Rm_37.412{62} //",
  "S01ratnml_u:15685": "iti tayā samākhyātaṃ śrutvā sā supriyā sakhī /",
  "S01ratnml_u:15686": "tatheti prativijñapya dhīmatyā bhavane yayau // Rm_37.413{63} //",
  "S01ratnml_u:15687": "tatra sā samupāsṛtya dhīmatīṃ tāṃ subhadrikāṃ /",
  "S01ratnml_u:15688": "dṛṣṭvā savismayānaṃdayuktā natvaivam abravīt // Rm_37.414{64} //",
  "S01ratnml_u:15689": "bhadre 'haṃ preṣitā mātrā tvadāhvānaṃ pratīha tat /",
  "S01ratnml_u:15690": "sahasā tvaṃ samāgaṃtum arhasi svātmajānvitā // Rm_37.415{65} //",
  "S01ratnml_u:15691": "iti tayā samākhyātaṃ śrutvā sā dhīmatī mudā /",
  "S01ratnml_u:15692": "hasantī tāṃ sakhīṃ mātuḥ samālokyaivam abravīt // Rm_37.416{66} //",
  "S01ratnml_u:15693": "ayi māṃ smarate mātā kim arthaṃ sāṃprataṃ kathaṃ /",
  "S01ratnml_u:15694": "tadāhaṃ na smṛtā mātrā dāridriyaduḥkhinī yadā // Rm_37.417{67} //",
  "S01ratnml_u:15695": "tathāpy ahaṃ mukhaṃ mātur draṣṭum ichāmi sāṃprataṃ /",
  "S01ratnml_u:15696": "tathāham āgamiṣyāmi yathā mātuḥ samīhitaṃ // Rm_37.418{68} //",
  "S01ratnml_u:15697": "ity uktvā dhīmatī sātha putraṃ ca bhūṣaṇaṃ /",
  "S01ratnml_u:15698": "bhūṣayitvā suvastraiś ca prāvārya samamaṇḍayat // Rm_37.419{69} //",
  "S01ratnml_u:15699": "svayaṃ ca sā prasādhitvā duṣyapaṭṭāmvarāvṛtā /",
  "S01ratnml_u:15700": "śrīmad ratnāmvalaṃkārair maṇḍitāṃgābhiśobhitā // Rm_37.420{70} //",
  "S01ratnml_u:15701": "(Rm 430)",
  "S01ratnml_u:15702": "tataḥ sakhyā tayā sārddhaṃ putraputrīsamanvitā /",
  "S01ratnml_u:15703": "saṃprasthitā janaiś cāpi saha mātur gṛhe yayau // Rm_37.421{71} //",
  "S01ratnml_u:15704": "tatra sā jananī dṛṣṭvā dhīmatīṃ tāṃ samāgatāṃ /",
  "S01ratnml_u:15705": "taṃ suputraṃ suputrīṃ ca paśyantī samupācaran // Rm_37.422{72} //",
  "S01ratnml_u:15706": "tatra tāṃ jananīṃ dṛṣṭvā dhīmatī sātmajānvitā /",
  "S01ratnml_u:15707": "sahasā samupāgatya natvāpṛchat sukauśalaṃ // Rm_37.423{73} //",
  "S01ratnml_u:15708": "jananī sāpi tāṃ putrīṃ putraputrīsamanvitāṃ /",
  "S01ratnml_u:15709": "dhīmatīṃ sahasāliṃgya papracha kauśalaṃ mudā // Rm_37.424{74} //",
  "S01ratnml_u:15710": "tataḥ sā dhīmatī putrī putraputrīsamanvitā /",
  "S01ratnml_u:15711": "mātrā sahābhigachaṃtī pitur geham upāsarat // Rm_37.425{75} //",
  "S01ratnml_u:15712": "tatra sādhīmatīṃ putrīṃ putraputrīsahāgatāṃ /",
  "S01ratnml_u:15713": "dṛṣṭvā sa janako 'py evaṃ paśyan pratyudyayau mudā // Rm_37.426{76} //",
  "S01ratnml_u:15714": "janakaṃ taṃ samālokya dhīmatī sātmajānvitā /",
  "S01ratnml_u:15715": "saṃsmitā samupāsṛtya natvāpṛchat sukauśalaṃ // Rm_37.427{77} //",
  "S01ratnml_u:15716": "pitāpi sa samālokya dhīmatīṃ tāṃ śubhāṃśikāṃ /",
  "S01ratnml_u:15717": "putraputryau ca saṃbhāṣya papracha kauśalaṃ mudā // Rm_37.428{78} //",
  "S01ratnml_u:15718": "pitā sa jananī sāpi dhīmatīṃ tāṃ subhāvinīṃ /",
  "S01ratnml_u:15719": "pautraṃ pautrīṃ ca saṃdhṛtvā svagṛhe jagmatur mudā // Rm_37.429{79} //",
  "S01ratnml_u:15720": "tatra sā jananī tasyāḥ pautryāḥ pautrasya cādarāt /",
  "S01ratnml_u:15721": "pādān prakṣālayitvāśu svakam ānayat // Rm_37.430{80} //",
  "S01ratnml_u:15722": "tad āsanaṃ samāstīrya tāṃ putrīṃ svayam ādarāt /",
  "S01ratnml_u:15723": "pautraṃ pautrīṃ ca tān sarvān saṃdhṛtvā saṃnyaveśayat // Rm_37.431{81} //",
  "S01ratnml_u:15724": "tatrāsane samāśritya pārśvayor vāmadakṣayoḥ /",
  "S01ratnml_u:15725": "putrīṃ putram upasthāpya tasthau sā dhīmatī smitā // Rm_37.432{82} //",
  "S01ratnml_u:15726": "tām āgatāṃ samākarṇya sarve 'pi jātayo mudā /",
  "S01ratnml_u:15727": "sahasā draṣṭum āgatya sā daraṃ samupāyayuḥ // Rm_37.433{83} //",
  "S01ratnml_u:15728": "tathā te vāṃdhavāḥ sarve suhṛtminrajanā api /",
  "S01ratnml_u:15729": "tāṃ tathā svagṛhāyātāṃ kuśalaṃ praṣṭum āyayuḥ // Rm_37.434{84} //",
  "S01ratnml_u:15730": "tathā tāś ca bhaginyo 'pi tāsāṃ sarve 'pi cātmajāḥ /",
  "S01ratnml_u:15731": "tāṃ dhīmatīṃ tathāyātāṃ śrutvā draṣṭu samā yayuḥ // Rm_37.435{85} //",
  "S01ratnml_u:15732": "evam anye 'pi lokāś ca dhīmatīṃ tāṃ subhūṣaṇāṃ /",
  "S01ratnml_u:15733": "svamātur gṛhamāyātāṃ śrutvā draṣṭum upāyayuḥ // Rm_37.436{86} //",
  "S01ratnml_u:15734": "tatretaṃ dhīmatīṃ kāṃtāṃ suvastrabhūṣaṇāvṛtāṃ /",
  "S01ratnml_u:15735": "te sajñātyādayaḥ sarve dṛṣṭvā vismayam āyayuḥ // Rm_37.437{87} //",
  "S01ratnml_u:15736": "tato 'nujā bhaginyādi jñātivaṃdhusuhṛjjanāḥ /",
  "S01ratnml_u:15737": "sarve tāṃ sādaraṃ natvā paprachuḥ kuśalaṃ mudā // Rm_37.438{88} //",
  "S01ratnml_u:15738": "tathā sā dhīmatī cāpi jñātivaṃdhusuhṛjjanān /",
  "S01ratnml_u:15739": "vandanīyāns tān natvāpṛchat sukauśalaṃ // Rm_37.439{89} //",
  "S01ratnml_u:15740": "tataḥ sā jananī tasyai dhīmatyai sādarān mudā /",
  "S01ratnml_u:15741": "varṇagaṃdharasopetaṃ bhojanaṃ samupāharat // Rm_37.440{90} //",
  "S01ratnml_u:15742": "tathā sautāya sautāyai bhojanaṃ surasānvitaṃ /",
  "S01ratnml_u:15743": "sādaram upaḍhokitvā pura evam abhāṣata // Rm_37.441{91} //",
  "S01ratnml_u:15744": "(Rm 431)",
  "S01ratnml_u:15745": "gṛhṇāṇa surasaṃ bhogyaṃ bhukṣva hṛd dhīmati priye /",
  "S01ratnml_u:15746": "yo sauta saute ca saudārdda procyutaṃ yadabhīpsitaṃ // Rm_37.442{92} //",
  "S01ratnml_u:15747": "janako vitathya sarvo bhaginyo bhrātaro 'pi ca /",
  "S01ratnml_u:15748": "bhātṛjāyāṃ sukhāś cāpi tasyāś cakruḥ samādaraṃ // Rm_37.443{93} //",
  "S01ratnml_u:15749": "tathādarāṃ kṛtaṃ sarve śrutvā sā dhīmatī tadā /",
  "S01ratnml_u:15750": "pūrvavṛttim anusmṛtvā manasaivaṃ vyaciṃtayat // Rm_37.444{94} //",
  "S01ratnml_u:15751": "naivāhaṃ mānitā hy ebhir nāyaṃ putro 'pi mānitaḥ /",
  "S01ratnml_u:15752": "na ca yaṃ mānitā putri dhanam evātra manyate // Rm_37.445{95} //",
  "S01ratnml_u:15753": "yadā na me gṛhe saṃpad daridro 'haṃ ca duḥkhinī /",
  "S01ratnml_u:15754": "tademe sarva ete 'pi nāpi 'paśyan mukhaṃ mama // Rm_37.446{96} //",
  "S01ratnml_u:15755": "idānīṃ me gṛhe saṃpaj jātā tat sukhānvitāṃ /",
  "S01ratnml_u:15756": "evaṃ mate 'pi sarve māṃ mānayaṃti samādarāt // Rm_37.447{97} //",
  "S01ratnml_u:15757": "yad ahaṃ mānitā naiva dhanam evābhimānyate /",
  "S01ratnml_u:15758": "tad yasya taiḥ kriyate mānyaṃ sa bhuṃjyād idam ādaraṃ // Rm_37.448{98} //",
  "S01ratnml_u:15759": "iti sā manasā dhyātvā sarvāṇi bhūṣaṇāny api /",
  "S01ratnml_u:15760": "svāni putrasya putryāś ca saṃnirīkṣya samādade // Rm_37.449{99} //",
  "S01ratnml_u:15761": "tataḥ sā dhīmatī kāṃśasthālyāṃ sarvāṇi tāny api /",
  "S01ratnml_u:15762": "bhūṣaṇāni prasāryaivaṃ sādaraṃ pratyabhāṣata // Rm_37.450{100} //",
  "S01ratnml_u:15763": "bho bho bhavanti sarvāṇi bhūṣaṇāni priyāṇi me /",
  "S01ratnml_u:15764": "idaṃ saurasikaṃ bhojyaṃ prāśnuta svechayā sukhaṃ // Rm_37.451{1} //",
  "S01ratnml_u:15765": "saṃsāre mānanīyaṃ hi dhanam eva sadādarāt /",
  "S01ratnml_u:15766": "dhanānurūpeṇa yal loke mānyate niṃdyate naraḥ // Rm_37.452{2} //",
  "S01ratnml_u:15767": "dhanavān puruṣo loke nīco 'pi mānyate 'guṇaḥ /",
  "S01ratnml_u:15768": "nirdhanā guṇavāṃś cāpi sujāto 'pi na mānyate // Rm_37.453{3} //",
  "S01ratnml_u:15769": "dhanānurūpeṇa sarvatra vicāramānyabhojanaṃ /",
  "S01ratnml_u:15770": "dhanaprasaṃgato mūrkho nīco 'pi dhanyato bhavet // Rm_37.454{4} //",
  "S01ratnml_u:15771": "yāvat saṃpad gṛhe tāval loke samādrito naraḥ /",
  "S01ratnml_u:15772": "yadā saṃpad vihīne tu tadā sa bhūtavac caret // Rm_37.455{5} //",
  "S01ratnml_u:15773": "iti sābhilapanty eva sarvāṇi bhūṣaṇāny api /",
  "S01ratnml_u:15774": "tāni punaḥ samādāya yathā sthānaṃ nyayojayat // Rm_37.456{6} //",
  "S01ratnml_u:15775": "tatas tadbhojanaṃ kiṃcid bhaktvā sā svātmajānvitā /",
  "S01ratnml_u:15776": "natvaiva pitarau bharttur gṛhe yayau prasāditā // Rm_37.457{7} //",
  "S01ratnml_u:15777": "tatra sā dhīmatī bharttur viṣṇudāsasya pādayoḥ /",
  "S01ratnml_u:15778": "natvā sarvapravṛttāṃtaṃ nyavedayat puraḥ sthitā // Rm_37.458{8} //",
  "S01ratnml_u:15779": "etad bhāryāsamākhyātaṃ śrutvā sa brāhmaṇaḥ patiḥ /",
  "S01ratnml_u:15780": "muditas tāṃ sukalyāṇīṃ bhāryaṃ dṛṣṭvaivam abravīt // Rm_37.459{9} //",
  "S01ratnml_u:15781": "dhanyo 'si tvaṃ sukalyāṇī yat te samupādeśataḥ /",
  "S01ratnml_u:15782": "śrīdevīvratam ādhāya samāpnomi susaṃpadaṃ // Rm_37.460{10} //",
  "S01ratnml_u:15783": "(Rm 432)",
  "S01ratnml_u:15784": "priye tvām atra tadratnasaṃbhavakulasaṃbhavāṃ /",
  "S01ratnml_u:15785": "śrīvasudhāmahādevīsamāṃ manye 'ham ātmanā // Rm_37.461{11} //",
  "S01ratnml_u:15786": "ity uktvā brāhmaṇo bharttā viṣṇudāsaḥ kṛtāṃjaliḥ /",
  "S01ratnml_u:15787": "dhīmatīṃ taṃ sukalyāṇīṃ natvaivaṃ punar abravīt // Rm_37.462{12} //",
  "S01ratnml_u:15788": "priye tava prasādena sāphalyaṃ janma me 'dhunā /",
  "S01ratnml_u:15789": "yac chrīvasuṃdharādevyā upāsako vratī bhave // Rm_37.463{13} //",
  "S01ratnml_u:15790": "tan mayā prakṛtaṃ pāpaṃ tat sarvaṃ kṣīyate 'dhunā /",
  "S01ratnml_u:15791": "saṃpattiḥ saṃprajātā ca naiva kṣīṇā bhave dhi naḥ // Rm_37.464{14} //",
  "S01ratnml_u:15792": "tathā vayaṃ sadāpy asyāḥ śrīdevyāḥ śaraṇaṃ gatāḥ /",
  "S01ratnml_u:15793": "yathāvidhi vrataṃ dhṛtvā caremahi śubhe 'dhunā // Rm_37.465{15} //",
  "S01ratnml_u:15794": "triratnabhajanaṃ kṛtvā datvārthibhyo yathepsitaṃ /",
  "S01ratnml_u:15795": "yāvajjīvaṃ śubhaṃ kṛtvā bhuktvā saukhyaṃ caremahi // Rm_37.466{16} //",
  "S01ratnml_u:15796": "etatpuṇyavipākena sarvadā sadgatīṃ gatāḥ /",
  "S01ratnml_u:15797": "kramāt saṃbodhim āsādya buddhapadaṃ labhemahi // Rm_37.467{17} //",
  "S01ratnml_u:15798": "iti bhartroditaṃ śrutvā dhīmatī sānumoditā /",
  "S01ratnml_u:15799": "tathā sadā vasuṃdhārāvrataṃ dhṛtvā śubhe 'carat // Rm_37.468{18} //",
  "S01ratnml_u:15800": "tataḥ sā dhīmatī tasyāḥ śāṃtamateḥ purogatā /",
  "S01ratnml_u:15801": "sarvam etat pravṛttāṃtaṃ nivedyaivam abhāṣata // Rm_37.469{19} //",
  "S01ratnml_u:15802": "priye sakhi mahābhāge bhavatkṛpāprasādataḥ /",
  "S01ratnml_u:15803": "pāpaṃ me kṣīyate sarvaṃ taj janma saphalaṃ bhave // Rm_37.470{20} //",
  "S01ratnml_u:15804": "saṃpattiḥ saṃprajātā me naiva kṣīṇā bhaved api /",
  "S01ratnml_u:15805": "tad yāvajjīvitaṃ devyāḥ śaraṇastho bhajāni hi // Rm_37.471{21} //",
  "S01ratnml_u:15806": "tvam eva śāstā na cānyā hi saddharmopadeśinī /",
  "S01ratnml_u:15807": "tan me puṇyānubhāvena saṃbuddhapadam āpnuhi // Rm_37.472{22} //",
  "S01ratnml_u:15808": "ity udite tam āśrutvā śāṃtamatiś ca sā mudā /",
  "S01ratnml_u:15809": "dhīmatīṃ tāṃ samālokya punar evam abhāṣāta // Rm_37.473{23} //",
  "S01ratnml_u:15810": "bhadre dhīmati saṃbuddhaśaraṇasthā sadādarāt /",
  "S01ratnml_u:15811": "śrīdevyāvratam ādhāya śubhe cara samāhitā // Rm_37.474{24} //",
  "S01ratnml_u:15812": "etatpuṇyavipākena sarvadā sadgatīṃ gatā /",
  "S01ratnml_u:15813": "kramāt saṃbodhim āsādya saṃbuddhapadam āpnuyāḥ // Rm_37.475{25} //",
  "S01ratnml_u:15814": "iti matvātra saṃsāre śubhaṃ dharmārthasādhanaṃ /",
  "S01ratnml_u:15815": "dharmo lokahitārthāya tal lokārthe dharmam ācareḥ // Rm_37.476{26} //",
  "S01ratnml_u:15816": "iti tayoditaṃ śrutvā dhīmatī sā prabodhitā /",
  "S01ratnml_u:15817": "tatheti pratinaṃditvā muditā svagṛhe yayau // Rm_37.477{27} //",
  "S01ratnml_u:15818": "tataḥ prabhṛti sā sādhvī dhīmatī sarvadā gṛhe /",
  "S01ratnml_u:15819": "śrīdevyā bhajanaṃ kṛtvā datvā dānaṃ śubhe 'carat // Rm_37.478{28} //",
  "S01ratnml_u:15820": "tathā tasyā gṛhe saṃpad dine dine pravarddhitā /",
  "S01ratnml_u:15821": "sarvasatvopabhogyārthaṃ babhūva dharmasādhinī // Rm_37.479{29} //",
  "S01ratnml_u:15822": "tathā sā dhīmatī dṛṣṭvā sarvasaṃpatpravarddhitāṃ /",
  "S01ratnml_u:15823": "mudā lokahitaṃ kṛtvā pracacāra śubhe sadā // Rm_37.480{30} //",
  "S01ratnml_u:15824": "iti me guruṇādiṣṭaṃ śrutaṃ mayā tathocyate /",
  "S01ratnml_u:15825": "tathā tvam api rājendra vasudhārāvrataṃ cara // Rm_37.481{31} //",
  "S01ratnml_u:15826": "prajāś cāpi mahārāja bodhayitvā prayatnataḥ /",
  "S01ratnml_u:15827": "(Rm 433)",
  "S01ratnml_u:15828": "śrīdevyāḥ śaraṇe sthāpya vrataṃ cāraya sarvadā // Rm_37.482{32} //",
  "S01ratnml_u:15829": "tathā te sarvadā kṣemaṃ sarvatrāpi bhaved dhruvaṃ /",
  "S01ratnml_u:15830": "kramād bodhiṃ samāsādya saṃbuddhapadam āpnuyāḥ // Rm_37.483{33} //",
  "S01ratnml_u:15831": "iti tenārhatādiṣṭaṃ śrutvāśokaḥ sa bhūpatiḥ /",
  "S01ratnml_u:15832": "tathety abhyanumoditvā prābhyanandat sapārṣadaḥ // Rm_37.484{34} //",
  "S01ratnml_u:15833": "dhīmatyā ye 'vadānaṃ śubhaphaladam idaṃ suprasannāḥ śṛṇvanti /",
  "S01ratnml_u:15834": "śrāvayanti pramuditamanasā bodhicaryānurāgāḥ /",
  "S01ratnml_u:15835": "sarve te bodhisatvāḥ sakalaguṇadharāḥ sarvasaṃpatsamṛddhāḥ /",
  "S01ratnml_u:15836": "śrīmanto lokaśreṣṭhā jinanilayagatāḥ saṃvasaṃti sukhāḍhyāḥ // Rm_37.485{35} //",
  "S01ratnml_u:15837": "++ iti śrīratnāvadānatatve dhīmatyāvadānaṃ samāptam ++",
  "S01ratnml_u:15838": "(Rm 434)",
  "S01ratnml_u:15839": "XXXVIII Vasundharāvadāna",
  "S01ratnml_u:15840": "athāśoko maharājaḥ kṛtāñjalipuṭo mudā /",
  "S01ratnml_u:15841": "upaguptaṃ yatiṃ natvā punar evam abhāṣata // Rm_38.1{1} //",
  "S01ratnml_u:15842": "bhadanta śrotum ichāmi vasudhārāvrataṃ kadā /",
  "S01ratnml_u:15843": "kena kuha kathaṃ martyaloke pracāritaṃ purā // Rm_38.2{2} //",
  "S01ratnml_u:15844": "tad atra no bhavāñ cchāstar yathā pravarttitaṃ purā /",
  "S01ratnml_u:15845": "tathā sarvaṃ samākhyātuṃ vistareṇa samarhati // Rm_38.3{3} //",
  "S01ratnml_u:15846": "iti saṃprārthitaṃ rājñā śrutvā so 'rhan mahāmatiḥ /",
  "S01ratnml_u:15847": "aśokaṃ taṃ mahīpālaṃ samālokyaivam abravīt // Rm_38.4{4} //",
  "S01ratnml_u:15848": "śṛṇu rājan yathākhyātaṃ guruṇā me srutaṃ mayā /",
  "S01ratnml_u:15849": "tathāhaṃ te pravakṣyāmi vasudhārāvratodbhavaṃ // Rm_38.5{5} //",
  "S01ratnml_u:15850": "tadyathā bhagavān buddhaḥ śākyamunis tathāgataḥ /",
  "S01ratnml_u:15851": "sarvajño 'rhaṃ jagacchāstā dharmarājo vināyakaḥ // Rm_38.6{6} //",
  "S01ratnml_u:15852": "sa ekasamaye tatra kauśānvyā upakaṇṭhike /",
  "S01ratnml_u:15853": "\u0001Ms: ekaḥ samaye",
  "S01ratnml_u:15854": "vihāre ghoṣirārāme vijahāra sasāṃghikaḥ // Rm_38.7{7} //",
  "S01ratnml_u:15855": "tadā śakrādayo devā brahmādi brāhmaṇā api /",
  "S01ratnml_u:15856": "daityendrā lokapālāś ca saddharmaśravaṇotsukāḥ // Rm_38.8{8} //",
  "S01ratnml_u:15857": "rākṣasā garuḍā nāgā yakṣagaṃdharvakinnarāḥ /",
  "S01ratnml_u:15858": "siddhā vidyādharāś cāpi tathā cāpy apsarogaṇāḥ // Rm_38.9{9} //",
  "S01ratnml_u:15859": "yogino yatayas tīrthā ṛṣayo brahmacāriṇaḥ /",
  "S01ratnml_u:15860": "rājāno rājaputrāś ca vaiśyāś ca maṃtriṇo janāḥ // Rm_38.10{10} //",
  "S01ratnml_u:15861": "amātyāḥ sainikāś cāpi gṛhasthāś ca mahājanāḥ /",
  "S01ratnml_u:15862": "vaṇijaḥ sārthavāhāś ca śilpinaḥ paurikā api // Rm_38.11{11} //",
  "S01ratnml_u:15863": "grāmyā jānapadāś cāpi tathānyadeśavāsinaḥ /",
  "S01ratnml_u:15864": "evam anye 'pi lokāś ca saddharmāmṛtavāṃchinaḥ // Rm_38.12{12} //",
  "S01ratnml_u:15865": "sarve te tatra kauśāṃvyā ghoṣilārāma āgatāḥ /",
  "S01ratnml_u:15866": "sabhāsanasamāsīnaṃ prādrākṣus taṃ munīśvaraṃ // Rm_38.13{13} //",
  "S01ratnml_u:15867": "dṛṣṭvā te muditāḥ sarve praṇatvā samupāsṛtāḥ /",
  "S01ratnml_u:15868": "yathākramaṃ samabhyarcya kṛtvā tritvaḥ pradakṣiṇaṃ // Rm_38.14{14} //",
  "S01ratnml_u:15869": "tat saddharmāmṛtaṃ pātum upatasthuḥ samāhitāḥ // Rm_38.15{15} //",
  "S01ratnml_u:15870": "tatra te tatsabhāsīnā bhikṣavaḥ śrāvakā api /",
  "S01ratnml_u:15871": "bhikṣuṇyaś cailakāś caivam upāsakā upāsikāḥ // Rm_38.16{16} //",
  "S01ratnml_u:15872": "bodhisatvā mahāsatvāḥ saṃbodhivratacāriṇaḥ /",
  "S01ratnml_u:15873": "vasuṃdharāvratotpattiṃ śrotuṃ sarve samīchire // Rm_38.17{17} //",
  "S01ratnml_u:15874": "tatrānaṃdaḥ parijñāya teṣāṃ manaḥsamīhitaṃ /",
  "S01ratnml_u:15875": "sāṃjaliḥ purataḥ sthitvā natvaivaṃ prārthayan muniṃ // Rm_38.18{18} //",
  "S01ratnml_u:15876": "bhagavan sarvavic chāstān ime sarve sabhājanāḥ /",
  "S01ratnml_u:15877": "vasulakṣmīvratotpattiṃ śrotum ichanti āsṛtāḥ // Rm_38.19{19} //",
  "S01ratnml_u:15878": "(Rm 435)",
  "S01ratnml_u:15879": "tad bhavāṃs trijagacchāstā sarvasatvābhibodhane /",
  "S01ratnml_u:15880": "vasulakṣmīvratotpattiṃ samupādeṣṭum arhati // Rm_38.20{20} //",
  "S01ratnml_u:15881": "ity ānaṃdena bhadreṇa prārthite sa munīśvaraḥ /",
  "S01ratnml_u:15882": "tān sabhāsaṃsthitān sarvān samālokyaivam ādiśat // Rm_38.21{21} //",
  "S01ratnml_u:15883": "śṛṇv ānanda pravakṣyāmi munīndreṇa yathoditaṃ /",
  "S01ratnml_u:15884": "vajradharābdhigambhīranirghoṣeṇa śrutaṃ mayā // Rm_38.22{22} //",
  "S01ratnml_u:15885": "tadyathābhūt purā rājā sūryodayābhidho nṛpaḥ /",
  "S01ratnml_u:15886": "śrīpure nagare ramye cakravarttī nṛpādhipaḥ // Rm_38.23{23} //",
  "S01ratnml_u:15887": "daśākuśalasaṃraktaḥ pramadājanavaśyagaḥ /",
  "S01ratnml_u:15888": "tadā tatra narāḥ sarve 'py asanmitropadeśataḥ /",
  "S01ratnml_u:15889": "daśākusalamūleṣu karmasu saṃpracerire // Rm_38.24{24} //",
  "S01ratnml_u:15890": "tadā tatpāpadoṣeṇa mahetayaḥ pravarttitāḥ /",
  "S01ratnml_u:15891": "tad ītisamupākrāntā saṃkṣobhitābhavan mahī // Rm_38.25{25} //",
  "S01ratnml_u:15892": "tataḥ sarvatra deśeṣu durbhikṣam abhavad bhuvi /",
  "S01ratnml_u:15893": "tadā te manujāḥ sarve daridrā abhavan kramāt // Rm_38.26{26} //",
  "S01ratnml_u:15894": "tatas te nirdhanāḥ sarve kṣutpipāsāhatāturāḥ /",
  "S01ratnml_u:15895": "lobhitā nirdayāḥ krūrāḥ praduṣṭā duritāratāḥ /",
  "S01ratnml_u:15896": "svakuladharmamaryādaṃ vilaṃghyāpy aśubhe 'caran // Rm_38.27{27} //",
  "S01ratnml_u:15897": "tataḥ sarve 'pi te lokā andhā iva kumārgagāḥ /",
  "S01ratnml_u:15898": "asatsaṃgānusaṃraktāḥ pracerur narakāmukhāḥ // Rm_38.28{28} //",
  "S01ratnml_u:15899": "tadā tatpāpasaṃghṛṣṭaduḥkhāgniparitāpitā /",
  "S01ratnml_u:15900": "śoṣitevābhavad bhūmī nirguṇā nīrasā kharā // Rm_38.29{29} //",
  "S01ratnml_u:15901": "tadā sarve 'pi satvāś ca kṣuttṛṣṇāgnyahidāhitāḥ /",
  "S01ratnml_u:15902": "nirāśā mṛtyum ichanto niṣeduḥ parimohitāḥ // Rm_38.30{30} //",
  "S01ratnml_u:15903": "tadaikasmin dine tatra tuṣitabhuvane sthitāḥ /",
  "S01ratnml_u:15904": "śrīdevīpramukhā devyo vasundharyyāḥ sahāyikāḥ // Rm_38.31{31} //",
  "S01ratnml_u:15905": "sarvās tā militā martyaloke gaṃtuṃ samipsavaḥ /",
  "S01ratnml_u:15906": "kim idānīṃ manuṣyāṇām avastheti samīkṣire // Rm_38.32{32} //",
  "S01ratnml_u:15907": "tatas tān manujān sarvān daridrān pāpacāriṇaḥ /",
  "S01ratnml_u:15908": "dṛṣṭvā tāḥ sakalā devyā dayārttā evam abruvan // Rm_38.33{33} //",
  "S01ratnml_u:15909": "aho duḥkhaṃ manuṣyāṇāṃ yat pāpe niratā narāḥ /",
  "S01ratnml_u:15910": "daridrā nirdayāḥ krūrā bhavanti narakāmukhāḥ // Rm_38.34{34} //",
  "S01ratnml_u:15911": "tat tatra martyaloke 'pi daridryaduḥkhaśāntaye /",
  "S01ratnml_u:15912": "yatnāc chrīvasudhārāyā vrataṃ cārayemahi // Rm_38.35{35} //",
  "S01ratnml_u:15913": "tatas te manujāḥ sarve śrutvā dṛṣṭvānumoditāḥ /",
  "S01ratnml_u:15914": "śrīdevyāḥ śaraṇaṃ gatvā careyur vratam ādarāt // Rm_38.36{36} //",
  "S01ratnml_u:15915": "tadā tatpuṇyasaṃpūtāḥ sarve te mānavā api /",
  "S01ratnml_u:15916": "śrīmantaḥ sukhino bhadre careyuḥ sarvadādarāt // Rm_38.37{37} //",
  "S01ratnml_u:15917": "tatas te manujāḥ sarve daśakuśalasaṃratāḥ /",
  "S01ratnml_u:15918": "parasparahitaṃ kṛtvā careyur bodhisaṃvaraṃ // Rm_38.38{38} //",
  "S01ratnml_u:15919": "tatas te bhadritātmānaḥ sarvasatvahitodyatāḥ /",
  "S01ratnml_u:15920": "bodhisatvā mahāsatvā bhaveyur bodhicāriṇaḥ // Rm_38.39{39} //",
  "S01ratnml_u:15921": "tatas te sadguṇādhānās triratnabhajanāratāḥ /",
  "S01ratnml_u:15922": "kramāt saṃbodhim āsādya saṃbuddhapadam āpnuyuḥ // Rm_38.40{40} //",
  "S01ratnml_u:15923": "(Rm 436)",
  "S01ratnml_u:15924": "iti hetor vayaṃ sarvāḥ śrīdevyāḥ purato gatāḥ /",
  "S01ratnml_u:15925": "etat sarvapravṛttāṃtaṃ vijñāpayema sāṃprataṃ // Rm_38.41{41} //",
  "S01ratnml_u:15926": "ity evaṃ saṃmataṃ kṛtvā sarvā devvyo 'pi tās tataḥ /",
  "S01ratnml_u:15927": "śrīvasudhāmahādevyā ālaye samupācaran // Rm_38.42{42} //",
  "S01ratnml_u:15928": "tatra tāḥ sakalā devyaḥ sāṃjalaya upāsṛtāḥ /",
  "S01ratnml_u:15929": "tāṃ śrīvasuṃdharāṃ devīṃ praṇatvaivaṃ nyavedayan // Rm_38.43{43} //",
  "S01ratnml_u:15930": "bhagavati mahādevi vijānīyād bhavaṃty api /",
  "S01ratnml_u:15931": "yan manuṣyā daridrās te bhavanti pāpacāriṇaḥ // Rm_38.44{44} //",
  "S01ratnml_u:15932": "tad bhavatī prayatnena manujāns tān suduḥkhitān /",
  "S01ratnml_u:15933": "kṛpayā sahasālokya sarvānn uddharttum arhati // Rm_38.45{45} //",
  "S01ratnml_u:15934": "iti saṃprārthite tābhir devībhiḥ sā vasundharā /",
  "S01ratnml_u:15935": "tā devī sakalā dṛṣṭvā prasannāsyaivam abravīt // Rm_38.46{46} //",
  "S01ratnml_u:15936": "aho duḥkhaṃ manuṣyāṇāṃ yatra śāstā na sadguruḥ /",
  "S01ratnml_u:15937": "tena te 'kuśalācārāḥ sarve narā daridratāḥ // Rm_38.47{47} //",
  "S01ratnml_u:15938": "pāpābhis saṃratā duṣṭā kṣuttṛṣṇāgnyabhidāhitāḥ /",
  "S01ratnml_u:15939": "durbhagā nirdayāḥ krūrāḥ pateyur narake dhruvaṃ // Rm_38.48{48} //",
  "S01ratnml_u:15940": "iti hetor ahaṃ tesāṃ martyānāṃ duḥkhaśāṃtaye /",
  "S01ratnml_u:15941": "saṃvare tānn upasthāpya bodhau niyojayemahi // Rm_38.49{49} //",
  "S01ratnml_u:15942": "iti niścitya sā devī vasulakṣmī kṛpārditā /",
  "S01ratnml_u:15943": "tatra samādhim ādhāya trimurttiṃ sā samādadhau // Rm_38.50{50} //",
  "S01ratnml_u:15944": "tadyathaikā vasuṃdharyyā mahālakṣmī dvitīyakā /",
  "S01ratnml_u:15945": "tṛtīyikā kumāryyāś ca trimūrttir iti sā dadhe // Rm_38.51{51} //",
  "S01ratnml_u:15946": "tataḥ sā śrīmahādevī gaṃtuṃ martyālaye svayaṃ /",
  "S01ratnml_u:15947": "naṃdīmukhāśvaghoṣau dvau samāmaṃtryaivam ādiśat // Rm_38.52{52} //",
  "S01ratnml_u:15948": "naṃdīmukhāśvaghoṣau yan mayā saṃprārthitaṃ yathā /",
  "S01ratnml_u:15949": "tathā tan me mahatkāryaṃ harttum arhatha sarvathā // Rm_38.53{53} //",
  "S01ratnml_u:15950": "ity ādiṣṭaṃ tayā devyā niśamya tau kṛtāṃjaliḥ /",
  "S01ratnml_u:15951": "nandimukhāśvaghoṣau tāṃ devīṃ natvaivam ūcatuḥ // Rm_38.54{54} //",
  "S01ratnml_u:15952": "devi kiṃ te mahat kāryaṃ tadā jñāpayatu dhruvaṃ /",
  "S01ratnml_u:15953": "yathādiṣṭaṃ bhavaty āśu kariṣyāvas tathā khalu // Rm_38.55{55} //",
  "S01ratnml_u:15954": "iti tābhyāṃ samākhyātaṃ śrutvā sā śrīvasuṃdharā /",
  "S01ratnml_u:15955": "mahādevī prasannāsyā tau dṛṣṭvaivam abhāṣata // Rm_38.56{56} //",
  "S01ratnml_u:15956": "śṛṇuta bhadramukhau yan me kāryaṃ vāṃ tan mayocyate /",
  "S01ratnml_u:15957": "tathā yuvāṃ samādhāya karttum arhatha sāṃprataṃ // Rm_38.57{57} //",
  "S01ratnml_u:15958": "yan narā bhūtale sarve daridrā atiduḥkhitā /",
  "S01ratnml_u:15959": "pāpābhiniratā duṣṭā bhavanti narakāmukhāḥ // Rm_38.58{58} //",
  "S01ratnml_u:15960": "tat tān sarvān samuddharttum ichāmi sarvathā 'dhunā /",
  "S01ratnml_u:15961": "tridhā mūrttim ahaṃ dhṛtvā gacheyaṃ tan mahītale // Rm_38.59{59} //",
  "S01ratnml_u:15962": "tayo rājā mahīpālaḥ sarvalokādhipaḥ prabhuḥ /",
  "S01ratnml_u:15963": "taṃ evaṃ prathamaṃ dharme vinīya yojayemahi // Rm_38.60{60} //",
  "S01ratnml_u:15964": "yatra rājā svayaṃ dharme sthitvā caret samāhitaḥ /",
  "S01ratnml_u:15965": "tatra sarve 'nugā rājño dharme careyur ādarāt // Rm_38.61{61} //",
  "S01ratnml_u:15966": "yatrābhinirato rājā carate 'py aśubhe śubhe /",
  "S01ratnml_u:15967": "(Rm 437)",
  "S01ratnml_u:15968": "tatra sarve 'pi lokās te pracareyur hi sādaraṃ // Rm_38.62{62} //",
  "S01ratnml_u:15969": "ity ādau nṛpati dharme yojanīyaḥ prayatnataḥ /",
  "S01ratnml_u:15970": "tataḥ sa nṛpatiḥ sārvāl lokān dharme niyojayet // Rm_38.63{63} //",
  "S01ratnml_u:15971": "tataḥ sarve 'pi lokās te daśākuśalavaimukhāḥ /",
  "S01ratnml_u:15972": "saddharme hi ratā bhadre pracareyuḥ samāhitāḥ // Rm_38.64{64} //",
  "S01ratnml_u:15973": "tataḥ sarve 'pi te lokāḥ parasparahitonmukhāḥ /",
  "S01ratnml_u:15974": "triratnabhajanaṃ kṛtvā careyuḥ saṃvare sadā // Rm_38.65{65} //",
  "S01ratnml_u:15975": "tatas te sarvadā śreyaḥ kṛtvā yāyuḥ sukhāvatīṃ /",
  "S01ratnml_u:15976": "tatrāpi saṃvaraṃ dhṛtvā pracareyuḥ sukhānvitāḥ // Rm_38.66{66} //",
  "S01ratnml_u:15977": "tataḥ kramāt samādhāya sarvapāramitāsv api /",
  "S01ratnml_u:15978": "carantaḥ sarvasatvānāṃ hitaṃ kuryuḥ sadādarāt // Rm_38.67{67} //",
  "S01ratnml_u:15979": "tatas te bodhisatvāḥ syuḥ saddharmaguṇaratninaḥ /",
  "S01ratnml_u:15980": "śuddhātmāno mahāsatvā bhaviṣyanti jinātmajāḥ // Rm_38.68{68} //",
  "S01ratnml_u:15981": "tataḥ sarve 'pi te dhīrāḥ pariśuddha trimaṇḍalāḥ /",
  "S01ratnml_u:15982": "triyānabodhim āsādya saṃbuddhapadam āpnuyuḥ // Rm_38.69{69} //",
  "S01ratnml_u:15983": "iti hetor ahaṃ teṣāṃ satvānāṃ vinayārthataḥ /",
  "S01ratnml_u:15984": "trimūrttirūpam ādhāya gachāmi bhūtale 'dhunā // Rm_38.70{70} //",
  "S01ratnml_u:15985": "tad yuvāṃ me vaco dhṛtvā gantum arhatha bhūtale /",
  "S01ratnml_u:15986": "tatra gatvā prayatnena sarvathāhara taṃ nṛpaṃ // Rm_38.71{71} //",
  "S01ratnml_u:15987": "tato 'haṃ taṃ vaśīkṛtya bodhayitvā prayatnataḥ /",
  "S01ratnml_u:15988": "saddharmacāriṇaṃ kṛtvā cārayiṣyāmi me vrataṃ // Rm_38.72{72} //",
  "S01ratnml_u:15989": "iti tayā mahādevyā samādiṣṭaṃ niśamya tau /",
  "S01ratnml_u:15990": "nandimukhāśvaghoṣau tāṃ devīṃ natvaivam ūcatuḥ // Rm_38.73{73} //",
  "S01ratnml_u:15991": "bhadre devi tavādeśaṃ dhṛtvāvāṃ śirasā tathā /",
  "S01ratnml_u:15992": "gatvā nṛpaṃ samāhṛtya prāṇayiṣyāvahe puraḥ // Rm_38.74{74} //",
  "S01ratnml_u:15993": "ity uktvā tau prasannāsyau kṛtāṃjalipuṭo mudā /",
  "S01ratnml_u:15994": "pādau devyāḥ praṇatvaivaṃ prajagmatus tato bhuvi // Rm_38.75{75} //",
  "S01ratnml_u:15995": "trimūrttirūpam ādhāya vasulakṣmīr api svayaṃ /",
  "S01ratnml_u:15996": "śrīdevyādisakhīyuktā gaṃgātīram upāgatāḥ // Rm_38.76{76} //",
  "S01ratnml_u:15997": "tatra tau bhūtale gatvā prāpaśyataṃ samaṃtataḥ /",
  "S01ratnml_u:15998": "ramaṇīyaṃ mahodyāne puṣkariṇīpraśobhitaṃ // Rm_38.77{77} //",
  "S01ratnml_u:15999": "dṛṣṭvā tāv ubhau tatra kṣaṇaṃ viśramya saṃsthitau /",
  "S01ratnml_u:16000": "tato mithasamāsīnau dṛṣṭvaivaṃ samabhāṣatāṃ // Rm_38.78{78} //",
  "S01ratnml_u:16001": "aho ramyaṃ mahīlokaṃ taḍāgodyānamaṇḍitaṃ /",
  "S01ratnml_u:16002": "tat katham iha rājānam apaharttuṃ carevahi // Rm_38.79{79} //",
  "S01ratnml_u:16003": "tatra nandīmukhaḥ prāha divyastrīsuṃdaraṃ vapuḥ /",
  "S01ratnml_u:16004": "dhṛtvāvāṃ surasaṃgītaṃ gāyantau prācarevahi // Rm_38.80{80} //",
  "S01ratnml_u:16005": "nūnaṃ sa nṛpatī rājā dṛṣṭvā nau divyasuṃdaraṃ /",
  "S01ratnml_u:16006": "vapuḥ kāmāgnisaṃtaptaḥ samāharttum upācaret // Rm_38.81{81} //",
  "S01ratnml_u:16007": "tadāvāṃ sahasāhṛtya nṛpatiṃ taṃ prayatnataḥ /",
  "S01ratnml_u:16008": "mohayitvā vaśīkṛtya devyā upānayevahi // Rm_38.82{82} //",
  "S01ratnml_u:16009": "iti saṃbhāṣaṇaṃ kṛtvā vidhāya ca susaṃmataṃ /",
  "S01ratnml_u:16010": "nandimukhāśvaghoṣau tau strīrūpaṃ dadhatus tathā // Rm_38.83{83} //",
  "S01ratnml_u:16011": "tatas te divyarāmāṃśe manābhirāmaniḥsvanaiḥ /",
  "S01ratnml_u:16012": "(Rm 438)",
  "S01ratnml_u:16013": "gāyaṃtyau surasaṃgītaṃ durgāsthane niṣedatuḥ // Rm_38.84{84} //",
  "S01ratnml_u:16014": "tayos tat surasaṃgītaṃ śrutvā tatpuravāsinaḥ /",
  "S01ratnml_u:16015": "janāḥ kautūhalākrāntacittā draṣṭum upāsaran // Rm_38.85{85} //",
  "S01ratnml_u:16016": "dṛṣṭvā te divyarūpāṃśe sarve te vismayānvitāḥ /",
  "S01ratnml_u:16017": "devakanye ime nūnam iti proktvā samīkṣire // Rm_38.86{86} //",
  "S01ratnml_u:16018": "divyāṃśe te samālokya sarve te vismayoddhatāḥ /",
  "S01ratnml_u:16019": "aho citram iti proktvā pratyāyayuś cirāt puraṃ // Rm_38.87{87} //",
  "S01ratnml_u:16020": "tatra te surakanyāṃśe naikasthāne niṣedatuḥ /",
  "S01ratnml_u:16021": "pratidinaṃ caturddikṣu pragāyaṃtyau praceratuḥ // Rm_38.88{88} //",
  "S01ratnml_u:16022": "tathā te caritaṃ dṛṣṭvā sarve te paurikā api /",
  "S01ratnml_u:16023": "atyadbhutasamākrāṃtacittā ceruḥ praśaṃkitāḥ // Rm_38.89{89} //",
  "S01ratnml_u:16024": "tatas te paurikā lokāḥ sādbhutaśaṃkitāśayāḥ /",
  "S01ratnml_u:16025": "nṛpateḥ purato gatvā praṇatvaivaṃ nyavedayet // Rm_38.90{90} //",
  "S01ratnml_u:16026": "jaya deva mahārāja vijānīyā bhavānn api /",
  "S01ratnml_u:16027": "tathāpy atra mahac citraṃ vijñaptuṃ vayam āgatāḥ // Rm_38.91{91} //",
  "S01ratnml_u:16028": "tad atra surarāmāṃśe ubhe striyau sulakṣaṇau /",
  "S01ratnml_u:16029": "gāyantyau surasaṃgītaṃ durgāsthāne samāśrite // Rm_38.92{92} //",
  "S01ratnml_u:16030": "pratidinaṃ caturdikṣu tathā te devakanyake /",
  "S01ratnml_u:16031": "gāyaṃtyo surasaṃgītaṃ bhramitvā carato mudā // Rm_38.93{93} //",
  "S01ratnml_u:16032": "tan nimittaṃ kathaṃ rājaṃ cchubhaṃ vā syād athāśubhaṃ /",
  "S01ratnml_u:16033": "iti praṣṭuṃ samāyāmo vayaṃ sarve 'pi nānyathā // Rm_38.94{94} //",
  "S01ratnml_u:16034": "iti taiḥ paurikaiḥ sarvair niveditaṃ niśamya saḥ /",
  "S01ratnml_u:16035": "mahīpatiḥ kṣaṇaṃ dhyātvā tato dṛṣṭvaivam abravīt // Rm_38.95{95} //",
  "S01ratnml_u:16036": "strībhir ālāpitaṃ gītaṃ śubhāya na bhavet kvacit /",
  "S01ratnml_u:16037": "ity uktvā sa viṣaṇṇātmā manasaivaṃ vyacintayat // Rm_38.96{96} //",
  "S01ratnml_u:16038": "kṣemaṃ neme bhaven nūnaṃ yat te striyau na mānave /",
  "S01ratnml_u:16039": "strīrūpā vahinirmāya preṣite kena māyayā // Rm_38.97{97} //",
  "S01ratnml_u:16040": "tad atra kiṃ bhaven nūnaṃ tan nimittaṃ śubhaṃ na hi /",
  "S01ratnml_u:16041": "kim upāyaṃ kariṣyāmi na manye ko hitaṃ diśet // Rm_38.98{98} //",
  "S01ratnml_u:16042": "iti ciṃttā viṣaṇṇātmā nṛpatiḥ sa viniśvasan /",
  "S01ratnml_u:16043": "śokālaye samāsīno vahi naivācaret kvacit // Rm_38.99{99} //",
  "S01ratnml_u:16044": "tathā sthitaṃ narendraṃ taṃ matvā vahir anirgataṃ /",
  "S01ratnml_u:16045": "nandīmukho 'svaghoṣaṃ taṃ samālokyaivam abravīt // Rm_38.100{100} //",
  "S01ratnml_u:16046": "aśvaghoṣa narendro 'sau tathāpi na vahiś caret /",
  "S01ratnml_u:16047": "tad atra kiṃ kariṣyāvo yan nṛpo na vahiś caret // Rm_38.101{1} //",
  "S01ratnml_u:16048": "iti tenoditaṃ śrutva so 'śvaghoṣo vicintayan /",
  "S01ratnml_u:16049": "taṃ nandimukham ālokya bodhayann evam abravīt // Rm_38.102{2} //",
  "S01ratnml_u:16050": "śṛṇu naṃdimukhopāyaṃ yena nṛpaḥ sa nicaret /",
  "S01ratnml_u:16051": "tad ahaṃ saṃpravakṣyāmi tan nṛpāharaṇaṃ prati // Rm_38.103{3} //",
  "S01ratnml_u:16052": "yat tatra nṛpater gehe māyāgninābhidhakṣyate /",
  "S01ratnml_u:16053": "tadā sa nṛpatis trastaḥ kopito niḥsared vahi // Rm_38.104{4} //",
  "S01ratnml_u:16054": "tadā taṃ nṛpatiṃ dūrāt samāhṛtya prayatnataḥ /",
  "S01ratnml_u:16055": "sahasā purato devyā upaneṣyāvahe drutaṃ // Rm_38.105{5} //",
  "S01ratnml_u:16056": "(Rm 439)",
  "S01ratnml_u:16057": "iti tenoditaṃ śrutvā nandīmukhaḥ sa bodhitaḥ /",
  "S01ratnml_u:16058": "tathā hīti pratiśrutya tathā kartuṃ samaichata // Rm_38.106{6} //",
  "S01ratnml_u:16059": "tatas tau saṃmataṃ kṛtvā tato 'py antarhitau drutaṃ /",
  "S01ratnml_u:16060": "gatvā māyāgninā tābhyāṃ pradāhitaṃ nṛpālayaṃ // Rm_38.107{7} //",
  "S01ratnml_u:16061": "tad dṛṣṭvā nṛpatis trastaḥ sahasā niścarans tataḥ /",
  "S01ratnml_u:16062": "upāyais taj jvaladvahniṃ śamayām āsa satvaraṃ // Rm_38.108{8} //",
  "S01ratnml_u:16063": "tataḥ sa bhūpatī rājā taccintāparikheṭitaḥ /",
  "S01ratnml_u:16064": "śokāgare viṣaṇṇātmā sthitaś caiva vyacintayat // Rm_38.109{9} //",
  "S01ratnml_u:16065": "aho sadyaphalaṃ hy etad yat strīgītanimittajaṃ /",
  "S01ratnml_u:16066": "tad atra kiṃ kariṣyāmi yenaitac chāmyate 'śubhaṃ // Rm_38.110{10} //",
  "S01ratnml_u:16067": "bhūyo 'py atra bhaved anyan mahotpātam amaṃgalaṃ /",
  "S01ratnml_u:16068": "katham atra pratīkāraṃ kariṣyāmi na manyate // Rm_38.111{11} //",
  "S01ratnml_u:16069": "iti ciṃtāviṣaṇṇātmā nṛpatiḥ sa vimohitaḥ /",
  "S01ratnml_u:16070": "śokāgāre samāsīno naiva vahir viniryayau // Rm_38.112{12} //",
  "S01ratnml_u:16071": "tathāpi svālayāsīnaṃ dṛṣṭvā vahir ayāyinaṃ /",
  "S01ratnml_u:16072": "nandīmukhāśvaghoṣau tau punar evaṃ samūcatuḥ // Rm_38.113{13} //",
  "S01ratnml_u:16073": "tathāpi sa nṛpo rājā naiva vahir viniḥsaret /",
  "S01ratnml_u:16074": "tad atra kiṃ kariṣyāvo yenāśu niścaren nṛpaḥ // Rm_38.114{14} //",
  "S01ratnml_u:16075": "tataś cāpi samālokya so 'śvaghoṣo vicintayan /",
  "S01ratnml_u:16076": "naṃdīmukhaṃ sahāyaṃ taṃ samāmaṃtryaivam abravīt // Rm_38.115{15} //",
  "S01ratnml_u:16077": "bho sakhe sa mahārājas tathāpi nātra niścaret /",
  "S01ratnml_u:16078": "tad atra kiṃ vilambena yatnena taṃ harevahi // Rm_38.116{16} //",
  "S01ratnml_u:16079": "varāharūpam ādhāya tasyodyāne manorame /",
  "S01ratnml_u:16080": "sarvatrotpātanaṃ kastuṃ pracārevo 'dhunā drutaṃ // Rm_38.117{17} //",
  "S01ratnml_u:16081": "iti tenoditaṃ śrutvā naṃdīmukhas tatheti sā /",
  "S01ratnml_u:16082": "pratiśrutya sakhāyaṃ taṃ samālokyaivam abravīt // Rm_38.118{18} //",
  "S01ratnml_u:16083": "evam api kariṣyāvo devīkāryābhisiddhaye /",
  "S01ratnml_u:16084": "iti tau saṃmataṃ kṛtvā tatrodyāne prajagmatuḥ // Rm_38.119{19} //",
  "S01ratnml_u:16085": "tatra tau samupālokya puṣkariṇīṃ manoramāṃ /",
  "S01ratnml_u:16086": "nānāpuṣpasamākīrṇāṃ paśyaṃtau tasthatuś ciraṃ // Rm_38.120{20} //",
  "S01ratnml_u:16087": "tato nandīmukho dṛṣṭvā tam udyānaṃ manoramaṃ /",
  "S01ratnml_u:16088": "puskariṇīṃ ca prāmodya gaṃdhāḍhyām evam abravīt // Rm_38.121{21} //",
  "S01ratnml_u:16089": "ahodyānaṃ manoramyaṃ suramyaṃ ca saro varaṃ /",
  "S01ratnml_u:16090": "nedaṃ vidhvaṃsanīyaṃ hi kathaṃ vidhvaṃsayevahi // Rm_38.122{21/} //",
  "S01ratnml_u:16091": "iti tenoditaṃ śrutvā so 'śvaghoṣo viciṃtayan /",
  "S01ratnml_u:16092": "udyānaṃ tat saro dṛṣṭvācirād evam abhāṣata // Rm_38.123{22} //",
  "S01ratnml_u:16093": "yathābhilaṣitaṃ devyāḥ sādhayeva tathā drutaṃ /",
  "S01ratnml_u:16094": "tan nṛpatim apāharttuṃ tad idaṃ dhvaṃsayāvahe // Rm_38.124{23} //",
  "S01ratnml_u:16095": "ity uktvā saumataṃ kṛtvā tāv ubhau mahadāśrayaṃ /",
  "S01ratnml_u:16096": "varāharūpam āsthāya prajagmatus sarastaṭe // Rm_38.125{24} //",
  "S01ratnml_u:16097": "raktākṣau hṛṣṭaromāṇau nādāpuritadiṅmukhau /",
  "S01ratnml_u:16098": "siṃhaśārdūlasadṛśau damṣṭravibhīṣaṇānanau // Rm_38.126{25} //",
  "S01ratnml_u:16099": "tatra tau prasarantau tad udyānaṃ tat saro 'pi ca /",
  "S01ratnml_u:16100": "vindhvaṃsitum upākramya praceratuḥ samaṃtataḥ // Rm_38.127{26} //",
  "S01ratnml_u:16101": "(Rm 440)",
  "S01ratnml_u:16102": "tau varāhau samālokya traste udyānapālakaḥ /",
  "S01ratnml_u:16103": "sahasā sa vinirgatya tato rājakule yayau // Rm_38.128{27} //",
  "S01ratnml_u:16104": "tatra sa samupāsṛtya rājñaḥ pādau kṛtāṃjaliḥ /",
  "S01ratnml_u:16105": "natvā trāsavibhinnāsyaḥ pura evaṃ nyavedayat // Rm_38.129{28} //",
  "S01ratnml_u:16106": "jaya deva vijānīyā yad udyāne sarovaraṃ /",
  "S01ratnml_u:16107": "dvau varāhāv upākramya dhvaṃsituṃ caratā 'dhunā // Rm_38.130{29} //",
  "S01ratnml_u:16108": "tad atra sahasā deva sarvasainyajanānn api /",
  "S01ratnml_u:16109": "samupāhūya tau haṃtuṃ preṣayasva drutaṃ vane // Rm_38.131{30} //",
  "S01ratnml_u:16110": "iti tenoditaṃ śrutvā sa rājā parikopitaḥ /",
  "S01ratnml_u:16111": "sahasā sainyam āhūya svayaṃ tau hantum udyayau // Rm_38.132{31} //",
  "S01ratnml_u:16112": "tataḥ sa nṛpatī rājā samaṃtrīsainyapaurikāḥ /",
  "S01ratnml_u:16113": "sahasā nādayan vādyāns tatrodyāne upācarat // Rm_38.133{32} //",
  "S01ratnml_u:16114": "tatra sa nṛpatir dṛṣṭvā samaṃtrisainyapaurikān /",
  "S01ratnml_u:16115": "tān sarvān samupāmaṃtrya punar evam upādiśat // Rm_38.134{33} //",
  "S01ratnml_u:16116": "bho bhavanto janāḥ sarve sajjīkṛtya samāhitāḥ /",
  "S01ratnml_u:16117": "atra dṛṣṭvopatiṣṭhantu parivṛtya samaṃtataḥ // Rm_38.135{34} //",
  "S01ratnml_u:16118": "ahaṃ prāgdiśi tiṣṭhāmi yāmye 'mātyāḥ samaṃtriṇaḥ /",
  "S01ratnml_u:16119": "paścimādiśi sainānyaḥ paurās tiṣṭhantu cottare // Rm_38.136{35} //",
  "S01ratnml_u:16120": "evaṃ sarve 'py amātyādyāḥ sarvadikṣu samāhitāḥ /",
  "S01ratnml_u:16121": "sajjīkṛtyābhitiṣṭhantu parivṛtya samaṃtataḥ // Rm_38.137{36} //",
  "S01ratnml_u:16122": "yatra sthāne varāhau tau boddhuṃ naivābhiśaknutha /",
  "S01ratnml_u:16123": "yataś cāsau parāyetāṃ taddiksthān daṇḍayeya hi // Rm_38.138{37} //",
  "S01ratnml_u:16124": "iti me vacanaṃ śrutvā sarve yūyaṃ samāhitāḥ /",
  "S01ratnml_u:16125": "sajjīkṛtya samālokya parivṛtyānutiṣṭhata // Rm_38.139{38} //",
  "S01ratnml_u:16126": "iti rājñā samādiṣṭaṃ śrutvā sarve 'pi te janāḥ /",
  "S01ratnml_u:16127": "tatheti prativijñapya tathā sthātuṃ pracerire // Rm_38.140{39} //",
  "S01ratnml_u:16128": "tathā rājā sthitaḥ prācyāṃ yāmye 'mātyagaṇās tathā /",
  "S01ratnml_u:16129": "senānyo paścimāyāṃ ca paurās tasthus tathottare // Rm_38.141{40} //",
  "S01ratnml_u:16130": "evaṃ te sanṛpā lokāḥ sāmātyasainyapaurikāḥ /",
  "S01ratnml_u:16131": "sajjīkṛtya samālokya sarve tasthuḥ samāhitāḥ // Rm_38.142{41} //",
  "S01ratnml_u:16132": "evaṃ te sarvato dikṣu nirudhya samavasthitāḥ /",
  "S01ratnml_u:16133": "sarvavādyābhinirghoṣaṃ mahārāvair akheṭayan // Rm_38.143{42} //",
  "S01ratnml_u:16134": "tat savādyamahārāvaṃ śrutvā tau tān upasthitān /",
  "S01ratnml_u:16135": "samaṃtataḥ samālokya mahāśabdaṃ vyamuṃcatāṃ // Rm_38.144{43} //",
  "S01ratnml_u:16136": "tatas tau sahasotpātamahāvāte pravarttataiḥ /",
  "S01ratnml_u:16137": "kṛtvāndhakāraṇair lokya rājānam adhyadhāvatāṃ // Rm_38.145{44} //",
  "S01ratnml_u:16138": "tatra sa nṛpatis tābhyāṃ spṛśyamāno vimūrchitaḥ /",
  "S01ratnml_u:16139": "saṃtrāsaparibhūyātmā kaṃpito nyapatad bhuvi // Rm_38.146{45} //",
  "S01ratnml_u:16140": "tataś cirāt samutthāya kutremāv iti lokya saḥ /",
  "S01ratnml_u:16141": "sahasāśvaṃ samāruhya tad anuprāsaran yayau // Rm_38.147{46} //",
  "S01ratnml_u:16142": "tathā te maṃtriṇo 'mātyāḥ sainyalokāś ca paurikāḥ /",
  "S01ratnml_u:16143": "sarve te 'py anudhāvantaḥ pradudruvur nṛpānugāḥ // Rm_38.148{47} //",
  "S01ratnml_u:16144": "sa nṛpāśvasamārūḍhas tadvarāhānugaḥ śaraṃ /",
  "S01ratnml_u:16145": "maurvīyuktaiḥ samādhāya vegād vanam upāviśat // Rm_38.149{48} //",
  "S01ratnml_u:16146": "(Rm 441)",
  "S01ratnml_u:16147": "tatra tau māyikau tyaktvā vārāhadeham āśu tau /",
  "S01ratnml_u:16148": "niviśyāśvaṃ samāhṛtya prerayatāṃ vanāṃtare // Rm_38.150{49} //",
  "S01ratnml_u:16149": "tatra so 'śvo mahāvegād vāyunā riva mahājavi /",
  "S01ratnml_u:16150": "vilaṃghya nimnagāṃ chailāṃ pradudrāva mahāvane // Rm_38.151{50} //",
  "S01ratnml_u:16151": "tatas te maṃtriṇo 'mātyāḥ sainānyaḥ sainikāḥ prajāḥ /",
  "S01ratnml_u:16152": "nṛpaṃ dūravanāviṣṭaṃ dṛṣṭvā pratyāyayuḥ śramāt // Rm_38.152{51} //",
  "S01ratnml_u:16153": "sena eko mahāvīraḥ svāmyamārgānusaṃcaran /",
  "S01ratnml_u:16154": "asakteḥ asahas tūrṇaṃ kamaṇḍalukaras tadā // Rm_38.153{52} //",
  "S01ratnml_u:16155": "chāyeva sahago vegād vanāṃtare tathānvagāt // Rm_38.154{53} //",
  "S01ratnml_u:16156": "tatrātivegato rājā vāyuhato samāhitaḥ /",
  "S01ratnml_u:16157": "aśvavṛkṣatale so 'śvād dhāvatā nyapatad bhuvi // Rm_38.155{54} //",
  "S01ratnml_u:16158": "tatra sa mūrchito rājā kṣaṇaṃ tasthāv acetanaḥ /",
  "S01ratnml_u:16159": "tataḥ senaḥ prayatnena niḥśvasanrudatiṣṭhata // Rm_38.156{55} //",
  "S01ratnml_u:16160": "tataḥ sena samāśvāsya dhṛtvā taṃ nṛpam ātmanā /",
  "S01ratnml_u:16161": "saha tatrāsane sthāpya vyaśrāmayec chramānvitaṃ // Rm_38.157{56} //",
  "S01ratnml_u:16162": "tataḥ sa nṛpa ālokya tam aśvaṃ samupasthitaṃ /",
  "S01ratnml_u:16163": "tṛṣārtto niḥśvasan senaṃ muhur dṛṣṭvaivam abravīt // Rm_38.158{57} //",
  "S01ratnml_u:16164": "aho sena mahat kaṣṭaṃ jāyate nāv ihā 'dhunā /",
  "S01ratnml_u:16165": "yat sudūre mahāraṇye majjāvahe sudustare // Rm_38.159{58} //",
  "S01ratnml_u:16166": "tad atra kiṃ kariṣyāvo yat sarve nirvṛto janāḥ /",
  "S01ratnml_u:16167": "sudūre nirjane 'raṇye ko 'tra mārgaṃ hi nirdiśet // Rm_38.160{59} //",
  "S01ratnml_u:16168": "yad atrātitṛṣārtto 'haṃ tāpavātāhatāturaḥ /",
  "S01ratnml_u:16169": "śramakleśāgnisaṃdagdho dhairyeṇāpi vimocitaḥ // Rm_38.161{60} //",
  "S01ratnml_u:16170": "tad atra sahasā sena mama jīvitarakṣaṇaṃ /",
  "S01ratnml_u:16171": "yatas tato 'pi vānviṣya śītalāmṛtam ānaya // Rm_38.162{61} //",
  "S01ratnml_u:16172": "iti rājñoditaṃ śrutvā sa seneḥ sahasotthitaḥ /",
  "S01ratnml_u:16173": "svāminaṃ taṃ samāśvāsya paśyann evam abhāṣata // Rm_38.163{62} //",
  "S01ratnml_u:16174": "mā viṣīdāta rājendra yat kṣatriyo 'si dhīravān /",
  "S01ratnml_u:16175": "tad bhavān dhairyam ālambya muhurttaṃ sthātum arhati // Rm_38.164{63} //",
  "S01ratnml_u:16176": "yatas tato 'pi vānviṣya pāṇīyam amṛtopamaṃ /",
  "S01ratnml_u:16177": "sahasā samupānīya dāsyāmi te narādhipa // Rm_38.165{64} //",
  "S01ratnml_u:16178": "tad yāvannātra pāṇīyaṃ dhṛtvāgachāmi sarvathā /",
  "S01ratnml_u:16179": "tāvad dhairyaṃ samālambya tiṣṭhāśvena saha prabho // Rm_38.166{65} //",
  "S01ratnml_u:16180": "iti vijñapya seno 'sau svāminaṃ taṃ narādhipaṃ /",
  "S01ratnml_u:16181": "samāśvāsya supāṇīyam anveṣituṃ drutaṃ yayau // Rm_38.167{66} //",
  "S01ratnml_u:16182": "tatra sa samupālokya sarvatrāpy abhilokayan /",
  "S01ratnml_u:16183": "supāṇīyam anasādya paśyan dūratare yayān // Rm_38.168{67} //",
  "S01ratnml_u:16184": "tatra suranadīśabdaṃ śrutvā senaḥ sa satvaraḥ /",
  "S01ratnml_u:16185": "tac chabdaṃ samanuśrutvā tatrābhyanusaran yayau // Rm_38.169{68} //",
  "S01ratnml_u:16186": "tatra tīraṃ samāsādya suranadyāḥ samāditaḥ /",
  "S01ratnml_u:16187": "sahasā samupāśritya pānīyaṃ surasaṃ papau // Rm_38.170{69} //",
  "S01ratnml_u:16188": "tatra sa parituṣṭātmā samaṃtato vilokayan /",
  "S01ratnml_u:16189": "tatpāre śuddhite dvīpe prādrākṣīd apsarogaṇān // Rm_38.171{70} //",
  "S01ratnml_u:16190": "(Rm 442)",
  "S01ratnml_u:16191": "tān apsarogaṇān dṛṣṭvā sa seno vismayānvitaḥ /",
  "S01ratnml_u:16192": "mudā vilokayann eva tasthau citrārppitā yathā // Rm_38.172{71} //",
  "S01ratnml_u:16193": "tatrasthaṃtaṃ samālokya sarvā apsaraso 'pi tāḥ /",
  "S01ratnml_u:16194": "katham atrāgataḥ kas tvaṃ prehīti samakandayan // Rm_38.173{72} //",
  "S01ratnml_u:16195": "iti tābhiḥ samāhūtaṃ śrutvā sa sena ātmanā /",
  "S01ratnml_u:16196": "suranadīṃ vilaṃghyāśu tatprabhāvād upāsarat // Rm_38.174{73} //",
  "S01ratnml_u:16197": "tatra sa samupāśritya sarvāns tān apsarogaṇān /",
  "S01ratnml_u:16198": "sāṃjaliḥ suprasannāsyaḥ praṇatvaivaṃ nyavedayat // Rm_38.175{74} //",
  "S01ratnml_u:16199": "mahādevyā vijānīdhvaṃ yat trailokyeṣu viśrutaḥ /",
  "S01ratnml_u:16200": "sūryodayo mahārājas tasyāhaṃ sevako 'nugaḥ // Rm_38.176{75} //",
  "S01ratnml_u:16201": "yan nṛpasya varāhābhyāṃ udyānaṃ dhvaṃsitaṃ tataḥ /",
  "S01ratnml_u:16202": "tau varāhau nihaṃtuṃ sa nṛpo 'nudhāvati drutaṃ // Rm_38.177{76} //",
  "S01ratnml_u:16203": "aśvenāpahṛto rājā sa mayaikena naujjhitaḥ /",
  "S01ratnml_u:16204": "atyabhidhāvato 'raṇye patito 'śvād ihā 'dhunā // Rm_38.178{77} //",
  "S01ratnml_u:16205": "aśokavṛkṣa āśritya gharmavātā hato 'turaḥ /",
  "S01ratnml_u:16206": "śramatṛsārditas tatra sthito 'mbu pātum ichati // Rm_38.179{78} //",
  "S01ratnml_u:16207": "tad ambu sarvato 'nviṣya kutrāpi labhyate na hi /",
  "S01ratnml_u:16208": "nadīśabdam ihākarṇya sahasāham upāsare // Rm_38.180{79} //",
  "S01ratnml_u:16209": "atra me bhāgyayogena preṣito 'ham ihāgataḥ /",
  "S01ratnml_u:16210": "labhāmi darśanaṃ devyo bhavāṃtīnam aho 'dhunā // Rm_38.181{80} //",
  "S01ratnml_u:16211": "ity uktvā sena ālokya sāṃjaliḥ purato gataḥ /",
  "S01ratnml_u:16212": "tāḥ sarvā apsarā devīnatvaitaṃ samapṛchata // Rm_38.182{81} //",
  "S01ratnml_u:16213": "bho devyo bhavantyo 'pi kim artham iha tiṣṭhatha /",
  "S01ratnml_u:16214": "vaktavyaṃ cet tad arthaṃ me samupādeṣṭum arhatha // Rm_38.183{82} //",
  "S01ratnml_u:16215": "iti saṃprārthitaṃ tena niśamyāyāpsaro 'dhipāḥ /",
  "S01ratnml_u:16216": "sā taṃ senaṃ samāmaṃtrya purar evam upādiśat // Rm_38.184{83} //",
  "S01ratnml_u:16217": "mānava tvaṃ na jānāsi yad idaṃ vratam uttamaṃ /",
  "S01ratnml_u:16218": "śrīvasudhāmahādevyā vayaṃ sarvāś carāmahe // Rm_38.185{84} //",
  "S01ratnml_u:16219": "iti devyā tayākhyātaṃ śrutvā senaḥ sa moditaḥ /",
  "S01ratnml_u:16220": "tad vrataṃ dharttum ichaṃs tāṃ devīṃ natvaivam abravīt // Rm_38.186{85} //",
  "S01ratnml_u:16221": "prasīda me mahādevi yac chrīdevyā idaṃ vrataṃ /",
  "S01ratnml_u:16222": "aham api samichāmi dhartuṃ tan me upādiśa // Rm_38.187{86} //",
  "S01ratnml_u:16223": "iti tenārthitaṃ śrutvā sā devī paritoṣitā /",
  "S01ratnml_u:16224": "taṃ senaṃ sudhiyaṃ dhīraṃ matvaivam abravīt punaḥ // Rm_38.188{87} //",
  "S01ratnml_u:16225": "mānava vadi te vāṃchāpy asti śrīvasudhāvrate /",
  "S01ratnml_u:16226": "tat tāvad iha saṃpaśya samāpyetā 'dhunā vrataṃ // Rm_38.189{88} //",
  "S01ratnml_u:16227": "paścāt te 'haṃ samākhyāya śrīdevyā vratasādhanaṃ /",
  "S01ratnml_u:16228": "vidhiṃ samupadekṣyāmi saṃbuddhena yathoditaṃ // Rm_38.190{89} //",
  "S01ratnml_u:16229": "ity uktvā sāpsaro devī sarvās tā apsarogaṇāḥ /",
  "S01ratnml_u:16230": "prāhūya tan nadītīre vratārambhaṃ tathākarot // Rm_38.191{90} //",
  "S01ratnml_u:16231": "tatra tāḥ samupāśritya sarvā devyā yathākramaṃ /",
  "S01ratnml_u:16232": "yathāvidhi samārabhya vrataṃ pūrṇaṃ pracakrire // Rm_38.192{91} //",
  "S01ratnml_u:16233": "(Rm 443)",
  "S01ratnml_u:16234": "tad vrataṃ samupālokya sa seno 'bhyanumoditaḥ /",
  "S01ratnml_u:16235": "aṣṭāṃgapraṇatiṃ kṛtvā sāṃjalir evam abravīt // Rm_38.193{92} //",
  "S01ratnml_u:16236": "aho bhāgyena saṃprāptaṃ śridevīvratadarśanaṃ /",
  "S01ratnml_u:16237": "tan metiḥ kṣīyate pāpam ātmāri śuddhyate 'dhunā // Rm_38.194{93} //",
  "S01ratnml_u:16238": "prasīdata mahādevyaḥ sarvā me kṛpayā dṛśā /",
  "S01ratnml_u:16239": "paśyantyo 'nugrahaṃ kṛtvā vrate pradātum arhataṃ // Rm_38.195{94} //",
  "S01ratnml_u:16240": "sarvadāhaṃ cariṣyāmi śrīdevyāḥ śaraṇaṃ gatāḥ /",
  "S01ratnml_u:16241": "tad vratavidhi saṃpūrṇaṃ samupādeṣṭum arhatha // Rm_38.196{95} //",
  "S01ratnml_u:16242": "iti saṃprārthitaṃ tena śrutvā devī pradhānikā /",
  "S01ratnml_u:16243": "sā taṃ senaṃ viśuddhāṃśaṃ dṛṣṭvaivaṃ samupādiśat // Rm_38.197{96} //",
  "S01ratnml_u:16244": "śṛṇu sādho samādhāya vratavidhiṃ samucyate /",
  "S01ratnml_u:16245": "vajradharābdhigaṃbhīranirghoṣeṇa yathoditaṃ // Rm_38.198{97} //",
  "S01ratnml_u:16246": "bhādrapade 'site pakṣe śuklapakṣe 'pi vā tathā /",
  "S01ratnml_u:16247": "māghe māse ca tadvac ca sarveṣv api ca māsu vā // Rm_38.199{98} //",
  "S01ratnml_u:16248": "dvitīyāyām upātīrthe snātvā śuddhāmvarāvṛtaḥ /",
  "S01ratnml_u:16249": "śuddhabhūmī pradeśeṣu saṃśodhayet samaṃtataḥ // Rm_38.200{99} //",
  "S01ratnml_u:16250": "mṛdgomayaśubhāmbhobhiḥ pralipya pariśodhayan /",
  "S01ratnml_u:16251": "tatra ratnamayaraṅgai dhātucūrṇaiś ca paṃcabhiḥ // Rm_38.201{100} //",
  "S01ratnml_u:16252": "pauṣpikair vrīhicūrṇair vā tathā pāṣāṇacūrṇakaiḥ /",
  "S01ratnml_u:16253": "yathāvidhi samārabhya sūtrayitvā yathākramaṃ // Rm_38.202{1} //",
  "S01ratnml_u:16254": "guruḥ śiṣyaiḥ sahālakṣya varttayen maṇḍalaṃ kramāt /",
  "S01ratnml_u:16255": "tatra devyādi cihnāni likhed yathāvidhi kramāt // Rm_38.203{2} //",
  "S01ratnml_u:16256": "saptavrīhyāvalībhiś ca saṃveṣṭayet samaṃtataḥ /",
  "S01ratnml_u:16257": "tatas tīrthāmbusaṃpūrṇān pītavastrāvṛtān ghaṭān /",
  "S01ratnml_u:16258": "ṣoḍaśadevatācihna lakṣitān pariśuddhitān // Rm_38.204{3} //",
  "S01ratnml_u:16259": "paṃcaratnāmṛtauṣadhyapallavapratisaṃyutān /",
  "S01ratnml_u:16260": "suvarṇatilakachatradhvajapatākikānvitān // Rm_38.205{4} //",
  "S01ratnml_u:16261": "bahiḥ pītāmbujāvalyāṃ saṃsthāpya veṣṭayet kramāt /",
  "S01ratnml_u:16262": "dhvajacāmarasaṃyuktavitānaiḥ parimaṃḍayet // Rm_38.206{5} //",
  "S01ratnml_u:16263": "vicitrapuṣpamālābhiḥ sugaṃdhibhiḥ samaṃtataḥ /",
  "S01ratnml_u:16264": "saurabhyadhūpanai dīpai paṃktibhiś cābhiśobhayet // Rm_38.207{6} //",
  "S01ratnml_u:16265": "tatas tanmaṇḍale devīṃ sagaṇāṃ śrīvasuṃdharāṃ /",
  "S01ratnml_u:16266": "dhyātvāvāhya samabhyarcya pratiṣṭhāpyādhivāsayet // Rm_38.208{7} //",
  "S01ratnml_u:16267": "tato rātrau trisaṃdhyaṃ ca samabhyarcya yathāvidhiḥ /",
  "S01ratnml_u:16268": "baliṃ paṃcāmṛtair yuktaṃ datvā devīṃ smaraṃś caret // Rm_38.209{8} //",
  "S01ratnml_u:16269": "tataḥ prātas tṛtīyāyāṃ tīrthe dravyaiḥ sugaṃdhibhiḥ /",
  "S01ratnml_u:16270": "saha śuddhāmbubhiḥ snātvā śuddhapītāmvarāvṛtaḥ // Rm_38.210{9} //",
  "S01ratnml_u:16271": "paṃcagavyaiḥ svam ātmānaṃ pariṣiṃcya viśodhayet /",
  "S01ratnml_u:16272": "maṇḍale sagaṇāṃ devīṃ dhyātvāvāhya samarcayet // Rm_38.211{10} //",
  "S01ratnml_u:16273": "vratīnāpi tathā snātvā śuddhapītāmvarāvṛtāḥ /",
  "S01ratnml_u:16274": "paṃcagavyais tathā sarvār abhisiṃcya viśodhayet // Rm_38.212{11} //",
  "S01ratnml_u:16275": "tatas te vratinaḥ sarve ācāryyapramukhāḥ kramāt /",
  "S01ratnml_u:16276": "madhyāhne yakṣarājasya digmukhāḥ svāsanāḥ śritāḥ // Rm_38.213{12} //",
  "S01ratnml_u:16277": "(Rm 444)",
  "S01ratnml_u:16278": "yathācāryasamādiṣṭaṃ tathādhārya samāhitāḥ /",
  "S01ratnml_u:16279": "ādau vajradharaṃ natvā triratnaṃ śaraṇaṃ gatāḥ // Rm_38.214{13} //",
  "S01ratnml_u:16280": "maṃtrale sagaṇāṃ devīṃ dhyātvārcaye yathākramaṃ // Rm_38.215{14/} //",
  "S01ratnml_u:16281": "tadyathā gurur ācāryaḥ śūnye drīkārasaṃbhavaṃ /",
  "S01ratnml_u:16282": "pītavarṇaṃ mahāpad maṃ tatrasthaṃ candramaṇḍalaṃ /",
  "S01ratnml_u:16283": "tadutthaṃ śrībhavaṃ ratnaparvataṃ tasya copari /",
  "S01ratnml_u:16284": "tvaṃja bhadraghaṭāsīnāṃ bhāvayec chrīvasuṃdharāṃ // Rm_38.216{15} //",
  "S01ratnml_u:16285": "pītām ekamukhāṃ kāṃtām ṣaḍbhujāṃ lalitāsanāṃ /",
  "S01ratnml_u:16286": "savye varadasaṃbuddhaṃ praṇāmaratnamaṃjalīṃ // Rm_38.217{16} //",
  "S01ratnml_u:16287": "vāme bhadraghaṭaprajñā pustakadhānyamaṃjaliṃ /",
  "S01ratnml_u:16288": "dadhānaṃ ratnasaṃbuddhamakuṭinīṃ susuṃdarīṃ // Rm_38.218{17} //",
  "S01ratnml_u:16289": "pītapaṭṭāvṛtāṃ divyaratnālaṃkārabhūṣitaṃ /",
  "S01ratnml_u:16290": "tad dvitīyapuṭe pṛṣṭhe pīto vajrāsano jināḥ // Rm_38.219{18} //",
  "S01ratnml_u:16291": "vajradharābdhinirghoṣo varābhayapradānabhṛt // Rm_38.220{19} //",
  "S01ratnml_u:16292": "dakṣiṇe dvibhujārakto varadavajrahastakaḥ /",
  "S01ratnml_u:16293": "lokeśvaro rājallīlāvajraparyaṃkasaṃsthitaḥ // Rm_38.221{20} //",
  "S01ratnml_u:16294": "vajrapāṇis tathā vāme varadavajrabhṛtkaraḥ /",
  "S01ratnml_u:16295": "haritā rājasaṃlīlā vajraparyaṃkasaṃsthitaḥ // Rm_38.222{21} //",
  "S01ratnml_u:16296": "līlā devī puraḥ pītā satvaparyaṃkasaṃsthitā /",
  "S01ratnml_u:16297": "bhujadvayena sarvopakaraṇādhikṛtiṃ tadā // Rm_38.223{22} //",
  "S01ratnml_u:16298": "tad vāme varuṇaḥ śvetaḥ satvaparyaṃkasaṃsthitaḥ /",
  "S01ratnml_u:16299": "vījapūrakam utsaṅgasthitiṃ karadvayena bhṛt // Rm_38.224{23} //",
  "S01ratnml_u:16300": "nīlobhe dakṣiṇe bhadraḥ satvaparyaṃkasaṃsthitaḥ /",
  "S01ratnml_u:16301": "bījapūrakam ekena vibhrat kroḍaṃ tathāparaṃ // Rm_38.225{24} //",
  "S01ratnml_u:16302": "civikuṇḍalir āgneye iṣadraktas tathāsthitaḥ /",
  "S01ratnml_u:16303": "bījapūrakam utsaṅge sthitiṃ dorbhyāṃ samā tathā // Rm_38.226{25} //",
  "S01ratnml_u:16304": "nairṛtye kelimālī ca śyāmavarṇas tathā sthitaḥ /",
  "S01ratnml_u:16305": "bījapūrakam utsaṃgasthitaṃ dadhat karadvayaḥ // Rm_38.227{26} //",
  "S01ratnml_u:16306": "vāyavye ca mukhendrākhyaḥ pītavarṇas tathā sthitaḥ /",
  "S01ratnml_u:16307": "bījapūrakam utsaṃgasthitiṃ dadhat karadvayaṃ // Rm_38.228{27} //",
  "S01ratnml_u:16308": "carendro gaurar iśāne satvaparyaṃkasaṃsthitaḥ /",
  "S01ratnml_u:16309": "bījapūrakam utsaṃgasthitiṃ dadhad bhujadvayaḥ // Rm_38.229{28} //",
  "S01ratnml_u:16310": "tat tṛtīyapuṭe pūrve guptā devī tathā sthitā /",
  "S01ratnml_u:16311": "haridvarṇā bhujābhyāṃ sa cāmaraṃ vibhratī dharā // Rm_38.230{29} //",
  "S01ratnml_u:16312": "nairṛte vasuguptākhyā devī raktās tathā sthitā /",
  "S01ratnml_u:16313": "bhujābhyāṃ vibhratī chatraṃ sarvaratnasamujvalaṃ // Rm_38.231{30} //",
  "S01ratnml_u:16314": "sarasvatī ca vāyavye devī pītā tathā sthitā /",
  "S01ratnml_u:16315": "dhvajahastā subhadrāṃgī sarvavidyārthadāyinī // Rm_38.232{31} //",
  "S01ratnml_u:16316": "iśāne caṃdrakāṃtākhyā devī śvetā tathā sthitā /",
  "S01ratnml_u:16317": "patākā vibhratī sarvaratnālaṃkārabhūṣitā // Rm_38.233{32} //",
  "S01ratnml_u:16318": "pūrvadvāre mahāyakṣo māṇibhadras tathā sthitaḥ /",
  "S01ratnml_u:16319": "kuṃkumābhā dadhad dorbhyāṃ nakulībījapūrakau // Rm_38.234{33} //",
  "S01ratnml_u:16320": "dakṣiṇe pūrṇabhadrākhyo nīlavarṇas tathāsthitaḥ /",
  "S01ratnml_u:16321": "karābhyāṃ vidadhad ratnastavakaṃ bījapūrakaṃ // Rm_38.235{34} //",
  "S01ratnml_u:16322": "(Rm 445)",
  "S01ratnml_u:16323": "paścime dhanado raktaḥ satvaparyaṃkasaṃsthitaḥ /",
  "S01ratnml_u:16324": "bhujadvayena vibhrāṇaḥ sughaṭabījapūrakau // Rm_38.236{35} //",
  "S01ratnml_u:16325": "uttare pītavarṇaś ca vaiśravaṇas tathā sthitaḥ /",
  "S01ratnml_u:16326": "bhujābhyāṃ saṃdadhad ratnaprasavabījapūrakauḥ // Rm_38.237{36} //",
  "S01ratnml_u:16327": "ity etā devatā sarvāḥ śrīdevīpramukhān kramāt /",
  "S01ratnml_u:16328": "dhyātvāvāhya tato datvā pādyācamanaprokṣaṇaṃ // Rm_38.238{37} //",
  "S01ratnml_u:16329": "tatas tā maṇḍale sarvāḥ pratiṣṭhāpya yathā kramaṃ /",
  "S01ratnml_u:16330": "ṣoḍaśavidhipūjāṃgaiḥ samarcayed yathā vidhi // Rm_38.239{38} //",
  "S01ratnml_u:16331": "gaṃdhaṃ puṣpaṃ tathā dhūpaṃ dīpaṃ naivedyam eva ca /",
  "S01ratnml_u:16332": "ete paṃcopacārās tu kaivalyaphaladāyinaḥ // Rm_38.240{39} //",
  "S01ratnml_u:16333": "iti paṃcopacārāḥ",
  "S01ratnml_u:16334": "pādyam arghyaṃ tathā snānaṃ madhuparkācanaṃ tathā /",
  "S01ratnml_u:16335": "gaṃdhaṃ puṣpaṃ ca dhūpaṃ ca dīpaṃ naivedyam eva ca /",
  "S01ratnml_u:16336": "pūtanācamanīyaṃ ca daśaitān saṃpracakṣyate // Rm_38.241{40} //",
  "S01ratnml_u:16337": "iti daśopacārā",
  "S01ratnml_u:16338": "āsanaṃ svāgataṃ pādyam arghyam ācamanīyakaṃ /",
  "S01ratnml_u:16339": "madhuparkācamanasnānaṃ vasanābharaṇāni ca // Rm_38.242{41} //",
  "S01ratnml_u:16340": "sugaṃdhasumano dhūpadīpanaivedyacaṃdanaṃ /",
  "S01ratnml_u:16341": "prayojayed arcanāyām upacārās tu ṣoḍaśaḥ // Rm_38.243{42} //",
  "S01ratnml_u:16342": "tato devyāḥ svahṛtmaṃtraṃ tathā upahṛdayaṃ japet /",
  "S01ratnml_u:16343": "sarvāsām api maṃtrāṇi yāvac chatasahasradhā // Rm_38.244{43} //",
  "S01ratnml_u:16344": "tataḥ stotrādibhi stutvā kṛtāṃjalipuṭo mudā /",
  "S01ratnml_u:16345": "kṛtvā pradakṣiṇāny evaṃ aṣṭāṃgaiḥ praṇayet punaḥ // Rm_38.245{44} //",
  "S01ratnml_u:16346": "tataś ca sāṃjaliḥ sthitvā prakuryāt pāpadeśanāṃ /",
  "S01ratnml_u:16347": "puṇyānumodanāṃ capi saṃsthitiyācanām api // Rm_38.246{45} //",
  "S01ratnml_u:16348": "tataḥ kṣīrodanaiḥ śuddharasaiḥ paṃcāmṛtair yutaṃ /",
  "S01ratnml_u:16349": "baliṃ gāthāḥ paṭhan dadyāt sarvabhūtā hi tuṣṭaye // Rm_38.247{46} //",
  "S01ratnml_u:16350": "tathā te vratinaḥ sarve sarvaṃ dhṛtvā samāhitāḥ /",
  "S01ratnml_u:16351": "yathā śāstrā samādiṣṭam anukuryu vrataṃ kramāt // Rm_38.248{47} //",
  "S01ratnml_u:16352": "tatas te vratinaḥ sarve dānaṃ dadyuḥ sa dakṣiṇaṃ /",
  "S01ratnml_u:16353": "gurave devatābhyo 'pi praṇameyuś ca sādaraṃ // Rm_38.249{48} //",
  "S01ratnml_u:16354": "tataḥ kṣamārthanaṃ kṛtvā sūtraṃ ṣoḍaśabheditaṃ /",
  "S01ratnml_u:16355": "ṣoḍaśagraṃthitaṃ pītaṃ vratibhyo gurur arpayet // Rm_38.250{49} //",
  "S01ratnml_u:16356": "tat sūtraṃ te samādāya sarve 'pi vratino mudā /",
  "S01ratnml_u:16357": "rakṣārthaṃ svakare vadhvā dadhyur vratasamāptitaḥ // Rm_38.251{50} //",
  "S01ratnml_u:16358": "tatas te vratinaḥ sarve dhṛtvā saṃpattiprārthanāṃ /",
  "S01ratnml_u:16359": "natvā kṣamārthanāṃ cāpi kṛtvā careyur utthitāḥ // Rm_38.252{51} //",
  "S01ratnml_u:16360": "tato dinatriyāmāgre yavagodhūmapiṣṭakaṃ /",
  "S01ratnml_u:16361": "saha paṃcāmṛtaiḥ sarvaiḥ kuryus tadvratapālanāṃ // Rm_38.253{52} //",
  "S01ratnml_u:16362": "tatas tevratinaḥ sarve snātvā cāpi samāhitāḥ /",
  "S01ratnml_u:16363": "dīpamālāḥ samujvālya tiṣṭheyu niśi jāgritāḥ // Rm_38.254{53} //",
  "S01ratnml_u:16364": "tāṃ devīṃ sagaṇāṃ smṛtvā paṭhanto dhāraṇīm api /",
  "S01ratnml_u:16365": "japastotrādikaṃ kṛtvā toṣayeyur upasthitāḥ // Rm_38.255{54} //",
  "S01ratnml_u:16366": "evaṃ te tan niśāṃ sarve vyatilaṃghya punas tathā /",
  "S01ratnml_u:16367": "(Rm 446)",
  "S01ratnml_u:16368": "prātaḥ sugaṃdhibhis tīrthe snātva śuddhāmvarāvṛtāḥ // Rm_38.256{55} //",
  "S01ratnml_u:16369": "tāṃ devīṃ sagaṇāṃ dhyātvā samāvāhya yathākramaṃ /",
  "S01ratnml_u:16370": "sarvapūjopahāraiś ca prārcayeyus tathādarāt // Rm_38.257{56} //",
  "S01ratnml_u:16371": "japastotrādikaṃ kṛtvā ratvā sāṃjalayo mudā /",
  "S01ratnml_u:16372": "kṛtvā pradakṣiṇāṃ cāpi kuryur aṣṭāṅgaprāṇatiṃ // Rm_38.258{57} //",
  "S01ratnml_u:16373": "tataś ca purataḥ sthitvā prakuryuḥ pāpadeśanāṃ /",
  "S01ratnml_u:16374": "puṇyānumodanāṃ cāpi prārthayeyuḥ susaṃsthitiṃ // Rm_38.259{58} //",
  "S01ratnml_u:16375": "tataḥ saṃbodhicaryārthaṃ sarvasatvahitārthataḥ /",
  "S01ratnml_u:16376": "sarvadravyasusaṃpattiḥ prārthayeyur yathechayā // Rm_38.260{59} //",
  "S01ratnml_u:16377": "tato guruṃ samabhyarcya datvā dānaṃ sadakṣiṇaṃ /",
  "S01ratnml_u:16378": "śraddhayā praṇatiṃ kṛtvā toṣayeyuḥ samādarāt // Rm_38.261{60} //",
  "S01ratnml_u:16379": "tato bhūtavaliṃ datvā prārthayitvā yathepsitaṃ /",
  "S01ratnml_u:16380": "kṛtvā kṣamārthanāṃ cāpi visarjayed yathāvidhi // Rm_38.262{61} //",
  "S01ratnml_u:16381": "tataḥ śāstā sa ācāryaḥ kṛtvā cāpi kṣamārthanāṃ /",
  "S01ratnml_u:16382": "saṃpūrṇaṃ tad vrataṃ kṛtvā vratasūtraṃ samāharet // Rm_38.263{62} //",
  "S01ratnml_u:16383": "tato 'bhiṣekam ādāya vratināpy abhiṣiṃcayet /",
  "S01ratnml_u:16384": "śubhāśiṣaṃ pradatvā ca tan maṇḍalaṃ visarjayet // Rm_38.264{63} //",
  "S01ratnml_u:16385": "tatas tad rajam ādāya koṣṭhāgāre suguptite /",
  "S01ratnml_u:16386": "nikṣipya pratisaṃsthāpya nityaṃ namet sadādarāt // Rm_38.265{64} //",
  "S01ratnml_u:16387": "aparaṃ puṣpādikaṃ sarvaṃ nirmālyaṃ savid ambhasi /",
  "S01ratnml_u:16388": "nāgān abhyarcya tat sarvaṃ samarppitvā pravāhayet // Rm_38.266{65} //",
  "S01ratnml_u:16389": "tan nadījalam ādāya gṛhe tataḥ samācaret /",
  "S01ratnml_u:16390": "tatra sarvatra geheṣu tajjalair abhiṣiṃcayet // Rm_38.267{66} //",
  "S01ratnml_u:16391": "tatas tan maṇḍale sthāne samāvāhya yathāvidhi /",
  "S01ratnml_u:16392": "śrīkumārīṃ mahādevīṃ samabhyarcya hi toṣayet // Rm_38.268{67} //",
  "S01ratnml_u:16393": "tatprasādaṃ samādāya gaṇacakraṃ yathāvidhi /",
  "S01ratnml_u:16394": "samabhyarcya yathārheṇa bhojanenapi toṣayet // Rm_38.269{68} //",
  "S01ratnml_u:16395": "evaṃ tad vratasaṃpūrṇaṃ kṛtvā sarve pramoditāḥ /",
  "S01ratnml_u:16396": "śrivasudhāṃ mahādevīṃ smṛtvā careyur ābhavaṃ // Rm_38.270{69} //",
  "S01ratnml_u:16397": "evam etad vidhānena śrīdevyāḥ śaraṇaṃ gataḥ /",
  "S01ratnml_u:16398": "yathāvidhi samādhāya vrataṃ caret samādarāt // Rm_38.271{70} //",
  "S01ratnml_u:16399": "tasya gṛhe tad ārabhya śrīdevī śrīvasundharā /",
  "S01ratnml_u:16400": "svayam āgatya sarvatra kṣemaṃ kṛtvā vaset sadā // Rm_38.272{71} //",
  "S01ratnml_u:16401": "tad ārābhya sadā tasya gṛhe sarvatra maṃgalaṃ /",
  "S01ratnml_u:16402": "nirupadravam ānaṃdaṃ sarvadāpi bhaved dhruvaṃ // Rm_38.273{72} //",
  "S01ratnml_u:16403": "tatas tasya gṛhe saṃpad dine dine pravarddhitā /",
  "S01ratnml_u:16404": "sarvadravyābhisaṃpūrṇā śrīdasyeva samudbhavet // Rm_38.274{73} //",
  "S01ratnml_u:16405": "atha cāpi tathā śaktau yaḥ śrāddhaḥ puruṣaḥ sudhīḥ /",
  "S01ratnml_u:16406": "snātvā śuddhāmvaro gehe śodhayitvā samaṃtataḥ // Rm_38.275{74} //",
  "S01ratnml_u:16407": "śrīdevyāḥ pratimāyaivaṃ paṭaṃ vāpi prasārya ca /",
  "S01ratnml_u:16408": "yathāśakti samabhyarcya dhāraṇīṃ sarvadā paṭhet // Rm_38.276{75} //",
  "S01ratnml_u:16409": "tasyāpi ca gṛhe tiṣṭhec chrīdevī sagaṇānvitā /",
  "S01ratnml_u:16410": "tathā tatra bhaved evaṃ maṃgalaṃ nirupadravaṃ // Rm_38.277{76} //",
  "S01ratnml_u:16411": "(Rm 447)",
  "S01ratnml_u:16412": "tadā tasya gṛhe saṃpad dine dine hi varddhate /",
  "S01ratnml_u:16413": "sarvadravyābhisaṃpūrṇā bhaven na kṣiṇuyāt kvacit // Rm_38.278{77} //",
  "S01ratnml_u:16414": "atha vā prāktane pītarajasā maṃḍalaṃ tathā /",
  "S01ratnml_u:16415": "varttayitvātra tad rātrīṃ niyamenātināmayet // Rm_38.279{78} //",
  "S01ratnml_u:16416": "prātaḥ snātvā sugaṃdhena śuddhapītāmvarāvṛtaḥ /",
  "S01ratnml_u:16417": "brahmacārī viśuddhātmā triratnaśaraṇaṃ gataḥ // Rm_38.280{79} //",
  "S01ratnml_u:16418": "tāṃ śrīvasuṃdharāṃ devīṃ dhyātvāhya samāhitaḥ /",
  "S01ratnml_u:16419": "yathāśakti samabhyarcya dhāraṇīṃ śraddhayā paṭhet // Rm_38.281{80} //",
  "S01ratnml_u:16420": "tasyāpi ca gṛhe bhadraṃ kṛtvā devī vaset sadā /",
  "S01ratnml_u:16421": "tatas tathā kramāt saṃpat parivṛddhā bhaved dhruvaṃ // Rm_38.282{81} //",
  "S01ratnml_u:16422": "atha prātas tathā snātvā śuddhavastrāvṛtaḥ sudhīḥ /",
  "S01ratnml_u:16423": "brahmacārī samādhāya triratnaśaraṇaṃ gataḥ // Rm_38.283{82} //",
  "S01ratnml_u:16424": "śubhe sthāne paṭaṃ cāpi devyā mūrttiṃ prasārya ca /",
  "S01ratnml_u:16425": "yāthāśakti samabhyarcya trivārān dhāraṇīṃ paṭhet // Rm_38.284{83} //",
  "S01ratnml_u:16426": "tasyāpi ca gṛhe bhadraṃ kṛtvā devī sadā vaset /",
  "S01ratnml_u:16427": "tathā tatra mahāsaṃpad abhivṛddhā bhaved dhruvaṃ // Rm_38.285{84} //",
  "S01ratnml_u:16428": "atha vā ca tathā snātvā śuddhavastrāvṛtaḥ sudhīḥ /",
  "S01ratnml_u:16429": "brahmacārī viśuddhātmā triratnaśaraṇaṃ gataḥ // Rm_38.286{85} //",
  "S01ratnml_u:16430": "śubhe sthāne gṛhe devyāś candanenāpi maṃḍalaṃ /",
  "S01ratnml_u:16431": "varttayitvā tathā devīṃ dhyatvāvāhya samarcayet // Rm_38.287{86} //",
  "S01ratnml_u:16432": "saṃpaṭhed dhāraṇīṃ caivaṃ kuryāj japastavādikaṃ /",
  "S01ratnml_u:16433": "kṛtvā pradakṣiṇāny evaṃ natvā saṃprārthayen nidhiṃ // Rm_38.288{87} //",
  "S01ratnml_u:16434": "tasyāpi ca gṛhe devī maṃgalaṃ nirupadravaṃ /",
  "S01ratnml_u:16435": "kṛtvā svayaṃ samāśritya nivaset sarvadā dhruvaṃ // Rm_38.289{88} //",
  "S01ratnml_u:16436": "tatas tatra gṛhe saṃpatsarvadravyasamanvitā /",
  "S01ratnml_u:16437": "abhivṛddhya bhaven nūnaṃ nidhiś cāpi samudbhavet // Rm_38.290{89} //",
  "S01ratnml_u:16438": "atha vā svagṛhe śuddhe kośakoṣṭhālaye 'pi ca /",
  "S01ratnml_u:16439": "tathā paragṛhe vāpi manoramye 'bhiśodhite // Rm_38.291{90} //",
  "S01ratnml_u:16440": "atha tathāgatasyāpi lokeśasyāpi cāgrataḥ /",
  "S01ratnml_u:16441": "tathānyabodhisatvānāṃ devatānāṃ tathāgrataḥ // Rm_38.292{91} //",
  "S01ratnml_u:16442": "candanenāpi kṛtvaivaṃ śrīdevyā maṇḍalaṃ tathā /",
  "S01ratnml_u:16443": "vidhivan manasā dhyātvā samāvāhya samarcayet // Rm_38.293{92} //",
  "S01ratnml_u:16444": "tathā tathāgatānaṃ ca trailokādhipater api /",
  "S01ratnml_u:16445": "tathānyabodhisatvānāṃ yathāśakti samarcayet // Rm_38.294{93} //",
  "S01ratnml_u:16446": "tatas tāṃ sagaṇāṃ devīṃ dhyātvā japet samāhitaḥ /",
  "S01ratnml_u:16447": "saṃpaṭhed dhāraṇīṃ cāpi śraddhayā bhaktimānasaḥ // Rm_38.295{94} //",
  "S01ratnml_u:16448": "tatha caikam ahorātram avichinnaṃ paṃthen mudā /",
  "S01ratnml_u:16449": "yāvat tripaṃcasaptāhorātrāṇi ca paṭhet tathā // Rm_38.296{95} //",
  "S01ratnml_u:16450": "ācāryaś ca tathā rātrau striḥ kṛtvā divasasya ca /",
  "S01ratnml_u:16451": "sa lokapālabhūtebhyo baliṃ dadyād yathāvidhi // Rm_38.297{96} //",
  "S01ratnml_u:16452": "tato dānapatiḥ śāstre sarvopakaraṇādikaṃ /",
  "S01ratnml_u:16453": "dāne sadakṣiṇaṃ dadyād anyebhyo 'pi tathādarāt // Rm_38.298{97} //",
  "S01ratnml_u:16454": "(Rm 448)",
  "S01ratnml_u:16455": "tataś ca sāṃjalir natvā prārthayitvā kṣamām api /",
  "S01ratnml_u:16456": "saṃbodhisādhanīṃ dravyasaṃpattiṃ prārthayen mudā // Rm_38.299{98} //",
  "S01ratnml_u:16457": "tataḥ sarvaṃ samāpyaivaiḥ kṛtvāpi tad visarjanaṃ /",
  "S01ratnml_u:16458": "yathārhabhojanaiḥ sarvāñ chāstrādīn samatoṣayet // Rm_38.300{99} //",
  "S01ratnml_u:16459": "tan maṇḍale rajaḥ sarvaṃ samādāya sapuṣpakaṃ /",
  "S01ratnml_u:16460": "koṣṭhakoṣṭhālayāgāre nikṣipya sthāpayet sadā // Rm_38.301{100} //",
  "S01ratnml_u:16461": "tad rajo yatra nikṣiptaṃ tatra saṃpat pravarddhitaḥ /",
  "S01ratnml_u:16462": "sarvadravyābhisaṃpūrṇā bhaven na kṣiṇuyāt kvacit // Rm_38.302{1} //",
  "S01ratnml_u:16463": "nirmālyam aparaṃ sarvaṃ sanaivedyadhvajādikaṃ /",
  "S01ratnml_u:16464": "nadyāṃ nāgān samabhyarya saṃprakṣipya pravāhayet // Rm_38.303{2} //",
  "S01ratnml_u:16465": "tatas tad dhāraṇīvidyā bhavet paṭhitasiddhitā /",
  "S01ratnml_u:16466": "yatrāpi paṭhyate tatra saṃpat pravarddhitā bhavet // Rm_38.304{3} //",
  "S01ratnml_u:16467": "evaṃ satyaṃ samākhyātaṃ sarvair api munīśvaraṃ /",
  "S01ratnml_u:16468": "śrīdevyāḥ sādhanaṃ kalyaṃ matvaivaṃ cara tad vrataṃ // Rm_38.305{4} //",
  "S01ratnml_u:16469": "ya evaṃ śrīmahādevyāḥ śraddhayā śaraṇaṃ gataḥ /",
  "S01ratnml_u:16470": "yathāvidhi samādhāya carate vratam ādarāt // Rm_38.306{5} //",
  "S01ratnml_u:16471": "tasya māragaṇāḥ sarve satvopadravakārakāḥ /",
  "S01ratnml_u:16472": "viheṭhanāṃ sadā kvāpi karttu maivābhiśaknuyuḥ // Rm_38.307{6} //",
  "S01ratnml_u:16473": "sarvaśakrādayo devāḥ sarvadaityādhipā api /",
  "S01ratnml_u:16474": "grahās tārāś ca siddhāś ca sādhyā vidyādharā api // Rm_38.308{7} //",
  "S01ratnml_u:16475": "lokapālāś ca sarve 'pi gaṃdharvāḥ kiṃnarā api /",
  "S01ratnml_u:16476": "yakṣāś ca rākṣasāḥ sarve nāgāś ca garuḍā api // Rm_38.309{8} //",
  "S01ratnml_u:16477": "mātṛkā bhairavāḥ sarve sakumāravināyakāḥ /",
  "S01ratnml_u:16478": "mahākālāś ca ḍākinyaḥ śākinyo 'pi tathāparāḥ // Rm_38.310{9} //",
  "S01ratnml_u:16479": "yoginyo 'pi tathā sarve vīrā yamāntakādayaḥ /",
  "S01ratnml_u:16480": "rakṣanti sarvadā nityaṃ śrīdevyāḥ śaraṇāśritaṃ // Rm_38.311{10} //",
  "S01ratnml_u:16481": "dhāraṇīpāṭhakaṃ yo 'pi sādhakaṃ vratacāriṇaṃ /",
  "S01ratnml_u:16482": "tathā bhūtagaṇāḥ sarve piśācāś ca durāśayāḥ // Rm_38.312{11} //",
  "S01ratnml_u:16483": "sarve jvarādayo rogā apasmārādayo 'pi ca // Rm_38.313{12} //",
  "S01ratnml_u:16484": "unmādā piṭakāś cāpi sarve kuṣṭhāś ca kachavaḥ /",
  "S01ratnml_u:16485": "śrīdevīvratino dehe na spṛśaṃti kadācana // Rm_38.314{13} //",
  "S01ratnml_u:16486": "ītayaś ca tathā sarvā mahopadravakārakāḥ /",
  "S01ratnml_u:16487": "tasya deśe gṛhe dehe na viśanti kadā cana // Rm_38.315{14} //",
  "S01ratnml_u:16488": "vasuṃdharyā vrate yatra dhāraṇī ca pravarttate /",
  "S01ratnml_u:16489": "tatra māragaṇā duṣṭā upasargā viśanti na // Rm_38.316{15} //",
  "S01ratnml_u:16490": "nṛpāgnyudakā caurādi duṣṭāḥ śaṭhāś ca vaṃcakāḥ /",
  "S01ratnml_u:16491": "śrīdevīvratinaḥ kiṃcid apakartuṃ na śaknuyuḥ // Rm_38.317{16} //",
  "S01ratnml_u:16492": "yaś ca śrīvasudhārāyā bhaktimāñ charaṇaṃ gataḥ /",
  "S01ratnml_u:16493": "sarvadā smaraṇaṃ kṛtvā bhajate saṃcarad vrataṃ // Rm_38.318{17} //",
  "S01ratnml_u:16494": "yaś ca tasyā mahādevyā dhāraṇīṃ muditaḥ smaran /",
  "S01ratnml_u:16495": "paṭhate sarvadāpy evaṃ parebhyo 'pi samādiśet // Rm_38.319{18} //",
  "S01ratnml_u:16496": "yaś caitad dhāraṇīṃ samyag 'likhel likhāyayed api /",
  "S01ratnml_u:16497": "likhitāṃ samādāya saṃsthāpya bhajate gṛhe // Rm_38.320{19} //",
  "S01ratnml_u:16498": "yaś cāpi hṛdayaṃ devyā likhitvā bhūrjapatrake /",
  "S01ratnml_u:16499": "(Rm 449)",
  "S01ratnml_u:16500": "mūrddhni kaṇṭhe bhuje vāhau dadhāti nityam ādarāt // Rm_38.321{20} //",
  "S01ratnml_u:16501": "teṣām api ca sarveṣāṃ māravighnopasargikāḥ /",
  "S01ratnml_u:16502": "sarve 'pi sarvadā kvāpi hy apakarttuṃ na śaknuyuḥ // Rm_38.322{21} //",
  "S01ratnml_u:16503": "sarve 'pi bodhisatvās te traidhātukanivāsinaḥ /",
  "S01ratnml_u:16504": "etadvidyānubhāvena dānapāramitāśritāḥ // Rm_38.323{22} //",
  "S01ratnml_u:16505": "sarvopakaraṇaiḥ sarvān satvān saṃtarppayanty api /",
  "S01ratnml_u:16506": "tathā dānaṃ sadā kṛtvā bodhimārge caranti ye // Rm_38.324{23} //",
  "S01ratnml_u:16507": "te sarve krameṇaivaṃ pūrya pāramitā daśaḥ /",
  "S01ratnml_u:16508": "sarvān māragāṇāṃ jitvā prāpnuyu bodhisaṃpadaṃ // Rm_38.325{24} //",
  "S01ratnml_u:16509": "sarvabhūpāś ca rājānaś cakravarttyādayo nṛpāḥ /",
  "S01ratnml_u:16510": "pālayanti prajā lokān dharmair lakṣmīvratodbhavaiḥ // Rm_38.326{25} //",
  "S01ratnml_u:16511": "evam anye 'pi lokāś ca ye ye saṃpatsamṛddhitāḥ /",
  "S01ratnml_u:16512": "mahādhanā mahābhogāḥ sarvadravyasamanvitāḥ // Rm_38.327{26} //",
  "S01ratnml_u:16513": "datvā dānaṃ sukhaṃ bhuktvā yāvajjīvaṃ śubhe sadā /",
  "S01ratnml_u:16514": "pracaranty api sarve te jñeyā lakṣmīprasādataḥ // Rm_38.328{27} //",
  "S01ratnml_u:16515": "ye śrīdevyā vrataṃ dhṛtvā sarvārthibhyo yathepsitaṃ /",
  "S01ratnml_u:16516": "dadāti te mahāsatvāḥ śrīmantaḥ sadguṇānvitāḥ // Rm_38.329{28} //",
  "S01ratnml_u:16517": "yaśaḥsaṃpatsamāpannāḥ sarvavidyākalāspadāḥ /",
  "S01ratnml_u:16518": "dharmātmāno maheśākhyaḥ sudhiyaḥ satyavādinaḥ // Rm_38.330{29} //",
  "S01ratnml_u:16519": "suśīlāḥ subhagā bhadrāḥ kṣāntisaurabhyavāsinaḥ /",
  "S01ratnml_u:16520": "saumyendriyā viśuddhāṃgāḥ karuṇārdraśubhāśayāḥ // Rm_38.331{30} //",
  "S01ratnml_u:16521": "balavīryamahotsāhā niḥkleśāḥ susamāhitāḥ /",
  "S01ratnml_u:16522": "jitendriyā mahādhīrāḥ prajñāvanto vicakṣaṇāḥ // Rm_38.332{31} //",
  "S01ratnml_u:16523": "upāyavidhivijñāś ca sarvasatvahitārthinaḥ /",
  "S01ratnml_u:16524": "supraṇidhisamādhānā balino brahmacāriṇaḥ // Rm_38.333{32} //",
  "S01ratnml_u:16525": "jñānavijñānavidvānsaḥ sarvasatvaśubhaṃkarāḥ /",
  "S01ratnml_u:16526": "bodhisatvā jagannāthā buddhātmajā bhavaṃty api // Rm_38.334{33} //",
  "S01ratnml_u:16527": "yatibhir nā atītās te varttamānā anāgatāḥ /",
  "S01ratnml_u:16528": "te 'pi sarve mahādevyā vratapuṇyānubhāvataḥ // Rm_38.335{34} //",
  "S01ratnml_u:16529": "kramāt pāramitāḥ sarvāḥ paripūrya samāhitāḥ /",
  "S01ratnml_u:16530": "bodhilabdhā bhavaṃty evaṃ lapsyaṃti nānyathā khalu // Rm_38.336{35} //",
  "S01ratnml_u:16531": "evaṃ matvā mahāvidyaṃ śrīdevīṃ dhāraṇīṃ parāṃ /",
  "S01ratnml_u:16532": "samādhāya paṭhan nityaṃ vrataṃ cara samādarāt // Rm_38.337{36} //",
  "S01ratnml_u:16533": "eṣā mahaiśvarī devī bodhilakṣmīr jineśvaśrī /",
  "S01ratnml_u:16534": "jananī sarvabuddhānāṃ dhātrī mātānupālinī // Rm_38.338{37} //",
  "S01ratnml_u:16535": "adhṛṣyā sarvaduṣṭānāṃ sarvavighnavināśinī /",
  "S01ratnml_u:16536": "mahāvidyeśvarī bhadrā sarvāriṣṭhanisūdanī // Rm_38.339{38} //",
  "S01ratnml_u:16537": "yasyāḥ śaraṇamātreṇa vrataṃ caraṃti mānavāḥ /",
  "S01ratnml_u:16538": "dāridryaduḥkhaśokāgnau na pataṃti kadāpi te // Rm_38.340{39} //",
  "S01ratnml_u:16539": "acintitāni ratnādi dhanadravyaguṇāni ca /",
  "S01ratnml_u:16540": "yaśodharmārthakāmādi sukhāni samavāpnuyuḥ // Rm_38.341{40} //",
  "S01ratnml_u:16541": "etatpuṇyam asaṃkhyeyam aprameyaṃ mahattaraṃ /",
  "S01ratnml_u:16542": "sarvair api munīndrair hi saṃkhyātuṃ nāpi śakyate // Rm_38.342{41} //",
  "S01ratnml_u:16543": "sarve vratajapuṇyānāni saṃkhyātum abhiśakyate /",
  "S01ratnml_u:16544": "tad etadvratapuṇyānāṃ saṃkhyātuṃ kena śakyate // Rm_38.343{42} //",
  "S01ratnml_u:16545": "(Rm 450)",
  "S01ratnml_u:16546": "yad etadvratasādṛśyaṃ kutrāpi no hi vidyate /",
  "S01ratnml_u:16547": "tad adhikaṃ kuto loke sarvatrāpi na dṛśyate // Rm_38.344{43} //",
  "S01ratnml_u:16548": "īdṛk puṇyamahāratnaṃ trailokyeṣv api durllabhaṃ /",
  "S01ratnml_u:16549": "triratnabhajanād eva labhyate bhuvi mānavaṃ // Rm_38.345{44} //",
  "S01ratnml_u:16550": "tad evaṃ tvaṃ parijñāya triratnaśaraṇaṃ gataḥ /",
  "S01ratnml_u:16551": "śrīdevīṃ vidhināvāhya vrataṃ cara samāhitaḥ // Rm_38.346{45} //",
  "S01ratnml_u:16552": "etatpuṇyānubhāvena sarvadā sadgatīṃ gataḥ /",
  "S01ratnml_u:16553": "śrīsaṃpattisamāpannaḥ pradātā sukhabhṛd bhavet // Rm_38.347{46} //",
  "S01ratnml_u:16554": "trividhāṃ bodhim āsādya saṃbuddhapadam āpnuyuḥ // Rm_38.348{47/} //",
  "S01ratnml_u:16555": "iti hetor mahādevyāḥ svayaṃ tvaṃ śaraṇaṃ gataḥ /",
  "S01ratnml_u:16556": "vrataṃ caraṃs tathā loke pracāraya samaṃtataḥ // Rm_38.349{48} //",
  "S01ratnml_u:16557": "iti tayā mahādevyāḥ samādiṣṭaṃ niśamya saḥ /",
  "S01ratnml_u:16558": "senaḥ kṛtāṃjalir natvā tāṃ devīm evam abravīt // Rm_38.350{49} //",
  "S01ratnml_u:16559": "evaṃ devi kariṣyāmi bhavatyājñāṃ śiro vahan /",
  "S01ratnml_u:16560": "tat prasīda mahādevyā dhāraṇīṃ saṃpradehi me // Rm_38.351{50} //",
  "S01ratnml_u:16561": "iti saṃprārthitaṃ tena śrutvā sā saṃprasāditā /",
  "S01ratnml_u:16562": "devī taṃ senam ālokya samāmaṃtryaivam ādiśat // Rm_38.352{51} //",
  "S01ratnml_u:16563": "sādhu sena gṛhāṇa tvaṃ devyāyā dhāraṇīṃ varāṃ /",
  "S01ratnml_u:16564": "svayaṃ paṭhaṃ parebhyo 'pi deśayasva yathāvidhi // Rm_38.353{52} //",
  "S01ratnml_u:16565": "ity ādiśyāpsarorūpā sā śrīdevī vasuṃdharā /",
  "S01ratnml_u:16566": "tasmai senāsu tāṃ devyā dhāraṇīṃ saṃpaṭhan dadau // Rm_38.354{53} //",
  "S01ratnml_u:16567": "sa senas tāṃ mahādevīṃ praṇatvā sāṃjalir mudā /",
  "S01ratnml_u:16568": "śrīdevyā dhāraṇīṃ vidyāṃ praṇatvā śraddhayādade // Rm_38.355{54} //",
  "S01ratnml_u:16569": "tataḥ sā cāpsaro devī tasmai senāya sādaraṃ /",
  "S01ratnml_u:16570": "sa paṃcāmṛtagodhūmai piṣṭakaṃ pālane dadau // Rm_38.356{55} //",
  "S01ratnml_u:16571": "tad dattaṃ piṣṭataṃ taṃ sa seno dṛṣṭvā pramoditaḥ /",
  "S01ratnml_u:16572": "praṇatvādāya taṃ bhūpaṃ smṛtvā na bubhuje svayaṃ // Rm_38.357{56} //",
  "S01ratnml_u:16573": "tadā divyapsarorūpaṃ tyaktvā sākṣāt trimūrttidhṛk /",
  "S01ratnml_u:16574": "caṃdramaṇḍalamadhyasthabhadraghaṭoparisthitā // Rm_38.358{57} //",
  "S01ratnml_u:16575": "darśayām āsa rūpaṃ svaṃ prabhāmaṇḍalavarttitaṃ /",
  "S01ratnml_u:16576": "anyā devyo 'pi rūpaṃ svaṃ dhṛtvā devīṃ vasuṃdharāṃ // Rm_38.359{58} //",
  "S01ratnml_u:16577": "parivṛtya puro dhāya patākādhvajacāmaraiḥ /",
  "S01ratnml_u:16578": "vījayaṃtyaḥ sarvadikṣu tasthu saṃproktarūpavat // Rm_38.360{59} //",
  "S01ratnml_u:16579": "tataḥ sa sena utthāya tāṃ devīṃ sagaṇāṃ mudā /",
  "S01ratnml_u:16580": "muhurmuhur vaddhagala aṣṭāṅgaiḥ praṇatiṃ vyadhāt // Rm_38.361{60} //",
  "S01ratnml_u:16581": "tataḥ sa sena ādhāya sapaṃcāmṛtapiṣṭakaṃ /",
  "S01ratnml_u:16582": "taṃ jalaṃ ca samādhāya sahasā nṛpāṃtike yayau // Rm_38.362{61} //",
  "S01ratnml_u:16583": "tatra sa sena ālokya nṛpaṃ durād upāgataṃ /",
  "S01ratnml_u:16584": "tad amṛtādikaṃ sarvam upasthāpyāpy adhaukayat // Rm_38.363{62} //",
  "S01ratnml_u:16585": "tataḥ sa sena ālokya taṃ nṛpaṃ sāṃjalir mudā /",
  "S01ratnml_u:16586": "praṇatvā suprasannāsyaḥ purataḥ samupāśrayat // Rm_38.364{63} //",
  "S01ratnml_u:16587": "tam amṛtādikaṃ sarvaṃ dṛṣṭvā sa vismito nṛpaḥ /",
  "S01ratnml_u:16588": "kiṃ vilaṃvaṃ kṛtaś caitad ity evaṃ tam apṛchata // Rm_38.365{67/} //",
  "S01ratnml_u:16589": "(Rm 451)",
  "S01ratnml_u:16590": "iti pṛṣṭe narendreṇa sa senaḥ samupāśritaḥ /",
  "S01ratnml_u:16591": "taṃ narendraṃ samālokya vinayann evam abravīt // Rm_38.366{68} //",
  "S01ratnml_u:16592": "kṣamasva bho mahārāja yad arthe me vilaṃvitaṃ /",
  "S01ratnml_u:16593": "tat sarvaṃ samupākhyāya bhavantaṃ bodhayāny api // Rm_38.367{69} //",
  "S01ratnml_u:16594": "idaṃ tāvan mahārāja suranadyamṛtaṃ pivā /",
  "S01ratnml_u:16595": "idaṃ paṃcāmṛtaṃ cāpi bhukṣvedaṃ ca supiṣṭakaṃ // Rm_38.368{70} //",
  "S01ratnml_u:16596": "ity uktvā sa samādāya kamaṇḍaluṃ samarppayat /",
  "S01ratnml_u:16597": "bhogyaṃ paṃcāmṛtaṃ cāpi piṣṭakaṃ cāgrataḥ prabhoḥ // Rm_38.369{71} //",
  "S01ratnml_u:16598": "tad amṛtādikaṃ sarvaṃ dṛṣṭvā sa mudito nṛpaḥ /",
  "S01ratnml_u:16599": "kamaṇḍaluṃ samādāya papau tat surasāmṛtaṃ // Rm_38.370{72} //",
  "S01ratnml_u:16600": "tataḥ sa nṛpatis tuṣṭo nistṛṣṇāhlāditāśayaḥ /",
  "S01ratnml_u:16601": "taṃ ca paṃcāmṛtaṃ bhogyaṃ bubhuje piṣṭakāny api // Rm_38.371{73} //",
  "S01ratnml_u:16602": "tataḥ sa nṛpatis tuṣṭo mahānaṃdapramoditaḥ /",
  "S01ratnml_u:16603": "taṃ senaṃ sumatiṃ dhīraṃ samālokyaivam abravīt // Rm_38.372{73/} //",
  "S01ratnml_u:16604": "tvam apīdaṃ sudhākalpam amṛtaṃ piva sanmate /",
  "S01ratnml_u:16605": "bhukṣva pacāmṛtaṃ bhogyaṃ piṣṭakaṃ cedam uttamaṃ // Rm_38.373{74} //",
  "S01ratnml_u:16606": "iti rājñā samādiṣṭe sa senaḥ pratimaṃḍitaḥ /",
  "S01ratnml_u:16607": "tad amṛtādikaṃ sarvam ādāya bubhuje svayaṃ // Rm_38.374{75} //",
  "S01ratnml_u:16608": "tatas tac cheṣam ādāya sa senaḥ paritoṣitaḥ /",
  "S01ratnml_u:16609": "aśvāya samupasthāpya sarvaṃ dadau vinodayan // Rm_38.375{76} //",
  "S01ratnml_u:16610": "so 'pi cāśvaḥ samālokya tat sarvam amṛtādikaṃ /",
  "S01ratnml_u:16611": "āśvādya paribhuṃjāno mahānaṃdaṃ samāyayau // Rm_38.376{77} //",
  "S01ratnml_u:16612": "tataḥ sa nṛpati rājā pariśuddhāśayo mudā /",
  "S01ratnml_u:16613": "taṃ senaṃ tam upāmaṃtrya punar evam apṛchata // Rm_38.377{78} //",
  "S01ratnml_u:16614": "aho sena tvam ānītaṃ yad etad amṛtādikaṃ /",
  "S01ratnml_u:16615": "kutaḥ kathaṃ samāsādya tat satyaṃ vaktum arhasi // Rm_38.378{79} //",
  "S01ratnml_u:16616": "ity evaṃ prārthite rājñā sa senaḥ sāṃjalir mudā /",
  "S01ratnml_u:16617": "svāminaṃ taṃ nṛpaṃ natvā samālokyaivam abravīt // Rm_38.379{80} //",
  "S01ratnml_u:16618": "śṛṇu rājan samādhāya yad etad amṛtādikaṃ /",
  "S01ratnml_u:16619": "mayāsādya samānītaṃ tat saṃnivedayāni te // Rm_38.380{81} //",
  "S01ratnml_u:16620": "yad atra tvaṃ tṛṣārtto 'si tadarthe 'haṃ sasaṃbhramaḥ /",
  "S01ratnml_u:16621": "jalam anveṣituṃ tatra vane paśyan bhramāmy ahaṃ // Rm_38.381{82} //",
  "S01ratnml_u:16622": "kutrāpi dṛśyate nātra pānīyaṃ nirjane vane /",
  "S01ratnml_u:16623": "tato dūrataraṃ gatvā jalam anveṣituṃ bhrame // Rm_38.382{83} //",
  "S01ratnml_u:16624": "tatrāpi dṛśyate naiva jalaṃ kvāpi samaṃtataḥ /",
  "S01ratnml_u:16625": "tato 'tidūrato nadyāḥ śabdaṃ śṛṇvann anuvraje // Rm_38.383{84} //",
  "S01ratnml_u:16626": "tacchabdānusaran gatvā paśyāmi suranimnagāṃ /",
  "S01ratnml_u:16627": "tatra devīgaṇāś cāpi paśyāmi vratacārikāḥ // Rm_38.384{85} //",
  "S01ratnml_u:16628": "tatra tāsāṃ samālokya samākraṃdaṃti sādaraṃ /",
  "S01ratnml_u:16629": "tato 'haṃ tatprabhāvena tāṃ nadīṃ laṃghayan vraje // Rm_38.385{86} //",
  "S01ratnml_u:16630": "tatra māṃ samupāhūya sarvā tā apsarogaṇāḥ /",
  "S01ratnml_u:16631": "kutaḥ katham ihāyāsi tvaṃ vadeti babhāṣire // Rm_38.386{87} //",
  "S01ratnml_u:16632": "tato 'haṃ samupāsṛtya tāḥ sarvā apsarogaṇāḥ /",
  "S01ratnml_u:16633": "sāṃjaliḥ sādaraṃ natvā pura evaṃ nivedaya // Rm_38.387{88} //",
  "S01ratnml_u:16634": "(Rm 452)",
  "S01ratnml_u:16635": "sūryodayo mahārājo mahīpālo narādhipaḥ /",
  "S01ratnml_u:16636": "tasyodyāne varāhau dvau prakurvāta upadravaṃ // Rm_38.388{89} //",
  "S01ratnml_u:16637": "tan niśamya sa bhūpālaḥ samaṃtrisainyapaurikaḥ /",
  "S01ratnml_u:16638": "saha bhogyaṃ samāruhya varāhau haṃtuṃ udyayau // Rm_38.389{90} //",
  "S01ratnml_u:16639": "tatrodyāne caturdikṣu parivṛtya samaṃtataḥ /",
  "S01ratnml_u:16640": "hāhākāraṃ prakurvantas tiṣṭhanti te nṛpādayaḥ // Rm_38.390{91} //",
  "S01ratnml_u:16641": "tatas tau dvau mahāghorau varāhau saha sāgataḥ /",
  "S01ratnml_u:16642": "udyānān nirgatau vegān nṛpāntikāt parāgatau // Rm_38.391{92} //",
  "S01ratnml_u:16643": "tatra sa nṛpatiḥ kopāt tau varāhāv anudrutaḥ /",
  "S01ratnml_u:16644": "aśvam āruhya vegena praviṣṭo bhramate vane // Rm_38.392{93} //",
  "S01ratnml_u:16645": "tatra sa nṛpatir aśvād vegāt pradhāvato 'patat /",
  "S01ratnml_u:16646": "śramatāpapipāsārtto tarutale niṣīdati // Rm_38.393{94} //",
  "S01ratnml_u:16647": "tasya rājñas tṛṣārttasya jalam anveṣituṃ bhraman /",
  "S01ratnml_u:16648": "kutrāpi nirjane 'raṇye jalaṃ paśyāmy ahaṃ na hi // Rm_38.394{95} //",
  "S01ratnml_u:16649": "tato dūrataraṃ gatvā jalam anviṣya sarvataḥ /",
  "S01ratnml_u:16650": "bhraman dūrān nadīśabdaṃ śrutvāhaṃ samupāsare // Rm_38.395{96} //",
  "S01ratnml_u:16651": "etad artham ahaṃ devyo dūrataḥ sahasāgataḥ /",
  "S01ratnml_u:16652": "tad bhavantyaḥ prasīdaṃtu dṛśyaṃte bhāgyato mayā // Rm_38.396{97} //",
  "S01ratnml_u:16653": "bhavantyo 'pi kim arthe 'tra viharanti samāśritāḥ /",
  "S01ratnml_u:16654": "iti pṛṣṭe mayā tāś ca devyaḥ sarvāḥ prasāditāḥ // Rm_38.397{93} //",
  "S01ratnml_u:16655": "ādarān māṃ samāmaṃtrya pura evaṃ babhāṣire /",
  "S01ratnml_u:16656": "mānava tvaṃ na jānīṣe yad iheva mamāśritā /",
  "S01ratnml_u:16657": "tad arthaṃ samupākhyāyas tat saṃśṛṇu samāhitaḥ // Rm_38.398{99} //",
  "S01ratnml_u:16658": "yā śrībhagavatī devī māheśvarī vasuṃdharā /",
  "S01ratnml_u:16659": "tasyā vrataṃ vayaṃ sarvā caritum iha saṃsthitāḥ // Rm_38.399{100} //",
  "S01ratnml_u:16660": "tad atra no vrataṃ paśyaṃ kṣaṇaṃ tiṣṭha samāhitaḥ /",
  "S01ratnml_u:16661": "etaddṛṣṭe 'pi te puṇyaṃ saṃprajāyen mahattaraṃ // Rm_38.400{1} //",
  "S01ratnml_u:16662": "iti tābhiḥ samādiṣṭaṃ śrutvāhaṃ saṃpramoditaḥ /",
  "S01ratnml_u:16663": "tatheti prativijñapya tad vrataṃ draṣṭum āśrame // Rm_38.401{2} //",
  "S01ratnml_u:16664": "tatas tā apsarodevyaḥ sarvās tatra yathākramaṃ /",
  "S01ratnml_u:16665": "svasvāsane samāśritya prārabhanti yathākramāt // Rm_38.402{3} //",
  "S01ratnml_u:16666": "tatra tā maṃḍale devīṃ sagaṇāṃ śrīvasuṃdharāṇ /",
  "S01ratnml_u:16667": "yathāvidhiṃ samāvāhya pūjayaṃti samādarāt // Rm_38.403{4} //",
  "S01ratnml_u:16668": "japastotrādikaṃ kṛtvā sarvāḥ sāṃjalayaś ca tāḥ /",
  "S01ratnml_u:16669": "natvā pradakṣiṇīkṛtya prārthayaṃti susaṃpadaṃ // Rm_38.404{5} //",
  "S01ratnml_u:16670": "tatas tā apsarodevyaḥ sarvāḥ samāptite vrate /",
  "S01ratnml_u:16671": "sa paṃcāmṛtaiḥ pūpaiḥ kurvaṃti vratapālanāṃ // Rm_38.405{6} //",
  "S01ratnml_u:16672": "mahyam api tathā dattaṃ tābhiḥ sarvābhir ādarāt /",
  "S01ratnml_u:16673": "idaṃ paṃcāṃṛtaṃ bhojyaṃ godhūmapiṣṭakaṃ varaṃ // Rm_38.406{7} //",
  "S01ratnml_u:16674": "smṛtvā bhavaṃtam ādāya tābhir dattaṃ samādarāt /",
  "S01ratnml_u:16675": "tathā pātre pratiṣṭhāpya gopayāmi tavārthataḥ // Rm_38.407{8} //",
  "S01ratnml_u:16676": "tato 'haṃ sāṃjalir natvā tā devīḥ sakalā api /",
  "S01ratnml_u:16677": "tathā caritum ālocya prārthayāmi vidhiṃ vrate // Rm_38.408{9} //",
  "S01ratnml_u:16678": "mayā saṃprārthitaṃ śrutvā yā tad devī gaṇādhipā /",
  "S01ratnml_u:16679": "(Rm 453)",
  "S01ratnml_u:16680": "sā tad vratavidhiṃ samyak samādiśati me kramāt // Rm_38.409{10} //",
  "S01ratnml_u:16681": "tat sarvaṃ samupādiṣṭaṃ śrutvāhaṃ saṃpramoditaḥ /",
  "S01ratnml_u:16682": "tathā tad vratam ārādhya prechāmi carituṃ sadā // Rm_38.410{11} //",
  "S01ratnml_u:16683": "pratyakṣadarśanaṃ labdhvā aṣṭāṃgaiḥ praṇato 'smy ahaṃ // Rm_38.411{12} //",
  "S01ratnml_u:16684": "tatas tāḥ sakalā devīḥ prārthayitvā samādārāt /",
  "S01ratnml_u:16685": "idaṃ divyāmṛtaṃ bhojyaṃ prādāya sahasā care // Rm_38.412{13} //",
  "S01ratnml_u:16686": "iti heto mahārāja vilamvo jāyate tathā /",
  "S01ratnml_u:16687": "tat kṣamasva prabho mātra raukṣyaṃ kṛthāḥ prasīda me // Rm_38.413{14} //",
  "S01ratnml_u:16688": "iti tenoditaṃ śrutvā sa rājā vismayānvitaḥ /",
  "S01ratnml_u:16689": "tad darśanotsuko dṛṣṭvā taṃ senam etad abravīt // Rm_38.414{15} //",
  "S01ratnml_u:16690": "aho āścaryyam atra yad vasudhārā vrataṃ śrutaṃ /",
  "S01ratnml_u:16691": "pratyakṣadarśanam api labdhaṃ seneha nirjane // Rm_38.415{16} //",
  "S01ratnml_u:16692": "mayā na śrūyate kvāpi dṛśyate na kadā cana /",
  "S01ratnml_u:16693": "tad draṣṭuṃ sena me cittaṃ samabhilaṣati dhruvaṃ // Rm_38.416{17} //",
  "S01ratnml_u:16694": "tasmāt tvaṃ tatra māṃ nītvā tā devī darśaya drutaṃ /",
  "S01ratnml_u:16695": "iti rājñoditaṃ śrutvā sa senaḥ sacivaḥ sudhīḥ /",
  "S01ratnml_u:16696": "tatheti prativijñapya tatra rājñā saha caran // Rm_38.417{18} //",
  "S01ratnml_u:16697": "sahasā tau pragachaṃtau taddevīdarśanotsukau /",
  "S01ratnml_u:16698": "daivayogāt kṣaṇāt prāptau tatra sthāne samaikṣatāṃ // Rm_38.418{19} //",
  "S01ratnml_u:16699": "tadā tatra na tā devyaḥ sthitāḥ sarvā divaṃ gatāḥ /",
  "S01ratnml_u:16700": "vratanirmālyapuṣpādi tatrādrāṣṭāṃ na tāḥ kvacit // Rm_38.419{20} //",
  "S01ratnml_u:16701": "tatra sa nṛpatis tāsāṃ devīnāṃ darśanaṃ kvacit /",
  "S01ratnml_u:16702": "alabhyamāne udvignaparikhinnāśayo 'bhavat // Rm_38.420{21} //",
  "S01ratnml_u:16703": "tatra sa nṛpatir natvā vratasthāne kṛtāṃjaliḥ /",
  "S01ratnml_u:16704": "sarvatrāpi samālokya khaṃ paśyann evam abravīt // Rm_38.421{22} //",
  "S01ratnml_u:16705": "hā mayā labhyate nātra devīnāṃ darśanaṃ kvacit /",
  "S01ratnml_u:16706": "kiṃ mayā prakṛtaṃ pāpaṃ maṃdabhāgyo 'smy ahaṃ yataḥ // Rm_38.422{23} //",
  "S01ratnml_u:16707": "vrataṃ caritum ichāmi tat kathaṃ jñāsyate vidhiṃ /",
  "S01ratnml_u:16708": "aho me daivayogena śrutam eva na darśanaṃ // Rm_38.423{24} //",
  "S01ratnml_u:16709": "tad atra kiṃ kariṣyāmi ko 'tra me vidhim ādiśet /",
  "S01ratnml_u:16710": "yadichāmi na tat siddhaṃ vṛthaivetye pariśramaṃ // Rm_38.424{25} //",
  "S01ratnml_u:16711": "iti proktvā viṣaṇṇātmā nṛpatiḥ sa vimohitaḥ /",
  "S01ratnml_u:16712": "nirāśayā vibhinnāsyo nirjale mīnajātivat // Rm_38.425{26} //",
  "S01ratnml_u:16713": "hā heti ninditātmānaṃ hā me bhāgyam apīha dhik // Rm_38.426{27/} //",
  "S01ratnml_u:16714": "ity evaṃ vilapann aśrupūrṇāsyo gadgadaḥ svaraḥ /",
  "S01ratnml_u:16715": "hṛdi lalāṭe vāhubhyāṃ tāḍayan mūrchito muhuḥ // Rm_38.427{28} //",
  "S01ratnml_u:16716": "smṛtimāṃś ca svayam api tasthau tatra viniḥsvasan // Rm_38.428{28/} //",
  "S01ratnml_u:16717": "ity evaṃ taṃ sthitaṃ dṛṣṭvā sā śrīdevī vasuṃdharā /",
  "S01ratnml_u:16718": "ākāśān mahadāghoṣaṃ tatraivaṃ niracārayat // Rm_38.429{29} //",
  "S01ratnml_u:16719": "rājan mātra viṣīda tvaṃ setsyate te 'bhilāṣitaṃ /",
  "S01ratnml_u:16720": "sarvaṃ seno vijānāti tat senaṃ pṛcha tad vidhiṃ // Rm_38.430{30} //",
  "S01ratnml_u:16721": "ity ākāśāt samuccāraṃ ghoṣaṃ śrutvā sa bhūpatiḥ /",
  "S01ratnml_u:16722": "sāṃjaliḥ praṇato 'ṣṭauṣīd ūrddhvāsyaḥ śrīvasuṃdharāṃ // Rm_38.431{31} //",
  "S01ratnml_u:16723": "(Rm 454)",
  "S01ratnml_u:16724": "yā susmṛtā suruciraṃ suṣṭhutaraṃ pravṛddhaṃ dāridryaduḥkhaduritaṃ śamate narāṇāṃ /",
  "S01ratnml_u:16725": "tāṃ kalpavṛkṣasadṛśīṃ vasudhārasaṃjñāṃ bhaktyā namāmi śirasā jagato hitāya // Rm_38.432{31/} //",
  "S01ratnml_u:16726": "praṇamāmi sadā vasudhāṃ jananīṃ karuṇārdrahṛdaṃ parivīkṣya janaṃ /",
  "S01ratnml_u:16727": "bahudheti bhayānvitaduḥkhataraṃ praṇamāmi sadā vasudhāṃ jananīṃ // Rm_38.433{2/} //",
  "S01ratnml_u:16728": "pāpācārasya durbuddher durbhagasya sadā mama /",
  "S01ratnml_u:16729": "kṣaṃtavyo bhūyaśaś cāgaḥ śrīvasudhe namo 'stu te // Rm_38.434{3/} //",
  "S01ratnml_u:16730": "namas te bho mahādevi prasīda me kṛpāṃ kuru /",
  "S01ratnml_u:16731": "bhavaṃty atra yathādiṣṭaṃ kariṣyāmi tathā khalu // Rm_38.435{32} //",
  "S01ratnml_u:16732": "ity uktvā sa nṛpo bhūyas tatra natvā kṛtāṃjaliḥ /",
  "S01ratnml_u:16733": "taṃ senaṃ purataḥ kṛtvā tato 'carat pramoditaḥ // Rm_38.436{33} //",
  "S01ratnml_u:16734": "tataḥ sa nṛpatir gachan sahasā muditāśayaḥ /",
  "S01ratnml_u:16735": "tatrāśokatalāsīnam aśvaṃ paśyann upācaran // Rm_38.437{34} //",
  "S01ratnml_u:16736": "tatra prātaḥ sa bhūyas tam aśvaṃ dṛṣṭvā pramoditaḥ /",
  "S01ratnml_u:16737": "rājā taṃ senam ānatvā dṛṣṭvā evam abhāṣata // Rm_38.438{35} //",
  "S01ratnml_u:16738": "sena tam aśvam āruhya gacha tvaṃ puram āśrame /",
  "S01ratnml_u:16739": "mama tavānugachāmi sahasā gachatu dhruvaṃ // Rm_38.439{36} //",
  "S01ratnml_u:16740": "iti rājñoditaṃ śrutvā sa senaḥ sāṃjalir naman /",
  "S01ratnml_u:16741": "nṛpatiṃ taṃ mahīpālaṃ samālokyaivam abravīt // Rm_38.440{37} //",
  "S01ratnml_u:16742": "naivam atra mahārāja yan me svāmi bhavān prabhuḥ /",
  "S01ratnml_u:16743": "tad bhavadvāhanaṃ hīnaṃ katham ārohayeya vai // Rm_38.441{38} //",
  "S01ratnml_u:16744": "iti tenoditaṃ śrutvā sūryodaya ātmavit /",
  "S01ratnml_u:16745": "rājā taṃ senam ānatvā punar evam abhāṣata // Rm_38.442{39} //",
  "S01ratnml_u:16746": "mā tvayaivaṃ pravaktavyaṃ yad adyārabhya bhavān guruḥ /",
  "S01ratnml_u:16747": "yathākāśasamādiṣṭaṃ tat tathā karttum arhasi // Rm_38.443{40} //",
  "S01ratnml_u:16748": "iti me vacanaṃ śrutvā mamānukaṃpayā 'dhunā /",
  "S01ratnml_u:16749": "śāstar agre 'śvam āruhya pravrajatāmayānvitaḥ // Rm_38.444{41} //",
  "S01ratnml_u:16750": "iti rājñoditaṃ śrutvā tatheti sa prabodhitaḥ /",
  "S01ratnml_u:16751": "svayam agre 'śvam āruhya pṛṣṭhe prārohayen nṛpaṃ // Rm_38.445{42} //",
  "S01ratnml_u:16752": "tataḥ sa 'śvas tadārūḍho vāyur iva samuccaran /",
  "S01ratnml_u:16753": "mahāvegāt puropāṃtaṃ tatkṣaṇāt samupāyayau // Rm_38.446{43} //",
  "S01ratnml_u:16754": "tatra taṃ nṛpam āyātaṃ samaṃtrijanapaurikāḥ /",
  "S01ratnml_u:16755": "sarve te samupālokya pratyujjagmuḥ pramoditāḥ // Rm_38.447{44} //",
  "S01ratnml_u:16756": "tatrāśvapṛṣṭham ārūḍhaṃ nṛpaṃ senaṃ puraḥ sthitaṃ /",
  "S01ratnml_u:16757": "dṛṣṭvā te maṃtriṇaḥ sarve paurāś ca vismayaṃ yayuḥ // Rm_38.448{45} //",
  "S01ratnml_u:16758": "tatas te maṃtriṇo 'mātyā paurāḥ sarve pramoditāḥ /",
  "S01ratnml_u:16759": "praṇatvā taṃ nṛpaṃ rājakule 'nayan mahotsavaṃ // Rm_38.449{46} //",
  "S01ratnml_u:16760": "tatrāśvapṛṣṭhato rājā so 'varuhya svayaṃ tataḥ /",
  "S01ratnml_u:16761": "senaṃ puraḥ sthitaṃ paścād avārohayad ādarāt // Rm_38.450{47} //",
  "S01ratnml_u:16762": "tato rājakule gatvā nṛpaḥ pṛṣṭhataś caran /",
  "S01ratnml_u:16763": "pādaprakṣālanasthāne taṃ senam evam abravīt // Rm_38.451{48} //",
  "S01ratnml_u:16764": "he sene sumater atra pādaprakṣālayāgrataḥ /",
  "S01ratnml_u:16765": "(Rm 455)",
  "S01ratnml_u:16766": "tvattaḥ paścād ahaṃ pādau prakṣālayāmi sāṃprataṃ // Rm_38.452{49} //",
  "S01ratnml_u:16767": "iti rājñoditaṃ śrutvā sa senaḥ sāṃjalir naman /",
  "S01ratnml_u:16768": "nṛpatiṃ taṃ mahīpālaṃ samālokyaivam abravīt // Rm_38.453{50} //",
  "S01ratnml_u:16769": "vibhramo 'si kathaṃ rājan bhavān svāmi narādhipaḥ /",
  "S01ratnml_u:16770": "tat prathamaṃ tvam evātra pādau prakṣālaya prabho // Rm_38.454{51} //",
  "S01ratnml_u:16771": "iti tenoditaṃ śrutvā nṛpatiḥ sa kṛtāṃjaliḥ /",
  "S01ratnml_u:16772": "namaṃs taṃ senam ālokya tatraivaṃ saṃnyavedayat // Rm_38.455{52} //",
  "S01ratnml_u:16773": "bho sena yad bhavāṃ chāstā mama sanmārgadeśakaḥ /",
  "S01ratnml_u:16774": "tad atra prathamaṃ pādau prakṣālayitum arhati // Rm_38.456{53} //",
  "S01ratnml_u:16775": "iti saṃprārthite rājñā sa senaḥ paribodhitaḥ /",
  "S01ratnml_u:16776": "rājña ājñā hy alaṃghyeti pādau prakṣālayet puraḥ // Rm_38.457{54} //",
  "S01ratnml_u:16777": "tataḥ sa nṛpatiḥ pādau prakṣālyānusaran mudā /",
  "S01ratnml_u:16778": "taṃ senaṃ purataḥ kṛtvā prāsāde samupācarat // Rm_38.458{55} //",
  "S01ratnml_u:16779": "tatrāsane purodhāya taṃ senaṃ gurum ādarāt /",
  "S01ratnml_u:16780": "nṛpatiḥ sa sabhāmadhye tasthau lokān vilokayan // Rm_38.459{56} //",
  "S01ratnml_u:16781": "tataḥ sa nṛpatir dṛṣṭvā sarvāl lokān sabhāśritān /",
  "S01ratnml_u:16782": "sarvavṛttāntam ākhyāya vyanodayad vratotsave // Rm_38.460{57} //",
  "S01ratnml_u:16783": "tan nṛpādeśitaṃ śrutvā sarve lokāḥ pramoditāḥ /",
  "S01ratnml_u:16784": "śrīdevyās tad vrataṃ dharttuṃ samaichanta dhanārthinaḥ // Rm_38.461{58} //",
  "S01ratnml_u:16785": "tatas sarve 'pi te lokā natvā taṃ senam ādarāt /",
  "S01ratnml_u:16786": "nṛpatiṃ ca samālokya svasvālayaṃ yayur mudā // Rm_38.462{59} //",
  "S01ratnml_u:16787": "tataḥ sa nṛpatis tena senena guruṇā saha /",
  "S01ratnml_u:16788": "sānaṃdaṃ prerayām āsa dināni katicin mudā // Rm_38.463{60} //",
  "S01ratnml_u:16789": "tataḥ sa bhūpatī rājā tadvratasamayāgate /",
  "S01ratnml_u:16790": "sāmātyān maṃtriṇān sarvān samāmaṃtryaivam ādiśat // Rm_38.464{16} //",
  "S01ratnml_u:16791": "bho maṃtriṇo janāḥ sarve vratasamayam āgataṃ /",
  "S01ratnml_u:16792": "tasmāt sarve mayā sārddhaṃ vrataṃ caritum arhatha // Rm_38.465{62} //",
  "S01ratnml_u:16793": "tad enaṃ senam evātra pravrajyāsadguruṃ kuru /",
  "S01ratnml_u:16794": "iti maṃtribhir ākhyātaṃ śrutvā nṛpas tatheti saḥ /",
  "S01ratnml_u:16795": "taṃ senaṃ śāsane bauddhe prāvrājayad yathāvidhi // Rm_38.466{63} //",
  "S01ratnml_u:16796": "sātha pravrajito nāmnā śrīsenagupta ity abhūt /",
  "S01ratnml_u:16797": "khikkhirīpātrabhṛn muṇḍaḥ kāṣāyacīvarāvṛtaḥ // Rm_38.467{64} //",
  "S01ratnml_u:16798": "tatas tad vratam utsṛjya vajradharapadāptaye /",
  "S01ratnml_u:16799": "vajrābhiṣekam āsādya vajrācāryo 'bhavat sa ca // Rm_38.468{65} //",
  "S01ratnml_u:16800": "tataḥ sa nṛpatī rājā tad vrataṃ karttum ādarāt /",
  "S01ratnml_u:16801": "śāstāraṃ taṃ samārādhya saṃprārthayed yathāvidhiṃ // Rm_38.469{66} //",
  "S01ratnml_u:16802": "tataḥ śrīsenaguptaḥ sa vajrācāryo yathāvidhiḥ /",
  "S01ratnml_u:16803": "śrīdevīṃ tāṃ samārādhya pūrvasevāṃ samādadhat // Rm_38.470{67} //",
  "S01ratnml_u:16804": "tato bhādrapade māse dvitīyāyāṃ site tare /",
  "S01ratnml_u:16805": "prātas tīrthe śubhe snātvā śuddhavastrāvṛtaḥ sudhīḥ // Rm_38.471{68} //",
  "S01ratnml_u:16806": "(Rm 456)",
  "S01ratnml_u:16807": "prāsādopari mṛdgavyaparilipte subhūtale /",
  "S01ratnml_u:16808": "vidhivan maṃḍalaṃ kṛtvā pratiṣṭhāpyādhivāsayet // Rm_38.472{69} //",
  "S01ratnml_u:16809": "tad rātrau ca samārādhya śrīdevīṃ vidhinārcayet /",
  "S01ratnml_u:16810": "dīpadhūpādibhiś cāpi baliṃ datvābhyatoṣayat // Rm_38.473{70} //",
  "S01ratnml_u:16811": "tataḥ prātaḥ sa ācāryyas tīrthe snātvā suvastrabhṛt /",
  "S01ratnml_u:16812": "madhyāhne svāsanāsīna uttarādiṅmukhasthitaḥ // Rm_38.474{71} //",
  "S01ratnml_u:16813": "tataḥ ca gurur ācāryas trisamādhisamāhitaḥ /",
  "S01ratnml_u:16814": "śrīdevīṃ sagaṇāṃ samyag āvāhya vidhinārcayet // Rm_38.475{72} //",
  "S01ratnml_u:16815": "tataḥ snānaviśuddhāṅgān pariśuddhāmvarāvṛtān /",
  "S01ratnml_u:16816": "vratinaḥ sanṛpān sarvān paṃcagavyair vyaśodhayat // Rm_38.476{73} //",
  "S01ratnml_u:16817": "tatas te vratinaḥ sarve guruṃ natvā yathākramaṃ /",
  "S01ratnml_u:16818": "nṛpatipramukhā evaṃ vrataṃ caritum āśrayat // Rm_38.477{74} //",
  "S01ratnml_u:16819": "tatas te vratinaḥ sarve śridevīsaṃmukhasthitāḥ /",
  "S01ratnml_u:16820": "yathācārya samādiṣṭaṃ tathācaran vrataṃ mudā // Rm_38.478{75} //",
  "S01ratnml_u:16821": "tatra tāṃ śrīmahādevīṃ sagaṇāṃ vidhinā kramāt /",
  "S01ratnml_u:16822": "samāvāhya samabhyarcya pūjāṅgaiḥ samatoṣayan // Rm_38.479{76} //",
  "S01ratnml_u:16823": "japastotrādikaṃ kṛtvā kṛtvā ca pāpadeśanāṃ /",
  "S01ratnml_u:16824": "puṇyānumodanāṃ cāpi kṛtvā ca sthitiyācanāṃ // Rm_38.480{77} //",
  "S01ratnml_u:16825": "kṛtāṃjalipuṭāḥ sarve te ca kṛtvā pradakṣiṇāṃ /",
  "S01ratnml_u:16826": "aṣṭāṅgaiḥ praṇatiṃ kṛtvā saṃprārthayan susaṃpadaṃ // Rm_38.481{78} //",
  "S01ratnml_u:16827": "piṣṭakaṃ pāyasaṃ cāpi paṃcāmṛta samanvitaṃ /",
  "S01ratnml_u:16828": "phalamūlādikaṃ cāpi samupāḍhokayan mudā // Rm_38.482{79} //",
  "S01ratnml_u:16829": "tato lokādhipebhyo 'pi sa bhūtebhyo mahāvaliṃ /",
  "S01ratnml_u:16830": "yathāvidhi pradatvā saṃprārthayac chrī samṛddhitāṃ // Rm_38.483{80} //",
  "S01ratnml_u:16831": "tataḥ śāstā sa ācāryaḥ prārthayitvā kṣamāṃ mudā /",
  "S01ratnml_u:16832": "sarvebhyo vratilokebhyaḥ pratyekaṃ sūtram ārppayet // Rm_38.484{81} //",
  "S01ratnml_u:16833": "tat sūtraṃ vratinaḥ sarve ādāya guruṇārppitaṃ /",
  "S01ratnml_u:16834": "svasvahaste 'bhivaṃdhitvā rakṣārtham ādarād dadhuḥ // Rm_38.485{82} //",
  "S01ratnml_u:16835": "yā rājño mahiṣī bhāryā cūḍadevīti viśrutā /",
  "S01ratnml_u:16836": "saikā tat sūtram ādāya ca vandhan evam ādarāt // Rm_38.486{83} //",
  "S01ratnml_u:16837": "tato vratasamāpte sā svālayaṃ samupāśritā /",
  "S01ratnml_u:16838": "tad vratasūtram ālokya karavaddhaṃ vyaciṃtayat // Rm_38.487{84} //",
  "S01ratnml_u:16839": "kiṃ mamānena sūtreṇa sarvaratnādibhūṣaṇaiḥ /",
  "S01ratnml_u:16840": "maṇḍitā yā kare vaddham iti tyaktuṃ samaihata // Rm_38.488{85} //",
  "S01ratnml_u:16841": "tataḥ sā durmatī rājñī rakṣāsūtram api svayaṃ /",
  "S01ratnml_u:16842": "karavaddham api chitvā gavākṣāt sahasākṣipat // Rm_38.489{86} //",
  "S01ratnml_u:16843": "tasminn avasare tatra nimvadevyāḥ sakhī vanāt /",
  "S01ratnml_u:16844": "svāminyai bhojanaṃ rājñai yācituṃ samupācarat // Rm_38.490{87} //",
  "S01ratnml_u:16845": "tatra sā tad vratotsāhaśabdaṃ śrutvā sa kautukā /",
  "S01ratnml_u:16846": "tac chabdanihitasvāntā tasthāv ekānta āśritā // Rm_38.491{88} //",
  "S01ratnml_u:16847": "cūḍadevyā yad utkṣiptaṃ sūtraṃ vātāyanād bahiḥ /",
  "S01ratnml_u:16848": "niścaran mūrddhani tasyāḥ sakhāḥ saṃnyapatad drutaṃ // Rm_38.492{89} //",
  "S01ratnml_u:16849": "sā tat sūtraṃ samādāya paśyantī kim idaṃ nv iti /",
  "S01ratnml_u:16850": "vratasūtram iti jñātvā praṇatvā muditāgrahīt // Rm_38.493{90} //",
  "S01ratnml_u:16851": "(Rm 457)",
  "S01ratnml_u:16852": "tataḥ sa preṣikā devyā bhogyam aprārthayaṃty api /",
  "S01ratnml_u:16853": "tat sūtram eva dhṛtvāśu nimvavanaṃ mudācaran // Rm_38.494{91} //",
  "S01ratnml_u:16854": "tatra sā sahasā gatvā bhartṛkāyāḥ purogatāḥ /",
  "S01ratnml_u:16855": "tat sūtraṃ samupasthāpya praṇatvaivaṃ nyavedayat // Rm_38.495{92} //",
  "S01ratnml_u:16856": "jayo 'stu te mahādevi yad ahaṃ rājamaṃdire /",
  "S01ratnml_u:16857": "tataḥ śrīvasudhārāyā vrataṃ śṛṇomi cāritaṃ // Rm_38.496{93} //",
  "S01ratnml_u:16858": "cūḍadevyā svayaṃ chitvā vratasūtram idaṃ bahiḥ /",
  "S01ratnml_u:16859": "kṣiptaṃ gavākṣaraṃdhrān me mūrddhni sajati niścarat // Rm_38.497{94} //",
  "S01ratnml_u:16860": "dṛṣṭvā tad aham ādāya vratasūtram idaṃ khalu /",
  "S01ratnml_u:16861": "iti matvātra te bhogyam ayācitvā vraje drutaṃ // Rm_38.498{95} //",
  "S01ratnml_u:16862": "tathāvām api he devi dhṛtvedaṃ vratasūtrakaṃ /",
  "S01ratnml_u:16863": "śrīvasudhāṃ mahādevīṃ smṛtvā vrataṃ carāvahe // Rm_38.499{96} //",
  "S01ratnml_u:16864": "sā śrīdevī vasuṃdhārā dṛṣṭvā nau bhaktisādhanaṃ /",
  "S01ratnml_u:16865": "svayam atra samāśritya saṃdadyād api saṃpadaṃ // Rm_38.500{97} //",
  "S01ratnml_u:16866": "yadi nau daivayogena saṃpattir nātra vidyate /",
  "S01ratnml_u:16867": "puṇyaṃ tu khalu vidyeta tataḥ syāj janma sāphalaṃ // Rm_38.501{98} //",
  "S01ratnml_u:16868": "iti matvātra bho devi snātvā śuddhāmvarāvṛtau /",
  "S01ratnml_u:16869": "śrīdevīṃ manasā dhyātvā smṛtvā vrataṃ carāvahe // Rm_38.502{99} //",
  "S01ratnml_u:16870": "iti sakhyā samākhyātaṃ nimvadevī niśamya sā /",
  "S01ratnml_u:16871": "tathety abhyanumoditvā tathā caritum aichata // Rm_38.503{100} //",
  "S01ratnml_u:16872": "tatas tatheha evaṃ te snātvā śuddhāmvarāvṛte /",
  "S01ratnml_u:16873": "sanmṛdgomaya saṃlipte svagṛhe samupāśrite // Rm_38.504{1} //",
  "S01ratnml_u:16874": "manasā śrīmahādevīṃ vasundharāṃ samādarāt /",
  "S01ratnml_u:16875": "dhyātvā smṛtvā samādhāya saṃcarate vrataṃ mudā // Rm_38.505{2} //",
  "S01ratnml_u:16876": "tasminn avasare tatra sā śrīdevī vasuṃdharā /",
  "S01ratnml_u:16877": "vṛddhīrūpadharā rājakuladvāram upācarat // Rm_38.506{3} //",
  "S01ratnml_u:16878": "tatra sā jyāyasī vṛddhā prakīrṇaśuklamūrddhajā /",
  "S01ratnml_u:16879": "upasṛtya sakhīm ekāṃ samāmaṃtryaivam abravīt // Rm_38.507{4} //",
  "S01ratnml_u:16880": "bhadrike tvam ihāgacha cūḍadevyāḥ puro gatā /",
  "S01ratnml_u:16881": "tava mātāmahī dvare tiṣṭhatīti nivedaya // Rm_38.508{5} //",
  "S01ratnml_u:16882": "iti tayā samādiṣṭaṃ śrutvā ceṭī tatheti sā /",
  "S01ratnml_u:16883": "cūḍadevyāḥ purogatvā samāmaṃtryaivam abravīt // Rm_38.509{6} //",
  "S01ratnml_u:16884": "devī mātāmahī vṛddhā jyāyasī te ihāgatā /",
  "S01ratnml_u:16885": "bhavaṃtyo darśanaṃ kartum ichantī dvāri tiṣṭhati // Rm_38.510{7} //",
  "S01ratnml_u:16886": "tad bhavaṃtī samāgacha tasyā darśanam ādarāt /",
  "S01ratnml_u:16887": "datvā saṃbhāṣaṇaṃ kṛtvā vinodayitum arhati // Rm_38.511{8} //",
  "S01ratnml_u:16888": "iti tayā samākhyātaṃ cūḍadevī niśamya sā /",
  "S01ratnml_u:16889": "na me mātāmahī kā sā dhyātvety evaṃ ca prāvadat // Rm_38.512{9} //",
  "S01ratnml_u:16890": "mama mātāmahī nāsti kāsāv iha samāgatā /",
  "S01ratnml_u:16891": "iti proktvā tvayā dvārāt sahasā preṣyatāṃ balāt // Rm_38.513{10} //",
  "S01ratnml_u:16892": "iti devyoditaṃ śrutvā tatheti sā sakhī gatā /",
  "S01ratnml_u:16893": "vṛddhāṃtikam upāśritya dṛṣṭvā tām evam abravīt // Rm_38.514{11} //",
  "S01ratnml_u:16894": "mātāmahī na me kā cid iti devī vadaty api /",
  "S01ratnml_u:16895": "ataḥ sā te mukhaṃ draṣṭuṃ naiveha samupāvrajet // Rm_38.515{12} //",
  "S01ratnml_u:16896": "(Rm 458)",
  "S01ratnml_u:16897": "atas tvam iha mā tiṣṭha gachātaḥ sahasā vahiḥ /",
  "S01ratnml_u:16898": "na vrajer yadi sā devī praiṣayet tvāṃ balād api // Rm_38.516{13} //",
  "S01ratnml_u:16899": "iti tayoditaṃ śrutvā sā vṛddhā tata utthitā /",
  "S01ratnml_u:16900": "na tiṣṭheyam iti proktvā tataḥ śanair yayau vahiḥ // Rm_38.517{14} //",
  "S01ratnml_u:16901": "tataḥ sā śrīmahādevī vṛddhī rūpadharā tathā /",
  "S01ratnml_u:16902": "nimvavane sthitāṃ rājñīṃ samuddharttum upācarat // Rm_38.518{15} //",
  "S01ratnml_u:16903": "tatra sā jyāyasī vṛddhā śanair dvāram upāśritā /",
  "S01ratnml_u:16904": "dṛṣṭvā ceṭīṃ samāhūya mṛdugiraivam abravīt // Rm_38.519{16} //",
  "S01ratnml_u:16905": "dārike tvam ihāgacha kiṃ cin me vacanaṃ śṛṇu /",
  "S01ratnml_u:16906": "rājñā vicāraṇārthe 'haṃ śanair iha samāvraje // Rm_38.520{17} //",
  "S01ratnml_u:16907": "etan me vacanam śrutvā nimvadevyā purogatā /",
  "S01ratnml_u:16908": "vṛddhekā te mukhaṃ draṣṭum āgateti nivedaya // Rm_38.521{18} //",
  "S01ratnml_u:16909": "iti tayoditaṃ śrutvā sā ceṭī sādaraṃ mudā /",
  "S01ratnml_u:16910": "paśyaṃti sāṃjalir natvā tāṃ vṛddhām evam abravīt // Rm_38.522{19} //",
  "S01ratnml_u:16911": "mātāmahi samāgacha bhavaṃtyā gaditaṃ yathā /",
  "S01ratnml_u:16912": "tathā devyā niveditvā sahasātrāvrajāmy ahaṃ // Rm_38.523{20} //",
  "S01ratnml_u:16913": "ity uktvā sā sakhī tasyā nimvadevyāḥ puro gatā /",
  "S01ratnml_u:16914": "muditā suprasannāsyā samālokyaivam abravīt // Rm_38.524{21} //",
  "S01ratnml_u:16915": "devi tava vicārārthe vṛddhaikeha samāgatā /",
  "S01ratnml_u:16916": "tad bhavaṃtī samāmaṃtrya saṃmānayitum arhati // Rm_38.525{22} //",
  "S01ratnml_u:16917": "iti sakhyoditaṃ śrutvā nimvadevī samutthitā /",
  "S01ratnml_u:16918": "sahasā samupāgatya tāṃ vṛddhām evam abravīt // Rm_38.526{23} //",
  "S01ratnml_u:16919": "svāgataṃ bhadrike jeṣṭhe mātāmahi samāvraja /",
  "S01ratnml_u:16920": "śanai dhairyaṃ samālamvya samādhāya samāsara // Rm_38.527{24} //",
  "S01ratnml_u:16921": "ity uktvā sā subhadrāṃśā nimvadevī samādarāt /",
  "S01ratnml_u:16922": "tāṃ vṛddhāṃ samupāmaṃtrya svāsane samupāśrayat // Rm_38.528{25} //",
  "S01ratnml_u:16923": "tatra sā jyāyasī vṛddhā svāsane samupāśṛtā /",
  "S01ratnml_u:16924": "tāṃ rājñīṃ sudṛśālokya suprasannaivam abravīt // Rm_38.529{26} //",
  "S01ratnml_u:16925": "kiṃ ve 'tra carase vatse tan me vaktuṃ tvam arhasi /",
  "S01ratnml_u:16926": "kasminn arthe 'bhilāṣaṃ te tavāpi me puro vada // Rm_38.530{27} //",
  "S01ratnml_u:16927": "iti tayā samākhyātaṃ nimvadevī niśamya sā /",
  "S01ratnml_u:16928": "tāṃ vṛddhāṃ suprasannāsyā samālokyaivam abravīt // Rm_38.531{28} //",
  "S01ratnml_u:16929": "kim atrāhaṃ vadiṣyāmi mandabhāgyāsmi duḥkhitā /",
  "S01ratnml_u:16930": "daridritā na me saṃpad vidyate 'tra gṛhe kvacit // Rm_38.532{29} //",
  "S01ratnml_u:16931": "vratopahārasāmagrim api kiṃ cin na vidyate /",
  "S01ratnml_u:16932": "tad idaṃ kadarīpatrakṛtam arghādi bhājanaṃ // Rm_38.533{30} //",
  "S01ratnml_u:16933": "tan mayā śraddhayā bhaktimātreṇa śrīvasuṃdharāṃ /",
  "S01ratnml_u:16934": "dhyātvā smṛtvā samārādhya saṃcaritam idaṃ vrataṃ // Rm_38.534{31} //",
  "S01ratnml_u:16935": "vratasādhanasāmagrīsaṃpūrṇaṃ vidyate na me /",
  "S01ratnml_u:16936": "tad vidhinā vrataiḥ karttuṃ śakyate na mayā tathā // Rm_38.535{32} //",
  "S01ratnml_u:16937": "tan manobhāvanāmātrapūjāṅgaiḥ śrivasuṃdharāṃ /",
  "S01ratnml_u:16938": "mahādevīṃ samārādhya vratam evaṃ carāvahe // Rm_38.536{33} //",
  "S01ratnml_u:16939": "etat tayā samākhyātaṃ śrutvā sā jyāyasī mudā /",
  "S01ratnml_u:16940": "taṃ rājñīṃ sasakhīṃ bhadrāṃ samālokyaivam adiśat // Rm_38.537{34} //",
  "S01ratnml_u:16941": "(Rm 459)",
  "S01ratnml_u:16942": "siddhyatu te vrataṃ pūrṇaṃ carasvevaṃ samāhitā /",
  "S01ratnml_u:16943": "śraddhayā bhaktibhāvena smṛtvā devīṃ sadā bhaja // Rm_38.538{35} //",
  "S01ratnml_u:16944": "tathā sā śrīmahādevī vasulakṣmīḥ prasāditā /",
  "S01ratnml_u:16945": "parituṣṭā gṛhe te 'tra sadāpi sagaṇāśnayet // Rm_38.539{36} //",
  "S01ratnml_u:16946": "tatas tasyā mahādevyāḥ prabhāvena sadā tava /",
  "S01ratnml_u:16947": "sarvatrāpi bhaven nūnaṃ maṃgalaṃ nirupadravaṃ // Rm_38.540{37} //",
  "S01ratnml_u:16948": "tatas te sarvasaṃpattiparipūrṇaṃ bhaved gṛhe /",
  "S01ratnml_u:16949": "tatas tvaṃ svechayā dānaṃ datvārthibhyaḥ śubhe cara // Rm_38.541{38} //",
  "S01ratnml_u:16950": "etatpuṇyaparītā tvaṃ sarvadā sadgatīṃ gatāḥ /",
  "S01ratnml_u:16951": "pariśuddhāśayā dhīrā suśīlā śubhabhāvinī // Rm_38.542{39} //",
  "S01ratnml_u:16952": "sākṣād arhatpadaṃ prāptā saṃbuddhālayam āpnuyāḥ /",
  "S01ratnml_u:16953": "evaṃ vijñāya bho vatse saṃbuddhapadalabdhaye /",
  "S01ratnml_u:16954": "triratnaśaraṇaṃ kṛtvā śrīdevīṃ bhaja sarvadā // Rm_38.543{40} //",
  "S01ratnml_u:16955": "ity uktvā sā mahādevī tyaktvā vṛddhākṛtiṃ tathā /",
  "S01ratnml_u:16956": "dhṛtvā rūpaṃ vasuṃdharyyā tasthau sarvagaṇair vṛtā // Rm_38.544{41} //",
  "S01ratnml_u:16957": "tāṃ devīṃ śrīprabhāsvaṃtīṃ sagaṇān samavasthitān /",
  "S01ratnml_u:16958": "ālokya nimvadevī sā tasthau kṣaṇaṃ suvismitā // Rm_38.545{42} //",
  "S01ratnml_u:16959": "tataḥ svapnavibuddheva sākṣāt tāṃ śrīvasuṃ dharāṃ /",
  "S01ratnml_u:16960": "dṛṣṭvā sā sahasotthāya sāṃjali nyapatat puraḥ // Rm_38.546{43} //",
  "S01ratnml_u:16961": "tataḥ sā śrīmahādevī tāṃ rajñīṃ purato natāṃ /",
  "S01ratnml_u:16962": "dhṛtvā hastena he vatsa uttiṣṭhety evam abravīt // Rm_38.547{44} //",
  "S01ratnml_u:16963": "vatse dāridryaduḥkhaṃ te naśyate sāṃprataṃ khalu /",
  "S01ratnml_u:16964": "sarvadātra gṛhe saṃpat parivṛddhā bhaved api // Rm_38.548{45} //",
  "S01ratnml_u:16965": "ity ādiṣṭaṃ tayā devyā nimvadevī niśamya sā /",
  "S01ratnml_u:16966": "utthāya sāṃjali devīṃ prādrākṣīt tāṃ vasuṃdharāṃ // Rm_38.549{46} //",
  "S01ratnml_u:16967": "gṛhe cāpi mahāsaṃpat paripūrṇaṃ samaṃtataḥ /",
  "S01ratnml_u:16968": "paśyantī kim idaṃ svapnam ity uktvā samalokayat // Rm_38.550{47} //",
  "S01ratnml_u:16969": "tataḥ sā śrivasuṃdhārā mahādevī gaṇaiḥ saha /",
  "S01ratnml_u:16970": "bhadre 'nubhūyatāṃ saukhyam ity uktvānudadhau tataḥ // Rm_38.551{48} //",
  "S01ratnml_u:16971": "tatra sā nimvadevī tāṃ śrīdevīṃ sagaṇāṃ tathā /",
  "S01ratnml_u:16972": "aṃtardhānagatāṃ dṛṣṭvā kṣaṇaṃ tasthau vimūrchitā // Rm_38.552{49} //",
  "S01ratnml_u:16973": "tataś caitanyam āṣādya sā rājñī paribodhitā /",
  "S01ratnml_u:16974": "tāṃ devīṃ sagaṇāṃ dhātvā smṛtvā tasthau samāhitaṃ // Rm_38.553{50} //",
  "S01ratnml_u:16975": "tatas tasyā nimvadevyā udyāneṣu samaṃtataḥ /",
  "S01ratnml_u:16976": "sarvapuṣpadrumā jātās tathā sarvaphaladrumāḥ // Rm_38.554{51} //",
  "S01ratnml_u:16977": "aṣṭāṅgaguṇasaṃpanna jalapūrṇā manoramāḥ /",
  "S01ratnml_u:16978": "padmotpalādi puṣpāḍhyāḥ puṣkariṇyaḥ samudbhavāḥ // Rm_38.555{52} //",
  "S01ratnml_u:16979": "gṛhaṃ cāpi manoramyaṃ prāspādaṃ divyasaṃnibhaṃ /",
  "S01ratnml_u:16980": "sarvasaṃpatti saṃpūrṇaṃ śrīdapuram ivābhavat // Rm_38.556{53} //",
  "S01ratnml_u:16981": "tad īdṛg bhavanaṃ dṛṣṭvā tathodyānaṃ manoramaṃ /",
  "S01ratnml_u:16982": "naṃditā nimvadevī sā tasthau divyasukhānvitā // Rm_38.557{54} //",
  "S01ratnml_u:16983": "tadā sa nṛpatiś cūḍadevyā vrataṃ na dhāritaṃ /",
  "S01ratnml_u:16984": "vratasūtraṃ visṛṣṭaṃ ca śrutvātiruṣitābhavat // Rm_38.558{55} //",
  "S01ratnml_u:16985": "(Rm 460)",
  "S01ratnml_u:16986": "tataḥ so nṛpatī rājā maṃtribhiḥ paribodhitaḥ /",
  "S01ratnml_u:16987": "mahiṣīṃ tāṃ priyāṃ bhāryāṃ sametyevam abhāṣata // Rm_38.559{56} //",
  "S01ratnml_u:16988": "are re hetunā kena tvayā na dhāritaṃ vrataṃ /",
  "S01ratnml_u:16989": "vratasūtraṃ kathaṃ chitvā visṛṣṭaṃ tad vadasva me // Rm_38.560{57} //",
  "S01ratnml_u:16990": "iti rājñoditaṃ śrutvā cūḍadevī pragarvitā /",
  "S01ratnml_u:16991": "svāminaṃs api taṃ bhūpam anādṛtyyaivam abravīt // Rm_38.561{58} //",
  "S01ratnml_u:16992": "mamaitac chrīsamṛddhāsti gṛhe ratnādi saṃyutā /",
  "S01ratnml_u:16993": "kiṃ tena vratasūtreṇa vratenāpi prayojanaṃ // Rm_38.562{59} //",
  "S01ratnml_u:16994": "iti tayoditaṃ śrutvā nṛpatiḥ sa prakopitaḥ /",
  "S01ratnml_u:16995": "prayatnād api tāṃ bhāryāṃ bodhayituṃ śaśāka na // Rm_38.563{60} //",
  "S01ratnml_u:16996": "tataḥ sa nṛpati rājā tadvratadhāraṇotsukaḥ /",
  "S01ratnml_u:16997": "sakhīm ekāṃ samāhūya pura evam abhāṣata // Rm_38.564{61} //",
  "S01ratnml_u:16998": "sakhī tvaṃ me vacaḥ śrutvā gacha nimvavane 'dhunā /",
  "S01ratnml_u:16999": "nimvadevyāḥ puro gatvā vadasvaivaṃ samādarāt // Rm_38.565{62} //",
  "S01ratnml_u:17000": "svāmī sa nṛpatī rājā vrataṃ caritum ichati /",
  "S01ratnml_u:17001": "vasulakṣmyās tvayā sārddhaṃ tad āśu gamyatām iti // Rm_38.566{63} //",
  "S01ratnml_u:17002": "sā tatheti pratiśrutya drutaṃ nimvavane gatā /",
  "S01ratnml_u:17003": "dṛṣṭvodyānaṃ manoramyaṃ kṣaṇaṃ tasthau savismayā // Rm_38.567{64} //",
  "S01ratnml_u:17004": "tataḥ sā kautukākrāṃtahṛdayā samupāviśat /",
  "S01ratnml_u:17005": "tatra tad bhavanaṃ ramyaṃ dṛṣṭvā tasthau sakautukā // Rm_38.568{65} //",
  "S01ratnml_u:17006": "tataḥ sā suciraṃ dṛṣṭvā muditā vismayānvitā /",
  "S01ratnml_u:17007": "nimvadevyāḥ puro gatvā pādau natvaivam abravīt // Rm_38.569{66} //",
  "S01ratnml_u:17008": "devi tvadantike rājñā preṣitāhaṃ samāgatā /",
  "S01ratnml_u:17009": "tad bhavaṃtī prabhor ājñāṃ śrotum arhati sāṃprataṃ // Rm_38.570{67} //",
  "S01ratnml_u:17010": "sa svāmī śrīvasuṃdharyyā vrataṃ carati sapriyaḥ /",
  "S01ratnml_u:17011": "cūḍadevyā vrataṃ samyakparitaṃ na pramādataḥ // Rm_38.571{68} //",
  "S01ratnml_u:17012": "tattvayā saha sa svāmī vrataṃ caritum ichati /",
  "S01ratnml_u:17013": "tat tvadāhūtaye rājñā preṣitāhaṃ tathātra hi // Rm_38.572{69} //",
  "S01ratnml_u:17014": "tad bhavaṃtī prabhor ājñāṃ śiro dhṛtvā samādarāt /",
  "S01ratnml_u:17015": "tad vrataṃ carituṃ bharttrā sahāśv āgaṃtum arhati // Rm_38.573{70} //",
  "S01ratnml_u:17016": "iti tayā samākhyātaṃ nimvadevī niśamya sā /",
  "S01ratnml_u:17017": "tāṃ ceṭīṃ svāmino dūtīṃ samālokyaivam abravīt // Rm_38.574{71} //",
  "S01ratnml_u:17018": "sakhy atra śrīvasuṃdhārāvrataṃ mayā vidhāryate /",
  "S01ratnml_u:17019": "paśya me saṃpado jātāḥ śrīdevīsaṃprasādataḥ // Rm_38.575{72} //",
  "S01ratnml_u:17020": "tad ahaṃ sāṃprataṃ tatra nechāmi carituṃ vrataṃ /",
  "S01ratnml_u:17021": "tadarthāgamanenāpi prayojanaṃ na me 'dhunā // Rm_38.576{73} //",
  "S01ratnml_u:17022": "tad ahaṃ nāgamiṣyāmi tacchaitat kathitaṃ mayā /",
  "S01ratnml_u:17023": "nṛpateḥ purato gatvā vaktavyaṃ nānyathā tvayā // Rm_38.577{74} //",
  "S01ratnml_u:17024": "iti tayā samākhyātaṃ śrutvā ceṭī tatheti sā /",
  "S01ratnml_u:17025": "tāṃ rājñīṃ sāṃjalī natvā pratyāyayau nṛpālayaṃ // Rm_38.578{75} //",
  "S01ratnml_u:17026": "tatra sā nṛpateḥ pādau praṇamya sāṃjaliḥ puraḥ /",
  "S01ratnml_u:17027": "uvācaitat pravṛttāṃtaṃ nimvadevyā yathoditaṃ // Rm_38.579{76} //",
  "S01ratnml_u:17028": "tat tayā kathitaṃ śrutvā sa rājā vismayāhataḥ /",
  "S01ratnml_u:17029": "(Rm 461)",
  "S01ratnml_u:17030": "bhūyas tāṃ ceṭikāṃ dūtīṃ samāmaṃtryaivam ādiśat // Rm_38.580{77} //",
  "S01ratnml_u:17031": "bhūyo 'pi tatra gacha tvaṃ bodhayitvā prayatnataḥ /",
  "S01ratnml_u:17032": "nimvadevīṃ samāhūya sahasānetum arhati // Rm_38.581{78} //",
  "S01ratnml_u:17033": "ity ādiṣṭaṃ narendreṇa śrutvā sā ceṭikāpi ca /",
  "S01ratnml_u:17034": "nṛpatiṃ taṃ mahārājaṃ praṇatvaivaṃ nyavedayat // Rm_38.582{79} //",
  "S01ratnml_u:17035": "kiṃ tatrāhaṃ gamisyāmi nimvadevīha māvrajet /",
  "S01ratnml_u:17036": "yat sā tatra mahāsaukhyaṃ bhuktvā tiṣṭhati sāṃprataṃ // Rm_38.583{80} //",
  "S01ratnml_u:17037": "yat tasyā bhavanaṃ ramyaṃ prāsādaṃ bhavate 'dhunā /",
  "S01ratnml_u:17038": "sarvasaṃpattisaṃpūrṇaṃ śrīdasyeva kim ucyate // Rm_38.584{81} //",
  "S01ratnml_u:17039": "udyāne 'pi manoramyāḥ puṣkariṇyaḥ samudbhavāḥ /",
  "S01ratnml_u:17040": "nānāvṛkṣāś ca saṃjātāḥ phalapuṣpasamanvitāḥ // Rm_38.585{82} //",
  "S01ratnml_u:17041": "kim atra vahimoktena divyaśrī saṃpadānvitaṃ /",
  "S01ratnml_u:17042": "yadi tad ichasi draṣṭuṃ tatra gatvābhilokaya // Rm_38.586{83} //",
  "S01ratnml_u:17043": "evaṃ tayoditaṃ śrutvā sa rājā tṛṣitānvitaḥ /",
  "S01ratnml_u:17044": "tathā tad bhavanaṃ draṣṭuṃ sahasā gaṃtum aichata // Rm_38.587{84} //",
  "S01ratnml_u:17045": "tataḥ sa nṛpatī rājā sakhimaṃtrijanaiḥ saha /",
  "S01ratnml_u:17046": "yānārūḍho vrajans tatra nimvavane upāsarat // Rm_38.588{85} //",
  "S01ratnml_u:17047": "tatrodyānaṃ manoramyaṃ sarvavṛkṣāḥ samanvitaṃ /",
  "S01ratnml_u:17048": "puṣkariṇīś ca dūrāt sa rājādrākṣīn manoharāḥ // Rm_38.589{86} //",
  "S01ratnml_u:17049": "bhavanaṃ ca manoramyaṃ prāsādaṃ divyakalpitaṃ /",
  "S01ratnml_u:17050": "dṛṣṭvā sa mudito rājā sa śīghraṃ dvārāntike yayau // Rm_38.590{87} //",
  "S01ratnml_u:17051": "tan nṛpaṃ samupāyātaṃ dṛṣṭvā devyāḥ sakhī drutaṃ /",
  "S01ratnml_u:17052": "purataḥ sahasopetya samāmaṃtryaivam abravīt // Rm_38.591{88} //",
  "S01ratnml_u:17053": "devī prasīda yad bharttā svāmīha svayam āgataḥ /",
  "S01ratnml_u:17054": "tad bhavaṃtī prasannāsyā darśanaṃ dātum arhati // Rm_38.592{89} //",
  "S01ratnml_u:17055": "iti sakhyoditam śrutvā nimvadevī praharṣitā /",
  "S01ratnml_u:17056": "sahasotthāya paryaṅkaṃ prājñapayat sukomalaṃ // Rm_38.593{90} //",
  "S01ratnml_u:17057": "tatra sa bhūpatī rājā praviśya maṃdire caran /",
  "S01ratnml_u:17058": "tāṃ devīṃ samupāmaṃtrya prayayau sahite janaiḥ // Rm_38.594{91} //",
  "S01ratnml_u:17059": "tatra taṃ prabhum āyātaṃ nimvadevī samīkṣya sā /",
  "S01ratnml_u:17060": "sahasotthāya paśyaṃtī nanāma caraṇe prabhoḥ // Rm_38.595{92} //",
  "S01ratnml_u:17061": "tatra sa prabhur ālokya tāṃ bhāryāṃ śrīsamāṃśikāṃ /",
  "S01ratnml_u:17062": "sarvatra kuśalaṃ praśnaṃ kṛtvāsane samāśrayat // Rm_38.596{93} //",
  "S01ratnml_u:17063": "tatra tāṃ śrīsamākāraṃ nimvadevīṃ nirīkṣya saḥ /",
  "S01ratnml_u:17064": "rājā prabhuḥ svayaṃ dhṛtvā sahāsane nyaveśayat // Rm_38.597{94} //",
  "S01ratnml_u:17065": "tatas tau daṃpatī tatra sahāsane samāśritau /",
  "S01ratnml_u:17066": "parasparaṃ samāśritya niṣedatuḥ pramoditau // Rm_38.598{95} //",
  "S01ratnml_u:17067": "tataḥ sa nṛpatī svāmī sakautukapramoditaḥ /",
  "S01ratnml_u:17068": "tāṃ bhāryāṃ śrīsamānāṃśaṃ dṛṣṭvaivaṃ paryapṛchata // Rm_38.599{96} //",
  "S01ratnml_u:17069": "kathaṃ te bhavanaṃ ramyaṃ prāsādaṃ bhavane 'dhunā /",
  "S01ratnml_u:17070": "udyānaṃ ca manoramyaṃ jāyate tad vadasva me // Rm_38.600{97} //",
  "S01ratnml_u:17071": "iti pṛṣṭe nareṃdreṇa nimvadevī vinoditā /",
  "S01ratnml_u:17072": "taṃ prabhuṃ sāṃjalir natvā samālokyaivam abravīt // Rm_38.601{98} //",
  "S01ratnml_u:17073": "(Rm 462)",
  "S01ratnml_u:17074": "śṛṇu svāmin mahārāja yadi śrotuṃ tvam ichasi /",
  "S01ratnml_u:17075": "tathāhaṃ kathayiṣyāmi yan me saṃpat prajāyate // Rm_38.602{99} //",
  "S01ratnml_u:17076": "pratyahaṃ yat tvayā dattaṃ tad bhogyaṃ yācituṃ sakhī /",
  "S01ratnml_u:17077": "amuṣmin divase tatra mayeyaṃ preṣitācarat // Rm_38.603{100} //",
  "S01ratnml_u:17078": "tatreyaṃ sahasā gatvā prāsādaikāṃtam āśritā /",
  "S01ratnml_u:17079": "tadā vātāyanāt kṣiptaṃ vratasūtram adho 'patat // Rm_38.604{1} //",
  "S01ratnml_u:17080": "tad dṛṣṭvaivaṃ sakhī gṛhya kim idam iti vīkṣya sā /",
  "S01ratnml_u:17081": "vismitā sahasāgatvā mamāgre samadarśayat // Rm_38.605{2} //",
  "S01ratnml_u:17082": "tad dṛṣṭvāyaṃ mayā pṛṣṭā tyaktvāhāram idaṃ kutaḥ /",
  "S01ratnml_u:17083": "sūtram ādāya praiṣi tvaṃ tat katham ucyatām iti // Rm_38.606{3} //",
  "S01ratnml_u:17084": "tatheyaṃ paripṛṣṭā me vistareṇaivam abravīt /",
  "S01ratnml_u:17085": "svāmini yadi te śrotuṃ vāṃchāsti śrūyatām iti // Rm_38.607{4} //",
  "S01ratnml_u:17086": "pratyahaṃ svāmināhāraṃ dattaṃ tad yācituṃ tadā /",
  "S01ratnml_u:17087": "tatra rājakule devyā vratotsāhaṃ śṛṇomy ahaṃ // Rm_38.608{5} //",
  "S01ratnml_u:17088": "tad vrataśabdam ākarṇya tatraikāṃte samāśritā /",
  "S01ratnml_u:17089": "tadā vātāyanāt kṣiptaṃ sūtraṃ patati me mama // Rm_38.609{6} //",
  "S01ratnml_u:17090": "tad idaṃ sūtram ālokyamiti vismayānvitā /",
  "S01ratnml_u:17091": "\u0002ālokya kim iti?",
  "S01ratnml_u:17092": "tyaktvāhāram idaṃ sūtram ādāya sahasā vraje // Rm_38.610{7} //",
  "S01ratnml_u:17093": "ity uktveyaṃ sakhī me 'gre upasthāyāpy adarśayat /",
  "S01ratnml_u:17094": "vratasūtraṃ tad ālokya natvāgṛhnān mudādarāt // Rm_38.611{8} //",
  "S01ratnml_u:17095": "tataś ceyaṃ sakhi dṛṣṭvā premnā hitārthavāṃchinī /",
  "S01ratnml_u:17096": "mātevānunayaṃ kṛtvā mamāgre evam abravīt // Rm_38.612{9} //",
  "S01ratnml_u:17097": "bhavaṃty api tathā śraddhābhaktimātreṇa sarvadā /",
  "S01ratnml_u:17098": "śrīdevīṃ manasā dhyātvā smṛtvārādhya vrataṃ cara // Rm_38.613{10} //",
  "S01ratnml_u:17099": "ity asyā vacanaṃ śrutvā tathāhaṃ bhaktimātrataḥ /",
  "S01ratnml_u:17100": "śrīdevīṃ manasā dhyātvā smṛtvārādhyācaraṃ vrataṃ // Rm_38.614{11} //",
  "S01ratnml_u:17101": "tadaikā jyāyasī vṛddhā mātāmahī tavāgatā /",
  "S01ratnml_u:17102": "ity ākhyāya śanair atra mamāgre samupāgatā // Rm_38.615{12} //",
  "S01ratnml_u:17103": "mayāpi sādareṇātra natvāsane niveśitā /",
  "S01ratnml_u:17104": "tataś ca māṃ samālokya kuśalaṃ samapṛchata // Rm_38.616{13} //",
  "S01ratnml_u:17105": "tataś cāsau parijñāya mayātra vratasādhanaṃ /",
  "S01ratnml_u:17106": "kiṃ vrataṃ sadhyate vatsa iti māṃ paryapṛchata // Rm_38.617{14} //",
  "S01ratnml_u:17107": "tatas tāṃ sāṃjalir natvā nyavedayan samādarāt /",
  "S01ratnml_u:17108": "mātāmahi nu me kiṃ cid api dravyaṃ na vidyate // Rm_38.618{15} //",
  "S01ratnml_u:17109": "tad ahaṃ śraddhayā bhaktibhāvamātreṇa sādaraṃ /",
  "S01ratnml_u:17110": "śrīdevīṃ manasā dhyātvā smṛtvārādhya vrataṃ care // Rm_38.619{16} //",
  "S01ratnml_u:17111": "iti mayoditaṃ śrutvā sā vṛddhā parimoditā /",
  "S01ratnml_u:17112": "tadvratavidhipuṇyāni yathā kramam upādiśat // Rm_38.620{17} //",
  "S01ratnml_u:17113": "tad upādiṣṭam ākarṇya muditā saṃpramoditā /",
  "S01ratnml_u:17114": "sāṃjalis tanpadābje 'haṃ natvā tiṣṭham adhomukhaḥ // Rm_38.621{18} //",
  "S01ratnml_u:17115": "tadā sā tajjyāyasī rūpaṃ tyaktvātra ca kṣaṇād api /",
  "S01ratnml_u:17116": "śrīdevīmūrttim ādhāya sagaṇāṃ samadarśayat // Rm_38.622{19} //",
  "S01ratnml_u:17117": "(Rm 463)",
  "S01ratnml_u:17118": "ato 'haṃ sahasotthāya dṛṣṭvā tāṃ śrīvasuṃdharāṃ /",
  "S01ratnml_u:17119": "gaṇavṛtāṃ samālokya yathāśakti samarcyaṃ // Rm_38.623{20} //",
  "S01ratnml_u:17120": "tataḥ sā śrīmahadevī madbhaktiparitoṣitā /",
  "S01ratnml_u:17121": "sagaṇā me varaṃ datvā vyavadhānam ito 'vrajat // Rm_38.624{21} //",
  "S01ratnml_u:17122": "tatas tasyā mahālakṣmyā kṛpādṛṣṭiprasādataḥ /",
  "S01ratnml_u:17123": "idaṃ me bhavanaṃ ramyaṃ prāsādaṃ bhavate kṣaṇāt // Rm_38.625{22} //",
  "S01ratnml_u:17124": "udyānaṃ ca manoramyaṃ nānāpuṣpaphaladrumaiḥ /",
  "S01ratnml_u:17125": "padmotpalādi puṣpāḍhyāḥ puṣkariṇyo codbhavāḥ // Rm_38.626{23} //",
  "S01ratnml_u:17126": "sadhāturatnajātādi sarvadravyābhipūritaṃ /",
  "S01ratnml_u:17127": "koṣṭhāgāraṃ samudbhūtaṃ savastrālaṃkārapūritaṃ // Rm_38.627{24} //",
  "S01ratnml_u:17128": "sarvavrīhisamāpūrṇam ṣaḍraradravyapūritaṃ /",
  "S01ratnml_u:17129": "ghṛtadadhimadhukṣīramodakādiprapūritaṃ // Rm_38.628{25} //",
  "S01ratnml_u:17130": "vividhapānabhojyāni paṭṭapuṣpāsanāni ca /",
  "S01ratnml_u:17131": "phalapuṣpādi bhogyāni saṃjāyaṃte kṣaṇād iha // Rm_38.629{26} //",
  "S01ratnml_u:17132": "īdṛśī mahatī saṃpat samudbhūtā mama kṣaṇāt /",
  "S01ratnml_u:17133": "tat sarvaṃ śrīmahādevyāḥ prasādād api nānyathā // Rm_38.630{27} //",
  "S01ratnml_u:17134": "iti vijñāya rājendra tasyā devyāḥ sadā mudā /",
  "S01ratnml_u:17135": "śraddhayā śaraṇaṃ gatvā vrataṃ caritum arhati // Rm_38.631{28} //",
  "S01ratnml_u:17136": "etatpuṇyānubhāvena sarvadā sadgatīṃ vrajeḥ /",
  "S01ratnml_u:17137": "yāvadbhavaṃ vrajer naiva durgatīṃ ca kadā cana // Rm_38.632{29} //",
  "S01ratnml_u:17138": "sadgatau satsukhāny eva labdho sadā śubhe caran /",
  "S01ratnml_u:17139": "triratnabhajanaṃ kṛtvā bodhicaryāṃ caret kramāt // Rm_38.633{30} //",
  "S01ratnml_u:17140": "tataḥ pāramitāḥ sarvāḥ pūrayitvā yathākramāt /",
  "S01ratnml_u:17141": "svayaṃ caraṃ parāṃ cāpi bodhimārge niyojayet // Rm_38.634{31} //",
  "S01ratnml_u:17142": "tato māragaṇān sarvāṃ jitvā śuddhatrimaṃḍalaḥ /",
  "S01ratnml_u:17143": "arhan saṃbodhim āsādya saṃbuddhapadam āpnuyāt // Rm_38.635{32} //",
  "S01ratnml_u:17144": "iti tayā mahādevyāḥ samupādiṣṭam atra me /",
  "S01ratnml_u:17145": "tac chrutvā sarvadā svāmi mano 'tirocate vrataṃ // Rm_38.636{33} //",
  "S01ratnml_u:17146": "tad ahaṃ sarvadā tasyāḥ śrīdevyāḥ śaraṇaṃ gatā /",
  "S01ratnml_u:17147": "śraddhayā bhaktibhāvena cariṣyāmi vrataṃ prabho // Rm_38.637{34} //",
  "S01ratnml_u:17148": "tathā bhavān api svamiñ chrīdevyāḥ śaraṇaṃ gataḥ /",
  "S01ratnml_u:17149": "śraddhābhaktiprasannātmā vrataṃ caritum arhati // Rm_38.638{35} //",
  "S01ratnml_u:17150": "iti bhāryoditaṃ śrutvā sa rājābhyanumoditaḥ /",
  "S01ratnml_u:17151": "tathā sadā mahādevyā vrataṃ caritum aichata // Rm_38.639{36} //",
  "S01ratnml_u:17152": "tatraivaṃ sa mahīpālo nimvadevyā tayā saha /",
  "S01ratnml_u:17153": "yathākāmaṃ sukhaṃ bhuktvā tasthau krīḍan yathechayā // Rm_38.640{37} //",
  "S01ratnml_u:17154": "evaṃ krīḍan sa rājendro nimvadevyā sahārataḥ /",
  "S01ratnml_u:17155": "tatrānaṃdasukhotsāhair nyuvāsa rājyanispṛtaḥ // Rm_38.641{38} //",
  "S01ratnml_u:17156": "tatraivaṃ taṃ mahīpālaṃ nimvadevyā saha sthitaṃ /",
  "S01ratnml_u:17157": "cūḍadevī samākarṇya cukopātipraroṣitā // Rm_38.642{39} //",
  "S01ratnml_u:17158": "tataḥ sā cūḍadevī taṃ svāminaṃ tatra saṃsthitaṃ /",
  "S01ratnml_u:17159": "svayaṃ gatvā samākramya saṃmānayitum aichata // Rm_38.643{40} //",
  "S01ratnml_u:17160": "tataḥ sā krodhitā caṇḍī cūḍadevī pradhāvitā /",
  "S01ratnml_u:17161": "vrajaṃtī sahasā tatra nimvavana upāsarat // Rm_38.644{41} //",
  "S01ratnml_u:17162": "(Rm 464)",
  "S01ratnml_u:17163": "tatra tadvratanirmālyaprakṣiptaḥ puṣpasaṃkulaṃ /",
  "S01ratnml_u:17164": "sthānaṃ sātiprakopāṃdhā laṃghitvā sahasācarat // Rm_38.645{42} //",
  "S01ratnml_u:17165": "tallaṃghitātipāpena sā devī tatkṣaṇād api /",
  "S01ratnml_u:17166": "kolamukhī mahāghorarūpāvichaṃditā bhavat // Rm_38.646{43} //",
  "S01ratnml_u:17167": "tatra tāṃ sahasāyātāṃ lokān dṛṣṭvā bhayotthitāḥ /",
  "S01ratnml_u:17168": "kolamukhī praviṣṭeti śabdaṃ kṛtvā vicerire // Rm_38.647{44} //",
  "S01ratnml_u:17169": "tad virāvaṃ janāḥ sarve śrutvā tatra samutthitāḥ /",
  "S01ratnml_u:17170": "kolāhalamahāśabdaṃ prakurvanta upādruvan // Rm_38.648{45} //",
  "S01ratnml_u:17171": "tat kolāhalaṃ śabdaṃ śrutvā saṃtrasitāśayā /",
  "S01ratnml_u:17172": "parāyitvā tato 'nyatra pradudrāva vanāṃtare // Rm_38.649{46} //",
  "S01ratnml_u:17173": "tatraikā vibhramaṃtī sā daivasaṃpreritā vane /",
  "S01ratnml_u:17174": "nirjane durgame 'raṇye parikhinnāpy adhāvata // Rm_38.650{47} //",
  "S01ratnml_u:17175": "tathā sā dūrato gatvā prādrākṣīt sarasī dvayaṃ /",
  "S01ratnml_u:17176": "dṛṣṭvā sā tatra tṛṣṇārttā jalaṃ pātum upācarat // Rm_38.651{48} //",
  "S01ratnml_u:17177": "tadā te sarasī yuddhaṃ parasparaṃ pracakratuḥ /",
  "S01ratnml_u:17178": "dṛṣṭvā sā vismitā 'pītvā jalaṃ tasthau savismayā // Rm_38.652{49} //",
  "S01ratnml_u:17179": "tatra te sarasī dṛṣṭvā tāṃ kolavadanāṃ striyaṃ /",
  "S01ratnml_u:17180": "kutra gaṃtum ihaiṣi tvam ity evaṃ paryapṛchatāṃ // Rm_38.653{50} //",
  "S01ratnml_u:17181": "tat pṛṣṭaṃ sā samākarṇya sā śaṃkavismayāhatā /",
  "S01ratnml_u:17182": "kim etad iti saṃciṃtya kṣaṇaṃ tasthau vimohitā // Rm_38.654{51} //",
  "S01ratnml_u:17183": "tatra sā daivayogena pratilabhya sucetanāṃ /",
  "S01ratnml_u:17184": "kiṃ mayātrāpi vaktavyam iti dhyātvā vyaciṃtayat // Rm_38.655{52} //",
  "S01ratnml_u:17185": "hā katham iha prāptāhaṃ bhramāmi nirjane vane /",
  "S01ratnml_u:17186": "kiṃ mayā prakṛtaṃ pāpaṃ yena bhraṣṭā carāmy ahaṃ // Rm_38.656{53} //",
  "S01ratnml_u:17187": "hā kiṃ kuryāṃ kva gacheyaṃ sahāyaikāpi me 'sti na /",
  "S01ratnml_u:17188": "sarvathātra vinaṣṭāsmi ko māṃ rakṣed ihā 'dhunā // Rm_38.657{54} //",
  "S01ratnml_u:17189": "iti ciṃtāviṣaṇṇā sā tasthau tatra nirāśitā /",
  "S01ratnml_u:17190": "tataḥ sā daivayogena sasmāra śrīvasuṃdharāṃ // Rm_38.658{55} //",
  "S01ratnml_u:17191": "tad devīsmṛtipuṇyena sā karmabhāvinī sudhīḥ /",
  "S01ratnml_u:17192": "yat svayaṃ prakṛtaṃ karma tat sarvaṃ paryyabudhyatāṃ // Rm_38.659{56} //",
  "S01ratnml_u:17193": "hā mayā durdhiyā tatra samyan na dhāritaṃ vrataṃ /",
  "S01ratnml_u:17194": "etatpāpena nūnaṃ me jāte 'yam īdṛśī vipat // Rm_38.660{57} //",
  "S01ratnml_u:17195": "tad atra kiṃ kariṣyāmi kolamukhī yato 'smy ahaṃ /",
  "S01ratnml_u:17196": "tat tatra kathaṃ evaṃ hi pratiyāyaṃ nṛpālayaṃ // Rm_38.661{58} //",
  "S01ratnml_u:17197": "yac cāhaṃ durmatir duṣṭā svakṛtapāpabhāginī /",
  "S01ratnml_u:17198": "tad daivapreṣitā hy atra bhramāmi nirjane vane // Rm_38.662{59} //",
  "S01ratnml_u:17199": "tad atra kiṃ careyāhaṃ jīvite 'pi na me ruciḥ /",
  "S01ratnml_u:17200": "sarveṣām api jaṃtūnāṃ sarvatra maraṇaṃ dhruvaṃ // Rm_38.663{60} //",
  "S01ratnml_u:17201": "iti matvāham atrāpi nirapekṣaḥ svajīvite /",
  "S01ratnml_u:17202": "śrīdevyā darśanaṃ karttuṃ smṛtvā gacheya sāṃprataṃ // Rm_38.664{61} //",
  "S01ratnml_u:17203": "iti niścitya sā rājñī cūḍadevī samudyatā /",
  "S01ratnml_u:17204": "śrīdevyā darśanaṃ kartuṃ smṛtvā caritum aichata // Rm_38.665{62} //",
  "S01ratnml_u:17205": "tataḥ sā cūḍadevī te sarasī dve samīkṣya ca /",
  "S01ratnml_u:17206": "(Rm 465)",
  "S01ratnml_u:17207": "upetya taj jalaṃ pītvā tīre sthitvaivam abravīt // Rm_38.666{63} //",
  "S01ratnml_u:17208": "sarasī yad ahaṃ mūḍhā durmatī maṃdabhāginī /",
  "S01ratnml_u:17209": "tac chrīvasuṃdharāṃ devīṃ draṣṭum ihāvrajāmi hi // Rm_38.667{64} //",
  "S01ratnml_u:17210": "iti tayoditaṃ śrutvā puṣkariṇyāv ubhe 'pi te /",
  "S01ratnml_u:17211": "tāṃ rājñīṃ samupāmaṃtrya nṛgiraivam abhāṣatāṃ // Rm_38.668{65} //",
  "S01ratnml_u:17212": "sādhu sādhu mahābhāge vrajāstu maṃgalaṃ tava /",
  "S01ratnml_u:17213": "puna nau vacasā devīm evaṃ pṛcha tvam ādarāt // Rm_38.669{7} //",
  "S01ratnml_u:17214": "kenāvāṃ hetunā yuddhaṃ kṛtvā tiṣṭhāvahe sadā // Rm_38.670{8} //",
  "S01ratnml_u:17215": "ity etat kathitaṃ tābhyāṃ śrutvā rājñī tatheti sā /",
  "S01ratnml_u:17216": "pratijñāya tatrānyatra svadaivapreṣitācarat // Rm_38.671{9} //",
  "S01ratnml_u:17217": "tatrāraṇye bhramaṃtī sā kiṃ cid dūraṃ gatā tataḥ /",
  "S01ratnml_u:17218": "mahāṃtaṃ śūkaraṃ ghoraṃ dadarśa bhīṣaṇākṛtiṃ // Rm_38.672{10} //",
  "S01ratnml_u:17219": "tatra sā dūrataḥ sthitvā paśyaṃs taṃ bhīmaśūkaraṃ /",
  "S01ratnml_u:17220": "mātrā tiṣṭha vrajānyatra sahaseti tam abravīt // Rm_38.673{11} //",
  "S01ratnml_u:17221": "iti tenoditaṃ śrutvā sa śūkaraḥ samutthitaḥ /",
  "S01ratnml_u:17222": "sahasopetya tāṃ rājñīṃ samālokyaivam abravīt // Rm_38.674{12} //",
  "S01ratnml_u:17223": "kā tvaṃ kuta ihāyāsi kutra gaṃtuṃ pradhāvasi /",
  "S01ratnml_u:17224": "ekākinī kathaṃ bhrāṃto vana etad vadasva me // Rm_38.675{13} //",
  "S01ratnml_u:17225": "iti tenoditaṃ śrutvā sā devī praticitritā /",
  "S01ratnml_u:17226": "śanair upetya taṃ pretaṃ saṃpaśyann evam abravīt // Rm_38.676{14} //",
  "S01ratnml_u:17227": "sūryodayanarendrasya bhāryāhaṃ mahiṣī priyā /",
  "S01ratnml_u:17228": "śrīdevyā darśanaṃ kartuṃ vāṃchaṃtīha samāvraje // Rm_38.677{15} //",
  "S01ratnml_u:17229": "iti tad gaditaṃ śrutvā śūkaraḥ so 'tivismitaḥ /",
  "S01ratnml_u:17230": "tāṃ devīṃ samupāśritya paśyann evam abhāṣata // Rm_38.678{16} //",
  "S01ratnml_u:17231": "sādhu sādhvi mahābhāge vrajāstu te sumaṃgalaṃ /",
  "S01ratnml_u:17232": "tāṃ śrībhagavatīdevīṃ mannāmnā praṇamādarāt // Rm_38.679{17} //",
  "S01ratnml_u:17233": "bhūyo me vacasā sādhvī tāṃ devīṃ paripṛchatāṃ /",
  "S01ratnml_u:17234": "kenāhaṃ śūkarībhūtas tiṣṭhāmīti bhavaṃty api // Rm_38.680{18} //",
  "S01ratnml_u:17235": "etat tat kathitaṃ śrutvā cūḍadevī tatheti sā /",
  "S01ratnml_u:17236": "pratijñāya tato 'nyatra vrajaṃtī sahasācarat // Rm_38.681{19} //",
  "S01ratnml_u:17237": "tatra sūcīmukhapretam asthikāyaṃ mahodaraṃ /",
  "S01ratnml_u:17238": "svakeśaromasaṃchannam apaśyad dūrato vane // Rm_38.682{20} //",
  "S01ratnml_u:17239": "tatra sa preta ālokya tāṃ devīṃ samupāgatāṃ /",
  "S01ratnml_u:17240": "sahasopetya saṃpaśyan purastha evam abravīt // Rm_38.683{21} //",
  "S01ratnml_u:17241": "ko tvaṃ kuta ihāyāsi kutra gaṃtum ihāgatā /",
  "S01ratnml_u:17242": "niḥsahāyā kathaṃ bhrāṃtā carate tad vadasva me // Rm_38.684{22} //",
  "S01ratnml_u:17243": "iti tat kathitaṃ śrutvā sā devī vismayānvitā /",
  "S01ratnml_u:17244": "śanair upetya taṃ pretaṃ paśyaṃty evam avocata // Rm_38.685{23} //",
  "S01ratnml_u:17245": "sūryodayamahībharttu bhāryāhaṃ mahiṣī satī /",
  "S01ratnml_u:17246": "śrīdevyā darśane gaṃtuṃ pathānenāvrajāmi hi // Rm_38.686{24} //",
  "S01ratnml_u:17247": "iti tad uditaṃ śrutvā sa preto 'tivicitritaḥ /",
  "S01ratnml_u:17248": "tāṃ devīṃ sāṃjalir natvā pura evam avocata // Rm_38.687{25} //",
  "S01ratnml_u:17249": "sādhu sādhvi mahābhāge carāstu te subhadrakaṃ /",
  "S01ratnml_u:17250": "tāṃ śrībhagavatīlakṣmīṃ mannāmnā praṇamādarāt // Rm_38.688{26} //",
  "S01ratnml_u:17251": "bhūyo 'pi vacasā me tāṃ śrīdevīṃ paripṛchatu /",
  "S01ratnml_u:17252": "(Rm 466)",
  "S01ratnml_u:17253": "kenāhaṃ pāpakenaivaṃ tiṣṭhāmi duḥkhabhāginī // Rm_38.689{27} //",
  "S01ratnml_u:17254": "etat tat kathitaṃ śrutvā cūḍadevī tatheti sā /",
  "S01ratnml_u:17255": "pratiśrutya gatānyatra prādrākṣīd daśapāpinaḥ // Rm_38.690{28} //",
  "S01ratnml_u:17256": "te 'pi tāṃ samupāyātāṃ dṛṣṭvopetyevam abruvan /",
  "S01ratnml_u:17257": "kā tvaṃ kuta ihāyāsi kutra gaṃtuṃ ca tad vada // Rm_38.691{29} //",
  "S01ratnml_u:17258": "iti tair gaditaṃ śrutvā sā devī samupāsthitā /",
  "S01ratnml_u:17259": "tān sarvān pāpino dṛṣṭvā pura evam abhāṣata // Rm_38.692{30} //",
  "S01ratnml_u:17260": "sūryodayanarendrasya bhāryāhaṃ mahiṣī priyā /",
  "S01ratnml_u:17261": "śrīdevyā darśane gaṃtuṃ pathānenāvrajāmy ahaṃ // Rm_38.693{31} //",
  "S01ratnml_u:17262": "iti tad gaditaṃ śrutvā sarve te daśapāpinaḥ /",
  "S01ratnml_u:17263": "kṛtāṃjalipuṭā natvā tāṃ devīm evam abruvan // Rm_38.694{32} //",
  "S01ratnml_u:17264": "sādhu devī mahābhāge pravrajāstu jayaṃ tava /",
  "S01ratnml_u:17265": "asmākaṃ prakṛtaṃ pāpaṃ tāṃ devīṃ paripṛchatu // Rm_38.695{33} //",
  "S01ratnml_u:17266": "iti tad deśitaṃ śrutvā cūḍadevī tatheti sā /",
  "S01ratnml_u:17267": "tato 'nyatra vrajaṃty evaṃ dadarśa kṛṣṇapaṃnagaṃ // Rm_38.696{34} //",
  "S01ratnml_u:17268": "tatra sa kṛṣṇasarpas tām ālokya samupāgatāṃ /",
  "S01ratnml_u:17269": "sahasā samupākramya viṣāgninātyatāpayat // Rm_38.697{35} //",
  "S01ratnml_u:17270": "tataḥ sā mūrchitā devī cirāt svayaṃ samutthitā /",
  "S01ratnml_u:17271": "tāṃ śrīvasuṃdharāṃ smṛtvā tatra tasthau kṣaṇaṃ tathā // Rm_38.698{36} //",
  "S01ratnml_u:17272": "tataḥ sā suṃdarīrūpā tyaktakolamukhābhavat /",
  "S01ratnml_u:17273": "kālasarpaḥ sa tām āha kā tvaṃ kutaḥ samāgatā // Rm_38.699{37} //",
  "S01ratnml_u:17274": "cūḍadevī tataḥ prāha sūryodayapriyāsmy ahaṃ /",
  "S01ratnml_u:17275": "śrīdevīdarśanārthaṃ tu āgatā mānyatha phaṇi // Rm_38.700{38} //",
  "S01ratnml_u:17276": "tataḥ pātakamuktā sā pracaraṃtī bubhukṣitā /",
  "S01ratnml_u:17277": "bījapūrakam ālokya tad ādātum upācarat // Rm_38.701{39} //",
  "S01ratnml_u:17278": "tatra tat phalam ālokya hastābhyāṃ sahasāgrahīt /",
  "S01ratnml_u:17279": "tasya hi daivayogena tatphalaṃ na vyamuṃcyata // Rm_38.702{40} //",
  "S01ratnml_u:17280": "tatra sā tatphale lagnahastā tasthau tathā kṣaṇaṃ /",
  "S01ratnml_u:17281": "tataḥ sā trasitā dṛṣṭvā na gṛhnāmīti cāvadat // Rm_38.703{41} //",
  "S01ratnml_u:17282": "etad ukte bhujau tasyās tat phalaṃ sahasātyajat /",
  "S01ratnml_u:17283": "tataḥ sā vismitānyra bhramaṃtī dūrato 'vrajat // Rm_38.704{42} //",
  "S01ratnml_u:17284": "tataḥ sā dūrato nadyāḥ śabdaṃ śrutvā pradhāvitā /",
  "S01ratnml_u:17285": "svadaivapreṣitā tatra tīram avāpatat kṣaṇāt // Rm_38.705{43} //",
  "S01ratnml_u:17286": "tatra sā taj jalaṃ pātuṃ sahasā samupācarat /",
  "S01ratnml_u:17287": "tatra sā taj jalaṃ pītvā snātvā caiva samāśrayat // Rm_38.706{44} //",
  "S01ratnml_u:17288": "tatra sā dūrataḥ pūrṇahemaghaṭaśirovahāḥ /",
  "S01ratnml_u:17289": "surāṃgaṇāḥ subhadrāṃgā dadarśa samupāgatāḥ // Rm_38.707{45} //",
  "S01ratnml_u:17290": "tatra sā tāḥ samālokya sahasopetya sāṃjaliḥ /",
  "S01ratnml_u:17291": "praṇatvā samupāsīnā samīkṣyaivam apṛchata // Rm_38.708{46} //",
  "S01ratnml_u:17292": "aho bhāgyaṃ mayā labdhaṃ yad bhavatyātra darśitā /",
  "S01ratnml_u:17293": "tad dṛṣṭvā kṛpayā sarvā snātum arhanti sarvathā // Rm_38.709{47} //",
  "S01ratnml_u:17294": "bhavaṃtyo 'mṛtasaṃpūrṇahaimaghaṭaśirovahāḥ /",
  "S01ratnml_u:17295": "kutra gaṃtuṃ caraṃty atra satyam etad vadaṃtu me // Rm_38.710{48} //",
  "S01ratnml_u:17296": "iti tayoditaṃ śrutvā tāsām ekā pradhānikā /",
  "S01ratnml_u:17297": "sālokya cūḍadevīṃ tāṃ samāmaṃtryaivam abravīt // Rm_38.711{49} //",
  "S01ratnml_u:17298": "(Rm 467)",
  "S01ratnml_u:17299": "bhadre tvaṃ na jānāsi yā śrīdevī vasuṃdharāḥ /",
  "S01ratnml_u:17300": "tasyā ime 'mṛtā pūrṇā nīyaṃte snapane ghaṭāḥ // Rm_38.712{50} //",
  "S01ratnml_u:17301": "devīsnānodakaiḥ sarvair eṣā nadī vahaty api /",
  "S01ratnml_u:17302": "etan nadyamṛtenātra netre prakṣālya dṛśyatāṃ // Rm_38.713{51} //",
  "S01ratnml_u:17303": "evaṃ devyā tayādiṣṭaṃ cūḍadevī niśamya sā /",
  "S01ratnml_u:17304": "tathety abhyanumodaṃtī tathā kartuṃ samaichata // Rm_38.714{52} //",
  "S01ratnml_u:17305": "tataḥ sā tan nadītīre sthitvāmṛtena cakṣuṣī /",
  "S01ratnml_u:17306": "saṃprakṣālya tataḥ sasne papau tad amṛtaṃ mudā // Rm_38.715{53} //",
  "S01ratnml_u:17307": "tato nirmuktapāpā sā cūḍadevī pavitritā /",
  "S01ratnml_u:17308": "sudṛṣṭir abhavat tatra samaṃtāpratihatekṣaṇaḥ // Rm_38.716{54} //",
  "S01ratnml_u:17309": "tatrasthā cūḍadevī sā prādrākṣīt tat kṣaṇād api /",
  "S01ratnml_u:17310": "śrīvasudhāṃ mahādevīṃ sagaṇāṃ maṇḍalāsthitāṃ // Rm_38.717{55} //",
  "S01ratnml_u:17311": "tatra tāṃ śrīmahādevīṃ dṛṣṭvā sā pratimaṃḍitā /",
  "S01ratnml_u:17312": "sahasā sāṃjalir natvā paśyaṃtī samupācarat // Rm_38.718{56} //",
  "S01ratnml_u:17313": "tatra sā samupetyāśu kṛtvā pradakṣiṇāṃ mudā /",
  "S01ratnml_u:17314": "sagaṇāṃ sa mahādevīṃ praṇanāma kṛtāṃjaliḥ // Rm_38.719{57} //",
  "S01ratnml_u:17315": "tataḥ sā śrīmahādevī cūḍadevīṃ samīksya tāṃ /",
  "S01ratnml_u:17316": "svāgatāsi samehi tvam ity evaṃ samabhāṣata // Rm_38.720{58} //",
  "S01ratnml_u:17317": "evaṃ devyā tayādiṣṭaṃ cūḍadevī niśamya sā /",
  "S01ratnml_u:17318": "sāṃjalir aśru mocaṃtī devyāḥ pādāmbuje 'patat // Rm_38.721{59} //",
  "S01ratnml_u:17319": "tataḥ sā śrīvasuṃdhārā mahādevī vilokya tāṃ /",
  "S01ratnml_u:17320": "pādābje patitāṃ dhṛtvā samāśvāsyaivam ādiśat // Rm_38.722{60} //",
  "S01ratnml_u:17321": "bhāgini bhadra uttiṣṭha dhairyam ālaṃvya paśyatāṃ /",
  "S01ratnml_u:17322": "mā viṣīda prasīdātra pūrayāmi tavaihitaṃ // Rm_38.723{61} //",
  "S01ratnml_u:17323": "etat tayā mahādevyā samādiṣṭaṃ niśamya sā /",
  "S01ratnml_u:17324": "cūḍadevī prasannāsyā praṇatvaivaṃ nyavedayat // Rm_38.724{62} //",
  "S01ratnml_u:17325": "bhagavati jagadbhartti vasudhāre maheśvari /",
  "S01ratnml_u:17326": "bhavatyāḥ śaraṇaṃ yāmi kṣamasva me 'parādhatāṃ // Rm_38.725{63} //",
  "S01ratnml_u:17327": "prasīda me mahādevi kṛpānugrahatāṃ kuru /",
  "S01ratnml_u:17328": "yan mayā prakṛtaṃ pāpaṃ tat sarvaṃ kṣaṃtum arhati // Rm_38.726{64} //",
  "S01ratnml_u:17329": "yad etad dūrato cāhaṃ samāyātāsmy avighnataḥ /",
  "S01ratnml_u:17330": "tad bhavatyāḥ prasādena nānyatheti hi manyate // Rm_38.727{65} //",
  "S01ratnml_u:17331": "tad iha te mahādevyā śraddhayā śaraṇāsthitā /",
  "S01ratnml_u:17332": "vrataṃ caritum ichāmi tat prasīda kṛpānidhe // Rm_38.728{66} //",
  "S01ratnml_u:17333": "iti tayārthitaṃ śrutvā sā śrīdevī vasuṃdharā /",
  "S01ratnml_u:17334": "tāṃ śraddhābhisaṃśuddhāṃ samālokyaivam ādiśat // Rm_38.729{67} //",
  "S01ratnml_u:17335": "sādhu vatse punar gatvā svapure svāminā saha /",
  "S01ratnml_u:17336": "ācāryeṇa yathādiṣṭaṃ vrataṃ kuru samāhita // Rm_38.730{68} //",
  "S01ratnml_u:17337": "tadā tatra gṛhe te 'haṃ svayam āgatya saṃsthitā /",
  "S01ratnml_u:17338": "kariṣyāmi sadā bhadraṃ sarvatra nirupadravaṃ // Rm_38.731{69} //",
  "S01ratnml_u:17339": "tadā te sarvadā gehe dehe ca maṃgalaṃ bhavet /",
  "S01ratnml_u:17340": "tataḥ sarvārthasaṃpattiḥ parivṛddhāḥ susaṃsthitā // Rm_38.732{70} //",
  "S01ratnml_u:17341": "tatas tad artham ādāya dehe 'rthibhyo yathepsitaṃ /",
  "S01ratnml_u:17342": "triratnabhajanaṃ kṛtvā carasva sarvadā śubhe // Rm_38.733{71} //",
  "S01ratnml_u:17343": "(Rm 468)",
  "S01ratnml_u:17344": "tathā saṃpārapūrya tvaṃ sarvāḥ pāramitāḥ kramāt /",
  "S01ratnml_u:17345": "trividhāṃ bodhim āsādya saṃbuddhapadam āpsyasi // Rm_38.734{72} //",
  "S01ratnml_u:17346": "etad devyā samādiṣṭaṃ cūḍadevī niśamya sā /",
  "S01ratnml_u:17347": "tathety abhyanumodaṃtī pratyaśroṣīt praṇāmitā // Rm_38.735{73} //",
  "S01ratnml_u:17348": "tataḥ sā cūḍadevī ca tāṃ śrīdevīṃ vasuṃdharāṃ /",
  "S01ratnml_u:17349": "suprasannā samānamya samīkṣyaivaṃ nyavedayat // Rm_38.736{74} //",
  "S01ratnml_u:17350": "yan mārgasthitair lokaiḥ saṃdarśitaṃ vaco 'sti me /",
  "S01ratnml_u:17351": "dadehaṃ praṣṭum ichāmi bhagavati samādiśa // Rm_38.737{75} //",
  "S01ratnml_u:17352": "mārge 'haṃ sarasī dṛṣṭvā jalaṃ pātum upācaraṃ /",
  "S01ratnml_u:17353": "tadā te sarasī yuddhaṃ prākurvatāṃ parasparaṃ // Rm_38.738{76} //",
  "S01ratnml_u:17354": "tatas te vigrahāṃte māṃ dṛṣṭvaivaṃ paryapṛchatāṃ /",
  "S01ratnml_u:17355": "kutra gaṃtum ihāyāsi tat satyaṃ kathyatām iti // Rm_38.739{77} //",
  "S01ratnml_u:17356": "tac chrutvā vismayākrāṃtahṛdayāhaṃ vilokya te /",
  "S01ratnml_u:17357": "śrīdevīdarśanaṃ gaṃtum ihaimīty avadam api // Rm_38.740{78} //",
  "S01ratnml_u:17358": "evaṃ mayoditaṃ śrutvā sarasī ta ubhe 'pi ca /",
  "S01ratnml_u:17359": "māṃ sa kṛtāṃjalir natvā samīkṣyaivam abhāṣatāṃ // Rm_38.741{79} //",
  "S01ratnml_u:17360": "yad āvāṃ vigrahaṃ nityaṃ kṛtvā tiṣṭhāvahe mithaḥ /",
  "S01ratnml_u:17361": "tan no pāpena keneti śrīdevīṃ paripṛchatu // Rm_38.742{80} //",
  "S01ratnml_u:17362": "kiṃ tābhyāṃ prakṛtaṃ pāpaṃ yad evaṃ vigrahaṃ mithaḥ /",
  "S01ratnml_u:17363": "kṛtvā te tiṣṭhato devi tat samādeṣṭum arhati // Rm_38.743{81} //",
  "S01ratnml_u:17364": "iti tayoditaṃ śrutvā sā śrīdevī vasuṃdharā /",
  "S01ratnml_u:17365": "samīkṣya cūḍadevīṃ tāṃ samāmaṃtryaivam ādiśat // Rm_38.744{82} //",
  "S01ratnml_u:17366": "bhaginyau tau purābhūtaṃ bhojane samaye sadā /",
  "S01ratnml_u:17367": "ākruṣya vigrahaṃ kṛtvā pratikṣepaṃ pracakratuḥ // Rm_38.745{83} //",
  "S01ratnml_u:17368": "tena pāpena tau dve 'pi sarasī bhūtvā parasparaṃ /",
  "S01ratnml_u:17369": "sarvadā vigrahaṃ kṛtvā tiṣṭhataḥ sāṃprataṃ tathā // Rm_38.746{84} //",
  "S01ratnml_u:17370": "evaṃ tayoḥ puraḥ proktvā citte tvaṃ paribodhaya /",
  "S01ratnml_u:17371": "etac chrutvaiva te vākyaṃ pāpān muktvai cyato divaṃ // Rm_38.747{85} //",
  "S01ratnml_u:17372": "tato 'sau cūḍadevī ca natvā tāṃ śrīvasuṃdharāṃ /",
  "S01ratnml_u:17373": "sāṃjaliḥ suprasannātmā samīkṣyevaṃ nyavedayat // Rm_38.748{86} //",
  "S01ratnml_u:17374": "bhūyo 'pi śrīmahādevi śūkaro dṛśyate pathi /",
  "S01ratnml_u:17375": "so 'pi māṃ samupāyātaṃ dṛṣṭvaivaṃ paryapṛchata // Rm_38.749{87} //",
  "S01ratnml_u:17376": "kutra gaṃtum ihāyāsi vadasveti niśamya tat /",
  "S01ratnml_u:17377": "śrīdevīdarśane gaṃtum ihaimīty avadam ahaṃ // Rm_38.750{88} //",
  "S01ratnml_u:17378": "tataḥ sa śūkaraś cāhaṃ prarudat purāto mama /",
  "S01ratnml_u:17379": "kiṃ mayā prakṛtaṃ pāpam iti devy abhipṛchyatāṃ // Rm_38.751{89} //",
  "S01ratnml_u:17380": "kiṃ tena prakṛtaṃ pāpaṃ purā kutra kadā kathaṃ /",
  "S01ratnml_u:17381": "tat sarvaṃ samupādiśya prabodhayatu me manaḥ // Rm_38.752{90} //",
  "S01ratnml_u:17382": "iti tat pṛchitaṃ śrutvā sā śrīdevī vasuṃdharā /",
  "S01ratnml_u:17383": "samīkṣya cūḍadevīṃ tāṃ samāmaṃtryaivam abravīt // Rm_38.753{91} //",
  "S01ratnml_u:17384": "bhaṇḍāgārī purābhūt sa viśvāsaghātakaḥ kudhīḥ /",
  "S01ratnml_u:17385": "janebhyo bhojanaṃ kiṃ cid datvā sarvaṃ gṛhe 'nayat // Rm_38.754{92} //",
  "S01ratnml_u:17386": "(Rm 469)",
  "S01ratnml_u:17387": "etatpāpavipākena bhavati śūkaro 'dhunā /",
  "S01ratnml_u:17388": "etat mayā yathākhyātaṃ tathā tasya puro vada // Rm_38.755{93} //",
  "S01ratnml_u:17389": "sa tvatkathitam ākarṇya pāpamukto divaṃ vrajet // Rm_38.756{94} //",
  "S01ratnml_u:17390": "iti devyā samādiṣṭaṃ cūḍadevī niśamya sā /",
  "S01ratnml_u:17391": "tatheti prativijñapya punar evaṃ nyavedayat // Rm_38.757{95} //",
  "S01ratnml_u:17392": "punar mārge mayā dṛṣṭaḥ pretaḥ sūcīmukho mahān /",
  "S01ratnml_u:17393": "kiṃ tena prakṛtaṃ pāpaṃ tava devi samādiśa // Rm_38.758{96} //",
  "S01ratnml_u:17394": "iti tat kathitaṃ śrutvā sā śrīdevī maheśvarī /",
  "S01ratnml_u:17395": "samīkṣya cūḍadevīṃ tāṃ samāmaṃtryaivam abravīt // Rm_38.759{97} //",
  "S01ratnml_u:17396": "purā sa brāhmaṇo vidvān vedavid vādasaṃrataḥ /",
  "S01ratnml_u:17397": "siddhāṃtavādino bauddhān pratikṣipyābhiniṃdayan // Rm_38.760{98} //",
  "S01ratnml_u:17398": "lobherṣyāmadamātsaryaparītātmā hi mānikaḥ /",
  "S01ratnml_u:17399": "āgṛhītapariṣkāraḥ svārthātilālasaḥ kudhīḥ // Rm_38.761{99} //",
  "S01ratnml_u:17400": "parebhyo dattam ālokya lobhātikaluṣāśayaḥ /",
  "S01ratnml_u:17401": "sa chidravacasākruṣya bauddhe dānaṃ nyavārayat // Rm_38.762{100} //",
  "S01ratnml_u:17402": "saddharmaśrāvakān sarvān dṛṣṭvā sa duritāśayaḥ /",
  "S01ratnml_u:17403": "praduṣṭavacasākṣipya niṃdayan pratyavārayat // Rm_38.763{1} //",
  "S01ratnml_u:17404": "kiṃ tena na kṛtaṃ pāpaṃ saddharmavighnakāriṇā /",
  "S01ratnml_u:17405": "triratnabhajanotsāhavighātābhyanurāginā // Rm_38.764{2} //",
  "S01ratnml_u:17406": "etatpāpavipākena brāhmaṇaḥ sa durāśayaḥ /",
  "S01ratnml_u:17407": "sūcīmukho mahākāyaḥ preto bhavati sāṃprataṃ // Rm_38.765{3} //",
  "S01ratnml_u:17408": "etan mayā yathākhyātaṃ tathā tasya puro vada /",
  "S01ratnml_u:17409": "etat te kathitaṃ śrutvā smṛtimān sa sudhīr bhavet // Rm_38.766{4} //",
  "S01ratnml_u:17410": "tataḥ sa svakṛtaṃ pāpaṃ sarvaṃ smṛtvādiśan svayaṃ /",
  "S01ratnml_u:17411": "triratnasmaraṇaṃ kṛtvā samichec carituṃ śubhe // Rm_38.767{5} //",
  "S01ratnml_u:17412": "tato vimuktapāpaḥ sa pariśuddhāśayaḥ sudhīḥ /",
  "S01ratnml_u:17413": "namo buddhāya dharmāya saṃghāyeti vadan bhajet // Rm_38.768{6} //",
  "S01ratnml_u:17414": "tatas tat pretalokāt sa samutthāya vikalpakaḥ /",
  "S01ratnml_u:17415": "pretāśayaṃ parityajya tato 'pi hi divaṃ vrajet // Rm_38.769{7} //",
  "S01ratnml_u:17416": "iti tasyā mahādevyā samādiṣṭaṃ niśamya sā /",
  "S01ratnml_u:17417": "cūḍadevī prasannāsyā punar evaṃ nyavedayat // Rm_38.770{8} //",
  "S01ratnml_u:17418": "bhūyo 'pi pathi bho devi dṛśyate duḥkhitā mayā /",
  "S01ratnml_u:17419": "kiṃ kiṃ taiḥ prakṛtaṃ pāpaṃ tat sarvaṃ samupādiśa // Rm_38.771{9} //",
  "S01ratnml_u:17420": "iti saṃprārthite rājñyā sā śrīdevī vasuṃdharā /",
  "S01ratnml_u:17421": "niśamya cūḍadevīṃ tāṃ samīkṣyaivam upādiśat // Rm_38.772{10} //",
  "S01ratnml_u:17422": "te sarve pāpino duṣṭā daśākuśalacāriṇaḥ /",
  "S01ratnml_u:17423": "adyāpi duḥkhasaṃtaptā bhramaṃti bhavasāgare // Rm_38.773{11} //",
  "S01ratnml_u:17424": "yo hatvā prāṇino bhuṃkta so 'lpāyuṣko bhave bhraman /",
  "S01ratnml_u:17425": "adyāpi tadvipākena tiṣṭhaty evaṃ suduḥkhitaḥ // Rm_38.774{12} //",
  "S01ratnml_u:17426": "yo 'dattaṃ dravyam ādāya prābhuṃkta mithyayāharan /",
  "S01ratnml_u:17427": "sa daridro mahāduṣṭo bhavaty adyāpi duḥkhabhāk // Rm_38.775{13} //",
  "S01ratnml_u:17428": "(Rm 470)",
  "S01ratnml_u:17429": "yo mithyākāmarāgāṃdho 'gamyā api prabhuktavān /",
  "S01ratnml_u:17430": "sa sveṣṭasujanais tyakto bhavaty arivaśe sthitaḥ // Rm_38.776{14} //",
  "S01ratnml_u:17431": "mṛṣāvādena yo lokañ jayann abhyavaṃcayat /",
  "S01ratnml_u:17432": "sa kuṣṭharogavān pūtigaṃdhavaho bhavaty api // Rm_38.777{15} //",
  "S01ratnml_u:17433": "piśunavacanai yo sanmitrabhedaṃ bhave 'karot /",
  "S01ratnml_u:17434": "so puṇyakalahonmādī sarvaśatrur bhavaty api // Rm_38.778{16} //",
  "S01ratnml_u:17435": "yo 'sau vibhratsito lokair durākṛtir durāśayaḥ /",
  "S01ratnml_u:17436": "sa pāruṣyavacasā lokāt purākruyyaty abhaṃdayat // Rm_38.779{17} //",
  "S01ratnml_u:17437": "sarvabhinneva vā yo 'sau nighnito nādritaḥ kudhīḥ /",
  "S01ratnml_u:17438": "sa purā bhinnavādena lokaṃ bhinnāśayaṃ vyadhāt // Rm_38.780{18} //",
  "S01ratnml_u:17439": "yo 'sau vimohito mūrkhā vipannabuddhir unmanāḥ /",
  "S01ratnml_u:17440": "sābhidhyāyatasā loke saṃpattīś chadmanāhatat // Rm_38.781{19} //",
  "S01ratnml_u:17441": "vidveṣī durmatā mohī yo 'sau sajjanagarhitaḥ /",
  "S01ratnml_u:17442": "sa vyāpādakhilacittena satvāpakāra udyataḥ // Rm_38.782{20} //",
  "S01ratnml_u:17443": "yo 'sau nīcā viṣaṇṇātmā hīneṃdriyo durāśayaḥ /",
  "S01ratnml_u:17444": "mithyādṛṣṭi sa saddharmam adhikṣiptvābhyaniṃdayat // Rm_38.783{21} //",
  "S01ratnml_u:17445": "iti ye daśā pāpāni prakurvanto caren mudā /",
  "S01ratnml_u:17446": "sarve te pāpino duṣṭā bhavaṃti duḥkhino 'dhunā // Rm_38.784{22} //",
  "S01ratnml_u:17447": "evaṃ mayā yathākhyātaṃ tathā teṣāṃ puro vada /",
  "S01ratnml_u:17448": "etat tvaduktam ākarṇya smareyus te purākṛtaṃ // Rm_38.785{23} //",
  "S01ratnml_u:17449": "tatas te durgate bhītāḥ sadgatītamanotsukāḥ /",
  "S01ratnml_u:17450": "saddharmasādhanaṃ karttuṃ samicheyuḥ samādarāt // Rm_38.786{24} //",
  "S01ratnml_u:17451": "tadā tāṃ pura āmaṃtrya sarvān evaṃ vadādarāt /",
  "S01ratnml_u:17452": "yadi cāsti śubhe vāṃchā triratnaṃ sevyatām iti // Rm_38.787{25} //",
  "S01ratnml_u:17453": "tataḥ sarve ime yūyaṃ nirmuktapātakā dhruvaṃ /",
  "S01ratnml_u:17454": "sahasā sadgatau saukhyaṃ labhedhvam iti cābruhi // Rm_38.788{26} //",
  "S01ratnml_u:17455": "tatas te te vacaḥ śrutvā sarve satsaukhya ālasāḥ /",
  "S01ratnml_u:17456": "triratnaśaraṇaṃ kṛtvā saṃprayāyuḥ surālayaṃ // Rm_38.789{27} //",
  "S01ratnml_u:17457": "ye buddhe śaraṇaṃ yāṃti na te gaṃchaṃti durgatīṃ /",
  "S01ratnml_u:17458": "kramāt pāramitāḥ pūrya saṃbuddhapadam āpnuyuḥ // Rm_38.790{28} //",
  "S01ratnml_u:17459": "śṛṇvaṃti ye ca saddharmaṃ na te gachaṃti durgatīṃ /",
  "S01ratnml_u:17460": "sarvadā sadgatiṃ yātāḥ pracareyuḥ śubhe mudā // Rm_38.791{29} //",
  "S01ratnml_u:17461": "ye bhajaṃti mudā saṃghe te 'pi na yāṃti durgatīṃ /",
  "S01ratnml_u:17462": "sadā lokaśubhaṃ kṛtvā saṃprayāyuḥ sukhāvatīṃ // Rm_38.792{30} //",
  "S01ratnml_u:17463": "kālasarppo mayā dṛṣṭo bhūyo mārge maheśvari /",
  "S01ratnml_u:17464": "kiṃ tena prakṛtaṃ pāpaṃ tad vadasva vasuṃdhare // Rm_38.793{31} //",
  "S01ratnml_u:17465": "devy uvāca",
  "S01ratnml_u:17466": "purā āḍhyo gṛhastho 'bhūd vistīrṇaparivārakaḥ /",
  "S01ratnml_u:17467": "saṃpadām udayair nityaṃ dānadasyeva saṃyutaḥ // Rm_38.794{32} //",
  "S01ratnml_u:17468": "tena kākavaliṃ dātuṃ na prasehe kadā cana /",
  "S01ratnml_u:17469": "dvijān vinīpakān dṛṣṭvā cittaiḥ prāduṣāyet sadā // Rm_38.795{32*} //",
  "S01ratnml_u:17470": "kasmai cid api kiṃcid vā hy adatvā bubhuje svayaṃ /",
  "S01ratnml_u:17471": "sarvadhanasvakodyāne sthāpayām āsa durmatiḥ // Rm_38.796{33} //",
  "S01ratnml_u:17472": "(Rm 471)",
  "S01ratnml_u:17473": "pātakenā 'dhunā tena kṛṣṇasarppo bhavaty asau /",
  "S01ratnml_u:17474": "tasyāpi purataḥ sarvaṃ madādiṣṭaṃ tathā vada // Rm_38.797{34} //",
  "S01ratnml_u:17475": "so 'pi nirmuktapāpaś ca mṛtaḥ svargaṃ vrajed dhruvaṃ // Rm_38.798{35} //",
  "S01ratnml_u:17476": "yenaiva yat kṛtaṃ karma tenaiva paribhujyate /",
  "S01ratnml_u:17477": "abhuktaṃ kṣīyate naiva karma kvāpi kadā cana // Rm_38.799{36} //",
  "S01ratnml_u:17478": "ity etad evam ākhyataṃ śrutvā tvaṃ ca samādarāt /",
  "S01ratnml_u:17479": "triratnabhajanaṃ kṛtvā cara me vratam uttamaṃ // Rm_38.800{37} //",
  "S01ratnml_u:17480": "tathā lokeṣu sarvatra pracāraya mama vrataṃ /",
  "S01ratnml_u:17481": "etatpuṇyavipākena sarvadā te bhavec chubhaṃ // Rm_38.801{38} //",
  "S01ratnml_u:17482": "tato bodhimatiṃ prāptaḥ purāyitvā yathākramaṃ /",
  "S01ratnml_u:17483": "sarvāḥ pāramitā hodhiṃ prāpya buddhapadaṃ vrajeḥ // Rm_38.802{39} //",
  "S01ratnml_u:17484": "iti vijñāya kalyāṇi gatvā taṃ svapure punaḥ /",
  "S01ratnml_u:17485": "śraddhayā svāminā sārddhaṃ vrataṃ cara samādarāt // Rm_38.803{40} //",
  "S01ratnml_u:17486": "ity uktvā sā mahādevī sagaṇā śrīvasuṃdharā /",
  "S01ratnml_u:17487": "tataś cāṃtarhitā svarge svālayam āgamad drutaṃ // Rm_38.804{41} //",
  "S01ratnml_u:17488": "tatra sā cūḍadevī tāṃ sagaṇāṃ śrīvasuṃdharāṃ /",
  "S01ratnml_u:17489": "aṃtardhānagatāṃ dṛṣṭvā kṣaṇaṃ tasthau savismayā // Rm_38.805{42} //",
  "S01ratnml_u:17490": "tataḥ sā cūḍadevī tām sagaṇāṃ śrīvasuṃdharāṃ /",
  "S01ratnml_u:17491": "smṛtvā kṛtāṃjalir natvā tataḥ pratyāyayau mudā // Rm_38.806{43} //",
  "S01ratnml_u:17492": "tataḥ sā cūḍadevī tāṃ sagaṇāṃ śrīvasuṃdharāṃ /",
  "S01ratnml_u:17493": "manasānusmaranty eva pracaraṃti nyavarttataḥ // Rm_38.807{44} //",
  "S01ratnml_u:17494": "taṃ kṛṣṇasarpam ālokya cūḍadevī bravīti sā /",
  "S01ratnml_u:17495": "devyā yathā copadiṣṭaṃ tathā tena purākṛtaṃ // Rm_38.808{45} //",
  "S01ratnml_u:17496": "tannāmasmaraṇāt so hityaktvā dehaṃ divaṃ yayau /",
  "S01ratnml_u:17497": "tatra mārge sametyāsau cūḍadevī yathākramaṃ /",
  "S01ratnml_u:17498": "tāṃ daśapāpinaḥ sarvān samīkṣya samupācarat // Rm_38.809{46} //",
  "S01ratnml_u:17499": "tatra sā cūḍadevī tān daśākuśalacāriṇaḥ /",
  "S01ratnml_u:17500": "pṛṣṭvā devyā yathādiṣṭaṃ tathā sarvam upādiśat // Rm_38.810{47} //",
  "S01ratnml_u:17501": "tac chrutvānusmṛtiṃ prāptāḥ sarve te vismayānvitāḥ /",
  "S01ratnml_u:17502": "satyam iti prabhāṣaṃtaḥ śrīdevīśaraṇaṃ yayuḥ // Rm_38.811{48} //",
  "S01ratnml_u:17503": "tatas te pāpinaḥ sarve śrīdevīdṛkprabhānvitāḥ /",
  "S01ratnml_u:17504": "trimaṇḍalaviśuddhāś ca śubhe caritum īchire // Rm_38.812{49} //",
  "S01ratnml_u:17505": "tatas te śraddhayā nityaṃ triratnaśaraṇaṃ gatāḥ /",
  "S01ratnml_u:17506": "tāṃ śrīvasuṃdharāṃ devīṃ dhyātva vrataṃ samācaran // Rm_38.813{50} //",
  "S01ratnml_u:17507": "tatas te śuddhitātmānaḥ sarve 'pi nirmalāśayāḥ /",
  "S01ratnml_u:17508": "tatraivaṃ tāṃ mahādevīṃ dhyātvā mṛtā divaṃ yayuḥ // Rm_38.814{51} //",
  "S01ratnml_u:17509": "tataś ca cūḍadevī sā pracaraṃtī samāgatā /",
  "S01ratnml_u:17510": "sūcīmukhaṃ tam ālokya dūrataḥ samupācarat // Rm_38.815{52} //",
  "S01ratnml_u:17511": "tatra sā sahasā tasya pretasya purato gatā /",
  "S01ratnml_u:17512": "śrīdevyāḥ samupādiṣṭaṃ tathā sarvam abhāṣata // Rm_38.816{53} //",
  "S01ratnml_u:17513": "tac chrutvā sa purāvṛttam anusmṛtvā niciṃtayat /",
  "S01ratnml_u:17514": "paścāttāpāgnisaṃtaptaḥ kṣaṇaṃ tasthau viniḥśvasan // Rm_38.817{54} //",
  "S01ratnml_u:17515": "tataḥ sa manasā dhyātvā tāṃ śrīdevīṃ vasuṃdharāṃ /",
  "S01ratnml_u:17516": "(Rm 472)",
  "S01ratnml_u:17517": "smarantī sāṃjalir natvā dideśa sarvapātakaṃ // Rm_38.818{55} //",
  "S01ratnml_u:17518": "tataḥ sa pariśuddhātmā nimuktapātakaḥ sudhīḥ /",
  "S01ratnml_u:17519": "śrīdevīśaraṇaṃ gatvā dehaṃ tyaktvā divaṃ yayau // Rm_38.819{56} //",
  "S01ratnml_u:17520": "tataś ca cūḍadevī sā pracaramṭī samāgatā /",
  "S01ratnml_u:17521": "śūkaraṃ taṃ samālokya dūrataḥ samupācarat // Rm_38.820{57} //",
  "S01ratnml_u:17522": "tataḥ sopasthitā tasya śūkarasya purākṛtaṃ /",
  "S01ratnml_u:17523": "yathādiṣṭaṃ mahādivyā tathā sarvam upādiśat // Rm_38.821{58} //",
  "S01ratnml_u:17524": "tac chrutvā śūkaraḥ so 'pi samanusmṛtim āptavān /",
  "S01ratnml_u:17525": "tatrānutāpasaṃtaptaḥ kṣaṇaṃ tasthau viciṃtayan // Rm_38.822{59} //",
  "S01ratnml_u:17526": "tataḥ sa manasā dhyātvā tāṃ śrīdevīṃ vasuṃdharāṃ /",
  "S01ratnml_u:17527": "saṃsmṛtvā sāṃjalir natvā dideśa sarvapātakaṃ // Rm_38.823{60} //",
  "S01ratnml_u:17528": "tato nirmuktapāpo 'sau pariśuddhāśayaḥ sudhīḥ /",
  "S01ratnml_u:17529": "śrīdevīśaraṇaṃ gatvā dehaṃ tyaktvā divaṃ yayau // Rm_38.824{61} //",
  "S01ratnml_u:17530": "tataś ca cūḍadevī sā pracaraṃtī samāgatā /",
  "S01ratnml_u:17531": "durāt te sarasī dṛṣṭvā sahasā samupāsarat // Rm_38.825{62} //",
  "S01ratnml_u:17532": "tatra sā samupāsṛtya puṣkariṇyos tayoḥ puraḥ /",
  "S01ratnml_u:17533": "mahādevyā yathādiṣṭaṃ tathā sarvam upādiśat // Rm_38.826{63} //",
  "S01ratnml_u:17534": "tac chrutvā puṣkariṇyau tau samanusmṛtim āptuḥ /",
  "S01ratnml_u:17535": "tatrānutāpataptā tau nidhāya taṣṭhatuḥ kṣaṇaṃ // Rm_38.827{64} //",
  "S01ratnml_u:17536": "tatas te manasā dhyātvā taṃ śrīdevīvasuṃdharāṃ /",
  "S01ratnml_u:17537": "saṃsmṛtvā sāṃjalir natvā dideśatuḥ svapāpakaṃ // Rm_38.828{65} //",
  "S01ratnml_u:17538": "tato vimuktapāpau tau pariśuddhāśayo drutaṃ /",
  "S01ratnml_u:17539": "puṣkariṇyāśrayaṃ tyaktvā prayayatuḥ surālayaṃ // Rm_38.829{66} //",
  "S01ratnml_u:17540": "tatra sarve 'pi te svarge gatās tat smṛtibhāvinaḥ /",
  "S01ratnml_u:17541": "dhyātvā tāṃ śrīmahādevīṃ smṛtvā nityaṃ prabhejire // Rm_38.830{67} //",
  "S01ratnml_u:17542": "tatra teṣāṃ mahādevyāḥ prasādāc chrī pravarddhitāḥ /",
  "S01ratnml_u:17543": "tac chrīsaṃpanmahatsaukhyaṃ bhuktvā sarve te 'raman // Rm_38.831{68} //",
  "S01ratnml_u:17544": "tataḥ sā cūḍadevī tān sarvān kṛtvā vimuktitān /",
  "S01ratnml_u:17545": "svadeśyābhimukhāyātā sva purāṃtikam āyayau // Rm_38.832{69} //",
  "S01ratnml_u:17546": "tatra tāṃ samupāyātāṃ dṛṣṭvā lokāḥ pramoditāḥ /",
  "S01ratnml_u:17547": "sahasā nṛpater agre gatvaivaṃ saṃnyavedayat // Rm_38.833{70} //",
  "S01ratnml_u:17548": "jaya deva mahārāja cūḍadevī nivarttitā /",
  "S01ratnml_u:17549": "tad bhavān sahasopetya tāṃ samānetum arhati // Rm_38.834{71} //",
  "S01ratnml_u:17550": "iti niveditaṃ taiḥ sa rājā śrutvā pramoditaḥ /",
  "S01ratnml_u:17551": "sahasā maṃtriṇo 'mātyān samāmaṃtryaivam ādiśat // Rm_38.835{72} //",
  "S01ratnml_u:17552": "cūḍadevī samāyātā tad yūyaṃ sahasādarāt /",
  "S01ratnml_u:17553": "pratyudgamya mahotsāhair ihānayata tāṃ priyāṃ // Rm_38.836{73} //",
  "S01ratnml_u:17554": "iti rājñā samādiṣṭaṃ śrutvā te maṃtriṇo janāḥ /",
  "S01ratnml_u:17555": "amātyāḥ sahasā sarve tathety uktvā mudācaran // Rm_38.837{74} //",
  "S01ratnml_u:17556": "tatas te maṃtriṇo 'mātyāḥ sajanāḥ paurikā api /",
  "S01ratnml_u:17557": "sarve pratyudgatā tatra cūḍadevī samāyayuḥ // Rm_38.838{75} //",
  "S01ratnml_u:17558": "tatra sarve 'pi te lokā dṛṣṭvā tāṃ sahasādarāt /",
  "S01ratnml_u:17559": "praṇatvā yāta āropya mahotsāhaiḥ pure 'nayat // Rm_38.839{76} //",
  "S01ratnml_u:17560": "tatra sā mahiṣī devī mahotsāhapramoditā /",
  "S01ratnml_u:17561": "(Rm 473)",
  "S01ratnml_u:17562": "praviśya maṃdire rājñaḥ svāminaḥ samupācarat // Rm_38.840{77} //",
  "S01ratnml_u:17563": "tatra sā svāminaṃ dṛṣṭvā sahasopetya sāṃjaliḥ /",
  "S01ratnml_u:17564": "praṇatvā svāminā tena sahāsane samāśrayat // Rm_38.841{78} //",
  "S01ratnml_u:17565": "tatra sa nṛpatiḥ svāmi tāṃ devīṃ supriyāṃ mudā /",
  "S01ratnml_u:17566": "saṃpaśyan kauśalaṃ pṛṣṭvā puna evam apṛchata // Rm_38.842{79} //",
  "S01ratnml_u:17567": "kena tvaṃ hetunā kutra gatā kuto 'dhunāgatā /",
  "S01ratnml_u:17568": "etat sarvaṃ samākhyāya mano me paribodhaya // Rm_38.843{80} //",
  "S01ratnml_u:17569": "ity etat svāminā tenādiṣṭaṃ cūḍadevī niśamya sā /",
  "S01ratnml_u:17570": "svapravṛttāṃtam ākhyāya mārgavṛttiṃ nyavedayat // Rm_38.844{81} //",
  "S01ratnml_u:17571": "tato 'haṃ sahasā yātā draṣṭuṃ devīṃ vasuṃdharāṃ /",
  "S01ratnml_u:17572": "tatra dūrān nadīśabdaṃ śrutvāhaṃ samupācaraṃ // Rm_38.845{82} //",
  "S01ratnml_u:17573": "tatra tīre mayā dṛṣṭā devyā jalaghaṭāvahāḥ /",
  "S01ratnml_u:17574": "bhavaṃtyaḥ kuta āyātā iti pṛṣṭe 'vadaṃ ca tāḥ // Rm_38.846{83} //",
  "S01ratnml_u:17575": "vasudhārāmahādevyāḥ snānārtham ime ghaṭāḥ /",
  "S01ratnml_u:17576": "nīyaṃte 'mṛtasaṃpūrṇā asmābhir iti manyatāṃ // Rm_38.847{84} //",
  "S01ratnml_u:17577": "eṣā nadī mahādevīsnānāmṛtapravāhitā /",
  "S01ratnml_u:17578": "tad etad amṛte nātra mukhaṃ prakṣālya dṛśyatāṃ // Rm_38.848{85} //",
  "S01ratnml_u:17579": "iti tābhiḥ samādiṣṭaṃ śrutvā tatheti bodhitā /",
  "S01ratnml_u:17580": "tan nadyā amṛtenāsyaṃ prakṣālya kṣam ahaṃ tathā // Rm_38.849{86} //",
  "S01ratnml_u:17581": "tadā tatra sabhāsīnāṃ sagaṇāṃ śrivasuṃdharāṃ /",
  "S01ratnml_u:17582": "apaśyaṃ tāṃ nadīm āśu laṃghitvā samupācaraṃ // Rm_38.850{87} //",
  "S01ratnml_u:17583": "tatrāhaṃ samupāśritya tān devīṃ śrīvasuṃdharāṃ /",
  "S01ratnml_u:17584": "sagaṇāṃ sāṃjalir natvā tatraikāṃte upāśrayaṃ // Rm_38.851{88} //",
  "S01ratnml_u:17585": "tadā sā śrīmahādevī māṃ dṛṣṭvaivam apṛchata /",
  "S01ratnml_u:17586": "kutaḥ kim artham āyāsi tad iha kathyatām iti // Rm_38.852{89} //",
  "S01ratnml_u:17587": "tac chrutvā sāṃjalir natvā kṛtvā cāpi pradakṣiṇāṃ /",
  "S01ratnml_u:17588": "sagaṇāṃ tāṃ mahādevīm upāśrityaivam abruvaṃ // Rm_38.853{90} //",
  "S01ratnml_u:17589": "sūryodayanarendrasya bhāryāhaṃ mahiṣī priyā /",
  "S01ratnml_u:17590": "bhavatyā darśanaṃ karttuṃ mudātra samupācare // Rm_38.854{91} //",
  "S01ratnml_u:17591": "yan mayā maṃdabhāvinyā vrataṃ samyag na dhāritaṃ /",
  "S01ratnml_u:17592": "tan mahad aparādhaṃ me bhavatā kṣaṃtum arhati // Rm_38.855{92} //",
  "S01ratnml_u:17593": "sarvadāhaṃ mahādevī bhavatyāḥ śaraṇe sthitā /",
  "S01ratnml_u:17594": "samyag vrataṃ punar dharttum ichāmi sāṃprataṃ khalu // Rm_38.856{93} //",
  "S01ratnml_u:17595": "tad bhavaṃtī mahādevī kṛtvā me 'nugrahaṃ punaḥ /",
  "S01ratnml_u:17596": "kṛpayā tadvratālaṃbhaṃ kārayituṃ samarhati // Rm_38.857{94} //",
  "S01ratnml_u:17597": "iti mayārthitaṃ śrutvā sā śrīdevī vasuṃdharā /",
  "S01ratnml_u:17598": "kṛpādṛṣṭyā samālokya mām evaṃ samupādiśat // Rm_38.858{95} //",
  "S01ratnml_u:17599": "sādhu vatse 'sti te vāṃcā yadi me vratadhāraṇe /",
  "S01ratnml_u:17600": "gatvā tvaṃ svagṛhe bhartrā saha vrataṃ carādarāt // Rm_38.859{96} //",
  "S01ratnml_u:17601": "tadāhaṃ svayam āgatya drakṣyāmi maṃdiraṃ tava /",
  "S01ratnml_u:17602": "tatrāhaṃ samupāśritya dāsyāmi prārthitaṃ varaṃ // Rm_38.860{97} //",
  "S01ratnml_u:17603": "ity ādiṣṭaṃ mahādevyā śrutvāhaṃ paribodhitā /",
  "S01ratnml_u:17604": "tāṃ śrīvasuṃdharāṃ devīm apṛchaṃ punar ādarāt // Rm_38.861{98} //",
  "S01ratnml_u:17605": "(Rm 474)",
  "S01ratnml_u:17606": "devi mārgasthitair lokaiḥ saṃdarśitaṃ mayocyate /",
  "S01ratnml_u:17607": "tad bhavaṃtī samākhyāya māṃ bodhayitum arhati // Rm_38.862{99} //",
  "S01ratnml_u:17608": "tac chrutvā sā mahādevī taiḥ sarvaiḥ prakṛtaṃ yathā /",
  "S01ratnml_u:17609": "tat tat sarvaṃ tathā teṣāṃ karma me samupādiśat // Rm_38.863{100} //",
  "S01ratnml_u:17610": "tato 'haṃ śraddhayā bhaktimātreṇa taṃ vasuṃdharāṃ /",
  "S01ratnml_u:17611": "śrīdevīṃ sagaṇāṃ cāpi samārcayaṃ samādarāt // Rm_38.864{1} //",
  "S01ratnml_u:17612": "tataḥ pradakṣiṇāṃ kṛtvā kṛtāṃjalipuṭo mudā /",
  "S01ratnml_u:17613": "aṣṭāṃgaiḥ śrīmahādevyāḥ pādābje praṇatāpataṃ // Rm_38.865{2} //",
  "S01ratnml_u:17614": "tataḥ sā sagaṇā devī kṣaṇād aṃtarhitābhavat /",
  "S01ratnml_u:17615": "tata utthāya tāṃ devīṃ naivāpaśyat kuhāpi ca // Rm_38.866{3} //",
  "S01ratnml_u:17616": "tato 'haṃ vismayākrāṃtahṛdayā tatra kṛtāṃjaliḥ /",
  "S01ratnml_u:17617": "smṛtvā sagaṇāṃ devīṃ natvā śanais tato 'caraṃ // Rm_38.867{4} //",
  "S01ratnml_u:17618": "tatra mārge samāsādya sarvāns tān pāpinaḥ kramāt /",
  "S01ratnml_u:17619": "mahādevyā yad ādiṣṭaṃ tathākhyāya vyanodayaṃ // Rm_38.868{5} //",
  "S01ratnml_u:17620": "tatas te pāpinaḥ sarve vacasā me 'nutāpitāḥ /",
  "S01ratnml_u:17621": "śrīdevīśaraṇaṃ kṛtvā dehaṃ tyaktvācaran divaṃ // Rm_38.869{6} //",
  "S01ratnml_u:17622": "etān satvān samuddhṛtya śrīdevyāḥ saṃprasādataḥ /",
  "S01ratnml_u:17623": "kṣemeṇeha samāyātā bhavatāṃ darśanaṃ labhe // Rm_38.870{7} //",
  "S01ratnml_u:17624": "ity evaṃ sarvavṛttāṃtaṃ cūḍādevyā niveditaṃ /",
  "S01ratnml_u:17625": "śrutvā sa nṛpatiḥ svāmī vismitaś caivam abravīt // Rm_38.871{8} //",
  "S01ratnml_u:17626": "aho bhāgyena saṃprāptā śrīdevyā saṃprasādataḥ /",
  "S01ratnml_u:17627": "bhāryā tvaṃ mahiṣī cāpi vrataṃ śrīsaṃpado 'pi me // Rm_38.872{9} //",
  "S01ratnml_u:17628": "tathā bhūyo 'py ahaṃ devyā yathādiṣṭaṃ samādarāt /",
  "S01ratnml_u:17629": "saha tvayā mahiṣyātra carāṇi sarvadā vrataṃ // Rm_38.873{10} //",
  "S01ratnml_u:17630": "kim etad rājyabhogyena vinā tvāṃ mahiṣīṃ mama /",
  "S01ratnml_u:17631": "etad eva hi saṃsāraṃ yat sabhāryā vrataṃ caret // Rm_38.874{11} //",
  "S01ratnml_u:17632": "tad āvāṃ sarvadāpīha śrīdevyāḥ śaraṇaṃ gatau /",
  "S01ratnml_u:17633": "śraddhayā vratam ārādhya prabhajeva samādarāt // Rm_38.875{12} //",
  "S01ratnml_u:17634": "ity evaṃ samupādiśya nṛpatiḥ saṃpramoditaḥ /",
  "S01ratnml_u:17635": "tābhyāṃ yuto mahotsāhaiḥ śrīnagaraṃ samāyayau // Rm_38.876{13} //",
  "S01ratnml_u:17636": "tayā devyā subhāvinyā sahābhyānaṃdito 'ramat /",
  "S01ratnml_u:17637": "dinaikasmiṃś cūḍadevī tato garbhan dadhau kramāt // Rm_38.877{14} //",
  "S01ratnml_u:17638": "prāsūta saptame māsi rājalakṣaṇamaṃḍitaṃ /",
  "S01ratnml_u:17639": "prāsādikaṃ supīnāṃgaṃ putraṃ brāhme muhurttake // Rm_38.878{15} //",
  "S01ratnml_u:17640": "tataḥ pitā samāhūya sarvān amātyamaṃtriṇaḥ /",
  "S01ratnml_u:17641": "śrīsenaguptam ācāryaṃ papracha janmakāraṇaṃ // Rm_38.879{16} //",
  "S01ratnml_u:17642": "senagupto vicāryaivaṃ bodhayan nṛpam abravīt // Rm_38.880{17} //",
  "S01ratnml_u:17643": "mā viṣīdātra rājendra yuto yad rājalakṣaṇaiḥ /",
  "S01ratnml_u:17644": "yogo 'yaṃ sārvabhaumaḥ syāt saptamāsaphalaṃ śṛṇu // Rm_38.881{18} //",
  "S01ratnml_u:17645": "prathame kalalaṃ vidyād dvitīye ghanam eva ca /",
  "S01ratnml_u:17646": "tṛtīyamāsyaṃ krūraṃ ca caturthe 'sthisamuccayaḥ // Rm_38.882{19} //",
  "S01ratnml_u:17647": "paṃcame carmasaṃchannaḥ ṣaṣṭhe 'ṃgajasamudbhavaḥ /",
  "S01ratnml_u:17648": "saptame cetanāvāptir iti garbhasthalakṣaṇaṃ // Rm_38.883{20} //",
  "S01ratnml_u:17649": "(Rm 475)",
  "S01ratnml_u:17650": "yo bālaḥ saptame māsi jāyate sa tu bhāgyabhāk /",
  "S01ratnml_u:17651": "sārvabhauma nṛpo bhūtvā mahīṃ śāsti sunītitaḥ // Rm_38.884{21} //",
  "S01ratnml_u:17652": "tasmān nṛpeṃdra taṃ bālaṃ rakṣaṇīyaḥ prayatnataḥ /",
  "S01ratnml_u:17653": "ity ācāryavacaḥ śrutvā sa rājā parimoditaḥ /",
  "S01ratnml_u:17654": "jātakarmādikaṃ karma mahotsavair akārayat // Rm_38.885{22} //",
  "S01ratnml_u:17655": "tadācāryaḥ senagupto vratamaṃgalakārakaṃ /",
  "S01ratnml_u:17656": "iti matvā nāma cakre maṃgalodaya ity api // Rm_38.886{23} //",
  "S01ratnml_u:17657": "tato bālaḥ śuklapakṣe caṃdra iva dine dine /",
  "S01ratnml_u:17658": "pupoṣa vṛddhiṃ sahasā tejobalasamanvitaḥ // Rm_38.887{24} //",
  "S01ratnml_u:17659": "tato rājakule rājā bhāryāputrasamanvitaḥ /",
  "S01ratnml_u:17660": "vasuṃdharāvratotsāhī muditaḥ samupasthitaḥ // Rm_38.888{25} //",
  "S01ratnml_u:17661": "tato vratadinaprāpte bhāryayā saha saṃmataṃ /",
  "S01ratnml_u:17662": "kṛtvā sa bhūpatī rājā vrataṃ caritum aichata // Rm_38.889{26} //",
  "S01ratnml_u:17663": "tatas tad vratasāmagrīṃ sādhayitvā yathāvidhi /",
  "S01ratnml_u:17664": "ācāryeṇa yathādiṣṭaṃ tathā sarvaṃ samācarat // Rm_38.890{27} //",
  "S01ratnml_u:17665": "śrīdevyā vratam ārādhya samahiṣī sa bhūpatiḥ /",
  "S01ratnml_u:17666": "yathāvidhi susaṃpūrṇa pracacāra samādarāt // Rm_38.891{28} //",
  "S01ratnml_u:17667": "tasminn avasare tatra sā śrīdevī vasuṃdharā /",
  "S01ratnml_u:17668": "sagaṇā svayam āgatya bhāsayaṃtī samāśrayat // Rm_38.892{29} //",
  "S01ratnml_u:17669": "tāṃ śrīvasuṃdharāṃ devīṃ sagaṇāṃ samupāśritāṃ /",
  "S01ratnml_u:17670": "sākṣād ālokya rājā sa sabhāryaḥ samupasthitaḥ // Rm_38.893{30} //",
  "S01ratnml_u:17671": "pādārghaṃ sahasā datvā pūjāṃgaiś ca samarcayat /",
  "S01ratnml_u:17672": "kṛtvā pradakṣiṇāṃ natvā sāṃjalir nyapatat puraḥ // Rm_38.894{31} //",
  "S01ratnml_u:17673": "tataḥ sā śrīmahādevī vasulakṣmī vilokya taṃ /",
  "S01ratnml_u:17674": "sabhāryaṃ nṛpam utthāya samālokyaivam ādiśat // Rm_38.895{32} //",
  "S01ratnml_u:17675": "śṛṇu rājan mahābhāga yathā te yat samīpsitaṃ /",
  "S01ratnml_u:17676": "sarvaṃ te 'haṃ pravakṣyāmi satyam etad vaco mama // Rm_38.896{33} //",
  "S01ratnml_u:17677": "ity ādiṣṭe mahālakṣmyā sabhāryaḥ sa nṛpo mudā /",
  "S01ratnml_u:17678": "tāṃ devīṃ sāṃjalir natvā prārthayad evam ādarāt // Rm_38.897{34} //",
  "S01ratnml_u:17679": "namas te śrīmahādevī prasīda parameśvaśrī /",
  "S01ratnml_u:17680": "yathā te īhitaṃ kāryaṃ tad eva dehi me varaṃ // Rm_38.898{35} //",
  "S01ratnml_u:17681": "etat saṃprārthitaṃ rājñā śrutvā sā śrīmaheśvarī /",
  "S01ratnml_u:17682": "sabhāryaṃ taṃ mahīpālaṃ samālokyaivam ādiśat // Rm_38.899{36} //",
  "S01ratnml_u:17683": "sādhu rājan svayaṃ dhṛtvā vrataṃ sarvatra cāraya /",
  "S01ratnml_u:17684": "kṛtvaitan me mahatkāryaṃ tataḥ praihi mamālayaṃ // Rm_38.900{37} //",
  "S01ratnml_u:17685": "ity ādiśya tataḥ sā śrīmahādevī vasuṃdharā /",
  "S01ratnml_u:17686": "sagaṇā tat kṣaṇād aṃtarhitā svaṃ bhuvanaṃ yayau // Rm_38.901{38} //",
  "S01ratnml_u:17687": "tataḥ sa sapriyo rājā tāṃ devīṃ sagaṇām api /",
  "S01ratnml_u:17688": "sarvām antarhitāṃ dṛṣṭvā kṣaṇaṃ tasthau savismayaḥ // Rm_38.902{39} //",
  "S01ratnml_u:17689": "tatas tathā sa bhūmīndro bhāryayā saha sarvadā /",
  "S01ratnml_u:17690": "śrīdevyāḥ śaraṇaṃ gatvā vrataṃ dhṛtvā samācarat // Rm_38.903{40} //",
  "S01ratnml_u:17691": "tathā sarvatra lokeṣu śrīdevyā vratam ādiśat /",
  "S01ratnml_u:17692": "bodhayitvā prayatnena prācārayat samaṃtataḥ // Rm_38.904{41} //",
  "S01ratnml_u:17693": "tathā sa nṛpatir devyā vrataṃ sarvatra cārayan /",
  "S01ratnml_u:17694": "(Rm 476)",
  "S01ratnml_u:17695": "sarveṣām api satvānāṃ maṃgalaṃ sarvadākarot // Rm_38.905{42} //",
  "S01ratnml_u:17696": "etatpuṇyavipākena sa rājā śrīsamanvitaḥ /",
  "S01ratnml_u:17697": "divyātiriktasaukhyāni labdhvā sadā śubhe 'carat // Rm_38.906{43} //",
  "S01ratnml_u:17698": "tataḥ sa nṛpatī rājā sarvārthibhyo yathepsitaṃ /",
  "S01ratnml_u:17699": "saṃbodhipraṇidhānena datvā vrataṃ sadācarat // Rm_38.907{44} //",
  "S01ratnml_u:17700": "tathā sa bhūpatī rājā bhāryayā saha moditaḥ /",
  "S01ratnml_u:17701": "śrīdevyāḥ pradadhe bhaktyā vrataṃ sāṣṭottaraṃ śataṃ // Rm_38.908{45} //",
  "S01ratnml_u:17702": "tataḥ sa bhāryayā sārddham abhiṣiṃcyātmajaṃ sutaṃ /",
  "S01ratnml_u:17703": "svapade lokadharmārthaṃ kṛtvānte tuṣite yayau // Rm_38.909{46} //",
  "S01ratnml_u:17704": "tataḥ sa sapriyas tatra śrīdevyāḥ samupasthitaḥ /",
  "S01ratnml_u:17705": "sarvadā bhajanaṃ kṛtvā śrīmāns tasthau śubhe caran // Rm_38.910{47} //",
  "S01ratnml_u:17706": "tatra sa sarvadā satvahitaṃ kṛtvā sukhānvitaḥ /",
  "S01ratnml_u:17707": "sarvāḥ pāramitāḥ pūrya saṃbuddhapadam āpsyati // Rm_38.911{48} //",
  "S01ratnml_u:17708": "tadārabhya sadā sarvalokeṣu satataṃ śubhaṃ /",
  "S01ratnml_u:17709": "triratnabhajanotsāhaṃ pravarttate kṛtāv iva // Rm_38.912{49} //",
  "S01ratnml_u:17710": "tadā bhuvi tathā devyā svayaṃ vrataṃ pracāritaṃ /",
  "S01ratnml_u:17711": "ity etan munibhiḥ sarvaiḥ khyātam iti śrutaṃ mayā // Rm_38.913{50} //",
  "S01ratnml_u:17712": "etan me guruṇākhyātaṃ śrutaṃ maya tathocyate /",
  "S01ratnml_u:17713": "tvaṃ cāpy evaṃ mahārāja śrīdevyāś cara tad vrataṃ // Rm_38.914{51} //",
  "S01ratnml_u:17714": "tathā te sarvadā kṣemaṃ sarvatrāpi bhaved dhruvaṃ /",
  "S01ratnml_u:17715": "śrīdasyeva mahāsaṃpad akṣīṇā saṃbhavet khalu // Rm_38.915{52} //",
  "S01ratnml_u:17716": "tatas tvaṃ śrīsamādhārā datvārthibhyo yathepsitaṃ /",
  "S01ratnml_u:17717": "triratnabhajanaṃ kṛtvā saṃbuddhapadam āpnuyāḥ // Rm_38.916{53} //",
  "S01ratnml_u:17718": "evaṃ matvā mahārāja prajāś cāpi prabodhayan /",
  "S01ratnml_u:17719": "śrīdevyāḥ śaraṇe sthāpya sadā vrataṃ pracāraya // Rm_38.917{54} //",
  "S01ratnml_u:17720": "tathā satvahitaṃ kartuṃ saṃbodhiratnalabdhaye /",
  "S01ratnml_u:17721": "śrīdevyā dhāraṇīvidyā pradhātavyā sadādarāt // Rm_38.918{55} //",
  "S01ratnml_u:17722": "etatpuṇyānubhāvena sarvatra sarvadā bhave /",
  "S01ratnml_u:17723": "bhavetaṃ maṃgalotsāhaṃ satataṃ nirupadravaṃ // Rm_38.919{56} //",
  "S01ratnml_u:17724": "atītair api saṃbuddhaiḥ sarvair api munīśvaraṃ /",
  "S01ratnml_u:17725": "śrīdevyā dhāraṇīvidyāratnair lokahitaṃ kṛtaṃ // Rm_38.920{57} //",
  "S01ratnml_u:17726": "tathādhunāpi sarvaiś ca varttamānair munīśvaraṃ /",
  "S01ratnml_u:17727": "tridevyā dhāraṇīvidyāratnaiḥ satvaśubhaṃ kṛtaṃ // Rm_38.921{58} //",
  "S01ratnml_u:17728": "tathā cānāgataiḥ sarvai munīndrair api sarvataḥ /",
  "S01ratnml_u:17729": "śrīdevyā dhāraṇīvidyāratnaiḥ kariṣyate śivaṃ // Rm_38.922{59} //",
  "S01ratnml_u:17730": "sarve 'pi sugatā nāthā bodhisatvāḥ kṛpālavaḥ /",
  "S01ratnml_u:17731": "śrīdevīsaṃprasādena caranto bhadracārikāṃ // Rm_38.923{60} //",
  "S01ratnml_u:17732": "āryyasaddharmam ādiśya prakurvate jagaddhitaṃ /",
  "S01ratnml_u:17733": "evaṃ jagaddhitaṃ karttuṃ saṃbodhiratnam īpsubhiḥ /",
  "S01ratnml_u:17734": "śrīdevyā dhāraṇīṃ dhṛtvā caritavyaṃ jagaddhite // Rm_38.924{61} //",
  "S01ratnml_u:17735": "ye cāpi śrīmahādevyā dhāraṇīṃ śraddhayādarāt /",
  "S01ratnml_u:17736": "bhaktyā paṭhaṃti śṛṇvaṃti pāṭhayanty api sarvadā // Rm_38.925{62} //",
  "S01ratnml_u:17737": "likhitvā pustake vāpi gṛhe sthāpya sadādarāt /",
  "S01ratnml_u:17738": "(Rm 477)",
  "S01ratnml_u:17739": "satkṛtya śraddhayābhyarcya dhṛtvāṃjaliṃ namaṃti ye // Rm_38.926{63} //",
  "S01ratnml_u:17740": "tathā bhurje likhitvā ca vāhau kaṇṭhe ca mastake /",
  "S01ratnml_u:17741": "śrīdevyā dhāraṇīvidyāratnaṃ dadhati ye sadā // Rm_38.927{64} //",
  "S01ratnml_u:17742": "eteṣām api sarveṣāṃ gṛheṣu viṣayeṣv api /",
  "S01ratnml_u:17743": "sarvatra maṃgalaṃ nityaṃ nirvighnaṃ sarvadā bhavet // Rm_38.928{65} //",
  "S01ratnml_u:17744": "ītaya upasargāś ca mahotpātā upadravāḥ /",
  "S01ratnml_u:17745": "na teṣāṃ viṣaye kvāpi pracareyuḥ kadā cana // Rm_38.929{66} //",
  "S01ratnml_u:17746": "jvarāś ca vividhā rogāḥ sarvasaṃhārakārakāḥ /",
  "S01ratnml_u:17747": "tesāṃ kāyeṣu sarvatra na spṛśeyuḥ kadā cana // Rm_38.930{67} //",
  "S01ratnml_u:17748": "apathyam api pathyaṃ syād viṣo 'pi cāmṛtaṃ bhavet /",
  "S01ratnml_u:17749": "teṣāṃ deheṣu sarvatra hitāyate 'hito 'pi ca // Rm_38.931{68} //",
  "S01ratnml_u:17750": "brahmaśakrādayo devā ye duṣṭā vahnayo 'pi ca /",
  "S01ratnml_u:17751": "yamasya kiṃkarāś cāpi rākṣasā garuḍā api // Rm_38.932{69} //",
  "S01ratnml_u:17752": "nāgāś ca vāyavaś cāpi yakṣagaṃdharvakiṃnarāḥ /",
  "S01ratnml_u:17753": "bhūtapretapiśācāś ca kumbhāṇḍāḥ kaṭapūtanāḥ // Rm_38.933{70} //",
  "S01ratnml_u:17754": "evam anye 'pi ye duṣṭāḥ sarvasatvabhayaṃkarāḥ /",
  "S01ratnml_u:17755": "sarve te viṣaye teṣāṃ vighnaṃ karttuṃ na śaknuyuḥ // Rm_38.934{71} //",
  "S01ratnml_u:17756": "sarve devādayo 'py ete tridhātubhuvanasthitāḥ /",
  "S01ratnml_u:17757": "teṣāṃ devīprabhāvena rakṣeyuś ca prasāditāḥ // Rm_38.935{72} //",
  "S01ratnml_u:17758": "teṣāṃ kāryāṇi sarvāṇi saṃsiddhyeyur avighnataḥ /",
  "S01ratnml_u:17759": "teṣāṃ sarvatra kāyeṣu kiṃcid vighnaṃ bhaven na hi // Rm_38.936{73} //",
  "S01ratnml_u:17760": "sarvatra gachatāṃ teṣāṃ salābhasiddhimaṃgalaṃ /",
  "S01ratnml_u:17761": "bhaved eva sadā naiva vighnatā syāt kadā cana // Rm_38.937{74} //",
  "S01ratnml_u:17762": "śrīdevīkṛpādṛṣṭiprabhāvena samaṃtataḥ /",
  "S01ratnml_u:17763": "sarvārthasādhane siddhir bhaven na tu vighātatā // Rm_38.938{75} //",
  "S01ratnml_u:17764": "sarve 'pi lokapālāś ca devādayo maharddhikāḥ /",
  "S01ratnml_u:17765": "yatayo yoginaḥ siddhā ṛṣayo brahmacāriṇaḥ // Rm_38.939{76} //",
  "S01ratnml_u:17766": "grahās tārāgaṇāḥ sarvā yoginyo bhairavā api /",
  "S01ratnml_u:17767": "ḍākinyo mātṛkāṣṭāś ca mahākālagaṇā api // Rm_38.940{77} //",
  "S01ratnml_u:17768": "evam anye 'pi vīreśāḥ sarvaduṣṭapramardakāḥ /",
  "S01ratnml_u:17769": "sṛṣṭisaṃsthitisaṃhārakārakā bhīmarūpiṇaḥ // Rm_38.941{78} //",
  "S01ratnml_u:17770": "te 'pi sarve samālokya śrīdevīsevakān mudā /",
  "S01ratnml_u:17771": "kṛpārddāḥ samupāśritya rakṣeyuḥ sarvadānugāḥ // Rm_38.942{79} //",
  "S01ratnml_u:17772": "sarve 'pi bhikṣavo buddhā arhanto brahmacāriṇaḥ /",
  "S01ratnml_u:17773": "śrīdevī bhāvino dṛṣṭvā saṃrakṣeyuḥ prasāditāḥ // Rm_38.943{80} //",
  "S01ratnml_u:17774": "sarve pratyekabuddhāś ca tāñ chrīdevyā upāśrikān /",
  "S01ratnml_u:17775": "dūrataḥ sudṛśālokya saṃrakṣeyuḥ prasāditāḥ // Rm_38.944{81} //",
  "S01ratnml_u:17776": "bodhisatvāś ca sarve 'pi tāṃc chrīdevyā upāsakān /",
  "S01ratnml_u:17777": "yathepsitaṃ varaṃ datvā pālayeyuḥ kṛpānvitāḥ // Rm_38.945{82} //",
  "S01ratnml_u:17778": "sarve 'pi sugatā buddhāḥ śrīdevyāḥ śaraṇe sthitān /",
  "S01ratnml_u:17779": "sudṛśā sarvadālokya sa bhaveyur dayānvitāḥ // Rm_38.946{83} //",
  "S01ratnml_u:17780": "evaṃ sarve 'pi lokeśā brahmā viṣṇuśivādayaḥ /",
  "S01ratnml_u:17781": "śrīdevīdhāraṇīvidyādharāṃ rakṣeyur ādarāt // Rm_38.947{84} //",
  "S01ratnml_u:17782": "evaṃ sarvair mahābhijñair munīndrair gaditaṃ khalu /",
  "S01ratnml_u:17783": "(Rm 478)",
  "S01ratnml_u:17784": "iti me guruṇādiṣṭaṃ śrutaṃ mayā tathocyate // Rm_38.948{85} //",
  "S01ratnml_u:17785": "śrutvā rājaṃs tvam apy evaṃ tac chrīdevīvrataṃ cara /",
  "S01ratnml_u:17786": "tatas te śrīmahādevīvratapuṇyānubhāvataḥ // Rm_38.949{86} //",
  "S01ratnml_u:17787": "mahāsaṃpat pravṛddhā syād akṣīṇā sarvadā sthirā // Rm_38.950{87} //",
  "S01ratnml_u:17788": "tatas tvaṃ tad dravyam ādāya sarvārthibhyo yathepsitaṃ /",
  "S01ratnml_u:17789": "datvā carac chubhe saukhyaṃ bhuṃkṣva saṃpālayan prajāḥ // Rm_38.951{88} //",
  "S01ratnml_u:17790": "etatpuṇyavipākena durgatīṃ na vrajeḥ kvacit /",
  "S01ratnml_u:17791": "sarvadā sadgatīṃ yātā dharme caran sukhaṃ vaseḥ // Rm_38.952{89} //",
  "S01ratnml_u:17792": "iti matvā mahārāja śrīdevyāḥ śaraṇaṃ gataḥ /",
  "S01ratnml_u:17793": "saddharmaṃ svayam ākarṇya lokāś ca śrāvaya prabho // Rm_38.953{90} //",
  "S01ratnml_u:17794": "sarveṣām api saṃsāre dharma eva suhṛt sakhā /",
  "S01ratnml_u:17795": "tasmād atra prayatnena dharma eva samarjyāṃ /",
  "S01ratnml_u:17796": "dharmaṃ tu sarvadharmāṇāṃ praśreṣṭhaṃ saugataṃ varaṃ // Rm_38.954{91} //",
  "S01ratnml_u:17797": "yataḥ sarvatra lokeṣu saṃsāre bhadratā sadā /",
  "S01ratnml_u:17798": "tasmāt sarvatra saṃsāre sadā bhadraṃ samīpsubhiḥ /",
  "S01ratnml_u:17799": "satkṛtya saugataṃ dharmaṃ śrotavyaṃ śraddhayādarāt // Rm_38.955{92} //",
  "S01ratnml_u:17800": "ye 'py atra saugataṃ dharmaṃ śṛṇvaṃti śraddhayādarāt /",
  "S01ratnml_u:17801": "durgatīṃ te na gachaṃti saṃyāṃti sadgatīṃ sadā // Rm_38.956{93} //",
  "S01ratnml_u:17802": "ye cāpi saugataṃ dharmaṃ śrāvayaṃti parān api /",
  "S01ratnml_u:17803": "te 'pi na durgatīṃ yāṃti yāṃti sadgatim eva hi // Rm_38.957{94} //",
  "S01ratnml_u:17804": "yaś cāpi saugataṃ dharmaṃ prabhāṣati prabedhayan /",
  "S01ratnml_u:17805": "so 'pi na durgatiṃ yāti saṃprayāyāt sukhāvatīṃ // Rm_38.958{95} //",
  "S01ratnml_u:17806": "yasyāpi syāt kalau paṃcakaṣāyakleśasaṃkule /",
  "S01ratnml_u:17807": "durlabhaṃ saugataṃ dharmaṃ vaktā śrotā ca durlabhaḥ // Rm_38.959{96} //",
  "S01ratnml_u:17808": "tadā tān kleśitāl lokān dṛṣṭvā ghṛṇādayāhataḥ /",
  "S01ratnml_u:17809": "svakāyajīvitasnehaṃ tyaktvā yo dharmam ādiśet // Rm_38.960{97} //",
  "S01ratnml_u:17810": "sa eva hi mahābhijño dhīraḥ sudhīr vicakṣaṇaḥ /",
  "S01ratnml_u:17811": "sarvakleśavijetā ca mārajit syāj jinātmajaḥ // Rm_38.961{98} //",
  "S01ratnml_u:17812": "yaś cāpi ca tadā kleśasaṃghasamākule tathā /",
  "S01ratnml_u:17813": "tyaktaḥ svaprāṇakāyo yaḥ saddharmaṃ śṛṇuyān mudā // Rm_38.962{99} //",
  "S01ratnml_u:17814": "sāpi dhīro mahāvīraḥ sarvakleśābhimardakaḥ /",
  "S01ratnml_u:17815": "saṃbodhimārgasaṃprāpto jñātavyo hi jinapriyaḥ // Rm_38.963{100} //",
  "S01ratnml_u:17816": "yaś cāpy eva kalau kāle saddharmāntarhite tathā /",
  "S01ratnml_u:17817": "nisnehasvāsukāyo yaḥ saddharmaṃ śrāvayet parān // Rm_38.964{1} //",
  "S01ratnml_u:17818": "sa 'pi syāt sugataputro mahādhīro viśāradaḥ /",
  "S01ratnml_u:17819": "sarvasarvahitākāṃkṣī bodhisatvaḥ sudhīḥ kṛtī // Rm_38.965{2} //",
  "S01ratnml_u:17820": "yaś cāpi parataḥ śrutvā saddharmaṃ saugatoditaṃ /",
  "S01ratnml_u:17821": "anumodet prasannātmā so 'pi syāt sugatātmajaḥ // Rm_38.966{3} //",
  "S01ratnml_u:17822": "sarvatīrthābhiṣeke yat puṇyaṃ tat sarvam āpnuyuḥ /",
  "S01ratnml_u:17823": "sarvatra sajjanā nūnaṃ karttavyaṃ nātra saṃśayaṃ // Rm_38.967{4} //",
  "S01ratnml_u:17824": "yāvaṃtaḥ prāṇinaḥ satvās tān sarvān yo hi pālayet /",
  "S01ratnml_u:17825": "tasya yāvan mahatpuṇyaṃ tat sarvaṃ te samāpnuyuḥ // Rm_38.968{5} //",
  "S01ratnml_u:17826": "(Rm 479)",
  "S01ratnml_u:17827": "yāvaṃto bhikṣavo 'rhantas tān sarvān yaḥ samarcayet /",
  "S01ratnml_u:17828": "tasya puṇyaphalaṃ yāvat tat sarvaṃ te hy avāpuyuḥ // Rm_38.969{6} //",
  "S01ratnml_u:17829": "yāvat pratyekabuddhāś ca tān sarvān yo bhajen mudā /",
  "S01ratnml_u:17830": "yāvat puṇyaphalaṃ tasya labheyus te tato 'rthikaṃ // Rm_38.970{7} //",
  "S01ratnml_u:17831": "yāvaṃtaḥ sugatāś cāpi tān sarvān yaḥ sadā bhajet /",
  "S01ratnml_u:17832": "yāvat puṇyaṃ mahat tasya labheyus te tato 'dhikaṃ // Rm_38.971{8} //",
  "S01ratnml_u:17833": "yāvaṃto bhūtale gavas tān sarvāñ chraddhayā dadet /",
  "S01ratnml_u:17834": "tasya yāvan mahatpuṇyaṃ prāpnuyus te tato 'dhikaṃ // Rm_38.972{9} //",
  "S01ratnml_u:17835": "merupramāṇasauvarṇaratnarāśiṃ ca yo dadet /",
  "S01ratnml_u:17836": "tasya puṇyam asaṃkhyeyaṃ prayāyus te tato 'dhikaṃ // Rm_38.973{10} //",
  "S01ratnml_u:17837": "sābdhiśailaṃ mahīṃ sarvāṃ śraddhayā yaḥ samarppayet /",
  "S01ratnml_u:17838": "tasya bahutaraṃ puṇyaṃ samyāyus te tato 'dhikaṃ // Rm_38.974{11} //",
  "S01ratnml_u:17839": "sauṣadhīdravyabhogyādīn pradadyāc chraddhayāpi ca /",
  "S01ratnml_u:17840": "tasya puṇyam asaṃkhyeyaṃ labheyus te tato 'dhikaṃ // Rm_38.975{12} //",
  "S01ratnml_u:17841": "yasya kalpasahasrāṇi tṛṇāmbuprāśanastayet /",
  "S01ratnml_u:17842": "yāvaṃtasya mahatpuṇyaṃ labheyus te tato 'dhikaṃ // Rm_38.976{13} //",
  "S01ratnml_u:17843": "yajñakoṭisahasrāṇi kuryād yaḥ śraddhayā mudā /",
  "S01ratnml_u:17844": "tāvat tasya mahatpuṇyaṃ prāpnuyus te tato 'dhikaṃ // Rm_38.977{14} //",
  "S01ratnml_u:17845": "evaṃ yāvaṃti puṇyāni dānavratodbhavāny api /",
  "S01ratnml_u:17846": "saṃti tato 'dhikaṃ puṇyaṃ te sarve samavāpnuyuḥ // Rm_38.978{15} //",
  "S01ratnml_u:17847": "iti satyaṃ samākhyātaṃ sarvair api munīśvaraiḥ /",
  "S01ratnml_u:17848": "etan me guruṇādiṣṭaṃ śrutaṃ mayā ca vakṣyate // Rm_38.979{16} //",
  "S01ratnml_u:17849": "etat satyaṃ parijñāya yadi saṃbodhim ichasi /",
  "S01ratnml_u:17850": "sadā saddharmam ākarṇya triratnabhajanaṃ kuru // Rm_38.980{17} //",
  "S01ratnml_u:17851": "prajāś cāpi mahārāja bodhayitvā prayatnataḥ /",
  "S01ratnml_u:17852": "bodhimārge pratiṣṭhāpya pālayasva samāhitaḥ // Rm_38.981{18} //",
  "S01ratnml_u:17853": "tatas te maṃgalaṃ nityaṃ sarvatrāpi bhaved dhruvaṃ /",
  "S01ratnml_u:17854": "kramād bodhiṃ samāsādya saṃbuddhapadam āpnuyāḥ // Rm_38.982{19} //",
  "S01ratnml_u:17855": "etat tenārhatādiṣṭaṃ śrutvāśokaḥ sa bhūpatiḥ /",
  "S01ratnml_u:17856": "tathety abhyanumoditvā prābhyanaṃdat sapārṣadaḥ // Rm_38.983{20} //",
  "S01ratnml_u:17857": "tataḥ sa upagupto 'rhan vihāre samupāśrayet /",
  "S01ratnml_u:17858": "so 'śoko 'pi mahārājas tathā dharmaṃ sadācarat // Rm_38.984{21} //",
  "S01ratnml_u:17859": "etad evaṃ samākhyāya jayaśrī sa jinātmajaḥ /",
  "S01ratnml_u:17860": "sarvāsāṃ śiṣyasaṃghāṃś ca samāmaṃtryaivam ādiśat // Rm_38.985{22} //",
  "S01ratnml_u:17861": "subhāṣitamahāratnamālām imāṃ prabhāṣati /",
  "S01ratnml_u:17862": "yo yatra meva śṛṇvaṃti śrāvayaṃty api ye mudā // Rm_38.986{23} //",
  "S01ratnml_u:17863": "śrutvānumodaṃti ye ca dṛṣṭvā namaṃti ye mudā /",
  "S01ratnml_u:17864": "satkṛtya śraddhayā nityaṃ samabhyarcya bhajaṃti ye // Rm_38.987{24} //",
  "S01ratnml_u:17865": "eteṣāṃ tatra sarveṣāṃ bhavaṃtu maṃgalaṃ sadā /",
  "S01ratnml_u:17866": "jayaśrī parivṛddhāstu sarvatra sarvadāpi ca // Rm_38.988{25} //",
  "S01ratnml_u:17867": "ītaya upasargāś ca sarve vighnagaṇā api /",
  "S01ratnml_u:17868": "duṣṭā māragaṇāṃś cāpi vilayaṃ yāṃtu sarvadā // Rm_38.989{26} //",
  "S01ratnml_u:17869": "gṛheṣu sarvadā teṣaṃ lakṣmīs tiṣṭhatu susthirāḥ /",
  "S01ratnml_u:17870": "(Rm 480)",
  "S01ratnml_u:17871": "dharmārthakāmabhogyāś ca saṃsiddhyaṃtu sa medhitāḥ // Rm_38.990{27} //",
  "S01ratnml_u:17872": "nīrogā sucirāyuṣkā bhavaṃtu te sukhānvitāḥ /",
  "S01ratnml_u:17873": "viratapāpakarmāṇaḥ pracaraṃtu śubhe sadā /",
  "S01ratnml_u:17874": "triratnabhajanaṃ kṛtvā bhavaṃtu brahmacāriṇaḥ // Rm_38.991{28} //",
  "S01ratnml_u:17875": "sarvasatvahitaiḥ kṛtvā bhuktvā bhadrasukhaṃ sadā /",
  "S01ratnml_u:17876": "kramāt pāramitāḥ pūrya vrajaṃtu saugataṃ padaṃ // Rm_38.992{29} //",
  "S01ratnml_u:17877": "etatpuṇyānubhāvena tatra sarvatra sarvadā /",
  "S01ratnml_u:17878": "bhavaṃtu maṃgalaṃ nityaṃ subhikṣaṃ nirupadravaṃ // Rm_38.993{30} //",
  "S01ratnml_u:17879": "sarve satvāś ca saddharmaṃ sādhayaṃtu samudyatāḥ /",
  "S01ratnml_u:17880": "triratnabhajanotsāhaiḥ sarve vrajaṃtu saugatiṃ // Rm_38.994{31} //",
  "S01ratnml_u:17881": "kāle varṣaṃtu meghāś ca bhūyāc chasyavatī mahī /",
  "S01ratnml_u:17882": "bahukṣīrapradā gāvo bhavaṃtu vatsalānvitāḥ // Rm_38.995{32} //",
  "S01ratnml_u:17883": "sarvadā suphalaiḥ puṣpaṃ vṛkṣāḥ saṃtu samanvitāḥ /",
  "S01ratnml_u:17884": "rājā bhavaṃtu dhārmiṣṭho nayasthāḥ saṃtu maṃtriṇaḥ // Rm_38.996{33} //",
  "S01ratnml_u:17885": "sarve sainyāś ca yodhāro jayaṃtu dūrjanān narīn /",
  "S01ratnml_u:17886": "sarvetayaḥ praśāmyaṃtu saṃtu saukhyānvitāḥ prajāḥ // Rm_38.997{34} //",
  "S01ratnml_u:17887": "nīrujāḥ sukhasaṃpannāḥ śrīsaṃpattisamanvitāḥ /",
  "S01ratnml_u:17888": "brahmādi lokapālāś ca daśadikpā maharddhikāḥ /",
  "S01ratnml_u:17889": "vighnāñ jitvā śubhaṃ kṛtvā pālayaṃtu prajāḥ sadā // Rm_38.998{35} //",
  "S01ratnml_u:17890": "sarve traidhātulokāś ca kṛtvā maitrīṃ parasparaṃ /",
  "S01ratnml_u:17891": "triratnabhajanaṃ kṛtvā caraṃtu bodhicārikāṃ // Rm_38.999{36} //",
  "S01ratnml_u:17892": "sarve bhadrāṇi paśyaṃtu mā kaścit pāpam ācarat /",
  "S01ratnml_u:17893": "sarvatra śāsanaṃ bauddhaṃ dhṛtvā yāṃtu jinālayaṃ // Rm_38.1000{37} //",
  "S01ratnml_u:17894": "evaṃ jayaśrīr munirājakalpaḥ saṃbodhicaryāpravikāśahetoḥ /",
  "S01ratnml_u:17895": "sarvān svaśiṣyān paribodhayan saḥ samādideśa śryavadānamālāṃ /",
  "S01ratnml_u:17896": "śrutvāpi te sarva udāracittāḥ śrutvā salokā abhinaṃdyamānāḥ /",
  "S01ratnml_u:17897": "saddharmam āśritya sadā triratnaṃ bhaktyā bhajaṃta vyaharan pramādā // Rm_38.1001{38} //",
  "S01ratnml_u:17898": "yatredaṃ sūtrarājeṃdraṃ prāvarttayet kalāv api bhāṣed yaḥ śṛṇuyād yaś ca śrāvayed yaś ca cārayet /",
  "S01ratnml_u:17899": "eteṣāṃ tatra sarveṣāṃ saṃbuddhāḥ sakalā sadā kṛpādṛṣṭyā samālokya kurvaṃtu bhadram ābhavaṃ sarvāḥ pāramitā devyas tesāṃ tatra sadā śivaṃ /",
  "S01ratnml_u:17900": "kurvantyo bodhisaṃbhāraṃ pūrayaṃtu jagaddhite /",
  "S01ratnml_u:17901": "anena saddharmarasāmṛtena sarvajñabhāsvadvadanodbhavena /",
  "S01ratnml_u:17902": "kleśānalaprahvarir āturāsu prajāsu duḥkhaṃ praśamo 'stu nityaṃ // Rm_38.1002{39} //",
  "S01ratnml_u:17903": "++ iti subhāṣitaratnāvadānatatve vasudhārā vratakathā samāptā ++",
  "S01ratnml_u:17904_0": "śreyo 'stu samvat 1028 māghamāse kṛṣṇapakṣe dvitīyāyāṃ tithau pūrvaphālguṇīnakṣatre",
  "S01ratnml_u:17904_1": "suddhayoge budhavāsare kuṃbharāśigate savitari siṃharāśigate caṃdramasi etaddine",
  "S01ratnml_u:17904_2": "saṃpūrṇam idaiḥ pustakaṃ (Rm 481)",
  "S01ratnml_u:17905": "mānadevasaṃskāritacakramahāvihāre nivāsitaḥ vajrācāryyaśrīdharmmarājena likhitam idaṃ pustakam etatpuṇyena dharmmārthakāmamokṣān prāptim astu śvapustakasunānaṃ lobhayāyamadu //"
}