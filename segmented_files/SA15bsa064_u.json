{
  "SA15bsa064_u:0_0": "[Vn_3]",
  "SA15bsa064_u:0_1": "Vādanyāyaḥ",
  "SA15bsa064_u:1_0": "nigrahasthānalakṣaṇam",
  "SA15bsa064_u:2_0": "1. nyāyavādinamapi vādeṣu asadvyavasthopanyāsaiḥ śaṭhā nigṛhṇanti, tanniṣedhārthamidamārabhyate /",
  "SA15bsa064_u:3_0": "asādhanāṅga gavacanamadoṣodbhāvanaṃ dvayoḥ /",
  "SA15bsa064_u:3_1": "nigrahasthānam, anyatu na yuktamiti neṣyate //",
  "SA15bsa064_u:4_0": "iṣṭasyārthasya siddhiḥ sādhanam.",
  "SA15bsa064_u:4_1": "tasya nirvartakam aṅgam. tasya avacanaṃ tasyāṅgasyānuccāraṇaṃ vādino nigrahādhikaraṇam:",
  "SA15bsa064_u:4_2": "tadabhyupagamya apratibhayā tūṣṇīmbhāvāt /",
  "SA15bsa064_u:4_3": "sādhanāṅgasyāsamarthanād vā /",
  "SA15bsa064_u:5_0": "[Vn_4]",
  "SA15bsa064_u:5_1": "2. [svabhāvahetau sādhanāṅgasamarthanam]",
  "SA15bsa064_u:6_0": "trividhameva hi liṅgamapratyakṣasya siddheraṅgam - svabhāvaḥ, kāryam, anupalambhaśca /",
  "SA15bsa064_u:7_0": "tasya samarthanaṃ sādhyena vyāptiṃ prasādhya dharmiṇi bhāvasādhanam /",
  "SA15bsa064_u:8_0": "3. atrāpi na kaścit kramaniyamaḥ, iṣṭārthasiddherubhayatrāviśeṣāt /",
  "SA15bsa064_u:9_0": "yasmād dharmiṇi prāk sattvaṃ prasādhya paścādapi vyāptiḥ prasādhyata eva /",
  "SA15bsa064_u:9_1": "yathā - ''san śabdaḥ kṛtako vā,",
  "SA15bsa064_u:10_0": "[Vn_5]",
  "SA15bsa064_u:10_1": "4. atra vyāptisādhanaṃ viparyaye bādhakapramāṇopadarśanam /",
  "SA15bsa064_u:11_0": "yadi na sarvaṃ sat kṛtakaṃ vā pratikṣaṇavināśi syād,",
  "SA15bsa064_u:11_1": "akṣaṇikasya kramayaugapadyābhyāmarthakriyāyogād arthakriyāsāmarthyalakṣaṇamato vyāvṛttam - ityasadeva syāt /",
  "SA15bsa064_u:12_0": "sarvasāmarthyopākhyāvirahalakṣaṇaṃ hi nirupākhyamiti /",
  "SA15bsa064_u:13_0": "evaṃ sādhanasya sādhyaviparyaye bādhakapramāṇānupadarśane virodhābhāvādasya viparyayavṛtteradarśane san kṛtako vā syāt,",
  "SA15bsa064_u:13_1": "nityaśca ityanivṛttireva śaṅkāyāḥ /",
  "SA15bsa064_u:14_0": "[Vn_6]",
  "SA15bsa064_u:14_1": "5. na ca sarvānupalabdhirbhāvasya bādhikā,",
  "SA15bsa064_u:14_2": "tatra sāmarthyaṃ kramākramayogena vyāptaṃ siddham;",
  "SA15bsa064_u:15_0": "tena vyāpakadharmānupalabdhirakṣaṇike sāmarthyaṃ bādhate /",
  "SA15bsa064_u:16_0": "kramayaugapadyāyogasya sāmarthyābhāvena vyāptisiddhernānavasthāprasaṅgaḥ /",
  "SA15bsa064_u:17_0": "6. atrāpyadarśanamapramāṇam, yataḥkramayaugapdyāyogasyaivāsāmarthyena vyāptyasiddheḥ pūrvakasyāpi hetoravyāptiḥ /",
  "SA15bsa064_u:17_1": "ihāpi punaḥ sādhanopagame 'navasthāprasaṅga iti cet /",
  "SA15bsa064_u:17_2": "na; abhāvasādhanasyādarśanasyāpratiṣedhāt /",
  "SA15bsa064_u:18_0": "yadadarśanaṃ viparyayaṃ sādhayati hetoḥ sādhyaviparyaye,",
  "SA15bsa064_u:18_1": "tadasya viruddhapratyupasthānād bādhakaṃ pramāṇamucyate /",
  "SA15bsa064_u:19_0": "[Vn_7]",
  "SA15bsa064_u:19_1": "evaṃ hi sa hetuḥ sādhyābhāve 'san sidhyet,",
  "SA15bsa064_u:19_2": "yadi tatra pramāṇavatā svaviruddhena bādhyeta /",
  "SA15bsa064_u:19_3": "anyathā tatrāsya bādhakāsiddhau saṃśayo durnivāraḥ /",
  "SA15bsa064_u:20_0": "tato vyatirekasya sandehādanaikāntikaḥ syāddhetvābhāsaḥ /",
  "SA15bsa064_u:21_0": "nāpyadarśanamātrād vyāvṛttiḥ; viprakṛṣṭeṣvasarvadarśino 'darśanasyābhāvāsādhanād,",
  "SA15bsa064_u:21_1": "arvāgdarśanena satāmapi keṣāñcidarthānāmadarśanāt /",
  "SA15bsa064_u:22_0": "[Vn_8]",
  "SA15bsa064_u:22_1": "7. bādhakaṃ punaḥ pramāṇam / yatra kramayaugapadyāyogo na tasya kvacit sāmarthyam /",
  "SA15bsa064_u:22_2": "asti cākṣaṇike sa iti pravartamānamasāmarthyamasallakṣaṇamākarṣati /",
  "SA15bsa064_u:22_3": "teha 'yat sat kṛtakaṃ vā tadanityameva';",
  "SA15bsa064_u:23_0": "tāvatā sādhanadharmamātrānvayaḥ sādhyadharmasya svabhāvahetulakṣaṇaṃ ca siddhaṃ bhavati /",
  "SA15bsa064_u:24_0": "evaṃ svabhāvahetuprayogeṣu samarthitaṃ sādhanāṅgaṃ bhavati /",
  "SA15bsa064_u:24_1": "tasyāsamarthanaṃ sādhanāṅgāvacanam /",
  "SA15bsa064_u:24_2": "tad vādinaḥ parājayasthānam; prārabdhārthāsādhanāt / vastutaḥ samarthasya hetorupādāne 'pi sāmarthyāpratipādanāt /",
  "SA15bsa064_u:25_0": "[Vn_9]",
  "SA15bsa064_u:25_1": "8. [kāryahetau sādhanāṅgasamarthanam]",
  "SA15bsa064_u:26_0": "kāryahetāvapi sādhanāṅgasya samarthanam /",
  "SA15bsa064_u:26_1": "yat kāryaṃ liṅgaṃ kāraṇasya sādhanāyopādīyate,",
  "SA15bsa064_u:26_2": "tasya tena saha kāryakāraṇabhāvaprasādhanaṃ bhāvābhāvaprasādhanapramāṇābhyām /",
  "SA15bsa064_u:26_3": "yathā - 'idamasmin sati bhavati',",
  "SA15bsa064_u:26_4": "'satsvapi tadanyeṣu samartheṣu taddhetuṣu tadabhāve na bhavati';",
  "SA15bsa064_u:27_0": "evaṃ hyasyāsandigdhaṃ tatkāryatvaṃ samarthitaṃ bhavati /",
  "SA15bsa064_u:27_1": "anyathā kevalaṃ 'tadabhāve na bhavati';",
  "SA15bsa064_u:27_2": "ityupadarśane anyasyāpi tatrābhāve sandigdhamasya sāmarthyam /",
  "SA15bsa064_u:28_0": "etannivṛttau punarnivṛttiryadṛcchāsaṃvādaḥ /",
  "SA15bsa064_u:28_1": "mātṛvivāho hi tddeśajanmanaḥ piṇḍakharjūrasya deśāntareṣu mātṛvivāhābhāve 'bhāvavat /",
  "SA15bsa064_u:28_2": "evaṃ hi samarthitaṃ tat kāryaṃ sidhyati /",
  "SA15bsa064_u:29_0": "siddhiṃ tat svasambhavena tatsambhavaṃ sādhyati, kāryasya kāraṇāvyabhicārāt /",
  "SA15bsa064_u:30_0": "avyabhicāre ca svakāraṇaiḥ sarvakāryāṇāṃ sadṛśo nyāyaḥ /",
  "SA15bsa064_u:31_0": "[Vn_10]",
  "SA15bsa064_u:31_1": "evamasamarthanaṃ kāryahetāvapi sādhanāṅgāvacanaṃ tad vādinaḥ parājayasthānam /",
  "SA15bsa064_u:31_2": "asamarthite tasmin kāryatvāsiddherarthāntarasya tadbhāvāpratibaddhasvabhāvasya bhāve tadbhāvaniyamābhāvāt,",
  "SA15bsa064_u:31_3": "ārabdhārthāsiddhesarvastutaḥ kāryasyāpyupādāne tadapradipādanāt /",
  "SA15bsa064_u:32_0": "[Vn_11]",
  "SA15bsa064_u:32_1": "9. [anupalabdhāvapi sādhanāṅgasamarthanam]",
  "SA15bsa064_u:33_0": "anupalabdhāvapi pratipatturupalabdhilakṣaṇaprāptasyānupalabdhisādhanaṃ samarthanam;",
  "SA15bsa064_u:33_1": "tādṛśyā evānupalabdhe rasadvyavahārasiddheḥ /",
  "SA15bsa064_u:33_2": "anupalabdhilakṣaṇaprāptasya pratipattṛpratyakṣopalabdhinivṛttāvapyabhāvāsiddheḥ /",
  "SA15bsa064_u:34_0": "tatropalabdhilakṣaṇaprāptiḥ svabhāvaviśeṣaḥ kāraṇāntarasākalyaṃ ca /",
  "SA15bsa064_u:34_1": "svabhāvaviśeṣo yanna tribidhena viprakarṣeṇa viprakṛṣṭam /",
  "SA15bsa064_u:34_2": "yadanātmarūpapritibhāsavivekena pratipattṛpratyakṣapratibhāsarūpam /",
  "SA15bsa064_u:34_3": "tādṛśaḥ satsvanyeṣūpalambhapratyayeṣu tathānupalabdho 'sadvyavahāraviṣayaḥ,",
  "SA15bsa064_u:34_4": "anyathā sati liṅge saṃśayaḥ /",
  "SA15bsa064_u:35_0": "[Vn_12]",
  "SA15bsa064_u:35_1": "10. atrāpi sarvamevaṃvidhamasadvyavahāraviṣaya iti vyāptiḥ,",
  "SA15bsa064_u:35_2": "kasyacidasato 'bhyupagame tallakṣaṇāviśeṣāt /",
  "SA15bsa064_u:36_0": "na hyevaṃvidhasyāsattvānabhyupagame 'nyatra tasya yogaḥ /",
  "SA15bsa064_u:36_1": "na hyevaṃvidhasya sataḥ satsvanyeṣūpalambhakāraṇeṣvanupalabdhiḥ /",
  "SA15bsa064_u:36_2": "anupalabhyamānaṃ tvīdṛśaṃ nāstītyetā - vanmātranimitto 'yamasadvyavahāraḥ,",
  "SA15bsa064_u:36_3": "anyasya tannimittasyābhāvāt /",
  "SA15bsa064_u:37_0": "[Vn_13]",
  "SA15bsa064_u:37_1": "11. sarvasāmarthyaviveko nimittamiti cet /",
  "SA15bsa064_u:37_2": "evametat, tasyaiva sarvasāmarthyavivekina evaṃ pratītiḥ,",
  "SA15bsa064_u:37_3": "anyasya tatpratipattyupāyasyābhāvāt /",
  "SA15bsa064_u:37_4": "tatpratipattau ca satyāmasadvyavahāra itīdaṃ tannimittamucyate /",
  "SA15bsa064_u:38_0": "[Vn_14]",
  "SA15bsa064_u:38_1": "12. buddhivyapadeśārthakriyābhyaḥ sadvyavahāro viparyaye cāsadvyavahāra iti cet /",
  "SA15bsa064_u:38_2": "bhavati buddheryathoktapratibhāsāyāḥ sadvyavahāraḥ,",
  "SA15bsa064_u:39_0": "pratyakṣāviṣaye tu syālliṅgajāyā api kutaścit sadvyavahāraḥ /",
  "SA15bsa064_u:40_0": "asadvyavahārastu tadviparyaye 'naikāntikaḥ,",
  "SA15bsa064_u:40_1": "viprakṛṣṭe 'rthe pratipattṛpratyakṣasya anyasya vā pramāṇasya nivṛttāvapi saṃśayāt /",
  "SA15bsa064_u:41_0": "13. na ca sarve buddhivyapadeśāstadbhedābhedau vā vastusattāṃ vastubhedābhedasattāṃ vā sādhayanti,",
  "SA15bsa064_u:41_1": "astsvapi kathañcidatītānāgatādiṣu nānaikārthakriyākāriṣu vārtheṣu tadbhāvakhyāpanāya nānaikātmatābhāve 'pinānaikarūpāṇāṃ vṛtteḥ - rājā mahāsammataḥ [Vn_15] prabhavo rājavaṃśasya,",
  "SA15bsa064_u:41_2": "saṅkhaścakravartī mahāsammatanirmitasya yūpasyotthāpayitā,",
  "SA15bsa064_u:41_3": "śaśaviṣāṇaṃ, rūpaṃ sanidarśanaṃ sapratighaṃ ghaṭaśceti /",
  "SA15bsa064_u:42_0": "14. nahi sanidarśanādiśabdā nānāvastuviṣayāḥ, ekatropasaṃhārāt /",
  "SA15bsa064_u:43_0": "nānāviṣayatve 'pyekatropasaṃhārastannimittānāṃ tattatsamavāyāditi cet /",
  "SA15bsa064_u:43_1": "āyāse batāyaṃ tapasvī padārthe [padarthaḥ?] patito 'nekasambandhinamupakṛtyānekaṃśabdamātmani tebhyaḥ samāśaṃsan ! sa yaiḥ śaktibhedairanekasambandhina mupakaroti tairevānekaṃ śabdaṃ kiṃ notthāpayati ! evaṃ hyanena pramparānusārapariśramaḥ parihṛto bhavati /",
  "SA15bsa064_u:44_0": "[Vn_16]",
  "SA15bsa064_u:44_1": "nānāśabdotthāpanāsāmarthye nānāsambandhyupakāro 'pi mā bhūt,",
  "SA15bsa064_u:44_2": "anupakāre hi teṣāṃ tatsambandhitāpi na sidhyati /",
  "SA15bsa064_u:44_3": "ghaṭa ityapi ca rūpādaya eva bahava ekārthakriyākāriṇa ekaśabdavācyā bhavantu,",
  "SA15bsa064_u:45_0": "bahavo 'pi hi ekārthakāriṇo bhaveyuḥ,",
  "SA15bsa064_u:45_1": "cakṣurādivat / tatsāmarthyakhyāpanāya tatraikaśabdaniyogo 'pi syāditi yuktaṃ paśyāmaḥ /",
  "SA15bsa064_u:46_0": "[Vn_17]",
  "SA15bsa064_u:46_1": "15. na ca niṣprayojanā lokasyārtheṣu śabdayojanā /",
  "SA15bsa064_u:46_2": "tatra ye 'rthāḥ saha pṛthagvā ekaprayojanāḥ teṣāṃ tadbhāvakhyāpanāya hi ekśabdo niyujyeta yadi,",
  "SA15bsa064_u:46_3": "kiṃ syāt? tadarthakriyāśaktikhyāpanāya niyuktasya samudāyaśabdasyaikavacanavirodho 'pi nāstyeva;",
  "SA15bsa064_u:47_0": "samudāyaśabda ekasmin samudāye vācye ekavacanaṃ ghaṭa iti /",
  "SA15bsa064_u:48_0": "jātiśabdeṣvarthānāṃ pratyekaṃ sahitānāṃ ca śaktirnānaikā ca śaktiriti,",
  "SA15bsa064_u:48_1": "nānaikaśaktivivakṣāyāṃ bahuvacanamekavacanaṃ cecchātaḥ,",
  "SA15bsa064_u:48_2": "vṛkṣā vṛkṣamiti [? vṛkṣa iti] syāt /",
  "SA15bsa064_u:49_0": "yadyeṣa niyamo bahuṣveva bahuvacanam ekasminnekavacanamiti /",
  "SA15bsa064_u:50_0": "asmākaṃ tu sāṅketikeṣvartheṣu saṅketavaśāt tāvitya bhiniveśa eva /",
  "SA15bsa064_u:51_0": "[Vn_18]",
  "SA15bsa064_u:51_1": "16. nāneko rūpādirekaśabdotthāpane samartha iti cet /",
  "SA15bsa064_u:51_2": "kiṃ vai puruṣavṛtteranapekṣāḥ śabdānarthaḥ svayamutthyāpayanti,",
  "SA15bsa064_u:51_3": "āhosvit puruṣaiḥ śabdā vyavahārārthamartheṣu niyujyante? svayamutthāpane hi bhāvaśaktiḥ,",
  "SA15bsa064_u:51_4": "āśaktirvā cintyeta / na ca tadyuktam, puruṣaisteṣāṃ niyoge yatheṣṭaṃ niyuñjīranniti kastatropānambhaḥ?",
  "SA15bsa064_u:52_0": "nimittaṃ ca niyogasyoktameva /",
  "SA15bsa064_u:53_0": "api ca - yadi na rūpādīnāmekena śabdena sambandhaḥ,",
  "SA15bsa064_u:53_1": "kathamekenaiṣā - māśrayābhimatena dravyeṇa sambandha iti kevalamayamasadbhūtābhiniveśa eva /",
  "SA15bsa064_u:54_0": "[Vn_19]",
  "SA15bsa064_u:54_1": "na vayamekasambandhavirodhādekaṃ śabdaṃ necchāmaḥ,",
  "SA15bsa064_u:54_2": "api tvabhinnānāṃ rūpādīnāṃ ghaṭakambalādiṣu nānārthakriyāśabdavirodhāt te ekarūpāḥ samudāyāntarā - sambhāvinīmarthakriyāmeva na kuryuḥ,",
  "SA15bsa064_u:54_3": "tena tatprakāśanāyaikenāpi śabdenocyeran /",
  "SA15bsa064_u:55_0": "bhavatu nāma kasyacidiyaṃ vāñchā - bhaveyurekarūpā rūpādayaḥ sarvasamudāyeṣu iti /",
  "SA15bsa064_u:55_1": "kimidaṃ parasparaviviktarūpapratibhāsādhyakṣadarśanamenāmupekṣate?",
  "SA15bsa064_u:56_0": "aniṣṭaṃ cedaṃ rūpādīnā / pratisamudāyaṃ svabhāvabhedopagamāt /",
  "SA15bsa064_u:57_0": "[Vn_20]",
  "SA15bsa064_u:57_1": "17. yadyanya eva rūpādibhyo ghaṭaḥ syāt kiṃ syāt?",
  "SA15bsa064_u:58_0": "astu, tasya pratyakṣasya sato 'rūpādirūpasya tadvivekena buddhau svarūpeṇa pratibhāsane kimāvaraṇam?",
  "SA15bsa064_u:59_0": "pratibhāsamānāśca vivekena pratyakṣārthā dṛśyante 'pṛthagdeśatve 'pigandharasādayaḥ.",
  "SA15bsa064_u:59_1": "vātātapasparśādayaścaikendriyagrāhyatve 'pi /",
  "SA15bsa064_u:60_0": "[Vn_21]",
  "SA15bsa064_u:60_1": "idameva ca pratyakṣasya pratyakṣatvaṃ yadanātmarūpādivivekena svarūpasya buddhau samarpaṇam /",
  "SA15bsa064_u:60_2": "ayaṃ punarghaṭādiramūlyadānakrayī yaḥ svarūpaṃ ca nopadarśayati,",
  "SA15bsa064_u:60_3": "pratyakṣatāṃ ca svīkartumicchati /",
  "SA15bsa064_u:61_0": "18. etena buddhiśabdādayo 'pi vyākhyātāḥ,",
  "SA15bsa064_u:61_1": "yadi taistatsādhanamiṣyate / na ca pratyakṣasyānabhibhave rūpānupalakṣaṇam;",
  "SA15bsa064_u:61_2": "yena tatsādhanāya liṅgamucyate /",
  "SA15bsa064_u:61_3": "apratyakṣatve 'pyapramāṇasya sattopagamo na yuktaḥ /",
  "SA15bsa064_u:61_4": "tanna rūpādibhyo 'nyo ghaṭaḥ evaṃ tāvanna buddhivyapadeśābhyāṃ sattāvyavahāraḥ,",
  "SA15bsa064_u:61_5": "sattābhedābhedavyavahāro vā /",
  "SA15bsa064_u:61_6": "[Vn_22] ata eva na tadviparyayād viparyayaḥ /",
  "SA15bsa064_u:62_0": "19. arthakriyātastu sattāvyavahāraḥ syāt,",
  "SA15bsa064_u:62_1": "na sattābhedābhedavyavahāraḥ,",
  "SA15bsa064_u:62_2": "ekasyāpyanekārthakriyādarśanāt /",
  "SA15bsa064_u:62_3": "yathā pradīpasya vijñānavartivikārajvālāntarotpādanāni /",
  "SA15bsa064_u:62_4": "anekasyāpi cakṣurāderekavijñānakriyādarśanāt /",
  "SA15bsa064_u:63_0": "na brūmaḥ - arthakriyābhedamātreṇa sattābheda iti /",
  "SA15bsa064_u:63_1": "kiṃ tarhi? adṛṣṭārthakriyābhedena /",
  "SA15bsa064_u:63_2": "yā arthakriyā yasminnadṛṣṭā punardṛśyate sā sattābhedaṃ sādhayati /",
  "SA15bsa064_u:63_3": "yathā mṛdyadṛṣṭā satyudakadhāraṇādyarthakriyā ghaṭe dṛśyamānā /",
  "SA15bsa064_u:63_4": "adṛṣṭā ca tantuṣu prāvaraṇādyarthakriyā paṭe dṛsyate iti sattābhedaḥ /",
  "SA15bsa064_u:64_0": "[Vn_23]",
  "SA15bsa064_u:64_1": "sidhyatyevamarthāntaraṃ, tathāpyavayavī na sidhyati / yathāpratyayaṃ saṃskārasantatau svabhāvabhedo tpatterarthakriyābhedaḥ /",
  "SA15bsa064_u:64_2": "araṇinirmathanāvasthādāvivāgneḥ sthūlakarīṣatṛṇakāṣṭhadahanaśaktibhedaḥ,",
  "SA15bsa064_u:64_3": "tathā yathāpratyayaṃ svabhāvabhedotpattestantvādiṣvarthakriyābhedaḥ /",
  "SA15bsa064_u:65_0": "etena buddhivyapadeśabhedābhedau vyākhyātau /",
  "SA15bsa064_u:66_0": "[Vn_24]",
  "SA15bsa064_u:66_1": "20. tatrayaduktam - 'arthakriyātaḥ sattāvyavahārasiddhiḥ,",
  "SA15bsa064_u:66_2": "viparyayād viparyayaḥ'; iti; satyametat / sa eva tu viparyayo 'nupalabdhilakṣaṇaprāpteṣu na sidhyati /",
  "SA15bsa064_u:67_0": "tatra punaridamanicchato 'pyāyātam - 'yasyedaṃ sāmarthyamupalabdhilakṣaṇaprāptaṃ sannopalabhyate,",
  "SA15bsa064_u:67_1": "so 'sadvyavahāraviṣayaḥ, sāmarthyalakṣaṇatvāt sattvasya';",
  "SA15bsa064_u:68_0": "tathāpi ko 'tiśayaḥ pūrvakādasya? na hi svabhāvādarthāntaraṃ sāmarthyam /",
  "SA15bsa064_u:68_1": "tasyopalabdhilakṣaṇaprāptasya yo 'nupalambhaḥ sa svabhāvasyaiveti pūrvakaiveyamanupalabdhiḥ /",
  "SA15bsa064_u:69_0": "tasmādanena kvacit keṣāñcidasadvyavahāramabhyupagacchatā ato 'nupalambhādabhyupagantavyaḥ /",
  "SA15bsa064_u:70_0": "so 'nyatrāpi tathāvidhe 'viśiṣṭa iti so 'pi tathāstu iti /",
  "SA15bsa064_u:70_1": "na vā kvacid, viśeṣābhāvāt / vyāptiḥ - sarva evaṃvidho 'nupalabdho 'sadvyavahāraviṣaya iti /",
  "SA15bsa064_u:71_0": "[Vn_26]",
  "SA15bsa064_u:71_1": "21. naiva kaścit kvacit kathañcidanupalabdho 'pyasadvyavahāraviṣaya iti cet /",
  "SA15bsa064_u:71_2": "sarvasya sarvarūpāṇāṃ sarvadānivṛtteḥ sarvaṃ sarvatra sarvadā samupayujyeta /",
  "SA15bsa064_u:72_0": "idaṃ ca na syāt - 'idamataḥ', 'nāta idam', 'ihedam', 'iha nedam', 'idānīmidam', 'idānīṃ nedam', 'idamevam'; 'idaṃ naivam'; iti; kasyacidapi rūpasya kathañcit kvacit kadācid viviktahetorabhāvāt /",
  "SA15bsa064_u:72_1": "ananvayavyatirekaṃ viśvaṃ syāt,",
  "SA15bsa064_u:73_0": "avasthānivṛttipravṛttibhedebhyo vyavastheti cet /",
  "SA15bsa064_u:73_1": "nanvata eva sarvaviṣayasyāsadvyavahārasyābhāvānna te sambhavanti,",
  "SA15bsa064_u:74_0": "kvacid viṣaye 'sadvyavahāropagame sa kuta iti vaktavyam /",
  "SA15bsa064_u:74_1": "na hyanupalambhādanyo vyavacchedaheturasti;",
  "SA15bsa064_u:74_2": "vidhipratiṣedhābhyaṃ vyavacchede sarvadānupalambhasyaiva sādhanatvāt /",
  "SA15bsa064_u:75_0": "anupalambhādeva tadabhyupagame,",
  "SA15bsa064_u:75_1": "sa yatraivāsti sarvo 'sadvyavahāraviṣaya iti vaktavyam,",
  "SA15bsa064_u:76_0": "[Vn_28]",
  "SA15bsa064_u:76_1": "22. sarvapramāṇanivṛttiranupalabdhiḥ /",
  "SA15bsa064_u:76_2": "sā yatra so 'sadviṣaya [? so 'sadvyavahāra- viṣaya] iṣṭa iti cet /",
  "SA15bsa064_u:76_3": "sukumāraprajño devānāmpriyo na sahate pramāṇacintā - parikleśaṃ,",
  "SA15bsa064_u:77_0": "na hyanumānādinivṛttirabhāvaṃ gamayati, vyabhicārāt / na sarvapratyakṣanivṛttiḥ, asiddheḥ /",
  "SA15bsa064_u:78_0": "nātmapratyakṣāviśeṣanivṛttirapi viprakṛṣṭeṣu /",
  "SA15bsa064_u:79_0": "tasmāt svabhāvaviśeṣo yataḥ pramāṇānniyamen sadvyavahāraṃ pratipadyate,",
  "SA15bsa064_u:79_1": "tannivṛttistasyāsadvyavahāraṃ sādhayati,",
  "SA15bsa064_u:79_2": "tatsvabhāvasattāyāḥ tatpramāṇāsattayā iṣṭeḥ /",
  "SA15bsa064_u:80_0": "na copalabdhilakṣaṇaprāptasyārthasyāpraptyakṣādanyopalabdhiḥ,",
  "SA15bsa064_u:80_1": "yenānumānādasyopalabdhiḥ syāt /",
  "SA15bsa064_u:80_2": "na ca tadrūpānyathābhāvamantareṇāpratyakṣatā,",
  "SA15bsa064_u:80_3": "anyathābhāve ca tadeva na syāt /",
  "SA15bsa064_u:81_0": "api ca - kuta idamamantrauṣadhamindrajānaṃ bhāvena śikṣitam,",
  "SA15bsa064_u:81_1": "yadayamajātānaṣṭarūpātiśayo 'vyavadhānadūrasthānastasyaiva tadavasthendriyādereva puruṣasya kadācit pratyakṣaḥ,",
  "SA15bsa064_u:81_2": "apratyakṣaśca; yena kadācidasyānumānamupalabdhiḥ,",
  "SA15bsa064_u:81_3": "kadācit pratyakṣaṃ, kadācidāgamaḥ ! ekasminnevānatiśaye amīṣāṃ prakārāṇāṃ virodhāt /",
  "SA15bsa064_u:82_0": "[Vn_30]",
  "SA15bsa064_u:82_1": "23. nānatiśayanivṛttyā, [naikātiśayanivṛtyā?] aparātiśayotpattyā ca tairvyavahārabhedopagamāt /",
  "SA15bsa064_u:83_0": "so 'tiśayastasyātmabhūto 'nanvaye [.",
  "SA15bsa064_u:83_1": ".. nanvayaḥ?] nivartamānaḥ pravartamānaśca kathaṃ na svabhāvanānātvamākarṣayati,",
  "SA15bsa064_u:83_2": "sukhaduḥkhavat / sānvayatve ca kā kasya pravṛttirnivṛttirvā iti yatkiñcidetat /",
  "SA15bsa064_u:84_0": "athavā yadi ca kasyacitsvabhāvasya pravṛttirnivṛttirveti svayamapyabhyanujñāyate,",
  "SA15bsa064_u:84_1": "tadetadeva paro bruvāṇāḥ kimiti nānumanyate?",
  "SA15bsa064_u:85_0": "tasya niranvayopajananavināśopagamāditi cet /",
  "SA15bsa064_u:86_0": "ko 'yamanvayo nāma? bhāvasya janmavināśayoḥ śaktiḥ;",
  "SA15bsa064_u:86_1": "sāstyeva prāgapi janmano nirodhādapyūrdhvam /",
  "SA15bsa064_u:86_2": "tenāyaṃ nāpūrvaḥ sarvathā jāyate,",
  "SA15bsa064_u:87_0": "yadi sā sarvadānatiśayā, kimidānīmatiśayavad yatkṛto 'yaṃ vyavahāravibhāgaḥ?",
  "SA15bsa064_u:88_0": "[Vn_31]",
  "SA15bsa064_u:88_1": "tā avasthā atiśayavatya iti cet, tā avasthāḥ sā ca śaktiḥ kimeko bhavaḥ? āhosvit nānā?",
  "SA15bsa064_u:89_0": "ekaścet kathamidānīmidamekatrāvibhaktātmani niṣparyāyaṃ parasparavyāhataṃ yokṣyate - janmājanma,",
  "SA15bsa064_u:89_1": "nivṛttiranivṛttiḥ, ekatvaṃ nānātvaṃ, pratyakṣatāpratyakṣatā, arthakriyopayogaḥ anupayogaścetyādi /",
  "SA15bsa064_u:90_0": "[Vn_32]",
  "SA15bsa064_u:90_1": "24. asti paryāyo 'vasthā śaktiriti,",
  "SA15bsa064_u:90_2": "tenāvirodha iti cet / vismaraṇaśīlo devānāmpriyaḥ prakaraṇaṃ na lakṣayati /",
  "SA15bsa064_u:90_3": "śaktiravasthetyeko bhāvo 'vibhāga iti yat ko 'yaṃ virodha uktaḥ?",
  "SA15bsa064_u:91_0": "athāpyanayorvibhāgaḥ, nakaścid virodhaḥ, kevalaṃ sānvayau bhāvasya janmavināśau iti na syāt /",
  "SA15bsa064_u:92_0": "tasmād yasyānvayo na tasya janmavināsau, yasya ca tau na tasyānvayaḥ /",
  "SA15bsa064_u:93_0": "[Vn_33]",
  "SA15bsa064_u:93_1": "tayorabhedādadoṣa iti ced, anuttaraṃ bata doṣasaṅkaṭamatrabhavān dṛṣṭirāgeṇa pravesyamāno 'pi nātmānaṃ /",
  "SA15bsa064_u:93_2": "cetayati / abhedo hi nāmaikyam, 'tau'; ityayaṃ ca bhedādhiṣṭhāno bhāviko vyavahāraḥ /",
  "SA15bsa064_u:93_3": "nivṛttiprādurbhāvayoḥ anivṛttiprādurbhāvau,",
  "SA15bsa064_u:93_4": "sthitāvasthitiḥ ityādikaṃ nānātvalakṣaṇaṃ ca kathaṃ yotsyate?",
  "SA15bsa064_u:94_0": "atha hi bhāvānāṃ bheda etadvirahaścābhedaḥ,",
  "SA15bsa064_u:94_1": "yathā - sukhādiṣu śaktyavasthayoccaikātmani /",
  "SA15bsa064_u:94_2": "anyathā bhedābhedalakṣaṇābhāvād bhedābhedayoravyavasthā syātsarvatra /",
  "SA15bsa064_u:95_0": "tadātmani prādurbhāvo 'bhedaḥ,",
  "SA15bsa064_u:95_1": "viparyaye bhedaḥ, yathā - mṛdātmani prādurbhavato ghaṭasya tasmādabhedaḥ,",
  "SA15bsa064_u:95_2": "bhedaśca viparyaye sukhaduḥkhayoriti idaṃ bhedābhedalakṣaṇaṃ,",
  "SA15bsa064_u:96_0": "na vai mṛdātmani ghaṭasya prādurbhāvaḥ /",
  "SA15bsa064_u:96_1": "kiṃ tarhi? mṛdātmaiva kaścid ghaṭaḥ,",
  "SA15bsa064_u:96_2": "na hyekastrailokye mṛdātmā / prativijñaptipratibhāsabhedaśca dravyasvabhāvabhedāt /",
  "SA15bsa064_u:96_3": "evaṃ hyasyāpi sukhādiṣu caitanyeṣu bhedāvagamaḥ samartho bhavati /",
  "SA15bsa064_u:97_0": "yadyeva, bhedaḥ syāt /",
  "SA15bsa064_u:98_0": "satyapyetasmin kasyacidātmano 'nvayā devamiti cet / sukhādiṣvapyayaṃ prasaṅgaḥ caitanyeṣu ca /",
  "SA15bsa064_u:99_0": "na ca ghaṭādiṣvapi sarvātmanānvayaḥ, avaiśvarūpyasahotpattyādiprasaṅgāt /",
  "SA15bsa064_u:100_0": "na ca ghaṭaṃ mṛdātmānaṃ ca kaścid vivekenopalakṣayati, yenaivaṃ syādidamiha prādurbhūtamiti /",
  "SA15bsa064_u:101_0": "na hyadhiṣṭhānādhiṣṭhāninorvivekenānupalakṣaṇe evaṃ bhavati /",
  "SA15bsa064_u:101_1": "na ca śakteḥ śaktyātmani prādurbhāvaḥ iti tasyāḥ svātmano 'bhedo na syāt /",
  "SA15bsa064_u:102_0": "[Vn_36]",
  "SA15bsa064_u:102_1": "25. etenaiva pariṇāmaḥ pratyuktaḥ /",
  "SA15bsa064_u:102_2": "yo 'pi hi kalpayed - 'yo yasya pariṇāmaḥ sa tasmādabhinnaḥ';",
  "SA15bsa064_u:102_3": "iti / na hi śaktirātmanaḥ pariṇāma iti /",
  "SA15bsa064_u:103_0": "kiñcedamuktaṃ bhavati - pariṇāma ityavasthitasya dravyasya dharmāntaranivṛttiḥ,",
  "SA15bsa064_u:103_1": "dharmāntaraprādurbhavaśca pariṇāmaḥ /",
  "SA15bsa064_u:104_0": "yattaddharmāntaraṃ nivartate prādurbhavati ca,",
  "SA15bsa064_u:104_1": "kiṃ tat tadevāvasthitaṃ dravyaṃ syāt,",
  "SA15bsa064_u:105_0": "yadi tattadeva, tasyāvasthānānna nivṛttiprādurbhāvāviti kasya tāviti vaktavyam /",
  "SA15bsa064_u:106_0": "avasthitasya dharmāntaramiti ca na sidhyati /",
  "SA15bsa064_u:106_1": "na hi tadeva tasyānapāśritavyapekṣābhedaṃ dharmāntaraṃ bhavati /",
  "SA15bsa064_u:107_0": "[Vn_37]",
  "SA15bsa064_u:107_1": "atha dravyādarthāntaraṃ dharmaḥ,",
  "SA15bsa064_u:107_2": "tadā tasya nivṛttiprādurbhāvābhyaṃ na dravyasya pariṇatiḥ /",
  "SA15bsa064_u:107_3": "na hyarthāntaragatābhyāṃ syāt nivṛttiprādurbhāvābhyāmarthāntarasya pariṇatiḥ,",
  "SA15bsa064_u:108_0": "dravyasya dharma iti ca vyapadeśo na sidhyati,",
  "SA15bsa064_u:108_1": "sambandhābhāvāt / na hi kāryakāraṇabhāvādanyo vastusambandho 'sti /",
  "SA15bsa064_u:109_0": "na cānayoḥ kāryakāraṇabhāvaḥ, svayamatadātmano 'tatkāraṇatvāt,",
  "SA15bsa064_u:109_1": "dharmasya dravyādarthāntarabhūtatvāt /",
  "SA15bsa064_u:110_0": "arthāntaratve 'pi dharmakāraṇatve,",
  "SA15bsa064_u:110_1": "arthāntarasya kāryasyotpādanāt dravyasya pariṇāmaḥ itīṣṭaṃ syāt /",
  "SA15bsa064_u:110_2": "tadviruddhasyāpi hetuphalasantāne mṛddravyākhye,",
  "SA15bsa064_u:110_3": "pūrvakānmṛtpiṇḍadravyāt kāraṇāduttarasya ghaṭadravyasya kāryasyotpattau 'mṛd dravyaṃ pariṇatam';",
  "SA15bsa064_u:111_0": "na ca dharmasya dravyāt tattvānyatvābhyāmanyo vikalpaḥ sambhavati, ubhayathā yena pariṇāmaḥ /",
  "SA15bsa064_u:112_0": "[Vn_39]",
  "SA15bsa064_u:112_1": "26. na nirvivekandravyameva dharmaḥ,",
  "SA15bsa064_u:112_2": "nāpi dravyādarthāntaram, kiṃ tarhi? dravyasya sanniveśo 'vasthāntaram,",
  "SA15bsa064_u:112_3": "yathā aṅgulīnāṃ muṣṭiḥ / na hyaṅulya eva nirvivekā muṣṭiḥ,",
  "SA15bsa064_u:113_0": "nāpyarthāntaraṃ, pṛthaksvabhāvānnopalabdhiriti cet /",
  "SA15bsa064_u:113_1": "na, muṣṭeraṅguliviśeṣatvāt / aṅgulya eva hi kāścana muṣṭiḥ,",
  "SA15bsa064_u:113_2": "na tu sarvāḥ / na hi prasāritā aṅgulyo nirvivekasvabhāvāḥ muṣṭyaṅgulyaḥ,",
  "SA15bsa064_u:113_3": "avasthādvaye 'pi ubhayapratipattiprasaṅgāt /",
  "SA15bsa064_u:114_0": "yatra cahi khalu vivekaḥ svabhābhūtaḥ, sa eava vastubhedalakṣaṇaṃ sukhuduḥkhavat /",
  "SA15bsa064_u:115_0": "parabhūte ca vivekotpāde 'ṅgulyaḥ prasāritā evopalabhyeran /",
  "SA15bsa064_u:115_1": "na hi svayaṃ svabhāvādapracyutasyārthāntarotpāde 'nyathopalabdhi ratiprasaṅgāt /",
  "SA15bsa064_u:116_0": "nanūktaṃ, 'dravyameva nirvivekamavasthā, nāpi dravyādarthāntaram'; iti /",
  "SA15bsa064_u:117_0": "uktamidaṃ, na punaryuktam / na hi sato vastunastattvānyatve muktvā anyaḥ prakāraḥ sambhavati,",
  "SA15bsa064_u:117_1": "tayorvastuni paraspara parihārasthitilakṣaṇatvenaikatyāgasyāparopādānanāntarīyakatvāt /",
  "SA15bsa064_u:118_0": "aṅgulīṣu punaḥ pratikṣaṇavināśinīṣvanyā eva prasaritaḥ anyā muṣṭiḥ /",
  "SA15bsa064_u:119_0": "tatra muṣṭyādiśabdā viśeṣaviṣayāḥ,",
  "SA15bsa064_u:119_1": "aṅgulīśabdaḥ sāmānyaviṣayaḥ, bījāṅkurādiśabdavat, vrīhyādiśabdavacca / tenāṅgulyaḥ prasāritā na muṣṭiḥ /",
  "SA15bsa064_u:120_0": "[Vn_41]",
  "SA15bsa064_u:120_1": "27. tadyadi prāgasadeva kāraṇe kāryaṃ bhavet,",
  "SA15bsa064_u:120_2": "kiṃ na sarvaḥ sarvasmāt bhabvati,",
  "SA15bsa064_u:120_3": "na hyasattve kaścid viśeṣa iti?",
  "SA15bsa064_u:121_0": "nanu sarvatra sattve 'pyayaṃ tulyo doṣaḥ - na hi sattve kaścid viśeṣaḥ,",
  "SA15bsa064_u:121_1": "viśeṣe vā sa viśeṣa straigunyād bhinnaḥ syāt,",
  "SA15bsa064_u:122_0": "sataśca sarvātmanā niḥsvabhāvāvasthāyāmiva kiṃ jāyate? sādhanavaiphalyaṃ ca,",
  "SA15bsa064_u:123_0": "yasya kasyacidatiśayasya tatra kathañcidasata utpattau so 'tiśayastatra asan kathaṃ jāyeta? jāto vā sarvaḥ sarvasmājjāyeta iti tulyaḥ paryanuyogaḥ /",
  "SA15bsa064_u:124_0": "nātiśayastatra sarvathā nāsti,",
  "SA15bsa064_u:124_1": "kathañcitsata eva bhāvāditi cet /",
  "SA15bsa064_u:125_0": "[Vn_43]",
  "SA15bsa064_u:125_1": "28. na ca sarvathā sataḥ kaścijjanmārtha ityuktam /",
  "SA15bsa064_u:125_2": "asato 'pi kāryasya kāraṇādutpāde yo yajjananasvabhāvastata eava tasya janma,",
  "SA15bsa064_u:126_0": "tasyāpi sa svabhāvaniyamaḥ svahetorityanādisvabhāvaniyamaḥ /",
  "SA15bsa064_u:127_0": "api ca - yadi mṛtpiṇḍe ghaṭo 'sti, kathaṃ tadavasthāyāṃ na paścādvadupalabdhiḥ, tadarthakriyā vā?",
  "SA15bsa064_u:128_0": "vyakteraprādurbhāvāditi cet / tasyā eva tadarthakriyādibhāve ghatvāt tadrūpasya ca prāgasattvāt kathaṃ ghaṭo 'sti? na hi rūpāntarasya sattve rūpāntaramasti /",
  "SA15bsa064_u:129_0": "na ca rūpapratibhāsavede vastvabhedo yuktaḥ, atiprasaṅgāt /",
  "SA15bsa064_u:130_0": "[Vn_44]",
  "SA15bsa064_u:130_1": "29. tasmād yaḥ upalabdhilakṣaṇaprāptasvabhāvānupalabdhiḥ sa nāstyeva /",
  "SA15bsa064_u:130_2": "na hi tasyatatsvabhāvasthitāvanupalabdhitaḥ,",
  "SA15bsa064_u:130_3": "asthitiścātattvam, parasparaṃtathāsthitayoreva [tathāsthitayoriva?] sukhaduḥkhayoriti vyāptiḥ,",
  "SA15bsa064_u:130_4": "asadvyavahāraniścayena anupalabdhiviśeṣasya /",
  "SA15bsa064_u:130_5": "tenānupalabdhyā kasyacid vyavacchedaṃ prasādhayatā tasya yathoktopalabdhilakṣaṇaprāptirūpatā darśanīyā /",
  "SA15bsa064_u:131_0": "upadarśyānupalabdhinirdeśāsamarthanaṃ svabhāvānupalabdhau,",
  "SA15bsa064_u:131_1": "vyāpakānupalabdhāvapi dharmayorvyāpyavyāpakabhāvaṃ prasādhya vyāpakasya nivṛttiprasādhanaṃ samarthanam /",
  "SA15bsa064_u:132_0": "kāraṇānupalabdhāvapi kāryakāraṇabhāvaṃ prasādhya kāraṇasya nivṛtti prasādhanaṃ samarthanam /",
  "SA15bsa064_u:133_0": "tadviruddhopalabdhiṣvapi dvayorviruddhayorekasya viruddhasyopararśanaṃ samarthanam /",
  "SA15bsa064_u:134_0": "[Vn_45]",
  "SA15bsa064_u:134_1": "evamanupalabdhau sādhanāṅgasyāsamarthanaṃ sādhanāṅgāvacanam /",
  "SA15bsa064_u:134_2": "tad vādino nigrahasthānasamarthane [? nigrahasthānam,",
  "SA15bsa064_u:134_3": "asamarthane] tasmin vyāpyāsiddheḥ /",
  "SA15bsa064_u:135_0": "[Vn_46]",
  "SA15bsa064_u:135_1": "30. athavā - sādhyate yena pareṣāmapratīto 'rtha iti sādhanaṃ,",
  "SA15bsa064_u:135_2": "trirūpahetu- vacanasamudāyaḥ /",
  "SA15bsa064_u:135_3": "tasyāṅgaṃ pakṣadharmādivacanam /",
  "SA15bsa064_u:135_4": "tasyaika- syāpyavacanamasādhanāṅga- vacanaṃ,",
  "SA15bsa064_u:135_5": "tadapi vādino nigrahasthānam /",
  "SA15bsa064_u:135_6": "tadavacane heturūpasyaivāvacanam,",
  "SA15bsa064_u:136_0": "31. [pratijñādīnāmasādhanāṅgatvam]",
  "SA15bsa064_u:137_0": "athavā - tasyaiva sādhanasya yannāṅgaṃ pratijñopanayanigamanādi tasyāsādhanāṅgasya sādhanavākye upādānaṃ vādino nigrahasthānaṃ,",
  "SA15bsa064_u:138_0": "anvayavyatirekavacanayorvā sādharmyavati vaidharmyavati ca sādhanaprayoga ekasyaivābhidhānena siddherbhāvād dvitīyasyāsāmarthyamiti tasyāpyasādhanāṅgasyābhidhānaṃ nigrahasthānaṃ,",
  "SA15bsa064_u:139_0": "[Vn_47]",
  "SA15bsa064_u:139_1": "nanu ca viṣayopadarśanāya pratijñāvacanamasādhanāṅgamapyupādeyameva /",
  "SA15bsa064_u:139_2": "na, vaiyarthyāt / asatyapi pratijñāvacane yathoktāt sādhanavākyād bhavatyeveṣṭārthasiddhirityapārthakaṃ tasyopādānam /",
  "SA15bsa064_u:140_0": "yadi ca viṣayopadarśanamantareṇa pratīterutpattiḥ,",
  "SA15bsa064_u:140_1": "kathaṃ na pratijñā sādhanādayaḥ [sadhanāvayavaḥ?]? na hi pakṣadharmavacanasyāpi pratītihetubhāvādanyaḥ sādhanārthaḥ,",
  "SA15bsa064_u:140_2": "sa pratijñāvacane 'pi tulya iti kathaṃ na sādhanam?",
  "SA15bsa064_u:141_0": "kevalasyāsāmarthyādasādhanatvamiti cet /",
  "SA15bsa064_u:141_1": "tattulyaṃ pakṣadharmavacanasyāpīti tadapi na sādhanāvayavaḥ syāt /",
  "SA15bsa064_u:142_0": "na hi pakṣadharmavacanāt kevalā [kevalāt?] pratipatterutpattiḥ /",
  "SA15bsa064_u:143_0": "etena saṃśayotpattiḥ pratyuktā, pakṣadharmavacanādapi kevalādapradarśite sambandhe saṃśayotpatteḥ /",
  "SA15bsa064_u:144_0": "tasmād vyarthameva sādhanavākye pratijñāvacanopādānaṃ vādino nigrasthānam /",
  "SA15bsa064_u:145_0": "[Vn_49]",
  "SA15bsa064_u:145_1": "32. athavā sādhanasya siddheryannāṅgam - asiddhaḥ,",
  "SA15bsa064_u:145_2": "viruddhaḥ anaikāntiko vā hetvābhāsaḥ tasyāpi vacanaṃ vādino nigrahasthānam,",
  "SA15bsa064_u:146_0": "tathā sādhyādivikalasya anvayāpradarśitānvayā tairapi [? ananvayāpradarśitānvayāderapi] dṛṣṭāntābhāsasya sādhanāṅgasya [?asādhanāṅgasya] vacanamapi vādino nigrahasthānam asamarthopādānādeva /",
  "SA15bsa064_u:146_1": "na hi tairhetoḥ sambandhaḥ śakyate pradarśayitum /",
  "SA15bsa064_u:147_0": "[Vn_50]",
  "SA15bsa064_u:147_1": "33. athavā - siddhiḥ sādhanaṃ, tadaṅgaṃ dharmo yasyārthasya vivādāśrayasya vādaprastāvahetoḥ sa sādhanāṅgaḥ /",
  "SA15bsa064_u:147_2": "tadvayatirekeṇāparasyāpyajijñāsitasya viśeṣasyāśāstrāśrayavyājādibhiḥ prakṣepo moṣaṇaṃ [ghoṣaṇaṃ?] ca paravyāmohanānubhāṣaṇaśaktivighātādihetoḥ,",
  "SA15bsa064_u:147_3": "tadapyasādhanāṅgavacanaṃ vādino nigrahasthānam,",
  "SA15bsa064_u:148_0": "ebhiḥ kathāviccheda eva; tathā viśeṣasahitasyārthasya prativādino 'jijñāsitatvāt /",
  "SA15bsa064_u:148_1": "jijñāsāyāmadoṣḥ / jijñāsitaṃ punararthasyānyasya prasaṅgaparaṃparayā ye ṣa pannādinā (?) bahiḥ prativādinaḥ,",
  "SA15bsa064_u:148_2": "prāśnikānāṃ ca nyāyadarśināmiti /",
  "SA15bsa064_u:149_0": "ebhiḥ kathāviccheda eva karaṇīyaḥ /",
  "SA15bsa064_u:149_1": "na hi kaścidarthaḥ kvacit kriyamāṇaprasaṅge na prayujyate,",
  "SA15bsa064_u:149_2": "nairātmyavādinastu tatsādhane nṛtyagītyāderapi tatra prasaṅgāt /",
  "SA15bsa064_u:150_0": "yathā - pratijñābhidhānapūrvakaṃ kaścit kuryāt - 'nāstyātmā';",
  "SA15bsa064_u:150_1": "iti vayaṃ bauddhā brūmaḥ / ke bauddhāḥ? ye buddhasya bhagavataḥ śāsanamabhyupagatāḥ /",
  "SA15bsa064_u:150_2": "ko buddho bhagavān? yasya śāsane bhadantāśvaghoṣaḥ pravrajitaḥ /",
  "SA15bsa064_u:150_3": "ka ḥ punarbhadantāśvaghoṣaḥ? yasya rāṣṭrapālaṃ nāma nāṭakam /",
  "SA15bsa064_u:150_4": "kīdṛśaṃ rāṣṭrapālaṃ nāma nāṭakam? iti prasaṅgaṃ kṛtvā 'nāndyante tataḥ praviśati sūtradhāraḥ';",
  "SA15bsa064_u:150_5": "iti paṭhet, nṛtyed, gāyecca / prativādī taṃ ca sarvaprasaṅgaṃ nānukartuṃ samartha iti parājitaḥ syāt /",
  "SA15bsa064_u:150_6": "iti sabhyaḥ sādhusammatānāṃ viduṣāṃ tattvacintāprakāraḥ /",
  "SA15bsa064_u:151_0": "[Vn_52]",
  "SA15bsa064_u:151_1": "34. na caivaṃ prastutasya paryavasānaṃ sa bhavati [? sambhavati],",
  "SA15bsa064_u:151_2": "'aniścaya phalatvādanārambha eva vādasya /",
  "SA15bsa064_u:152_0": "kathaṃ caiva jayaparājayau? prativādino 'pyananubhāṣaṇasyaivamprakārasya prasaṅgasya vistareṇānubhāṣaṇavyājena sambhavād,",
  "SA15bsa064_u:153_0": "tasmāt pratijñāvacanameva tāvanna nyāyyam /",
  "SA15bsa064_u:153_1": "kutaḥ punastatrājijñāsitaviśeṣaprasaṅgopanyāsaḥ,",
  "SA15bsa064_u:153_2": "tadvyākhyāprasaṅgavitathapralāpaśca?",
  "SA15bsa064_u:154_0": "sarvaścāyaṃprakāro durmatibhiḥ śaṭhairnyāyasāmarthyenārthapratipādane 'samarthaiḥ pravartitaḥ /",
  "SA15bsa064_u:155_0": "yathā - 'puruṣātiśayapūrvakāṇi tanubhuvanakaraṇādīni';",
  "SA15bsa064_u:155_1": "iti pratijñāya tanukaraṇabhuvanavyākhyāvyājena sakalavaiśeṣikaśāstrārthaghoṣaṇam /",
  "SA15bsa064_u:156_0": "'nityaḥ śabdo 'nityo vā'; iti vāde dvādaśalakṣaṇaprapañcaprakāśanaśāstra praṇetṛ- jaiminipratijñātatattvanityatādhikaraṇaśabdaghaṭānyatarasadvitīyo ghaḥṭa iti pratijñāmuparacayya dvādaśalakṣaṇādivyākhyānam /",
  "SA15bsa064_u:157_0": "sarvo 'yaṃ durmatīnāmasāmarthyapracchādanopāyaḥ,",
  "SA15bsa064_u:157_1": "na tu satyairastyupetaḥ, tattvaparīkṣāyāṃ phalādipratisaraṇadaṇḍaprayogādīnāmayuktatvāt /",
  "SA15bsa064_u:158_0": "[Vn_53]",
  "SA15bsa064_u:158_1": "35. bhavatyeva nāṭakādighoṣaṇe 'rthāntaragamanāt parājaya iti cet,",
  "SA15bsa064_u:158_2": "anyasyāpyajijñāsitasya kiṃ na bhavati? na hi tasyāpi kācid vivakṣitasādhyadharmasiddhau nāntarīyakatā /",
  "SA15bsa064_u:158_3": "yathā hetupratyayapāratantryalakṣaṇasaṃskāraduḥkhatādisiddhimantareṇa nānityatāsiddhiḥ /",
  "SA15bsa064_u:159_0": "[Vn_54]",
  "SA15bsa064_u:159_1": "tathāvidhastu dharmaḥ pṛthaganukto 'pi sādhyadharme 'ntarbhāvāt pakṣīkṛta eveti na pṛthagasyopanyāsaḥ,",
  "SA15bsa064_u:159_2": "vyākhyānaṃ vā / tasmādevaṃvidhasyāpi tadānīṃ prativādino jijñāsitasyārthasya pratijñāyāmanyatraivopanyāso vyākhyānaṃ vā arthāntaragamanānnigrahasthānameva /",
  "SA15bsa064_u:160_0": "tena jijñāsitadharmamātrameva sādhanāṅgaṃ vācyaṃ,",
  "SA15bsa064_u:161_0": "evamasādhanāṅgavacanaṃ vādino nigrahasthānaṃ prativādinā tathābhāve pratipādite,",
  "SA15bsa064_u:161_1": "anyathā dvayorekasyāpi na jayaparājayāviti /",
  "SA15bsa064_u:162_0": "[Vn_55]",
  "SA15bsa064_u:162_1": "36. [adoṣodbhāvanaṃ nigrahasthānam]",
  "SA15bsa064_u:163_0": "adoṣodbhāvanaṃ prativādino nigrahasthānam /",
  "SA15bsa064_u:163_1": "vādinā sādhane pratyukte 'bhyupagatottarapakṣo yatra viṣaye prativādī yadā na doṣamudbhāvayati,",
  "SA15bsa064_u:164_0": "sādhanadoṣāḥ punaḥ - nyūnatvam,",
  "SA15bsa064_u:164_1": "asiddhiḥ, anaikāntikatā, vādinaḥ sādhayitumiṣṭasyārthasya viparyayasādhanam,",
  "SA15bsa064_u:164_2": "aṣṭādaśa dṛṣṭāntābhāsāśca / teṣāmanudbhāvanamapratipādanaṃ prativādinaḥ parājayādhikaraṇam /",
  "SA15bsa064_u:165_0": "[Vn_56]",
  "SA15bsa064_u:165_1": "tat punaḥ sādhanasya nirdoṣatvāt, sadoṣatve 'pi prativādino 'jñānāt, pratipādanāsāmarthyād vā /",
  "SA15bsa064_u:166_0": "na hi duṣṭa sādhanābhidhāne 'pi vādinaḥ prativādino 'pratipādite doṣe parājayavyavasthāpanā yuktā,",
  "SA15bsa064_u:166_1": "tayoreva parasparasāmarthyopaghātāpekṣayā jayaparājayavyavasthāpanāt /",
  "SA15bsa064_u:167_0": "kevalaṃ hetvābhāsād bhūtapratipatterabhāvāda pratipādakasya jayo 'pi nāstyeva /",
  "SA15bsa064_u:167_1": "na hi tattvacintāyāṃ kaścicchalavyavahāraḥ /",
  "SA15bsa064_u:168_0": "yadyevaṃ, kiṃnu parājayaḥ, tattvasiddhibhraṃśāt? na anirākaraṇāt /",
  "SA15bsa064_u:168_1": "nirākaraṇaṃ hi tasyānyena parājayaḥ,",
  "SA15bsa064_u:168_2": "na siddhyabhāvaḥ, pratiyogyapekṣaṇāt / siddhyabhāvasya sādhanābhāve 'satyapi pratiyogini bhāvāt /",
  "SA15bsa064_u:168_3": "pratiyoginaśca tannirākaraṇe 'sāmarthyāt parājayasyānutpatteraparājayaḥ /",
  "SA15bsa064_u:169_0": "tasmādayamasamarthasādhanābhidhāyyapi pareṇa tathābhāve 'pratipādite 'parājito vaktavyaḥ /",
  "SA15bsa064_u:170_0": "[Vn_58]",
  "SA15bsa064_u:170_1": "37. [vāde chalavyavahāraniṣedhaḥ]",
  "SA15bsa064_u:171_0": "chalavyavahāro 'pi vijigīṣuṇaṃ vāda iti cet /",
  "SA15bsa064_u:171_1": "na, durjanavipratipattyadhikāre satāṃ śāstrāpravṛtteḥ /",
  "SA15bsa064_u:171_2": "na hi parānugrahapravṛttā mithyāpralāpārambhāt sotkarṣaparapaṃsanādīn [svotkarṣaparapaṃsanādīn?] asadvyavahārān upadiśanti /",
  "SA15bsa064_u:171_3": "na ca paravipaṃsanena lābhasatkāraślokopārjanaṃ satāmācāraḥ /",
  "SA15bsa064_u:172_0": "nāpi tathāpravṛttebhyaḥ svahastadānena prāṇināmupatāpanaṃ satsammatānāṃ śāstrakāra sabhāsadāṃ yuktam /",
  "SA15bsa064_u:172_1": "na ca nyāyaśāstrāṇi sadbhirlābhādyupārjanāya praṇīyante /",
  "SA15bsa064_u:173_0": "tasmānna yogavihitaḥ kaścid vijigīṣuvādo nāma /",
  "SA15bsa064_u:173_1": "parānugrahapravṛttāstu santo vipratipannaṃ pratipādayanto nyāyamanusareyuḥ satsādhanābhidhānena,",
  "SA15bsa064_u:174_0": "sākṣipratyakṣaṃ tasyaivānuprabodhāya /",
  "SA15bsa064_u:174_1": "tadeva nyāyānusaraṇaṃ satāṃ /",
  "SA15bsa064_u:174_2": "vādaḥ - uktanyāye tattvārthī cet pratipadyeta,",
  "SA15bsa064_u:174_3": "tadapratipattāvapyanyo na vipratipadyeteti /",
  "SA15bsa064_u:175_0": "tattvarakṣaṇārthaṃ sadbhirupahartavyameva chalādi vijigīṣubhiriti cet /",
  "SA15bsa064_u:175_1": "nakhacapeṭaśastraprahārādīpanādibhirapīti vaktavyam! tasmānna jyāyānayaṃ tattvarakṣaṇopāyaḥ /",
  "SA15bsa064_u:176_0": "sādhanaprakhyāpanaṃ satāṃ tattvarakṣaṇopāyaḥ,",
  "SA15bsa064_u:176_1": "sādhanābhāsadūṣaṇaṃ ca / tadabhāve mithyāpralāpādatra paropatāpavidhāne 'pi tattvāpratiṣṭāpanāt /",
  "SA15bsa064_u:176_2": "anyathāpi nyāyopavarṇane vidvatpratiṣṭhānāt /",
  "SA15bsa064_u:177_0": "[Vn_59]",
  "SA15bsa064_u:177_1": "tasmāt parānugrahāya tattvakhyāpanaṃ vādino vijayaḥ,",
  "SA15bsa064_u:177_2": "bhūtadoṣadarśanena mithyāpratipattinivartanaṃ prativādinaḥ /",
  "SA15bsa064_u:178_0": "[Vn_61]",
  "SA15bsa064_u:178_1": "38. athavā - yo na doṣaḥ sādhanasya,",
  "SA15bsa064_u:178_2": "tadbhāve 'pi vādinā tadasādhayitum [tadā sādhayitum?] iṣṭasyārthasya siddhervighātābhāvāt,",
  "SA15bsa064_u:178_3": "tasyodbhāvanaṃ prativādino nigrahādhikaraṇaṃ,",
  "SA15bsa064_u:178_4": "mithyottarābhidhānāt / yathā sādhyatayāniṣṭo 'pi vādino dharmaḥ śāstropagamāt sādhya iti tadviparyāsena na virodhodbhāvanam /",
  "SA15bsa064_u:179_0": "'nāstyātmā'; iti tava pratijñāpadayorvirodha iti pratijñādoṣodbhāvanaṃ,",
  "SA15bsa064_u:179_1": "'prayatnāntarīyakaḥ śabdo 'nityaḥ,",
  "SA15bsa064_u:179_2": "prayatnāntarīyakatvād'; iti hetordharmaviśeṣatvāt pratijñārthaikadeśa ityasiddhodbhāvanaṃ,",
  "SA15bsa064_u:179_3": "sarvāṇi sādharmyavaidharmyasamādīni jātyuttarāṇi ityevamāderdoṣasyodbhāvanamadoṣodbhāvanam /",
  "SA15bsa064_u:179_4": "tasya vādinā doṣābhāsatve prakhyāpite prativādī parājito vaktavyaḥ,",
  "SA15bsa064_u:179_5": "pūrvapakṣe sādhanasya nirdoṣatvāt /",
  "SA15bsa064_u:180_0": "doṣavati punaḥ sādhane na dvayorekasyāpi jayaparājayau,",
  "SA15bsa064_u:180_1": "tattvāprakhyāpanāt, adoṣodbhāvanaṃ ca / apratipakṣāyāṃ ca pakṣasiddhau kṛtāyāṃ jetā bhavati /",
  "SA15bsa064_u:181_0": "tasmājjigīṣatā svapakṣaśca sthāpanīyaḥ, parapakṣaśca nirākartavyaḥ /",
  "SA15bsa064_u:182_0": "nirdoṣe sādhanābhidhāne 'pi vādinaḥ prativādinā doṣābhāsa udbhāvite dūṣaṇābhāvatvakhyāpane eva jayaparājayau,",
  "SA15bsa064_u:182_1": "nānyathā, bhāvatastattvābhidhāne 'pi pratipakṣanirākaraṇena tattvasya prakhyāpanāsāmarthyāt,",
  "SA15bsa064_u:182_2": "na prativādinno 'pyatra, bhāvato mithyāpratipatteriti /",
  "SA15bsa064_u:183_0": "idaṃ nyāyyaṃ nigrahasthānalakṣaṇamuktamasmābhiḥ / nyāyamatakhaṇḍanam",
  "SA15bsa064_u:184_0": "[Vn_65]",
  "SA15bsa064_u:184_1": "39. anyatu na yuktamiti neṣyate /",
  "SA15bsa064_u:184_2": "yatredaṃ yathoktaṃ nigrahasthānalakṣaṇaṃ nāsti,",
  "SA15bsa064_u:184_3": "tasya nigrahasthānatvamayuktamiti noktamasmābhiḥ /",
  "SA15bsa064_u:185_0": "[1] 'pratidṛṣṭāntadharmābhyanujñā svadṛṣṭānte pratijñāhāniḥ nigrahasthānam';",
  "SA15bsa064_u:185_1": "[nyā.sū. 5.2..2] ityatra bhāṣyakāramataṃ dūṣayitvā vārtikakāro yaṃ sthitapakṣamāha,",
  "SA15bsa064_u:185_2": "tatraivaṃ brūmaḥ - pratidṛṣṭāntasya yo dharmastaṃ yadā svadṛṣṭānte 'bhyanujānāti nigṛhīto veditavyaḥ /",
  "SA15bsa064_u:186_0": "tatra dṛṣṭaścāsāvante ca vyavasthita iti dṛṣṭāntaḥ /",
  "SA15bsa064_u:186_1": "svadṛṣṭāntaḥsvapakṣaḥ / pratidṛṣṭāntaḥ pratipakṣaḥ / pratipakṣasya dharmaṃ svapakṣe 'bhyanujānan parājitaḥ /",
  "SA15bsa064_u:186_2": "yathā 'anityaḥ śabda aindriyakatvād';",
  "SA15bsa064_u:186_3": "iti bruvan pratipakṣavādini sāmānyena pratyavasthite āha - 'yadi sāmānyamaindriyakaṃ nityaṃ śabdo 'pyevamastu';",
  "SA15bsa064_u:186_4": "ityeṣā pratijñāhāniḥ, prākpratijñātasya śabdānityatvasya tyāgāditi /",
  "SA15bsa064_u:187_0": "[Vn_66]",
  "SA15bsa064_u:187_1": "40. atropagatapratijñātyāgāt pratijñāhānau viśeṣapratiniyamaḥ kiṃkṛto 'nena prakāreṇa pratijñāṃ tyajataḥ pratijñāhāniriti /",
  "SA15bsa064_u:188_0": "sambhavati hyanenāpi prakāreṇa hetudoṣodbhāvanādinā pratipakṣasādhanābhidhānena ca svapakṣaparityāgaḥ,",
  "SA15bsa064_u:189_0": "[Vn_67]",
  "SA15bsa064_u:189_1": "idameva ca pratijñāhāneḥ pradhānaṃ nimittam /",
  "SA15bsa064_u:189_2": "evaṃ pratipāditena pratijñā hātavyā,",
  "SA15bsa064_u:190_0": "41. idaṃ punarasambhaddhameva - 'sāmānyaṃ nityamaindriyakam';",
  "SA15bsa064_u:190_1": "ityukte 'śabdo 'pyevamastu; iti kaḥ svasthātmāsvayamaindriyakatvādanityaḥ śabdo ghatavaditi bruvan sāmānyenopadarśanamātreṇa nityaṃ śabdaṃ pratipadyeta?",
  "SA15bsa064_u:191_0": "sāmānyasyāpi nityasyaindriyakatve tasyānitye ghaṭe darśanāt saṃśayitaḥ syāt /",
  "SA15bsa064_u:191_1": "jātyā pratipadyetāpīti cet / tathapi kiṃ sāmānyopadarśanena?",
  "SA15bsa064_u:192_0": "evameva nityaḥ śabdaḥ iti vaktavyam, jaḍasya pratipattau vicārābhāvāt /",
  "SA15bsa064_u:193_0": "na ca nityasāmānyopadarśanena taddharmaṃ śabde pratipadyamānena pratipakṣadharmo 'bhyanujñāto bhavati /",
  "SA15bsa064_u:193_1": "'anityaḥ śabdaḥ'; iti ca vadato nityaśabda ityāñjasaḥ pratipakṣaḥ syāt,",
  "SA15bsa064_u:193_2": "[Vn_68] na nityaṃ sāmānyamiti /",
  "SA15bsa064_u:194_0": "tasmādaindriyakatvasya nityānityapakṣavṛttervyabhicārādasādhanāṅgasyopādānānnigrahārhaḥ,",
  "SA15bsa064_u:194_1": "na pratipakṣadharmānujñyānena prakāreṇa pratijñāhāneḥ /",
  "SA15bsa064_u:195_0": "[Vn_69]",
  "SA15bsa064_u:195_1": "42. [2] 'pratijñātārthapratiṣedhe dharmavikalpāt tadarthanirdeśaḥ pratijñāntaram /",
  "SA15bsa064_u:195_2": "'; [nyā. sū. 5.2.3] pratijñāto 'rtho 'nityaḥ śabda aindriyakatvādityeva,",
  "SA15bsa064_u:195_3": "tasya hetuvyabhicāropadarśanena pratiṣedhe kṛte dharmabhedavikalpāt sāmānyaghaṭayo sarvagatatvāsarvagatatvadharmavikalpena pratijñāntaraṃ karoti - yathā ghaṭo 'sarvagato 'nityaḥ evaṃ śabdo 'pyasarvagato 'nitya iti /",
  "SA15bsa064_u:195_4": "etatpratijñāntaraṃ nāma nigrahasthānaṃ sādhanasāmarthye 'pyaparijñānāt /",
  "SA15bsa064_u:195_5": "sa hi pūrvasyāḥ 'anityaḥ śabda';",
  "SA15bsa064_u:195_6": "iti pratijñāyāḥ sādhanāttadā yām 'asarvagataḥ śabda';",
  "SA15bsa064_u:195_7": "iti pratijñāmāha, taddarśanāya taddarthanirdeśa ityāha /",
  "SA15bsa064_u:195_8": "tadarthaḥ pūrvoktasādhyasiddhyarthaḥ /",
  "SA15bsa064_u:195_9": "uttarapratijñānirdeśastadarthanirdeśaḥ /",
  "SA15bsa064_u:195_10": "na ca pratijñā pratijñāntarasādhane samarthā,",
  "SA15bsa064_u:196_0": "[Vn_70]",
  "SA15bsa064_u:196_1": "43. atrāpi naivaṃ bruvatā pratijñāntaraṃ pūrvapratijñāsādhanāyoktaṃ bhavati /",
  "SA15bsa064_u:196_2": "kiṃ tarhi? viśeṣaṇam / aindriyakatvasya hetoḥ sāmānye vṛttyā vyabhicāra udbhāvite 'sarvagatatve satyaindriyakatvasyahetorviśeṣaṇopādāne vyābhicāraṃ pariharati,",
  "SA15bsa064_u:196_3": "na punaḥ pratijñāntaramāha; asarvagatatvasya śabde siddhatvāt,",
  "SA15bsa064_u:196_4": "pratijñāyāśca sādhyanirdeśalakṣaṇatvāt /",
  "SA15bsa064_u:197_0": "yadapyuktaṃ - 'pūrva pratijñāsādhanāyottarāṃ pratijñāmāha';",
  "SA15bsa064_u:197_1": "iti, tadapyuktam / na hi pratijñā pratijñāsādhanāyocyamānā pratijñāntaraṃ bhavati /",
  "SA15bsa064_u:197_2": "kiṃ tarhi? hetvāderanyatamaḥ sādhyasādhanāyopādānāt /",
  "SA15bsa064_u:198_0": "udāharaṇasādharmyādeśca hetulakṣaṇasyāsarvagatatve bhāvāt,",
  "SA15bsa064_u:198_1": "pratijñālakṣṇasya cābhāvāt / hetutvamasarvagatatve prayuktaṃ na pratijñāntaram /",
  "SA15bsa064_u:199_0": "[Vn_72]",
  "SA15bsa064_u:199_1": "44. atyantāsambaddhaṃ cedaṃ - pratijñāṃ pratijñāsādhanāyāheti /",
  "SA15bsa064_u:199_2": "yo hi prāk pratijñāmuktvā hetūdāharaṇādikaṃ vaktuṃ jānāti,",
  "SA15bsa064_u:199_3": "sa kiñcidanukramaṃ [kañcidanukramaṃ?] sādhanasya jānātyeva hi /",
  "SA15bsa064_u:199_4": "jānan kathamavikalāntaḥkaraṇaḥ pratijñāmeva pratijñāsādhanāyopādadīta?",
  "SA15bsa064_u:200_0": "upādadatā cānena pratijñāmātreṇa siddhiriṣṭā bhavati / tataśca na prāgapi hetuṃ brūyāt /",
  "SA15bsa064_u:201_0": "evaṃprakārāṇāmasambaddhānāṃ parisaṃkhyātumaśakyatvāt lakṣaṇaniyamo 'pyasambadaddha eva - pratijñāntarābhidhāne pratijñāntaraṃ nāma nigrahasthānamiti /",
  "SA15bsa064_u:201_1": "evamprakārāṇāmekameva lakṣaṇaṃ vācyaṃ syāt /",
  "SA15bsa064_u:202_0": "na caivaṃvidhaḥ kaścid vivādeṣu dṛṣṭapūrvo vyavahāro yena tadarthaṃ yatnaḥ kriyate /",
  "SA15bsa064_u:202_1": "na ca bālapralāpānuddiśya śāstraṃ pravartate /",
  "SA15bsa064_u:203_0": "[Vn_73]",
  "SA15bsa064_u:203_1": "45. dṛśyate ca viduṣāmapi nātinirūpaṇādasiddhābhidhānamiti vyavahāradarśanāt tādṛśaṃ parājayādhikaraṇaṃ vyavasthāpyate /",
  "SA15bsa064_u:203_2": "tasmādihāpi yadi nivṛttākaṃkṣe vādini paro 'naikāntikatāmudbhāvayed,",
  "SA15bsa064_u:203_3": "asādhanāṅgasyānaikāntikasyābhidhānānnigrahasthānaṃ vādinaḥ /",
  "SA15bsa064_u:204_0": "evaṃ yadi prativādī satsāmānyamaindriyakaṃ nityaṃ ca pramāṇena pratipādayituṃ śaknuyāt anuddiśyāpramāṇakaṃ śāstropagamaṃ,",
  "SA15bsa064_u:204_1": "pramāṇenaiṣāmarthānāmapratipādanena bhūtadoṣodbhāvanametat /",
  "SA15bsa064_u:204_2": "na kaścitparājayaḥ, abhyupagamamātreṇa vastusiddherabhāvāt,",
  "SA15bsa064_u:204_3": "prativādinā doṣasyāpratipāditatvāt /",
  "SA15bsa064_u:205_0": "pramāṇairasamarthitasādhanābhidhānāt tu jetāpi na bhavatīti /",
  "SA15bsa064_u:206_0": "anityākāṃkṣe [? anivṛttākāṃkṣe] punarvādini na kaścad doṣoḥ,",
  "SA15bsa064_u:206_1": "viśeṣaṇābhidhānena hetoḥ samarthanopakramāt /",
  "SA15bsa064_u:207_0": "[Vn_74]",
  "SA15bsa064_u:207_1": "46. [3.] \"pratijñāhetvorvirodhaḥ pratijñāvirodhaḥ /",
  "SA15bsa064_u:207_2": "\" [nyā.sū.5 2. 4.] yathā 'guṇavyatiriktiṃ dravyam;",
  "SA15bsa064_u:207_3": "iti pratijñā, 'rūpādibhyo 'rthāntarasyānupalabdheḥ iti hetuḥ,",
  "SA15bsa064_u:207_4": "so 'yaṃ pratijñāhetvorvirodhaḥ /",
  "SA15bsa064_u:207_5": "etenaiva pratijñāvirodho 'lapyuktaḥ,",
  "SA15bsa064_u:207_6": "yatra pratijñā vacanena [svavacanena? virudhyate /",
  "SA15bsa064_u:208_0": "hetuvirodho 'pi, yatra pratijñayā heturvirudhyate /",
  "SA15bsa064_u:209_0": "etena pratijñayā dṛṣṭāntavirodho vyākhyātaḥ /",
  "SA15bsa064_u:210_0": "[Vn_75]",
  "SA15bsa064_u:210_1": "47. hetośca dṛṣṭāntādibhirvirodhaḥ, pramāṇavirodhaśca pratijñāhetvorvaktavyaḥ /",
  "SA15bsa064_u:211_0": "yaḥ parapakṣaṃ svasiddhena gotvādinā vyabhicārayati, tad viruddhamuttaraṃ veditavyam /",
  "SA15bsa064_u:212_0": "svapakṣānapekṣaṃ ca / yaṃ ca svapakṣānapekṣaṃ hetuṃ prayuṅkte - 'anityaḥ śabdaḥ aindriyakatvād';",
  "SA15bsa064_u:212_1": "iti, tasya svasiddhasya gotvāderanityavirodhād viruddhaḥ /",
  "SA15bsa064_u:212_2": "iti parapakṣeṣvasiddhena gotvādinānaikāntikacodanāviruddhaḥ /",
  "SA15bsa064_u:213_0": "ubhapakṣasampratipannastvanaikāntikaḥ /",
  "SA15bsa064_u:213_1": "yadubhayapakṣaṃ [yadubhayapakṣa- ?] pratipannaṃ vastu tenānaikāntikacodanā iti /",
  "SA15bsa064_u:214_0": "[Vn_76]",
  "SA15bsa064_u:214_1": "48. atrāpi pratijñārthaḥ, sādhanavākye prayogapratiṣedhāt /",
  "SA15bsa064_u:214_2": "tadāśrayastatkṛto vā hetudṛśṭāntayorna virodha iti na pratijñāvirodho nāma kiñcinnigrahasthānam /",
  "SA15bsa064_u:215_0": "syādetat / asatyapi pratijñāprayoge gamyamāno 'pi pratijñāhetvorvirodho bhavati /",
  "SA15bsa064_u:215_1": "yathā - rūpādibhyo 'rthāntarasyānupalabdhistad guṇavyatiriktam,",
  "SA15bsa064_u:215_2": "nopalabhyate ca rūpādibhyo 'rthāntaraṃ dravyam /",
  "SA15bsa064_u:215_3": "ityukte 'pi gamyata eva sādhyasādhanayorvirodhaḥ - kathaṃ tato 'rthāntarasyānupalabdhiḥ,",
  "SA15bsa064_u:216_0": "satyaṃ, syādayaṃ virodhaḥ, yadi hetuḥ sādhyadharmaviparyayaṃ sādhayet /",
  "SA15bsa064_u:216_1": "yadi hyupalabdhilakṣaṇavyāptatvena [hyupalabdhilakṣaṇaprāptatveva?] upagatasya sato [Vn_77] dravyarūpādipratibhāsavivekena svapratibhāsānupalabdhistasya tadvyatireke nāsti [tadvyatirekeṇāsti?] iti iṣṭavyatirekaviparyayasādhanād viruddho heturasmābhirukta eveti /",
  "SA15bsa064_u:216_2": "bhavatyevedaṃ nigrahādhikaraṇaṃ,",
  "SA15bsa064_u:216_3": "yadyevaṃvidhaḥ pratijñāhetoḥ [? pratijñāhetvoḥ] virodha iṣṭaḥ /",
  "SA15bsa064_u:216_4": "atha punarasyopalabdhilakṣaṇaprāptirlupyate,",
  "SA15bsa064_u:216_5": "tadā na kaścit pratijñāhetoḥ [? pratijñāhetvoḥ] virodhaḥ,",
  "SA15bsa064_u:216_6": "vyatiriktānāmapi bhāvānāṃ kutaścid viprakarṣiṇāṃ tadvyatirekeṇānupalabdhāvapi vyatirekasya bhāvāt /",
  "SA15bsa064_u:217_0": "[Vn_78]",
  "SA15bsa064_u:217_1": "49. yaduktaṃ - 'svavacanapratijñāyāḥ [? pratijñāyāḥ] svavacanavirodhe pratijñāvirodhaḥ';",
  "SA15bsa064_u:217_2": "iti tatredameva nigrahādhikaraṇam,",
  "SA15bsa064_u:217_3": "asādhanāṅgabhūtāyāḥ pratijñāyāḥ sādhanavākye prayogaḥ,",
  "SA15bsa064_u:218_0": "yadi pratijñānapekṣoḥ virodhaḥ syāt,",
  "SA15bsa064_u:218_1": "syāt parājayāśrayaḥ / pratijñādhikaraṇatve punastatprayogakṛta eva parājayaḥ,",
  "SA15bsa064_u:218_2": "asya prastāvopasaṃhārāvasānatvād vyarthaṃ virodhodbhāvanam,",
  "SA15bsa064_u:218_3": "parājitaparājayābhāvād bhasmīkṛtānalavat /",
  "SA15bsa064_u:219_0": "ye tu kecid vicāraprasaṅgeṣu ekatra sādhye bahavo hetava ucyante,",
  "SA15bsa064_u:219_1": "teṣa / vikalpena tatsādhyasādhanāya vṛtteḥ sāmarthyam,",
  "SA15bsa064_u:219_2": "anyathā dvitīyasya vaiyarthyāt /",
  "SA15bsa064_u:220_0": "yadi hi tatrāpyekaprayogamantareṇāparasya prayogo na sambhavet,",
  "SA15bsa064_u:220_1": "na tadā dvitīyasya kaścit sādhanārthaḥ,",
  "SA15bsa064_u:221_0": "[Vn_79]",
  "SA15bsa064_u:221_1": "tasmānna pratijñāyāḥ svavacanavirodho nāma kiñcinnigrahasthānam /",
  "SA15bsa064_u:222_0": "na ca 'nāstyātmā'; ityatra kaścit pratijñāvirodhaḥ nāstyātmaśabdārthasya bhāvopādānatvaniṣedhāt /",
  "SA15bsa064_u:222_1": "sabdārthaniṣedhe hi virodhaḥ syāt /",
  "SA15bsa064_u:222_2": "na ca svalakṣaṇaṃ śabdārtha iti /",
  "SA15bsa064_u:223_0": "[Vn_80]",
  "SA15bsa064_u:223_1": "50. yaḥ punaḥ pratijñāyā bādhanāddhetuvirodha uktaḥ,",
  "SA15bsa064_u:223_2": "yathā - 'sarvaṃ pṛthak samūhe bhāvaśabdaprayogāt';",
  "SA15bsa064_u:223_3": "iti / nātra pratijñāprayogaḥ, nāpi hetoḥ, yena virodhaḥ syāt / kiṃ tarhi? pratipāditārthopadarśanenopasaṃhāravacanametasmāt [.",
  "SA15bsa064_u:224_0": "anyaireva hetubhiḥ śabdasyaikaviśeṣānabhidhānam,",
  "SA15bsa064_u:224_1": "anekārthasāmānyābhidhānaṃ ca pratipādya sarvasya śabdārthasya nānārtharūpatayaikavastuviśeṣasvabhāvatābhāvamupadarśayan śabdārthamadhikṛtya sarvaṃ pṛthagiti brūyāt /",
  "SA15bsa064_u:225_0": "etena tadvirodhaḥ pratyuktaḥ /",
  "SA15bsa064_u:226_0": "[Vn_81]",
  "SA15bsa064_u:226_1": "51. dṛṣṭāntopadarśanaṃ caitad - 'anityaḥ śabdaḥ kṛtakānityatvād'; /",
  "SA15bsa064_u:227_0": "yathā kvacid arthe vipratipattau prasiddhamanekārthasāmānye śabdaprayogamupadarśya pratipāditavipratipattisthānaḥ sāmānyenopasaṃharati - sarvaṃ pṛthagiti /",
  "SA15bsa064_u:228_0": "yadi dṛṣṭāntaprayogaḥ, kimṛjunaivatatprayogakrameṇa na prayuktaḥ,",
  "SA15bsa064_u:228_1": "vipratipattiviṣayaśca kiṃ na darśita iti cet /",
  "SA15bsa064_u:229_0": "na, samāsanirdeśāt / evamapi prayogadarśanād, asādhanavākyatvācca /",
  "SA15bsa064_u:230_0": "ata eva na pratijñayā hetorbādhanam /",
  "SA15bsa064_u:230_1": "na caikameva kiñcinnāstīti bruvāṇaḥ kaścit tatsamuccayarūpamekaṃ ca samūhamicchati,",
  "SA15bsa064_u:231_0": "yo 'pi 'yugapat kaṅkena yogād';",
  "SA15bsa064_u:231_1": "ityādinā paramāṇorbhedamāha, na tasyāpyekaḥ samuccayarūpaḥ sādhayitumiṣṭaḥ /",
  "SA15bsa064_u:231_2": "kiṃ tarhi? abhāva eva, ekānekapratiṣedhāt / ataḥ so 'pi na samūhastasyeṣṭo na tatra śabda iti na virodhaḥ /",
  "SA15bsa064_u:232_0": "[Vn_82]",
  "SA15bsa064_u:232_1": "52. na viruddho 'yaṃ pūrvakāt pratijñāhetuvirodhāt bhidyate, yena pṛthagucyeta /",
  "SA15bsa064_u:233_0": "tatra hetupratijñayorbādhanam,",
  "SA15bsa064_u:233_1": "iha pritijñayā hetorityasti bheda iti cet /",
  "SA15bsa064_u:233_2": "arthavirodhe hi hetupratijñayorbādhyabādhakabhāvaḥ syāt /",
  "SA15bsa064_u:233_3": "'sarvārthavirodho dviṣu'; iti yamapi [Vn_83] [yadapi?] parasparaṃ bbādhakam,",
  "SA15bsa064_u:233_4": "ekārthasannidhāvaparārthāsambhavāt,",
  "SA15bsa064_u:233_5": "tatra hetupratijñayoḥ sahapṛthagvā bādhodāharaṇayorna kaścidarthabhedaḥ /",
  "SA15bsa064_u:234_0": "53. api cāyaṃ viruddho vā sati hetuprayoge vyadhikaraṇatvādasiddha ityasiddhatā hetornigrahasthānam /",
  "SA15bsa064_u:234_1": "sa khalūcyamāna evātaddharmatayā pratīto vaktuḥ parājayamānayati /",
  "SA15bsa064_u:234_2": "parājite tasmiṃstadarthavirodhacintayā na kiñcit /",
  "SA15bsa064_u:235_0": "api ca - sarvatrāyaṃ pratijñāhetvorvirodhaḥ sambhavan dvayīṃ doṣajātimabhipatati viruddhatāmasiddhatāṃ ceti /",
  "SA15bsa064_u:236_0": "[Vn_84]",
  "SA15bsa064_u:236_1": "viruddhatā siddhe hetordharmiṇi bhāve sādhyadharmaviparyaya eva, bhāva pratijñāvirodhāt /",
  "SA15bsa064_u:237_0": "asiddhatāpunardharrmiṇi pratijñātārthasiddhau,",
  "SA15bsa064_u:237_1": "viruddhayoḥ svabhāvayoḥ ekatrāsambhavāt,",
  "SA15bsa064_u:238_0": "asiddhe dharmasvabhāve 'bhihitayorhetupratijñātārthayorvirodhād virodhasambhava iti cet /",
  "SA15bsa064_u:239_0": "apramāṇayoge tūbhayordharmiṇi saṃśayaḥ /",
  "SA15bsa064_u:239_1": "tathā sati hetordharmiṇi bhāvasaṃśaye 'siddhataiva hetudoṣa ityasiddhaviruddhābhyāmanyo na pratijñayā virodho nāma parājayahetuḥ /",
  "SA15bsa064_u:240_0": "asiddhaviruddhe ca hetvābhāsavacanādevokte iti na pṛthak pratijñāvirodho vaktavya iti /",
  "SA15bsa064_u:241_0": "[Vn_85]",
  "SA15bsa064_u:241_1": "54. ubhayāśrayatvād virodhasya vivakṣāto 'nyataranirdeśa iti cet /",
  "SA15bsa064_u:241_2": "syādetat / pratijñāhetvorvirodha iti pratijñāhetū āśrityobhayāśrayo bhavati /",
  "SA15bsa064_u:241_3": "tatra yadā [Vn_86] pratijñāvirodho vivakṣitastadā pratijñāvirodha ityucyate,",
  "SA15bsa064_u:241_4": "yadā pratijñāyā hetorvā virodhastadā viruddho heturiti /",
  "SA15bsa064_u:242_0": "tatra hetorudāharaṇam - nityaḥ śabdaḥ utpattidharmakatvāditi /",
  "SA15bsa064_u:242_1": "pratijñāvirodhasya - nāstyātmeti /",
  "SA15bsa064_u:242_2": "pratijñāhetvoḥ parasparaviruddhodāharaṇam - guṇavyatiriktamityādi /",
  "SA15bsa064_u:242_3": "pratijñayā hetuvirodhodāharaṇam 'nāstyeko bhava';",
  "SA15bsa064_u:242_4": "ityādikam iti / na, sarvahetvapekṣasya virodhahetvābhāsānatikramāt,",
  "SA15bsa064_u:243_0": "anapekṣe ca kevale svataḥ prativirodhe [pratijñāvirodhe?] vivakṣite pratijñāhetvorvirodha iti hetugrahaṇamasambaddham /",
  "SA15bsa064_u:244_0": "na cotpattidharmatvānnityamityatrāpi hetuvirodho yuktaḥ /",
  "SA15bsa064_u:244_1": "pratijñayā hi hetorbādhane hetuvirodhaḥ,",
  "SA15bsa064_u:244_2": "iha tu hetunā pratijñā bādhyate iti pratijñāvirodho yuktaḥ /",
  "SA15bsa064_u:245_0": "ubhayāśraye 'pi virodhe bādhyamānavivakṣayā tadvirodhavyavasthāpanāt /",
  "SA15bsa064_u:246_0": "[Vn_87]",
  "SA15bsa064_u:246_1": "55. yadapyuktam - etena pratijñayā dṛṣṭāntavirodhādayo 'pi vaktavyā bhaṇḍālekhyanyāyeneti,",
  "SA15bsa064_u:246_2": "tatrāpi pakṣīkṛtadharmaviparyavati dṛṣṭānte virodhaḥ syāt /",
  "SA15bsa064_u:246_3": "viruddhe ca dṛṣṭānte yadi pakṣadharmasya vṛttirananyasādhāraṇā prasādhyate viruddhastadā hetvābhāsaḥ /",
  "SA15bsa064_u:247_0": "[Vn_88]",
  "SA15bsa064_u:247_1": "sādhāraṇāyāmaprasādhite vā tadvṛttiniyame 'naikāntikaḥ / avṛttau vāsādhāraṇaḥ /",
  "SA15bsa064_u:248_0": "viruddhadṛṣṭāntāvṛttau viparyayavṛttau ca na kaścid hetudoṣaḥ,",
  "SA15bsa064_u:248_1": "dṛṣṭāntavirodhaśca pratijñāyā iti cet /",
  "SA15bsa064_u:249_0": "na, tadāpi saṃśayahetutvānativṛtteḥ /",
  "SA15bsa064_u:249_1": "dṛṣṭāntavirodho hi pratijñāyāḥ sādharmye doṣo na vaidharmye,",
  "SA15bsa064_u:250_0": "sādharmyadṛṣṭānte ca viparītadharmavati vastutaḥ sādhyāvyabhicāre 'pi hetornāvyabhicāradharmatā śakyā darśayitumiti nāpradarśitāvinābhāvasambandhāt hetorniścayaḥ /",
  "SA15bsa064_u:250_1": "tanna pratijñayā dṛṣṭāntavirodho hetvābhāsānativartate /",
  "SA15bsa064_u:251_0": "[Vn_89]",
  "SA15bsa064_u:251_1": "56. ubhayathāpi doṣo 'stviti cet /",
  "SA15bsa064_u:251_2": "na / na hetudoṣasya prāk prasaṅgena parājitasya doṣāntarānpekṣaṇāt /",
  "SA15bsa064_u:252_0": "viśeṣeṇa sādhanāvayavānukramaniyamavādinaḥ /",
  "SA15bsa064_u:252_1": "udāharaṇasādharnyaṃ hetulakṣaṇaṃ viruddhe dṛṣṭānte na sambhavatīti prākprayuktasya hetordoṣeṇa parājaya iti nottaradṛṣṭāntāpekṣayā virodhaścintāmarhati /",
  "SA15bsa064_u:253_0": "hetorapi dṛṣṭāntavirodhe 'sādhāraṇatvaṃ viruddhatvaṃ vā, vaidharmye yadi vṛttiḥ syāt /",
  "SA15bsa064_u:254_0": "[Vn_90]",
  "SA15bsa064_u:254_1": "pramāṇavirodhe tu hetoryathā - 'na dahano 'gniḥ saityāt'; ityādi hyasiddho hetvābhāsaḥ /",
  "SA15bsa064_u:255_0": "pratijñāyā pramāṇavirodhaḥ svavacanavirodhena vyākhyātaḥ iti sarve evaite sādhanavirodhe hetvābhāseṣvantarbhavantīti hetvābhāsavacanenaivoktāḥ /",
  "SA15bsa064_u:256_0": "[Vn_91]",
  "SA15bsa064_u:256_1": "57. yattu viruddhamuttaraṃ parapakṣe svasiddhena gotvādinānaikāntikacodaneti,",
  "SA15bsa064_u:256_2": "tadasambaddhameva / yadi hi svasiddhena gotvādinā parasya vyabhicārasiddhimākāṅkṣeta,",
  "SA15bsa064_u:256_3": "tasya tatsvapakṣaviruddhaṃ nābhimatamiti virodho yujyeta /",
  "SA15bsa064_u:256_4": "sa hi svayaṃ pratipanne gotve hetuvṛtteḥ saṃśayāno 'pratipattimātmanastathā khyāpayati /",
  "SA15bsa064_u:257_0": "sa ca hetuḥ satyasati gotve 'prasādhitasādhanasāmarthyaḥ saṃśaye hetutvādanaikāntika eva /",
  "SA15bsa064_u:258_0": "prasādhite tu sāmarthye gotve 'vṛttyā hetau na saṃśaya eva,",
  "SA15bsa064_u:258_1": "sarvasaṃśayaprakārāṇāṃ parihāreṇa samarthanāt /",
  "SA15bsa064_u:259_0": "etena svapakṣānapekṣahetuprayogasyānaikāntikatā vyākhyātā /",
  "SA15bsa064_u:259_1": "so 'pi svābhimatanityagotvavṛttihetumanityatve bruvāṇo 'samarthatayāsādhanāṅgatayā saṃśayahetumevāheti /",
  "SA15bsa064_u:260_0": "yatpunaruktam - ubhayapakṣasampratipannena vastunānaikāntikacodaneti,",
  "SA15bsa064_u:260_1": "tatrāpyavaśyaṃ saṃśayahetutvamukhenaivānaikāntiko vaktavyaḥ /",
  "SA15bsa064_u:260_2": "tadasamarthite 'nyatrāpi tulyamiti nobhayasiddhetarayoranaikāntikatvaviśeṣaḥ /",
  "SA15bsa064_u:261_0": "[Vn_93]",
  "SA15bsa064_u:261_1": "58. yadapyuktaṃ - 'dṛṣṭāntābhāsā hetvābhāsapūrvakatvāt tadabhidhānenaivoktā iti na pṛthag nigrahasthāneṣūktāḥ';",
  "SA15bsa064_u:261_2": "iti tadapyavayavāntaravādino 'yuktam /",
  "SA15bsa064_u:261_3": "yo 'vayavāntaraṃ dṛṣṭāntahetoḥ [dṛṣṭāntaṃ hetoḥ?] āha tasya na hetvābhāsoktyā dṛṣṭāntābhāsoktirvyāpyā,",
  "SA15bsa064_u:261_4": "tadvacanena gamyamānsya tasmāt sādhanāntarābhāvaprasaṅgāt /",
  "SA15bsa064_u:262_0": "dṛṣṭāntābhāsānāṃ hetvābhāse 'pyantarbhāvād dṛṣṭāntasyāpi hetāvantarbhāva iṣṭo bhavati /",
  "SA15bsa064_u:262_1": "tathā ca na dṛṣṭāntaḥ pṛthaksādhanāvayavaḥ syād,",
  "SA15bsa064_u:263_0": "yo dṛṣṭāntasādhyo 'rthastasya hetāvantarbhāvāddhetunaiva sādhita iti na dṛṣṭāntasya pṛthak kiñcitsāmarthyam /",
  "SA15bsa064_u:264_0": "api ca - na kiñcit pūrvapakṣavādino hetvābhāsāsaṃsparśe nyāyyaṃ nigrahasthānamastīti tatsambhandhīni sarvāṇyeva hetvābhāsatāvacanenaiva uktānīti na pṛthagvācyāni syuḥ /",
  "SA15bsa064_u:265_0": "arthāntaragamanāderapi hetoraśāmarthye eva sambhavāt /",
  "SA15bsa064_u:265_1": "na hi samarthe hetau sādhye ca siddhe 'rthāntaragamanaṃ kañcidārabhate,",
  "SA15bsa064_u:265_2": "asamarthasya mithyāpravṛtteriti /",
  "SA15bsa064_u:266_0": "[Vn_94]",
  "SA15bsa064_u:266_1": "59. [4] \"pakṣapratiṣedhe pratijñātārthāpanayanaṃ pratijñāsaṃnyāsaḥ /",
  "SA15bsa064_u:266_2": "\" [nyā. sū.5.2.5] yaṃ pratijñātamartham 'anityaḥ śabdaḥ eindriyakatvād';",
  "SA15bsa064_u:266_3": "iti sāmānyavṛttyā hetorvyabhicārapradarśanena saḥ pratiṣedhe kṛte,",
  "SA15bsa064_u:266_4": "'ka evamāha- anityaḥ śabdaḥ';",
  "SA15bsa064_u:266_5": "iti parityajati, tasya pratijñāsaṃnyāso nāma nigrahasthānamiti /",
  "SA15bsa064_u:267_0": "atrāpi yadyudbhāvite 'pi hetorvyabhicāre na sapakṣaṃ [svapakṣaṃ parityajati?[,",
  "SA15bsa064_u:267_1": "kiṃ na gṛhyeta? anigṛha ta [?anigṛhīta] eva hetvābhāsābhidhānāditi cet /",
  "SA15bsa064_u:268_0": "kimidānīmuttarapratijñāsaṃnyāsāpekṣayā tasya tadevādyaṃ nigrahasthānamiti kimanyairaśaktaparicchedaiḥ klībapralāpapraceṣṭitairupanyastaiḥ? evaṃ hi atiprasaṅgaḥ [Vn_95] syāt /",
  "SA15bsa064_u:268_1": "pakṣapratiṣedhe tūṣṇīmbhavatastūṣṇīmbhāvo nāma nigrahasthānam,",
  "SA15bsa064_u:268_2": "prapalāyamānasya prapalāyitaṃ nāmeti evamādyapi vācyaṃ syāt /",
  "SA15bsa064_u:268_3": "tasmādetadapi asambaddhamiti /",
  "SA15bsa064_u:269_0": "[Vn_96]",
  "SA15bsa064_u:269_1": "60. [5.] 'aviśeṣokte hetau pratiṣiddhe viśeṣamicchato hetvantaram /",
  "SA15bsa064_u:269_2": "\"[nya.sū.5.2.6.] nidarśanam - 'ekaprakṛtīdaṃ vyaktaṃ,",
  "SA15bsa064_u:269_3": "parimāṇāt, mṛtpūrvakāṇāṃ śarāvaprabhṛtīnaṃ dṛṣṭaṃ parimāṇam';",
  "SA15bsa064_u:270_0": "asya vyabhicāreṇa pratyavasthānam - nānāprakṛtīnāmekaprakṛtīnāṃ ca dṛṣṭaṃ parimāṇamiti /",
  "SA15bsa064_u:271_0": "evaṃ pratyavasthita āha - ekaprakṛtisamanvayaprakārāṇāṃ pariṇāmadarśanāt [parimāṇadarśanāt?] sukhaḥduḥkhamohasamanvitaṃ hīdaṃ sarvaṃ vyaktaṃ parigṛhyate [parimitaṃ gṛhyate?] /",
  "SA15bsa064_u:271_1": "tasya prakṛtyantararūpasamanvayābhāvo 'sati [? prakṛtyantararūpasamanvayābhāve sati] ekaprakṛtikatvamiti tadaviśeṣokte hetau pratiṣedhaṃ bruvato hetvantaraṃ bhavati /",
  "SA15bsa064_u:271_2": "sati hetvantarabhāve pūrvasya hetorasādhakatvānnigrahasthānam /",
  "SA15bsa064_u:272_0": "atrāpi pūrvasyaiva hetoranaikāntikasyābhidhānānnigṛhīte hetvantaracintā kvopayujyate? yadi prāksādhanavādī hetumanaikāntikamuktvā dattottarāvasaraḥ tenaiva nigṛhyate /",
  "SA15bsa064_u:272_1": "adattottarāvasaro hetvantarābhidhāne 'pi na nigrahamarhati,",
  "SA15bsa064_u:273_0": "[Vn_97]",
  "SA15bsa064_u:273_1": "61. [6.] \"prakṛtādarthādapratibaddhārthamarthāntaram\" [nyā.",
  "SA15bsa064_u:273_2": "sū. 5.2.7.] yathoktalakṣaṇe pakṣapratipakṣaparigrahe hetutaḥ sādhyasiddhau prakṛtāyāṃ kuryāt- nityaḥ śabdo 'sparśatvāditi hetuḥ /",
  "SA15bsa064_u:273_3": "hetuśca nāma hinoterdhātostuśabde pratyaye kṛdantaṃ padam /",
  "SA15bsa064_u:273_4": "padaṃ ca nāmākhyhātopasarganipātā iti prastutya nāmādīni vyācaṣṭe /",
  "SA15bsa064_u:273_5": "idamarthānantaraṃ nāma nigrahasthānam,",
  "SA15bsa064_u:273_6": "abhyupagatārthāsaṅgatatvāditi /",
  "SA15bsa064_u:274_0": "nyāyyametannigrahasthānaṃ, pūrvottarapakṣavādinoḥ pratipādite doṣa prakṛtaṃ parityajyāsādhanāṅgavacanamadoṣodbhāvanaṃ ca /",
  "SA15bsa064_u:274_1": "sādhanavādinā hyupanyastasādhanasya samarthane [Vn_98] kartavye tadakṛtvā parasya prasaṅgenāprasaṅgena vātannāntarīyakasyābhidhānamuttaravādino 'pi doṣodbhāvanamātrādaparasyopakṣepa iti /",
  "SA15bsa064_u:275_0": "[Vn_99]",
  "SA15bsa064_u:275_1": "62. [7.] \"varṇakramanirdeśavannirarthakam /",
  "SA15bsa064_u:275_2": "\"[nyā. sū.5.2.8] yathā 'nityaḥśabdo jabagaḍatvāt jhabhaghaḍhavad';",
  "SA15bsa064_u:275_3": "iti / sādhanānupādānāt nigṛhyate iti /",
  "SA15bsa064_u:276_0": "idamapyasambaddham / na hi varṇakramanirdeśasiddhāvānarthakyaṃ yadeva kiñcidasādhanāṅgasya vacanaṃ tadevānarthakaṃ;",
  "SA15bsa064_u:276_1": "sādhyasiddhyupayogino 'bhidheyasyābhāvāt,",
  "SA15bsa064_u:276_2": "niṣprayojanatvācveti / prakāraviśeṣopādānamasambaddham /",
  "SA15bsa064_u:277_0": "vaterupādānādadoṣa iti cet / syādetat varṇakramanirdeśavaditi vatiratropāttaḥ so 'nyadāpi [so 'nyadapi?] ananurūpaṃ gṛṇhāti ityadoṣaḥ iti /",
  "SA15bsa064_u:278_0": "na / arthāntārādernigrahasthānasyāvacanaprasaṅgāt /",
  "SA15bsa064_u:278_1": "evaṃ hi tā nirarthakā vācyā nirarthakenaivābhidhānāhitam [nirarthakenaivābhidhānāt?] /",
  "SA15bsa064_u:279_0": "na sādhyasiddhau anarthakaṃ nirarthakaṃ, yasya naiva kaścidarthastannirarthakamiṣṭamiti cet /",
  "SA15bsa064_u:280_0": "yasya kasyacidavādino 'pi hi nirarthakābhidhāne kiṃ na nigrahaḥ? nigrahanimittāviśeṣāt /",
  "SA15bsa064_u:280_1": "na; tasyehāprastāvāditi cet /",
  "SA15bsa064_u:281_0": "āyātamiha - yo nirarthakaṃ bravīti,",
  "SA15bsa064_u:281_1": "tasya tenaiva nigraha iti / tattunyaṃ sarvasyāsādhanāṅgavādina iti /",
  "SA15bsa064_u:281_2": "sa sarvo nirarthakābhidhāno 'pyanenaiva nigrahasthānena nigrahārhaḥ /",
  "SA15bsa064_u:282_0": "na ca varṇakramanirdeśaḥ sarvatra nirarthakaḥ;",
  "SA15bsa064_u:282_1": "kvacitprakaraṇe tasyāpyarthavattvāt /",
  "SA15bsa064_u:282_2": "tasmādatraivāsyānarthakyāt nigrahasthānatvam /",
  "SA15bsa064_u:282_3": "api cānyadidamucyate - 'varṇakramanirdeśo nigrahasthānam';",
  "SA15bsa064_u:282_4": "iti; kapolavāditakaṃkṣyaghaṭṭitakamityevamādīnāmapi vācyatvāt /",
  "SA15bsa064_u:283_0": "[Vn_101]",
  "SA15bsa064_u:283_1": "63. [8.] \"parṣatprativādibhyāṃ trirabhihitamapyavijñātārtham /",
  "SA15bsa064_u:283_2": "\"[nya. sū. 5.2.9] yadvākyaṃ parṣadā prativādinā ca trirabhihitaṃ na vijñāyate kliṣṭaśabdamapratīta - prayogamatidrutoccāritamityevamādinā kāraṇena tadavijñātārthamasāmarthyasaṃvaraṇāya prayuktaṃ nigrahasthānamiti /",
  "SA15bsa064_u:284_0": "nedaṃ nirarthakād bhidyate; sapadiprakṛtārthasambaddhaṃ gamakamevakuryāt,",
  "SA15bsa064_u:284_1": "nāsyāsāmarthyaṃ, na ca jāḍyāt parṣadādayo na pratipadyante iti na vidvānnigrahamarhati /",
  "SA15bsa064_u:285_0": "[Vn_102]",
  "SA15bsa064_u:285_1": "parṣatpratibhāsaparikalpyārhavacanāt nigrahārha eveti cet /",
  "SA15bsa064_u:285_2": "nyāyavādino jāḍyāduktamajānan kiṃ na prativādī nigṛhyate? jāḍyāt parṣadādeḥ avijñātapratipādanasāmarthya iti vijetā na syānna nigrahārhaḥ /",
  "SA15bsa064_u:285_3": "asambaddhābhidhāne nirarthakameveti na pṛthak vivakṣitārthaṃ [vivakṣitam avijñātārthaṃ?] nāma nigrahasthānamiti /",
  "SA15bsa064_u:286_0": "[Vn_103]",
  "SA15bsa064_u:286_1": "64. [9.] \"paurvāparyāyogādapratibaddhārthamapārthakam /",
  "SA15bsa064_u:286_2": "\" [nyā. sū. 5.2.10] yatrānekasya padasya vākyasya vā paurvāparyeṇa yogo nāstītyasambaddhārthatā gṛhyate,",
  "SA15bsa064_u:286_3": "tatsamudāyārthāpāyād apārthakaṃ daśadāḍimādivākyavat /",
  "SA15bsa064_u:286_4": "idaṃ kila padānām asambaddhāt [asambandhāt?] asambaddhavarṇāt nirarthakāt pṛthaguktam /",
  "SA15bsa064_u:287_0": "nanvevamasambaddhavākyamapi pṛthag vācyam;",
  "SA15bsa064_u:287_1": "nobhayasaṅgrahādapārthakaṃ yuktam;",
  "SA15bsa064_u:287_2": "nirarthakasya saṃgrahaprasaṅgāt /",
  "SA15bsa064_u:288_0": "evaṃvidhācca viśeṣasamāśrayāt pṛthag nigrahasthānalakṣaṇapralapane 'tiprasaṅgo 'pyuktaḥ /",
  "SA15bsa064_u:288_1": "na ca saṅgrahanirdeśe kañciddoṣaṃ paśyāmaḥ /",
  "SA15bsa064_u:288_2": "prabhede vā guṇāntaramiti yatkiñcidetat /",
  "SA15bsa064_u:289_0": "[Vn_104]",
  "SA15bsa064_u:289_1": "65. [10] \"avayavaviparyāsavacanamaprāptakālam /",
  "SA15bsa064_u:289_2": "\" [nyā.sū. 5.2.11] pratijñādīnāṃ yathālakṣaṇamarthavaśāt kramaḥ,",
  "SA15bsa064_u:289_3": "tatrāvayavānāṃ viparyayeṇābhidhānaṃ nigrahasthānam /",
  "SA15bsa064_u:290_0": "na; evamapi siddheriti cet / na; prayogāpetaśabdatulyatvāt / yathā- gaurityasya padasyārthe goṇīti prayujyamānaṃ padaṃ kakudādimantamarthaṃ pratipādayatīti na śabdārthākhyānaṃ vyartham /",
  "SA15bsa064_u:290_1": "anena ca padena gośabdameva pratipadyate,",
  "SA15bsa064_u:290_2": "gośabdat [Vn_105] kakudādimantamartham,",
  "SA15bsa064_u:290_3": "tathā pratijñādyavayavaviparyayeṇānupūrvīṃ pratipadyate,",
  "SA15bsa064_u:290_4": "ānupūrvyā cārthamiti / tathā hi pūrvaṃ karmopādīyate mṛtpiṇḍādikaṃ loke,",
  "SA15bsa064_u:291_0": "[Vn_106]",
  "SA15bsa064_u:291_1": "66. tadetadunmattakasyonmattakasaṃvarṇanamiva prayogāpetaśabdavadetaditi /",
  "SA15bsa064_u:291_2": "yadi goṇīśabdāt kakudādimatyarthe pratītiśabdānvākhyānaprayatnena [? pratītiḥ,",
  "SA15bsa064_u:291_3": "śabdānvākhyānaprayatne na] arthaṃ paśyāmaḥ /",
  "SA15bsa064_u:292_0": "goṇīśabdasyārthapratipādane 'sāmarthyāt / satyaṃ dṛṣṭā, na tu sākṣādityuktam /",
  "SA15bsa064_u:293_0": "nanu goṇīśabdādapi loke pratītirdṛṣṭā / satyaṃ dṛṣṭā, na tu sakṣādityuktam /",
  "SA15bsa064_u:294_0": "uktametanna punaryuktaṃ; strīśūdrāṇāmubhayapratīterabhāvāt /",
  "SA15bsa064_u:294_1": "yaḥ khalu ubhayaṃ vetti, śabdamapaśabdaṃ ca, sa eva pratipadyate / yastu nakkaśabdaṃ mukkaśabdameva vā vetti,",
  "SA15bsa064_u:294_2": "na nāsāśabdaṃ, sa kathamapaśabdācchabdaṃ pratipadetat,",
  "SA15bsa064_u:295_0": "dṛṣṭā cānubhayavedino 'pi pratītiriti /",
  "SA15bsa064_u:296_0": "na paramparayā pratītiḥ, arthe 'samarthasya śabdo 'pi pratītijananāsāmarthyācca /",
  "SA15bsa064_u:297_0": "na hyarthe 'pi vācakatvaṃ nāmānyadeva, anyatra tadviṣayapratītijananāt /",
  "SA15bsa064_u:298_0": "apaśabdaścecchabde pratītiṃ janayed,",
  "SA15bsa064_u:298_1": "artha eva kiṃ na janayati? na hyetasyārthāt kañcid bhedaṃ paśyāmaḥ,",
  "SA15bsa064_u:299_0": "akṛtasamayasya śabde 'pyapratītijananācca /",
  "SA15bsa064_u:300_0": "na hyayamapaśabdaḥ śabde 'pi svabhāvataḥ pratītiṃ janayati,",
  "SA15bsa064_u:300_1": "adarśanāt samaya eva tu janayet /",
  "SA15bsa064_u:301_0": "evaṃ hi pratipattiparamparāpariśramaḥ parihṛto bhavati /",
  "SA15bsa064_u:302_0": "[Vn_108]",
  "SA15bsa064_u:302_1": "67. viparyayadarśanācca / śabdādarthamapratipadyamānā apaśabdaireva jñānaṃ vyutpadyamānā loke dṛsyante iti vyarthaṃ śabdānuśāsanam /",
  "SA15bsa064_u:303_0": "na vyarthaṃ, saṃskṛtaśabdavyutpattyarthamiti cet /",
  "SA15bsa064_u:303_1": "ko 'yaṃ śabdānāṃ saṃskāraḥ? na hyeṣāṃ prajñābāhuśrutyādikaṃ saṃskāraṃ pasyāmaḥ /",
  "SA15bsa064_u:304_0": "nāpyeṣāmekāntena śravyatā / nāpyarthapratyāyane kaścidatiśayaḥ /",
  "SA15bsa064_u:305_0": "na dharmasādhanatā, mithyāvṛtticodanebhyaḥ saṃskṛtebhyo 'pyadharmotpatteḥ /",
  "SA15bsa064_u:306_0": "anyebhyo 'pi viparyayeṇa dharmotpatteḥ /",
  "SA15bsa064_u:306_1": "śabddsya suprayogādeva svargamodanaghoṣaṇā vacanamātram /",
  "SA15bsa064_u:306_2": "na caivaṃvidhānāgamānādriyante yuktijñāḥ /",
  "SA15bsa064_u:307_0": "na ca dānādidharmasādhanacodanāśūnyakevalaśabdasuprayogāt nagapātam iti bruvāṇasya kasyacinmukhaṃ vakrī bhavati /",
  "SA15bsa064_u:307_1": "tasmānna saṃskṛto nāma kaścicchabdaḥ /",
  "SA15bsa064_u:308_0": "[Vn_109]",
  "SA15bsa064_u:308_1": "śiṣṭaprayogaḥ saṃskāra iti cet /",
  "SA15bsa064_u:308_2": "ke śiṣṭāḥ? ye viditavedyādiguṇayuktāḥ /",
  "SA15bsa064_u:308_3": "kaḥ punareṣāṃ guṇotkarṣānapekṣo 'līkanirbandho yatte 'mūneva śabdān prayuñjate nāparān? na cātra kaścicchabde 'parokṣaḥ sākṣī,",
  "SA15bsa064_u:308_4": "yata idameva prayuñjate nāparān śiṣṭā iti niścinumaḥ /",
  "SA15bsa064_u:309_0": "nanvevaṃ [na tvevaṃ?] vayaṃ guṇātiśayamapasyantaḥ saṃskāraṃ keṣāñcicchabdānāmanumanyāmahe,",
  "SA15bsa064_u:309_1": "tadanvākhyānaṃ [tadanvākhyāne?] yatnaṃ vā;",
  "SA15bsa064_u:309_2": "guṇātiśayābhāvāt / vedarakṣādikaṃ cāprayojanameva atatsamayasthāyinaḥ /",
  "SA15bsa064_u:309_3": "satyapi guṇātiśaye na karaṇīya evānvākhyāne yatnaḥ,",
  "SA15bsa064_u:309_4": "tatsvabhāvasyānyato 'pi siddheḥ /",
  "SA15bsa064_u:309_5": "prākṛtāpabhraṃśadramiḍāndhrādibhāṣāvat /",
  "SA15bsa064_u:309_6": "na hi pratideśaṃ bhāṣāṇāṃ kiñcillakṣaṇamasti /",
  "SA15bsa064_u:309_7": "atha ca sampradāyasāmyāllokastathaiva pratipadyate,",
  "SA15bsa064_u:309_8": "tāsāṃ ca prayogabhraṃśaṃ, tathā saṃskṛtānāṃ śabdānāṃ pratītirbhaviṣyati /",
  "SA15bsa064_u:309_9": "iti jaḍapratipattirevaiṣā, yā śabdānāṃ lakṣaṇe pravṛttiḥ /",
  "SA15bsa064_u:310_0": "[Vn_111]",
  "SA15bsa064_u:310_1": "68. avayavaviparyaye 'pi yadi teṣāṃ vacanānāṃ sambandhapratītiḥ,",
  "SA15bsa064_u:310_2": "na viparyayaḥ nāpi arthāpratītiḥ;",
  "SA15bsa064_u:310_3": "sāmarthyāt / na hyatra kaścit samayaḥ pratyāyānāviśeṣe 'pi evameva avayavāḥ prayoktavyā iti /",
  "SA15bsa064_u:311_0": "sa eva teṣāṃ kramo yathāvastitebhyo 'rthapratītirbhavati /",
  "SA15bsa064_u:311_1": "iti na viparyayāt pratītiḥ, tata ānupūrvīpratipattyā pratītiriti cet /",
  "SA15bsa064_u:311_2": "nāpratīyamānasambandhebhyaḥ ānupūrvīpratipattiḥ /",
  "SA15bsa064_u:312_0": "yeṣāṃ śabdānāṃ kaścit sambandho jāyate [jñāyate?] 'idamiha sambadhyate';",
  "SA15bsa064_u:312_1": "iti, teṣu viditasambandheṣu kaḥ kasya pūrvo 'paro vā kramaḥ,",
  "SA15bsa064_u:312_2": "yo yathāvasthitānāṃ sambandhaḥ pratīyate /",
  "SA15bsa064_u:312_3": "na hi vākyeṣu padānāṃ kramaniyamaḥ kaścit,",
  "SA15bsa064_u:313_0": "yāvadbhiḥ padairarthaparisamāptistadekaṃ vākyaṃ,",
  "SA15bsa064_u:313_1": "yathā- 'devadatta gāmānaya kṛṣṇām';",
  "SA15bsa064_u:313_2": "iti / atra padānāṃ yathākāmaṃ prayoge 'pi nārthapratītau viśeṣa iti kaścit kramābhiniveśaḥ /",
  "SA15bsa064_u:314_0": "[Vn_112]",
  "SA15bsa064_u:314_1": "pratipāditaṃ ca pratijñāvacanāntareṇāpi yathā pratītirbhaviṣyatīti /",
  "SA15bsa064_u:314_2": "pratīyamānārthasya śabdasya prayoge 'tiprasaṅgaḥ /",
  "SA15bsa064_u:314_3": "pariśiṣṭeṣu ca sambandhaṃ pradarśya dharmiṇi bhāvaḥ pradarśyeta,",
  "SA15bsa064_u:314_4": "dharmiṇi bhāvaṃ pradarśya sambandhaḥ pradarśyeta iti na niyamaḥ kaścid;",
  "SA15bsa064_u:314_5": "ubhayathāpi pratītyutpatteḥ ityuktam /",
  "SA15bsa064_u:314_6": "apratīyamānasambandheṣu ca padeṣu na tebhya ānupūrvyā api pratīteriti nedamapārthakād bhidyate iti nāprāptakālaṃ pṛthag vācyaṃ syāditi /",
  "SA15bsa064_u:315_0": "[Vn_114]",
  "SA15bsa064_u:315_1": "69. [11.] \"hīnamanyatamenāpyavayavena nyūnam /",
  "SA15bsa064_u:315_2": "\" [nyā.sū. 5.2.12.] yasmin vākye pratijñādīnāmanyatamo 'vayavo na bhavati,",
  "SA15bsa064_u:316_0": "na pratijñānyūnaṃ hīnaṃ; tadabhāve pratītibhāvāditi pratipāditam /",
  "SA15bsa064_u:317_0": "hīnameva tat; nyūnatāyāmapi nigrahādityaparaḥ /",
  "SA15bsa064_u:318_0": "yaḥ pratīyamānārthamanarthakaṃ śabdaṃ prayuṅkte,",
  "SA15bsa064_u:318_1": "sa nigrahamarhet, nārthopasaṃhitasyābhidhāteti asamīkṣitābhidānametat /",
  "SA15bsa064_u:318_2": "ata eva pratijñāyā na sādhanāṅgabhāva iti /",
  "SA15bsa064_u:319_0": "[Vn_115]",
  "SA15bsa064_u:319_1": "70. [12] \"hetūdāharaṇādhikamadhikam /",
  "SA15bsa064_u:319_2": "\" [nyā.sū.5.2.13.] ekena kṛtakatvād itarasya ānarthakyamiti tadetanniyamābhyupagame veditavyam /",
  "SA15bsa064_u:319_3": "yatraikasādhanavākyaprayogapūrvako vicārastatrādhikābhidhānamanarthakamiti nigrahasthānam /",
  "SA15bsa064_u:320_0": "prapañcakathāyāṃ tu na kaścidoṣaḥ, niyamābhāvāditi /",
  "SA15bsa064_u:321_0": "[Vn_116]",
  "SA15bsa064_u:321_1": "71. [13.] \"śabdārthayoḥ punarvacanaṃ punaruktamanyatrānuvādāt /",
  "SA15bsa064_u:321_2": "\" [nyā.sū. 5.2.14] śabdapunaruktam - anityaḥ śabdo 'nityaḥ śabda iti /",
  "SA15bsa064_u:321_3": "arthapunaruktam anityaḥ śabdo nirodhadharmako dhvāna iti /",
  "SA15bsa064_u:322_0": "atra na śabdapunaruktaṃ pṛthagvācyam:",
  "SA15bsa064_u:322_1": "arthapunaruktavacanenaiva gatatvāt /",
  "SA15bsa064_u:322_2": "na hyarthabhede śabdasāmye 'pi kaścid doṣaḥ /",
  "SA15bsa064_u:323_0": "hasati hasati svāminyuccai rudatyabhiroditi /",
  "SA15bsa064_u:324_0": "kṛtiparikaraṃ svedo 'ṅgāraṃ [svedodgāraṃ?] pūrdhāvati [pradhāvati?] dhāvati //",
  "SA15bsa064_u:325_0": "guṇasamuditaṃ doṣāpetaṃ praṇindati nindati /",
  "SA15bsa064_u:326_0": "dhanalavaparikrītaṃ yantraṃ pranṛtyati nṛtyati //",
  "SA15bsa064_u:327_0": "yathā vā- yadyasmin sati bhavati bhavati, na bhavati na bhavati tattasya kāryamitarat kāraṇamiti /",
  "SA15bsa064_u:328_0": "[Vn_117]",
  "SA15bsa064_u:328_1": "72. gamyamānārthaṃ punarvacanamapi punaruktam;",
  "SA15bsa064_u:328_2": "niyatapradaprayoge sādhanavākye yathā pratijñāvacanamiti arthapunaruktenaiva gatārthatvānna pṛthagvācyam /",
  "SA15bsa064_u:329_0": "ayamapi niyatasādhanavākye eva doṣo vaktavyaḥ;",
  "SA15bsa064_u:329_1": "na vistarakathāyām / vyācakṣāṇo hi kadācidasamyak śravaṇapratipattiśaṅkayā sākṣiprabhṛtīnāṃ punaḥ punarbrūyāditi na tatra kiñcicchalam /",
  "SA15bsa064_u:330_0": "nāviṣayatvāditi cet; nāyaṃ gururna śiṣya iti na yatnataḥ pratipādanīyaḥ,",
  "SA15bsa064_u:330_1": "yena punaḥ punarucyate, iti punarvacane nigraha eveti cet /",
  "SA15bsa064_u:330_2": "na; sākṣiṇāṃ yatnena pratipādyatvāt,",
  "SA15bsa064_u:330_3": "tadpratipādane doṣābhidhānāt,",
  "SA15bsa064_u:330_4": "pratipādyasya śiṣyatvāt, vijigīśuvādapratiṣedhatvāt, trirabhidhānavacanāt, punarvacanaprasaṅge samayaniyamābhāvācca /",
  "SA15bsa064_u:331_0": "[Vn_118]",
  "SA15bsa064_u:331_1": "73. na cedamadhikād bhidyate iti na pṛthagvācyam /",
  "SA15bsa064_u:331_2": "viniyatapradaprayoge hi sādhanavākye ādhikyadoṣa iti punarvacane 'pi gatārthasyādhikyameva padasyeti /",
  "SA15bsa064_u:332_0": "prapañcakathāyām anirūpitai kārthasādhanādhikaraṇāyāṃ nānārthasādhanepsāyāṃ nānāsādhanepsāyāṃ vā śrotuḥ hetvādi bāhulyasya punarvacanasya doṣatvāt /",
  "SA15bsa064_u:332_1": "pratītapratyayābhāvād hetvādibāhulyaṃ vacanabāhulyaṃ ca sādhanadoṣa iti /",
  "SA15bsa064_u:333_0": "[Vn_119]",
  "SA15bsa064_u:333_1": "ādhikyapunarvacanayostulyadoṣa iti saṃgrahavacanaṃ nyāyyam;",
  "SA15bsa064_u:333_2": "doṣābhāvādeva guṇābhāvāt, evamprakārāṇāṃ bhedānāṃ vacane cātiprasaṅgādityuktam /",
  "SA15bsa064_u:334_0": "paryāyaśabdakalpo hyaparo hetuḥ pratipādite viṣaye pravartamānaḥ '; pratipādyasya viśeṣābhāvāt /",
  "SA15bsa064_u:335_0": "arthaḥ punaḥ pratipādanānna bhidyate /",
  "SA15bsa064_u:336_0": "[Vn_120]",
  "SA15bsa064_u:336_1": "74. yatpunaruktam- \"anuvāde tvapunaruktaṃ;",
  "SA15bsa064_u:336_2": "śabdābhyāsādarthaviśeṣopapatteḥ\" /",
  "SA15bsa064_u:336_3": "yathā \"hetvapadeśāt pratijñāyāḥ punarvacanaṃ nigamanam\" [nya.",
  "SA15bsa064_u:336_4": "sū. 1.1.39] iti / pratijñāyā evaṃ [eva?] gamyamānārthāyā vacanaṃ punarvacanaṃ.",
  "SA15bsa064_u:336_5": "kiṃ punarasyāḥ punarvacanam ityuyuktaṃ nigamanam /",
  "SA15bsa064_u:336_6": "75. [14.] \"vijñātasya parṣadā trirabhihitasyāpratyuccāraṇamananubhāṣaṇam /",
  "SA15bsa064_u:336_7": "\" [nyā.sū. 5.2.17] vijñātavākyārthasya parṣadā trirabhihitasya yadapratyuccāraṇaṃ tadananubhāṣaṇaṃ nāma nigrahasthānamapratyuccārayan kimāśrayaṃ parapakṣapratiṣedha kuryāditi /",
  "SA15bsa064_u:337_0": "[Vn_121]",
  "SA15bsa064_u:337_1": "uttareṇāvasānānnedaṃ nigrahasthānamiti cet /",
  "SA15bsa064_u:337_2": "syādetat / uttareṇa guṇadoṣavatā mūḍhāmūḍhatvaṃ gamyate iti kimuccāritena? asti hi kaścid uttareṇa samartho na pratyuccāraṇena,",
  "SA15bsa064_u:337_3": "nāsau tāvatā nigrahamarhediti /",
  "SA15bsa064_u:337_4": "na: uttaraviṣayāparijñānāt / yadyayaṃ na pratyuccārayati, nirviṣayamuttaraṃ prasajyeta /",
  "SA15bsa064_u:337_5": "athottaraṃ bravīti, kathaṃ noccārayati? tadidaṃ vyāhatamucyate- 'noccārayati,",
  "SA15bsa064_u:337_6": "uttaraṃ ca bravīti'; iti / apratijñānācca / na cedaṃ na [? na cedaṃ] parijñāyate- pūrvaṃ sarvamuccārayitavyaṃ paścāduttaramabhidhātavyamiti /",
  "SA15bsa064_u:337_7": "apitu yathākathañciduttaraṃ vācyam uttaraṃ cāśrayābhāve 'yuktamiti yuktamapratyuccāraṇaṃ nigrahasthānamiti /",
  "SA15bsa064_u:338_0": "[Vn_122]",
  "SA15bsa064_u:338_1": "76. yadi nāma vādī svas ādhanārthavivaraṇavyājena prasaṅgādaparaṃ ghoṣayed,",
  "SA15bsa064_u:338_2": "vivādāspadaṃ ca jijñāsitamarthamātramukttvā pratijñādiṣvarthaviśeṣaparamparayā aparānarthānupakṣipya kathāṃ vistārayet,",
  "SA15bsa064_u:338_3": "tacca sarvaṃ yadā nānuvaktuṃ śaknuyāt,",
  "SA15bsa064_u:338_4": "kastasya vivādāśrayārthamātrottaravacane sāmarthyavighātaḥ yena vādivacanānubhāṣaṇaṃ nigrahasthānamucyate /",
  "SA15bsa064_u:338_5": "tasmānna sarvaṃ vādikathāmananubhāṣamāṇo nottare samarthaḥ /",
  "SA15bsa064_u:339_0": "yadvacanāntarīyakā jijñāsitārthasiddhiḥ,",
  "SA15bsa064_u:339_1": "yathā pakṣadharmatāvyāptiprasādhanamātraṃ,",
  "SA15bsa064_u:339_2": "na tatrāpi prasaṅgāntaropakṣepaḥ,",
  "SA15bsa064_u:339_3": "tadavaśyaṃ sādhanāṅgaviṣayatvād dūṣaṇasya upadarśyata eva /",
  "SA15bsa064_u:339_4": "tatrāpi na sarvaṃ prāganukrameṇoccārayitavyaṃ,",
  "SA15bsa064_u:339_5": "paścād dūṣaṇaṃ vācyaṃ; dviruccāraṇaprasaṅgāt / dūṣaṇaviṣayopadarśanārthe 'nubhāṣaṇe vādivacanānukramaghoṣaṇaṃ vyarthamiti na kāryameva dūṣayatā /",
  "SA15bsa064_u:339_6": "'asyāyaṃ doṣoḥ'; iti nāntarīyatvāt pratidoṣavacanaṃ viṣayopadarśanaṃ kriyate eva /",
  "SA15bsa064_u:340_0": "[Vn_123]",
  "SA15bsa064_u:340_1": "77. na hi sarvaviṣayopadarśanaṃ kṛtvā yugapad doṣaḥ śakyate 'bhidhātum;",
  "SA15bsa064_u:340_2": "pratyarthaṃ doṣabhedāt / tasmād yaṃ padārthaṃ dūṣayati,",
  "SA15bsa064_u:340_3": "sa eva taddūṣaṇaviṣayastadā pradarśanīyaḥ /",
  "SA15bsa064_u:340_4": "[Vn_124] nāparastuḥ; dūṣṇe 'paropadarśanasyāsambhavāt /",
  "SA15bsa064_u:340_5": "tasmin dūṣite punaranyo 'rtho 'paradoṣaviṣaya ityayamanubhāṣaṇe dūṣaṇe ca nyāyaḥ /",
  "SA15bsa064_u:341_0": "sakṛt sarvānubhāṣaṇe 'pi doṣavacanakāle punarviṣayaḥ pradarśanīya eva;",
  "SA15bsa064_u:341_1": "apradarśite doṣasya vaktumaśakyatvāt /",
  "SA15bsa064_u:341_2": "tathā ca dviranubhāṣaṇaṃ kṛtaṃ syāt /",
  "SA15bsa064_u:341_3": "tatra prathamaṃ sarvānukramānubhāṣaṇaṃ niṣprayojanam /",
  "SA15bsa064_u:341_4": "dūṣaṇavādinā dūṣaṇe vaktavye yanna tatropayujyate tasyābhidānamadoṣodbhāvanam /",
  "SA15bsa064_u:341_5": "dviruktiśca / iti sakṛt sarvānubhāṣaṇaṃ parājayādhikaraṇaṃ vācyam /",
  "SA15bsa064_u:342_0": "tathāstviti cet / syādetat / uktametadarthāntaraṃ nigrahasthānamiti /",
  "SA15bsa064_u:342_1": "tatra sādhane yataḥ kutaścit prasaṅgādinā nāntarīyakābhidhāna /",
  "SA15bsa064_u:342_2": "['nāntarīyakābhidhānaṃ?] vādino 'rthāntaragamanameveti sa nigrahārhaḥ /",
  "SA15bsa064_u:342_3": "na kaścit kvacit kriyamāṇaprasaṅgo na prayujyate,",
  "SA15bsa064_u:342_4": "nāpi tat tasyānubhāṣaṇīyam / na cedamapyasmābhiranujñāyate- sarvaṃ prāk sakṛdvaktavyaṃ,",
  "SA15bsa064_u:342_5": "paścāddūṣaṇamiti / kintu dūṣayatāvaśyaṃ viṣayo darśanīyaḥ,",
  "SA15bsa064_u:343_0": "[Vn_125]",
  "SA15bsa064_u:343_1": "78. evaṃ tarhi nānanubhāṣaṇaṃ pṛthag nigrahasthānaṃ vācyam,",
  "SA15bsa064_u:343_2": "apratibhayā gatatvāt / uttarasya hyapratipattirapratibhā [nyā.",
  "SA15bsa064_u:343_3": "sū. 5.2.18] / na cottaraviṣayamapradarśayan uttaraṃ pratipattuṃ sararthaḥ /",
  "SA15bsa064_u:343_4": "na hyanākṣiptānuttarapratipattikamananubhāṣaṇam /",
  "SA15bsa064_u:343_5": "tenānanubhāṣaṇasya vyāpikāyāmapratibhāyāṃ vihitaṃ nigrahasthānatvam ananubhāṣaṇam [ananubhāṣaṇe?] /",
  "SA15bsa064_u:343_6": "gavyaparāmṛṣṭatadbhedāyāṃ vihitamiva sāsnādimattvaṃ bāhuleye 'pi /",
  "SA15bsa064_u:343_7": "tasmādpratibhaiva nigrahādhikaraṇatvena vā [vācyā?] nānanubhāṣaṇam /",
  "SA15bsa064_u:344_0": "[Vn_126]",
  "SA15bsa064_u:344_1": "kaścāyaṃsamayaniyamastrirabhihitasyānanubhāṣaṇamiti? yadi tāvat parapratyāyanārthā pravṛttiḥ,",
  "SA15bsa064_u:344_2": "kiṃ trirabhidhīyeta? tathā tathā sa grāhaṇīyo yathāsya pratipattirbhavati /",
  "SA15bsa064_u:344_3": "atha paropatāpanārthā tadāpi kiṃ trirabhidhīyate? sākṣiṇāṃ karṇe nivedya prativādī kaṣṭāpratītadrutasaṃkṣisādibhirupadrotavyaḥ,",
  "SA15bsa064_u:344_4": "yathottarapratipattivimūḍhastūṣṇīmbhavati /",
  "SA15bsa064_u:344_5": "na hi paropatāpanakrame kaścinnyāyaḥ,",
  "SA15bsa064_u:344_6": "yena kaṣṭāpratītaprayogadrutoccāritā nivāryante,",
  "SA15bsa064_u:344_7": "trirabhidhānaṃ vā vidhīyate /",
  "SA15bsa064_u:344_8": "na ca paropatāpāya santaḥ pravartante,",
  "SA15bsa064_u:344_9": "śāstrāṇi vā praṇīyante ityado vakttavyam ! tasmāttāvadvaktavyaṃ,",
  "SA15bsa064_u:345_0": "agrahaṇasāmarthye prāgeva vā paricchinnasāmarthye parihartavyaḥ punaranupratibodhyeti /",
  "SA15bsa064_u:346_0": "[Vn_127]",
  "SA15bsa064_u:346_1": "79. [15.] \"avijñātamajñānam /\" [nyā.sū. 5.2.17] vijñātaṃ parṣadā prativādinā yadavijñātaṃ tadajñānaṃ nāma nigrahasthānam /",
  "SA15bsa064_u:346_2": "arthe khalvavijñāte na tasya pratiṣedhaṃ brūyāditi /",
  "SA15bsa064_u:347_0": "etadapyananubhāṣaṇavadatreti tatraiva gamyatvādavācyam /",
  "SA15bsa064_u:347_1": "yathānanubhāṣaṇe 'pradarśitaviṣayatvāduttarapratipattiraśakyeti anuttarapratipattyaiva nigrahasthānatvam;",
  "SA15bsa064_u:347_2": "uttaraviṣayapradarśanaprasaṅgamantareṇānubhāṣaṇasya vaiyarthyāt /",
  "SA15bsa064_u:348_0": "tathājñāne 'pyuttarāpratipattyaiva nigrahasthānatvam /",
  "SA15bsa064_u:348_1": "ajānānaḥ kathamuttaram uttaraviṣayaṃ ca brūyāt? iti viṣayājñānamuttarājñānaṃ ca nigrahasthānam /",
  "SA15bsa064_u:348_2": "anyathā evaṃ sati apratibhayā [? apratibhāyā] nirviṣayatvāt /",
  "SA15bsa064_u:349_0": "[Vn_128]",
  "SA15bsa064_u:349_1": "anavadhāritārtho hi nānubhāṣate,",
  "SA15bsa064_u:349_2": "ananubhāṣamāṇo viṣayamupadarśyottaraṃ pratipattuṃ na śaknuyādityuttaraṃ na pratipadyeta;",
  "SA15bsa064_u:349_3": "jñātottaratadviṣayasyottarāpratipatterasambhavāt /",
  "SA15bsa064_u:349_4": "ubhayametaduttarāpratipatteḥ kāraṇamiti /",
  "SA15bsa064_u:350_0": "tadabhāve pratipattirbhavatyeveti tayoḥ pṛthagvacane 'pratibhāyāḥ ko viṣaya iti vaktavyam ! nirviṣayatvādavācyaiva syāt /",
  "SA15bsa064_u:351_0": "[Vn_129]",
  "SA15bsa064_u:351_1": "80. nottarajñānam [? nottarājñānam] ajñānam /",
  "SA15bsa064_u:351_2": "kiṃ tarhi? viṣayājñānam / jñāte hi viṣaye uttarājñānāt tanna pratipadyeteti asti viṣayo 'pratibhāyā iti cet /",
  "SA15bsa064_u:351_3": "evaṃ tarhi ananubhāṣaṇaṃ nirviṣayam;",
  "SA15bsa064_u:351_4": "ajñānenākṣepāt / na hi viṣayaṃ samyak pratipadyamānaḥ kaścinnānubhāṣeteti nānanubhāṣaṇaṃ pṛthag vācyam /",
  "SA15bsa064_u:352_0": "uttarājñānasya cākṣepāt / viṣayājñānenottarājñānamapyākṣiptameva na hi viṣayamajānannuttaraṃ jānātīti naivāpratibhāyā viṣayo 'sti /",
  "SA15bsa064_u:353_0": "jñāte 'pi viṣaye punaruttarājñānamapratibhāyā viṣaya iti cet /",
  "SA15bsa064_u:353_1": "evaṃ tarhi viṣayottarājñānayorapi prabhedāt nigrahasthānāntarālavācyāni [nigrahasthānāntarāṇi vācyāni?] /",
  "SA15bsa064_u:353_2": "yathājñānasya viṣayo jñānam [? viṣayājñānam] uttarājñānamiti prabhedādasatyapi guṇātiśaye nigrahasthānāntaravyavasthā kriyate,",
  "SA15bsa064_u:353_3": "tathājñānayorapi sarvottarājñānamityādi prabhedānnigrahasthānāntarāṇi kiṃ nocyante? na cobhayasyāpyajñānasya [Vn_130] saṃgrahavacane doṣaḥ,",
  "SA15bsa064_u:353_4": "guṇastu lāghavasaṃjñaḥ syāditi saṃgrahavacanaṃ nyāyyam /",
  "SA15bsa064_u:353_5": "tasmādananubhāṣaṇājñānayorapratibhāviṣayatvānna pṛthagvacanam /",
  "SA15bsa064_u:354_0": "api ca - na pūrvottarapakṣavādino hetvābhāsāpratibhābhyāmanyat nigrahasthānaṃ nyāyyamasti,",
  "SA15bsa064_u:354_1": "tadubhayavacanenaiva sarvamuktamiti /",
  "SA15bsa064_u:354_2": "tadubhayākṣiseṣu prabhedeṣu guṇātiśayamantareṇa vacanādare 'tiprasaṅgāt vyarthaḥ prapañca iti /",
  "SA15bsa064_u:355_0": "[Vn_131]",
  "SA15bsa064_u:355_1": "81. [16.] \"uttarasyāpratipattirapratibhā /",
  "SA15bsa064_u:355_2": "\" [nyā.sū. 5.2.18] parapakṣapratiṣedhe uttaraṃ yadā na pratipadyate,",
  "SA15bsa064_u:356_0": "[Vn_132]",
  "SA15bsa064_u:356_1": "sādhanavacanānantaraṃ prativiṣayamuttare vyarthaṃ tadajñānakramaghoṣaṇaślokapāṭhādinā kālaṃ gamayan kartavyāpratipattyā nigrahārha iti nyāyyaṃ nigrahasthānamiti /",
  "SA15bsa064_u:357_0": "82. [17.] \"kāryavyāsaṅgāt kathāvicchedo vikṣepaḥ /",
  "SA15bsa064_u:357_1": "\" [nyā. sū. 5.2.20] yatkiñcit kartavyaṃ vyāsajya kathāṃ vicchinatti /",
  "SA15bsa064_u:357_2": "'idaṃ me karaṇīyaṃ prahīyate,",
  "SA15bsa064_u:357_3": "asminnavasite paścāt kariṣyāmi /",
  "SA15bsa064_u:357_4": "pratiśyākalāme kaṇṭhaṃ kṣiṇoti';",
  "SA15bsa064_u:357_5": "- ityevamādinā kathāṃ vicchinatti /",
  "SA15bsa064_u:357_6": "sa vikṣepo nāma nigrahasthānamekataranigrahāntāyāṃ kathāyāṃ svayameva kathāntaṃ pratipadyate iti /",
  "SA15bsa064_u:358_0": "idamapi yadi pūrvapakṣavādī kuryād vyājopakṣepamātreṇa,",
  "SA15bsa064_u:358_1": "na punarbhūtasya tathāvidhakathoparodhinaḥ karyasya bhāve,",
  "SA15bsa064_u:358_2": "tasya svasādhanāsāmarthyaparicchedādeva vikṣepaḥ syāt /",
  "SA15bsa064_u:358_3": "tathā cedamarthāntaragamane evāntarbhavet;",
  "SA15bsa064_u:358_4": "asamarthasādhanābhidhānāt [Vn_133] hetvābhāseṣu vā /",
  "SA15bsa064_u:358_5": "prakṛtasādhanāsambaddhapratipatteśca nirarthakāpārthakābhyāṃ ca na bhidyate /",
  "SA15bsa064_u:358_6": "atiprasaṅgaścaivamprakārāṇāmasambaddhasādhanavākyapratipattibhedānāṃ pṛthag nigrahasthānavyavasthāpane proktaḥ /",
  "SA15bsa064_u:359_0": "athottaravādī evaṃ vikṣipet, sādhanānantaram uttare pratipattavye tadapratipattyā vikṣepapratipattirapratibhāyāmarthāntare vāntarbhavati /",
  "SA15bsa064_u:360_0": "[Vn_134]",
  "SA15bsa064_u:360_1": "83. nanu nāvaśyaṃ sādhanadūṣaṇābhyāmeva sarvasya pratipattiḥ,",
  "SA15bsa064_u:360_2": "yena sarvā vādiprativādinorna samyak pratipatterhetvābhāse 'rthe pratibhāyāṃ vāntarbhavāt /",
  "SA15bsa064_u:360_3": "bhavati hi anibaddhenāpi kathāprapañcena vivāda iti /",
  "SA15bsa064_u:360_4": "na; asambhavāt / ekatrādhikaraṇe viruddhābhyupagamayorvivādaḥ syāt;",
  "SA15bsa064_u:360_5": "aviruddhābhyupagamayoranabhyupagamayorvā virodhābhāvāt /",
  "SA15bsa064_u:360_6": "tatrāvaśyamekasya vāgvacanapravṛttiḥ;",
  "SA15bsa064_u:360_7": "yugapatpravṛttau parasparavacanagrahaṇāvadhāraṇottarāṇāmasambhavena pravṛttivaiphalyāt svasthātmanāmapravṛtteḥ /",
  "SA15bsa064_u:360_8": "tena ca svopagamopanyāse 'vaśyaṃ sādhanaṃ vaktavyaṃ;",
  "SA15bsa064_u:360_9": "anyathā pareṣāmaprattipatteḥ /",
  "SA15bsa064_u:360_10": "apareṇa ca tatsambandhi dūṣaṇam /",
  "SA15bsa064_u:360_11": "ubhayorasamyakpratipattau hetvābhāsāpratibhayoḥ prasaṅga iti sarvo nyāyapravṛttaḥ pūrvottarapakṣopanyāso dvayaṃ nātipatati /",
  "SA15bsa064_u:361_0": "etenaiva vitaṇḍā pratyuktā; abhyupagamābhāve vivādābhāvāt /",
  "SA15bsa064_u:362_0": "[Vn_136]",
  "SA15bsa064_u:362_1": "84. yadā tarhyabhyupagamya vādaṃ viphalatayā na kiñcid vakti,",
  "SA15bsa064_u:362_2": "anyadvā yatkiñcit pralapati, tadā kathaṃ hetvābhāsāntarbhāvaḥ?",
  "SA15bsa064_u:363_0": "asamarthitasādhanābhidhāne evamuktam /",
  "SA15bsa064_u:363_1": "anabhidhānānyābhidhānayorapi parājaya evetyuktam;",
  "SA15bsa064_u:363_2": "abhyupagamya vādamasādhanāṅgavacanāt /",
  "SA15bsa064_u:364_0": "etenādhikasya punaruktasya ca pratijñādervacanasya na nigrahasthānatvaṃ vyākhyātam /",
  "SA15bsa064_u:364_1": "tadapi hi pratipāditārthaviparyayatvātsādhanasāmarthyavidhānamapratītapratyayatayā na lakṣaṇāt sādhanasya /",
  "SA15bsa064_u:364_2": "asādhanāṅgavacanamiti nigrahasthānamiti /",
  "SA15bsa064_u:365_0": "[Vn_137]",
  "SA15bsa064_u:365_1": "85 [18.] : \"svapakṣadoṣābhyupagamāt parapakṣe doṣaprasaṅgo matānujñā /",
  "SA15bsa064_u:365_2": "\" [nyā. sū. 5.2.21] yaḥ pareṇa coditaṃ doṣamanuddhṛtya bhavato 'pyayaṃ doṣa iti bravīti,",
  "SA15bsa064_u:365_3": "yathā - 'bhavāṃścauraḥ puruṣatvāt';",
  "SA15bsa064_u:365_4": "ityukte sa taṃ prati brūyād- bhavānapīti /",
  "SA15bsa064_u:365_5": "sa svapakṣe doṣābhyupagamāt parapakṣe taṃ doṣaṃ prasañjayan paramatamanujānātīti matānujñā nigrahasthānamiti /",
  "SA15bsa064_u:366_0": "atrāpi yadi puruṣatvāccauro bhavānapi syāt,",
  "SA15bsa064_u:366_1": "na ca bhavatātmaivamiṣṭaḥ, tasmānnāyaṃ cauryaheturiti yadyayamabhiprāyaḥ,",
  "SA15bsa064_u:366_2": "tadā na kaściddoṣaḥ, anabhimate tadātmani cauratvena hetudarśane dūṣaṇāt /",
  "SA15bsa064_u:367_0": "prasaṅgamantareṇaivamṛjunaiva krameṇa kiṃ na vyabhicārita iti cet /",
  "SA15bsa064_u:367_1": "yatkiñcidetat / santi hyevamprakārā api vyavahārā loka iti /",
  "SA15bsa064_u:368_0": "atha tadupakṣepamabhyupagacchati,",
  "SA15bsa064_u:368_1": "etadapi uttarāpratipattyaiva tatsādhane nigrahārhaḥ /",
  "SA15bsa064_u:368_2": "nāparatra; svadoṣopakṣepāt / tatsādhananirdoṣatāyāṃ hi tadabhyupagama evottarāpratipattiriti tāvataiva pūrvamāpannanigrahasya paradoṣopakṣepasyānapekṣaṇīyatvāditi /",
  "SA15bsa064_u:369_0": "[Vn_139]",
  "SA15bsa064_u:369_1": "86. [19.] \"nigrahaprāptasyānigrahaḥ paryanuyojyopakṣaṇam /",
  "SA15bsa064_u:369_2": "\" [nyā.sū. 5.2.22]paryanuyojyo gāma nigrahopapattyā codanīyaḥ /",
  "SA15bsa064_u:369_3": "tasyopekṣaṇaṃ nigrahaprāptau satyananuyogaḥ /",
  "SA15bsa064_u:369_4": "etacca 'kasya parājayaḥ'; ityanuyuktayā parṣadā vaktavyaṃ,",
  "SA15bsa064_u:369_5": "na khalu nigrahaprāptaḥ svakaupīnaṃ vivṛṇuyāditi /",
  "SA15bsa064_u:370_0": "atrāpi yadi sādhanavādinaṃ nigrahaprāptamuttaravādī na paryanuyuṅkte,",
  "SA15bsa064_u:370_1": "aprati- bhaivāsyottarāpratipatteriti na paryanuyojyopekṣaṇaṃ pṛthag nigrahasthānam /",
  "SA15bsa064_u:370_2": "nyāyacintāyāṃ punarna dvayorekasyāpyatra jayaparajājayau;",
  "SA15bsa064_u:370_3": "sādhanābhāsenārthāpratipādanāt,",
  "SA15bsa064_u:371_0": "[Vn_140]",
  "SA15bsa064_u:371_1": "87. atha kañciddoṣamudbhāvayati, kañcinna, na tadā nigrahamarhati; uttarapratipatteḥ /",
  "SA15bsa064_u:372_0": "arhatyeva, sato doṣasyānudbhāvanāditi cet / na santa iti kṛtvā sarve doṣā avaśyaṃ vaktavyāḥ /",
  "SA15bsa064_u:373_0": "avacane vā nigrahaḥ; ekenāpi tatsādhanavighātādekasādhanavacanavat /",
  "SA15bsa064_u:374_0": "yathaikasyārthasyānekasādhanasadbhāve 'pyekenaiva sādhanena tatsiddherna sarvopādānam iti na doṣamudbhāvayannevāparasyānudbhāvanānnigrahārhaḥ pūrvavat /",
  "SA15bsa064_u:375_0": "atha pūrvapakṣavādī uttarapakṣavādinaṃ nigrahaprāptaṃ na nigṛṇhāti,",
  "SA15bsa064_u:375_1": "tadā tayornyāye naikasyāpi pūrvavat jayaparājayau;",
  "SA15bsa064_u:375_2": "doṣābhāsaṃ bruvāṇamuttaravādinaṃ svasādhanādanutsārayato 'samarthitasādhanatvānna jayo vādinaḥ;",
  "SA15bsa064_u:375_3": "sarvadoṣāsambhavapradarśanena sādhanāṅgāsamarthanāt /",
  "SA15bsa064_u:376_0": "tasmādevamapi na paryanuyojyopekṣaṇaṃ nāma parājayādhikaraṇamiti /",
  "SA15bsa064_u:377_0": "[Vn_141]",
  "SA15bsa064_u:377_1": "88. [20.] \"anigrahasthāne nigrahasthānānuyogo niranuyojyānuyogaḥ /",
  "SA15bsa064_u:377_2": "\" [nyā. sū. 5.2.23] nigrahasthānalakṣaṇasya mithyāvyavasāyādanigrahasthāne nigṛhīto 'sīti paraṃ bruvan niranuyojyānuyogānnigṛhīto vaktavyaḥ /",
  "SA15bsa064_u:378_0": "[Vn_142]",
  "SA15bsa064_u:378_1": "atrāpi yadi tatsādhanavādinamabhūtaistaddoṣairuttaravādyabhiyuñjīta,",
  "SA15bsa064_u:378_2": "so 'sthāne nirdoṣe nigrahasthānasya niyoktodbhāvayitā na bhavati tathā /",
  "SA15bsa064_u:378_3": "bhūtadoṣodbhāvanalakṣaṇasyottarasyā- pratipatteritareṇottarābhāsatve pratipādite 'pratibhayaiva nigṛhīta iti nedamato nigrahasthānāntaram /",
  "SA15bsa064_u:379_0": "athottaravādinaṃ sādhanadoṣamudbhāvayantamaparo doṣābhāsavacanenābhiyuñjīta,",
  "SA15bsa064_u:379_1": "tasya tena bhūtadoṣatve pratipādite sādhanābhāsavacanenaiva nigṛhīta iti /",
  "SA15bsa064_u:380_0": "evamapi nedaṃ hetvābhāsebhyo bhidyate /",
  "SA15bsa064_u:380_1": "avaśyaṃ hi viṣayāntaraprāptyarthaṃ hetvābhāsā nigrahasthānatvena vaktavyāḥ,",
  "SA15bsa064_u:380_2": "taduktāvaparoktiranarthiketi /",
  "SA15bsa064_u:381_0": "[Vn_143]",
  "SA15bsa064_u:381_1": "89. [21.] \"siddhāntamabhyupetyāniyamāt kathāprasaṅgo 'pasiddhāntaḥ /",
  "SA15bsa064_u:381_2": "\" [nyā. sū. 5.2.24] kasyacidarthasya tathābhāvaṃ pratijñāya pratijñātārthaviparyayāt kathāprasaṅgaṃ kurvato 'pasiddhānto vijñeyaḥ /",
  "SA15bsa064_u:381_3": "tathā 'na sato vināśaḥ, nāsadutpadyate'; iti siddhāntamabhyupetya pakṣamavasthāpayati - 'ekāntā prakṛtiḥ vyaktasya avyaktalakṣaṇā;",
  "SA15bsa064_u:381_4": "vikārāṇām anvayadarśanāt / mṛdanvayānāṃ śarāvādīnāṃ dṛṣṭamekaprakṛtikatvam /",
  "SA15bsa064_u:381_5": "tathā cāyaṃ vyaktabhedaḥ sukhaduḥkhamohasamanvito gṛhyate,",
  "SA15bsa064_u:382_0": "sa evamuktavān paryanuyujyate - atha prakṛtirvikāra iti kathaṃ lakṣayitavyam? yasyāvasthitasya dharmāntaranivṛttau dharmāntaraṃ pravartate sā prakṛtiḥ,",
  "SA15bsa064_u:382_1": "yat tad dharmāntaraṃ sa vikāra iti /",
  "SA15bsa064_u:382_2": "so 'yaṃ prakṛtārthaviparyayādaniyamāt kathāṃ prasañjayati /",
  "SA15bsa064_u:382_3": "pratijñātaṃ cānena - 'nāsadāvirbhavati,",
  "SA15bsa064_u:383_0": "[Vn_145]",
  "SA15bsa064_u:383_1": "90. sadasatośca tirobhāvāvirbhāvāvantaraṇa na kasyacit pravṛttyuparamaḥ,",
  "SA15bsa064_u:383_2": "pravṛttirvā- ityevaṃ pratyavasthite yadi sa sata ātmahānamasataścātmalābhamabhyupaiti,",
  "SA15bsa064_u:384_0": "ito 'pi na kaścidaniyamāt kathāprasaṅgo yattenopagataṃ nāsadutpadyate na sadvinaśyati';",
  "SA15bsa064_u:384_1": "iti tasya samarthanāyedamuktam 'ekaprakṛtikamidaṃ vyaktamanvayadarśanād';",
  "SA15bsa064_u:384_2": "iti / tatraikā prakṛtiḥ sukhaduḥkhamohāstadavibhaktayonikam idaṃ vyaktaṃ,",
  "SA15bsa064_u:384_3": "tadanvayadarśanāt / vyaktasya tatsvabhāvatābhedopalabdheriti /",
  "SA15bsa064_u:385_0": "sukhādīnāmutpattivināśābhyupagamābhāvāt sarvasya tadātmakasya notpatti- vināśāviti siddhaṃ bhavati /",
  "SA15bsa064_u:386_0": "[Vn_146]",
  "SA15bsa064_u:386_1": "91. atra taduktasya hetordoṣamanudbhāvya vikāraprakṛtilakṣaṇaṃ pṛcchan svayamayaṃ prakṛtāsambandhena aniyamāt kathāṃ pravartayati /",
  "SA15bsa064_u:386_2": "tatredaṃ syād vācyaṃ - vyaktaṃ nāma pravṛttinivṛttidharmakaṃ,",
  "SA15bsa064_u:386_3": "na tathā sukhādayaḥ, vyaktasya sukhādyanvaye sukhādisvabhāvatā pravṛttinivṛttidharmatālakṣaṇamavahīyata iti /",
  "SA15bsa064_u:386_4": "na tadrahitasukhādisvabhāvatā,",
  "SA15bsa064_u:386_5": "vyaktalakṣaṇavirodhāditi, sukhādyanvayadarśanādityasiddho heturiti /",
  "SA15bsa064_u:387_0": "evaṃ hi tasya sādhanadoṣodbhāvanena pakṣo dūṣito bhavati /",
  "SA15bsa064_u:387_1": "so 'nupasaṃhṛtya sādhanadoṣaṃ,",
  "SA15bsa064_u:387_2": "kathāṃ pratānayan svadoṣaṃ paratropakṣipati /",
  "SA15bsa064_u:388_0": "ayameva doṣo 'nena prakāreṇocyate iti cet /",
  "SA15bsa064_u:389_0": "eṣa naimittikānāṃ viṣayaḥ, na lokaḥ śabdairapratipāditamarthaṃ pratipattuṃ samartha iti,",
  "SA15bsa064_u:389_1": "sa evāyaṃ bhaṇḍālekhyanyāyo 'trāpi /",
  "SA15bsa064_u:390_0": "yathoktena nyāyena pūrvakasyāsādhanāṅgasyāsiddhasya hetorabhidhānādeva nigrahaḥ,",
  "SA15bsa064_u:390_1": "nāpi niyamāt [aniyamāt?] kathāprasaṅgāt iti idamapi hetvābhāseṣvantarbhāvāt na pṛthagvācyam /",
  "SA15bsa064_u:391_0": "[Vn_148]",
  "SA15bsa064_u:391_1": "92. [22.] \"hetvābhāsāścayathoktāḥ /\" [nyā.sū. 5.2.25] hetvābhāsāśca nitrahasthānāni /",
  "SA15bsa064_u:391_2": "kiṃ punarlakṣaṇāntarayogād hetvābhāsā nigrahasthānatvamāpadyante,",
  "SA15bsa064_u:391_3": "yathā pramāṇāni prameyatvam? ityata āha yathoktahetvābhāsalakṣaṇenaiva nigrahasthānabhāva iti /",
  "SA15bsa064_u:392_0": "atrāpi yathoktatvāccintyemeva - kiṃ te yathā lakṣitaprabhedāstathaiva,",
  "SA15bsa064_u:392_1": "āhosvidanyathaiveti? tattu cintyamānamihātiprasajyate iti na pratanyate /",
  "SA15bsa064_u:392_2": "hetvābhāsāśca yathānyāyaṃ nigrahasthānamiti,",
  "SA15bsa064_u:393_0": "[Vn_149]",
  "SA15bsa064_u:393_1": "93. loke 'vidyātimirapaṭalollekhanastattvadṛṣṭer",
  "SA15bsa064_u:393_2": "vādanyāyaḥ parahitarataireṣa sadbhiḥ praṇītaḥ /",
  "SA15bsa064_u:393_3": "tattvālokaṃ timirayati taṃ durvidagdho jano 'yaṃ,",
  "SA15bsa064_u:393_4": "tasmādyatnaḥ kṛta iha mayā tatsamujjvālanāya //",
  "SA15bsa064_u:394_0": "vādanyāyo nāma prakaraṇaṃ samāptam /",
  "SA15bsa064_u:394_1": "[kṛtiriyamācāryadharmakīrticaraṇānām]"
}