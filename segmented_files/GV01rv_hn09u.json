{
  "GV01rv_hn09u:0": "Ṛgveda 9",
  "GV01rv_hn09u:1": "RV_9,001.01a svādiṣṭhayā madiṣṭhayā pavasva soma dhārayā |",
  "GV01rv_hn09u:2": "RV_9,001.01c indrāya pātave sutaḥ ||",
  "GV01rv_hn09u:3": "RV_9,001.02a rakṣohā viśvacarṣaṇir abhi yonim ayohatam |",
  "GV01rv_hn09u:4": "RV_9,001.02c druṇā sadhastham āsadat ||",
  "GV01rv_hn09u:5": "RV_9,001.03a varivodhātamo bhava maṃhiṣṭho vṛtrahantamaḥ |",
  "GV01rv_hn09u:6": "RV_9,001.03c parṣi rādho maghonām ||",
  "GV01rv_hn09u:7": "RV_9,001.04a abhy arṣa mahānāṃ devānāṃ vītim andhasā |",
  "GV01rv_hn09u:8": "RV_9,001.04c abhi vājam uta śravaḥ ||",
  "GV01rv_hn09u:9": "RV_9,001.05a tvām acchā carāmasi tad id arthaṃ dive-dive |",
  "GV01rv_hn09u:10": "RV_9,001.05c indo tve na āśasaḥ ||",
  "GV01rv_hn09u:11": "RV_9,001.06a punāti te parisrutaṃ somaṃ sūryasya duhitā |",
  "GV01rv_hn09u:12": "RV_9,001.06c vāreṇa śaśvatā tanā ||",
  "GV01rv_hn09u:13": "RV_9,001.07a tam īm aṇvīḥ samarya ā gṛbhṇanti yoṣaṇo daśa |",
  "GV01rv_hn09u:14": "RV_9,001.07c svasāraḥ pārye divi ||",
  "GV01rv_hn09u:15": "RV_9,001.08a tam īṃ hinvanty agruvo dhamanti bākuraṃ dṛtim |",
  "GV01rv_hn09u:16": "RV_9,001.08c tridhātu vāraṇam madhu ||",
  "GV01rv_hn09u:17": "RV_9,001.09a abhīmam aghnyā uta śrīṇanti dhenavaḥ śiśum |",
  "GV01rv_hn09u:18": "RV_9,001.09c somam indrāya pātave ||",
  "GV01rv_hn09u:19": "RV_9,001.10a asyed indro madeṣv ā viśvā vṛtrāṇi jighnate |",
  "GV01rv_hn09u:20": "RV_9,001.10c śūro maghā ca maṃhate ||",
  "GV01rv_hn09u:21": "RV_9,002.01a pavasva devavīr ati pavitraṃ soma raṃhyā |",
  "GV01rv_hn09u:22": "RV_9,002.01c indram indo vṛṣā viśa ||",
  "GV01rv_hn09u:23": "RV_9,002.02a ā vacyasva mahi psaro vṛṣendo dyumnavattamaḥ |",
  "GV01rv_hn09u:24": "RV_9,002.02c ā yoniṃ dharṇasiḥ sadaḥ ||",
  "GV01rv_hn09u:25": "RV_9,002.03a adhukṣata priyam madhu dhārā sutasya vedhasaḥ |",
  "GV01rv_hn09u:26": "RV_9,002.03c apo vasiṣṭa sukratuḥ ||",
  "GV01rv_hn09u:27": "RV_9,002.04a mahāntaṃ tvā mahīr anv āpo arṣanti sindhavaḥ |",
  "GV01rv_hn09u:28": "RV_9,002.04c yad gobhir vāsayiṣyase ||",
  "GV01rv_hn09u:29": "RV_9,002.05a samudro apsu māmṛje viṣṭambho dharuṇo divaḥ |",
  "GV01rv_hn09u:30": "RV_9,002.05c somaḥ pavitre asmayuḥ ||",
  "GV01rv_hn09u:31": "RV_9,002.06a acikradad vṛṣā harir mahān mitro na darśataḥ |",
  "GV01rv_hn09u:32": "RV_9,002.06c saṃ sūryeṇa rocate ||",
  "GV01rv_hn09u:33": "RV_9,002.07a giras ta inda ojasā marmṛjyante apasyuvaḥ |",
  "GV01rv_hn09u:34": "RV_9,002.07c yābhir madāya śumbhase ||",
  "GV01rv_hn09u:35": "RV_9,002.08a taṃ tvā madāya ghṛṣvaya u lokakṛtnum īmahe |",
  "GV01rv_hn09u:36": "RV_9,002.08c tava praśastayo mahīḥ ||",
  "GV01rv_hn09u:37": "RV_9,002.09a asmabhyam indav indrayur madhvaḥ pavasva dhārayā |",
  "GV01rv_hn09u:38": "RV_9,002.09c parjanyo vṛṣṭimāṃ iva ||",
  "GV01rv_hn09u:39": "RV_9,002.10a goṣā indo nṛṣā asy aśvasā vājasā uta |",
  "GV01rv_hn09u:40": "RV_9,002.10c ātmā yajñasya pūrvyaḥ ||",
  "GV01rv_hn09u:41": "RV_9,003.01a eṣa devo amartyaḥ parṇavīr iva dīyati |",
  "GV01rv_hn09u:42": "RV_9,003.01c abhi droṇāny āsadam ||",
  "GV01rv_hn09u:43": "RV_9,003.02a eṣa devo vipā kṛto 'ti hvarāṃsi dhāvati |",
  "GV01rv_hn09u:44": "RV_9,003.02c pavamāno adābhyaḥ ||",
  "GV01rv_hn09u:45": "RV_9,003.03a eṣa devo vipanyubhiḥ pavamāna ṛtāyubhiḥ |",
  "GV01rv_hn09u:46": "RV_9,003.03c harir vājāya mṛjyate ||",
  "GV01rv_hn09u:47": "RV_9,003.04a eṣa viśvāni vāryā śūro yann iva satvabhiḥ |",
  "GV01rv_hn09u:48": "RV_9,003.04c pavamānaḥ siṣāsati ||",
  "GV01rv_hn09u:49": "RV_9,003.05a eṣa devo ratharyati pavamāno daśasyati |",
  "GV01rv_hn09u:50": "RV_9,003.05c āviṣ kṛṇoti vagvanum ||",
  "GV01rv_hn09u:51": "RV_9,003.06a eṣa viprair abhiṣṭuto 'po devo vi gāhate |",
  "GV01rv_hn09u:52": "RV_9,003.06c dadhad ratnāni dāśuṣe ||",
  "GV01rv_hn09u:53": "RV_9,003.07a eṣa divaṃ vi dhāvati tiro rajāṃsi dhārayā |",
  "GV01rv_hn09u:54": "RV_9,003.07c pavamānaḥ kanikradat ||",
  "GV01rv_hn09u:55": "RV_9,003.08a eṣa divaṃ vy āsarat tiro rajāṃsy aspṛtaḥ |",
  "GV01rv_hn09u:56": "RV_9,003.08c pavamānaḥ svadhvaraḥ ||",
  "GV01rv_hn09u:57": "RV_9,003.09a eṣa pratnena janmanā devo devebhyaḥ sutaḥ |",
  "GV01rv_hn09u:58": "RV_9,003.09c hariḥ pavitre arṣati ||",
  "GV01rv_hn09u:59": "RV_9,003.10a eṣa u sya puruvrato jajñāno janayann iṣaḥ |",
  "GV01rv_hn09u:60": "RV_9,003.10c dhārayā pavate sutaḥ ||",
  "GV01rv_hn09u:61": "RV_9,004.01a sanā ca soma jeṣi ca pavamāna mahi śravaḥ |",
  "GV01rv_hn09u:62": "RV_9,004.01c athā no vasyasas kṛdhi ||",
  "GV01rv_hn09u:63": "RV_9,004.02a sanā jyotiḥ sanā svar viśvā ca soma saubhagā |",
  "GV01rv_hn09u:64": "RV_9,004.02c athā no vasyasas kṛdhi ||",
  "GV01rv_hn09u:65": "RV_9,004.03a sanā dakṣam uta kratum apa soma mṛdho jahi |",
  "GV01rv_hn09u:66": "RV_9,004.03c athā no vasyasas kṛdhi ||",
  "GV01rv_hn09u:67": "RV_9,004.04a pavītāraḥ punītana somam indrāya pātave |",
  "GV01rv_hn09u:68": "RV_9,004.04c athā no vasyasas kṛdhi ||",
  "GV01rv_hn09u:69": "RV_9,004.05a tvaṃ sūrye na ā bhaja tava kratvā tavotibhiḥ |",
  "GV01rv_hn09u:70": "RV_9,004.05c athā no vasyasas kṛdhi ||",
  "GV01rv_hn09u:71": "RV_9,004.06a tava kratvā tavotibhir jyok paśyema sūryam |",
  "GV01rv_hn09u:72": "RV_9,004.06c athā no vasyasas kṛdhi ||",
  "GV01rv_hn09u:73": "RV_9,004.07a abhy arṣa svāyudha soma dvibarhasaṃ rayim |",
  "GV01rv_hn09u:74": "RV_9,004.07c athā no vasyasas kṛdhi ||",
  "GV01rv_hn09u:75": "RV_9,004.08a abhy arṣānapacyuto rayiṃ samatsu sāsahiḥ |",
  "GV01rv_hn09u:76": "RV_9,004.08c athā no vasyasas kṛdhi ||",
  "GV01rv_hn09u:77": "RV_9,004.09a tvāṃ yajñair avīvṛdhan pavamāna vidharmaṇi |",
  "GV01rv_hn09u:78": "RV_9,004.09c athā no vasyasas kṛdhi ||",
  "GV01rv_hn09u:79": "RV_9,004.10a rayiṃ naś citram aśvinam indo viśvāyum ā bhara |",
  "GV01rv_hn09u:80": "RV_9,004.10c athā no vasyasas kṛdhi ||",
  "GV01rv_hn09u:81": "RV_9,005.01a samiddho viśvatas patiḥ pavamāno vi rājati |",
  "GV01rv_hn09u:82": "RV_9,005.01c prīṇan vṛṣā kanikradat ||",
  "GV01rv_hn09u:83": "RV_9,005.02a tanūnapāt pavamānaḥ śṛṅge śiśāno arṣati |",
  "GV01rv_hn09u:84": "RV_9,005.02c antarikṣeṇa rārajat ||",
  "GV01rv_hn09u:85": "RV_9,005.03a īḷenyaḥ pavamāno rayir vi rājati dyumān |",
  "GV01rv_hn09u:86": "RV_9,005.03c madhor dhārābhir ojasā ||",
  "GV01rv_hn09u:87": "RV_9,005.04a barhiḥ prācīnam ojasā pavamāna stṛṇan hariḥ |",
  "GV01rv_hn09u:88": "RV_9,005.04c deveṣu deva īyate ||",
  "GV01rv_hn09u:89": "RV_9,005.05a ud ātair jihate bṛhad dvāro devīr hiraṇyayīḥ |",
  "GV01rv_hn09u:90": "RV_9,005.05c pavamānena suṣṭutāḥ ||",
  "GV01rv_hn09u:91": "RV_9,005.06a suśilpe bṛhatī mahī pavamāno vṛṣaṇyati |",
  "GV01rv_hn09u:92": "RV_9,005.06c naktoṣāsā na darśate ||",
  "GV01rv_hn09u:93": "RV_9,005.07a ubhā devā nṛcakṣasā hotārā daivyā huve |",
  "GV01rv_hn09u:94": "RV_9,005.07c pavamāna indro vṛṣā ||",
  "GV01rv_hn09u:95": "RV_9,005.08a bhāratī pavamānasya sarasvatīḷā mahī |",
  "GV01rv_hn09u:96": "RV_9,005.08c imaṃ no yajñam ā gaman tisro devīḥ supeśasaḥ ||",
  "GV01rv_hn09u:97": "RV_9,005.09a tvaṣṭāram agrajāṃ gopām puroyāvānam ā huve |",
  "GV01rv_hn09u:98": "RV_9,005.09c indur indro vṛṣā hariḥ pavamānaḥ prajāpatiḥ ||",
  "GV01rv_hn09u:99": "RV_9,005.10a vanaspatim pavamāna madhvā sam aṅgdhi dhārayā |",
  "GV01rv_hn09u:100": "RV_9,005.10c sahasravalśaṃ haritam bhrājamānaṃ hiraṇyayam ||",
  "GV01rv_hn09u:101": "RV_9,005.11a viśve devāḥ svāhākṛtim pavamānasyā gata |",
  "GV01rv_hn09u:102": "RV_9,005.11c vāyur bṛhaspatiḥ sūryo 'gnir indraḥ sajoṣasaḥ ||",
  "GV01rv_hn09u:103": "RV_9,006.01a mandrayā soma dhārayā vṛṣā pavasva devayuḥ |",
  "GV01rv_hn09u:104": "RV_9,006.01c avyo vāreṣv asmayuḥ ||",
  "GV01rv_hn09u:105": "RV_9,006.02a abhi tyam madyam madam indav indra iti kṣara |",
  "GV01rv_hn09u:106": "RV_9,006.02c abhi vājino arvataḥ ||",
  "GV01rv_hn09u:107": "RV_9,006.03a abhi tyam pūrvyam madaṃ suvāno arṣa pavitra ā |",
  "GV01rv_hn09u:108": "RV_9,006.03c abhi vājam uta śravaḥ ||",
  "GV01rv_hn09u:109": "RV_9,006.04a anu drapsāsa indava āpo na pravatāsaran |",
  "GV01rv_hn09u:110": "RV_9,006.04c punānā indram āśata ||",
  "GV01rv_hn09u:111": "RV_9,006.05a yam atyam iva vājinam mṛjanti yoṣaṇo daśa |",
  "GV01rv_hn09u:112": "RV_9,006.05c vane krīḷantam atyavim ||",
  "GV01rv_hn09u:113": "RV_9,006.06a taṃ gobhir vṛṣaṇaṃ rasam madāya devavītaye |",
  "GV01rv_hn09u:114": "RV_9,006.06c sutam bharāya saṃ sṛja ||",
  "GV01rv_hn09u:115": "RV_9,006.07a devo devāya dhārayendrāya pavate sutaḥ |",
  "GV01rv_hn09u:116": "RV_9,006.07c payo yad asya pīpayat ||",
  "GV01rv_hn09u:117": "RV_9,006.08a ātmā yajñasya raṃhyā suṣvāṇaḥ pavate sutaḥ |",
  "GV01rv_hn09u:118": "RV_9,006.08c pratnaṃ ni pāti kāvyam ||",
  "GV01rv_hn09u:119": "RV_9,006.09a evā punāna indrayur madam madiṣṭha vītaye |",
  "GV01rv_hn09u:120": "RV_9,006.09c guhā cid dadhiṣe giraḥ ||",
  "GV01rv_hn09u:121": "RV_9,007.01a asṛgram indavaḥ pathā dharmann ṛtasya suśriyaḥ |",
  "GV01rv_hn09u:122": "RV_9,007.01c vidānā asya yojanam ||",
  "GV01rv_hn09u:123": "RV_9,007.02a pra dhārā madhvo agriyo mahīr apo vi gāhate |",
  "GV01rv_hn09u:124": "RV_9,007.02c havir haviṣṣu vandyaḥ ||",
  "GV01rv_hn09u:125": "RV_9,007.03a pra yujo vāco agriyo vṛṣāva cakradad vane |",
  "GV01rv_hn09u:126": "RV_9,007.03c sadmābhi satyo adhvaraḥ ||",
  "GV01rv_hn09u:127": "RV_9,007.04a pari yat kāvyā kavir nṛmṇā vasāno arṣati |",
  "GV01rv_hn09u:128": "RV_9,007.04c svar vājī siṣāsati ||",
  "GV01rv_hn09u:129": "RV_9,007.05a pavamāno abhi spṛdho viśo rājeva sīdati |",
  "GV01rv_hn09u:130": "RV_9,007.05c yad īm ṛṇvanti vedhasaḥ ||",
  "GV01rv_hn09u:131": "RV_9,007.06a avyo vāre pari priyo harir vaneṣu sīdati |",
  "GV01rv_hn09u:132": "RV_9,007.06c rebho vanuṣyate matī ||",
  "GV01rv_hn09u:133": "RV_9,007.07a sa vāyum indram aśvinā sākam madena gacchati |",
  "GV01rv_hn09u:134": "RV_9,007.07c raṇā yo asya dharmabhiḥ ||",
  "GV01rv_hn09u:135": "RV_9,007.08a ā mitrāvaruṇā bhagam madhvaḥ pavanta ūrmayaḥ |",
  "GV01rv_hn09u:136": "RV_9,007.08c vidānā asya śakmabhiḥ ||",
  "GV01rv_hn09u:137": "RV_9,007.09a asmabhyaṃ rodasī rayim madhvo vājasya sātaye |",
  "GV01rv_hn09u:138": "RV_9,007.09c śravo vasūni saṃ jitam ||",
  "GV01rv_hn09u:139": "RV_9,008.01a ete somā abhi priyam indrasya kāmam akṣaran |",
  "GV01rv_hn09u:140": "RV_9,008.01c vardhanto asya vīryam ||",
  "GV01rv_hn09u:141": "RV_9,008.02a punānāsaś camūṣado gacchanto vāyum aśvinā |",
  "GV01rv_hn09u:142": "RV_9,008.02c te no dhāntu suvīryam ||",
  "GV01rv_hn09u:143": "RV_9,008.03a indrasya soma rādhase punāno hārdi codaya |",
  "GV01rv_hn09u:144": "RV_9,008.03c ṛtasya yonim āsadam ||",
  "GV01rv_hn09u:145": "RV_9,008.04a mṛjanti tvā daśa kṣipo hinvanti sapta dhītayaḥ |",
  "GV01rv_hn09u:146": "RV_9,008.04c anu viprā amādiṣuḥ ||",
  "GV01rv_hn09u:147": "RV_9,008.05a devebhyas tvā madāya kaṃ sṛjānam ati meṣyaḥ |",
  "GV01rv_hn09u:148": "RV_9,008.05c saṃ gobhir vāsayāmasi ||",
  "GV01rv_hn09u:149": "RV_9,008.06a punānaḥ kalaśeṣv ā vastrāṇy aruṣo hariḥ |",
  "GV01rv_hn09u:150": "RV_9,008.06c pari gavyāny avyata ||",
  "GV01rv_hn09u:151": "RV_9,008.07a maghona ā pavasva no jahi viśvā apa dviṣaḥ |",
  "GV01rv_hn09u:152": "RV_9,008.07c indo sakhāyam ā viśa ||",
  "GV01rv_hn09u:153": "RV_9,008.08a vṛṣṭiṃ divaḥ pari srava dyumnam pṛthivyā adhi |",
  "GV01rv_hn09u:154": "RV_9,008.08c saho naḥ soma pṛtsu dhāḥ ||",
  "GV01rv_hn09u:155": "RV_9,008.09a nṛcakṣasaṃ tvā vayam indrapītaṃ svarvidam |",
  "GV01rv_hn09u:156": "RV_9,008.09c bhakṣīmahi prajām iṣam ||",
  "GV01rv_hn09u:157": "RV_9,009.01a pari priyā divaḥ kavir vayāṃsi naptyor hitaḥ |",
  "GV01rv_hn09u:158": "RV_9,009.01c suvāno yāti kavikratuḥ ||",
  "GV01rv_hn09u:159": "RV_9,009.02a pra-pra kṣayāya panyase janāya juṣṭo adruhe |",
  "GV01rv_hn09u:160": "RV_9,009.02c vīty arṣa caniṣṭhayā ||",
  "GV01rv_hn09u:161": "RV_9,009.03a sa sūnur mātarā śucir jāto jāte arocayat |",
  "GV01rv_hn09u:162": "RV_9,009.03c mahān mahī ṛtāvṛdhā ||",
  "GV01rv_hn09u:163": "RV_9,009.04a sa sapta dhītibhir hito nadyo ajinvad adruhaḥ |",
  "GV01rv_hn09u:164": "RV_9,009.04c yā ekam akṣi vāvṛdhuḥ ||",
  "GV01rv_hn09u:165": "RV_9,009.05a tā abhi santam astṛtam mahe yuvānam ā dadhuḥ |",
  "GV01rv_hn09u:166": "RV_9,009.05c indum indra tava vrate ||",
  "GV01rv_hn09u:167": "RV_9,009.06a abhi vahnir amartyaḥ sapta paśyati vāvahiḥ |",
  "GV01rv_hn09u:168": "RV_9,009.06c krivir devīr atarpayat ||",
  "GV01rv_hn09u:169": "RV_9,009.07a avā kalpeṣu naḥ pumas tamāṃsi soma yodhyā |",
  "GV01rv_hn09u:170": "RV_9,009.07c tāni punāna jaṅghanaḥ ||",
  "GV01rv_hn09u:171": "RV_9,009.08a nū navyase navīyase sūktāya sādhayā pathaḥ |",
  "GV01rv_hn09u:172": "RV_9,009.08c pratnavad rocayā rucaḥ ||",
  "GV01rv_hn09u:173": "RV_9,009.09a pavamāna mahi śravo gām aśvaṃ rāsi vīravat |",
  "GV01rv_hn09u:174": "RV_9,009.09c sanā medhāṃ sanā svaḥ ||",
  "GV01rv_hn09u:175": "RV_9,010.01a pra svānāso rathā ivārvanto na śravasyavaḥ |",
  "GV01rv_hn09u:176": "RV_9,010.01c somāso rāye akramuḥ ||",
  "GV01rv_hn09u:177": "RV_9,010.02a hinvānāso rathā iva dadhanvire gabhastyoḥ |",
  "GV01rv_hn09u:178": "RV_9,010.02c bharāsaḥ kāriṇām iva ||",
  "GV01rv_hn09u:179": "RV_9,010.03a rājāno na praśastibhiḥ somāso gobhir añjate |",
  "GV01rv_hn09u:180": "RV_9,010.03c yajño na sapta dhātṛbhiḥ ||",
  "GV01rv_hn09u:181": "RV_9,010.04a pari suvānāsa indavo madāya barhaṇā girā |",
  "GV01rv_hn09u:182": "RV_9,010.04c sutā arṣanti dhārayā ||",
  "GV01rv_hn09u:183": "RV_9,010.05a āpānāso vivasvato jananta uṣaso bhagam |",
  "GV01rv_hn09u:184": "RV_9,010.05c sūrā aṇvaṃ vi tanvate ||",
  "GV01rv_hn09u:185": "RV_9,010.06a apa dvārā matīnām pratnā ṛṇvanti kāravaḥ |",
  "GV01rv_hn09u:186": "RV_9,010.06c vṛṣṇo harasa āyavaḥ ||",
  "GV01rv_hn09u:187": "RV_9,010.07a samīcīnāsa āsate hotāraḥ saptajāmayaḥ |",
  "GV01rv_hn09u:188": "RV_9,010.07c padam ekasya piprataḥ ||",
  "GV01rv_hn09u:189": "RV_9,010.08a nābhā nābhiṃ na ā dade cakṣuś cit sūrye sacā |",
  "GV01rv_hn09u:190": "RV_9,010.08c kaver apatyam ā duhe ||",
  "GV01rv_hn09u:191": "RV_9,010.09a abhi priyā divas padam adhvaryubhir guhā hitam |",
  "GV01rv_hn09u:192": "RV_9,010.09c sūraḥ paśyati cakṣasā ||",
  "GV01rv_hn09u:193": "RV_9,011.01a upāsmai gāyatā naraḥ pavamānāyendave |",
  "GV01rv_hn09u:194": "RV_9,011.01c abhi devāṃ iyakṣate ||",
  "GV01rv_hn09u:195": "RV_9,011.02a abhi te madhunā payo 'tharvāṇo aśiśrayuḥ |",
  "GV01rv_hn09u:196": "RV_9,011.02c devaṃ devāya devayu ||",
  "GV01rv_hn09u:197": "RV_9,011.03a sa naḥ pavasva śaṃ gave śaṃ janāya śam arvate |",
  "GV01rv_hn09u:198": "RV_9,011.03c śaṃ rājann oṣadhībhyaḥ ||",
  "GV01rv_hn09u:199": "RV_9,011.04a babhrave nu svatavase 'ruṇāya divispṛśe |",
  "GV01rv_hn09u:200": "RV_9,011.04c somāya gātham arcata ||",
  "GV01rv_hn09u:201": "RV_9,011.05a hastacyutebhir adribhiḥ sutaṃ somam punītana |",
  "GV01rv_hn09u:202": "RV_9,011.05c madhāv ā dhāvatā madhu ||",
  "GV01rv_hn09u:203": "RV_9,011.06a namased upa sīdata dadhned abhi śrīṇītana |",
  "GV01rv_hn09u:204": "RV_9,011.06c indum indre dadhātana ||",
  "GV01rv_hn09u:205": "RV_9,011.07a amitrahā vicarṣaṇiḥ pavasva soma śaṃ gave |",
  "GV01rv_hn09u:206": "RV_9,011.07c devebhyo anukāmakṛt ||",
  "GV01rv_hn09u:207": "RV_9,011.08a indrāya soma pātave madāya pari ṣicyase |",
  "GV01rv_hn09u:208": "RV_9,011.08c manaścin manasas patiḥ ||",
  "GV01rv_hn09u:209": "RV_9,011.09a pavamāna suvīryaṃ rayiṃ soma rirīhi naḥ |",
  "GV01rv_hn09u:210": "RV_9,011.09c indav indreṇa no yujā ||",
  "GV01rv_hn09u:211": "RV_9,012.01a somā asṛgram indavaḥ sutā ṛtasya sādane |",
  "GV01rv_hn09u:212": "RV_9,012.01c indrāya madhumattamāḥ ||",
  "GV01rv_hn09u:213": "RV_9,012.02a abhi viprā anūṣata gāvo vatsaṃ na mātaraḥ |",
  "GV01rv_hn09u:214": "RV_9,012.02c indraṃ somasya pītaye ||",
  "GV01rv_hn09u:215": "RV_9,012.03a madacyut kṣeti sādane sindhor ūrmā vipaścit |",
  "GV01rv_hn09u:216": "RV_9,012.03c somo gaurī adhi śritaḥ ||",
  "GV01rv_hn09u:217": "RV_9,012.04a divo nābhā vicakṣaṇo 'vyo vāre mahīyate |",
  "GV01rv_hn09u:218": "RV_9,012.04c somo yaḥ sukratuḥ kaviḥ ||",
  "GV01rv_hn09u:219": "RV_9,012.05a yaḥ somaḥ kalaśeṣv āṃ antaḥ pavitra āhitaḥ |",
  "GV01rv_hn09u:220": "RV_9,012.05c tam induḥ pari ṣasvaje ||",
  "GV01rv_hn09u:221": "RV_9,012.06a pra vācam indur iṣyati samudrasyādhi viṣṭapi |",
  "GV01rv_hn09u:222": "RV_9,012.06c jinvan kośam madhuścutam ||",
  "GV01rv_hn09u:223": "RV_9,012.07a nityastotro vanaspatir dhīnām antaḥ sabardughaḥ |",
  "GV01rv_hn09u:224": "RV_9,012.07c hinvāno mānuṣā yugā ||",
  "GV01rv_hn09u:225": "RV_9,012.08a abhi priyā divas padā somo hinvāno arṣati |",
  "GV01rv_hn09u:226": "RV_9,012.08c viprasya dhārayā kaviḥ ||",
  "GV01rv_hn09u:227": "RV_9,012.09a ā pavamāna dhāraya rayiṃ sahasravarcasam |",
  "GV01rv_hn09u:228": "RV_9,012.09c asme indo svābhuvam ||",
  "GV01rv_hn09u:229": "RV_9,013.01a somaḥ punāno arṣati sahasradhāro atyaviḥ |",
  "GV01rv_hn09u:230": "RV_9,013.01c vāyor indrasya niṣkṛtam ||",
  "GV01rv_hn09u:231": "RV_9,013.02a pavamānam avasyavo vipram abhi pra gāyata |",
  "GV01rv_hn09u:232": "RV_9,013.02c suṣvāṇaṃ devavītaye ||",
  "GV01rv_hn09u:233": "RV_9,013.03a pavante vājasātaye somāḥ sahasrapājasaḥ |",
  "GV01rv_hn09u:234": "RV_9,013.03c gṛṇānā devavītaye ||",
  "GV01rv_hn09u:235": "RV_9,013.04a uta no vājasātaye pavasva bṛhatīr iṣaḥ |",
  "GV01rv_hn09u:236": "RV_9,013.04c dyumad indo suvīryam ||",
  "GV01rv_hn09u:237": "RV_9,013.05a te naḥ sahasriṇaṃ rayim pavantām ā suvīryam |",
  "GV01rv_hn09u:238": "RV_9,013.05c suvānā devāsa indavaḥ ||",
  "GV01rv_hn09u:239": "RV_9,013.06a atyā hiyānā na hetṛbhir asṛgraṃ vājasātaye |",
  "GV01rv_hn09u:240": "RV_9,013.06c vi vāram avyam āśavaḥ ||",
  "GV01rv_hn09u:241": "RV_9,013.07a vāśrā arṣantīndavo 'bhi vatsaṃ na dhenavaḥ |",
  "GV01rv_hn09u:242": "RV_9,013.07c dadhanvire gabhastyoḥ ||",
  "GV01rv_hn09u:243": "RV_9,013.08a juṣṭa indrāya matsaraḥ pavamāna kanikradat |",
  "GV01rv_hn09u:244": "RV_9,013.08c viśvā apa dviṣo jahi ||",
  "GV01rv_hn09u:245": "RV_9,013.09a apaghnanto arāvṇaḥ pavamānāḥ svardṛśaḥ |",
  "GV01rv_hn09u:246": "RV_9,013.09c yonāv ṛtasya sīdata ||",
  "GV01rv_hn09u:247": "RV_9,014.01a pari prāsiṣyadat kaviḥ sindhor ūrmāv adhi śritaḥ |",
  "GV01rv_hn09u:248": "RV_9,014.01c kāram bibhrat puruspṛham ||",
  "GV01rv_hn09u:249": "RV_9,014.02a girā yadī sabandhavaḥ pañca vrātā apasyavaḥ |",
  "GV01rv_hn09u:250": "RV_9,014.02c pariṣkṛṇvanti dharṇasim ||",
  "GV01rv_hn09u:251": "RV_9,014.03a ād asya śuṣmiṇo rase viśve devā amatsata |",
  "GV01rv_hn09u:252": "RV_9,014.03c yadī gobhir vasāyate ||",
  "GV01rv_hn09u:253": "RV_9,014.04a niriṇāno vi dhāvati jahac charyāṇi tānvā |",
  "GV01rv_hn09u:254": "RV_9,014.04c atrā saṃ jighnate yujā ||",
  "GV01rv_hn09u:255": "RV_9,014.05a naptībhir yo vivasvataḥ śubhro na māmṛje yuvā |",
  "GV01rv_hn09u:256": "RV_9,014.05c gāḥ kṛṇvāno na nirṇijam ||",
  "GV01rv_hn09u:257": "RV_9,014.06a ati śritī tiraścatā gavyā jigāty aṇvyā |",
  "GV01rv_hn09u:258": "RV_9,014.06c vagnum iyarti yaṃ vide ||",
  "GV01rv_hn09u:259": "RV_9,014.07a abhi kṣipaḥ sam agmata marjayantīr iṣas patim |",
  "GV01rv_hn09u:260": "RV_9,014.07c pṛṣṭhā gṛbhṇata vājinaḥ ||",
  "GV01rv_hn09u:261": "RV_9,014.08a pari divyāni marmṛśad viśvāni soma pārthivā |",
  "GV01rv_hn09u:262": "RV_9,014.08c vasūni yāhy asmayuḥ ||",
  "GV01rv_hn09u:263": "RV_9,015.01a eṣa dhiyā yāty aṇvyā śūro rathebhir āśubhiḥ |",
  "GV01rv_hn09u:264": "RV_9,015.01c gacchann indrasya niṣkṛtam ||",
  "GV01rv_hn09u:265": "RV_9,015.02a eṣa purū dhiyāyate bṛhate devatātaye |",
  "GV01rv_hn09u:266": "RV_9,015.02c yatrāmṛtāsa āsate ||",
  "GV01rv_hn09u:267": "RV_9,015.03a eṣa hito vi nīyate 'ntaḥ śubhrāvatā pathā |",
  "GV01rv_hn09u:268": "RV_9,015.03c yadī tuñjanti bhūrṇayaḥ ||",
  "GV01rv_hn09u:269": "RV_9,015.04a eṣa śṛṅgāṇi dodhuvac chiśīte yūthyo vṛṣā |",
  "GV01rv_hn09u:270": "RV_9,015.04c nṛmṇā dadhāna ojasā ||",
  "GV01rv_hn09u:271": "RV_9,015.05a eṣa rukmibhir īyate vājī śubhrebhir aṃśubhiḥ |",
  "GV01rv_hn09u:272": "RV_9,015.05c patiḥ sindhūnām bhavan ||",
  "GV01rv_hn09u:273": "RV_9,015.06a eṣa vasūni pibdanā paruṣā yayivāṃ ati |",
  "GV01rv_hn09u:274": "RV_9,015.06c ava śādeṣu gacchati ||",
  "GV01rv_hn09u:275": "RV_9,015.07a etam mṛjanti marjyam upa droṇeṣv āyavaḥ |",
  "GV01rv_hn09u:276": "RV_9,015.07c pracakrāṇam mahīr iṣaḥ ||",
  "GV01rv_hn09u:277": "RV_9,015.08a etam u tyaṃ daśa kṣipo mṛjanti sapta dhītayaḥ |",
  "GV01rv_hn09u:278": "RV_9,015.08c svāyudham madintamam ||",
  "GV01rv_hn09u:279": "RV_9,016.01a pra te sotāra oṇyo rasam madāya ghṛṣvaye |",
  "GV01rv_hn09u:280": "RV_9,016.01c sargo na takty etaśaḥ ||",
  "GV01rv_hn09u:281": "RV_9,016.02a kratvā dakṣasya rathyam apo vasānam andhasā |",
  "GV01rv_hn09u:282": "RV_9,016.02c goṣām aṇveṣu saścima ||",
  "GV01rv_hn09u:283": "RV_9,016.03a anaptam apsu duṣṭaraṃ somam pavitra ā sṛja |",
  "GV01rv_hn09u:284": "RV_9,016.03c punīhīndrāya pātave ||",
  "GV01rv_hn09u:285": "RV_9,016.04a pra punānasya cetasā somaḥ pavitre arṣati |",
  "GV01rv_hn09u:286": "RV_9,016.04c kratvā sadhastham āsadat ||",
  "GV01rv_hn09u:287": "RV_9,016.05a pra tvā namobhir indava indra somā asṛkṣata |",
  "GV01rv_hn09u:288": "RV_9,016.05c mahe bharāya kāriṇaḥ ||",
  "GV01rv_hn09u:289": "RV_9,016.06a punāno rūpe avyaye viśvā arṣann abhi śriyaḥ |",
  "GV01rv_hn09u:290": "RV_9,016.06c śūro na goṣu tiṣṭhati ||",
  "GV01rv_hn09u:291": "RV_9,016.07a divo na sānu pipyuṣī dhārā sutasya vedhasaḥ |",
  "GV01rv_hn09u:292": "RV_9,016.07c vṛthā pavitre arṣati ||",
  "GV01rv_hn09u:293": "RV_9,016.08a tvaṃ soma vipaścitaṃ tanā punāna āyuṣu |",
  "GV01rv_hn09u:294": "RV_9,016.08c avyo vāraṃ vi dhāvasi ||",
  "GV01rv_hn09u:295": "RV_9,017.01a pra nimneneva sindhavo ghnanto vṛtrāṇi bhūrṇayaḥ |",
  "GV01rv_hn09u:296": "RV_9,017.01c somā asṛgram āśavaḥ ||",
  "GV01rv_hn09u:297": "RV_9,017.02a abhi suvānāsa indavo vṛṣṭayaḥ pṛthivīm iva |",
  "GV01rv_hn09u:298": "RV_9,017.02c indraṃ somāso akṣaran ||",
  "GV01rv_hn09u:299": "RV_9,017.03a atyūrmir matsaro madaḥ somaḥ pavitre arṣati |",
  "GV01rv_hn09u:300": "RV_9,017.03c vighnan rakṣāṃsi devayuḥ ||",
  "GV01rv_hn09u:301": "RV_9,017.04a ā kalaśeṣu dhāvati pavitre pari ṣicyate |",
  "GV01rv_hn09u:302": "RV_9,017.04c ukthair yajñeṣu vardhate ||",
  "GV01rv_hn09u:303": "RV_9,017.05a ati trī soma rocanā rohan na bhrājase divam |",
  "GV01rv_hn09u:304": "RV_9,017.05c iṣṇan sūryaṃ na codayaḥ ||",
  "GV01rv_hn09u:305": "RV_9,017.06a abhi viprā anūṣata mūrdhan yajñasya kāravaḥ |",
  "GV01rv_hn09u:306": "RV_9,017.06c dadhānāś cakṣasi priyam ||",
  "GV01rv_hn09u:307": "RV_9,017.07a tam u tvā vājinaṃ naro dhībhir viprā avasyavaḥ |",
  "GV01rv_hn09u:308": "RV_9,017.07c mṛjanti devatātaye ||",
  "GV01rv_hn09u:309": "RV_9,017.08a madhor dhārām anu kṣara tīvraḥ sadhastham āsadaḥ |",
  "GV01rv_hn09u:310": "RV_9,017.08c cārur ṛtāya pītaye ||",
  "GV01rv_hn09u:311": "RV_9,018.01a pari suvāno giriṣṭhāḥ pavitre somo akṣāḥ |",
  "GV01rv_hn09u:312": "RV_9,018.01c madeṣu sarvadhā asi ||",
  "GV01rv_hn09u:313": "RV_9,018.02a tvaṃ vipras tvaṃ kavir madhu pra jātam andhasaḥ |",
  "GV01rv_hn09u:314": "RV_9,018.02c madeṣu sarvadhā asi ||",
  "GV01rv_hn09u:315": "RV_9,018.03a tava viśve sajoṣaso devāsaḥ pītim āśata |",
  "GV01rv_hn09u:316": "RV_9,018.03c madeṣu sarvadhā asi ||",
  "GV01rv_hn09u:317": "RV_9,018.04a ā yo viśvāni vāryā vasūni hastayor dadhe |",
  "GV01rv_hn09u:318": "RV_9,018.04c madeṣu sarvadhā asi ||",
  "GV01rv_hn09u:319": "RV_9,018.05a ya ime rodasī mahī sam mātareva dohate |",
  "GV01rv_hn09u:320": "RV_9,018.05c madeṣu sarvadhā asi ||",
  "GV01rv_hn09u:321": "RV_9,018.06a pari yo rodasī ubhe sadyo vājebhir arṣati |",
  "GV01rv_hn09u:322": "RV_9,018.06c madeṣu sarvadhā asi ||",
  "GV01rv_hn09u:323": "RV_9,018.07a sa śuṣmī kalaśeṣv ā punāno acikradat |",
  "GV01rv_hn09u:324": "RV_9,018.07c madeṣu sarvadhā asi ||",
  "GV01rv_hn09u:325": "RV_9,019.01a yat soma citram ukthyaṃ divyam pārthivaṃ vasu |",
  "GV01rv_hn09u:326": "RV_9,019.01c tan naḥ punāna ā bhara ||",
  "GV01rv_hn09u:327": "RV_9,019.02a yuvaṃ hi sthaḥ svarpatī indraś ca soma gopatī |",
  "GV01rv_hn09u:328": "RV_9,019.02c īśānā pipyataṃ dhiyaḥ ||",
  "GV01rv_hn09u:329": "RV_9,019.03a vṛṣā punāna āyuṣu stanayann adhi barhiṣi |",
  "GV01rv_hn09u:330": "RV_9,019.03c hariḥ san yonim āsadat ||",
  "GV01rv_hn09u:331": "RV_9,019.04a avāvaśanta dhītayo vṛṣabhasyādhi retasi |",
  "GV01rv_hn09u:332": "RV_9,019.04c sūnor vatsasya mātaraḥ ||",
  "GV01rv_hn09u:333": "RV_9,019.05a kuvid vṛṣaṇyantībhyaḥ punāno garbham ādadhat |",
  "GV01rv_hn09u:334": "RV_9,019.05c yāḥ śukraṃ duhate payaḥ ||",
  "GV01rv_hn09u:335": "RV_9,019.06a upa śikṣāpatasthuṣo bhiyasam ā dhehi śatruṣu |",
  "GV01rv_hn09u:336": "RV_9,019.06c pavamāna vidā rayim ||",
  "GV01rv_hn09u:337": "RV_9,019.07a ni śatroḥ soma vṛṣṇyaṃ ni śuṣmaṃ ni vayas tira |",
  "GV01rv_hn09u:338": "RV_9,019.07c dūre vā sato anti vā ||",
  "GV01rv_hn09u:339": "RV_9,020.01a pra kavir devavītaye 'vyo vārebhir arṣati |",
  "GV01rv_hn09u:340": "RV_9,020.01c sāhvān viśvā abhi spṛdhaḥ ||",
  "GV01rv_hn09u:341": "RV_9,020.02a sa hi ṣmā jaritṛbhya ā vājaṃ gomantam invati |",
  "GV01rv_hn09u:342": "RV_9,020.02c pavamānaḥ sahasriṇam ||",
  "GV01rv_hn09u:343": "RV_9,020.03a pari viśvāni cetasā mṛśase pavase matī |",
  "GV01rv_hn09u:344": "RV_9,020.03c sa naḥ soma śravo vidaḥ ||",
  "GV01rv_hn09u:345": "RV_9,020.04a abhy arṣa bṛhad yaśo maghavadbhyo dhruvaṃ rayim |",
  "GV01rv_hn09u:346": "RV_9,020.04c iṣaṃ stotṛbhya ā bhara ||",
  "GV01rv_hn09u:347": "RV_9,020.05a tvaṃ rājeva suvrato giraḥ somā viveśitha |",
  "GV01rv_hn09u:348": "RV_9,020.05c punāno vahne adbhuta ||",
  "GV01rv_hn09u:349": "RV_9,020.06a sa vahnir apsu duṣṭaro mṛjyamāno gabhastyoḥ |",
  "GV01rv_hn09u:350": "RV_9,020.06c somaś camūṣu sīdati ||",
  "GV01rv_hn09u:351": "RV_9,020.07a krīḷur makho na maṃhayuḥ pavitraṃ soma gacchasi |",
  "GV01rv_hn09u:352": "RV_9,020.07c dadhat stotre suvīryam ||",
  "GV01rv_hn09u:353": "RV_9,021.01a ete dhāvantīndavaḥ somā indrāya ghṛṣvayaḥ |",
  "GV01rv_hn09u:354": "RV_9,021.01c matsarāsaḥ svarvidaḥ ||",
  "GV01rv_hn09u:355": "RV_9,021.02a pravṛṇvanto abhiyujaḥ suṣvaye varivovidaḥ |",
  "GV01rv_hn09u:356": "RV_9,021.02c svayaṃ stotre vayaskṛtaḥ ||",
  "GV01rv_hn09u:357": "RV_9,021.03a vṛthā krīḷanta indavaḥ sadhastham abhy ekam it |",
  "GV01rv_hn09u:358": "RV_9,021.03c sindhor ūrmā vy akṣaran ||",
  "GV01rv_hn09u:359": "RV_9,021.04a ete viśvāni vāryā pavamānāsa āśata |",
  "GV01rv_hn09u:360": "RV_9,021.04c hitā na saptayo rathe ||",
  "GV01rv_hn09u:361": "RV_9,021.05a āsmin piśaṅgam indavo dadhātā venam ādiśe |",
  "GV01rv_hn09u:362": "RV_9,021.05c yo asmabhyam arāvā ||",
  "GV01rv_hn09u:363": "RV_9,021.06a ṛbhur na rathyaṃ navaṃ dadhātā ketam ādiśe |",
  "GV01rv_hn09u:364": "RV_9,021.06c śukrāḥ pavadhvam arṇasā ||",
  "GV01rv_hn09u:365": "RV_9,021.07a eta u tye avīvaśan kāṣṭhāṃ vājino akrata |",
  "GV01rv_hn09u:366": "RV_9,021.07c sataḥ prāsāviṣur matim ||",
  "GV01rv_hn09u:367": "RV_9,022.01a ete somāsa āśavo rathā iva pra vājinaḥ |",
  "GV01rv_hn09u:368": "RV_9,022.01c sargāḥ sṛṣṭā aheṣata ||",
  "GV01rv_hn09u:369": "RV_9,022.02a ete vātā ivoravaḥ parjanyasyeva vṛṣṭayaḥ |",
  "GV01rv_hn09u:370": "RV_9,022.02c agner iva bhramā vṛthā ||",
  "GV01rv_hn09u:371": "RV_9,022.03a ete pūtā vipaścitaḥ somāso dadhyāśiraḥ |",
  "GV01rv_hn09u:372": "RV_9,022.03c vipā vy ānaśur dhiyaḥ ||",
  "GV01rv_hn09u:373": "RV_9,022.04a ete mṛṣṭā amartyāḥ sasṛvāṃso na śaśramuḥ |",
  "GV01rv_hn09u:374": "RV_9,022.04c iyakṣantaḥ patho rajaḥ ||",
  "GV01rv_hn09u:375": "RV_9,022.05a ete pṛṣṭhāni rodasor viprayanto vy ānaśuḥ |",
  "GV01rv_hn09u:376": "RV_9,022.05c utedam uttamaṃ rajaḥ ||",
  "GV01rv_hn09u:377": "RV_9,022.06a tantuṃ tanvānam uttamam anu pravata āśata |",
  "GV01rv_hn09u:378": "RV_9,022.06c utedam uttamāyyam ||",
  "GV01rv_hn09u:379": "RV_9,022.07a tvaṃ soma paṇibhya ā vasu gavyāni dhārayaḥ |",
  "GV01rv_hn09u:380": "RV_9,022.07c tataṃ tantum acikradaḥ ||",
  "GV01rv_hn09u:381": "RV_9,023.01a somā asṛgram āśavo madhor madasya dhārayā |",
  "GV01rv_hn09u:382": "RV_9,023.01c abhi viśvāni kāvyā ||",
  "GV01rv_hn09u:383": "RV_9,023.02a anu pratnāsa āyavaḥ padaṃ navīyo akramuḥ |",
  "GV01rv_hn09u:384": "RV_9,023.02c ruce jananta sūryam ||",
  "GV01rv_hn09u:385": "RV_9,023.03a ā pavamāna no bharāryo adāśuṣo gayam |",
  "GV01rv_hn09u:386": "RV_9,023.03c kṛdhi prajāvatīr iṣaḥ ||",
  "GV01rv_hn09u:387": "RV_9,023.04a abhi somāsa āyavaḥ pavante madyam madam |",
  "GV01rv_hn09u:388": "RV_9,023.04c abhi kośam madhuścutam ||",
  "GV01rv_hn09u:389": "RV_9,023.05a somo arṣati dharṇasir dadhāna indriyaṃ rasam |",
  "GV01rv_hn09u:390": "RV_9,023.05c suvīro abhiśastipāḥ ||",
  "GV01rv_hn09u:391": "RV_9,023.06a indrāya soma pavase devebhyaḥ sadhamādyaḥ |",
  "GV01rv_hn09u:392": "RV_9,023.06c indo vājaṃ siṣāsasi ||",
  "GV01rv_hn09u:393": "RV_9,023.07a asya pītvā madānām indro vṛtrāṇy aprati |",
  "GV01rv_hn09u:394": "RV_9,023.07c jaghāna jaghanac ca nu ||",
  "GV01rv_hn09u:395": "RV_9,024.01a pra somāso adhanviṣuḥ pavamānāsa indavaḥ |",
  "GV01rv_hn09u:396": "RV_9,024.01c śrīṇānā apsu mṛñjata ||",
  "GV01rv_hn09u:397": "RV_9,024.02a abhi gāvo adhanviṣur āpo na pravatā yatīḥ |",
  "GV01rv_hn09u:398": "RV_9,024.02c punānā indram āśata ||",
  "GV01rv_hn09u:399": "RV_9,024.03a pra pavamāna dhanvasi somendrāya pātave |",
  "GV01rv_hn09u:400": "RV_9,024.03c nṛbhir yato vi nīyase ||",
  "GV01rv_hn09u:401": "RV_9,024.04a tvaṃ soma nṛmādanaḥ pavasva carṣaṇīsahe |",
  "GV01rv_hn09u:402": "RV_9,024.04c sasnir yo anumādyaḥ ||",
  "GV01rv_hn09u:403": "RV_9,024.05a indo yad adribhiḥ sutaḥ pavitram paridhāvasi |",
  "GV01rv_hn09u:404": "RV_9,024.05c aram indrasya dhāmne ||",
  "GV01rv_hn09u:405": "RV_9,024.06a pavasva vṛtrahantamokthebhir anumādyaḥ |",
  "GV01rv_hn09u:406": "RV_9,024.06c śuciḥ pāvako adbhutaḥ ||",
  "GV01rv_hn09u:407": "RV_9,024.07a śuciḥ pāvaka ucyate somaḥ sutasya madhvaḥ |",
  "GV01rv_hn09u:408": "RV_9,024.07c devāvīr aghaśaṃsahā ||",
  "GV01rv_hn09u:409": "RV_9,025.01a pavasva dakṣasādhano devebhyaḥ pītaye hare |",
  "GV01rv_hn09u:410": "RV_9,025.01c marudbhyo vāyave madaḥ ||",
  "GV01rv_hn09u:411": "RV_9,025.02a pavamāna dhiyā hito 'bhi yoniṃ kanikradat |",
  "GV01rv_hn09u:412": "RV_9,025.02c dharmaṇā vāyum ā viśa ||",
  "GV01rv_hn09u:413": "RV_9,025.03a saṃ devaiḥ śobhate vṛṣā kavir yonāv adhi priyaḥ |",
  "GV01rv_hn09u:414": "RV_9,025.03c vṛtrahā devavītamaḥ ||",
  "GV01rv_hn09u:415": "RV_9,025.04a viśvā rūpāṇy āviśan punāno yāti haryataḥ |",
  "GV01rv_hn09u:416": "RV_9,025.04c yatrāmṛtāsa āsate ||",
  "GV01rv_hn09u:417": "RV_9,025.05a aruṣo janayan giraḥ somaḥ pavata āyuṣak |",
  "GV01rv_hn09u:418": "RV_9,025.05c indraṃ gacchan kavikratuḥ ||",
  "GV01rv_hn09u:419": "RV_9,025.06a ā pavasva madintama pavitraṃ dhārayā kave |",
  "GV01rv_hn09u:420": "RV_9,025.06c arkasya yonim āsadam ||",
  "GV01rv_hn09u:421": "RV_9,026.01a tam amṛkṣanta vājinam upasthe aditer adhi |",
  "GV01rv_hn09u:422": "RV_9,026.01c viprāso aṇvyā dhiyā ||",
  "GV01rv_hn09u:423": "RV_9,026.02a taṃ gāvo abhy anūṣata sahasradhāram akṣitam |",
  "GV01rv_hn09u:424": "RV_9,026.02c induṃ dhartāram ā divaḥ ||",
  "GV01rv_hn09u:425": "RV_9,026.03a taṃ vedhām medhayāhyan pavamānam adhi dyavi |",
  "GV01rv_hn09u:426": "RV_9,026.03c dharṇasim bhūridhāyasam ||",
  "GV01rv_hn09u:427": "RV_9,026.04a tam ahyan bhurijor dhiyā saṃvasānaṃ vivasvataḥ |",
  "GV01rv_hn09u:428": "RV_9,026.04c patiṃ vāco adābhyam ||",
  "GV01rv_hn09u:429": "RV_9,026.05a taṃ sānāv adhi jāmayo hariṃ hinvanty adribhiḥ |",
  "GV01rv_hn09u:430": "RV_9,026.05c haryatam bhūricakṣasam ||",
  "GV01rv_hn09u:431": "RV_9,026.06a taṃ tvā hinvanti vedhasaḥ pavamāna girāvṛdham |",
  "GV01rv_hn09u:432": "RV_9,026.06c indav indrāya matsaram ||",
  "GV01rv_hn09u:433": "RV_9,027.01a eṣa kavir abhiṣṭutaḥ pavitre adhi tośate |",
  "GV01rv_hn09u:434": "RV_9,027.01c punāno ghnann apa sridhaḥ ||",
  "GV01rv_hn09u:435": "RV_9,027.02a eṣa indrāya vāyave svarjit pari ṣicyate |",
  "GV01rv_hn09u:436": "RV_9,027.02c pavitre dakṣasādhanaḥ ||",
  "GV01rv_hn09u:437": "RV_9,027.03a eṣa nṛbhir vi nīyate divo mūrdhā vṛṣā sutaḥ |",
  "GV01rv_hn09u:438": "RV_9,027.03c somo vaneṣu viśvavit ||",
  "GV01rv_hn09u:439": "RV_9,027.04a eṣa gavyur acikradat pavamāno hiraṇyayuḥ |",
  "GV01rv_hn09u:440": "RV_9,027.04c induḥ satrājid astṛtaḥ ||",
  "GV01rv_hn09u:441": "RV_9,027.05a eṣa sūryeṇa hāsate pavamāno adhi dyavi |",
  "GV01rv_hn09u:442": "RV_9,027.05c pavitre matsaro madaḥ ||",
  "GV01rv_hn09u:443": "RV_9,027.06a eṣa śuṣmy asiṣyadad antarikṣe vṛṣā hariḥ |",
  "GV01rv_hn09u:444": "RV_9,027.06c punāna indur indram ā ||",
  "GV01rv_hn09u:445": "RV_9,028.01a eṣa vājī hito nṛbhir viśvavin manasas patiḥ |",
  "GV01rv_hn09u:446": "RV_9,028.01c avyo vāraṃ vi dhāvati ||",
  "GV01rv_hn09u:447": "RV_9,028.02a eṣa pavitre akṣarat somo devebhyaḥ sutaḥ |",
  "GV01rv_hn09u:448": "RV_9,028.02c viśvā dhāmāny āviśan ||",
  "GV01rv_hn09u:449": "RV_9,028.03a eṣa devaḥ śubhāyate 'dhi yonāv amartyaḥ |",
  "GV01rv_hn09u:450": "RV_9,028.03c vṛtrahā devavītamaḥ ||",
  "GV01rv_hn09u:451": "RV_9,028.04a eṣa vṛṣā kanikradad daśabhir jāmibhir yataḥ |",
  "GV01rv_hn09u:452": "RV_9,028.04c abhi droṇāni dhāvati ||",
  "GV01rv_hn09u:453": "RV_9,028.05a eṣa sūryam arocayat pavamāno vicarṣaṇiḥ |",
  "GV01rv_hn09u:454": "RV_9,028.05c viśvā dhāmāni viśvavit ||",
  "GV01rv_hn09u:455": "RV_9,028.06a eṣa śuṣmy adābhyaḥ somaḥ punāno arṣati |",
  "GV01rv_hn09u:456": "RV_9,028.06c devāvīr aghaśaṃsahā ||",
  "GV01rv_hn09u:457": "RV_9,029.01a prāsya dhārā akṣaran vṛṣṇaḥ sutasyaujasā |",
  "GV01rv_hn09u:458": "RV_9,029.01c devāṃ anu prabhūṣataḥ ||",
  "GV01rv_hn09u:459": "RV_9,029.02a saptim mṛjanti vedhaso gṛṇantaḥ kāravo girā |",
  "GV01rv_hn09u:460": "RV_9,029.02c jyotir jajñānam ukthyam ||",
  "GV01rv_hn09u:461": "RV_9,029.03a suṣahā soma tāni te punānāya prabhūvaso |",
  "GV01rv_hn09u:462": "RV_9,029.03c vardhā samudram ukthyam ||",
  "GV01rv_hn09u:463": "RV_9,029.04a viśvā vasūni saṃjayan pavasva soma dhārayā |",
  "GV01rv_hn09u:464": "RV_9,029.04c inu dveṣāṃsi sadhryak ||",
  "GV01rv_hn09u:465": "RV_9,029.05a rakṣā su no araruṣaḥ svanāt samasya kasya cit |",
  "GV01rv_hn09u:466": "RV_9,029.05c nido yatra mumucmahe ||",
  "GV01rv_hn09u:467": "RV_9,029.06a endo pārthivaṃ rayiṃ divyam pavasva dhārayā |",
  "GV01rv_hn09u:468": "RV_9,029.06c dyumantaṃ śuṣmam ā bhara ||",
  "GV01rv_hn09u:469": "RV_9,030.01a pra dhārā asya śuṣmiṇo vṛthā pavitre akṣaran |",
  "GV01rv_hn09u:470": "RV_9,030.01c punāno vācam iṣyati ||",
  "GV01rv_hn09u:471": "RV_9,030.02a indur hiyānaḥ sotṛbhir mṛjyamānaḥ kanikradat |",
  "GV01rv_hn09u:472": "RV_9,030.02c iyarti vagnum indriyam ||",
  "GV01rv_hn09u:473": "RV_9,030.03a ā naḥ śuṣmaṃ nṛṣāhyaṃ vīravantam puruspṛham |",
  "GV01rv_hn09u:474": "RV_9,030.03c pavasva soma dhārayā ||",
  "GV01rv_hn09u:475": "RV_9,030.04a pra somo ati dhārayā pavamāno asiṣyadat |",
  "GV01rv_hn09u:476": "RV_9,030.04c abhi droṇāny āsadam ||",
  "GV01rv_hn09u:477": "RV_9,030.05a apsu tvā madhumattamaṃ hariṃ hinvanty adribhiḥ |",
  "GV01rv_hn09u:478": "RV_9,030.05c indav indrāya pītaye ||",
  "GV01rv_hn09u:479": "RV_9,030.06a sunotā madhumattamaṃ somam indrāya vajriṇe |",
  "GV01rv_hn09u:480": "RV_9,030.06c cāruṃ śardhāya matsaram ||",
  "GV01rv_hn09u:481": "RV_9,031.01a pra somāsaḥ svādhyaḥ pavamānāso akramuḥ |",
  "GV01rv_hn09u:482": "RV_9,031.01c rayiṃ kṛṇvanti cetanam ||",
  "GV01rv_hn09u:483": "RV_9,031.02a divas pṛthivyā adhi bhavendo dyumnavardhanaḥ |",
  "GV01rv_hn09u:484": "RV_9,031.02c bhavā vājānām patiḥ ||",
  "GV01rv_hn09u:485": "RV_9,031.03a tubhyaṃ vātā abhipriyas tubhyam arṣanti sindhavaḥ |",
  "GV01rv_hn09u:486": "RV_9,031.03c soma vardhanti te mahaḥ ||",
  "GV01rv_hn09u:487": "RV_9,031.04a ā pyāyasva sam etu te viśvataḥ soma vṛṣṇyam |",
  "GV01rv_hn09u:488": "RV_9,031.04c bhavā vājasya saṃgathe ||",
  "GV01rv_hn09u:489": "RV_9,031.05a tubhyaṃ gāvo ghṛtam payo babhro duduhre akṣitam |",
  "GV01rv_hn09u:490": "RV_9,031.05c varṣiṣṭhe adhi sānavi ||",
  "GV01rv_hn09u:491": "RV_9,031.06a svāyudhasya te sato bhuvanasya pate vayam |",
  "GV01rv_hn09u:492": "RV_9,031.06c indo sakhitvam uśmasi ||",
  "GV01rv_hn09u:493": "RV_9,032.01a pra somāso madacyutaḥ śravase no maghonaḥ |",
  "GV01rv_hn09u:494": "RV_9,032.01c sutā vidathe akramuḥ ||",
  "GV01rv_hn09u:495": "RV_9,032.02a ād īṃ tritasya yoṣaṇo hariṃ hinvanty adribhiḥ |",
  "GV01rv_hn09u:496": "RV_9,032.02c indum indrāya pītaye ||",
  "GV01rv_hn09u:497": "RV_9,032.03a ād īṃ haṃso yathā gaṇaṃ viśvasyāvīvaśan matim |",
  "GV01rv_hn09u:498": "RV_9,032.03c atyo na gobhir ajyate ||",
  "GV01rv_hn09u:499": "RV_9,032.04a ubhe somāvacākaśan mṛgo na takto arṣasi |",
  "GV01rv_hn09u:500": "RV_9,032.04c sīdann ṛtasya yonim ā ||",
  "GV01rv_hn09u:501": "RV_9,032.05a abhi gāvo anūṣata yoṣā jāram iva priyam |",
  "GV01rv_hn09u:502": "RV_9,032.05c agann ājiṃ yathā hitam ||",
  "GV01rv_hn09u:503": "RV_9,032.06a asme dhehi dyumad yaśo maghavadbhyaś ca mahyaṃ ca |",
  "GV01rv_hn09u:504": "RV_9,032.06c sanim medhām uta śravaḥ ||",
  "GV01rv_hn09u:505": "RV_9,033.01a pra somāso vipaścito 'pāṃ na yanty ūrmayaḥ |",
  "GV01rv_hn09u:506": "RV_9,033.01c vanāni mahiṣā iva ||",
  "GV01rv_hn09u:507": "RV_9,033.02a abhi droṇāni babhravaḥ śukrā ṛtasya dhārayā |",
  "GV01rv_hn09u:508": "RV_9,033.02c vājaṃ gomantam akṣaran ||",
  "GV01rv_hn09u:509": "RV_9,033.03a sutā indrāya vāyave varuṇāya marudbhyaḥ |",
  "GV01rv_hn09u:510": "RV_9,033.03c somā arṣanti viṣṇave ||",
  "GV01rv_hn09u:511": "RV_9,033.04a tisro vāca ud īrate gāvo mimanti dhenavaḥ |",
  "GV01rv_hn09u:512": "RV_9,033.04c harir eti kanikradat ||",
  "GV01rv_hn09u:513": "RV_9,033.05a abhi brahmīr anūṣata yahvīr ṛtasya mātaraḥ |",
  "GV01rv_hn09u:514": "RV_9,033.05c marmṛjyante divaḥ śiśum ||",
  "GV01rv_hn09u:515": "RV_9,033.06a rāyaḥ samudrāṃś caturo 'smabhyaṃ soma viśvataḥ |",
  "GV01rv_hn09u:516": "RV_9,033.06c ā pavasva sahasriṇaḥ ||",
  "GV01rv_hn09u:517": "RV_9,034.01a pra suvāno dhārayā tanendur hinvāno arṣati |",
  "GV01rv_hn09u:518": "RV_9,034.01c rujad dṛḷhā vy ojasā ||",
  "GV01rv_hn09u:519": "RV_9,034.02a suta indrāya vāyave varuṇāya marudbhyaḥ |",
  "GV01rv_hn09u:520": "RV_9,034.02c somo arṣati viṣṇave ||",
  "GV01rv_hn09u:521": "RV_9,034.03a vṛṣāṇaṃ vṛṣabhir yataṃ sunvanti somam adribhiḥ |",
  "GV01rv_hn09u:522": "RV_9,034.03c duhanti śakmanā payaḥ ||",
  "GV01rv_hn09u:523": "RV_9,034.04a bhuvat tritasya marjyo bhuvad indrāya matsaraḥ |",
  "GV01rv_hn09u:524": "RV_9,034.04c saṃ rūpair ajyate hariḥ ||",
  "GV01rv_hn09u:525": "RV_9,034.05a abhīm ṛtasya viṣṭapaṃ duhate pṛśnimātaraḥ |",
  "GV01rv_hn09u:526": "RV_9,034.05c cāru priyatamaṃ haviḥ ||",
  "GV01rv_hn09u:527": "RV_9,034.06a sam enam ahrutā imā giro arṣanti sasrutaḥ |",
  "GV01rv_hn09u:528": "RV_9,034.06c dhenūr vāśro avīvaśat ||",
  "GV01rv_hn09u:529": "RV_9,035.01a ā naḥ pavasva dhārayā pavamāna rayim pṛthum |",
  "GV01rv_hn09u:530": "RV_9,035.01c yayā jyotir vidāsi naḥ ||",
  "GV01rv_hn09u:531": "RV_9,035.02a indo samudramīṅkhaya pavasva viśvamejaya |",
  "GV01rv_hn09u:532": "RV_9,035.02c rāyo dhartā na ojasā ||",
  "GV01rv_hn09u:533": "RV_9,035.03a tvayā vīreṇa vīravo 'bhi ṣyāma pṛtanyataḥ |",
  "GV01rv_hn09u:534": "RV_9,035.03c kṣarā ṇo abhi vāryam ||",
  "GV01rv_hn09u:535": "RV_9,035.04a pra vājam indur iṣyati siṣāsan vājasā ṛṣiḥ |",
  "GV01rv_hn09u:536": "RV_9,035.04c vratā vidāna āyudhā ||",
  "GV01rv_hn09u:537": "RV_9,035.05a taṃ gīrbhir vācamīṅkhayam punānaṃ vāsayāmasi |",
  "GV01rv_hn09u:538": "RV_9,035.05c somaṃ janasya gopatim ||",
  "GV01rv_hn09u:539": "RV_9,035.06a viśvo yasya vrate jano dādhāra dharmaṇas pateḥ |",
  "GV01rv_hn09u:540": "RV_9,035.06c punānasya prabhūvasoḥ ||",
  "GV01rv_hn09u:541": "RV_9,036.01a asarji rathyo yathā pavitre camvoḥ sutaḥ |",
  "GV01rv_hn09u:542": "RV_9,036.01c kārṣman vājī ny akramīt ||",
  "GV01rv_hn09u:543": "RV_9,036.02a sa vahniḥ soma jāgṛviḥ pavasva devavīr ati |",
  "GV01rv_hn09u:544": "RV_9,036.02c abhi kośam madhuścutam ||",
  "GV01rv_hn09u:545": "RV_9,036.03a sa no jyotīṃṣi pūrvya pavamāna vi rocaya |",
  "GV01rv_hn09u:546": "RV_9,036.03c kratve dakṣāya no hinu ||",
  "GV01rv_hn09u:547": "RV_9,036.04a śumbhamāna ṛtāyubhir mṛjyamāno gabhastyoḥ |",
  "GV01rv_hn09u:548": "RV_9,036.04c pavate vāre avyaye ||",
  "GV01rv_hn09u:549": "RV_9,036.05a sa viśvā dāśuṣe vasu somo divyāni pārthivā |",
  "GV01rv_hn09u:550": "RV_9,036.05c pavatām āntarikṣyā ||",
  "GV01rv_hn09u:551": "RV_9,036.06a ā divas pṛṣṭham aśvayur gavyayuḥ soma rohasi |",
  "GV01rv_hn09u:552": "RV_9,036.06c vīrayuḥ śavasas pate ||",
  "GV01rv_hn09u:553": "RV_9,037.01a sa sutaḥ pītaye vṛṣā somaḥ pavitre arṣati |",
  "GV01rv_hn09u:554": "RV_9,037.01c vighnan rakṣāṃsi devayuḥ ||",
  "GV01rv_hn09u:555": "RV_9,037.02a sa pavitre vicakṣaṇo harir arṣati dharṇasiḥ |",
  "GV01rv_hn09u:556": "RV_9,037.02c abhi yoniṃ kanikradat ||",
  "GV01rv_hn09u:557": "RV_9,037.03a sa vājī rocanā divaḥ pavamāno vi dhāvati |",
  "GV01rv_hn09u:558": "RV_9,037.03c rakṣohā vāram avyayam ||",
  "GV01rv_hn09u:559": "RV_9,037.04a sa tritasyādhi sānavi pavamāno arocayat |",
  "GV01rv_hn09u:560": "RV_9,037.04c jāmibhiḥ sūryaṃ saha ||",
  "GV01rv_hn09u:561": "RV_9,037.05a sa vṛtrahā vṛṣā suto varivovid adābhyaḥ |",
  "GV01rv_hn09u:562": "RV_9,037.05c somo vājam ivāsarat ||",
  "GV01rv_hn09u:563": "RV_9,037.06a sa devaḥ kavineṣito 'bhi droṇāni dhāvati |",
  "GV01rv_hn09u:564": "RV_9,037.06c indur indrāya maṃhanā ||",
  "GV01rv_hn09u:565": "RV_9,038.01a eṣa u sya vṛṣā ratho 'vyo vārebhir arṣati |",
  "GV01rv_hn09u:566": "RV_9,038.01c gacchan vājaṃ sahasriṇam ||",
  "GV01rv_hn09u:567": "RV_9,038.02a etaṃ tritasya yoṣaṇo hariṃ hinvanty adribhiḥ |",
  "GV01rv_hn09u:568": "RV_9,038.02c indum indrāya pītaye ||",
  "GV01rv_hn09u:569": "RV_9,038.03a etaṃ tyaṃ harito daśa marmṛjyante apasyuvaḥ |",
  "GV01rv_hn09u:570": "RV_9,038.03c yābhir madāya śumbhate ||",
  "GV01rv_hn09u:571": "RV_9,038.04a eṣa sya mānuṣīṣv ā śyeno na vikṣu sīdati |",
  "GV01rv_hn09u:572": "RV_9,038.04c gacchañ jāro na yoṣitam ||",
  "GV01rv_hn09u:573": "RV_9,038.05a eṣa sya madyo raso 'va caṣṭe divaḥ śiśuḥ |",
  "GV01rv_hn09u:574": "RV_9,038.05c ya indur vāram āviśat ||",
  "GV01rv_hn09u:575": "RV_9,038.06a eṣa sya pītaye suto harir arṣati dharṇasiḥ |",
  "GV01rv_hn09u:576": "RV_9,038.06c krandan yonim abhi priyam ||",
  "GV01rv_hn09u:577": "RV_9,039.01a āśur arṣa bṛhanmate pari priyeṇa dhāmnā |",
  "GV01rv_hn09u:578": "RV_9,039.01c yatra devā iti bravan ||",
  "GV01rv_hn09u:579": "RV_9,039.02a pariṣkṛṇvann aniṣkṛtaṃ janāya yātayann iṣaḥ |",
  "GV01rv_hn09u:580": "RV_9,039.02c vṛṣṭiṃ divaḥ pari srava ||",
  "GV01rv_hn09u:581": "RV_9,039.03a suta eti pavitra ā tviṣiṃ dadhāna ojasā |",
  "GV01rv_hn09u:582": "RV_9,039.03c vicakṣāṇo virocayan ||",
  "GV01rv_hn09u:583": "RV_9,039.04a ayaṃ sa yo divas pari raghuyāmā pavitra ā |",
  "GV01rv_hn09u:584": "RV_9,039.04c sindhor ūrmā vy akṣarat ||",
  "GV01rv_hn09u:585": "RV_9,039.05a āvivāsan parāvato atho arvāvataḥ sutaḥ |",
  "GV01rv_hn09u:586": "RV_9,039.05c indrāya sicyate madhu ||",
  "GV01rv_hn09u:587": "RV_9,039.06a samīcīnā anūṣata hariṃ hinvanty adribhiḥ |",
  "GV01rv_hn09u:588": "RV_9,039.06c yonāv ṛtasya sīdata ||",
  "GV01rv_hn09u:589": "RV_9,040.01a punāno akramīd abhi viśvā mṛdho vicarṣaṇiḥ |",
  "GV01rv_hn09u:590": "RV_9,040.01c śumbhanti vipraṃ dhītibhiḥ ||",
  "GV01rv_hn09u:591": "RV_9,040.02a ā yonim aruṇo ruhad gamad indraṃ vṛṣā sutaḥ |",
  "GV01rv_hn09u:592": "RV_9,040.02c dhruve sadasi sīdati ||",
  "GV01rv_hn09u:593": "RV_9,040.03a nū no rayim mahām indo 'smabhyaṃ soma viśvataḥ |",
  "GV01rv_hn09u:594": "RV_9,040.03c ā pavasva sahasriṇam ||",
  "GV01rv_hn09u:595": "RV_9,040.04a viśvā soma pavamāna dyumnānīndav ā bhara |",
  "GV01rv_hn09u:596": "RV_9,040.04c vidāḥ sahasriṇīr iṣaḥ ||",
  "GV01rv_hn09u:597": "RV_9,040.05a sa naḥ punāna ā bhara rayiṃ stotre suvīryam |",
  "GV01rv_hn09u:598": "RV_9,040.05c jaritur vardhayā giraḥ ||",
  "GV01rv_hn09u:599": "RV_9,040.06a punāna indav ā bhara soma dvibarhasaṃ rayim |",
  "GV01rv_hn09u:600": "RV_9,040.06c vṛṣann indo na ukthyam ||",
  "GV01rv_hn09u:601": "RV_9,041.01a pra ye gāvo na bhūrṇayas tveṣā ayāso akramuḥ |",
  "GV01rv_hn09u:602": "RV_9,041.01c ghnantaḥ kṛṣṇām apa tvacam ||",
  "GV01rv_hn09u:603": "RV_9,041.02a suvitasya manāmahe 'ti setuṃ durāvyam |",
  "GV01rv_hn09u:604": "RV_9,041.02c sāhvāṃso dasyum avratam ||",
  "GV01rv_hn09u:605": "RV_9,041.03a śṛṇve vṛṣṭer iva svanaḥ pavamānasya śuṣmiṇaḥ |",
  "GV01rv_hn09u:606": "RV_9,041.03c caranti vidyuto divi ||",
  "GV01rv_hn09u:607": "RV_9,041.04a ā pavasva mahīm iṣaṃ gomad indo hiraṇyavat |",
  "GV01rv_hn09u:608": "RV_9,041.04c aśvāvad vājavat sutaḥ ||",
  "GV01rv_hn09u:609": "RV_9,041.05a sa pavasva vicarṣaṇa ā mahī rodasī pṛṇa |",
  "GV01rv_hn09u:610": "RV_9,041.05c uṣāḥ sūryo na raśmibhiḥ ||",
  "GV01rv_hn09u:611": "RV_9,041.06a pari ṇaḥ śarmayantyā dhārayā soma viśvataḥ |",
  "GV01rv_hn09u:612": "RV_9,041.06c sarā raseva viṣṭapam ||",
  "GV01rv_hn09u:613": "RV_9,042.01a janayan rocanā divo janayann apsu sūryam |",
  "GV01rv_hn09u:614": "RV_9,042.01c vasāno gā apo hariḥ ||",
  "GV01rv_hn09u:615": "RV_9,042.02a eṣa pratnena manmanā devo devebhyas pari |",
  "GV01rv_hn09u:616": "RV_9,042.02c dhārayā pavate sutaḥ ||",
  "GV01rv_hn09u:617": "RV_9,042.03a vāvṛdhānāya tūrvaye pavante vājasātaye |",
  "GV01rv_hn09u:618": "RV_9,042.03c somāḥ sahasrapājasaḥ ||",
  "GV01rv_hn09u:619": "RV_9,042.04a duhānaḥ pratnam it payaḥ pavitre pari ṣicyate |",
  "GV01rv_hn09u:620": "RV_9,042.04c krandan devāṃ ajījanat ||",
  "GV01rv_hn09u:621": "RV_9,042.05a abhi viśvāni vāryābhi devāṃ ṛtāvṛdhaḥ |",
  "GV01rv_hn09u:622": "RV_9,042.05c somaḥ punāno arṣati ||",
  "GV01rv_hn09u:623": "RV_9,042.06a goman naḥ soma vīravad aśvāvad vājavat sutaḥ |",
  "GV01rv_hn09u:624": "RV_9,042.06c pavasva bṛhatīr iṣaḥ ||",
  "GV01rv_hn09u:625": "RV_9,043.01a yo atya iva mṛjyate gobhir madāya haryataḥ |",
  "GV01rv_hn09u:626": "RV_9,043.01c taṃ gīrbhir vāsayāmasi ||",
  "GV01rv_hn09u:627": "RV_9,043.02a taṃ no viśvā avasyuvo giraḥ śumbhanti pūrvathā |",
  "GV01rv_hn09u:628": "RV_9,043.02c indum indrāya pītaye ||",
  "GV01rv_hn09u:629": "RV_9,043.03a punāno yāti haryataḥ somo gīrbhiḥ pariṣkṛtaḥ |",
  "GV01rv_hn09u:630": "RV_9,043.03c viprasya medhyātitheḥ ||",
  "GV01rv_hn09u:631": "RV_9,043.04a pavamāna vidā rayim asmabhyaṃ soma suśriyam |",
  "GV01rv_hn09u:632": "RV_9,043.04c indo sahasravarcasam ||",
  "GV01rv_hn09u:633": "RV_9,043.05a indur atyo na vājasṛt kanikranti pavitra ā |",
  "GV01rv_hn09u:634": "RV_9,043.05c yad akṣār ati devayuḥ ||",
  "GV01rv_hn09u:635": "RV_9,043.06a pavasva vājasātaye viprasya gṛṇato vṛdhe |",
  "GV01rv_hn09u:636": "RV_9,043.06c soma rāsva suvīryam ||",
  "GV01rv_hn09u:637": "RV_9,044.01a pra ṇa indo mahe tana ūrmiṃ na bibhrad arṣasi |",
  "GV01rv_hn09u:638": "RV_9,044.01c abhi devāṃ ayāsyaḥ ||",
  "GV01rv_hn09u:639": "RV_9,044.02a matī juṣṭo dhiyā hitaḥ somo hinve parāvati |",
  "GV01rv_hn09u:640": "RV_9,044.02c viprasya dhārayā kaviḥ ||",
  "GV01rv_hn09u:641": "RV_9,044.03a ayaṃ deveṣu jāgṛviḥ suta eti pavitra ā |",
  "GV01rv_hn09u:642": "RV_9,044.03c somo yāti vicarṣaṇiḥ ||",
  "GV01rv_hn09u:643": "RV_9,044.04a sa naḥ pavasva vājayuś cakrāṇaś cārum adhvaram |",
  "GV01rv_hn09u:644": "RV_9,044.04c barhiṣmāṃ ā vivāsati ||",
  "GV01rv_hn09u:645": "RV_9,044.05a sa no bhagāya vāyave vipravīraḥ sadāvṛdhaḥ |",
  "GV01rv_hn09u:646": "RV_9,044.05c somo deveṣv ā yamat ||",
  "GV01rv_hn09u:647": "RV_9,044.06a sa no adya vasuttaye kratuvid gātuvittamaḥ |",
  "GV01rv_hn09u:648": "RV_9,044.06c vājaṃ jeṣi śravo bṛhat ||",
  "GV01rv_hn09u:649": "RV_9,045.01a sa pavasva madāya kaṃ nṛcakṣā devavītaye |",
  "GV01rv_hn09u:650": "RV_9,045.01c indav indrāya pītaye ||",
  "GV01rv_hn09u:651": "RV_9,045.02a sa no arṣābhi dūtyaṃ tvam indrāya tośase |",
  "GV01rv_hn09u:652": "RV_9,045.02c devān sakhibhya ā varam ||",
  "GV01rv_hn09u:653": "RV_9,045.03a uta tvām aruṇaṃ vayaṃ gobhir añjmo madāya kam |",
  "GV01rv_hn09u:654": "RV_9,045.03c vi no rāye duro vṛdhi ||",
  "GV01rv_hn09u:655": "RV_9,045.04a aty ū pavitram akramīd vājī dhuraṃ na yāmani |",
  "GV01rv_hn09u:656": "RV_9,045.04c indur deveṣu patyate ||",
  "GV01rv_hn09u:657": "RV_9,045.05a sam ī sakhāyo asvaran vane krīḷantam atyavim |",
  "GV01rv_hn09u:658": "RV_9,045.05c induṃ nāvā anūṣata ||",
  "GV01rv_hn09u:659": "RV_9,045.06a tayā pavasva dhārayā yayā pīto vicakṣase |",
  "GV01rv_hn09u:660": "RV_9,045.06c indo stotre suvīryam ||",
  "GV01rv_hn09u:661": "RV_9,046.01a asṛgran devavītaye 'tyāsaḥ kṛtvyā iva |",
  "GV01rv_hn09u:662": "RV_9,046.01c kṣarantaḥ parvatāvṛdhaḥ ||",
  "GV01rv_hn09u:663": "RV_9,046.02a pariṣkṛtāsa indavo yoṣeva pitryāvatī |",
  "GV01rv_hn09u:664": "RV_9,046.02c vāyuṃ somā asṛkṣata ||",
  "GV01rv_hn09u:665": "RV_9,046.03a ete somāsa indavaḥ prayasvantaś camū sutāḥ |",
  "GV01rv_hn09u:666": "RV_9,046.03c indraṃ vardhanti karmabhiḥ ||",
  "GV01rv_hn09u:667": "RV_9,046.04a ā dhāvatā suhastyaḥ śukrā gṛbhṇīta manthinā |",
  "GV01rv_hn09u:668": "RV_9,046.04c gobhiḥ śrīṇīta matsaram ||",
  "GV01rv_hn09u:669": "RV_9,046.05a sa pavasva dhanañjaya prayantā rādhaso mahaḥ |",
  "GV01rv_hn09u:670": "RV_9,046.05c asmabhyaṃ soma gātuvit ||",
  "GV01rv_hn09u:671": "RV_9,046.06a etam mṛjanti marjyam pavamānaṃ daśa kṣipaḥ |",
  "GV01rv_hn09u:672": "RV_9,046.06c indrāya matsaram madam ||",
  "GV01rv_hn09u:673": "RV_9,047.01a ayā somaḥ sukṛtyayā mahaś cid abhy avardhata |",
  "GV01rv_hn09u:674": "RV_9,047.01c mandāna ud vṛṣāyate ||",
  "GV01rv_hn09u:675": "RV_9,047.02a kṛtānīd asya kartvā cetante dasyutarhaṇā |",
  "GV01rv_hn09u:676": "RV_9,047.02c ṛṇā ca dhṛṣṇuś cayate ||",
  "GV01rv_hn09u:677": "RV_9,047.03a āt soma indriyo raso vajraḥ sahasrasā bhuvat |",
  "GV01rv_hn09u:678": "RV_9,047.03c ukthaṃ yad asya jāyate ||",
  "GV01rv_hn09u:679": "RV_9,047.04a svayaṃ kavir vidhartari viprāya ratnam icchati |",
  "GV01rv_hn09u:680": "RV_9,047.04c yadī marmṛjyate dhiyaḥ ||",
  "GV01rv_hn09u:681": "RV_9,047.05a siṣāsatū rayīṇāṃ vājeṣv arvatām iva |",
  "GV01rv_hn09u:682": "RV_9,047.05c bhareṣu jigyuṣām asi ||",
  "GV01rv_hn09u:683": "RV_9,048.01a taṃ tvā nṛmṇāni bibhrataṃ sadhastheṣu maho divaḥ |",
  "GV01rv_hn09u:684": "RV_9,048.01c cāruṃ sukṛtyayemahe ||",
  "GV01rv_hn09u:685": "RV_9,048.02a saṃvṛktadhṛṣṇum ukthyam mahāmahivratam madam |",
  "GV01rv_hn09u:686": "RV_9,048.02c śatam puro rurukṣaṇim ||",
  "GV01rv_hn09u:687": "RV_9,048.03a atas tvā rayim abhi rājānaṃ sukrato divaḥ |",
  "GV01rv_hn09u:688": "RV_9,048.03c suparṇo avyathir bharat ||",
  "GV01rv_hn09u:689": "RV_9,048.04a viśvasmā it svar dṛśe sādhāraṇaṃ rajasturam |",
  "GV01rv_hn09u:690": "RV_9,048.04c gopām ṛtasya vir bharat ||",
  "GV01rv_hn09u:691": "RV_9,048.05a adhā hinvāna indriyaṃ jyāyo mahitvam ānaśe |",
  "GV01rv_hn09u:692": "RV_9,048.05c abhiṣṭikṛd vicarṣaṇiḥ ||",
  "GV01rv_hn09u:693": "RV_9,049.01a pavasva vṛṣṭim ā su no 'pām ūrmiṃ divas pari |",
  "GV01rv_hn09u:694": "RV_9,049.01c ayakṣmā bṛhatīr iṣaḥ ||",
  "GV01rv_hn09u:695": "RV_9,049.02a tayā pavasva dhārayā yayā gāva ihāgaman |",
  "GV01rv_hn09u:696": "RV_9,049.02c janyāsa upa no gṛham ||",
  "GV01rv_hn09u:697": "RV_9,049.03a ghṛtam pavasva dhārayā yajñeṣu devavītamaḥ |",
  "GV01rv_hn09u:698": "RV_9,049.03c asmabhyaṃ vṛṣṭim ā pava ||",
  "GV01rv_hn09u:699": "RV_9,049.04a sa na ūrje vy avyayam pavitraṃ dhāva dhārayā |",
  "GV01rv_hn09u:700": "RV_9,049.04c devāsaḥ śṛṇavan hi kam ||",
  "GV01rv_hn09u:701": "RV_9,049.05a pavamāno asiṣyadad rakṣāṃsy apajaṅghanat |",
  "GV01rv_hn09u:702": "RV_9,049.05c pratnavad rocayan rucaḥ ||",
  "GV01rv_hn09u:703": "RV_9,050.01a ut te śuṣmāsa īrate sindhor ūrmer iva svanaḥ |",
  "GV01rv_hn09u:704": "RV_9,050.01c vāṇasya codayā pavim ||",
  "GV01rv_hn09u:705": "RV_9,050.02a prasave ta ud īrate tisro vāco makhasyuvaḥ |",
  "GV01rv_hn09u:706": "RV_9,050.02c yad avya eṣi sānavi ||",
  "GV01rv_hn09u:707": "RV_9,050.03a avyo vāre pari priyaṃ hariṃ hinvanty adribhiḥ |",
  "GV01rv_hn09u:708": "RV_9,050.03c pavamānam madhuścutam ||",
  "GV01rv_hn09u:709": "RV_9,050.04a ā pavasva madintama pavitraṃ dhārayā kave |",
  "GV01rv_hn09u:710": "RV_9,050.04c arkasya yonim āsadam ||",
  "GV01rv_hn09u:711": "RV_9,050.05a sa pavasva madintama gobhir añjāno aktubhiḥ |",
  "GV01rv_hn09u:712": "RV_9,050.05c indav indrāya pītaye ||",
  "GV01rv_hn09u:713": "RV_9,051.01a adhvaryo adribhiḥ sutaṃ somam pavitra ā sṛja |",
  "GV01rv_hn09u:714": "RV_9,051.01c punīhīndrāya pātave ||",
  "GV01rv_hn09u:715": "RV_9,051.02a divaḥ pīyūṣam uttamaṃ somam indrāya vajriṇe |",
  "GV01rv_hn09u:716": "RV_9,051.02c sunotā madhumattamam ||",
  "GV01rv_hn09u:717": "RV_9,051.03a tava tya indo andhaso devā madhor vy aśnate |",
  "GV01rv_hn09u:718": "RV_9,051.03c pavamānasya marutaḥ ||",
  "GV01rv_hn09u:719": "RV_9,051.04a tvaṃ hi soma vardhayan suto madāya bhūrṇaye |",
  "GV01rv_hn09u:720": "RV_9,051.04c vṛṣan stotāram ūtaye ||",
  "GV01rv_hn09u:721": "RV_9,051.05a abhy arṣa vicakṣaṇa pavitraṃ dhārayā sutaḥ |",
  "GV01rv_hn09u:722": "RV_9,051.05c abhi vājam uta śravaḥ ||",
  "GV01rv_hn09u:723": "RV_9,052.01a pari dyukṣaḥ sanadrayir bharad vājaṃ no andhasā |",
  "GV01rv_hn09u:724": "RV_9,052.01c suvāno arṣa pavitra ā ||",
  "GV01rv_hn09u:725": "RV_9,052.02a tava pratnebhir adhvabhir avyo vāre pari priyaḥ |",
  "GV01rv_hn09u:726": "RV_9,052.02c sahasradhāro yāt tanā ||",
  "GV01rv_hn09u:727": "RV_9,052.03a carur na yas tam īṅkhayendo na dānam īṅkhaya |",
  "GV01rv_hn09u:728": "RV_9,052.03c vadhair vadhasnav īṅkhaya ||",
  "GV01rv_hn09u:729": "RV_9,052.04a ni śuṣmam indav eṣām puruhūta janānām |",
  "GV01rv_hn09u:730": "RV_9,052.04c yo asmāṃ ādideśati ||",
  "GV01rv_hn09u:731": "RV_9,052.05a śataṃ na inda ūtibhiḥ sahasraṃ vā śucīnām |",
  "GV01rv_hn09u:732": "RV_9,052.05c pavasva maṃhayadrayiḥ ||",
  "GV01rv_hn09u:733": "RV_9,053.01a ut te śuṣmāso asthū rakṣo bhindanto adrivaḥ |",
  "GV01rv_hn09u:734": "RV_9,053.01c nudasva yāḥ parispṛdhaḥ ||",
  "GV01rv_hn09u:735": "RV_9,053.02a ayā nijaghnir ojasā rathasaṃge dhane hite |",
  "GV01rv_hn09u:736": "RV_9,053.02c stavā abibhyuṣā hṛdā ||",
  "GV01rv_hn09u:737": "RV_9,053.03a asya vratāni nādhṛṣe pavamānasya dūḍhyā |",
  "GV01rv_hn09u:738": "RV_9,053.03c ruja yas tvā pṛtanyati ||",
  "GV01rv_hn09u:739": "RV_9,053.04a taṃ hinvanti madacyutaṃ hariṃ nadīṣu vājinam |",
  "GV01rv_hn09u:740": "RV_9,053.04c indum indrāya matsaram ||",
  "GV01rv_hn09u:741": "RV_9,054.01a asya pratnām anu dyutaṃ śukraṃ duduhre ahrayaḥ |",
  "GV01rv_hn09u:742": "RV_9,054.01c payaḥ sahasrasām ṛṣim ||",
  "GV01rv_hn09u:743": "RV_9,054.02a ayaṃ sūrya ivopadṛg ayaṃ sarāṃsi dhāvati |",
  "GV01rv_hn09u:744": "RV_9,054.02c sapta pravata ā divam ||",
  "GV01rv_hn09u:745": "RV_9,054.03a ayaṃ viśvāni tiṣṭhati punāno bhuvanopari |",
  "GV01rv_hn09u:746": "RV_9,054.03c somo devo na sūryaḥ ||",
  "GV01rv_hn09u:747": "RV_9,054.04a pari ṇo devavītaye vājāṃ arṣasi gomataḥ |",
  "GV01rv_hn09u:748": "RV_9,054.04c punāna indav indrayuḥ ||",
  "GV01rv_hn09u:749": "RV_9,055.01a yavaṃ-yavaṃ no andhasā puṣṭam-puṣṭam pari srava |",
  "GV01rv_hn09u:750": "RV_9,055.01c soma viśvā ca saubhagā ||",
  "GV01rv_hn09u:751": "RV_9,055.02a indo yathā tava stavo yathā te jātam andhasaḥ |",
  "GV01rv_hn09u:752": "RV_9,055.02c ni barhiṣi priye sadaḥ ||",
  "GV01rv_hn09u:753": "RV_9,055.03a uta no govid aśvavit pavasva somāndhasā |",
  "GV01rv_hn09u:754": "RV_9,055.03c makṣūtamebhir ahabhiḥ ||",
  "GV01rv_hn09u:755": "RV_9,055.04a yo jināti na jīyate hanti śatrum abhītya |",
  "GV01rv_hn09u:756": "RV_9,055.04c sa pavasva sahasrajit ||",
  "GV01rv_hn09u:757": "RV_9,056.01a pari soma ṛtam bṛhad āśuḥ pavitre arṣati |",
  "GV01rv_hn09u:758": "RV_9,056.01c vighnan rakṣāṃsi devayuḥ ||",
  "GV01rv_hn09u:759": "RV_9,056.02a yat somo vājam arṣati śataṃ dhārā apasyuvaḥ |",
  "GV01rv_hn09u:760": "RV_9,056.02c indrasya sakhyam āviśan ||",
  "GV01rv_hn09u:761": "RV_9,056.03a abhi tvā yoṣaṇo daśa jāraṃ na kanyānūṣata |",
  "GV01rv_hn09u:762": "RV_9,056.03c mṛjyase soma sātaye ||",
  "GV01rv_hn09u:763": "RV_9,056.04a tvam indrāya viṣṇave svādur indo pari srava |",
  "GV01rv_hn09u:764": "RV_9,056.04c nṝn stotṝn pāhy aṃhasaḥ ||",
  "GV01rv_hn09u:765": "RV_9,057.01a pra te dhārā asaścato divo na yanti vṛṣṭayaḥ |",
  "GV01rv_hn09u:766": "RV_9,057.01c acchā vājaṃ sahasriṇam ||",
  "GV01rv_hn09u:767": "RV_9,057.02a abhi priyāṇi kāvyā viśvā cakṣāṇo arṣati |",
  "GV01rv_hn09u:768": "RV_9,057.02c haris tuñjāna āyudhā ||",
  "GV01rv_hn09u:769": "RV_9,057.03a sa marmṛjāna āyubhir ibho rājeva suvrataḥ |",
  "GV01rv_hn09u:770": "RV_9,057.03c śyeno na vaṃsu ṣīdati ||",
  "GV01rv_hn09u:771": "RV_9,057.04a sa no viśvā divo vasūto pṛthivyā adhi |",
  "GV01rv_hn09u:772": "RV_9,057.04c punāna indav ā bhara ||",
  "GV01rv_hn09u:773": "RV_9,058.01a tarat sa mandī dhāvati dhārā sutasyāndhasaḥ |",
  "GV01rv_hn09u:774": "RV_9,058.01c tarat sa mandī dhāvati ||",
  "GV01rv_hn09u:775": "RV_9,058.02a usrā veda vasūnām martasya devy avasaḥ |",
  "GV01rv_hn09u:776": "RV_9,058.02c tarat sa mandī dhāvati ||",
  "GV01rv_hn09u:777": "RV_9,058.03a dhvasrayoḥ puruṣantyor ā sahasrāṇi dadmahe |",
  "GV01rv_hn09u:778": "RV_9,058.03c tarat sa mandī dhāvati ||",
  "GV01rv_hn09u:779": "RV_9,058.04a ā yayos triṃśataṃ tanā sahasrāṇi ca dadmahe |",
  "GV01rv_hn09u:780": "RV_9,058.04c tarat sa mandī dhāvati ||",
  "GV01rv_hn09u:781": "RV_9,059.01a pavasva gojid aśvajid viśvajit soma raṇyajit |",
  "GV01rv_hn09u:782": "RV_9,059.01c prajāvad ratnam ā bhara ||",
  "GV01rv_hn09u:783": "RV_9,059.02a pavasvādbhyo adābhyaḥ pavasvauṣadhībhyaḥ |",
  "GV01rv_hn09u:784": "RV_9,059.02c pavasva dhiṣaṇābhyaḥ ||",
  "GV01rv_hn09u:785": "RV_9,059.03a tvaṃ soma pavamāno viśvāni duritā tara |",
  "GV01rv_hn09u:786": "RV_9,059.03c kaviḥ sīda ni barhiṣi ||",
  "GV01rv_hn09u:787": "RV_9,059.04a pavamāna svar vido jāyamāno 'bhavo mahān |",
  "GV01rv_hn09u:788": "RV_9,059.04c indo viśvāṃ abhīd asi ||",
  "GV01rv_hn09u:789": "RV_9,060.01a pra gāyatreṇa gāyata pavamānaṃ vicarṣaṇim |",
  "GV01rv_hn09u:790": "RV_9,060.01c induṃ sahasracakṣasam ||",
  "GV01rv_hn09u:791": "RV_9,060.02a taṃ tvā sahasracakṣasam atho sahasrabharṇasam |",
  "GV01rv_hn09u:792": "RV_9,060.02c ati vāram apāviṣuḥ ||",
  "GV01rv_hn09u:793": "RV_9,060.03a ati vārān pavamāno asiṣyadat kalaśāṃ abhi dhāvati |",
  "GV01rv_hn09u:794": "RV_9,060.03c indrasya hārdy āviśan ||",
  "GV01rv_hn09u:795": "RV_9,060.04a indrasya soma rādhase śam pavasva vicarṣaṇe |",
  "GV01rv_hn09u:796": "RV_9,060.04c prajāvad reta ā bhara ||",
  "GV01rv_hn09u:797": "RV_9,061.01a ayā vītī pari srava yas ta indo madeṣv ā |",
  "GV01rv_hn09u:798": "RV_9,061.01c avāhan navatīr nava ||",
  "GV01rv_hn09u:799": "RV_9,061.02a puraḥ sadya itthādhiye divodāsāya śambaram |",
  "GV01rv_hn09u:800": "RV_9,061.02c adha tyaṃ turvaśaṃ yadum ||",
  "GV01rv_hn09u:801": "RV_9,061.03a pari ṇo aśvam aśvavid gomad indo hiraṇyavat |",
  "GV01rv_hn09u:802": "RV_9,061.03c kṣarā sahasriṇīr iṣaḥ ||",
  "GV01rv_hn09u:803": "RV_9,061.04a pavamānasya te vayam pavitram abhyundataḥ |",
  "GV01rv_hn09u:804": "RV_9,061.04c sakhitvam ā vṛṇīmahe ||",
  "GV01rv_hn09u:805": "RV_9,061.05a ye te pavitram ūrmayo 'bhikṣaranti dhārayā |",
  "GV01rv_hn09u:806": "RV_9,061.05c tebhir naḥ soma mṛḷaya ||",
  "GV01rv_hn09u:807": "RV_9,061.06a sa naḥ punāna ā bhara rayiṃ vīravatīm iṣam |",
  "GV01rv_hn09u:808": "RV_9,061.06c īśānaḥ soma viśvataḥ ||",
  "GV01rv_hn09u:809": "RV_9,061.07a etam u tyaṃ daśa kṣipo mṛjanti sindhumātaram |",
  "GV01rv_hn09u:810": "RV_9,061.07c sam ādityebhir akhyata ||",
  "GV01rv_hn09u:811": "RV_9,061.08a sam indreṇota vāyunā suta eti pavitra ā |",
  "GV01rv_hn09u:812": "RV_9,061.08c saṃ sūryasya raśmibhiḥ ||",
  "GV01rv_hn09u:813": "RV_9,061.09a sa no bhagāya vāyave pūṣṇe pavasva madhumān |",
  "GV01rv_hn09u:814": "RV_9,061.09c cārur mitre varuṇe ca ||",
  "GV01rv_hn09u:815": "RV_9,061.10a uccā te jātam andhaso divi ṣad bhūmy ā dade |",
  "GV01rv_hn09u:816": "RV_9,061.10c ugraṃ śarma mahi śravaḥ ||",
  "GV01rv_hn09u:817": "RV_9,061.11a enā viśvāny arya ā dyumnāni mānuṣāṇām |",
  "GV01rv_hn09u:818": "RV_9,061.11c siṣāsanto vanāmahe ||",
  "GV01rv_hn09u:819": "RV_9,061.12a sa na indrāya yajyave varuṇāya marudbhyaḥ |",
  "GV01rv_hn09u:820": "RV_9,061.12c varivovit pari srava ||",
  "GV01rv_hn09u:821": "RV_9,061.13a upo ṣu jātam apturaṃ gobhir bhaṅgam pariṣkṛtam |",
  "GV01rv_hn09u:822": "RV_9,061.13c induṃ devā ayāsiṣuḥ ||",
  "GV01rv_hn09u:823": "RV_9,061.14a tam id vardhantu no giro vatsaṃ saṃśiśvarīr iva |",
  "GV01rv_hn09u:824": "RV_9,061.14c ya indrasya hṛdaṃsaniḥ ||",
  "GV01rv_hn09u:825": "RV_9,061.15a arṣā ṇaḥ soma śaṃ gave dhukṣasva pipyuṣīm iṣam |",
  "GV01rv_hn09u:826": "RV_9,061.15c vardhā samudram ukthyam ||",
  "GV01rv_hn09u:827": "RV_9,061.16a pavamāno ajījanad divaś citraṃ na tanyatum |",
  "GV01rv_hn09u:828": "RV_9,061.16c jyotir vaiśvānaram bṛhat ||",
  "GV01rv_hn09u:829": "RV_9,061.17a pavamānasya te raso mado rājann aducchunaḥ |",
  "GV01rv_hn09u:830": "RV_9,061.17c vi vāram avyam arṣati ||",
  "GV01rv_hn09u:831": "RV_9,061.18a pavamāna rasas tava dakṣo vi rājati dyumān |",
  "GV01rv_hn09u:832": "RV_9,061.18c jyotir viśvaṃ svar dṛśe ||",
  "GV01rv_hn09u:833": "RV_9,061.19a yas te mado vareṇyas tenā pavasvāndhasā |",
  "GV01rv_hn09u:834": "RV_9,061.19c devāvīr aghaśaṃsahā ||",
  "GV01rv_hn09u:835": "RV_9,061.20a jaghnir vṛtram amitriyaṃ sasnir vājaṃ dive-dive |",
  "GV01rv_hn09u:836": "RV_9,061.20c goṣā u aśvasā asi ||",
  "GV01rv_hn09u:837": "RV_9,061.21a sammiślo aruṣo bhava sūpasthābhir na dhenubhiḥ |",
  "GV01rv_hn09u:838": "RV_9,061.21c sīdañ chyeno na yonim ā ||",
  "GV01rv_hn09u:839": "RV_9,061.22a sa pavasva ya āvithendraṃ vṛtrāya hantave |",
  "GV01rv_hn09u:840": "RV_9,061.22c vavrivāṃsam mahīr apaḥ ||",
  "GV01rv_hn09u:841": "RV_9,061.23a suvīrāso vayaṃ dhanā jayema soma mīḍhvaḥ |",
  "GV01rv_hn09u:842": "RV_9,061.23c punāno vardha no giraḥ ||",
  "GV01rv_hn09u:843": "RV_9,061.24a tvotāsas tavāvasā syāma vanvanta āmuraḥ |",
  "GV01rv_hn09u:844": "RV_9,061.24c soma vrateṣu jāgṛhi ||",
  "GV01rv_hn09u:845": "RV_9,061.25a apaghnan pavate mṛdho 'pa somo arāvṇaḥ |",
  "GV01rv_hn09u:846": "RV_9,061.25c gacchann indrasya niṣkṛtam ||",
  "GV01rv_hn09u:847": "RV_9,061.26a maho no rāya ā bhara pavamāna jahī mṛdhaḥ |",
  "GV01rv_hn09u:848": "RV_9,061.26c rāsvendo vīravad yaśaḥ ||",
  "GV01rv_hn09u:849": "RV_9,061.27a na tvā śataṃ cana hruto rādho ditsantam ā minan |",
  "GV01rv_hn09u:850": "RV_9,061.27c yat punāno makhasyase ||",
  "GV01rv_hn09u:851": "RV_9,061.28a pavasvendo vṛṣā sutaḥ kṛdhī no yaśaso jane |",
  "GV01rv_hn09u:852": "RV_9,061.28c viśvā apa dviṣo jahi ||",
  "GV01rv_hn09u:853": "RV_9,061.29a asya te sakhye vayaṃ tavendo dyumna uttame |",
  "GV01rv_hn09u:854": "RV_9,061.29c sāsahyāma pṛtanyataḥ ||",
  "GV01rv_hn09u:855": "RV_9,061.30a yā te bhīmāny āyudhā tigmāni santi dhūrvaṇe |",
  "GV01rv_hn09u:856": "RV_9,061.30c rakṣā samasya no nidaḥ ||",
  "GV01rv_hn09u:857": "RV_9,062.01a ete asṛgram indavas tiraḥ pavitram āśavaḥ |",
  "GV01rv_hn09u:858": "RV_9,062.01c viśvāny abhi saubhagā ||",
  "GV01rv_hn09u:859": "RV_9,062.02a vighnanto duritā puru sugā tokāya vājinaḥ |",
  "GV01rv_hn09u:860": "RV_9,062.02c tanā kṛṇvanto arvate ||",
  "GV01rv_hn09u:861": "RV_9,062.03a kṛṇvanto varivo gave 'bhy arṣanti suṣṭutim |",
  "GV01rv_hn09u:862": "RV_9,062.03c iḷām asmabhyaṃ saṃyatam ||",
  "GV01rv_hn09u:863": "RV_9,062.04a asāvy aṃśur madāyāpsu dakṣo giriṣṭhāḥ |",
  "GV01rv_hn09u:864": "RV_9,062.04c śyeno na yonim āsadat ||",
  "GV01rv_hn09u:865": "RV_9,062.05a śubhram andho devavātam apsu dhūto nṛbhiḥ sutaḥ |",
  "GV01rv_hn09u:866": "RV_9,062.05c svadanti gāvaḥ payobhiḥ ||",
  "GV01rv_hn09u:867": "RV_9,062.06a ād īm aśvaṃ na hetāro 'śūśubhann amṛtāya |",
  "GV01rv_hn09u:868": "RV_9,062.06c madhvo rasaṃ sadhamāde ||",
  "GV01rv_hn09u:869": "RV_9,062.07a yās te dhārā madhuścuto 'sṛgram inda ūtaye |",
  "GV01rv_hn09u:870": "RV_9,062.07c tābhiḥ pavitram āsadaḥ ||",
  "GV01rv_hn09u:871": "RV_9,062.08a so arṣendrāya pītaye tiro romāṇy avyayā |",
  "GV01rv_hn09u:872": "RV_9,062.08c sīdan yonā vaneṣv ā ||",
  "GV01rv_hn09u:873": "RV_9,062.09a tvam indo pari srava svādiṣṭho aṅgirobhyaḥ |",
  "GV01rv_hn09u:874": "RV_9,062.09c varivovid ghṛtam payaḥ ||",
  "GV01rv_hn09u:875": "RV_9,062.10a ayaṃ vicarṣaṇir hitaḥ pavamānaḥ sa cetati |",
  "GV01rv_hn09u:876": "RV_9,062.10c hinvāna āpyam bṛhat ||",
  "GV01rv_hn09u:877": "RV_9,062.11a eṣa vṛṣā vṛṣavrataḥ pavamāno aśastihā |",
  "GV01rv_hn09u:878": "RV_9,062.11c karad vasūni dāśuṣe ||",
  "GV01rv_hn09u:879": "RV_9,062.12a ā pavasva sahasriṇaṃ rayiṃ gomantam aśvinam |",
  "GV01rv_hn09u:880": "RV_9,062.12c puruścandram puruspṛham ||",
  "GV01rv_hn09u:881": "RV_9,062.13a eṣa sya pari ṣicyate marmṛjyamāna āyubhiḥ |",
  "GV01rv_hn09u:882": "RV_9,062.13c urugāyaḥ kavikratuḥ ||",
  "GV01rv_hn09u:883": "RV_9,062.14a sahasrotiḥ śatāmagho vimāno rajasaḥ kaviḥ |",
  "GV01rv_hn09u:884": "RV_9,062.14c indrāya pavate madaḥ ||",
  "GV01rv_hn09u:885": "RV_9,062.15a girā jāta iha stuta indur indrāya dhīyate |",
  "GV01rv_hn09u:886": "RV_9,062.15c vir yonā vasatāv iva ||",
  "GV01rv_hn09u:887": "RV_9,062.16a pavamānaḥ suto nṛbhiḥ somo vājam ivāsarat |",
  "GV01rv_hn09u:888": "RV_9,062.16c camūṣu śakmanāsadam ||",
  "GV01rv_hn09u:889": "RV_9,062.17a taṃ tripṛṣṭhe trivandhure rathe yuñjanti yātave |",
  "GV01rv_hn09u:890": "RV_9,062.17c ṛṣīṇāṃ sapta dhītibhiḥ ||",
  "GV01rv_hn09u:891": "RV_9,062.18a taṃ sotāro dhanaspṛtam āśuṃ vājāya yātave |",
  "GV01rv_hn09u:892": "RV_9,062.18c hariṃ hinota vājinam ||",
  "GV01rv_hn09u:893": "RV_9,062.19a āviśan kalaśaṃ suto viśvā arṣann abhi śriyaḥ |",
  "GV01rv_hn09u:894": "RV_9,062.19c śūro na goṣu tiṣṭhati ||",
  "GV01rv_hn09u:895": "RV_9,062.20a ā ta indo madāya kam payo duhanty āyavaḥ |",
  "GV01rv_hn09u:896": "RV_9,062.20c devā devebhyo madhu ||",
  "GV01rv_hn09u:897": "RV_9,062.21a ā naḥ somam pavitra ā sṛjatā madhumattamam |",
  "GV01rv_hn09u:898": "RV_9,062.21c devebhyo devaśruttamam ||",
  "GV01rv_hn09u:899": "RV_9,062.22a ete somā asṛkṣata gṛṇānāḥ śravase mahe |",
  "GV01rv_hn09u:900": "RV_9,062.22c madintamasya dhārayā ||",
  "GV01rv_hn09u:901": "RV_9,062.23a abhi gavyāni vītaye nṛmṇā punāno arṣasi |",
  "GV01rv_hn09u:902": "RV_9,062.23c sanadvājaḥ pari srava ||",
  "GV01rv_hn09u:903": "RV_9,062.24a uta no gomatīr iṣo viśvā arṣa pariṣṭubhaḥ |",
  "GV01rv_hn09u:904": "RV_9,062.24c gṛṇāno jamadagninā ||",
  "GV01rv_hn09u:905": "RV_9,062.25a pavasva vāco agriyaḥ soma citrābhir ūtibhiḥ |",
  "GV01rv_hn09u:906": "RV_9,062.25c abhi viśvāni kāvyā ||",
  "GV01rv_hn09u:907": "RV_9,062.26a tvaṃ samudriyā apo 'griyo vāca īrayan |",
  "GV01rv_hn09u:908": "RV_9,062.26c pavasva viśvamejaya ||",
  "GV01rv_hn09u:909": "RV_9,062.27a tubhyemā bhuvanā kave mahimne soma tasthire |",
  "GV01rv_hn09u:910": "RV_9,062.27c tubhyam arṣanti sindhavaḥ ||",
  "GV01rv_hn09u:911": "RV_9,062.28a pra te divo na vṛṣṭayo dhārā yanty asaścataḥ |",
  "GV01rv_hn09u:912": "RV_9,062.28c abhi śukrām upastiram ||",
  "GV01rv_hn09u:913": "RV_9,062.29a indrāyendum punītanograṃ dakṣāya sādhanam |",
  "GV01rv_hn09u:914": "RV_9,062.29c īśānaṃ vītirādhasam ||",
  "GV01rv_hn09u:915": "RV_9,062.30a pavamāna ṛtaḥ kaviḥ somaḥ pavitram āsadat |",
  "GV01rv_hn09u:916": "RV_9,062.30c dadhat stotre suvīryam ||",
  "GV01rv_hn09u:917": "RV_9,063.01a ā pavasva sahasriṇaṃ rayiṃ soma suvīryam |",
  "GV01rv_hn09u:918": "RV_9,063.01c asme śravāṃsi dhāraya ||",
  "GV01rv_hn09u:919": "RV_9,063.02a iṣam ūrjaṃ ca pinvasa indrāya matsarintamaḥ |",
  "GV01rv_hn09u:920": "RV_9,063.02c camūṣv ā ni ṣīdasi ||",
  "GV01rv_hn09u:921": "RV_9,063.03a suta indrāya viṣṇave somaḥ kalaśe akṣarat |",
  "GV01rv_hn09u:922": "RV_9,063.03c madhumāṃ astu vāyave ||",
  "GV01rv_hn09u:923": "RV_9,063.04a ete asṛgram āśavo 'ti hvarāṃsi babhravaḥ |",
  "GV01rv_hn09u:924": "RV_9,063.04c somā ṛtasya dhārayā ||",
  "GV01rv_hn09u:925": "RV_9,063.05a indraṃ vardhanto apturaḥ kṛṇvanto viśvam āryam |",
  "GV01rv_hn09u:926": "RV_9,063.05c apaghnanto arāvṇaḥ ||",
  "GV01rv_hn09u:927": "RV_9,063.06a sutā anu svam ā rajo 'bhy arṣanti babhravaḥ |",
  "GV01rv_hn09u:928": "RV_9,063.06c indraṃ gacchanta indavaḥ ||",
  "GV01rv_hn09u:929": "RV_9,063.07a ayā pavasva dhārayā yayā sūryam arocayaḥ |",
  "GV01rv_hn09u:930": "RV_9,063.07c hinvāno mānuṣīr apaḥ ||",
  "GV01rv_hn09u:931": "RV_9,063.08a ayukta sūra etaśam pavamāno manāv adhi |",
  "GV01rv_hn09u:932": "RV_9,063.08c antarikṣeṇa yātave ||",
  "GV01rv_hn09u:933": "RV_9,063.09a uta tyā harito daśa sūro ayukta yātave |",
  "GV01rv_hn09u:934": "RV_9,063.09c indur indra iti bruvan ||",
  "GV01rv_hn09u:935": "RV_9,063.10a parīto vāyave sutaṃ gira indrāya matsaram |",
  "GV01rv_hn09u:936": "RV_9,063.10c avyo vāreṣu siñcata ||",
  "GV01rv_hn09u:937": "RV_9,063.11a pavamāna vidā rayim asmabhyaṃ soma duṣṭaram |",
  "GV01rv_hn09u:938": "RV_9,063.11c yo dūṇāśo vanuṣyatā ||",
  "GV01rv_hn09u:939": "RV_9,063.12a abhy arṣa sahasriṇaṃ rayiṃ gomantam aśvinam |",
  "GV01rv_hn09u:940": "RV_9,063.12c abhi vājam uta śravaḥ ||",
  "GV01rv_hn09u:941": "RV_9,063.13a somo devo na sūryo 'dribhiḥ pavate sutaḥ |",
  "GV01rv_hn09u:942": "RV_9,063.13c dadhānaḥ kalaśe rasam ||",
  "GV01rv_hn09u:943": "RV_9,063.14a ete dhāmāny āryā śukrā ṛtasya dhārayā |",
  "GV01rv_hn09u:944": "RV_9,063.14c vājaṃ gomantam akṣaran ||",
  "GV01rv_hn09u:945": "RV_9,063.15a sutā indrāya vajriṇe somāso dadhyāśiraḥ |",
  "GV01rv_hn09u:946": "RV_9,063.15c pavitram aty akṣaran ||",
  "GV01rv_hn09u:947": "RV_9,063.16a pra soma madhumattamo rāye arṣa pavitra ā |",
  "GV01rv_hn09u:948": "RV_9,063.16c mado yo devavītamaḥ ||",
  "GV01rv_hn09u:949": "RV_9,063.17a tam ī mṛjanty āyavo hariṃ nadīṣu vājinam |",
  "GV01rv_hn09u:950": "RV_9,063.17c indum indrāya matsaram ||",
  "GV01rv_hn09u:951": "RV_9,063.18a ā pavasva hiraṇyavad aśvāvat soma vīravat |",
  "GV01rv_hn09u:952": "RV_9,063.18c vājaṃ gomantam ā bhara ||",
  "GV01rv_hn09u:953": "RV_9,063.19a pari vāje na vājayum avyo vāreṣu siñcata |",
  "GV01rv_hn09u:954": "RV_9,063.19c indrāya madhumattamam ||",
  "GV01rv_hn09u:955": "RV_9,063.20a kavim mṛjanti marjyaṃ dhībhir viprā avasyavaḥ |",
  "GV01rv_hn09u:956": "RV_9,063.20c vṛṣā kanikrad arṣati ||",
  "GV01rv_hn09u:957": "RV_9,063.21a vṛṣaṇaṃ dhībhir apturaṃ somam ṛtasya dhārayā |",
  "GV01rv_hn09u:958": "RV_9,063.21c matī viprāḥ sam asvaran ||",
  "GV01rv_hn09u:959": "RV_9,063.22a pavasva devāyuṣag indraṃ gacchatu te madaḥ |",
  "GV01rv_hn09u:960": "RV_9,063.22c vāyum ā roha dharmaṇā ||",
  "GV01rv_hn09u:961": "RV_9,063.23a pavamāna ni tośase rayiṃ soma śravāyyam |",
  "GV01rv_hn09u:962": "RV_9,063.23c priyaḥ samudram ā viśa ||",
  "GV01rv_hn09u:963": "RV_9,063.24a apaghnan pavase mṛdhaḥ kratuvit soma matsaraḥ |",
  "GV01rv_hn09u:964": "RV_9,063.24c nudasvādevayuṃ janam ||",
  "GV01rv_hn09u:965": "RV_9,063.25a pavamānā asṛkṣata somāḥ śukrāsa indavaḥ |",
  "GV01rv_hn09u:966": "RV_9,063.25c abhi viśvāni kāvyā ||",
  "GV01rv_hn09u:967": "RV_9,063.26a pavamānāsa āśavaḥ śubhrā asṛgram indavaḥ |",
  "GV01rv_hn09u:968": "RV_9,063.26c ghnanto viśvā apa dviṣaḥ ||",
  "GV01rv_hn09u:969": "RV_9,063.27a pavamānā divas pary antarikṣād asṛkṣata |",
  "GV01rv_hn09u:970": "RV_9,063.27c pṛthivyā adhi sānavi ||",
  "GV01rv_hn09u:971": "RV_9,063.28a punānaḥ soma dhārayendo viśvā apa sridhaḥ |",
  "GV01rv_hn09u:972": "RV_9,063.28c jahi rakṣāṃsi sukrato ||",
  "GV01rv_hn09u:973": "RV_9,063.29a apaghnan soma rakṣaso 'bhy arṣa kanikradat |",
  "GV01rv_hn09u:974": "RV_9,063.29c dyumantaṃ śuṣmam uttamam ||",
  "GV01rv_hn09u:975": "RV_9,063.30a asme vasūni dhāraya soma divyāni pārthivā |",
  "GV01rv_hn09u:976": "RV_9,063.30c indo viśvāni vāryā ||",
  "GV01rv_hn09u:977": "RV_9,064.01a vṛṣā soma dyumāṃ asi vṛṣā deva vṛṣavrataḥ |",
  "GV01rv_hn09u:978": "RV_9,064.01c vṛṣā dharmāṇi dadhiṣe ||",
  "GV01rv_hn09u:979": "RV_9,064.02a vṛṣṇas te vṛṣṇyaṃ śavo vṛṣā vanaṃ vṛṣā madaḥ |",
  "GV01rv_hn09u:980": "RV_9,064.02c satyaṃ vṛṣan vṛṣed asi ||",
  "GV01rv_hn09u:981": "RV_9,064.03a aśvo na cakrado vṛṣā saṃ gā indo sam arvataḥ |",
  "GV01rv_hn09u:982": "RV_9,064.03c vi no rāye duro vṛdhi ||",
  "GV01rv_hn09u:983": "RV_9,064.04a asṛkṣata pra vājino gavyā somāso aśvayā |",
  "GV01rv_hn09u:984": "RV_9,064.04c śukrāso vīrayāśavaḥ ||",
  "GV01rv_hn09u:985": "RV_9,064.05a śumbhamānā ṛtāyubhir mṛjyamānā gabhastyoḥ |",
  "GV01rv_hn09u:986": "RV_9,064.05c pavante vāre avyaye ||",
  "GV01rv_hn09u:987": "RV_9,064.06a te viśvā dāśuṣe vasu somā divyāni pārthivā |",
  "GV01rv_hn09u:988": "RV_9,064.06c pavantām āntarikṣyā ||",
  "GV01rv_hn09u:989": "RV_9,064.07a pavamānasya viśvavit pra te sargā asṛkṣata |",
  "GV01rv_hn09u:990": "RV_9,064.07c sūryasyeva na raśmayaḥ ||",
  "GV01rv_hn09u:991": "RV_9,064.08a ketuṃ kṛṇvan divas pari viśvā rūpābhy arṣasi |",
  "GV01rv_hn09u:992": "RV_9,064.08c samudraḥ soma pinvase ||",
  "GV01rv_hn09u:993": "RV_9,064.09a hinvāno vācam iṣyasi pavamāna vidharmaṇi |",
  "GV01rv_hn09u:994": "RV_9,064.09c akrān devo na sūryaḥ ||",
  "GV01rv_hn09u:995": "RV_9,064.10a induḥ paviṣṭa cetanaḥ priyaḥ kavīnām matī |",
  "GV01rv_hn09u:996": "RV_9,064.10c sṛjad aśvaṃ rathīr iva ||",
  "GV01rv_hn09u:997": "RV_9,064.11a ūrmir yas te pavitra ā devāvīḥ paryakṣarat |",
  "GV01rv_hn09u:998": "RV_9,064.11c sīdann ṛtasya yonim ā ||",
  "GV01rv_hn09u:999": "RV_9,064.12a sa no arṣa pavitra ā mado yo devavītamaḥ |",
  "GV01rv_hn09u:1000": "RV_9,064.12c indav indrāya pītaye ||",
  "GV01rv_hn09u:1001": "RV_9,064.13a iṣe pavasva dhārayā mṛjyamāno manīṣibhiḥ |",
  "GV01rv_hn09u:1002": "RV_9,064.13c indo rucābhi gā ihi ||",
  "GV01rv_hn09u:1003": "RV_9,064.14a punāno varivas kṛdhy ūrjaṃ janāya girvaṇaḥ |",
  "GV01rv_hn09u:1004": "RV_9,064.14c hare sṛjāna āśiram ||",
  "GV01rv_hn09u:1005": "RV_9,064.15a punāno devavītaya indrasya yāhi niṣkṛtam |",
  "GV01rv_hn09u:1006": "RV_9,064.15c dyutāno vājibhir yataḥ ||",
  "GV01rv_hn09u:1007": "RV_9,064.16a pra hinvānāsa indavo 'cchā samudram āśavaḥ |",
  "GV01rv_hn09u:1008": "RV_9,064.16c dhiyā jūtā asṛkṣata ||",
  "GV01rv_hn09u:1009": "RV_9,064.17a marmṛjānāsa āyavo vṛthā samudram indavaḥ |",
  "GV01rv_hn09u:1010": "RV_9,064.17c agmann ṛtasya yonim ā ||",
  "GV01rv_hn09u:1011": "RV_9,064.18a pari ṇo yāhy asmayur viśvā vasūny ojasā |",
  "GV01rv_hn09u:1012": "RV_9,064.18c pāhi naḥ śarma vīravat ||",
  "GV01rv_hn09u:1013": "RV_9,064.19a mimāti vahnir etaśaḥ padaṃ yujāna ṛkvabhiḥ |",
  "GV01rv_hn09u:1014": "RV_9,064.19c pra yat samudra āhitaḥ ||",
  "GV01rv_hn09u:1015": "RV_9,064.20a ā yad yoniṃ hiraṇyayam āśur ṛtasya sīdati |",
  "GV01rv_hn09u:1016": "RV_9,064.20c jahāty apracetasaḥ ||",
  "GV01rv_hn09u:1017": "RV_9,064.21a abhi venā anūṣateyakṣanti pracetasaḥ |",
  "GV01rv_hn09u:1018": "RV_9,064.21c majjanty avicetasaḥ ||",
  "GV01rv_hn09u:1019": "RV_9,064.22a indrāyendo marutvate pavasva madhumattamaḥ |",
  "GV01rv_hn09u:1020": "RV_9,064.22c ṛtasya yonim āsadam ||",
  "GV01rv_hn09u:1021": "RV_9,064.23a taṃ tvā viprā vacovidaḥ pari ṣkṛṇvanti vedhasaḥ |",
  "GV01rv_hn09u:1022": "RV_9,064.23c saṃ tvā mṛjanty āyavaḥ ||",
  "GV01rv_hn09u:1023": "RV_9,064.24a rasaṃ te mitro aryamā pibanti varuṇaḥ kave |",
  "GV01rv_hn09u:1024": "RV_9,064.24c pavamānasya marutaḥ ||",
  "GV01rv_hn09u:1025": "RV_9,064.25a tvaṃ soma vipaścitam punāno vācam iṣyasi |",
  "GV01rv_hn09u:1026": "RV_9,064.25c indo sahasrabharṇasam ||",
  "GV01rv_hn09u:1027": "RV_9,064.26a uto sahasrabharṇasaṃ vācaṃ soma makhasyuvam |",
  "GV01rv_hn09u:1028": "RV_9,064.26c punāna indav ā bhara ||",
  "GV01rv_hn09u:1029": "RV_9,064.27a punāna indav eṣām puruhūta janānām |",
  "GV01rv_hn09u:1030": "RV_9,064.27c priyaḥ samudram ā viśa ||",
  "GV01rv_hn09u:1031": "RV_9,064.28a davidyutatyā rucā pariṣṭobhantyā kṛpā |",
  "GV01rv_hn09u:1032": "RV_9,064.28c somāḥ śukrā gavāśiraḥ ||",
  "GV01rv_hn09u:1033": "RV_9,064.29a hinvāno hetṛbhir yata ā vājaṃ vājy akramīt |",
  "GV01rv_hn09u:1034": "RV_9,064.29c sīdanto vanuṣo yathā ||",
  "GV01rv_hn09u:1035": "RV_9,064.30a ṛdhak soma svastaye saṃjagmāno divaḥ kaviḥ |",
  "GV01rv_hn09u:1036": "RV_9,064.30c pavasva sūryo dṛśe ||",
  "GV01rv_hn09u:1037": "RV_9,065.01a hinvanti sūram usrayaḥ svasāro jāmayas patim |",
  "GV01rv_hn09u:1038": "RV_9,065.01c mahām indum mahīyuvaḥ ||",
  "GV01rv_hn09u:1039": "RV_9,065.02a pavamāna rucā-rucā devo devebhyas pari |",
  "GV01rv_hn09u:1040": "RV_9,065.02c viśvā vasūny ā viśa ||",
  "GV01rv_hn09u:1041": "RV_9,065.03a ā pavamāna suṣṭutiṃ vṛṣṭiṃ devebhyo duvaḥ |",
  "GV01rv_hn09u:1042": "RV_9,065.03c iṣe pavasva saṃyatam ||",
  "GV01rv_hn09u:1043": "RV_9,065.04a vṛṣā hy asi bhānunā dyumantaṃ tvā havāmahe |",
  "GV01rv_hn09u:1044": "RV_9,065.04c pavamāna svādhyaḥ ||",
  "GV01rv_hn09u:1045": "RV_9,065.05a ā pavasva suvīryam mandamānaḥ svāyudha |",
  "GV01rv_hn09u:1046": "RV_9,065.05c iho ṣv indav ā gahi ||",
  "GV01rv_hn09u:1047": "RV_9,065.06a yad adbhiḥ pariṣicyase mṛjyamāno gabhastyoḥ |",
  "GV01rv_hn09u:1048": "RV_9,065.06c druṇā sadhastham aśnuṣe ||",
  "GV01rv_hn09u:1049": "RV_9,065.07a pra somāya vyaśvavat pavamānāya gāyata |",
  "GV01rv_hn09u:1050": "RV_9,065.07c mahe sahasracakṣase ||",
  "GV01rv_hn09u:1051": "RV_9,065.08a yasya varṇam madhuścutaṃ hariṃ hinvanty adribhiḥ |",
  "GV01rv_hn09u:1052": "RV_9,065.08c indum indrāya pītaye ||",
  "GV01rv_hn09u:1053": "RV_9,065.09a tasya te vājino vayaṃ viśvā dhanāni jigyuṣaḥ |",
  "GV01rv_hn09u:1054": "RV_9,065.09c sakhitvam ā vṛṇīmahe ||",
  "GV01rv_hn09u:1055": "RV_9,065.10a vṛṣā pavasva dhārayā marutvate ca matsaraḥ |",
  "GV01rv_hn09u:1056": "RV_9,065.10c viśvā dadhāna ojasā ||",
  "GV01rv_hn09u:1057": "RV_9,065.11a taṃ tvā dhartāram oṇyoḥ pavamāna svardṛśam |",
  "GV01rv_hn09u:1058": "RV_9,065.11c hinve vājeṣu vājinam ||",
  "GV01rv_hn09u:1059": "RV_9,065.12a ayā citto vipānayā hariḥ pavasva dhārayā |",
  "GV01rv_hn09u:1060": "RV_9,065.12c yujaṃ vājeṣu codaya ||",
  "GV01rv_hn09u:1061": "RV_9,065.13a ā na indo mahīm iṣam pavasva viśvadarśataḥ |",
  "GV01rv_hn09u:1062": "RV_9,065.13c asmabhyaṃ soma gātuvit ||",
  "GV01rv_hn09u:1063": "RV_9,065.14a ā kalaśā anūṣatendo dhārābhir ojasā |",
  "GV01rv_hn09u:1064": "RV_9,065.14c endrasya pītaye viśa ||",
  "GV01rv_hn09u:1065": "RV_9,065.15a yasya te madyaṃ rasaṃ tīvraṃ duhanty adribhiḥ |",
  "GV01rv_hn09u:1066": "RV_9,065.15c sa pavasvābhimātihā ||",
  "GV01rv_hn09u:1067": "RV_9,065.16a rājā medhābhir īyate pavamāno manāv adhi |",
  "GV01rv_hn09u:1068": "RV_9,065.16c antarikṣeṇa yātave ||",
  "GV01rv_hn09u:1069": "RV_9,065.17a ā na indo śatagvinaṃ gavām poṣaṃ svaśvyam |",
  "GV01rv_hn09u:1070": "RV_9,065.17c vahā bhagattim ūtaye ||",
  "GV01rv_hn09u:1071": "RV_9,065.18a ā naḥ soma saho juvo rūpaṃ na varcase bhara |",
  "GV01rv_hn09u:1072": "RV_9,065.18c suṣvāṇo devavītaye ||",
  "GV01rv_hn09u:1073": "RV_9,065.19a arṣā soma dyumattamo 'bhi droṇāni roruvat |",
  "GV01rv_hn09u:1074": "RV_9,065.19c sīdañ chyeno na yonim ā ||",
  "GV01rv_hn09u:1075": "RV_9,065.20a apsā indrāya vāyave varuṇāya marudbhyaḥ |",
  "GV01rv_hn09u:1076": "RV_9,065.20c somo arṣati viṣṇave ||",
  "GV01rv_hn09u:1077": "RV_9,065.21a iṣaṃ tokāya no dadhad asmabhyaṃ soma viśvataḥ |",
  "GV01rv_hn09u:1078": "RV_9,065.21c ā pavasva sahasriṇam ||",
  "GV01rv_hn09u:1079": "RV_9,065.22a ye somāsaḥ parāvati ye arvāvati sunvire |",
  "GV01rv_hn09u:1080": "RV_9,065.22c ye vādaḥ śaryaṇāvati ||",
  "GV01rv_hn09u:1081": "RV_9,065.23a ya ārjīkeṣu kṛtvasu ye madhye pastyānām |",
  "GV01rv_hn09u:1082": "RV_9,065.23c ye vā janeṣu pañcasu ||",
  "GV01rv_hn09u:1083": "RV_9,065.24a te no vṛṣṭiṃ divas pari pavantām ā suvīryam |",
  "GV01rv_hn09u:1084": "RV_9,065.24c suvānā devāsa indavaḥ ||",
  "GV01rv_hn09u:1085": "RV_9,065.25a pavate haryato harir gṛṇāno jamadagninā |",
  "GV01rv_hn09u:1086": "RV_9,065.25c hinvāno gor adhi tvaci ||",
  "GV01rv_hn09u:1087": "RV_9,065.26a pra śukrāso vayojuvo hinvānāso na saptayaḥ |",
  "GV01rv_hn09u:1088": "RV_9,065.26c śrīṇānā apsu mṛñjata ||",
  "GV01rv_hn09u:1089": "RV_9,065.27a taṃ tvā suteṣv ābhuvo hinvire devatātaye |",
  "GV01rv_hn09u:1090": "RV_9,065.27c sa pavasvānayā rucā ||",
  "GV01rv_hn09u:1091": "RV_9,065.28a ā te dakṣam mayobhuvaṃ vahnim adyā vṛṇīmahe |",
  "GV01rv_hn09u:1092": "RV_9,065.28c pāntam ā puruspṛham ||",
  "GV01rv_hn09u:1093": "RV_9,065.29a ā mandram ā vareṇyam ā vipram ā manīṣiṇam |",
  "GV01rv_hn09u:1094": "RV_9,065.29c pāntam ā puruspṛham ||",
  "GV01rv_hn09u:1095": "RV_9,065.30a ā rayim ā sucetunam ā sukrato tanūṣv ā |",
  "GV01rv_hn09u:1096": "RV_9,065.30c pāntam ā puruspṛham ||",
  "GV01rv_hn09u:1097": "RV_9,066.01a pavasva viśvacarṣaṇe 'bhi viśvāni kāvyā |",
  "GV01rv_hn09u:1098": "RV_9,066.01c sakhā sakhibhya īḍyaḥ ||",
  "GV01rv_hn09u:1099": "RV_9,066.02a tābhyāṃ viśvasya rājasi ye pavamāna dhāmanī |",
  "GV01rv_hn09u:1100": "RV_9,066.02c pratīcī soma tasthatuḥ ||",
  "GV01rv_hn09u:1101": "RV_9,066.03a pari dhāmāni yāni te tvaṃ somāsi viśvataḥ |",
  "GV01rv_hn09u:1102": "RV_9,066.03c pavamāna ṛtubhiḥ kave ||",
  "GV01rv_hn09u:1103": "RV_9,066.04a pavasva janayann iṣo 'bhi viśvāni vāryā |",
  "GV01rv_hn09u:1104": "RV_9,066.04c sakhā sakhibhya ūtaye ||",
  "GV01rv_hn09u:1105": "RV_9,066.05a tava śukrāso arcayo divas pṛṣṭhe vi tanvate |",
  "GV01rv_hn09u:1106": "RV_9,066.05c pavitraṃ soma dhāmabhiḥ ||",
  "GV01rv_hn09u:1107": "RV_9,066.06a taveme sapta sindhavaḥ praśiṣaṃ soma sisrate |",
  "GV01rv_hn09u:1108": "RV_9,066.06c tubhyaṃ dhāvanti dhenavaḥ ||",
  "GV01rv_hn09u:1109": "RV_9,066.07a pra soma yāhi dhārayā suta indrāya matsaraḥ |",
  "GV01rv_hn09u:1110": "RV_9,066.07c dadhāno akṣiti śravaḥ ||",
  "GV01rv_hn09u:1111": "RV_9,066.08a sam u tvā dhībhir asvaran hinvatīḥ sapta jāmayaḥ |",
  "GV01rv_hn09u:1112": "RV_9,066.08c vipram ājā vivasvataḥ ||",
  "GV01rv_hn09u:1113": "RV_9,066.09a mṛjanti tvā sam agruvo 'vye jīrāv adhi ṣvaṇi |",
  "GV01rv_hn09u:1114": "RV_9,066.09c rebho yad ajyase vane ||",
  "GV01rv_hn09u:1115": "RV_9,066.10a pavamānasya te kave vājin sargā asṛkṣata |",
  "GV01rv_hn09u:1116": "RV_9,066.10c arvanto na śravasyavaḥ ||",
  "GV01rv_hn09u:1117": "RV_9,066.11a acchā kośam madhuścutam asṛgraṃ vāre avyaye |",
  "GV01rv_hn09u:1118": "RV_9,066.11c avāvaśanta dhītayaḥ ||",
  "GV01rv_hn09u:1119": "RV_9,066.12a acchā samudram indavo 'staṃ gāvo na dhenavaḥ |",
  "GV01rv_hn09u:1120": "RV_9,066.12c agmann ṛtasya yonim ā ||",
  "GV01rv_hn09u:1121": "RV_9,066.13a pra ṇa indo mahe raṇa āpo arṣanti sindhavaḥ |",
  "GV01rv_hn09u:1122": "RV_9,066.13c yad gobhir vāsayiṣyase ||",
  "GV01rv_hn09u:1123": "RV_9,066.14a asya te sakhye vayam iyakṣantas tvotayaḥ |",
  "GV01rv_hn09u:1124": "RV_9,066.14c indo sakhitvam uśmasi ||",
  "GV01rv_hn09u:1125": "RV_9,066.15a ā pavasva gaviṣṭaye mahe soma nṛcakṣase |",
  "GV01rv_hn09u:1126": "RV_9,066.15c endrasya jaṭhare viśa ||",
  "GV01rv_hn09u:1127": "RV_9,066.16a mahāṃ asi soma jyeṣṭha ugrāṇām inda ojiṣṭhaḥ |",
  "GV01rv_hn09u:1128": "RV_9,066.16c yudhvā sañ chaśvaj jigetha ||",
  "GV01rv_hn09u:1129": "RV_9,066.17a ya ugrebhyaś cid ojīyāñ chūrebhyaś cic chūrataraḥ |",
  "GV01rv_hn09u:1130": "RV_9,066.17c bhūridābhyaś cin maṃhīyān ||",
  "GV01rv_hn09u:1131": "RV_9,066.18a tvaṃ soma sūra eṣas tokasya sātā tanūnām |",
  "GV01rv_hn09u:1132": "RV_9,066.18c vṛṇīmahe sakhyāya vṛṇīmahe yujyāya ||",
  "GV01rv_hn09u:1133": "RV_9,066.19a agna āyūṃṣi pavasa ā suvorjam iṣaṃ ca naḥ |",
  "GV01rv_hn09u:1134": "RV_9,066.19c āre bādhasva ducchunām ||",
  "GV01rv_hn09u:1135": "RV_9,066.20a agnir ṛṣiḥ pavamānaḥ pāñcajanyaḥ purohitaḥ |",
  "GV01rv_hn09u:1136": "RV_9,066.20c tam īmahe mahāgayam ||",
  "GV01rv_hn09u:1137": "RV_9,066.21a agne pavasva svapā asme varcaḥ suvīryam |",
  "GV01rv_hn09u:1138": "RV_9,066.21c dadhad rayim mayi poṣam ||",
  "GV01rv_hn09u:1139": "RV_9,066.22a pavamāno ati sridho 'bhy arṣati suṣṭutim |",
  "GV01rv_hn09u:1140": "RV_9,066.22c sūro na viśvadarśataḥ ||",
  "GV01rv_hn09u:1141": "RV_9,066.23a sa marmṛjāna āyubhiḥ prayasvān prayase hitaḥ |",
  "GV01rv_hn09u:1142": "RV_9,066.23c indur atyo vicakṣaṇaḥ ||",
  "GV01rv_hn09u:1143": "RV_9,066.24a pavamāna ṛtam bṛhac chukraṃ jyotir ajījanat |",
  "GV01rv_hn09u:1144": "RV_9,066.24c kṛṣṇā tamāṃsi jaṅghanat ||",
  "GV01rv_hn09u:1145": "RV_9,066.25a pavamānasya jaṅghnato hareś candrā asṛkṣata |",
  "GV01rv_hn09u:1146": "RV_9,066.25c jīrā ajiraśociṣaḥ ||",
  "GV01rv_hn09u:1147": "RV_9,066.26a pavamāno rathītamaḥ śubhrebhiḥ śubhraśastamaḥ |",
  "GV01rv_hn09u:1148": "RV_9,066.26c hariścandro marudgaṇaḥ ||",
  "GV01rv_hn09u:1149": "RV_9,066.27a pavamāno vy aśnavad raśmibhir vājasātamaḥ |",
  "GV01rv_hn09u:1150": "RV_9,066.27c dadhat stotre suvīryam ||",
  "GV01rv_hn09u:1151": "RV_9,066.28a pra suvāna indur akṣāḥ pavitram aty avyayam |",
  "GV01rv_hn09u:1152": "RV_9,066.28c punāna indur indram ā ||",
  "GV01rv_hn09u:1153": "RV_9,066.29a eṣa somo adhi tvaci gavāṃ krīḷaty adribhiḥ |",
  "GV01rv_hn09u:1154": "RV_9,066.29c indram madāya johuvat ||",
  "GV01rv_hn09u:1155": "RV_9,066.30a yasya te dyumnavat payaḥ pavamānābhṛtaṃ divaḥ |",
  "GV01rv_hn09u:1156": "RV_9,066.30c tena no mṛḷa jīvase ||",
  "GV01rv_hn09u:1157": "RV_9,067.01a tvaṃ somāsi dhārayur mandra ojiṣṭho adhvare |",
  "GV01rv_hn09u:1158": "RV_9,067.01c pavasva maṃhayadrayiḥ ||",
  "GV01rv_hn09u:1159": "RV_9,067.02a tvaṃ suto nṛmādano dadhanvān matsarintamaḥ |",
  "GV01rv_hn09u:1160": "RV_9,067.02c indrāya sūrir andhasā ||",
  "GV01rv_hn09u:1161": "RV_9,067.03a tvaṃ suṣvāṇo adribhir abhy arṣa kanikradat |",
  "GV01rv_hn09u:1162": "RV_9,067.03c dyumantaṃ śuṣmam uttamam ||",
  "GV01rv_hn09u:1163": "RV_9,067.04a indur hinvāno arṣati tiro vārāṇy avyayā |",
  "GV01rv_hn09u:1164": "RV_9,067.04c harir vājam acikradat ||",
  "GV01rv_hn09u:1165": "RV_9,067.05a indo vy avyam arṣasi vi śravāṃsi vi saubhagā |",
  "GV01rv_hn09u:1166": "RV_9,067.05c vi vājān soma gomataḥ ||",
  "GV01rv_hn09u:1167": "RV_9,067.06a ā na indo śatagvinaṃ rayiṃ gomantam aśvinam |",
  "GV01rv_hn09u:1168": "RV_9,067.06c bharā soma sahasriṇam ||",
  "GV01rv_hn09u:1169": "RV_9,067.07a pavamānāsa indavas tiraḥ pavitram āśavaḥ |",
  "GV01rv_hn09u:1170": "RV_9,067.07c indraṃ yāmebhir āśata ||",
  "GV01rv_hn09u:1171": "RV_9,067.08a kakuhaḥ somyo rasa indur indrāya pūrvyaḥ |",
  "GV01rv_hn09u:1172": "RV_9,067.08c āyuḥ pavata āyave ||",
  "GV01rv_hn09u:1173": "RV_9,067.09a hinvanti sūram usrayaḥ pavamānam madhuścutam |",
  "GV01rv_hn09u:1174": "RV_9,067.09c abhi girā sam asvaran ||",
  "GV01rv_hn09u:1175": "RV_9,067.10a avitā no ajāśvaḥ pūṣā yāmani-yāmani |",
  "GV01rv_hn09u:1176": "RV_9,067.10c ā bhakṣat kanyāsu naḥ ||",
  "GV01rv_hn09u:1177": "RV_9,067.11a ayaṃ somaḥ kapardine ghṛtaṃ na pavate madhu |",
  "GV01rv_hn09u:1178": "RV_9,067.11c ā bhakṣat kanyāsu naḥ ||",
  "GV01rv_hn09u:1179": "RV_9,067.12a ayaṃ ta āghṛṇe suto ghṛtaṃ na pavate śuci |",
  "GV01rv_hn09u:1180": "RV_9,067.12c ā bhakṣat kanyāsu naḥ ||",
  "GV01rv_hn09u:1181": "RV_9,067.13a vāco jantuḥ kavīnām pavasva soma dhārayā |",
  "GV01rv_hn09u:1182": "RV_9,067.13c deveṣu ratnadhā asi ||",
  "GV01rv_hn09u:1183": "RV_9,067.14a ā kalaśeṣu dhāvati śyeno varma vi gāhate |",
  "GV01rv_hn09u:1184": "RV_9,067.14c abhi droṇā kanikradat ||",
  "GV01rv_hn09u:1185": "RV_9,067.15a pari pra soma te raso 'sarji kalaśe sutaḥ |",
  "GV01rv_hn09u:1186": "RV_9,067.15c śyeno na takto arṣati ||",
  "GV01rv_hn09u:1187": "RV_9,067.16a pavasva soma mandayann indrāya madhumattamaḥ ||",
  "GV01rv_hn09u:1188": "RV_9,067.17a asṛgran devavītaye vājayanto rathā iva ||",
  "GV01rv_hn09u:1189": "RV_9,067.18a te sutāso madintamāḥ śukrā vāyum asṛkṣata ||",
  "GV01rv_hn09u:1190": "RV_9,067.19a grāvṇā tunno abhiṣṭutaḥ pavitraṃ soma gacchasi |",
  "GV01rv_hn09u:1191": "RV_9,067.19c dadhat stotre suvīryam ||",
  "GV01rv_hn09u:1192": "RV_9,067.20a eṣa tunno abhiṣṭutaḥ pavitram ati gāhate |",
  "GV01rv_hn09u:1193": "RV_9,067.20c rakṣohā vāram avyayam ||",
  "GV01rv_hn09u:1194": "RV_9,067.21a yad anti yac ca dūrake bhayaṃ vindati mām iha |",
  "GV01rv_hn09u:1195": "RV_9,067.21c pavamāna vi taj jahi ||",
  "GV01rv_hn09u:1196": "RV_9,067.22a pavamānaḥ so adya naḥ pavitreṇa vicarṣaṇiḥ |",
  "GV01rv_hn09u:1197": "RV_9,067.22c yaḥ potā sa punātu naḥ ||",
  "GV01rv_hn09u:1198": "RV_9,067.23a yat te pavitram arciṣy agne vitatam antar ā |",
  "GV01rv_hn09u:1199": "RV_9,067.23c brahma tena punīhi naḥ ||",
  "GV01rv_hn09u:1200": "RV_9,067.24a yat te pavitram arcivad agne tena punīhi naḥ |",
  "GV01rv_hn09u:1201": "RV_9,067.24c brahmasavaiḥ punīhi naḥ ||",
  "GV01rv_hn09u:1202": "RV_9,067.25a ubhābhyāṃ deva savitaḥ pavitreṇa savena ca |",
  "GV01rv_hn09u:1203": "RV_9,067.25c mām punīhi viśvataḥ ||",
  "GV01rv_hn09u:1204": "RV_9,067.26a tribhiṣ ṭvaṃ deva savitar varṣiṣṭhaiḥ soma dhāmabhiḥ |",
  "GV01rv_hn09u:1205": "RV_9,067.26c agne dakṣaiḥ punīhi naḥ ||",
  "GV01rv_hn09u:1206": "RV_9,067.27a punantu māṃ devajanāḥ punantu vasavo dhiyā |",
  "GV01rv_hn09u:1207": "RV_9,067.27c viśve devāḥ punīta mā jātavedaḥ punīhi mā ||",
  "GV01rv_hn09u:1208": "RV_9,067.28a pra pyāyasva pra syandasva soma viśvebhir aṃśubhiḥ |",
  "GV01rv_hn09u:1209": "RV_9,067.28c devebhya uttamaṃ haviḥ ||",
  "GV01rv_hn09u:1210": "RV_9,067.29a upa priyam panipnataṃ yuvānam āhutīvṛdham |",
  "GV01rv_hn09u:1211": "RV_9,067.29c aganma bibhrato namaḥ ||",
  "GV01rv_hn09u:1212": "RV_9,067.30a alāyyasya paraśur nanāśa tam ā pavasva deva soma |",
  "GV01rv_hn09u:1213": "RV_9,067.30c ākhuṃ cid eva deva soma ||",
  "GV01rv_hn09u:1214": "RV_9,067.31a yaḥ pāvamānīr adhyety ṛṣibhiḥ sambhṛtaṃ rasam |",
  "GV01rv_hn09u:1215": "RV_9,067.31c sarvaṃ sa pūtam aśnāti svaditam mātariśvanā ||",
  "GV01rv_hn09u:1216": "RV_9,067.32a pāvamānīr yo adhyety ṛṣibhiḥ sambhṛtaṃ rasam |",
  "GV01rv_hn09u:1217": "RV_9,067.32c tasmai sarasvatī duhe kṣīraṃ sarpir madhūdakam ||",
  "GV01rv_hn09u:1218": "RV_9,068.01a pra devam acchā madhumanta indavo 'siṣyadanta gāva ā na dhenavaḥ |",
  "GV01rv_hn09u:1219": "RV_9,068.01c barhiṣado vacanāvanta ūdhabhiḥ parisrutam usriyā nirṇijaṃ dhire ||",
  "GV01rv_hn09u:1220": "RV_9,068.02a sa roruvad abhi pūrvā acikradad upāruhaḥ śrathayan svādate hariḥ |",
  "GV01rv_hn09u:1221": "RV_9,068.02c tiraḥ pavitram pariyann uru jrayo ni śaryāṇi dadhate deva ā varam ||",
  "GV01rv_hn09u:1222": "RV_9,068.03a vi yo mame yamyā saṃyatī madaḥ sākaṃvṛdhā payasā pinvad akṣitā |",
  "GV01rv_hn09u:1223": "RV_9,068.03c mahī apāre rajasī vivevidad abhivrajann akṣitam pāja ā dade ||",
  "GV01rv_hn09u:1224": "RV_9,068.04a sa mātarā vicaran vājayann apaḥ pra medhiraḥ svadhayā pinvate padam |",
  "GV01rv_hn09u:1225": "RV_9,068.04c aṃśur yavena pipiśe yato nṛbhiḥ saṃ jāmibhir nasate rakṣate śiraḥ ||",
  "GV01rv_hn09u:1226": "RV_9,068.05a saṃ dakṣeṇa manasā jāyate kavir ṛtasya garbho nihito yamā paraḥ |",
  "GV01rv_hn09u:1227": "RV_9,068.05c yūnā ha santā prathamaṃ vi jajñatur guhā hitaṃ janima nemam udyatam ||",
  "GV01rv_hn09u:1228": "RV_9,068.06a mandrasya rūpaṃ vividur manīṣiṇaḥ śyeno yad andho abharat parāvataḥ |",
  "GV01rv_hn09u:1229": "RV_9,068.06c tam marjayanta suvṛdhaṃ nadīṣv āṃ uśantam aṃśum pariyantam ṛgmiyam ||",
  "GV01rv_hn09u:1230": "RV_9,068.07a tvām mṛjanti daśa yoṣaṇaḥ sutaṃ soma ṛṣibhir matibhir dhītibhir hitam |",
  "GV01rv_hn09u:1231": "RV_9,068.07c avyo vārebhir uta devahūtibhir nṛbhir yato vājam ā darṣi sātaye ||",
  "GV01rv_hn09u:1232": "RV_9,068.08a pariprayantaṃ vayyaṃ suṣaṃsadaṃ somam manīṣā abhy anūṣata stubhaḥ |",
  "GV01rv_hn09u:1233": "RV_9,068.08c yo dhārayā madhumāṃ ūrmiṇā diva iyarti vācaṃ rayiṣāḷ amartyaḥ ||",
  "GV01rv_hn09u:1234": "RV_9,068.09a ayaṃ diva iyarti viśvam ā rajaḥ somaḥ punānaḥ kalaśeṣu sīdati |",
  "GV01rv_hn09u:1235": "RV_9,068.09c adbhir gobhir mṛjyate adribhiḥ sutaḥ punāna indur varivo vidat priyam ||",
  "GV01rv_hn09u:1236": "RV_9,068.10a evā naḥ soma pariṣicyamāno vayo dadhac citratamam pavasva |",
  "GV01rv_hn09u:1237": "RV_9,068.10c adveṣe dyāvāpṛthivī huvema devā dhatta rayim asme suvīram ||",
  "GV01rv_hn09u:1238": "RV_9,069.01a iṣur na dhanvan prati dhīyate matir vatso na mātur upa sarjy ūdhani |",
  "GV01rv_hn09u:1239": "RV_9,069.01c urudhāreva duhe agra āyaty asya vrateṣv api soma iṣyate ||",
  "GV01rv_hn09u:1240": "RV_9,069.02a upo matiḥ pṛcyate sicyate madhu mandrājanī codate antar āsani |",
  "GV01rv_hn09u:1241": "RV_9,069.02c pavamānaḥ saṃtaniḥ praghnatām iva madhumān drapsaḥ pari vāram arṣati ||",
  "GV01rv_hn09u:1242": "RV_9,069.03a avye vadhūyuḥ pavate pari tvaci śrathnīte naptīr aditer ṛtaṃ yate |",
  "GV01rv_hn09u:1243": "RV_9,069.03c harir akrān yajataḥ saṃyato mado nṛmṇā śiśāno mahiṣo na śobhate ||",
  "GV01rv_hn09u:1244": "RV_9,069.04a ukṣā mimāti prati yanti dhenavo devasya devīr upa yanti niṣkṛtam |",
  "GV01rv_hn09u:1245": "RV_9,069.04c aty akramīd arjunaṃ vāram avyayam atkaṃ na niktam pari somo avyata ||",
  "GV01rv_hn09u:1246": "RV_9,069.05a amṛktena ruśatā vāsasā harir amartyo nirṇijānaḥ pari vyata |",
  "GV01rv_hn09u:1247": "RV_9,069.05c divas pṛṣṭham barhaṇā nirṇije kṛtopastaraṇaṃ camvor nabhasmayam ||",
  "GV01rv_hn09u:1248": "RV_9,069.06a sūryasyeva raśmayo drāvayitnavo matsarāsaḥ prasupaḥ sākam īrate |",
  "GV01rv_hn09u:1249": "RV_9,069.06c tantuṃ tatam pari sargāsa āśavo nendrād ṛte pavate dhāma kiṃ cana ||",
  "GV01rv_hn09u:1250": "RV_9,069.07a sindhor iva pravaṇe nimna āśavo vṛṣacyutā madāso gātum āśata |",
  "GV01rv_hn09u:1251": "RV_9,069.07c śaṃ no niveśe dvipade catuṣpade 'sme vājāḥ soma tiṣṭhantu kṛṣṭayaḥ ||",
  "GV01rv_hn09u:1252": "RV_9,069.08a ā naḥ pavasva vasumad dhiraṇyavad aśvāvad gomad yavamat suvīryam |",
  "GV01rv_hn09u:1253": "RV_9,069.08c yūyaṃ hi soma pitaro mama sthana divo mūrdhānaḥ prasthitā vayaskṛtaḥ ||",
  "GV01rv_hn09u:1254": "RV_9,069.09a ete somāḥ pavamānāsa indraṃ rathā iva pra yayuḥ sātim accha |",
  "GV01rv_hn09u:1255": "RV_9,069.09c sutāḥ pavitram ati yanty avyaṃ hitvī vavriṃ harito vṛṣṭim accha ||",
  "GV01rv_hn09u:1256": "RV_9,069.10a indav indrāya bṛhate pavasva sumṛḷīko anavadyo riśādāḥ |",
  "GV01rv_hn09u:1257": "RV_9,069.10c bharā candrāṇi gṛṇate vasūni devair dyāvāpṛthivī prāvataṃ naḥ ||",
  "GV01rv_hn09u:1258": "RV_9,070.01a trir asmai sapta dhenavo duduhre satyām āśiram pūrvye vyomani |",
  "GV01rv_hn09u:1259": "RV_9,070.01c catvāry anyā bhuvanāni nirṇije cārūṇi cakre yad ṛtair avardhata ||",
  "GV01rv_hn09u:1260": "RV_9,070.02a sa bhikṣamāṇo amṛtasya cāruṇa ubhe dyāvā kāvyenā vi śaśrathe |",
  "GV01rv_hn09u:1261": "RV_9,070.02c tejiṣṭhā apo maṃhanā pari vyata yadī devasya śravasā sado viduḥ ||",
  "GV01rv_hn09u:1262": "RV_9,070.03a te asya santu ketavo 'mṛtyavo 'dābhyāso januṣī ubhe anu |",
  "GV01rv_hn09u:1263": "RV_9,070.03c yebhir nṛmṇā ca devyā ca punata ād id rājānam mananā agṛbhṇata ||",
  "GV01rv_hn09u:1264": "RV_9,070.04a sa mṛjyamāno daśabhiḥ sukarmabhiḥ pra madhyamāsu mātṛṣu prame sacā |",
  "GV01rv_hn09u:1265": "RV_9,070.04c vratāni pāno amṛtasya cāruṇa ubhe nṛcakṣā anu paśyate viśau ||",
  "GV01rv_hn09u:1266": "RV_9,070.05a sa marmṛjāna indriyāya dhāyasa obhe antā rodasī harṣate hitaḥ |",
  "GV01rv_hn09u:1267": "RV_9,070.05c vṛṣā śuṣmeṇa bādhate vi durmatīr ādediśānaḥ śaryaheva śurudhaḥ ||",
  "GV01rv_hn09u:1268": "RV_9,070.06a sa mātarā na dadṛśāna usriyo nānadad eti marutām iva svanaḥ |",
  "GV01rv_hn09u:1269": "RV_9,070.06c jānann ṛtam prathamaṃ yat svarṇaram praśastaye kam avṛṇīta sukratuḥ ||",
  "GV01rv_hn09u:1270": "RV_9,070.07a ruvati bhīmo vṛṣabhas taviṣyayā śṛṅge śiśāno hariṇī vicakṣaṇaḥ |",
  "GV01rv_hn09u:1271": "RV_9,070.07c ā yoniṃ somaḥ sukṛtaṃ ni ṣīdati gavyayī tvag bhavati nirṇig avyayī ||",
  "GV01rv_hn09u:1272": "RV_9,070.08a śuciḥ punānas tanvam arepasam avye harir ny adhāviṣṭa sānavi |",
  "GV01rv_hn09u:1273": "RV_9,070.08c juṣṭo mitrāya varuṇāya vāyave tridhātu madhu kriyate sukarmabhiḥ ||",
  "GV01rv_hn09u:1274": "RV_9,070.09a pavasva soma devavītaye vṛṣendrasya hārdi somadhānam ā viśa |",
  "GV01rv_hn09u:1275": "RV_9,070.09c purā no bādhād duritāti pāraya kṣetravid dhi diśa āhā vipṛcchate ||",
  "GV01rv_hn09u:1276": "RV_9,070.10a hito na saptir abhi vājam arṣendrasyendo jaṭharam ā pavasva |",
  "GV01rv_hn09u:1277": "RV_9,070.10c nāvā na sindhum ati parṣi vidvāñ chūro na yudhyann ava no nida spaḥ ||",
  "GV01rv_hn09u:1278": "RV_9,071.01a ā dakṣiṇā sṛjyate śuṣmy āsadaṃ veti druho rakṣasaḥ pāti jāgṛviḥ |",
  "GV01rv_hn09u:1279": "RV_9,071.01c harir opaśaṃ kṛṇute nabhas paya upastire camvor brahma nirṇije ||",
  "GV01rv_hn09u:1280": "RV_9,071.02a pra kṛṣṭiheva śūṣa eti roruvad asuryaṃ varṇaṃ ni riṇīte asya tam |",
  "GV01rv_hn09u:1281": "RV_9,071.02c jahāti vavrim pitur eti niṣkṛtam upaprutaṃ kṛṇute nirṇijaṃ tanā ||",
  "GV01rv_hn09u:1282": "RV_9,071.03a adribhiḥ sutaḥ pavate gabhastyor vṛṣāyate nabhasā vepate matī |",
  "GV01rv_hn09u:1283": "RV_9,071.03c sa modate nasate sādhate girā nenikte apsu yajate parīmaṇi ||",
  "GV01rv_hn09u:1284": "RV_9,071.04a pari dyukṣaṃ sahasaḥ parvatāvṛdham madhvaḥ siñcanti harmyasya sakṣaṇim |",
  "GV01rv_hn09u:1285": "RV_9,071.04c ā yasmin gāvaḥ suhutāda ūdhani mūrdhañ chrīṇanty agriyaṃ varīmabhiḥ ||",
  "GV01rv_hn09u:1286": "RV_9,071.05a sam ī rathaṃ na bhurijor aheṣata daśa svasāro aditer upastha ā |",
  "GV01rv_hn09u:1287": "RV_9,071.05c jigād upa jrayati gor apīcyam padaṃ yad asya matuthā ajījanan ||",
  "GV01rv_hn09u:1288": "RV_9,071.06a śyeno na yoniṃ sadanaṃ dhiyā kṛtaṃ hiraṇyayam āsadaṃ deva eṣati |",
  "GV01rv_hn09u:1289": "RV_9,071.06c e riṇanti barhiṣi priyaṃ girāśvo na devāṃ apy eti yajñiyaḥ ||",
  "GV01rv_hn09u:1290": "RV_9,071.07a parā vyakto aruṣo divaḥ kavir vṛṣā tripṛṣṭho anaviṣṭa gā abhi |",
  "GV01rv_hn09u:1291": "RV_9,071.07c sahasraṇītir yatiḥ parāyatī rebho na pūrvīr uṣaso vi rājati ||",
  "GV01rv_hn09u:1292": "RV_9,071.08a tveṣaṃ rūpaṃ kṛṇute varṇo asya sa yatrāśayat samṛtā sedhati sridhaḥ |",
  "GV01rv_hn09u:1293": "RV_9,071.08c apsā yāti svadhayā daivyaṃ janaṃ saṃ suṣṭutī nasate saṃ goagrayā ||",
  "GV01rv_hn09u:1294": "RV_9,071.09a ukṣeva yūthā pariyann arāvīd adhi tviṣīr adhita sūryasya |",
  "GV01rv_hn09u:1295": "RV_9,071.09c divyaḥ suparṇo 'va cakṣata kṣāṃ somaḥ pari kratunā paśyate jāḥ ||",
  "GV01rv_hn09u:1296": "RV_9,072.01a harim mṛjanty aruṣo na yujyate saṃ dhenubhiḥ kalaśe somo ajyate |",
  "GV01rv_hn09u:1297": "RV_9,072.01c ud vācam īrayati hinvate matī puruṣṭutasya kati cit paripriyaḥ ||",
  "GV01rv_hn09u:1298": "RV_9,072.02a sākaṃ vadanti bahavo manīṣiṇa indrasya somaṃ jaṭhare yad āduhuḥ |",
  "GV01rv_hn09u:1299": "RV_9,072.02c yadī mṛjanti sugabhastayo naraḥ sanīḷābhir daśabhiḥ kāmyam madhu ||",
  "GV01rv_hn09u:1300": "RV_9,072.03a aramamāṇo aty eti gā abhi sūryasya priyaṃ duhitus tiro ravam |",
  "GV01rv_hn09u:1301": "RV_9,072.03c anv asmai joṣam abharad vinaṅgṛsaḥ saṃ dvayībhiḥ svasṛbhiḥ kṣeti jāmibhiḥ ||",
  "GV01rv_hn09u:1302": "RV_9,072.04a nṛdhūto adriṣuto barhiṣi priyaḥ patir gavām pradiva indur ṛtviyaḥ |",
  "GV01rv_hn09u:1303": "RV_9,072.04c purandhivān manuṣo yajñasādhanaḥ śucir dhiyā pavate soma indra te ||",
  "GV01rv_hn09u:1304": "RV_9,072.05a nṛbāhubhyāṃ codito dhārayā suto 'nuṣvadham pavate soma indra te |",
  "GV01rv_hn09u:1305": "RV_9,072.05c āprāḥ kratūn sam ajair adhvare matīr ver na druṣac camvor āsadad dhariḥ ||",
  "GV01rv_hn09u:1306": "RV_9,072.06a aṃśuṃ duhanti stanayantam akṣitaṃ kaviṃ kavayo 'paso manīṣiṇaḥ |",
  "GV01rv_hn09u:1307": "RV_9,072.06c sam ī gāvo matayo yanti saṃyata ṛtasya yonā sadane punarbhuvaḥ ||",
  "GV01rv_hn09u:1308": "RV_9,072.07a nābhā pṛthivyā dharuṇo maho divo 'pām ūrmau sindhuṣv antar ukṣitaḥ |",
  "GV01rv_hn09u:1309": "RV_9,072.07c indrasya vajro vṛṣabho vibhūvasuḥ somo hṛde pavate cāru matsaraḥ ||",
  "GV01rv_hn09u:1310": "RV_9,072.08a sa tū pavasva pari pārthivaṃ raja stotre śikṣann ādhūnvate ca sukrato |",
  "GV01rv_hn09u:1311": "RV_9,072.08c mā no nir bhāg vasunaḥ sādanaspṛśo rayim piśaṅgam bahulaṃ vasīmahi ||",
  "GV01rv_hn09u:1312": "RV_9,072.09a ā tū na indo śatadātv aśvyaṃ sahasradātu paśumad dhiraṇyavat |",
  "GV01rv_hn09u:1313": "RV_9,072.09c upa māsva bṛhatī revatīr iṣo 'dhi stotrasya pavamāna no gahi ||",
  "GV01rv_hn09u:1314": "RV_9,073.01a srakve drapsasya dhamataḥ sam asvarann ṛtasya yonā sam aranta nābhayaḥ |",
  "GV01rv_hn09u:1315": "RV_9,073.01c trīn sa mūrdhno asuraś cakra ārabhe satyasya nāvaḥ sukṛtam apīparan ||",
  "GV01rv_hn09u:1316": "RV_9,073.02a samyak samyañco mahiṣā aheṣata sindhor ūrmāv adhi venā avīvipan |",
  "GV01rv_hn09u:1317": "RV_9,073.02c madhor dhārābhir janayanto arkam it priyām indrasya tanvam avīvṛdhan ||",
  "GV01rv_hn09u:1318": "RV_9,073.03a pavitravantaḥ pari vācam āsate pitaiṣām pratno abhi rakṣati vratam |",
  "GV01rv_hn09u:1319": "RV_9,073.03c mahaḥ samudraṃ varuṇas tiro dadhe dhīrā ic chekur dharuṇeṣv ārabham ||",
  "GV01rv_hn09u:1320": "RV_9,073.04a sahasradhāre 'va te sam asvaran divo nāke madhujihvā asaścataḥ |",
  "GV01rv_hn09u:1321": "RV_9,073.04c asya spaśo na ni miṣanti bhūrṇayaḥ pade-pade pāśinaḥ santi setavaḥ ||",
  "GV01rv_hn09u:1322": "RV_9,073.05a pitur mātur adhy ā ye samasvarann ṛcā śocantaḥ saṃdahanto avratān |",
  "GV01rv_hn09u:1323": "RV_9,073.05c indradviṣṭām apa dhamanti māyayā tvacam asiknīm bhūmano divas pari ||",
  "GV01rv_hn09u:1324": "RV_9,073.06a pratnān mānād adhy ā ye samasvarañ chlokayantrāso rabhasasya mantavaḥ |",
  "GV01rv_hn09u:1325": "RV_9,073.06c apānakṣāso badhirā ahāsata ṛtasya panthāṃ na taranti duṣkṛtaḥ ||",
  "GV01rv_hn09u:1326": "RV_9,073.07a sahasradhāre vitate pavitra ā vācam punanti kavayo manīṣiṇaḥ |",
  "GV01rv_hn09u:1327": "RV_9,073.07c rudrāsa eṣām iṣirāso adruha spaśaḥ svañcaḥ sudṛśo nṛcakṣasaḥ ||",
  "GV01rv_hn09u:1328": "RV_9,073.08a ṛtasya gopā na dabhāya sukratus trī ṣa pavitrā hṛdy antar ā dadhe |",
  "GV01rv_hn09u:1329": "RV_9,073.08c vidvān sa viśvā bhuvanābhi paśyaty avājuṣṭān vidhyati karte avratān ||",
  "GV01rv_hn09u:1330": "RV_9,073.09a ṛtasya tantur vitataḥ pavitra ā jihvāyā agre varuṇasya māyayā |",
  "GV01rv_hn09u:1331": "RV_9,073.09c dhīrāś cit tat saminakṣanta āśatātrā kartam ava padāty aprabhuḥ ||",
  "GV01rv_hn09u:1332": "RV_9,074.01a śiśur na jāto 'va cakradad vane svar yad vājy aruṣaḥ siṣāsati |",
  "GV01rv_hn09u:1333": "RV_9,074.01c divo retasā sacate payovṛdhā tam īmahe sumatī śarma saprathaḥ ||",
  "GV01rv_hn09u:1334": "RV_9,074.02a divo ya skambho dharuṇaḥ svātata āpūrṇo aṃśuḥ paryeti viśvataḥ |",
  "GV01rv_hn09u:1335": "RV_9,074.02c seme mahī rodasī yakṣad āvṛtā samīcīne dādhāra sam iṣaḥ kaviḥ ||",
  "GV01rv_hn09u:1336": "RV_9,074.03a mahi psaraḥ sukṛtaṃ somyam madhūrvī gavyūtir aditer ṛtaṃ yate |",
  "GV01rv_hn09u:1337": "RV_9,074.03c īśe yo vṛṣṭer ita usriyo vṛṣāpāṃ netā ya itaūtir ṛgmiyaḥ ||",
  "GV01rv_hn09u:1338": "RV_9,074.04a ātmanvan nabho duhyate ghṛtam paya ṛtasya nābhir amṛtaṃ vi jāyate |",
  "GV01rv_hn09u:1339": "RV_9,074.04c samīcīnāḥ sudānavaḥ prīṇanti taṃ naro hitam ava mehanti peravaḥ ||",
  "GV01rv_hn09u:1340": "RV_9,074.05a arāvīd aṃśuḥ sacamāna ūrmiṇā devāvyam manuṣe pinvati tvacam |",
  "GV01rv_hn09u:1341": "RV_9,074.05c dadhāti garbham aditer upastha ā yena tokaṃ ca tanayaṃ ca dhāmahe ||",
  "GV01rv_hn09u:1342": "RV_9,074.06a sahasradhāre 'va tā asaścatas tṛtīye santu rajasi prajāvatīḥ |",
  "GV01rv_hn09u:1343": "RV_9,074.06c catasro nābho nihitā avo divo havir bharanty amṛtaṃ ghṛtaścutaḥ ||",
  "GV01rv_hn09u:1344": "RV_9,074.07a śvetaṃ rūpaṃ kṛṇute yat siṣāsati somo mīḍhvāṃ asuro veda bhūmanaḥ |",
  "GV01rv_hn09u:1345": "RV_9,074.07c dhiyā śamī sacate sem abhi pravad divas kavandham ava darṣad udriṇam ||",
  "GV01rv_hn09u:1346": "RV_9,074.08a adha śvetaṃ kalaśaṃ gobhir aktaṃ kārṣmann ā vājy akramīt sasavān |",
  "GV01rv_hn09u:1347": "RV_9,074.08c ā hinvire manasā devayantaḥ kakṣīvate śatahimāya gonām ||",
  "GV01rv_hn09u:1348": "RV_9,074.09a adbhiḥ soma papṛcānasya te raso 'vyo vāraṃ vi pavamāna dhāvati |",
  "GV01rv_hn09u:1349": "RV_9,074.09c sa mṛjyamānaḥ kavibhir madintama svadasvendrāya pavamāna pītaye ||",
  "GV01rv_hn09u:1350": "RV_9,075.01a abhi priyāṇi pavate canohito nāmāni yahvo adhi yeṣu vardhate |",
  "GV01rv_hn09u:1351": "RV_9,075.01c ā sūryasya bṛhato bṛhann adhi rathaṃ viṣvañcam aruhad vicakṣaṇaḥ ||",
  "GV01rv_hn09u:1352": "RV_9,075.02a ṛtasya jihvā pavate madhu priyaṃ vaktā patir dhiyo asyā adābhyaḥ |",
  "GV01rv_hn09u:1353": "RV_9,075.02c dadhāti putraḥ pitror apīcyaṃ nāma tṛtīyam adhi rocane divaḥ ||",
  "GV01rv_hn09u:1354": "RV_9,075.03a ava dyutānaḥ kalaśāṃ acikradan nṛbhir yemānaḥ kośa ā hiraṇyaye |",
  "GV01rv_hn09u:1355": "RV_9,075.03c abhīm ṛtasya dohanā anūṣatādhi tripṛṣṭha uṣaso vi rājati ||",
  "GV01rv_hn09u:1356": "RV_9,075.04a adribhiḥ suto matibhiś canohitaḥ prarocayan rodasī mātarā śuciḥ |",
  "GV01rv_hn09u:1357": "RV_9,075.04c romāṇy avyā samayā vi dhāvati madhor dhārā pinvamānā dive-dive ||",
  "GV01rv_hn09u:1358": "RV_9,075.05a pari soma pra dhanvā svastaye nṛbhiḥ punāno abhi vāsayāśiram |",
  "GV01rv_hn09u:1359": "RV_9,075.05c ye te madā āhanaso vihāyasas tebhir indraṃ codaya dātave magham ||",
  "GV01rv_hn09u:1360": "RV_9,076.01a dhartā divaḥ pavate kṛtvyo raso dakṣo devānām anumādyo nṛbhiḥ |",
  "GV01rv_hn09u:1361": "RV_9,076.01c hariḥ sṛjāno atyo na satvabhir vṛthā pājāṃsi kṛṇute nadīṣv ā ||",
  "GV01rv_hn09u:1362": "RV_9,076.02a śūro na dhatta āyudhā gabhastyoḥ svaḥ siṣāsan rathiro gaviṣṭiṣu |",
  "GV01rv_hn09u:1363": "RV_9,076.02c indrasya śuṣmam īrayann apasyubhir indur hinvāno ajyate manīṣibhiḥ ||",
  "GV01rv_hn09u:1364": "RV_9,076.03a indrasya soma pavamāna ūrmiṇā taviṣyamāṇo jaṭhareṣv ā viśa |",
  "GV01rv_hn09u:1365": "RV_9,076.03c pra ṇaḥ pinva vidyud abhreva rodasī dhiyā na vājāṃ upa māsi śaśvataḥ ||",
  "GV01rv_hn09u:1366": "RV_9,076.04a viśvasya rājā pavate svardṛśa ṛtasya dhītim ṛṣiṣāḷ avīvaśat |",
  "GV01rv_hn09u:1367": "RV_9,076.04c yaḥ sūryasyāsireṇa mṛjyate pitā matīnām asamaṣṭakāvyaḥ ||",
  "GV01rv_hn09u:1368": "RV_9,076.05a vṛṣeva yūthā pari kośam arṣasy apām upasthe vṛṣabhaḥ kanikradat |",
  "GV01rv_hn09u:1369": "RV_9,076.05c sa indrāya pavase matsarintamo yathā jeṣāma samithe tvotayaḥ ||",
  "GV01rv_hn09u:1370": "RV_9,077.01a eṣa pra kośe madhumāṃ acikradad indrasya vajro vapuṣo vapuṣṭaraḥ |",
  "GV01rv_hn09u:1371": "RV_9,077.01c abhīm ṛtasya sudughā ghṛtaścuto vāśrā arṣanti payaseva dhenavaḥ ||",
  "GV01rv_hn09u:1372": "RV_9,077.02a sa pūrvyaḥ pavate yaṃ divas pari śyeno mathāyad iṣitas tiro rajaḥ |",
  "GV01rv_hn09u:1373": "RV_9,077.02c sa madhva ā yuvate vevijāna it kṛśānor astur manasāha bibhyuṣā ||",
  "GV01rv_hn09u:1374": "RV_9,077.03a te naḥ pūrvāsa uparāsa indavo mahe vājāya dhanvantu gomate |",
  "GV01rv_hn09u:1375": "RV_9,077.03c īkṣeṇyāso ahyo na cāravo brahma-brahma ye jujuṣur havir-haviḥ ||",
  "GV01rv_hn09u:1376": "RV_9,077.04a ayaṃ no vidvān vanavad vanuṣyata induḥ satrācā manasā puruṣṭutaḥ |",
  "GV01rv_hn09u:1377": "RV_9,077.04c inasya yaḥ sadane garbham ādadhe gavām urubjam abhy arṣati vrajam ||",
  "GV01rv_hn09u:1378": "RV_9,077.05a cakrir divaḥ pavate kṛtvyo raso mahāṃ adabdho varuṇo hurug yate |",
  "GV01rv_hn09u:1379": "RV_9,077.05c asāvi mitro vṛjaneṣu yajñiyo 'tyo na yūthe vṛṣayuḥ kanikradat ||",
  "GV01rv_hn09u:1380": "RV_9,078.01a pra rājā vācaṃ janayann asiṣyadad apo vasāno abhi gā iyakṣati |",
  "GV01rv_hn09u:1381": "RV_9,078.01c gṛbhṇāti ripram avir asya tānvā śuddho devānām upa yāti niṣkṛtam ||",
  "GV01rv_hn09u:1382": "RV_9,078.02a indrāya soma pari ṣicyase nṛbhir nṛcakṣā ūrmiḥ kavir ajyase vane |",
  "GV01rv_hn09u:1383": "RV_9,078.02c pūrvīr hi te srutayaḥ santi yātave sahasram aśvā harayaś camūṣadaḥ ||",
  "GV01rv_hn09u:1384": "RV_9,078.03a samudriyā apsaraso manīṣiṇam āsīnā antar abhi somam akṣaran |",
  "GV01rv_hn09u:1385": "RV_9,078.03c tā īṃ hinvanti harmyasya sakṣaṇiṃ yācante sumnam pavamānam akṣitam ||",
  "GV01rv_hn09u:1386": "RV_9,078.04a gojin naḥ somo rathajid dhiraṇyajit svarjid abjit pavate sahasrajit |",
  "GV01rv_hn09u:1387": "RV_9,078.04c yaṃ devāsaś cakrire pītaye madaṃ svādiṣṭhaṃ drapsam aruṇam mayobhuvam ||",
  "GV01rv_hn09u:1388": "RV_9,078.05a etāni soma pavamāno asmayuḥ satyāni kṛṇvan draviṇāny arṣasi |",
  "GV01rv_hn09u:1389": "RV_9,078.05c jahi śatrum antike dūrake ca ya urvīṃ gavyūtim abhayaṃ ca nas kṛdhi ||",
  "GV01rv_hn09u:1390": "RV_9,079.01a acodaso no dhanvantv indavaḥ pra suvānāso bṛhaddiveṣu harayaḥ |",
  "GV01rv_hn09u:1391": "RV_9,079.01c vi ca naśan na iṣo arātayo 'ryo naśanta saniṣanta no dhiyaḥ ||",
  "GV01rv_hn09u:1392": "RV_9,079.02a pra ṇo dhanvantv indavo madacyuto dhanā vā yebhir arvato junīmasi |",
  "GV01rv_hn09u:1393": "RV_9,079.02c tiro martasya kasya cit parihvṛtiṃ vayaṃ dhanāni viśvadhā bharemahi ||",
  "GV01rv_hn09u:1394": "RV_9,079.03a uta svasyā arātyā arir hi ṣa utānyasyā arātyā vṛko hi ṣaḥ |",
  "GV01rv_hn09u:1395": "RV_9,079.03c dhanvan na tṛṣṇā sam arīta tāṃ abhi soma jahi pavamāna durādhyaḥ ||",
  "GV01rv_hn09u:1396": "RV_9,079.04a divi te nābhā paramo ya ādade pṛthivyās te ruruhuḥ sānavi kṣipaḥ |",
  "GV01rv_hn09u:1397": "RV_9,079.04c adrayas tvā bapsati gor adhi tvacy apsu tvā hastair duduhur manīṣiṇaḥ ||",
  "GV01rv_hn09u:1398": "RV_9,079.05a evā ta indo subhvaṃ supeśasaṃ rasaṃ tuñjanti prathamā abhiśriyaḥ |",
  "GV01rv_hn09u:1399": "RV_9,079.05c nidaṃ-nidam pavamāna ni tāriṣa āvis te śuṣmo bhavatu priyo madaḥ ||",
  "GV01rv_hn09u:1400": "RV_9,080.01a somasya dhārā pavate nṛcakṣasa ṛtena devān havate divas pari |",
  "GV01rv_hn09u:1401": "RV_9,080.01c bṛhaspate ravathenā vi didyute samudrāso na savanāni vivyacuḥ ||",
  "GV01rv_hn09u:1402": "RV_9,080.02a yaṃ tvā vājinn aghnyā abhy anūṣatāyohataṃ yonim ā rohasi dyumān |",
  "GV01rv_hn09u:1403": "RV_9,080.02c maghonām āyuḥ pratiran mahi śrava indrāya soma pavase vṛṣā madaḥ ||",
  "GV01rv_hn09u:1404": "RV_9,080.03a endrasya kukṣā pavate madintama ūrjaṃ vasānaḥ śravase sumaṅgalaḥ |",
  "GV01rv_hn09u:1405": "RV_9,080.03c pratyaṅ sa viśvā bhuvanābhi paprathe krīḷan harir atyaḥ syandate vṛṣā ||",
  "GV01rv_hn09u:1406": "RV_9,080.04a taṃ tvā devebhyo madhumattamaṃ naraḥ sahasradhāraṃ duhate daśa kṣipaḥ |",
  "GV01rv_hn09u:1407": "RV_9,080.04c nṛbhiḥ soma pracyuto grāvabhiḥ suto viśvān devāṃ ā pavasvā sahasrajit ||",
  "GV01rv_hn09u:1408": "RV_9,080.05a taṃ tvā hastino madhumantam adribhir duhanty apsu vṛṣabhaṃ daśa kṣipaḥ |",
  "GV01rv_hn09u:1409": "RV_9,080.05c indraṃ soma mādayan daivyaṃ janaṃ sindhor ivormiḥ pavamāno arṣasi ||",
  "GV01rv_hn09u:1410": "RV_9,081.01a pra somasya pavamānasyormaya indrasya yanti jaṭharaṃ supeśasaḥ |",
  "GV01rv_hn09u:1411": "RV_9,081.01c dadhnā yad īm unnītā yaśasā gavāṃ dānāya śūram udamandiṣuḥ sutāḥ ||",
  "GV01rv_hn09u:1412": "RV_9,081.02a acchā hi somaḥ kalaśāṃ asiṣyadad atyo na voḷhā raghuvartanir vṛṣā |",
  "GV01rv_hn09u:1413": "RV_9,081.02c athā devānām ubhayasya janmano vidvāṃ aśnoty amuta itaś ca yat ||",
  "GV01rv_hn09u:1414": "RV_9,081.03a ā naḥ soma pavamānaḥ kirā vasv indo bhava maghavā rādhaso mahaḥ |",
  "GV01rv_hn09u:1415": "RV_9,081.03c śikṣā vayodho vasave su cetunā mā no gayam āre asmat parā sicaḥ ||",
  "GV01rv_hn09u:1416": "RV_9,081.04a ā naḥ pūṣā pavamānaḥ surātayo mitro gacchantu varuṇaḥ sajoṣasaḥ |",
  "GV01rv_hn09u:1417": "RV_9,081.04c bṛhaspatir maruto vāyur aśvinā tvaṣṭā savitā suyamā sarasvatī ||",
  "GV01rv_hn09u:1418": "RV_9,081.05a ubhe dyāvāpṛthivī viśvaminve aryamā devo aditir vidhātā |",
  "GV01rv_hn09u:1419": "RV_9,081.05c bhago nṛśaṃsa urv antarikṣaṃ viśve devāḥ pavamānaṃ juṣanta ||",
  "GV01rv_hn09u:1420": "RV_9,082.01a asāvi somo aruṣo vṛṣā harī rājeva dasmo abhi gā acikradat |",
  "GV01rv_hn09u:1421": "RV_9,082.01c punāno vāram pary ety avyayaṃ śyeno na yoniṃ ghṛtavantam āsadam ||",
  "GV01rv_hn09u:1422": "RV_9,082.02a kavir vedhasyā pary eṣi māhinam atyo na mṛṣṭo abhi vājam arṣasi |",
  "GV01rv_hn09u:1423": "RV_9,082.02c apasedhan duritā soma mṛḷaya ghṛtaṃ vasānaḥ pari yāsi nirṇijam ||",
  "GV01rv_hn09u:1424": "RV_9,082.03a parjanyaḥ pitā mahiṣasya parṇino nābhā pṛthivyā giriṣu kṣayaṃ dadhe |",
  "GV01rv_hn09u:1425": "RV_9,082.03c svasāra āpo abhi gā utāsaran saṃ grāvabhir nasate vīte adhvare ||",
  "GV01rv_hn09u:1426": "RV_9,082.04a jāyeva patyāv adhi śeva maṃhase pajrāyā garbha śṛṇuhi bravīmi te |",
  "GV01rv_hn09u:1427": "RV_9,082.04c antar vāṇīṣu pra carā su jīvase 'nindyo vṛjane soma jāgṛhi ||",
  "GV01rv_hn09u:1428": "RV_9,082.05a yathā pūrvebhyaḥ śatasā amṛdhraḥ sahasrasāḥ paryayā vājam indo |",
  "GV01rv_hn09u:1429": "RV_9,082.05c evā pavasva suvitāya navyase tava vratam anv āpaḥ sacante ||",
  "GV01rv_hn09u:1430": "RV_9,083.01a pavitraṃ te vitatam brahmaṇas pate prabhur gātrāṇi pary eṣi viśvataḥ |",
  "GV01rv_hn09u:1431": "RV_9,083.01c ataptatanūr na tad āmo aśnute śṛtāsa id vahantas tat sam āśata ||",
  "GV01rv_hn09u:1432": "RV_9,083.02a tapoṣ pavitraṃ vitataṃ divas pade śocanto asya tantavo vy asthiran |",
  "GV01rv_hn09u:1433": "RV_9,083.02c avanty asya pavītāram āśavo divas pṛṣṭham adhi tiṣṭhanti cetasā ||",
  "GV01rv_hn09u:1434": "RV_9,083.03a arūrucad uṣasaḥ pṛśnir agriya ukṣā bibharti bhuvanāni vājayuḥ |",
  "GV01rv_hn09u:1435": "RV_9,083.03c māyāvino mamire asya māyayā nṛcakṣasaḥ pitaro garbham ā dadhuḥ ||",
  "GV01rv_hn09u:1436": "RV_9,083.04a gandharva itthā padam asya rakṣati pāti devānāṃ janimāny adbhutaḥ |",
  "GV01rv_hn09u:1437": "RV_9,083.04c gṛbhṇāti ripuṃ nidhayā nidhāpatiḥ sukṛttamā madhuno bhakṣam āśata ||",
  "GV01rv_hn09u:1438": "RV_9,083.05a havir haviṣmo mahi sadma daivyaṃ nabho vasānaḥ pari yāsy adhvaram |",
  "GV01rv_hn09u:1439": "RV_9,083.05c rājā pavitraratho vājam āruhaḥ sahasrabhṛṣṭir jayasi śravo bṛhat ||",
  "GV01rv_hn09u:1440": "RV_9,084.01a pavasva devamādano vicarṣaṇir apsā indrāya varuṇāya vāyave |",
  "GV01rv_hn09u:1441": "RV_9,084.01c kṛdhī no adya varivaḥ svastimad urukṣitau gṛṇīhi daivyaṃ janam ||",
  "GV01rv_hn09u:1442": "RV_9,084.02a ā yas tasthau bhuvanāny amartyo viśvāni somaḥ pari tāny arṣati |",
  "GV01rv_hn09u:1443": "RV_9,084.02c kṛṇvan saṃcṛtaṃ vicṛtam abhiṣṭaya induḥ siṣakty uṣasaṃ na sūryaḥ ||",
  "GV01rv_hn09u:1444": "RV_9,084.03a ā yo gobhiḥ sṛjyata oṣadhīṣv ā devānāṃ sumna iṣayann upāvasuḥ |",
  "GV01rv_hn09u:1445": "RV_9,084.03c ā vidyutā pavate dhārayā suta indraṃ somo mādayan daivyaṃ janam ||",
  "GV01rv_hn09u:1446": "RV_9,084.04a eṣa sya somaḥ pavate sahasrajid dhinvāno vācam iṣirām uṣarbudham |",
  "GV01rv_hn09u:1447": "RV_9,084.04c induḥ samudram ud iyarti vāyubhir endrasya hārdi kalaśeṣu sīdati ||",
  "GV01rv_hn09u:1448": "RV_9,084.05a abhi tyaṃ gāvaḥ payasā payovṛdhaṃ somaṃ śrīṇanti matibhiḥ svarvidam |",
  "GV01rv_hn09u:1449": "RV_9,084.05c dhanañjayaḥ pavate kṛtvyo raso vipraḥ kaviḥ kāvyenā svarcanāḥ ||",
  "GV01rv_hn09u:1450": "RV_9,085.01a indrāya soma suṣutaḥ pari sravāpāmīvā bhavatu rakṣasā saha |",
  "GV01rv_hn09u:1451": "RV_9,085.01c mā te rasasya matsata dvayāvino draviṇasvanta iha santv indavaḥ ||",
  "GV01rv_hn09u:1452": "RV_9,085.02a asmān samarye pavamāna codaya dakṣo devānām asi hi priyo madaḥ |",
  "GV01rv_hn09u:1453": "RV_9,085.02c jahi śatrūṃr abhy ā bhandanāyataḥ pibendra somam ava no mṛdho jahi ||",
  "GV01rv_hn09u:1454": "RV_9,085.03a adabdha indo pavase madintama ātmendrasya bhavasi dhāsir uttamaḥ |",
  "GV01rv_hn09u:1455": "RV_9,085.03c abhi svaranti bahavo manīṣiṇo rājānam asya bhuvanasya niṃsate ||",
  "GV01rv_hn09u:1456": "RV_9,085.04a sahasraṇīthaḥ śatadhāro adbhuta indrāyenduḥ pavate kāmyam madhu |",
  "GV01rv_hn09u:1457": "RV_9,085.04c jayan kṣetram abhy arṣā jayann apa uruṃ no gātuṃ kṛṇu soma mīḍhvaḥ ||",
  "GV01rv_hn09u:1458": "RV_9,085.05a kanikradat kalaśe gobhir ajyase vy avyayaṃ samayā vāram arṣasi |",
  "GV01rv_hn09u:1459": "RV_9,085.05c marmṛjyamāno atyo na sānasir indrasya soma jaṭhare sam akṣaraḥ ||",
  "GV01rv_hn09u:1460": "RV_9,085.06a svāduḥ pavasva divyāya janmane svādur indrāya suhavītunāmne |",
  "GV01rv_hn09u:1461": "RV_9,085.06c svādur mitrāya varuṇāya vāyave bṛhaspataye madhumāṃ adābhyaḥ ||",
  "GV01rv_hn09u:1462": "RV_9,085.07a atyam mṛjanti kalaśe daśa kṣipaḥ pra viprāṇām matayo vāca īrate |",
  "GV01rv_hn09u:1463": "RV_9,085.07c pavamānā abhy arṣanti suṣṭutim endraṃ viśanti madirāsa indavaḥ ||",
  "GV01rv_hn09u:1464": "RV_9,085.08a pavamāno abhy arṣā suvīryam urvīṃ gavyūtim mahi śarma saprathaḥ |",
  "GV01rv_hn09u:1465": "RV_9,085.08c mākir no asya pariṣūtir īśatendo jayema tvayā dhanaṃ-dhanam ||",
  "GV01rv_hn09u:1466": "RV_9,085.09a adhi dyām asthād vṛṣabho vicakṣaṇo 'rūrucad vi divo rocanā kaviḥ |",
  "GV01rv_hn09u:1467": "RV_9,085.09c rājā pavitram aty eti roruvad divaḥ pīyūṣaṃ duhate nṛcakṣasaḥ ||",
  "GV01rv_hn09u:1468": "RV_9,085.10a divo nāke madhujihvā asaścato venā duhanty ukṣaṇaṃ giriṣṭhām |",
  "GV01rv_hn09u:1469": "RV_9,085.10c apsu drapsaṃ vāvṛdhānaṃ samudra ā sindhor ūrmā madhumantam pavitra ā ||",
  "GV01rv_hn09u:1470": "RV_9,085.11a nāke suparṇam upapaptivāṃsaṃ giro venānām akṛpanta pūrvīḥ |",
  "GV01rv_hn09u:1471": "RV_9,085.11c śiśuṃ rihanti matayaḥ panipnataṃ hiraṇyayaṃ śakunaṃ kṣāmaṇi sthām ||",
  "GV01rv_hn09u:1472": "RV_9,085.12a ūrdhvo gandharvo adhi nāke asthād viśvā rūpā praticakṣāṇo asya |",
  "GV01rv_hn09u:1473": "RV_9,085.12c bhānuḥ śukreṇa śociṣā vy adyaut prārūrucad rodasī mātarā śuciḥ ||",
  "GV01rv_hn09u:1474": "RV_9,086.01a pra ta āśavaḥ pavamāna dhījavo madā arṣanti raghujā iva tmanā |",
  "GV01rv_hn09u:1475": "RV_9,086.01c divyāḥ suparṇā madhumanta indavo madintamāsaḥ pari kośam āsate ||",
  "GV01rv_hn09u:1476": "RV_9,086.02a pra te madāso madirāsa āśavo 'sṛkṣata rathyāso yathā pṛthak |",
  "GV01rv_hn09u:1477": "RV_9,086.02c dhenur na vatsam payasābhi vajriṇam indram indavo madhumanta ūrmayaḥ ||",
  "GV01rv_hn09u:1478": "RV_9,086.03a atyo na hiyāno abhi vājam arṣa svarvit kośaṃ divo adrimātaram |",
  "GV01rv_hn09u:1479": "RV_9,086.03c vṛṣā pavitre adhi sāno avyaye somaḥ punāna indriyāya dhāyase ||",
  "GV01rv_hn09u:1480": "RV_9,086.04a pra ta āśvinīḥ pavamāna dhījuvo divyā asṛgran payasā dharīmaṇi |",
  "GV01rv_hn09u:1481": "RV_9,086.04c prāntar ṛṣaya sthāvirīr asṛkṣata ye tvā mṛjanty ṛṣiṣāṇa vedhasaḥ ||",
  "GV01rv_hn09u:1482": "RV_9,086.05a viśvā dhāmāni viśvacakṣa ṛbhvasaḥ prabhos te sataḥ pari yanti ketavaḥ |",
  "GV01rv_hn09u:1483": "RV_9,086.05c vyānaśiḥ pavase soma dharmabhiḥ patir viśvasya bhuvanasya rājasi ||",
  "GV01rv_hn09u:1484": "RV_9,086.06a ubhayataḥ pavamānasya raśmayo dhruvasya sataḥ pari yanti ketavaḥ |",
  "GV01rv_hn09u:1485": "RV_9,086.06c yadī pavitre adhi mṛjyate hariḥ sattā ni yonā kalaśeṣu sīdati ||",
  "GV01rv_hn09u:1486": "RV_9,086.07a yajñasya ketuḥ pavate svadhvaraḥ somo devānām upa yāti niṣkṛtam |",
  "GV01rv_hn09u:1487": "RV_9,086.07c sahasradhāraḥ pari kośam arṣati vṛṣā pavitram aty eti roruvat ||",
  "GV01rv_hn09u:1488": "RV_9,086.08a rājā samudraṃ nadyo vi gāhate 'pām ūrmiṃ sacate sindhuṣu śritaḥ |",
  "GV01rv_hn09u:1489": "RV_9,086.08c adhy asthāt sānu pavamāno avyayaṃ nābhā pṛthivyā dharuṇo maho divaḥ ||",
  "GV01rv_hn09u:1490": "RV_9,086.09a divo na sānu stanayann acikradad dyauś ca yasya pṛthivī ca dharmabhiḥ |",
  "GV01rv_hn09u:1491": "RV_9,086.09c indrasya sakhyam pavate vivevidat somaḥ punānaḥ kalaśeṣu sīdati ||",
  "GV01rv_hn09u:1492": "RV_9,086.10a jyotir yajñasya pavate madhu priyam pitā devānāṃ janitā vibhūvasuḥ |",
  "GV01rv_hn09u:1493": "RV_9,086.10c dadhāti ratnaṃ svadhayor apīcyam madintamo matsara indriyo rasaḥ ||",
  "GV01rv_hn09u:1494": "RV_9,086.11a abhikrandan kalaśaṃ vājy arṣati patir divaḥ śatadhāro vicakṣaṇaḥ |",
  "GV01rv_hn09u:1495": "RV_9,086.11c harir mitrasya sadaneṣu sīdati marmṛjāno 'vibhiḥ sindhubhir vṛṣā ||",
  "GV01rv_hn09u:1496": "RV_9,086.12a agre sindhūnām pavamāno arṣaty agre vāco agriyo goṣu gacchati |",
  "GV01rv_hn09u:1497": "RV_9,086.12c agre vājasya bhajate mahādhanaṃ svāyudhaḥ sotṛbhiḥ pūyate vṛṣā ||",
  "GV01rv_hn09u:1498": "RV_9,086.13a ayam matavāñ chakuno yathā hito 'vye sasāra pavamāna ūrmiṇā |",
  "GV01rv_hn09u:1499": "RV_9,086.13c tava kratvā rodasī antarā kave śucir dhiyā pavate soma indra te ||",
  "GV01rv_hn09u:1500": "RV_9,086.14a drāpiṃ vasāno yajato divispṛśam antarikṣaprā bhuvaneṣv arpitaḥ |",
  "GV01rv_hn09u:1501": "RV_9,086.14c svar jajñāno nabhasābhy akramīt pratnam asya pitaram ā vivāsati ||",
  "GV01rv_hn09u:1502": "RV_9,086.15a so asya viśe mahi śarma yacchati yo asya dhāma prathamaṃ vyānaśe |",
  "GV01rv_hn09u:1503": "RV_9,086.15c padaṃ yad asya parame vyomany ato viśvā abhi saṃ yāti saṃyataḥ ||",
  "GV01rv_hn09u:1504": "RV_9,086.16a pro ayāsīd indur indrasya niṣkṛtaṃ sakhā sakhyur na pra mināti saṃgiram |",
  "GV01rv_hn09u:1505": "RV_9,086.16c marya iva yuvatibhiḥ sam arṣati somaḥ kalaśe śatayāmnā pathā ||",
  "GV01rv_hn09u:1506": "RV_9,086.17a pra vo dhiyo mandrayuvo vipanyuvaḥ panasyuvaḥ saṃvasaneṣv akramuḥ |",
  "GV01rv_hn09u:1507": "RV_9,086.17c somam manīṣā abhy anūṣata stubho 'bhi dhenavaḥ payasem aśiśrayuḥ ||",
  "GV01rv_hn09u:1508": "RV_9,086.18a ā naḥ soma saṃyatam pipyuṣīm iṣam indo pavasva pavamāno asridham |",
  "GV01rv_hn09u:1509": "RV_9,086.18c yā no dohate trir ahann asaścuṣī kṣumad vājavan madhumat suvīryam ||",
  "GV01rv_hn09u:1510": "RV_9,086.19a vṛṣā matīnām pavate vicakṣaṇaḥ somo ahnaḥ pratarītoṣaso divaḥ |",
  "GV01rv_hn09u:1511": "RV_9,086.19c krāṇā sindhūnāṃ kalaśāṃ avīvaśad indrasya hārdy āviśan manīṣibhiḥ ||",
  "GV01rv_hn09u:1512": "RV_9,086.20a manīṣibhiḥ pavate pūrvyaḥ kavir nṛbhir yataḥ pari kośāṃ acikradat |",
  "GV01rv_hn09u:1513": "RV_9,086.20c tritasya nāma janayan madhu kṣarad indrasya vāyoḥ sakhyāya kartave ||",
  "GV01rv_hn09u:1514": "RV_9,086.21a ayam punāna uṣaso vi rocayad ayaṃ sindhubhyo abhavad u lokakṛt |",
  "GV01rv_hn09u:1515": "RV_9,086.21c ayaṃ triḥ sapta duduhāna āśiraṃ somo hṛde pavate cāru matsaraḥ ||",
  "GV01rv_hn09u:1516": "RV_9,086.22a pavasva soma divyeṣu dhāmasu sṛjāna indo kalaśe pavitra ā |",
  "GV01rv_hn09u:1517": "RV_9,086.22c sīdann indrasya jaṭhare kanikradan nṛbhir yataḥ sūryam ārohayo divi ||",
  "GV01rv_hn09u:1518": "RV_9,086.23a adribhiḥ sutaḥ pavase pavitra āṃ indav indrasya jaṭhareṣv āviśan |",
  "GV01rv_hn09u:1519": "RV_9,086.23c tvaṃ nṛcakṣā abhavo vicakṣaṇa soma gotram aṅgirobhyo 'vṛṇor apa ||",
  "GV01rv_hn09u:1520": "RV_9,086.24a tvāṃ soma pavamānaṃ svādhyo 'nu viprāso amadann avasyavaḥ |",
  "GV01rv_hn09u:1521": "RV_9,086.24c tvāṃ suparṇa ābharad divas parīndo viśvābhir matibhiḥ pariṣkṛtam ||",
  "GV01rv_hn09u:1522": "RV_9,086.25a avye punānam pari vāra ūrmiṇā hariṃ navante abhi sapta dhenavaḥ |",
  "GV01rv_hn09u:1523": "RV_9,086.25c apām upasthe adhy āyavaḥ kavim ṛtasya yonā mahiṣā aheṣata ||",
  "GV01rv_hn09u:1524": "RV_9,086.26a induḥ punāno ati gāhate mṛdho viśvāni kṛṇvan supathāni yajyave |",
  "GV01rv_hn09u:1525": "RV_9,086.26c gāḥ kṛṇvāno nirṇijaṃ haryataḥ kavir atyo na krīḷan pari vāram arṣati ||",
  "GV01rv_hn09u:1526": "RV_9,086.27a asaścataḥ śatadhārā abhiśriyo hariṃ navante 'va tā udanyuvaḥ |",
  "GV01rv_hn09u:1527": "RV_9,086.27c kṣipo mṛjanti pari gobhir āvṛtaṃ tṛtīye pṛṣṭhe adhi rocane divaḥ ||",
  "GV01rv_hn09u:1528": "RV_9,086.28a tavemāḥ prajā divyasya retasas tvaṃ viśvasya bhuvanasya rājasi |",
  "GV01rv_hn09u:1529": "RV_9,086.28c athedaṃ viśvam pavamāna te vaśe tvam indo prathamo dhāmadhā asi ||",
  "GV01rv_hn09u:1530": "RV_9,086.29a tvaṃ samudro asi viśvavit kave tavemāḥ pañca pradiśo vidharmaṇi |",
  "GV01rv_hn09u:1531": "RV_9,086.29c tvaṃ dyāṃ ca pṛthivīṃ cāti jabhriṣe tava jyotīṃṣi pavamāna sūryaḥ ||",
  "GV01rv_hn09u:1532": "RV_9,086.30a tvam pavitre rajaso vidharmaṇi devebhyaḥ soma pavamāna pūyase |",
  "GV01rv_hn09u:1533": "RV_9,086.30c tvām uśijaḥ prathamā agṛbhṇata tubhyemā viśvā bhuvanāni yemire ||",
  "GV01rv_hn09u:1534": "RV_9,086.31a pra rebha ety ati vāram avyayaṃ vṛṣā vaneṣv ava cakradad dhariḥ |",
  "GV01rv_hn09u:1535": "RV_9,086.31c saṃ dhītayo vāvaśānā anūṣata śiśuṃ rihanti matayaḥ panipnatam ||",
  "GV01rv_hn09u:1536": "RV_9,086.32a sa sūryasya raśmibhiḥ pari vyata tantuṃ tanvānas trivṛtaṃ yathā vide |",
  "GV01rv_hn09u:1537": "RV_9,086.32c nayann ṛtasya praśiṣo navīyasīḥ patir janīnām upa yāti niṣkṛtam ||",
  "GV01rv_hn09u:1538": "RV_9,086.33a rājā sindhūnām pavate patir diva ṛtasya yāti pathibhiḥ kanikradat |",
  "GV01rv_hn09u:1539": "RV_9,086.33c sahasradhāraḥ pari ṣicyate hariḥ punāno vācaṃ janayann upāvasuḥ ||",
  "GV01rv_hn09u:1540": "RV_9,086.34a pavamāna mahy arṇo vi dhāvasi sūro na citro avyayāni pavyayā |",
  "GV01rv_hn09u:1541": "RV_9,086.34c gabhastipūto nṛbhir adribhiḥ suto mahe vājāya dhanyāya dhanvasi ||",
  "GV01rv_hn09u:1542": "RV_9,086.35a iṣam ūrjam pavamānābhy arṣasi śyeno na vaṃsu kalaśeṣu sīdasi |",
  "GV01rv_hn09u:1543": "RV_9,086.35c indrāya madvā madyo madaḥ suto divo viṣṭambha upamo vicakṣaṇaḥ ||",
  "GV01rv_hn09u:1544": "RV_9,086.36a sapta svasāro abhi mātaraḥ śiśuṃ navaṃ jajñānaṃ jenyaṃ vipaścitam |",
  "GV01rv_hn09u:1545": "RV_9,086.36c apāṃ gandharvaṃ divyaṃ nṛcakṣasaṃ somaṃ viśvasya bhuvanasya rājase ||",
  "GV01rv_hn09u:1546": "RV_9,086.37a īśāna imā bhuvanāni vīyase yujāna indo haritaḥ suparṇyaḥ |",
  "GV01rv_hn09u:1547": "RV_9,086.37c tās te kṣarantu madhumad ghṛtam payas tava vrate soma tiṣṭhantu kṛṣṭayaḥ ||",
  "GV01rv_hn09u:1548": "RV_9,086.38a tvaṃ nṛcakṣā asi soma viśvataḥ pavamāna vṛṣabha tā vi dhāvasi |",
  "GV01rv_hn09u:1549": "RV_9,086.38c sa naḥ pavasva vasumad dhiraṇyavad vayaṃ syāma bhuvaneṣu jīvase ||",
  "GV01rv_hn09u:1550": "RV_9,086.39a govit pavasva vasuvid dhiraṇyavid retodhā indo bhuvaneṣv arpitaḥ |",
  "GV01rv_hn09u:1551": "RV_9,086.39c tvaṃ suvīro asi soma viśvavit taṃ tvā viprā upa girema āsate ||",
  "GV01rv_hn09u:1552": "RV_9,086.40a un madhva ūrmir vananā atiṣṭhipad apo vasāno mahiṣo vi gāhate |",
  "GV01rv_hn09u:1553": "RV_9,086.40c rājā pavitraratho vājam āruhat sahasrabhṛṣṭir jayati śravo bṛhat ||",
  "GV01rv_hn09u:1554": "RV_9,086.41a sa bhandanā ud iyarti prajāvatīr viśvāyur viśvāḥ subharā ahardivi |",
  "GV01rv_hn09u:1555": "RV_9,086.41c brahma prajāvad rayim aśvapastyam pīta indav indram asmabhyaṃ yācatāt ||",
  "GV01rv_hn09u:1556": "RV_9,086.42a so agre ahnāṃ harir haryato madaḥ pra cetasā cetayate anu dyubhiḥ |",
  "GV01rv_hn09u:1557": "RV_9,086.42c dvā janā yātayann antar īyate narā ca śaṃsaṃ daivyaṃ ca dhartari ||",
  "GV01rv_hn09u:1558": "RV_9,086.43a añjate vy añjate sam añjate kratuṃ rihanti madhunābhy añjate |",
  "GV01rv_hn09u:1559": "RV_9,086.43c sindhor ucchvāse patayantam ukṣaṇaṃ hiraṇyapāvāḥ paśum āsu gṛbhṇate ||",
  "GV01rv_hn09u:1560": "RV_9,086.44a vipaścite pavamānāya gāyata mahī na dhārāty andho arṣati |",
  "GV01rv_hn09u:1561": "RV_9,086.44c ahir na jūrṇām ati sarpati tvacam atyo na krīḷann asarad vṛṣā hariḥ ||",
  "GV01rv_hn09u:1562": "RV_9,086.45a agrego rājāpyas taviṣyate vimāno ahnām bhuvaneṣv arpitaḥ |",
  "GV01rv_hn09u:1563": "RV_9,086.45c harir ghṛtasnuḥ sudṛśīko arṇavo jyotīrathaḥ pavate rāya okyaḥ ||",
  "GV01rv_hn09u:1564": "RV_9,086.46a asarji skambho diva udyato madaḥ pari tridhātur bhuvanāny arṣati |",
  "GV01rv_hn09u:1565": "RV_9,086.46c aṃśuṃ rihanti matayaḥ panipnataṃ girā yadi nirṇijam ṛgmiṇo yayuḥ ||",
  "GV01rv_hn09u:1566": "RV_9,086.47a pra te dhārā aty aṇvāni meṣyaḥ punānasya saṃyato yanti raṃhayaḥ |",
  "GV01rv_hn09u:1567": "RV_9,086.47c yad gobhir indo camvoḥ samajyasa ā suvānaḥ soma kalaśeṣu sīdasi ||",
  "GV01rv_hn09u:1568": "RV_9,086.48a pavasva soma kratuvin na ukthyo 'vyo vāre pari dhāva madhu priyam |",
  "GV01rv_hn09u:1569": "RV_9,086.48c jahi viśvān rakṣasa indo atriṇo bṛhad vadema vidathe suvīrāḥ ||",
  "GV01rv_hn09u:1570": "RV_9,087.01a pra tu drava pari kośaṃ ni ṣīda nṛbhiḥ punāno abhi vājam arṣa |",
  "GV01rv_hn09u:1571": "RV_9,087.01c aśvaṃ na tvā vājinam marjayanto 'cchā barhī raśanābhir nayanti ||",
  "GV01rv_hn09u:1572": "RV_9,087.02a svāyudhaḥ pavate deva indur aśastihā vṛjanaṃ rakṣamāṇaḥ |",
  "GV01rv_hn09u:1573": "RV_9,087.02c pitā devānāṃ janitā sudakṣo viṣṭambho divo dharuṇaḥ pṛthivyāḥ ||",
  "GV01rv_hn09u:1574": "RV_9,087.03a ṛṣir vipraḥ puraetā janānām ṛbhur dhīra uśanā kāvyena |",
  "GV01rv_hn09u:1575": "RV_9,087.03c sa cid viveda nihitaṃ yad āsām apīcyaṃ guhyaṃ nāma gonām ||",
  "GV01rv_hn09u:1576": "RV_9,087.04a eṣa sya te madhumāṃ indra somo vṛṣā vṛṣṇe pari pavitre akṣāḥ |",
  "GV01rv_hn09u:1577": "RV_9,087.04c sahasrasāḥ śatasā bhūridāvā śaśvattamam barhir ā vājy asthāt ||",
  "GV01rv_hn09u:1578": "RV_9,087.05a ete somā abhi gavyā sahasrā mahe vājāyāmṛtāya śravāṃsi |",
  "GV01rv_hn09u:1579": "RV_9,087.05c pavitrebhiḥ pavamānā asṛgrañ chravasyavo na pṛtanājo atyāḥ ||",
  "GV01rv_hn09u:1580": "RV_9,087.06a pari hi ṣmā puruhūto janānāṃ viśvāsarad bhojanā pūyamānaḥ |",
  "GV01rv_hn09u:1581": "RV_9,087.06c athā bhara śyenabhṛta prayāṃsi rayiṃ tuñjāno abhi vājam arṣa ||",
  "GV01rv_hn09u:1582": "RV_9,087.07a eṣa suvānaḥ pari somaḥ pavitre sargo na sṛṣṭo adadhāvad arvā |",
  "GV01rv_hn09u:1583": "RV_9,087.07c tigme śiśāno mahiṣo na śṛṅge gā gavyann abhi śūro na satvā ||",
  "GV01rv_hn09u:1584": "RV_9,087.08a eṣā yayau paramād antar adreḥ kūcit satīr ūrve gā viveda |",
  "GV01rv_hn09u:1585": "RV_9,087.08c divo na vidyut stanayanty abhraiḥ somasya te pavata indra dhārā ||",
  "GV01rv_hn09u:1586": "RV_9,087.09a uta sma rāśim pari yāsi gonām indreṇa soma saratham punānaḥ |",
  "GV01rv_hn09u:1587": "RV_9,087.09c pūrvīr iṣo bṛhatīr jīradāno śikṣā śacīvas tava tā upaṣṭut ||",
  "GV01rv_hn09u:1588": "RV_9,088.01a ayaṃ soma indra tubhyaṃ sunve tubhyam pavate tvam asya pāhi |",
  "GV01rv_hn09u:1589": "RV_9,088.01c tvaṃ ha yaṃ cakṛṣe tvaṃ vavṛṣa indum madāya yujyāya somam ||",
  "GV01rv_hn09u:1590": "RV_9,088.02a sa īṃ ratho na bhuriṣāḷ ayoji mahaḥ purūṇi sātaye vasūni |",
  "GV01rv_hn09u:1591": "RV_9,088.02c ād īṃ viśvā nahuṣyāṇi jātā svarṣātā vana ūrdhvā navanta ||",
  "GV01rv_hn09u:1592": "RV_9,088.03a vāyur na yo niyutvāṃ iṣṭayāmā nāsatyeva hava ā śambhaviṣṭhaḥ |",
  "GV01rv_hn09u:1593": "RV_9,088.03c viśvavāro draviṇodā iva tman pūṣeva dhījavano 'si soma ||",
  "GV01rv_hn09u:1594": "RV_9,088.04a indro na yo mahā karmāṇi cakrir hantā vṛtrāṇām asi soma pūrbhit |",
  "GV01rv_hn09u:1595": "RV_9,088.04c paidvo na hi tvam ahināmnāṃ hantā viśvasyāsi soma dasyoḥ ||",
  "GV01rv_hn09u:1596": "RV_9,088.05a agnir na yo vana ā sṛjyamāno vṛthā pājāṃsi kṛṇute nadīṣu |",
  "GV01rv_hn09u:1597": "RV_9,088.05c jano na yudhvā mahata upabdir iyarti somaḥ pavamāna ūrmim ||",
  "GV01rv_hn09u:1598": "RV_9,088.06a ete somā ati vārāṇy avyā divyā na kośāso abhravarṣāḥ |",
  "GV01rv_hn09u:1599": "RV_9,088.06c vṛthā samudraṃ sindhavo na nīcīḥ sutāso abhi kalaśāṃ asṛgran ||",
  "GV01rv_hn09u:1600": "RV_9,088.07a śuṣmī śardho na mārutam pavasvānabhiśastā divyā yathā viṭ |",
  "GV01rv_hn09u:1601": "RV_9,088.07c āpo na makṣū sumatir bhavā naḥ sahasrāpsāḥ pṛtanāṣāṇ na yajñaḥ ||",
  "GV01rv_hn09u:1602": "RV_9,088.08a rājño nu te varuṇasya vratāni bṛhad gabhīraṃ tava soma dhāma |",
  "GV01rv_hn09u:1603": "RV_9,088.08c śuciṣ ṭvam asi priyo na mitro dakṣāyyo aryamevāsi soma ||",
  "GV01rv_hn09u:1604": "RV_9,089.01a pro sya vahniḥ pathyābhir asyān divo na vṛṣṭiḥ pavamāno akṣāḥ |",
  "GV01rv_hn09u:1605": "RV_9,089.01c sahasradhāro asadan ny asme mātur upasthe vana ā ca somaḥ ||",
  "GV01rv_hn09u:1606": "RV_9,089.02a rājā sindhūnām avasiṣṭa vāsa ṛtasya nāvam āruhad rajiṣṭhām |",
  "GV01rv_hn09u:1607": "RV_9,089.02c apsu drapso vāvṛdhe śyenajūto duha īm pitā duha īm pitur jām ||",
  "GV01rv_hn09u:1608": "RV_9,089.03a siṃhaṃ nasanta madhvo ayāsaṃ harim aruṣaṃ divo asya patim |",
  "GV01rv_hn09u:1609": "RV_9,089.03c śūro yutsu prathamaḥ pṛcchate gā asya cakṣasā pari pāty ukṣā ||",
  "GV01rv_hn09u:1610": "RV_9,089.04a madhupṛṣṭhaṃ ghoram ayāsam aśvaṃ rathe yuñjanty urucakra ṛṣvam |",
  "GV01rv_hn09u:1611": "RV_9,089.04c svasāra īṃ jāmayo marjayanti sanābhayo vājinam ūrjayanti ||",
  "GV01rv_hn09u:1612": "RV_9,089.05a catasra īṃ ghṛtaduhaḥ sacante samāne antar dharuṇe niṣattāḥ |",
  "GV01rv_hn09u:1613": "RV_9,089.05c tā īm arṣanti namasā punānās tā īṃ viśvataḥ pari ṣanti pūrvīḥ ||",
  "GV01rv_hn09u:1614": "RV_9,089.06a viṣṭambho divo dharuṇaḥ pṛthivyā viśvā uta kṣitayo haste asya |",
  "GV01rv_hn09u:1615": "RV_9,089.06c asat ta utso gṛṇate niyutvān madhvo aṃśuḥ pavata indriyāya ||",
  "GV01rv_hn09u:1616": "RV_9,089.07a vanvann avāto abhi devavītim indrāya soma vṛtrahā pavasva |",
  "GV01rv_hn09u:1617": "RV_9,089.07c śagdhi mahaḥ puruścandrasya rāyaḥ suvīryasya patayaḥ syāma ||",
  "GV01rv_hn09u:1618": "RV_9,090.01a pra hinvāno janitā rodasyo ratho na vājaṃ saniṣyann ayāsīt |",
  "GV01rv_hn09u:1619": "RV_9,090.01c indraṃ gacchann āyudhā saṃśiśāno viśvā vasu hastayor ādadhānaḥ ||",
  "GV01rv_hn09u:1620": "RV_9,090.02a abhi tripṛṣṭhaṃ vṛṣaṇaṃ vayodhām āṅgūṣāṇām avāvaśanta vāṇīḥ |",
  "GV01rv_hn09u:1621": "RV_9,090.02c vanā vasāno varuṇo na sindhūn vi ratnadhā dayate vāryāṇi ||",
  "GV01rv_hn09u:1622": "RV_9,090.03a śūragrāmaḥ sarvavīraḥ sahāvāñ jetā pavasva sanitā dhanāni |",
  "GV01rv_hn09u:1623": "RV_9,090.03c tigmāyudhaḥ kṣipradhanvā samatsv aṣāḷhaḥ sāhvān pṛtanāsu śatrūn ||",
  "GV01rv_hn09u:1624": "RV_9,090.04a urugavyūtir abhayāni kṛṇvan samīcīne ā pavasvā purandhī |",
  "GV01rv_hn09u:1625": "RV_9,090.04c apaḥ siṣāsann uṣasaḥ svar gāḥ saṃ cikrado maho asmabhyaṃ vājān ||",
  "GV01rv_hn09u:1626": "RV_9,090.05a matsi soma varuṇam matsi mitram matsīndram indo pavamāna viṣṇum |",
  "GV01rv_hn09u:1627": "RV_9,090.05c matsi śardho mārutam matsi devān matsi mahām indram indo madāya ||",
  "GV01rv_hn09u:1628": "RV_9,090.06a evā rājeva kratumāṃ amena viśvā ghanighnad duritā pavasva |",
  "GV01rv_hn09u:1629": "RV_9,090.06c indo sūktāya vacase vayo dhā yūyam pāta svastibhiḥ sadā naḥ ||",
  "GV01rv_hn09u:1630": "RV_9,091.01a asarji vakvā rathye yathājau dhiyā manotā prathamo manīṣī |",
  "GV01rv_hn09u:1631": "RV_9,091.01c daśa svasāro adhi sāno avye 'janti vahniṃ sadanāny accha ||",
  "GV01rv_hn09u:1632": "RV_9,091.02a vītī janasya divyasya kavyair adhi suvāno nahuṣyebhir induḥ |",
  "GV01rv_hn09u:1633": "RV_9,091.02c pra yo nṛbhir amṛto martyebhir marmṛjāno 'vibhir gobhir adbhiḥ ||",
  "GV01rv_hn09u:1634": "RV_9,091.03a vṛṣā vṛṣṇe roruvad aṃśur asmai pavamāno ruśad īrte payo goḥ |",
  "GV01rv_hn09u:1635": "RV_9,091.03c sahasram ṛkvā pathibhir vacovid adhvasmabhiḥ sūro aṇvaṃ vi yāti ||",
  "GV01rv_hn09u:1636": "RV_9,091.04a rujā dṛḷhā cid rakṣasaḥ sadāṃsi punāna inda ūrṇuhi vi vājān |",
  "GV01rv_hn09u:1637": "RV_9,091.04c vṛścopariṣṭāt tujatā vadhena ye anti dūrād upanāyam eṣām ||",
  "GV01rv_hn09u:1638": "RV_9,091.05a sa pratnavan navyase viśvavāra sūktāya pathaḥ kṛṇuhi prācaḥ |",
  "GV01rv_hn09u:1639": "RV_9,091.05c ye duḥṣahāso vanuṣā bṛhantas tāṃs te aśyāma purukṛt purukṣo ||",
  "GV01rv_hn09u:1640": "RV_9,091.06a evā punāno apaḥ svar gā asmabhyaṃ tokā tanayāni bhūri |",
  "GV01rv_hn09u:1641": "RV_9,091.06c śaṃ naḥ kṣetram uru jyotīṃṣi soma jyoṅ naḥ sūryaṃ dṛśaye rirīhi ||",
  "GV01rv_hn09u:1642": "RV_9,092.01a pari suvāno harir aṃśuḥ pavitre ratho na sarji sanaye hiyānaḥ |",
  "GV01rv_hn09u:1643": "RV_9,092.01c āpac chlokam indriyam pūyamānaḥ prati devāṃ ajuṣata prayobhiḥ ||",
  "GV01rv_hn09u:1644": "RV_9,092.02a acchā nṛcakṣā asarat pavitre nāma dadhānaḥ kavir asya yonau |",
  "GV01rv_hn09u:1645": "RV_9,092.02c sīdan hoteva sadane camūṣūpem agmann ṛṣayaḥ sapta viprāḥ ||",
  "GV01rv_hn09u:1646": "RV_9,092.03a pra sumedhā gātuvid viśvadevaḥ somaḥ punānaḥ sada eti nityam |",
  "GV01rv_hn09u:1647": "RV_9,092.03c bhuvad viśveṣu kāvyeṣu rantānu janān yatate pañca dhīraḥ ||",
  "GV01rv_hn09u:1648": "RV_9,092.04a tava tye soma pavamāna niṇye viśve devās traya ekādaśāsaḥ |",
  "GV01rv_hn09u:1649": "RV_9,092.04c daśa svadhābhir adhi sāno avye mṛjanti tvā nadyaḥ sapta yahvīḥ ||",
  "GV01rv_hn09u:1650": "RV_9,092.05a tan nu satyam pavamānasyāstu yatra viśve kāravaḥ saṃnasanta |",
  "GV01rv_hn09u:1651": "RV_9,092.05c jyotir yad ahne akṛṇod u lokam prāvan manuṃ dasyave kar abhīkam ||",
  "GV01rv_hn09u:1652": "RV_9,092.06a pari sadmeva paśumānti hotā rājā na satyaḥ samitīr iyānaḥ |",
  "GV01rv_hn09u:1653": "RV_9,092.06c somaḥ punānaḥ kalaśāṃ ayāsīt sīdan mṛgo na mahiṣo vaneṣu ||",
  "GV01rv_hn09u:1654": "RV_9,093.01a sākamukṣo marjayanta svasāro daśa dhīrasya dhītayo dhanutrīḥ |",
  "GV01rv_hn09u:1655": "RV_9,093.01c hariḥ pary adravaj jāḥ sūryasya droṇaṃ nanakṣe atyo na vājī ||",
  "GV01rv_hn09u:1656": "RV_9,093.02a sam mātṛbhir na śiśur vāvaśāno vṛṣā dadhanve puruvāro adbhiḥ |",
  "GV01rv_hn09u:1657": "RV_9,093.02c maryo na yoṣām abhi niṣkṛtaṃ yan saṃ gacchate kalaśa usriyābhiḥ ||",
  "GV01rv_hn09u:1658": "RV_9,093.03a uta pra pipya ūdhar aghnyāyā indur dhārābhiḥ sacate sumedhāḥ |",
  "GV01rv_hn09u:1659": "RV_9,093.03c mūrdhānaṃ gāvaḥ payasā camūṣv abhi śrīṇanti vasubhir na niktaiḥ ||",
  "GV01rv_hn09u:1660": "RV_9,093.04a sa no devebhiḥ pavamāna radendo rayim aśvinaṃ vāvaśānaḥ |",
  "GV01rv_hn09u:1661": "RV_9,093.04c rathirāyatām uśatī purandhir asmadryag ā dāvane vasūnām ||",
  "GV01rv_hn09u:1662": "RV_9,093.05a nū no rayim upa māsva nṛvantam punāno vātāpyaṃ viśvaścandram |",
  "GV01rv_hn09u:1663": "RV_9,093.05c pra vanditur indo tāry āyuḥ prātar makṣū dhiyāvasur jagamyāt ||",
  "GV01rv_hn09u:1664": "RV_9,094.01a adhi yad asmin vājinīva śubha spardhante dhiyaḥ sūrye na viśaḥ |",
  "GV01rv_hn09u:1665": "RV_9,094.01c apo vṛṇānaḥ pavate kavīyan vrajaṃ na paśuvardhanāya manma ||",
  "GV01rv_hn09u:1666": "RV_9,094.02a dvitā vyūrṇvann amṛtasya dhāma svarvide bhuvanāni prathanta |",
  "GV01rv_hn09u:1667": "RV_9,094.02c dhiyaḥ pinvānāḥ svasare na gāva ṛtāyantīr abhi vāvaśra indum ||",
  "GV01rv_hn09u:1668": "RV_9,094.03a pari yat kaviḥ kāvyā bharate śūro na ratho bhuvanāni viśvā |",
  "GV01rv_hn09u:1669": "RV_9,094.03c deveṣu yaśo martāya bhūṣan dakṣāya rāyaḥ purubhūṣu navyaḥ ||",
  "GV01rv_hn09u:1670": "RV_9,094.04a śriye jātaḥ śriya ā nir iyāya śriyaṃ vayo jaritṛbhyo dadhāti |",
  "GV01rv_hn09u:1671": "RV_9,094.04c śriyaṃ vasānā amṛtatvam āyan bhavanti satyā samithā mitadrau ||",
  "GV01rv_hn09u:1672": "RV_9,094.05a iṣam ūrjam abhy arṣāśvaṃ gām uru jyotiḥ kṛṇuhi matsi devān |",
  "GV01rv_hn09u:1673": "RV_9,094.05c viśvāni hi suṣahā tāni tubhyam pavamāna bādhase soma śatrūn ||",
  "GV01rv_hn09u:1674": "RV_9,095.01a kanikranti harir ā sṛjyamānaḥ sīdan vanasya jaṭhare punānaḥ |",
  "GV01rv_hn09u:1675": "RV_9,095.01c nṛbhir yataḥ kṛṇute nirṇijaṃ gā ato matīr janayata svadhābhiḥ ||",
  "GV01rv_hn09u:1676": "RV_9,095.02a hariḥ sṛjānaḥ pathyām ṛtasyeyarti vācam ariteva nāvam |",
  "GV01rv_hn09u:1677": "RV_9,095.02c devo devānāṃ guhyāni nāmāviṣ kṛṇoti barhiṣi pravāce ||",
  "GV01rv_hn09u:1678": "RV_9,095.03a apām ived ūrmayas tarturāṇāḥ pra manīṣā īrate somam accha |",
  "GV01rv_hn09u:1679": "RV_9,095.03c namasyantīr upa ca yanti saṃ cā ca viśanty uśatīr uśantam ||",
  "GV01rv_hn09u:1680": "RV_9,095.04a tam marmṛjānam mahiṣaṃ na sānāv aṃśuṃ duhanty ukṣaṇaṃ giriṣṭhām |",
  "GV01rv_hn09u:1681": "RV_9,095.04c taṃ vāvaśānam matayaḥ sacante trito bibharti varuṇaṃ samudre ||",
  "GV01rv_hn09u:1682": "RV_9,095.05a iṣyan vācam upavakteva hotuḥ punāna indo vi ṣyā manīṣām |",
  "GV01rv_hn09u:1683": "RV_9,095.05c indraś ca yat kṣayathaḥ saubhagāya suvīryasya patayaḥ syāma ||",
  "GV01rv_hn09u:1684": "RV_9,096.01a pra senānīḥ śūro agre rathānāṃ gavyann eti harṣate asya senā |",
  "GV01rv_hn09u:1685": "RV_9,096.01c bhadrān kṛṇvann indrahavān sakhibhya ā somo vastrā rabhasāni datte ||",
  "GV01rv_hn09u:1686": "RV_9,096.02a sam asya hariṃ harayo mṛjanty aśvahayair aniśitaṃ namobhiḥ |",
  "GV01rv_hn09u:1687": "RV_9,096.02c ā tiṣṭhati ratham indrasya sakhā vidvāṃ enā sumatiṃ yāty accha ||",
  "GV01rv_hn09u:1688": "RV_9,096.03a sa no deva devatāte pavasva mahe soma psarasa indrapānaḥ |",
  "GV01rv_hn09u:1689": "RV_9,096.03c kṛṇvann apo varṣayan dyām utemām uror ā no varivasyā punānaḥ ||",
  "GV01rv_hn09u:1690": "RV_9,096.04a ajītaye 'hataye pavasva svastaye sarvatātaye bṛhate |",
  "GV01rv_hn09u:1691": "RV_9,096.04c tad uśanti viśva ime sakhāyas tad ahaṃ vaśmi pavamāna soma ||",
  "GV01rv_hn09u:1692": "RV_9,096.05a somaḥ pavate janitā matīnāṃ janitā divo janitā pṛthivyāḥ |",
  "GV01rv_hn09u:1693": "RV_9,096.05c janitāgner janitā sūryasya janitendrasya janitota viṣṇoḥ ||",
  "GV01rv_hn09u:1694": "RV_9,096.06a brahmā devānām padavīḥ kavīnām ṛṣir viprāṇām mahiṣo mṛgāṇām |",
  "GV01rv_hn09u:1695": "RV_9,096.06c śyeno gṛdhrāṇāṃ svadhitir vanānāṃ somaḥ pavitram aty eti rebhan ||",
  "GV01rv_hn09u:1696": "RV_9,096.07a prāvīvipad vāca ūrmiṃ na sindhur giraḥ somaḥ pavamāno manīṣāḥ |",
  "GV01rv_hn09u:1697": "RV_9,096.07c antaḥ paśyan vṛjanemāvarāṇy ā tiṣṭhati vṛṣabho goṣu jānan ||",
  "GV01rv_hn09u:1698": "RV_9,096.08a sa matsaraḥ pṛtsu vanvann avātaḥ sahasraretā abhi vājam arṣa |",
  "GV01rv_hn09u:1699": "RV_9,096.08c indrāyendo pavamāno manīṣy aṃśor ūrmim īraya gā iṣaṇyan ||",
  "GV01rv_hn09u:1700": "RV_9,096.09a pari priyaḥ kalaśe devavāta indrāya somo raṇyo madāya |",
  "GV01rv_hn09u:1701": "RV_9,096.09c sahasradhāraḥ śatavāja indur vājī na saptiḥ samanā jigāti ||",
  "GV01rv_hn09u:1702": "RV_9,096.10a sa pūrvyo vasuvij jāyamāno mṛjāno apsu duduhāno adrau |",
  "GV01rv_hn09u:1703": "RV_9,096.10c abhiśastipā bhuvanasya rājā vidad gātum brahmaṇe pūyamānaḥ ||",
  "GV01rv_hn09u:1704": "RV_9,096.11a tvayā hi naḥ pitaraḥ soma pūrve karmāṇi cakruḥ pavamāna dhīrāḥ |",
  "GV01rv_hn09u:1705": "RV_9,096.11c vanvann avātaḥ paridhīṃr aporṇu vīrebhir aśvair maghavā bhavā naḥ ||",
  "GV01rv_hn09u:1706": "RV_9,096.12a yathāpavathā manave vayodhā amitrahā varivovid dhaviṣmān |",
  "GV01rv_hn09u:1707": "RV_9,096.12c evā pavasva draviṇaṃ dadhāna indre saṃ tiṣṭha janayāyudhāni ||",
  "GV01rv_hn09u:1708": "RV_9,096.13a pavasva soma madhumāṃ ṛtāvāpo vasāno adhi sāno avye |",
  "GV01rv_hn09u:1709": "RV_9,096.13c ava droṇāni ghṛtavānti sīda madintamo matsara indrapānaḥ ||",
  "GV01rv_hn09u:1710": "RV_9,096.14a vṛṣṭiṃ divaḥ śatadhāraḥ pavasva sahasrasā vājayur devavītau |",
  "GV01rv_hn09u:1711": "RV_9,096.14c saṃ sindhubhiḥ kalaśe vāvaśānaḥ sam usriyābhiḥ pratiran na āyuḥ ||",
  "GV01rv_hn09u:1712": "RV_9,096.15a eṣa sya somo matibhiḥ punāno 'tyo na vājī taratīd arātīḥ |",
  "GV01rv_hn09u:1713": "RV_9,096.15c payo na dugdham aditer iṣiram urv iva gātuḥ suyamo na voḷhā ||",
  "GV01rv_hn09u:1714": "RV_9,096.16a svāyudhaḥ sotṛbhiḥ pūyamāno 'bhy arṣa guhyaṃ cāru nāma |",
  "GV01rv_hn09u:1715": "RV_9,096.16c abhi vājaṃ saptir iva śravasyābhi vāyum abhi gā deva soma ||",
  "GV01rv_hn09u:1716": "RV_9,096.17a śiśuṃ jajñānaṃ haryatam mṛjanti śumbhanti vahnim maruto gaṇena |",
  "GV01rv_hn09u:1717": "RV_9,096.17c kavir gīrbhiḥ kāvyenā kaviḥ san somaḥ pavitram aty eti rebhan ||",
  "GV01rv_hn09u:1718": "RV_9,096.18a ṛṣimanā ya ṛṣikṛt svarṣāḥ sahasraṇīthaḥ padavīḥ kavīnām |",
  "GV01rv_hn09u:1719": "RV_9,096.18c tṛtīyaṃ dhāma mahiṣaḥ siṣāsan somo virājam anu rājati ṣṭup ||",
  "GV01rv_hn09u:1720": "RV_9,096.19a camūṣac chyenaḥ śakuno vibhṛtvā govindur drapsa āyudhāni bibhrat |",
  "GV01rv_hn09u:1721": "RV_9,096.19c apām ūrmiṃ sacamānaḥ samudraṃ turīyaṃ dhāma mahiṣo vivakti ||",
  "GV01rv_hn09u:1722": "RV_9,096.20a maryo na śubhras tanvam mṛjāno 'tyo na sṛtvā sanaye dhanānām |",
  "GV01rv_hn09u:1723": "RV_9,096.20c vṛṣeva yūthā pari kośam arṣan kanikradac camvor ā viveśa ||",
  "GV01rv_hn09u:1724": "RV_9,096.21a pavasvendo pavamāno mahobhiḥ kanikradat pari vārāṇy arṣa |",
  "GV01rv_hn09u:1725": "RV_9,096.21c krīḷañ camvor ā viśa pūyamāna indraṃ te raso madiro mamattu ||",
  "GV01rv_hn09u:1726": "RV_9,096.22a prāsya dhārā bṛhatīr asṛgrann akto gobhiḥ kalaśāṃ ā viveśa |",
  "GV01rv_hn09u:1727": "RV_9,096.22c sāma kṛṇvan sāmanyo vipaścit krandann ety abhi sakhyur na jāmim ||",
  "GV01rv_hn09u:1728": "RV_9,096.23a apaghnann eṣi pavamāna śatrūn priyāṃ na jāro abhigīta induḥ |",
  "GV01rv_hn09u:1729": "RV_9,096.23c sīdan vaneṣu śakuno na patvā somaḥ punānaḥ kalaśeṣu sattā ||",
  "GV01rv_hn09u:1730": "RV_9,096.24a ā te rucaḥ pavamānasya soma yoṣeva yanti sudughāḥ sudhārāḥ |",
  "GV01rv_hn09u:1731": "RV_9,096.24c harir ānītaḥ puruvāro apsv acikradat kalaśe devayūnām ||",
  "GV01rv_hn09u:1732": "RV_9,097.01a asya preṣā hemanā pūyamāno devo devebhiḥ sam apṛkta rasam |",
  "GV01rv_hn09u:1733": "RV_9,097.01c sutaḥ pavitram pary eti rebhan miteva sadma paśumānti hotā ||",
  "GV01rv_hn09u:1734": "RV_9,097.02a bhadrā vastrā samanyā vasāno mahān kavir nivacanāni śaṃsan |",
  "GV01rv_hn09u:1735": "RV_9,097.02c ā vacyasva camvoḥ pūyamāno vicakṣaṇo jāgṛvir devavītau ||",
  "GV01rv_hn09u:1736": "RV_9,097.03a sam u priyo mṛjyate sāno avye yaśastaro yaśasāṃ kṣaito asme |",
  "GV01rv_hn09u:1737": "RV_9,097.03c abhi svara dhanvā pūyamāno yūyam pāta svastibhiḥ sadā naḥ ||",
  "GV01rv_hn09u:1738": "RV_9,097.04a pra gāyatābhy arcāma devān somaṃ hinota mahate dhanāya |",
  "GV01rv_hn09u:1739": "RV_9,097.04c svāduḥ pavāte ati vāram avyam ā sīdāti kalaśaṃ devayur naḥ ||",
  "GV01rv_hn09u:1740": "RV_9,097.05a indur devānām upa sakhyam āyan sahasradhāraḥ pavate madāya |",
  "GV01rv_hn09u:1741": "RV_9,097.05c nṛbhi stavāno anu dhāma pūrvam agann indram mahate saubhagāya ||",
  "GV01rv_hn09u:1742": "RV_9,097.06a stotre rāye harir arṣā punāna indram mado gacchatu te bharāya |",
  "GV01rv_hn09u:1743": "RV_9,097.06c devair yāhi sarathaṃ rādho acchā yūyam pāta svastibhiḥ sadā naḥ ||",
  "GV01rv_hn09u:1744": "RV_9,097.07a pra kāvyam uśaneva bruvāṇo devo devānāṃ janimā vivakti |",
  "GV01rv_hn09u:1745": "RV_9,097.07c mahivrataḥ śucibandhuḥ pāvakaḥ padā varāho abhy eti rebhan ||",
  "GV01rv_hn09u:1746": "RV_9,097.08a pra haṃsāsas tṛpalam manyum acchāmād astaṃ vṛṣagaṇā ayāsuḥ |",
  "GV01rv_hn09u:1747": "RV_9,097.08c āṅgūṣyam pavamānaṃ sakhāyo durmarṣaṃ sākam pra vadanti vāṇam ||",
  "GV01rv_hn09u:1748": "RV_9,097.09a sa raṃhata urugāyasya jūtiṃ vṛthā krīḷantam mimate na gāvaḥ |",
  "GV01rv_hn09u:1749": "RV_9,097.09c parīṇasaṃ kṛṇute tigmaśṛṅgo divā harir dadṛśe naktam ṛjraḥ ||",
  "GV01rv_hn09u:1750": "RV_9,097.10a indur vājī pavate gonyoghā indre somaḥ saha invan madāya |",
  "GV01rv_hn09u:1751": "RV_9,097.10c hanti rakṣo bādhate pary arātīr varivaḥ kṛṇvan vṛjanasya rājā ||",
  "GV01rv_hn09u:1752": "RV_9,097.11a adha dhārayā madhvā pṛcānas tiro roma pavate adridugdhaḥ |",
  "GV01rv_hn09u:1753": "RV_9,097.11c indur indrasya sakhyaṃ juṣāṇo devo devasya matsaro madāya ||",
  "GV01rv_hn09u:1754": "RV_9,097.12a abhi priyāṇi pavate punāno devo devān svena rasena pṛñcan |",
  "GV01rv_hn09u:1755": "RV_9,097.12c indur dharmāṇy ṛtuthā vasāno daśa kṣipo avyata sāno avye ||",
  "GV01rv_hn09u:1756": "RV_9,097.13a vṛṣā śoṇo abhikanikradad gā nadayann eti pṛthivīm uta dyām |",
  "GV01rv_hn09u:1757": "RV_9,097.13c indrasyeva vagnur ā śṛṇva ājau pracetayann arṣati vācam emām ||",
  "GV01rv_hn09u:1758": "RV_9,097.14a rasāyyaḥ payasā pinvamāna īrayann eṣi madhumantam aṃśum |",
  "GV01rv_hn09u:1759": "RV_9,097.14c pavamānaḥ saṃtanim eṣi kṛṇvann indrāya soma pariṣicyamānaḥ ||",
  "GV01rv_hn09u:1760": "RV_9,097.15a evā pavasva madiro madāyodagrābhasya namayan vadhasnaiḥ |",
  "GV01rv_hn09u:1761": "RV_9,097.15c pari varṇam bharamāṇo ruśantaṃ gavyur no arṣa pari soma siktaḥ ||",
  "GV01rv_hn09u:1762": "RV_9,097.16a juṣṭvī na indo supathā sugāny urau pavasva varivāṃsi kṛṇvan |",
  "GV01rv_hn09u:1763": "RV_9,097.16c ghaneva viṣvag duritāni vighnann adhi ṣṇunā dhanva sāno avye ||",
  "GV01rv_hn09u:1764": "RV_9,097.17a vṛṣṭiṃ no arṣa divyāṃ jigatnum iḷāvatīṃ śaṅgayīṃ jīradānum |",
  "GV01rv_hn09u:1765": "RV_9,097.17c stukeva vītā dhanvā vicinvan bandhūṃr imāṃ avarāṃ indo vāyūn ||",
  "GV01rv_hn09u:1766": "RV_9,097.18a granthiṃ na vi ṣya grathitam punāna ṛjuṃ ca gātuṃ vṛjinaṃ ca soma |",
  "GV01rv_hn09u:1767": "RV_9,097.18c atyo na krado harir ā sṛjāno maryo deva dhanva pastyāvān ||",
  "GV01rv_hn09u:1768": "RV_9,097.19a juṣṭo madāya devatāta indo pari ṣṇunā dhanva sāno avye |",
  "GV01rv_hn09u:1769": "RV_9,097.19c sahasradhāraḥ surabhir adabdhaḥ pari srava vājasātau nṛṣahye ||",
  "GV01rv_hn09u:1770": "RV_9,097.20a araśmāno ye 'rathā ayuktā atyāso na sasṛjānāsa ājau |",
  "GV01rv_hn09u:1771": "RV_9,097.20c ete śukrāso dhanvanti somā devāsas tāṃ upa yātā pibadhyai ||",
  "GV01rv_hn09u:1772": "RV_9,097.21a evā na indo abhi devavītim pari srava nabho arṇaś camūṣu |",
  "GV01rv_hn09u:1773": "RV_9,097.21c somo asmabhyaṃ kāmyam bṛhantaṃ rayiṃ dadātu vīravantam ugram ||",
  "GV01rv_hn09u:1774": "RV_9,097.22a takṣad yadī manaso venato vāg jyeṣṭhasya vā dharmaṇi kṣor anīke |",
  "GV01rv_hn09u:1775": "RV_9,097.22c ād īm āyan varam ā vāvaśānā juṣṭam patiṃ kalaśe gāva indum ||",
  "GV01rv_hn09u:1776": "RV_9,097.23a pra dānudo divyo dānupinva ṛtam ṛtāya pavate sumedhāḥ |",
  "GV01rv_hn09u:1777": "RV_9,097.23c dharmā bhuvad vṛjanyasya rājā pra raśmibhir daśabhir bhāri bhūma ||",
  "GV01rv_hn09u:1778": "RV_9,097.24a pavitrebhiḥ pavamāno nṛcakṣā rājā devānām uta martyānām |",
  "GV01rv_hn09u:1779": "RV_9,097.24c dvitā bhuvad rayipatī rayīṇām ṛtam bharat subhṛtaṃ cārv induḥ ||",
  "GV01rv_hn09u:1780": "RV_9,097.25a arvāṃ iva śravase sātim acchendrasya vāyor abhi vītim arṣa |",
  "GV01rv_hn09u:1781": "RV_9,097.25c sa naḥ sahasrā bṛhatīr iṣo dā bhavā soma draviṇovit punānaḥ ||",
  "GV01rv_hn09u:1782": "RV_9,097.26a devāvyo naḥ pariṣicyamānāḥ kṣayaṃ suvīraṃ dhanvantu somāḥ |",
  "GV01rv_hn09u:1783": "RV_9,097.26c āyajyavaḥ sumatiṃ viśvavārā hotāro na diviyajo mandratamāḥ ||",
  "GV01rv_hn09u:1784": "RV_9,097.27a evā deva devatāte pavasva mahe soma psarase devapānaḥ |",
  "GV01rv_hn09u:1785": "RV_9,097.27c mahaś cid dhi ṣmasi hitāḥ samarye kṛdhi suṣṭhāne rodasī punānaḥ ||",
  "GV01rv_hn09u:1786": "RV_9,097.28a aśvo no krado vṛṣabhir yujānaḥ siṃho na bhīmo manaso javīyān |",
  "GV01rv_hn09u:1787": "RV_9,097.28c arvācīnaiḥ pathibhir ye rajiṣṭhā ā pavasva saumanasaṃ na indo ||",
  "GV01rv_hn09u:1788": "RV_9,097.29a śataṃ dhārā devajātā asṛgran sahasram enāḥ kavayo mṛjanti |",
  "GV01rv_hn09u:1789": "RV_9,097.29c indo sanitraṃ diva ā pavasva puraetāsi mahato dhanasya ||",
  "GV01rv_hn09u:1790": "RV_9,097.30a divo na sargā asasṛgram ahnāṃ rājā na mitram pra mināti dhīraḥ |",
  "GV01rv_hn09u:1791": "RV_9,097.30c pitur na putraḥ kratubhir yatāna ā pavasva viśe asyā ajītim ||",
  "GV01rv_hn09u:1792": "RV_9,097.31a pra te dhārā madhumatīr asṛgran vārān yat pūto atyeṣy avyān |",
  "GV01rv_hn09u:1793": "RV_9,097.31c pavamāna pavase dhāma gonāṃ jajñānaḥ sūryam apinvo arkaiḥ ||",
  "GV01rv_hn09u:1794": "RV_9,097.32a kanikradad anu panthām ṛtasya śukro vi bhāsy amṛtasya dhāma |",
  "GV01rv_hn09u:1795": "RV_9,097.32c sa indrāya pavase matsaravān hinvāno vācam matibhiḥ kavīnām ||",
  "GV01rv_hn09u:1796": "RV_9,097.33a divyaḥ suparṇo 'va cakṣi soma pinvan dhārāḥ karmaṇā devavītau |",
  "GV01rv_hn09u:1797": "RV_9,097.33c endo viśa kalaśaṃ somadhānaṃ krandann ihi sūryasyopa raśmim ||",
  "GV01rv_hn09u:1798": "RV_9,097.34a tisro vāca īrayati pra vahnir ṛtasya dhītim brahmaṇo manīṣām |",
  "GV01rv_hn09u:1799": "RV_9,097.34c gāvo yanti gopatim pṛcchamānāḥ somaṃ yanti matayo vāvaśānāḥ ||",
  "GV01rv_hn09u:1800": "RV_9,097.35a somaṃ gāvo dhenavo vāvaśānāḥ somaṃ viprā matibhiḥ pṛcchamānāḥ |",
  "GV01rv_hn09u:1801": "RV_9,097.35c somaḥ sutaḥ pūyate ajyamānaḥ some arkās triṣṭubhaḥ saṃ navante ||",
  "GV01rv_hn09u:1802": "RV_9,097.36a evā naḥ soma pariṣicyamāna ā pavasva pūyamānaḥ svasti |",
  "GV01rv_hn09u:1803": "RV_9,097.36c indram ā viśa bṛhatā raveṇa vardhayā vācaṃ janayā purandhim ||",
  "GV01rv_hn09u:1804": "RV_9,097.37a ā jāgṛvir vipra ṛtā matīnāṃ somaḥ punāno asadac camūṣu |",
  "GV01rv_hn09u:1805": "RV_9,097.37c sapanti yam mithunāso nikāmā adhvaryavo rathirāsaḥ suhastāḥ ||",
  "GV01rv_hn09u:1806": "RV_9,097.38a sa punāna upa sūre na dhātobhe aprā rodasī vi ṣa āvaḥ |",
  "GV01rv_hn09u:1807": "RV_9,097.38c priyā cid yasya priyasāsa ūtī sa tū dhanaṃ kāriṇe na pra yaṃsat ||",
  "GV01rv_hn09u:1808": "RV_9,097.39a sa vardhitā vardhanaḥ pūyamānaḥ somo mīḍhvāṃ abhi no jyotiṣāvīt |",
  "GV01rv_hn09u:1809": "RV_9,097.39c yenā naḥ pūrve pitaraḥ padajñāḥ svarvido abhi gā adrim uṣṇan ||",
  "GV01rv_hn09u:1810": "RV_9,097.40a akrān samudraḥ prathame vidharmañ janayan prajā bhuvanasya rājā |",
  "GV01rv_hn09u:1811": "RV_9,097.40c vṛṣā pavitre adhi sāno avye bṛhat somo vāvṛdhe suvāna induḥ ||",
  "GV01rv_hn09u:1812": "RV_9,097.41a mahat tat somo mahiṣaś cakārāpāṃ yad garbho 'vṛṇīta devān |",
  "GV01rv_hn09u:1813": "RV_9,097.41c adadhād indre pavamāna ojo 'janayat sūrye jyotir induḥ ||",
  "GV01rv_hn09u:1814": "RV_9,097.42a matsi vāyum iṣṭaye rādhase ca matsi mitrāvaruṇā pūyamānaḥ |",
  "GV01rv_hn09u:1815": "RV_9,097.42c matsi śardho mārutam matsi devān matsi dyāvāpṛthivī deva soma ||",
  "GV01rv_hn09u:1816": "RV_9,097.43a ṛjuḥ pavasva vṛjinasya hantāpāmīvām bādhamāno mṛdhaś ca |",
  "GV01rv_hn09u:1817": "RV_9,097.43c abhiśrīṇan payaḥ payasābhi gonām indrasya tvaṃ tava vayaṃ sakhāyaḥ ||",
  "GV01rv_hn09u:1818": "RV_9,097.44a madhvaḥ sūdam pavasva vasva utsaṃ vīraṃ ca na ā pavasvā bhagaṃ ca |",
  "GV01rv_hn09u:1819": "RV_9,097.44c svadasvendrāya pavamāna indo rayiṃ ca na ā pavasvā samudrāt ||",
  "GV01rv_hn09u:1820": "RV_9,097.45a somaḥ suto dhārayātyo na hitvā sindhur na nimnam abhi vājy akṣāḥ |",
  "GV01rv_hn09u:1821": "RV_9,097.45c ā yoniṃ vanyam asadat punānaḥ sam indur gobhir asarat sam adbhiḥ ||",
  "GV01rv_hn09u:1822": "RV_9,097.46a eṣa sya te pavata indra somaś camūṣu dhīra uśate tavasvān |",
  "GV01rv_hn09u:1823": "RV_9,097.46c svarcakṣā rathiraḥ satyaśuṣmaḥ kāmo na yo devayatām asarji ||",
  "GV01rv_hn09u:1824": "RV_9,097.47a eṣa pratnena vayasā punānas tiro varpāṃsi duhitur dadhānaḥ |",
  "GV01rv_hn09u:1825": "RV_9,097.47c vasānaḥ śarma trivarūtham apsu hoteva yāti samaneṣu rebhan ||",
  "GV01rv_hn09u:1826": "RV_9,097.48a nū nas tvaṃ rathiro deva soma pari srava camvoḥ pūyamānaḥ |",
  "GV01rv_hn09u:1827": "RV_9,097.48c apsu svādiṣṭho madhumāṃ ṛtāvā devo na yaḥ savitā satyamanmā ||",
  "GV01rv_hn09u:1828": "RV_9,097.49a abhi vāyuṃ vīty arṣā gṛṇāno 'bhi mitrāvaruṇā pūyamānaḥ |",
  "GV01rv_hn09u:1829": "RV_9,097.49c abhī naraṃ dhījavanaṃ ratheṣṭhām abhīndraṃ vṛṣaṇaṃ vajrabāhum ||",
  "GV01rv_hn09u:1830": "RV_9,097.50a abhi vastrā suvasanāny arṣābhi dhenūḥ sudughāḥ pūyamānaḥ |",
  "GV01rv_hn09u:1831": "RV_9,097.50c abhi candrā bhartave no hiraṇyābhy aśvān rathino deva soma ||",
  "GV01rv_hn09u:1832": "RV_9,097.51a abhī no arṣa divyā vasūny abhi viśvā pārthivā pūyamānaḥ |",
  "GV01rv_hn09u:1833": "RV_9,097.51c abhi yena draviṇam aśnavāmābhy ārṣeyaṃ jamadagnivan naḥ ||",
  "GV01rv_hn09u:1834": "RV_9,097.52a ayā pavā pavasvainā vasūni māṃścatva indo sarasi pra dhanva |",
  "GV01rv_hn09u:1835": "RV_9,097.52c bradhnaś cid atra vāto na jūtaḥ purumedhaś cit takave naraṃ dāt ||",
  "GV01rv_hn09u:1836": "RV_9,097.53a uta na enā pavayā pavasvādhi śrute śravāyyasya tīrthe |",
  "GV01rv_hn09u:1837": "RV_9,097.53c ṣaṣṭiṃ sahasrā naiguto vasūni vṛkṣaṃ na pakvaṃ dhūnavad raṇāya ||",
  "GV01rv_hn09u:1838": "RV_9,097.54a mahīme asya vṛṣanāma śūṣe māṃścatve vā pṛśane vā vadhatre |",
  "GV01rv_hn09u:1839": "RV_9,097.54c asvāpayan nigutaḥ snehayac cāpāmitrāṃ apācito acetaḥ ||",
  "GV01rv_hn09u:1840": "RV_9,097.55a saṃ trī pavitrā vitatāny eṣy anv ekaṃ dhāvasi pūyamānaḥ |",
  "GV01rv_hn09u:1841": "RV_9,097.55c asi bhago asi dātrasya dātāsi maghavā maghavadbhya indo ||",
  "GV01rv_hn09u:1842": "RV_9,097.56a eṣa viśvavit pavate manīṣī somo viśvasya bhuvanasya rājā |",
  "GV01rv_hn09u:1843": "RV_9,097.56c drapsāṃ īrayan vidatheṣv indur vi vāram avyaṃ samayāti yāti ||",
  "GV01rv_hn09u:1844": "RV_9,097.57a induṃ rihanti mahiṣā adabdhāḥ pade rebhanti kavayo na gṛdhrāḥ |",
  "GV01rv_hn09u:1845": "RV_9,097.57c hinvanti dhīrā daśabhiḥ kṣipābhiḥ sam añjate rūpam apāṃ rasena ||",
  "GV01rv_hn09u:1846": "RV_9,097.58a tvayā vayam pavamānena soma bhare kṛtaṃ vi cinuyāma śaśvat |",
  "GV01rv_hn09u:1847": "RV_9,097.58c tan no mitro varuṇo māmahantām aditiḥ sindhuḥ pṛthivī uta dyauḥ ||",
  "GV01rv_hn09u:1848": "RV_9,098.01a abhi no vājasātamaṃ rayim arṣa puruspṛham |",
  "GV01rv_hn09u:1849": "RV_9,098.01c indo sahasrabharṇasaṃ tuvidyumnaṃ vibhvāsaham ||",
  "GV01rv_hn09u:1850": "RV_9,098.02a pari ṣya suvāno avyayaṃ rathe na varmāvyata |",
  "GV01rv_hn09u:1851": "RV_9,098.02c indur abhi druṇā hito hiyāno dhārābhir akṣāḥ ||",
  "GV01rv_hn09u:1852": "RV_9,098.03a pari ṣya suvāno akṣā indur avye madacyutaḥ |",
  "GV01rv_hn09u:1853": "RV_9,098.03c dhārā ya ūrdhvo adhvare bhrājā naiti gavyayuḥ ||",
  "GV01rv_hn09u:1854": "RV_9,098.04a sa hi tvaṃ deva śaśvate vasu martāya dāśuṣe |",
  "GV01rv_hn09u:1855": "RV_9,098.04c indo sahasriṇaṃ rayiṃ śatātmānaṃ vivāsasi ||",
  "GV01rv_hn09u:1856": "RV_9,098.05a vayaṃ te asya vṛtrahan vaso vasvaḥ puruspṛhaḥ |",
  "GV01rv_hn09u:1857": "RV_9,098.05c ni nediṣṭhatamā iṣaḥ syāma sumnasyādhrigo ||",
  "GV01rv_hn09u:1858": "RV_9,098.06a dvir yam pañca svayaśasaṃ svasāro adrisaṃhatam |",
  "GV01rv_hn09u:1859": "RV_9,098.06c priyam indrasya kāmyam prasnāpayanty ūrmiṇam ||",
  "GV01rv_hn09u:1860": "RV_9,098.07a pari tyaṃ haryataṃ harim babhrum punanti vāreṇa |",
  "GV01rv_hn09u:1861": "RV_9,098.07c yo devān viśvāṃ it pari madena saha gacchati ||",
  "GV01rv_hn09u:1862": "RV_9,098.08a asya vo hy avasā pānto dakṣasādhanam |",
  "GV01rv_hn09u:1863": "RV_9,098.08c yaḥ sūriṣu śravo bṛhad dadhe svar ṇa haryataḥ ||",
  "GV01rv_hn09u:1864": "RV_9,098.09a sa vāṃ yajñeṣu mānavī indur janiṣṭa rodasī |",
  "GV01rv_hn09u:1865": "RV_9,098.09c devo devī giriṣṭhā asredhan taṃ tuviṣvaṇi ||",
  "GV01rv_hn09u:1866": "RV_9,098.10a indrāya soma pātave vṛtraghne pari ṣicyase |",
  "GV01rv_hn09u:1867": "RV_9,098.10c nare ca dakṣiṇāvate devāya sadanāsade ||",
  "GV01rv_hn09u:1868": "RV_9,098.11a te pratnāso vyuṣṭiṣu somāḥ pavitre akṣaran |",
  "GV01rv_hn09u:1869": "RV_9,098.11c apaprothantaḥ sanutar huraścitaḥ prātas tāṃ apracetasaḥ ||",
  "GV01rv_hn09u:1870": "RV_9,098.12a taṃ sakhāyaḥ purorucaṃ yūyaṃ vayaṃ ca sūrayaḥ |",
  "GV01rv_hn09u:1871": "RV_9,098.12c aśyāma vājagandhyaṃ sanema vājapastyam ||",
  "GV01rv_hn09u:1872": "RV_9,099.01a ā haryatāya dhṛṣṇave dhanus tanvanti pauṃsyam |",
  "GV01rv_hn09u:1873": "RV_9,099.01c śukrāṃ vayanty asurāya nirṇijaṃ vipām agre mahīyuvaḥ ||",
  "GV01rv_hn09u:1874": "RV_9,099.02a adha kṣapā pariṣkṛto vājāṃ abhi pra gāhate |",
  "GV01rv_hn09u:1875": "RV_9,099.02c yadī vivasvato dhiyo hariṃ hinvanti yātave ||",
  "GV01rv_hn09u:1876": "RV_9,099.03a tam asya marjayāmasi mado ya indrapātamaḥ |",
  "GV01rv_hn09u:1877": "RV_9,099.03c yaṃ gāva āsabhir dadhuḥ purā nūnaṃ ca sūrayaḥ ||",
  "GV01rv_hn09u:1878": "RV_9,099.04a taṃ gāthayā purāṇyā punānam abhy anūṣata |",
  "GV01rv_hn09u:1879": "RV_9,099.04c uto kṛpanta dhītayo devānāṃ nāma bibhratīḥ ||",
  "GV01rv_hn09u:1880": "RV_9,099.05a tam ukṣamāṇam avyaye vāre punanti dharṇasim |",
  "GV01rv_hn09u:1881": "RV_9,099.05c dūtaṃ na pūrvacittaya ā śāsate manīṣiṇaḥ ||",
  "GV01rv_hn09u:1882": "RV_9,099.06a sa punāno madintamaḥ somaś camūṣu sīdati |",
  "GV01rv_hn09u:1883": "RV_9,099.06c paśau na reta ādadhat patir vacasyate dhiyaḥ ||",
  "GV01rv_hn09u:1884": "RV_9,099.07a sa mṛjyate sukarmabhir devo devebhyaḥ sutaḥ |",
  "GV01rv_hn09u:1885": "RV_9,099.07c vide yad āsu saṃdadir mahīr apo vi gāhate ||",
  "GV01rv_hn09u:1886": "RV_9,099.08a suta indo pavitra ā nṛbhir yato vi nīyase |",
  "GV01rv_hn09u:1887": "RV_9,099.08c indrāya matsarintamaś camūṣv ā ni ṣīdasi ||",
  "GV01rv_hn09u:1888": "RV_9,100.01a abhī navante adruhaḥ priyam indrasya kāmyam |",
  "GV01rv_hn09u:1889": "RV_9,100.01c vatsaṃ na pūrva āyuni jātaṃ rihanti mātaraḥ ||",
  "GV01rv_hn09u:1890": "RV_9,100.02a punāna indav ā bhara soma dvibarhasaṃ rayim |",
  "GV01rv_hn09u:1891": "RV_9,100.02c tvaṃ vasūni puṣyasi viśvāni dāśuṣo gṛhe ||",
  "GV01rv_hn09u:1892": "RV_9,100.03a tvaṃ dhiyam manoyujaṃ sṛjā vṛṣṭiṃ na tanyatuḥ |",
  "GV01rv_hn09u:1893": "RV_9,100.03c tvaṃ vasūni pārthivā divyā ca soma puṣyasi ||",
  "GV01rv_hn09u:1894": "RV_9,100.04a pari te jigyuṣo yathā dhārā sutasya dhāvati |",
  "GV01rv_hn09u:1895": "RV_9,100.04c raṃhamāṇā vy avyayaṃ vāraṃ vājīva sānasiḥ ||",
  "GV01rv_hn09u:1896": "RV_9,100.05a kratve dakṣāya naḥ kave pavasva soma dhārayā |",
  "GV01rv_hn09u:1897": "RV_9,100.05c indrāya pātave suto mitrāya varuṇāya ca ||",
  "GV01rv_hn09u:1898": "RV_9,100.06a pavasva vājasātamaḥ pavitre dhārayā sutaḥ |",
  "GV01rv_hn09u:1899": "RV_9,100.06c indrāya soma viṣṇave devebhyo madhumattamaḥ ||",
  "GV01rv_hn09u:1900": "RV_9,100.07a tvāṃ rihanti mātaro harim pavitre adruhaḥ |",
  "GV01rv_hn09u:1901": "RV_9,100.07c vatsaṃ jātaṃ na dhenavaḥ pavamāna vidharmaṇi ||",
  "GV01rv_hn09u:1902": "RV_9,100.08a pavamāna mahi śravaś citrebhir yāsi raśmibhiḥ |",
  "GV01rv_hn09u:1903": "RV_9,100.08c śardhan tamāṃsi jighnase viśvāni dāśuṣo gṛhe ||",
  "GV01rv_hn09u:1904": "RV_9,100.09a tvaṃ dyāṃ ca mahivrata pṛthivīṃ cāti jabhriṣe |",
  "GV01rv_hn09u:1905": "RV_9,100.09c prati drāpim amuñcathāḥ pavamāna mahitvanā ||",
  "GV01rv_hn09u:1906": "RV_9,101.01a purojitī vo andhasaḥ sutāya mādayitnave |",
  "GV01rv_hn09u:1907": "RV_9,101.01c apa śvānaṃ śnathiṣṭana sakhāyo dīrghajihvyam ||",
  "GV01rv_hn09u:1908": "RV_9,101.02a yo dhārayā pāvakayā pariprasyandate sutaḥ |",
  "GV01rv_hn09u:1909": "RV_9,101.02c indur aśvo na kṛtvyaḥ ||",
  "GV01rv_hn09u:1910": "RV_9,101.03a taṃ duroṣam abhī naraḥ somaṃ viśvācyā dhiyā |",
  "GV01rv_hn09u:1911": "RV_9,101.03c yajñaṃ hinvanty adribhiḥ ||",
  "GV01rv_hn09u:1912": "RV_9,101.04a sutāso madhumattamāḥ somā indrāya mandinaḥ |",
  "GV01rv_hn09u:1913": "RV_9,101.04c pavitravanto akṣaran devān gacchantu vo madāḥ ||",
  "GV01rv_hn09u:1914": "RV_9,101.05a indur indrāya pavata iti devāso abruvan |",
  "GV01rv_hn09u:1915": "RV_9,101.05c vācas patir makhasyate viśvasyeśāna ojasā ||",
  "GV01rv_hn09u:1916": "RV_9,101.06a sahasradhāraḥ pavate samudro vācamīṅkhayaḥ |",
  "GV01rv_hn09u:1917": "RV_9,101.06c somaḥ patī rayīṇāṃ sakhendrasya dive-dive ||",
  "GV01rv_hn09u:1918": "RV_9,101.07a ayam pūṣā rayir bhagaḥ somaḥ punāno arṣati |",
  "GV01rv_hn09u:1919": "RV_9,101.07c patir viśvasya bhūmano vy akhyad rodasī ubhe ||",
  "GV01rv_hn09u:1920": "RV_9,101.08a sam u priyā anūṣata gāvo madāya ghṛṣvayaḥ |",
  "GV01rv_hn09u:1921": "RV_9,101.08c somāsaḥ kṛṇvate pathaḥ pavamānāsa indavaḥ ||",
  "GV01rv_hn09u:1922": "RV_9,101.09a ya ojiṣṭhas tam ā bhara pavamāna śravāyyam |",
  "GV01rv_hn09u:1923": "RV_9,101.09c yaḥ pañca carṣaṇīr abhi rayiṃ yena vanāmahai ||",
  "GV01rv_hn09u:1924": "RV_9,101.10a somāḥ pavanta indavo 'smabhyaṃ gātuvittamāḥ |",
  "GV01rv_hn09u:1925": "RV_9,101.10c mitrāḥ suvānā arepasaḥ svādhyaḥ svarvidaḥ ||",
  "GV01rv_hn09u:1926": "RV_9,101.11a suṣvāṇāso vy adribhiś citānā gor adhi tvaci |",
  "GV01rv_hn09u:1927": "RV_9,101.11c iṣam asmabhyam abhitaḥ sam asvaran vasuvidaḥ ||",
  "GV01rv_hn09u:1928": "RV_9,101.12a ete pūtā vipaścitaḥ somāso dadhyāśiraḥ |",
  "GV01rv_hn09u:1929": "RV_9,101.12c sūryāso na darśatāso jigatnavo dhruvā ghṛte ||",
  "GV01rv_hn09u:1930": "RV_9,101.13a pra sunvānasyāndhaso marto na vṛta tad vacaḥ |",
  "GV01rv_hn09u:1931": "RV_9,101.13c apa śvānam arādhasaṃ hatā makhaṃ na bhṛgavaḥ ||",
  "GV01rv_hn09u:1932": "RV_9,101.14a ā jāmir atke avyata bhuje na putra oṇyoḥ |",
  "GV01rv_hn09u:1933": "RV_9,101.14c saraj jāro na yoṣaṇāṃ varo na yonim āsadam ||",
  "GV01rv_hn09u:1934": "RV_9,101.15a sa vīro dakṣasādhano vi yas tastambha rodasī |",
  "GV01rv_hn09u:1935": "RV_9,101.15c hariḥ pavitre avyata vedhā na yonim āsadam ||",
  "GV01rv_hn09u:1936": "RV_9,101.16a avyo vārebhiḥ pavate somo gavye adhi tvaci |",
  "GV01rv_hn09u:1937": "RV_9,101.16c kanikradad vṛṣā harir indrasyābhy eti niṣkṛtam ||",
  "GV01rv_hn09u:1938": "RV_9,102.01a krāṇā śiśur mahīnāṃ hinvann ṛtasya dīdhitim |",
  "GV01rv_hn09u:1939": "RV_9,102.01c viśvā pari priyā bhuvad adha dvitā ||",
  "GV01rv_hn09u:1940": "RV_9,102.02a upa tritasya pāṣyor abhakta yad guhā padam |",
  "GV01rv_hn09u:1941": "RV_9,102.02c yajñasya sapta dhāmabhir adha priyam ||",
  "GV01rv_hn09u:1942": "RV_9,102.03a trīṇi tritasya dhārayā pṛṣṭheṣv erayā rayim |",
  "GV01rv_hn09u:1943": "RV_9,102.03c mimīte asya yojanā vi sukratuḥ ||",
  "GV01rv_hn09u:1944": "RV_9,102.04a jajñānaṃ sapta mātaro vedhām aśāsata śriye |",
  "GV01rv_hn09u:1945": "RV_9,102.04c ayaṃ dhruvo rayīṇāṃ ciketa yat ||",
  "GV01rv_hn09u:1946": "RV_9,102.05a asya vrate sajoṣaso viśve devāso adruhaḥ |",
  "GV01rv_hn09u:1947": "RV_9,102.05c spārhā bhavanti rantayo juṣanta yat ||",
  "GV01rv_hn09u:1948": "RV_9,102.06a yam ī garbham ṛtāvṛdho dṛśe cārum ajījanan |",
  "GV01rv_hn09u:1949": "RV_9,102.06c kavim maṃhiṣṭham adhvare puruspṛham ||",
  "GV01rv_hn09u:1950": "RV_9,102.07a samīcīne abhi tmanā yahvī ṛtasya mātarā |",
  "GV01rv_hn09u:1951": "RV_9,102.07c tanvānā yajñam ānuṣag yad añjate ||",
  "GV01rv_hn09u:1952": "RV_9,102.08a kratvā śukrebhir akṣabhir ṛṇor apa vrajaṃ divaḥ |",
  "GV01rv_hn09u:1953": "RV_9,102.08c hinvann ṛtasya dīdhitim prādhvare ||",
  "GV01rv_hn09u:1954": "RV_9,103.01a pra punānāya vedhase somāya vaca udyatam |",
  "GV01rv_hn09u:1955": "RV_9,103.01c bhṛtiṃ na bharā matibhir jujoṣate ||",
  "GV01rv_hn09u:1956": "RV_9,103.02a pari vārāṇy avyayā gobhir añjāno arṣati |",
  "GV01rv_hn09u:1957": "RV_9,103.02c trī ṣadhasthā punānaḥ kṛṇute hariḥ ||",
  "GV01rv_hn09u:1958": "RV_9,103.03a pari kośam madhuścutam avyaye vāre arṣati |",
  "GV01rv_hn09u:1959": "RV_9,103.03c abhi vāṇīr ṛṣīṇāṃ sapta nūṣata ||",
  "GV01rv_hn09u:1960": "RV_9,103.04a pari ṇetā matīnāṃ viśvadevo adābhyaḥ |",
  "GV01rv_hn09u:1961": "RV_9,103.04c somaḥ punānaś camvor viśad dhariḥ ||",
  "GV01rv_hn09u:1962": "RV_9,103.05a pari daivīr anu svadhā indreṇa yāhi saratham |",
  "GV01rv_hn09u:1963": "RV_9,103.05c punāno vāghad vāghadbhir amartyaḥ ||",
  "GV01rv_hn09u:1964": "RV_9,103.06a pari saptir na vājayur devo devebhyaḥ sutaḥ |",
  "GV01rv_hn09u:1965": "RV_9,103.06c vyānaśiḥ pavamāno vi dhāvati ||",
  "GV01rv_hn09u:1966": "RV_9,104.01a sakhāya ā ni ṣīdata punānāya pra gāyata |",
  "GV01rv_hn09u:1967": "RV_9,104.01c śiśuṃ na yajñaiḥ pari bhūṣata śriye ||",
  "GV01rv_hn09u:1968": "RV_9,104.02a sam ī vatsaṃ na mātṛbhiḥ sṛjatā gayasādhanam |",
  "GV01rv_hn09u:1969": "RV_9,104.02c devāvyam madam abhi dviśavasam ||",
  "GV01rv_hn09u:1970": "RV_9,104.03a punātā dakṣasādhanaṃ yathā śardhāya vītaye |",
  "GV01rv_hn09u:1971": "RV_9,104.03c yathā mitrāya varuṇāya śantamaḥ ||",
  "GV01rv_hn09u:1972": "RV_9,104.04a asmabhyaṃ tvā vasuvidam abhi vāṇīr anūṣata |",
  "GV01rv_hn09u:1973": "RV_9,104.04c gobhiṣ ṭe varṇam abhi vāsayāmasi ||",
  "GV01rv_hn09u:1974": "RV_9,104.05a sa no madānām pata indo devapsarā asi |",
  "GV01rv_hn09u:1975": "RV_9,104.05c sakheva sakhye gātuvittamo bhava ||",
  "GV01rv_hn09u:1976": "RV_9,104.06a sanemi kṛdhy asmad ā rakṣasaṃ kaṃ cid atriṇam |",
  "GV01rv_hn09u:1977": "RV_9,104.06c apādevaṃ dvayum aṃho yuyodhi naḥ ||",
  "GV01rv_hn09u:1978": "RV_9,105.01a taṃ vaḥ sakhāyo madāya punānam abhi gāyata |",
  "GV01rv_hn09u:1979": "RV_9,105.01c śiśuṃ na yajñaiḥ svadayanta gūrtibhiḥ ||",
  "GV01rv_hn09u:1980": "RV_9,105.02a saṃ vatsa iva mātṛbhir indur hinvāno ajyate |",
  "GV01rv_hn09u:1981": "RV_9,105.02c devāvīr mado matibhiḥ pariṣkṛtaḥ ||",
  "GV01rv_hn09u:1982": "RV_9,105.03a ayaṃ dakṣāya sādhano 'yaṃ śardhāya vītaye |",
  "GV01rv_hn09u:1983": "RV_9,105.03c ayaṃ devebhyo madhumattamaḥ sutaḥ ||",
  "GV01rv_hn09u:1984": "RV_9,105.04a goman na indo aśvavat sutaḥ sudakṣa dhanva |",
  "GV01rv_hn09u:1985": "RV_9,105.04c śuciṃ te varṇam adhi goṣu dīdharam ||",
  "GV01rv_hn09u:1986": "RV_9,105.05a sa no harīṇām pata indo devapsarastamaḥ |",
  "GV01rv_hn09u:1987": "RV_9,105.05c sakheva sakhye naryo ruce bhava ||",
  "GV01rv_hn09u:1988": "RV_9,105.06a sanemi tvam asmad āṃ adevaṃ kaṃ cid atriṇam |",
  "GV01rv_hn09u:1989": "RV_9,105.06c sāhvāṃ indo pari bādho apa dvayum ||",
  "GV01rv_hn09u:1990": "RV_9,106.01a indram accha sutā ime vṛṣaṇaṃ yantu harayaḥ |",
  "GV01rv_hn09u:1991": "RV_9,106.01c śruṣṭī jātāsa indavaḥ svarvidaḥ ||",
  "GV01rv_hn09u:1992": "RV_9,106.02a ayam bharāya sānasir indrāya pavate sutaḥ |",
  "GV01rv_hn09u:1993": "RV_9,106.02c somo jaitrasya cetati yathā vide ||",
  "GV01rv_hn09u:1994": "RV_9,106.03a asyed indro madeṣv ā grābhaṃ gṛbhṇīta sānasim |",
  "GV01rv_hn09u:1995": "RV_9,106.03c vajraṃ ca vṛṣaṇam bharat sam apsujit ||",
  "GV01rv_hn09u:1996": "RV_9,106.04a pra dhanvā soma jāgṛvir indrāyendo pari srava |",
  "GV01rv_hn09u:1997": "RV_9,106.04c dyumantaṃ śuṣmam ā bharā svarvidam ||",
  "GV01rv_hn09u:1998": "RV_9,106.05a indrāya vṛṣaṇam madam pavasva viśvadarśataḥ |",
  "GV01rv_hn09u:1999": "RV_9,106.05c sahasrayāmā pathikṛd vicakṣaṇaḥ ||",
  "GV01rv_hn09u:2000": "RV_9,106.06a asmabhyaṃ gātuvittamo devebhyo madhumattamaḥ |",
  "GV01rv_hn09u:2001": "RV_9,106.06c sahasraṃ yāhi pathibhiḥ kanikradat ||",
  "GV01rv_hn09u:2002": "RV_9,106.07a pavasva devavītaya indo dhārābhir ojasā |",
  "GV01rv_hn09u:2003": "RV_9,106.07c ā kalaśam madhumān soma naḥ sadaḥ ||",
  "GV01rv_hn09u:2004": "RV_9,106.08a tava drapsā udapruta indram madāya vāvṛdhuḥ |",
  "GV01rv_hn09u:2005": "RV_9,106.08c tvāṃ devāso amṛtāya kam papuḥ ||",
  "GV01rv_hn09u:2006": "RV_9,106.09a ā naḥ sutāsa indavaḥ punānā dhāvatā rayim |",
  "GV01rv_hn09u:2007": "RV_9,106.09c vṛṣṭidyāvo rītyāpaḥ svarvidaḥ ||",
  "GV01rv_hn09u:2008": "RV_9,106.10a somaḥ punāna ūrmiṇāvyo vāraṃ vi dhāvati |",
  "GV01rv_hn09u:2009": "RV_9,106.10c agre vācaḥ pavamānaḥ kanikradat ||",
  "GV01rv_hn09u:2010": "RV_9,106.11a dhībhir hinvanti vājinaṃ vane krīḷantam atyavim |",
  "GV01rv_hn09u:2011": "RV_9,106.11c abhi tripṛṣṭham matayaḥ sam asvaran ||",
  "GV01rv_hn09u:2012": "RV_9,106.12a asarji kalaśāṃ abhi mīḷhe saptir na vājayuḥ |",
  "GV01rv_hn09u:2013": "RV_9,106.12c punāno vācaṃ janayann asiṣyadat ||",
  "GV01rv_hn09u:2014": "RV_9,106.13a pavate haryato harir ati hvarāṃsi raṃhyā |",
  "GV01rv_hn09u:2015": "RV_9,106.13c abhyarṣan stotṛbhyo vīravad yaśaḥ ||",
  "GV01rv_hn09u:2016": "RV_9,106.14a ayā pavasva devayur madhor dhārā asṛkṣata |",
  "GV01rv_hn09u:2017": "RV_9,106.14c rebhan pavitram pary eṣi viśvataḥ ||",
  "GV01rv_hn09u:2018": "RV_9,107.01a parīto ṣiñcatā sutaṃ somo ya uttamaṃ haviḥ |",
  "GV01rv_hn09u:2019": "RV_9,107.01c dadhanvāṃ yo naryo apsv antar ā suṣāva somam adribhiḥ ||",
  "GV01rv_hn09u:2020": "RV_9,107.02a nūnam punāno 'vibhiḥ pari sravādabdhaḥ surabhintaraḥ |",
  "GV01rv_hn09u:2021": "RV_9,107.02c sute cit tvāpsu madāmo andhasā śrīṇanto gobhir uttaram ||",
  "GV01rv_hn09u:2022": "RV_9,107.03a pari suvānaś cakṣase devamādanaḥ kratur indur vicakṣaṇaḥ ||",
  "GV01rv_hn09u:2023": "RV_9,107.04a punānaḥ soma dhārayāpo vasāno arṣasi |",
  "GV01rv_hn09u:2024": "RV_9,107.04c ā ratnadhā yonim ṛtasya sīdasy utso deva hiraṇyayaḥ ||",
  "GV01rv_hn09u:2025": "RV_9,107.05a duhāna ūdhar divyam madhu priyam pratnaṃ sadhastham āsadat |",
  "GV01rv_hn09u:2026": "RV_9,107.05c āpṛcchyaṃ dharuṇaṃ vājy arṣati nṛbhir dhūto vicakṣaṇaḥ ||",
  "GV01rv_hn09u:2027": "RV_9,107.06a punānaḥ soma jāgṛvir avyo vāre pari priyaḥ |",
  "GV01rv_hn09u:2028": "RV_9,107.06c tvaṃ vipro abhavo 'ṅgirastamo madhvā yajñam mimikṣa naḥ ||",
  "GV01rv_hn09u:2029": "RV_9,107.07a somo mīḍhvān pavate gātuvittama ṛṣir vipro vicakṣaṇaḥ |",
  "GV01rv_hn09u:2030": "RV_9,107.07c tvaṃ kavir abhavo devavītama ā sūryaṃ rohayo divi ||",
  "GV01rv_hn09u:2031": "RV_9,107.08a soma u ṣuvāṇaḥ sotṛbhir adhi ṣṇubhir avīnām |",
  "GV01rv_hn09u:2032": "RV_9,107.08c aśvayeva haritā yāti dhārayā mandrayā yāti dhārayā ||",
  "GV01rv_hn09u:2033": "RV_9,107.09a anūpe gomān gobhir akṣāḥ somo dugdhābhir akṣāḥ |",
  "GV01rv_hn09u:2034": "RV_9,107.09c samudraṃ na saṃvaraṇāny agman mandī madāya tośate ||",
  "GV01rv_hn09u:2035": "RV_9,107.10a ā soma suvāno adribhis tiro vārāṇy avyayā |",
  "GV01rv_hn09u:2036": "RV_9,107.10c jano na puri camvor viśad dhariḥ sado vaneṣu dadhiṣe ||",
  "GV01rv_hn09u:2037": "RV_9,107.11a sa māmṛje tiro aṇvāni meṣyo mīḷhe saptir na vājayuḥ |",
  "GV01rv_hn09u:2038": "RV_9,107.11c anumādyaḥ pavamāno manīṣibhiḥ somo viprebhir ṛkvabhiḥ ||",
  "GV01rv_hn09u:2039": "RV_9,107.12a pra soma devavītaye sindhur na pipye arṇasā |",
  "GV01rv_hn09u:2040": "RV_9,107.12c aṃśoḥ payasā madiro na jāgṛvir acchā kośam madhuścutam ||",
  "GV01rv_hn09u:2041": "RV_9,107.13a ā haryato arjune atke avyata priyaḥ sūnur na marjyaḥ |",
  "GV01rv_hn09u:2042": "RV_9,107.13c tam īṃ hinvanty apaso yathā rathaṃ nadīṣv ā gabhastyoḥ ||",
  "GV01rv_hn09u:2043": "RV_9,107.14a abhi somāsa āyavaḥ pavante madyam madam |",
  "GV01rv_hn09u:2044": "RV_9,107.14c samudrasyādhi viṣṭapi manīṣiṇo matsarāsaḥ svarvidaḥ ||",
  "GV01rv_hn09u:2045": "RV_9,107.15a tarat samudram pavamāna ūrmiṇā rājā deva ṛtam bṛhat |",
  "GV01rv_hn09u:2046": "RV_9,107.15c arṣan mitrasya varuṇasya dharmaṇā pra hinvāna ṛtam bṛhat ||",
  "GV01rv_hn09u:2047": "RV_9,107.16a nṛbhir yemāno haryato vicakṣaṇo rājā devaḥ samudriyaḥ ||",
  "GV01rv_hn09u:2048": "RV_9,107.17a indrāya pavate madaḥ somo marutvate sutaḥ |",
  "GV01rv_hn09u:2049": "RV_9,107.17c sahasradhāro aty avyam arṣati tam ī mṛjanty āyavaḥ ||",
  "GV01rv_hn09u:2050": "RV_9,107.18a punānaś camū janayan matiṃ kaviḥ somo deveṣu raṇyati |",
  "GV01rv_hn09u:2051": "RV_9,107.18c apo vasānaḥ pari gobhir uttaraḥ sīdan vaneṣv avyata ||",
  "GV01rv_hn09u:2052": "RV_9,107.19a tavāhaṃ soma rāraṇa sakhya indo dive-dive |",
  "GV01rv_hn09u:2053": "RV_9,107.19c purūṇi babhro ni caranti mām ava paridhīṃr ati tāṃ ihi ||",
  "GV01rv_hn09u:2054": "RV_9,107.20a utāhaṃ naktam uta soma te divā sakhyāya babhra ūdhani |",
  "GV01rv_hn09u:2055": "RV_9,107.20c ghṛṇā tapantam ati sūryam paraḥ śakunā iva paptima ||",
  "GV01rv_hn09u:2056": "RV_9,107.21a mṛjyamānaḥ suhastya samudre vācam invasi |",
  "GV01rv_hn09u:2057": "RV_9,107.21c rayim piśaṅgam bahulam puruspṛham pavamānābhy arṣasi ||",
  "GV01rv_hn09u:2058": "RV_9,107.22a mṛjāno vāre pavamāno avyaye vṛṣāva cakrado vane |",
  "GV01rv_hn09u:2059": "RV_9,107.22c devānāṃ soma pavamāna niṣkṛtaṃ gobhir añjāno arṣasi ||",
  "GV01rv_hn09u:2060": "RV_9,107.23a pavasva vājasātaye 'bhi viśvāni kāvyā |",
  "GV01rv_hn09u:2061": "RV_9,107.23c tvaṃ samudram prathamo vi dhārayo devebhyaḥ soma matsaraḥ ||",
  "GV01rv_hn09u:2062": "RV_9,107.24a sa tū pavasva pari pārthivaṃ rajo divyā ca soma dharmabhiḥ |",
  "GV01rv_hn09u:2063": "RV_9,107.24c tvāṃ viprāso matibhir vicakṣaṇa śubhraṃ hinvanti dhītibhiḥ ||",
  "GV01rv_hn09u:2064": "RV_9,107.25a pavamānā asṛkṣata pavitram ati dhārayā |",
  "GV01rv_hn09u:2065": "RV_9,107.25c marutvanto matsarā indriyā hayā medhām abhi prayāṃsi ca ||",
  "GV01rv_hn09u:2066": "RV_9,107.26a apo vasānaḥ pari kośam arṣatīndur hiyānaḥ sotṛbhiḥ |",
  "GV01rv_hn09u:2067": "RV_9,107.26c janayañ jyotir mandanā avīvaśad gāḥ kṛṇvāno na nirṇijam ||",
  "GV01rv_hn09u:2068": "RV_9,108.01a pavasva madhumattama indrāya soma kratuvittamo madaḥ |",
  "GV01rv_hn09u:2069": "RV_9,108.01c mahi dyukṣatamo madaḥ ||",
  "GV01rv_hn09u:2070": "RV_9,108.02a yasya te pītvā vṛṣabho vṛṣāyate 'sya pītā svarvidaḥ |",
  "GV01rv_hn09u:2071": "RV_9,108.02c sa supraketo abhy akramīd iṣo 'cchā vājaṃ naitaśaḥ ||",
  "GV01rv_hn09u:2072": "RV_9,108.03a tvaṃ hy aṅga daivyā pavamāna janimāni dyumattamaḥ |",
  "GV01rv_hn09u:2073": "RV_9,108.03c amṛtatvāya ghoṣayaḥ ||",
  "GV01rv_hn09u:2074": "RV_9,108.04a yenā navagvo dadhyaṅṅ aporṇute yena viprāsa āpire |",
  "GV01rv_hn09u:2075": "RV_9,108.04c devānāṃ sumne amṛtasya cāruṇo yena śravāṃsy ānaśuḥ ||",
  "GV01rv_hn09u:2076": "RV_9,108.05a eṣa sya dhārayā suto 'vyo vārebhiḥ pavate madintamaḥ |",
  "GV01rv_hn09u:2077": "RV_9,108.05c krīḷann ūrmir apām iva ||",
  "GV01rv_hn09u:2078": "RV_9,108.06a ya usriyā apyā antar aśmano nir gā akṛntad ojasā |",
  "GV01rv_hn09u:2079": "RV_9,108.06c abhi vrajaṃ tatniṣe gavyam aśvyaṃ varmīva dhṛṣṇav ā ruja ||",
  "GV01rv_hn09u:2080": "RV_9,108.07a ā sotā pari ṣiñcatāśvaṃ na stomam apturaṃ rajasturam |",
  "GV01rv_hn09u:2081": "RV_9,108.07c vanakrakṣam udaprutam ||",
  "GV01rv_hn09u:2082": "RV_9,108.08a sahasradhāraṃ vṛṣabham payovṛdham priyaṃ devāya janmane |",
  "GV01rv_hn09u:2083": "RV_9,108.08c ṛtena ya ṛtajāto vivāvṛdhe rājā deva ṛtam bṛhat ||",
  "GV01rv_hn09u:2084": "RV_9,108.09a abhi dyumnam bṛhad yaśa iṣas pate didīhi deva devayuḥ |",
  "GV01rv_hn09u:2085": "RV_9,108.09c vi kośam madhyamaṃ yuva ||",
  "GV01rv_hn09u:2086": "RV_9,108.10a ā vacyasva sudakṣa camvoḥ suto viśāṃ vahnir na viśpatiḥ |",
  "GV01rv_hn09u:2087": "RV_9,108.10c vṛṣṭiṃ divaḥ pavasva rītim apāṃ jinvā gaviṣṭaye dhiyaḥ ||",
  "GV01rv_hn09u:2088": "RV_9,108.11a etam u tyam madacyutaṃ sahasradhāraṃ vṛṣabhaṃ divo duhuḥ |",
  "GV01rv_hn09u:2089": "RV_9,108.11c viśvā vasūni bibhratam ||",
  "GV01rv_hn09u:2090": "RV_9,108.12a vṛṣā vi jajñe janayann amartyaḥ pratapañ jyotiṣā tamaḥ |",
  "GV01rv_hn09u:2091": "RV_9,108.12c sa suṣṭutaḥ kavibhir nirṇijaṃ dadhe tridhātv asya daṃsasā ||",
  "GV01rv_hn09u:2092": "RV_9,108.13a sa sunve yo vasūnāṃ yo rāyām ānetā ya iḷānām |",
  "GV01rv_hn09u:2093": "RV_9,108.13c somo yaḥ sukṣitīnām ||",
  "GV01rv_hn09u:2094": "RV_9,108.14a yasya na indraḥ pibād yasya maruto yasya vāryamaṇā bhagaḥ |",
  "GV01rv_hn09u:2095": "RV_9,108.14c ā yena mitrāvaruṇā karāmaha endram avase mahe ||",
  "GV01rv_hn09u:2096": "RV_9,108.15a indrāya soma pātave nṛbhir yataḥ svāyudho madintamaḥ |",
  "GV01rv_hn09u:2097": "RV_9,108.15c pavasva madhumattamaḥ ||",
  "GV01rv_hn09u:2098": "RV_9,108.16a indrasya hārdi somadhānam ā viśa samudram iva sindhavaḥ |",
  "GV01rv_hn09u:2099": "RV_9,108.16c juṣṭo mitrāya varuṇāya vāyave divo viṣṭambha uttamaḥ ||",
  "GV01rv_hn09u:2100": "RV_9,109.01a pari pra dhanvendrāya soma svādur mitrāya pūṣṇe bhagāya ||",
  "GV01rv_hn09u:2101": "RV_9,109.02a indras te soma sutasya peyāḥ kratve dakṣāya viśve ca devāḥ ||",
  "GV01rv_hn09u:2102": "RV_9,109.03a evāmṛtāya mahe kṣayāya sa śukro arṣa divyaḥ pīyūṣaḥ ||",
  "GV01rv_hn09u:2103": "RV_9,109.04a pavasva soma mahān samudraḥ pitā devānāṃ viśvābhi dhāma ||",
  "GV01rv_hn09u:2104": "RV_9,109.05a śukraḥ pavasva devebhyaḥ soma dive pṛthivyai śaṃ ca prajāyai ||",
  "GV01rv_hn09u:2105": "RV_9,109.06a divo dhartāsi śukraḥ pīyūṣaḥ satye vidharman vājī pavasva ||",
  "GV01rv_hn09u:2106": "RV_9,109.07a pavasva soma dyumnī sudhāro mahām avīnām anu pūrvyaḥ ||",
  "GV01rv_hn09u:2107": "RV_9,109.08a nṛbhir yemāno jajñānaḥ pūtaḥ kṣarad viśvāni mandraḥ svarvit ||",
  "GV01rv_hn09u:2108": "RV_9,109.09a induḥ punānaḥ prajām urāṇaḥ karad viśvāni draviṇāni naḥ ||",
  "GV01rv_hn09u:2109": "RV_9,109.10a pavasva soma kratve dakṣāyāśvo na nikto vājī dhanāya ||",
  "GV01rv_hn09u:2110": "RV_9,109.11a taṃ te sotāro rasam madāya punanti somam mahe dyumnāya ||",
  "GV01rv_hn09u:2111": "RV_9,109.12a śiśuṃ jajñānaṃ harim mṛjanti pavitre somaṃ devebhya indum ||",
  "GV01rv_hn09u:2112": "RV_9,109.13a induḥ paviṣṭa cārur madāyāpām upasthe kavir bhagāya ||",
  "GV01rv_hn09u:2113": "RV_9,109.14a bibharti cārv indrasya nāma yena viśvāni vṛtrā jaghāna ||",
  "GV01rv_hn09u:2114": "RV_9,109.15a pibanty asya viśve devāso gobhiḥ śrītasya nṛbhiḥ sutasya ||",
  "GV01rv_hn09u:2115": "RV_9,109.16a pra suvāno akṣāḥ sahasradhāras tiraḥ pavitraṃ vi vāram avyam ||",
  "GV01rv_hn09u:2116": "RV_9,109.17a sa vājy akṣāḥ sahasraretā adbhir mṛjāno gobhiḥ śrīṇānaḥ ||",
  "GV01rv_hn09u:2117": "RV_9,109.18a pra soma yāhīndrasya kukṣā nṛbhir yemāno adribhiḥ sutaḥ ||",
  "GV01rv_hn09u:2118": "RV_9,109.19a asarji vājī tiraḥ pavitram indrāya somaḥ sahasradhāraḥ ||",
  "GV01rv_hn09u:2119": "RV_9,109.20a añjanty enam madhvo rasenendrāya vṛṣṇa indum madāya ||",
  "GV01rv_hn09u:2120": "RV_9,109.21a devebhyas tvā vṛthā pājase 'po vasānaṃ harim mṛjanti ||",
  "GV01rv_hn09u:2121": "RV_9,109.22a indur indrāya tośate ni tośate śrīṇann ugro riṇann apaḥ ||",
  "GV01rv_hn09u:2122": "RV_9,110.01a pary ū ṣu pra dhanva vājasātaye pari vṛtrāṇi sakṣaṇiḥ |",
  "GV01rv_hn09u:2123": "RV_9,110.01c dviṣas taradhyā ṛṇayā na īyase ||",
  "GV01rv_hn09u:2124": "RV_9,110.02a anu hi tvā sutaṃ soma madāmasi mahe samaryarājye |",
  "GV01rv_hn09u:2125": "RV_9,110.02c vājāṃ abhi pavamāna pra gāhase ||",
  "GV01rv_hn09u:2126": "RV_9,110.03a ajījano hi pavamāna sūryaṃ vidhāre śakmanā payaḥ |",
  "GV01rv_hn09u:2127": "RV_9,110.03c gojīrayā raṃhamāṇaḥ purandhyā ||",
  "GV01rv_hn09u:2128": "RV_9,110.04a ajījano amṛta martyeṣv āṃ ṛtasya dharmann amṛtasya cāruṇaḥ |",
  "GV01rv_hn09u:2129": "RV_9,110.04c sadāsaro vājam acchā saniṣyadat ||",
  "GV01rv_hn09u:2130": "RV_9,110.05a abhy-abhi hi śravasā tatardithotsaṃ na kaṃ cij janapānam akṣitam |",
  "GV01rv_hn09u:2131": "RV_9,110.05c śaryābhir na bharamāṇo gabhastyoḥ ||",
  "GV01rv_hn09u:2132": "RV_9,110.06a ād īṃ ke cit paśyamānāsa āpyaṃ vasuruco divyā abhy anūṣata |",
  "GV01rv_hn09u:2133": "RV_9,110.06c vāraṃ na devaḥ savitā vy ūrṇute ||",
  "GV01rv_hn09u:2134": "RV_9,110.07a tve soma prathamā vṛktabarhiṣo mahe vājāya śravase dhiyaṃ dadhuḥ |",
  "GV01rv_hn09u:2135": "RV_9,110.07c sa tvaṃ no vīra vīryāya codaya ||",
  "GV01rv_hn09u:2136": "RV_9,110.08a divaḥ pīyūṣam pūrvyaṃ yad ukthyam maho gāhād diva ā nir adhukṣata |",
  "GV01rv_hn09u:2137": "RV_9,110.08c indram abhi jāyamānaṃ sam asvaran ||",
  "GV01rv_hn09u:2138": "RV_9,110.09a adha yad ime pavamāna rodasī imā ca viśvā bhuvanābhi majmanā |",
  "GV01rv_hn09u:2139": "RV_9,110.09c yūthe na niṣṭhā vṛṣabho vi tiṣṭhase ||",
  "GV01rv_hn09u:2140": "RV_9,110.10a somaḥ punāno avyaye vāre śiśur na krīḷan pavamāno akṣāḥ |",
  "GV01rv_hn09u:2141": "RV_9,110.10c sahasradhāraḥ śatavāja induḥ ||",
  "GV01rv_hn09u:2142": "RV_9,110.11a eṣa punāno madhumāṃ ṛtāvendrāyenduḥ pavate svādur ūrmiḥ |",
  "GV01rv_hn09u:2143": "RV_9,110.11c vājasanir varivovid vayodhāḥ ||",
  "GV01rv_hn09u:2144": "RV_9,110.12a sa pavasva sahamānaḥ pṛtanyūn sedhan rakṣāṃsy apa durgahāṇi |",
  "GV01rv_hn09u:2145": "RV_9,110.12c svāyudhaḥ sāsahvān soma śatrūn ||",
  "GV01rv_hn09u:2146": "RV_9,111.01a ayā rucā hariṇyā punāno viśvā dveṣāṃsi tarati svayugvabhiḥ sūro na svayugvabhiḥ |",
  "GV01rv_hn09u:2147": "RV_9,111.01d dhārā sutasya rocate punāno aruṣo hariḥ |",
  "GV01rv_hn09u:2148": "RV_9,111.01f viśvā yad rūpā pariyāty ṛkvabhiḥ saptāsyebhir ṛkvabhiḥ ||",
  "GV01rv_hn09u:2149": "RV_9,111.02a tvaṃ tyat paṇīnāṃ vido vasu sam mātṛbhir marjayasi sva ā dama ṛtasya dhītibhir dame |",
  "GV01rv_hn09u:2150": "RV_9,111.02d parāvato na sāma tad yatrā raṇanti dhītayaḥ |",
  "GV01rv_hn09u:2151": "RV_9,111.02f tridhātubhir aruṣībhir vayo dadhe rocamāno vayo dadhe ||",
  "GV01rv_hn09u:2152": "RV_9,",
  "GV01rv_hn09u:2153": "111.03a pūrvām anu pradiśaṃ yāti cekitat saṃ raśmibhir yatate darśato ratho daivyo darśato rathaḥ |",
  "GV01rv_hn09u:2154": "RV_9,111.03d agmann ukthāni pauṃsyendraṃ jaitrāya harṣayan |",
  "GV01rv_hn09u:2155": "RV_9,111.03f vajraś ca yad bhavatho anapacyutā samatsv anapacyutā ||",
  "GV01rv_hn09u:2156": "RV_9,112.01a nānānaṃ vā u no dhiyo vi vratāni janānām |",
  "GV01rv_hn09u:2157": "RV_9,112.01c takṣā riṣṭaṃ rutam bhiṣag brahmā sunvantam icchatīndrāyendo pari srava ||",
  "GV01rv_hn09u:2158": "RV_9,112.02a jaratībhir oṣadhībhiḥ parṇebhiḥ śakunānām |",
  "GV01rv_hn09u:2159": "RV_9,112.02c kārmāro aśmabhir dyubhir hiraṇyavantam icchatīndrāyendo pari srava ||",
  "GV01rv_hn09u:2160": "RV_9,112.03a kārur ahaṃ tato bhiṣag upalaprakṣiṇī nanā |",
  "GV01rv_hn09u:2161": "RV_9,112.03c nānādhiyo vasūyavo 'nu gā iva tasthimendrāyendo pari srava ||",
  "GV01rv_hn09u:2162": "RV_9,112.04a aśvo voḷhā sukhaṃ rathaṃ hasanām upamantriṇaḥ |",
  "GV01rv_hn09u:2163": "RV_9,112.04c śepo romaṇvantau bhedau vār in maṇḍūka icchatīndrāyendo pari srava ||",
  "GV01rv_hn09u:2164": "RV_9,113.01a śaryaṇāvati somam indraḥ pibatu vṛtrahā |",
  "GV01rv_hn09u:2165": "RV_9,113.01c balaṃ dadhāna ātmani kariṣyan vīryam mahad indrāyendo pari srava ||",
  "GV01rv_hn09u:2166": "RV_9,113.02a ā pavasva diśām pata ārjīkāt soma mīḍhvaḥ |",
  "GV01rv_hn09u:2167": "RV_9,113.02c ṛtavākena satyena śraddhayā tapasā suta indrāyendo pari srava ||",
  "GV01rv_hn09u:2168": "RV_9,113.03a parjanyavṛddham mahiṣaṃ taṃ sūryasya duhitābharat |",
  "GV01rv_hn09u:2169": "RV_9,113.03c taṃ gandharvāḥ praty agṛbhṇan taṃ some rasam ādadhur indrāyendo pari srava ||",
  "GV01rv_hn09u:2170": "RV_9,113.04a ṛtaṃ vadann ṛtadyumna satyaṃ vadan satyakarman |",
  "GV01rv_hn09u:2171": "RV_9,113.04c śraddhāṃ vadan soma rājan dhātrā soma pariṣkṛta indrāyendo pari srava ||",
  "GV01rv_hn09u:2172": "RV_9,113.05a satyamugrasya bṛhataḥ saṃ sravanti saṃsravāḥ |",
  "GV01rv_hn09u:2173": "RV_9,113.05c saṃ yanti rasino rasāḥ punāno brahmaṇā hara indrāyendo pari srava ||",
  "GV01rv_hn09u:2174": "RV_9,113.06a yatra brahmā pavamāna chandasyāṃ vācaṃ vadan |",
  "GV01rv_hn09u:2175": "RV_9,113.06c grāvṇā some mahīyate somenānandaṃ janayann indrāyendo pari srava ||",
  "GV01rv_hn09u:2176": "RV_9,113.07a yatra jyotir ajasraṃ yasmiṃl loke svar hitam |",
  "GV01rv_hn09u:2177": "RV_9,113.07c tasmin māṃ dhehi pavamānāmṛte loke akṣita indrāyendo pari srava ||",
  "GV01rv_hn09u:2178": "RV_9,113.08a yatra rājā vaivasvato yatrāvarodhanaṃ divaḥ |",
  "GV01rv_hn09u:2179": "RV_9,113.08c yatrāmūr yahvatīr āpas tatra mām amṛtaṃ kṛdhīndrāyendo pari srava ||",
  "GV01rv_hn09u:2180": "RV_9,113.09a yatrānukāmaṃ caraṇaṃ trināke tridive divaḥ |",
  "GV01rv_hn09u:2181": "RV_9,113.09c lokā yatra jyotiṣmantas tatra mām amṛtaṃ kṛdhīndrāyendo pari srava ||",
  "GV01rv_hn09u:2182": "RV_9,113.10a yatra kāmā nikāmāś ca yatra bradhnasya viṣṭapam |",
  "GV01rv_hn09u:2183": "RV_9,113.10c svadhā ca yatra tṛptiś ca tatra mām amṛtaṃ kṛdhīndrāyendo pari srava ||",
  "GV01rv_hn09u:2184": "RV_9,113.11a yatrānandāś ca modāś ca mudaḥ pramuda āsate |",
  "GV01rv_hn09u:2185": "RV_9,113.11c kāmasya yatrāptāḥ kāmās tatra mām amṛtaṃ kṛdhīndrāyendo pari srava ||",
  "GV01rv_hn09u:2186": "RV_9,114.01a ya indoḥ pavamānasyānu dhāmāny akramīt |",
  "GV01rv_hn09u:2187": "RV_9,114.01c tam āhuḥ suprajā iti yas te somāvidhan mana indrāyendo pari srava ||",
  "GV01rv_hn09u:2188": "RV_9,114.02a ṛṣe mantrakṛtāṃ stomaiḥ kaśyapodvardhayan giraḥ |",
  "GV01rv_hn09u:2189": "RV_9,114.02c somaṃ namasya rājānaṃ yo jajñe vīrudhām patir indrāyendo pari srava ||",
  "GV01rv_hn09u:2190": "RV_9,114.03a sapta diśo nānāsūryāḥ sapta hotāra ṛtvijaḥ |",
  "GV01rv_hn09u:2191": "RV_9,114.03c devā ādityā ye sapta tebhiḥ somābhi rakṣa na indrāyendo pari srava ||",
  "GV01rv_hn09u:2192": "RV_9,114.04a yat te rājañ chṛtaṃ havis tena somābhi rakṣa naḥ |",
  "GV01rv_hn09u:2193": "RV_9,114.04c arātīvā mā nas tārīn mo ca naḥ kiṃ canāmamad indrāyendo pari srava ||"
}