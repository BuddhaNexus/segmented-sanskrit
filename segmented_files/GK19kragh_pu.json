{
  "GK19kragh_pu:0": "vāgarthāv iva saṃpṛktau vāgarthapratipattaye /",
  "GK19kragh_pu:1": "jagataḥ pitarau vande pārvatīparameśvarau // Ragh_1.1 //",
  "GK19kragh_pu:2": "kva sūryaprabhavo vaṃśaḥ kva cālpaviṣayā matiḥ /",
  "GK19kragh_pu:3": "titīrṣur dustaram mohād uḍupenāsmi sāgaram // Ragh_1.2 //",
  "GK19kragh_pu:4": "mandaḥ kaviyaśaḥ prārthī gamiṣyāmy upahāsyatām /",
  "GK19kragh_pu:5": "prāṃśulabhye phale lobhād udbāhur iva vāmanaḥ // Ragh_1.3 //",
  "GK19kragh_pu:6": "atha vā kṛtavāgdvāre vaṃśe 'smin pūrvasūribhiḥ /",
  "GK19kragh_pu:7": "maṇau vajrasamutkīrṇe sūtrasyevāsti me gatiḥ // Ragh_1.4 //",
  "GK19kragh_pu:8": "so 'ham ājanamaśuddhānām āphalodayakarmaṇām /",
  "GK19kragh_pu:9": "āsamudrakṣitīśānām ānākarathavartmanām // Ragh_1.5 //",
  "GK19kragh_pu:10": "yathāvidhihutāgnīnāṃ yathākāmārcitārthinām /",
  "GK19kragh_pu:11": "yathāparādhadaṇḍānāṃ yathākālaprabhodhinām // Ragh_1.6 //",
  "GK19kragh_pu:12": "tyāgāya saṃbhṛtārthānāṃ satyāya mitabhāṣiṇām /",
  "GK19kragh_pu:13": "yaśase vijigīṣuṇāṃ prajāyai gṛhamendhinām // Ragh_1.7 //",
  "GK19kragh_pu:14": "śaiśave 'bhyastavidyānāṃ yauvane viṣayaiṣiṇām /",
  "GK19kragh_pu:15": "vārdhhake munivṛttīnāṃ yogenānte tanutyajām // Ragh_1.8 //",
  "GK19kragh_pu:16": "raghūṇām anvayaṃ vakṣye tanuvāgvibhavo 'pi san /",
  "GK19kragh_pu:17": "tadguṇaiḥ karṇam āgatya cāpalāya pracoditaḥ // Ragh_1.9 //",
  "GK19kragh_pu:18": "taṃ santaḥ śrotum arhanti sadasadvyaktihetavaḥ /",
  "GK19kragh_pu:19": "hemnaḥ saṃlakṣyate hy agnau viśuddhiḥ śyāmikāpi vā // Ragh_1.10 //",
  "GK19kragh_pu:20": "vaivasato manur nāma mānanīyo manīṣiṇām /",
  "GK19kragh_pu:21": "āsīn mahīkṣitām ādyaḥ praṇavaś chandasām iva // Ragh_1.11 //",
  "GK19kragh_pu:22": "tadanvaye śuddhimati prasūtaḥ śuddhimattaraḥ /",
  "GK19kragh_pu:23": "dilīpa iti rājendur induḥ kṣīranidhāv iva // Ragh_1.12 //",
  "GK19kragh_pu:24": "vyūḍhorasko vṛṣaskandhaḥ śālaprāṃśur mahābhujaḥ /",
  "GK19kragh_pu:25": "ātmakarmakṣamaṃ dehaṃ kṣātro dharma ivāśritaḥ // Ragh_1.13 //",
  "GK19kragh_pu:26": "sarvātiritasāreṇa sarvatejo'bhibhāvinā /",
  "GK19kragh_pu:27": "sthitaḥ sarvonnatenorvīṃ krāntvā merur ivātmanā // Ragh_1.14 //",
  "GK19kragh_pu:28": "ākārasadṛśaprajñaḥ prajñayā sadṛśāgamaḥ /",
  "GK19kragh_pu:29": "āgamaiḥ sadṛśārambha[ḥ] ārambhasadṛśodayaḥ // Ragh_1.15 //",
  "GK19kragh_pu:30": "bhīmakāntair nṛpaguṇaiḥ sa bhabhūvopajīvinām /",
  "GK19kragh_pu:31": "adhṛṣyaś cābhi gamyaś ca yādhoratnair ivārṇavaḥ // Ragh_1.16 //",
  "GK19kragh_pu:32": "rekhāmātram api kṣuṇṇād ā manor vartmanaḥ param /",
  "GK19kragh_pu:33": "na vyatīyuḥ prajās tasya niyantur nemivṛttayaḥ // Ragh_1.17 //",
  "GK19kragh_pu:34": "prajānām eva bhūty arthaṃ sa tābyho balim agrahīt /",
  "GK19kragh_pu:35": "sahasraguṇam utsraṣṭum ādatte hi rasaṃ raviḥ // Ragh_1.18 //",
  "GK19kragh_pu:36": "senā paricchadas tasya dvayam evārthasādhanam /",
  "GK19kragh_pu:37": "śāstreṣv akuṇṭhitā buddhir maurvī dhanuṣi cātatā // Ragh_1.19 //",
  "GK19kragh_pu:38": "tasya saṃvṛtamantrasya gūdhākāreṅgitasya ca /",
  "GK19kragh_pu:39": "phalānumeyāḥ prārambhāḥ saṃskārāḥ prāktanā iva // Ragh_1.20 //",
  "GK19kragh_pu:40": "jugopātmānam atrasto bheje dharmam anāturaḥ /",
  "GK19kragh_pu:41": "agṛdhnur ādade so 'rtham asaktaḥ sukham anvabhūt // Ragh_1.21 //",
  "GK19kragh_pu:42": "jñāne maunaṃ kṣamā śaktau tyāge ślāghāviparyayaḥ /",
  "GK19kragh_pu:43": "guṇā guṇānubandhitvāt tasya saprasavā iva // Ragh_1.22 //",
  "GK19kragh_pu:44": "anākṛṣṭasya viṣayair vidyānāṃ pāradṛśvanaḥ /",
  "GK19kragh_pu:45": "tasya dharmarater āsīd vṛddhatvaṃ jarasā vinā // Ragh_1.23 //",
  "GK19kragh_pu:46": "prajānāṃ vinayādhānād rakṣaṇād bharaṇād api /",
  "GK19kragh_pu:47": "sa pitā pitaras tāsāṃ kevalaṃ janmahetavaḥ // Ragh_1.24 //",
  "GK19kragh_pu:48": "sthityai daṇḍayato daṇḍyān pariṇetuḥ prasūtaye /",
  "GK19kragh_pu:49": "apy arthakāmau tasyāstāṃ dharma eva manīṣiṇaḥ // Ragh_1.25 //",
  "GK19kragh_pu:50": "dudhoha gāṃ sa yajñāya sasyāya maghavā divam /",
  "GK19kragh_pu:51": "saṃpadvinimayenobhau dadhatur bhuvanadvayam // Ragh_1.26 //",
  "GK19kragh_pu:52": "na kilānuyayus tasya rājāno rakṣitur yaśaḥ /",
  "GK19kragh_pu:53": "vyāvṛtta yat parasvebhyaḥ śrutau taskaratā sthitā // Ragh_1.27 //",
  "GK19kragh_pu:54": "dveṣyo 'pi saṃmataḥ śiṣṭas tasyārtasya yathauṣadham /",
  "GK19kragh_pu:55": "tvājyo duṣṭaḥ priyo 'py āsīd aṅgulīvoragakṣatā // Ragh_1.28 //",
  "GK19kragh_pu:56": "taṃ vedhā vidadhe nūnaṃ mahābhūtasamādhinā /",
  "GK19kragh_pu:57": "tathā hi sarve tasyāsan parārthaikaphalā guṇāḥ // Ragh_1.29 //",
  "GK19kragh_pu:58": "sa velāvapravalayāṃ parikhīkṛtasāgarām /",
  "GK19kragh_pu:59": "ananyāśāsanām urvīṃ śaśāsaikapurīm iva // Ragh_1.30 //",
  "GK19kragh_pu:60": "tasya dākṣiṇyaruḍhena nāmnā magadhavaṃśajā /",
  "GK19kragh_pu:61": "patnī sudakṣiṇety āsīd adhvarasyeva dakṣiṇā // Ragh_1.31 //",
  "GK19kragh_pu:62": "kalatravantam ātmānam avarodhe mahaty api /",
  "GK19kragh_pu:63": "tayā mene manasvinyā lakṣmyā ca vasudhādhipaḥ // Ragh_1.32 //",
  "GK19kragh_pu:64": "tasyām ātmānurūpāyām ātmajanmasamutsukaḥ /",
  "GK19kragh_pu:65": "vilambitaphalaiḥ kālaṃ sa nināya manorathaiḥ // Ragh_1.33 //",
  "GK19kragh_pu:66": "saṃtānārthāya vidhaye svabhujād avatāritā /",
  "GK19kragh_pu:67": "tena dhūr jagato gurvī saciveṣu nicikṣipe // Ragh_1.34 //",
  "GK19kragh_pu:68": "gaṅgāṃ bhagīratheneva pūrveṣāṃ pāvanakṣamām /",
  "GK19kragh_pu:69": "icchatā saṃtatiṃ nyastā tena mantriṣu kosalā // Ragh_1.34* //",
  "GK19kragh_pu:70": "athābhyarcya vidhātāraṃ prayatau putrakāmyayā /",
  "GK19kragh_pu:71": "tau daṃpatī vasiṣṭhasya guror jagmatur āśramam // Ragh_1.35 //",
  "GK19kragh_pu:72": "snigdhagambhīranirghoṣam ekaṃ syandanam āsthitau /",
  "GK19kragh_pu:73": "prāvṛṣeṇyaṃ payovāhaṃ vidyudairāvatāv iva // Ragh_1.36 //",
  "GK19kragh_pu:74": "mā bhūd āśramapīḍeti parimeyapuraḥsarau /",
  "GK19kragh_pu:75": "anubhāvaviśeṣāt tu senāparivṛtāv iva // Ragh_1.37 //",
  "GK19kragh_pu:76": "sevyamānau sukhasparśaiḥ śālaniryāsagandhibhiḥ /",
  "GK19kragh_pu:77": "puṣpareṇūtkirair vātair ādhūtavanarājibhiḥ // Ragh_1.38 //",
  "GK19kragh_pu:78": "mano'bhirāmāḥ śṛṇvantau rathanemisvanonmukhaiḥ /",
  "GK19kragh_pu:79": "ṣaḍjasaṃvādinīḥ kekā dvidhā bhinnāḥ śikhaṇḍibhiḥ // Ragh_1.39 //",
  "GK19kragh_pu:80": "paraparākṣisādṛśyam adūrojjhitavartmasu /",
  "GK19kragh_pu:81": "mṛgadvandveṣu paśyantau syandanābaddhadṛṣṭiṣu // Ragh_1.40 //",
  "GK19kragh_pu:82": "śreṇībandhād vitanvadbhir astambhāṃ toraṇasrajam /",
  "GK19kragh_pu:83": "sārasaiḥ kalanirhrādhaiḥ kvacid unnamitānanau // Ragh_1.41 //",
  "GK19kragh_pu:84": "pavanasyānukūlatvāt prārthanāsiddhiśaṃsinaḥ /",
  "GK19kragh_pu:85": "rajobhis turagotkīrṇair aspṛṣṭālaveṣṭanau // Ragh_1.42 //",
  "GK19kragh_pu:86": "sarasīṣv aravindānāṃ vīcivikṣobhaśītalam /",
  "GK19kragh_pu:87": "āmodam upajighrantau svaniḥśvāsānukāriṇam // Ragh_1.43 //",
  "GK19kragh_pu:88": "grāmeṣv ātmaviṣṛṭeṣu yūpacihneṣu yajvanām /",
  "GK19kragh_pu:89": "amoghāḥ pratigṛhṇantāv arghyānupadam āśiṣaḥ // Ragh_1.44 //",
  "GK19kragh_pu:90": "haiyaṃgavīnam ādāya ghoṣavṛddhān upasthitān /",
  "GK19kragh_pu:91": "nāmadheyāni pṛcchantau vanyānāṃ mārgaśākhinām // Ragh_1.45 //",
  "GK19kragh_pu:92": "kāpy abhikhyā tayor āsīd vrajatoḥ śuddhaveṣayoḥ /",
  "GK19kragh_pu:93": "himanirmuktayor yoge citrācandramsor iva // Ragh_1.46 //",
  "GK19kragh_pu:94": "tat tad bhūmipatiḥ patnyai darśayan priyadarśanaḥ /",
  "GK19kragh_pu:95": "sāyaṃ saṃyaminas tasya maharṣer mahiṣīsakhaḥ // Ragh_1.47 //",
  "GK19kragh_pu:96": "sa duṣprāpayaśāḥ prāpad āśramaṃ śrāntavāhanaḥ /",
  "GK19kragh_pu:97": "sāyaṃ saṃyaminas tasya maharṣer mahiṣīsakhaḥ // Ragh_1.48 //",
  "GK19kragh_pu:98": "vanāntarād upāvṛttaiḥ samitkuśaphalaharaiḥ /",
  "GK19kragh_pu:99": "pūryamāṇam adṛśyāgnipratyudyātais tapasvibhiḥ // Ragh_1.49 //",
  "GK19kragh_pu:100": "ākīrṇam ṛṣipatnīnām uṭajadvārarodhibhiḥ /",
  "GK19kragh_pu:101": "apatyair iva nīvārabhāgadheyocitair mṛgaiḥ // Ragh_1.50 //",
  "GK19kragh_pu:102": "sekānte munikanyābhis tatkṣaṇojjhitavṛkṣakam /",
  "GK19kragh_pu:103": "viśvāsāya vihaṃgānām ālavālāmbupāyinām // Ragh_1.51 //",
  "GK19kragh_pu:104": "ātapātayasaṃkśiptanīvārāsu niṣādibhiḥ /",
  "GK19kragh_pu:105": "mṛgair vartitaromantham uṭajāṅganabhūmiṣu // Ragh_1.52 //",
  "GK19kragh_pu:106": "abhyutthitāgnipiśunair atithīn āśramonmukhān /",
  "GK19kragh_pu:107": "punānaṃ pavanoddhūtair dhūmair āhutigandhibhiḥ // Ragh_1.53 //",
  "GK19kragh_pu:108": "atha yantāram ādiṣya dhuryān viśramayeti saḥ /",
  "GK19kragh_pu:109": "tām avāropayat patnīṃ rathād avatatāra ca // Ragh_1.54 //",
  "GK19kragh_pu:110": "tasmai sabhyāḥ sabhāryāya goptre guptatamendriyāḥ /",
  "GK19kragh_pu:111": "arhaṇām arhate cakrur munayo nayacakṣuṣe // Ragh_1.55 //",
  "GK19kragh_pu:112": "vidheḥ sāyantanasyānte sa dadarśa tapondhim /",
  "GK19kragh_pu:113": "anvāsitam arundhatyā svāhayeva havirbhujam // Ragh_1.56 //",
  "GK19kragh_pu:114": "tayor jagṛhatuḥ pādān rājā rājñī ca māgadhī /",
  "GK19kragh_pu:115": "tau gurur gurupatnī ca prītyā pratinanandatuḥ // Ragh_1.57 //",
  "GK19kragh_pu:116": "tam ātithyakriyāśāntarathakṣobhapariśramam /",
  "GK19kragh_pu:117": "papraccha kuśalaṃ rājye rājyāśramamuniṃ muniḥ // Ragh_1.58 //",
  "GK19kragh_pu:118": "ath' ātharvanidhes tasya vijitāripuraḥ puraḥ /",
  "GK19kragh_pu:119": "arthyām arthapatir vācam ādade vadatāṃ varaḥ // Ragh_1.59 //",
  "GK19kragh_pu:120": "upapannaṃ nanu śivaṃ saptasv aṅgeṣu yasya me /",
  "GK19kragh_pu:121": "daivīnāṃ mānuṣīṇāṃ ca pratihartā tvam āpadām // Ragh_1.60 //",
  "GK19kragh_pu:122": "tava mantrakṛto mantrair dūrāt prāsamitāribhiḥ /",
  "GK19kragh_pu:123": "pratyādiśyanta iva me dṛṣtalakṣabhidaḥ śarāḥ // Ragh_1.61 //",
  "GK19kragh_pu:124": "havir āvarjitaṃ hotas tvayā vidhivad agniṣu /",
  "GK19kragh_pu:125": "vṛṣṭir bhavati sasyānām avagrahaviśoṣiṇām // Ragh_1.62 //",
  "GK19kragh_pu:126": "puruṣāyuṣajīvinyo nirātaṅkā nirītayaḥ /",
  "GK19kragh_pu:127": "yan madīyāḥ prajās tasya hetus tvadbrahmavarcasam // Ragh_1.63 //",
  "GK19kragh_pu:128": "tvayaivaṃ cintyamānasya guruṇā brahmayoninā /",
  "GK19kragh_pu:129": "sānubandhāḥ kathaṃ na syuḥ saṃpado me nirāpadaḥ // Ragh_1.64 //",
  "GK19kragh_pu:130": "kiṃ tu vadhvāṃ tavaitasyām adṛṣṭasadṛśaprajam /",
  "GK19kragh_pu:131": "na mām avati sadvīpā ratnasūr api medinī // Ragh_1.65 //",
  "GK19kragh_pu:132": "nūnaṃ mattaḥ paraṃ vaṃśyāḥ piṇḍavicchedadarśinaḥ /",
  "GK19kragh_pu:133": "na prakāmabhujaḥ śrāddhe svadhāsaṃgrahatatparāḥ // Ragh_1.66 //",
  "GK19kragh_pu:134": "matparaṃ durlabham matvā nūnam āvarjitaṃ mayā /",
  "GK19kragh_pu:135": "payaḥ pūrvaiḥ svaniḥśvāsaiḥ kavoṣṇam upabhujyate // Ragh_1.67 //",
  "GK19kragh_pu:136": "so 'ham ijyāviśuddhātmā prajālopanimīlitaḥ /",
  "GK19kragh_pu:137": "prakāśaś cāprakāśas ca lokāloka ivācalaḥ // Ragh_1.68 //",
  "GK19kragh_pu:138": "lokāntarasukhaṃ puṇyaṃ tapodānasamudbhavam /",
  "GK19kragh_pu:139": "saṃtatiḥ śuddhavaṃśyā hi paratreha ca śarmaṇe // Ragh_1.69 //",
  "GK19kragh_pu:140": "tayā hīnaṃ vidhātar māṃ kathaṃ paśyan na dūyase /",
  "GK19kragh_pu:141": "siktaṃ svayam iva snehād vandhyam āśramavṛkṣakam // Ragh_1.70 //",
  "GK19kragh_pu:142": "asahyapīḍaṃ bhagavann ṛṇam antyam avehi me /",
  "GK19kragh_pu:143": "aruṃtudam ivālānam anirvāṇasya dantinaḥ // Ragh_1.71 //",
  "GK19kragh_pu:144": "tasmān mucye yathā tāta saṃvidhātuṃ tathārhasi /",
  "GK19kragh_pu:145": "ikṣvākūṇāṃ durāpe 'rthe tvadadhīnā hi siddhayaḥ // Ragh_1.72 //",
  "GK19kragh_pu:146": "iti vijñāpito rājñā dhyānastimitalocanaḥ /",
  "GK19kragh_pu:147": "kṣaṇamātram ṛṣis tasthau suptamīna iva hradaḥ // Ragh_1.73 //",
  "GK19kragh_pu:148": "so 'paśyat praṇidhānena saṃtateḥ stambhakāraṇam /",
  "GK19kragh_pu:149": "bhāvitātmā bhuvo bhartur athainaṃ pratyabodhayat // Ragh_1.74 //",
  "GK19kragh_pu:150": "purā śakram upasthāya tavorvīṃ prati yāsyataḥ /",
  "GK19kragh_pu:151": "āsīt kalpatarucchāyām āśritā surabhiḥ pathi // Ragh_1.75 //",
  "GK19kragh_pu:152": "dharmalopabhayād rājñīm ṛtusnātām imāṃ smaran /",
  "GK19kragh_pu:153": "pradakṣiṇakriyārhāyāṃ tasyāṃ tvaṃ sādhu nācaraḥ // Ragh_1.76 //",
  "GK19kragh_pu:154": "avajānāsi māṃ yasmād atas te na bhaviṣyati /",
  "GK19kragh_pu:155": "matprasūtim anārādhya prajeti tvāṃ śaśāpa sā // Ragh_1.77 //",
  "GK19kragh_pu:156": "sa śāpo na tvayā rājan na ca sārathinā śrutaḥ /",
  "GK19kragh_pu:157": "nadaty ākāśaṅgāyāḥ srotasy uddāmadiggaje // Ragh_1.78 //",
  "GK19kragh_pu:158": "īpsitaṃ tadavajñānād viddhi sārgalam ātmanaḥ /",
  "GK19kragh_pu:159": "pratibadhnāti hi śreyaḥ pūjyapūjāvyatikramaḥ // Ragh_1.79 //",
  "GK19kragh_pu:160": "haviṣe dīrghasattrasya sā cedānīṃ pracetasaḥ /",
  "GK19kragh_pu:161": "bhujaṃgapihitadvāraṃ pātālam adhitiṣṭhati // Ragh_1.80 //",
  "GK19kragh_pu:162": "sutāṃ tadīyāṃ surabheḥ kṛtvā pratinidhiṃ śuciḥ /",
  "GK19kragh_pu:163": "ārādhaya saptnīkaḥ prītā kāmadughā hi sā // Ragh_1.81 //",
  "GK19kragh_pu:164": "iti vādina evāsya hotur āhutisādhanam /",
  "GK19kragh_pu:165": "anindyā nandinī nāma dhenur āvavṛte vanāt // Ragh_1.82 //",
  "GK19kragh_pu:166": "lalāṭodayam ābhugnaṃ pallavasnigdhapāṭalā /",
  "GK19kragh_pu:167": "bibhratī śvetaromāṅkaṃ saṃdhyeva śaśinaṃ navam // Ragh_1.83 //",
  "GK19kragh_pu:168": "bhuvaṃ koṣṇena kuṇśodhnī medhyenāvabhṛthād api /",
  "GK19kragh_pu:169": "pasraveṇābhivarṣantī vatsālokapravartinā // Ragh_1.84 //",
  "GK19kragh_pu:170": "rajaḥkaṇaiḥ khuroddhūtaiḥ spṛśadbhir gātram antikāt /",
  "GK19kragh_pu:171": "tīrthābhiṣekajāṃ śuddhim ādadhānā mahīkṣitaḥ // Ragh_1.85 //",
  "GK19kragh_pu:172": "tāṃ puṇyadarśanāṃ dṛṣtvā nimittajñas taponidhiḥ /",
  "GK19kragh_pu:173": "yājyam āśaṃsitāvandhya prārthanaṃ punar abravīt // Ragh_1.86 //",
  "GK19kragh_pu:174": "adūravartinīṃ siddhiṃ rājan vigaṇayātmanaḥ /",
  "GK19kragh_pu:175": "upasthiteyaṃ kalyāṇī nāmni kīrtita eva yat // Ragh_1.87 //",
  "GK19kragh_pu:176": "vanyavṛttir imāṃ śaśvad (?) ātmānugamanena gām /",
  "GK19kragh_pu:177": "vidyām abhyasaneneva prasādayitum arhasi // Ragh_1.88 //",
  "GK19kragh_pu:178": "prasthitāyāṃ pratiṣṭhethāḥ sthitāyāṃ sthitim ācareḥ /",
  "GK19kragh_pu:179": "niṣaṇṇāyāṃ niṣīdāsyāṃ pītāmbhasi piber apaḥ // Ragh_1.89 //",
  "GK19kragh_pu:180": "vadhūr bhaktimatī cainām arcitām ā tapovanāt /",
  "GK19kragh_pu:181": "prayatā prātar anvetu piteva dhuri putriṇām // Ragh_1.91 //",
  "GK19kragh_pu:182": "ity ā prasādād asyās tvaṃ paricaryāparo bhava /",
  "GK19kragh_pu:183": "avighnam astu te stheyāḥ sāyaṃ pratudvrajed api // Ragh_1.90 //",
  "GK19kragh_pu:184": "tatheti pratijagrāha prītimān saparigrahaḥ /",
  "GK19kragh_pu:185": "ādeśaṃ deśakālajñaḥ śiṣyaḥ śāsitur ānataḥ // Ragh_1.92 //",
  "GK19kragh_pu:186": "atha pradoṣe doṣajñaḥ saṃveśāya viśaṃpatim /",
  "GK19kragh_pu:187": "sūnuḥ sūnṛtavāk sraṣṭur visasarjodita sriyam // Ragh_1.93 //",
  "GK19kragh_pu:188": "satyām api tapaḥsiddhau niyamāpekṣayā muniḥ /",
  "GK19kragh_pu:189": "kalpavit kalpayām āsa vanyām evāsya saṃvidhām // Ragh_1.94 //",
  "GK19kragh_pu:190": "nirdiṣṭāṃ kulapatinā sa parṇaśālām adhyāsya prayataparigrahadvitīyaḥ /",
  "GK19kragh_pu:191": "tacchiṣyādhyayananiveditāvasānāṃ saṃviṣṭaḥ kuśaśayane niśāṃ nināya // Ragh_1.95 //",
  "GK19kragh_pu:192": "_______________________________________________________________________________",
  "GK19kragh_pu:193": "atha prajānmām adhipaḥ prabhāte jāyāpratigrāhitagandhamālyām /",
  "GK19kragh_pu:194": "vanāya pītapratibaddhavatsāṃ yaśodhano dhenum ṛṣer mumoca // Ragh_2.1 //",
  "GK19kragh_pu:195": "tasyāḥ khuranyāsapavitrapāṃsum apāṃsulānāṃ dhuri kīrtanīyā /",
  "GK19kragh_pu:196": "mārgaṃ manuṣyeśvaradharmapatnī śruter ivārthaṃ smṛtir anvagacchat // Ragh_2.2 //",
  "GK19kragh_pu:197": "nivartya rājā dayitāṃ dayālus tāṃ saurabheyīṃ surabhir yaśobhiḥ /",
  "GK19kragh_pu:198": "payodharībhūtacatuḥsamudrāṃ jugopa gorūpadharām ivorvīm // Ragh_2.3 //",
  "GK19kragh_pu:199": "vratāya tenānucareṇa dhenor nyaṣedhi śeṣo 'py anuyāyivargaḥ /",
  "GK19kragh_pu:200": "na cānyatas tasya śarīrarakṣā svavīryaguptā hi manoḥ prasūtiḥ // Ragh_2.4 //",
  "GK19kragh_pu:201": "āsvādavadbhiḥ kavalais tṛṇānaṃ kaṇḍūyanair daṃśanivārṇaiś ca /",
  "GK19kragh_pu:202": "avyāhataiḥ svairagataiḥ sa tasyāḥ samrāṭ samārādhantatparo 'bhūt // Ragh_2.5 //",
  "GK19kragh_pu:203": "sthitaḥ sthitām uccalitaḥ prayātāṃ niṣeduṣīm āsanabandha dhīraḥ /",
  "GK19kragh_pu:204": "jalābhilāṣī jalam ādadhānāṃ chāveya tāṃ bhūpati anvagacchat // Ragh_2.6 //",
  "GK19kragh_pu:205": "sa nyastacihnām api rājalakṣmīṃ tejoviśeṣānumitāṃ dadhānaḥ /",
  "GK19kragh_pu:206": "āsīd anāviṣkṛtadānarājir antarmadāvastha iva dvipendraḥ // Ragh_2.7 //",
  "GK19kragh_pu:207": "latāpratānodgrathitaiḥ sa kiśair adhijaydhanvā vicacāra dāvam /",
  "GK19kragh_pu:208": "rakṣāpadeśān munihomadhenor vanyān vineṣyann iva duṣṭasattvān // Ragh_2.8 //",
  "GK19kragh_pu:209": "c: (^d guru^ C)",
  "GK19kragh_pu:210": "viṣṛṣṭapārśvānucarasya tasya pārśvadrumāḥ pāśabhṛtā samasya /",
  "GK19kragh_pu:211": "udīrayām āsur ivonmadānām ālokaśabdaṃ vayasāṃ virāvaiḥ // Ragh_2.9 //",
  "GK19kragh_pu:212": "marutprayuktāś ca marutsakhābhaṃ tam arcyam ārād abhivartamānam /",
  "GK19kragh_pu:213": "avākiran bālalatāḥ prasūnair ālokaśabdaṃ vayasāṃ virāvaiḥ // Ragh_2.10 //",
  "GK19kragh_pu:214": "dhanurbhṛto 'py asya dayārdrabhāvam ākhyātam antaḥkaraṇair viśaṅkaiḥ /",
  "GK19kragh_pu:215": "vilokayantyo vapur āpur akṣṇāṃ prakāmavistāraphalaṃ hariṇyaḥ // Ragh_2.11 //",
  "GK19kragh_pu:216": "sa kīcakair mārutapūrṇarandhraiḥ kūjadbhir āpāditavaṃśkṛtyam /",
  "GK19kragh_pu:217": "śuśrāva kuñjeṣu yaśaḥ svam uccair udgīyamānaṃ vanadevatābhiḥ // Ragh_2.12 //",
  "GK19kragh_pu:218": "ṛktas tuśārair girinirjharāṇām anokahākamptapuṣpagandhī /",
  "GK19kragh_pu:219": "tam ātapaklāntam anātapatram ācārapūtaṃ pavanaḥ siṣeve // Ragh_2.13 //",
  "GK19kragh_pu:220": "śaśāma vṛṣṭyāpi vinā davāgnir āsīd viśeṣā phalapuṣpavṛddhiḥ /",
  "GK19kragh_pu:221": "ūnaṃ na sattveṣv adhiko babādhe tasmin vanaṃ gopatri gāhamāne // Ragh_2.14 //",
  "GK19kragh_pu:222": "saṃcārapūtāni digantarāṇi kṛtvā dinānte nilayāya gantum /",
  "GK19kragh_pu:223": "pracakrame pallavarāgatāmrā tasmin vanaṃ gopatri gāhamāne // Ragh_2.15 //",
  "GK19kragh_pu:224": "tāṃ devatāpitratithikriyārthām anvag yayau madhyamalokapālaḥ /",
  "GK19kragh_pu:225": "babhau ca sā tena satāṃ matena śraddheva sākṣād vidhinopapannā // Ragh_2.16 //",
  "GK19kragh_pu:226": "sa palvalottīrṇavarāhayūthāny āvāsavṛkṣonmukhabarhiṇāni /",
  "GK19kragh_pu:227": "yayau mṛgādhyāsitaśādvalāni śyāmāyamānāni vanāni paśyan // Ragh_2.17 //",
  "GK19kragh_pu:228": "āpīnabhārodvahanaprayatnād gṛṣṭir gurutvād vapuṣo narendraḥ /",
  "GK19kragh_pu:229": "ubhāv alaṃcakratur añcitābhyāṃ tapovanāvṛttipathaṃ gatābhyām // Ragh_2.18 //",
  "GK19kragh_pu:230": "vasiṣṭhadhenor anuyāninaṃ tam āvartamānaṃ vanitā vanāntāt /",
  "GK19kragh_pu:231": "papau nimeṣālasapakṣmapaṅktir upoṣitābhyām iva locanābhyām // Ragh_2.19 //",
  "GK19kragh_pu:232": "puraskṛtā vartmani pārthivena pratyudgatā pārthivadharmpatnyā /",
  "GK19kragh_pu:233": "tadantare sā virarāja dhenur dinakṣapāmadhyagateva saṃdhyā // Ragh_2.20 //",
  "GK19kragh_pu:234": "pradakṣiṇīkṛtya payasvinīṃ tāṃ sudakṣiṇā sākṣatapātrahastā /",
  "GK19kragh_pu:235": "praṇamya cānarca viśālam asyāḥ śṛṅgāntaraṃ dvāram ivārthasiddheḥ // Ragh_2.21 //",
  "GK19kragh_pu:236": "vatsotsukāpi stimitā saparyāṃ pratyagrahīt seti nanandatus tau /",
  "GK19kragh_pu:237": "bhaktyopapanneṣu hi tavidhānāṃ prasādacihnāni puraḥphalāni // Ragh_2.22 //",
  "GK19kragh_pu:238": "guroḥ sadārasya nipīḍya pādau samāpya sāṃdhyaṃ ca vidhiṃ dilīpaḥ /",
  "GK19kragh_pu:239": "dohāvasāne punar eva dogdhrīṃ bheje bhujocchinnaripur niṣaṇṇām // Ragh_2.23 //",
  "GK19kragh_pu:240": "tām antikanyastabalipradīpām anvāsya goptā gṛhiṇīsahāyaḥ /",
  "GK19kragh_pu:241": "krameṇa suptām anu saṃviveśa suptotthitāṃ prātar an'(?)ūdatiṣṭhat // Ragh_2.24 //",
  "GK19kragh_pu:242": "itthaṃ vrataṃ dhārayataḥ prajārthaṃ samaṃ mahiṣyā mahanīyakīrteḥ /",
  "GK19kragh_pu:243": "sapta vyatīyus triguṇāni tasya dināni dīnoddharaṇocitasya // Ragh_2.25 //",
  "GK19kragh_pu:244": "anyedyur ātmānucarasya bhāvaṃ jijñāsamānā munihomadhenuḥ /",
  "GK19kragh_pu:245": "gaṅgāprapātāntavirūḍhaśaṣpaṃ gaurīguror gahvaram āviveṣa // Ragh_2.26 //",
  "GK19kragh_pu:246": "ity adriṣobhāprahitekṣaṇena ity adriṣobhāprahitekṣaṇena /",
  "GK19kragh_pu:247": "alakṣitābhyutpatano nṛpeṇa prasahya siṃhaḥ kila tāṃ cakarṣa // Ragh_2.27 //",
  "GK19kragh_pu:248": "tadīyam ākranditam ārtasādhor guhānibaddhapratiśabdadīrgham /",
  "GK19kragh_pu:249": "raśmiṣv ivādāya nagendrasaktāṃ nivartayām āsa nṛpasya dṛṣṭim // Ragh_2.28 //",
  "GK19kragh_pu:250": "sa pāṭalāyāṃ gavi tasthivāṃsaṃ dhanurdharaḥ kesariṇaṃ dadarśa /",
  "GK19kragh_pu:251": "adhityakāyām iva dhātumayyāṃ lodhradrumaṃ sānumataḥ praphullam // Ragh_2.29 //",
  "GK19kragh_pu:252": "tato mṛgendrasya mṛgendragāmī vadhāya vadhyasya śaraṃ śaraṇyaḥ /",
  "GK19kragh_pu:253": "jātābhiṣaṅgo nṛpatir niṣaṅgād uddhartum aicchat prasabhoddhṛtāriḥ // Ragh_2.30 //",
  "GK19kragh_pu:254": "vāmetaras tasya karaḥ prahartur nakhaprabhābhūṣitakaṅkapattre /",
  "GK19kragh_pu:255": "saktāṅguliḥ sāyakapuṅkha eva citrārpitārambha invāvatasthe // Ragh_2.31 //",
  "GK19kragh_pu:256": "bāhupratiṣṭambhavivṛddhamanyur abhyarṇam āgaskṛtam aspṛśadbhiḥ /",
  "GK19kragh_pu:257": "rājā svatejobhir adahyatāntar bhogīva mantrauṣadhiruddhavīryaḥ // Ragh_2.32 //",
  "GK19kragh_pu:258": "tam āryagṛhyaṃ nigṛhītadhenur manuṣyavācā manuvaṃśaketum /",
  "GK19kragh_pu:259": "vismāyayan vismitam ātmavṛttau siṃhorusattvaṃ nijagāda siṃhaḥ // Ragh_2.33 //",
  "GK19kragh_pu:260": "alaṃ mahīpāla tava śrameṇa prayuktam apy astram ito vṛthā syāt /",
  "GK19kragh_pu:261": "na pādaponmūlanaśakti raṃhaḥ śiloccaye mūrchati mārutasya // Ragh_2.34 //",
  "GK19kragh_pu:262": "kailāsagauraṃ vṛam ārurukṣoḥ pādārpaṇānugrahapūtapṛṣṭam /",
  "GK19kragh_pu:263": "avehi māṃ kiṃkaram aṣṭamūrteḥ kumbhodaraṃ nāma nikumbhamitram // Ragh_2.35 //",
  "GK19kragh_pu:264": "amuṃ puraḥ paśyasi devadāruṃ putrīkṛto 'sau vṛṣabhadhvajena /",
  "GK19kragh_pu:265": "yo hemakumbhastananiḥsṛtānāṃ skandasya mātuḥ payasāṃ rasajñaḥ // Ragh_2.36 //",
  "GK19kragh_pu:266": "kaṇḍūyamānena kaṭaṃ kadācid vanyadvipenonmathitā tvag asya /",
  "GK19kragh_pu:267": "athainam adres tanayā śuśoca senānyam ālīḍham ivāsurāstraiḥ // Ragh_2.37 //",
  "GK19kragh_pu:268": "tadā prabhṛty eva vanadvipānāṃ trāsārtham asminn aham adikukṣau /",
  "GK19kragh_pu:269": "vyāpāritaḥ śūlabhṛtā vidhāya siṃhatvam aṅkāgatasattvavṛtti // Ragh_2.38 //",
  "GK19kragh_pu:270": "tasyālam eṣā kṣudhitasya tṛptyai pradiṣṭakālā parameśvareṇa /",
  "GK19kragh_pu:271": "upasthitā śoṇitapāraṇā me suradviṣaś cāndramasī sudheva // Ragh_2.39 //",
  "GK19kragh_pu:272": "sa tvaṃ nivartasva vihāya lajjāṃ guror bhavān darśitaśiṣyabhaktiḥ /",
  "GK19kragh_pu:273": "śastreṇa rakṣyaṃ yad aśakyarakṣaṃ na tad yaśaḥ śastrabhṛtāṃ kṣiṇoti // Ragh_2.40 //",
  "GK19kragh_pu:274": "iti pragalbhaṃ purusādhirājo mṛgādhirājasya vaco niśamya /",
  "GK19kragh_pu:275": "pratyāhatāstro giriśaprabhāvād ātmany avajñāṃ śithilīcakāra // Ragh_2.41 //",
  "GK19kragh_pu:276": "pratyabravīc cainam iṣuprayoge tatpūrvasaṅge vitathaprayatnaḥ /",
  "GK19kragh_pu:277": "jaḍīkṛtas tryambakavikṣaṇena vajraṃ mumukṣann iva vajrapāṇiḥ // Ragh_2.42 //",
  "GK19kragh_pu:278": "pratyāha vainaṃ śaramokṣavandhyo mā pattraparvāt svarabhedam āptaḥ /",
  "GK19kragh_pu:279": "prahīṇapūrvadhvaninādhirūḍhas tulām asārena śaradghanena // Ragh_2.42* //",
  "GK19kragh_pu:280": "saṃruddhaceṣṭasya hetuḥ hāsyaṃ vacas tad yad ahaṃ vivakṣuḥ /",
  "GK19kragh_pu:281": "antargataṃ prāṇabhṛtāṃ hi veda sarvaṃ bhavān bhāvam ato 'bhidhāsye // Ragh_2.43 //",
  "GK19kragh_pu:282": "mānyaḥ sa me sthāvarajaṅgamānāṃ sargasthitipratyavahārahetuḥ /",
  "GK19kragh_pu:283": "guror apīdaṃ dhanam āhitāgner naśyat purastād anupekṣaṇīyam // Ragh_2.44 //",
  "GK19kragh_pu:284": "sa tvaṃ madīyena śarīravṛttiṃ dehena nirvartayituṃ prasīda /",
  "GK19kragh_pu:285": "dināvasānotsukabālavatsā visṛjyatāṃ dhenur iyaṃ maharṣeḥ // Ragh_2.45 //",
  "GK19kragh_pu:286": "athāndhakāraṃ girigahvarāṇāṃ daṃṣṭrāmayūkhaiḥ śakalāni kurvan /",
  "GK19kragh_pu:287": "bhūyaḥ sa bhūteśvarapārśvavartī kiṃcid vihasyārthapatiṃ babhāṣe // Ragh_2.46 //",
  "GK19kragh_pu:288": "ekātapatraṃ jagataḥ prabhutvaṃ navaṃ yayaḥ kāntam idaṃ vapuś ca /",
  "GK19kragh_pu:289": "alpasya hetor bahu hātum icchan vicāramūdhaḥ pratibhāsi me tvam // Ragh_2.47 //",
  "GK19kragh_pu:290": "bhūtānukampā tava ced iyaṃ gaur ekā bhavet svastimatī tvadante /",
  "GK19kragh_pu:291": "jīvan punaḥ śaśvad upaplavebhyaḥ prajāḥ prajānātha piteva pāsi // Ragh_2.48 //",
  "GK19kragh_pu:292": "athaikadhenor aparādhacaṇḍād guroḥ kṛṣānupratimād bibheṣi /",
  "GK19kragh_pu:293": "śakyo 'sya manyur bhavatā vinetuṃ gāḥ koṭiśaḥ sparśayatā ghaṭodhnīḥ // Ragh_2.49 //",
  "GK19kragh_pu:294": "tad rakṣa kalyāṇaparaṃparāṇāṃ bhoktāram ūrjasvalam ātmadeham /",
  "GK19kragh_pu:295": "mahītalasparśanamātrabhinnam ṛddhaṃ hi rājyaṃ padam aindram āhuḥ // Ragh_2.50 //",
  "GK19kragh_pu:296": "etāvad uktvā virate mṛgendre pratisvanenāsya guhāgatena /",
  "GK19kragh_pu:297": "śiloccayo 'pi kṣitipālam uccaiḥ prītyā tam evārtham abhāṣateva // Ragh_2.51 //",
  "GK19kragh_pu:298": "niśamya devānucarasya vācaṃ manuṣyadevaḥ punar apy uvāca /",
  "GK19kragh_pu:299": "dhenvā tadadhyāsitakātarākṣyā nirīkṣyamāṇaḥ sutarāṃ dayāluḥ // Ragh_2.52 //",
  "GK19kragh_pu:300": "kṣatāt kila trāyata ity udagraḥ kṣatrasya śabdo bhuvaneṣu rūḍhaḥ /",
  "GK19kragh_pu:301": "rājyena kiṃ tadviparītavṛtteḥ prāṇair upakrośamalīmasair vā // Ragh_2.53 //",
  "GK19kragh_pu:302": "kathaṃ nu śakyo 'nunayo maharṣer viśrāṇanāc cānyapayasvinīnām /",
  "GK19kragh_pu:303": "imām anūnāṃ surabher avehi rudraujasā tu pahṛtaṃ tvayāsyām // Ragh_2.54 //",
  "GK19kragh_pu:304": "seyaṃ svadehārpaṇaniṣkrayeṇa nyāyyā mayā mocayituṃ bhavattaḥ /",
  "GK19kragh_pu:305": "na pāraṇā syād vihatā tavaivaṃ bhaved aluptaś ca muneḥ kriyārthaḥ // Ragh_2.55 //",
  "GK19kragh_pu:306": "bhavān apīdaṃ paravān avaiti mahān hi yatnas tava devadārau /",
  "GK19kragh_pu:307": "sthātuṃ niyoktur na hi śakyam agre vināśya rakṣyaṃ svayam akṣatena // Ragh_2.56 //",
  "GK19kragh_pu:308": "kim apy ahiṃsyas tava cen mato 'haṃ yaśaḥśarīre bhava me dayāluḥ /",
  "GK19kragh_pu:309": "ekāntavidhaṃsiṣu madvidhānāṃ piṇḍeṣv anāsthā khalu bhautikeṣu // Ragh_2.57 //",
  "GK19kragh_pu:310": "saṃbandham ābhāṣaṇapūrvam āhur vṛttaḥ sa nau saṃgatayor vanānte /",
  "GK19kragh_pu:311": "tad bhūtanāthānuga nārhasi tvaṃ saṃbandhino me praṇayaṃ vihantum // Ragh_2.58 //",
  "GK19kragh_pu:312": "tatheti gām uktavate dilīpaḥ sadyaḥ pratiṣṭambhavimuktabāhuḥ /",
  "GK19kragh_pu:313": "sa nyasta śastro haraye svadeham upānayat piṇḍam ivāmiṣasya // Ragh_2.59 //",
  "GK19kragh_pu:314": "tasmin kṣaṇe pālayituḥ prajānām utpaśyataḥ siṃhanipātam ugram /",
  "GK19kragh_pu:315": "avāṅmukhasy'opari puṣpavṛṣṭiḥ papāta vidyādharahastamuktā // Ragh_2.60 //",
  "GK19kragh_pu:316": "uttiṣṭha vatsety amṛtāyamānaṃ vaco niśamyotthitam utthitaḥ san /",
  "GK19kragh_pu:317": "dadarśa rājā jananīm iva svāṃ gām agrataḥ prasraviṇīṃ na siṃham // Ragh_2.61 //",
  "GK19kragh_pu:318": "taṃ vismitaṃ dhenur uvāca sādho māyāṃ mayodhbhāvya parīkṣito 'si /",
  "GK19kragh_pu:319": "ṛṣiprabhāvān mayi nāntako 'pi prabhuḥ prahartuṃ kim utānyahiṃsrāḥ // Ragh_2.62 //",
  "GK19kragh_pu:320": "bhaktyā gurau mayy anukampāya ca prītāsmi te putra varaṃ vṛṇīṣva /",
  "GK19kragh_pu:321": "na kevalānāṃ payasāṃ prasūtim avehi māṃ kāmadughāṃ prasannām // Ragh_2.63 //",
  "GK19kragh_pu:322": "tataḥ samānīya samānitārthī hastau svahastārjitavīraśabdaḥ /",
  "GK19kragh_pu:323": "vaṃśasya kartāram anantakīrtiṃ sudakṣiṇāyāṃ tanayaṃ yayāce // Ragh_2.64 //",
  "GK19kragh_pu:324": "saṃtānakāmāya tatheti kāmaṃ rājñe pratiśrutya payasvinī sā /",
  "GK19kragh_pu:325": "dugdhvā payaḥ pattrapuṭe madīyaṃ putr' opabhuṅkṣv' eti tam ādideśa // Ragh_2.65 //",
  "GK19kragh_pu:326": "vatsasya homārthavidheś ca śeṣam ṛṣer anujñām adhigamya mātaḥ /",
  "GK19kragh_pu:327": "ūdhasyam icchāmi tavopabhoktumyaṃ ṣaṣṭhāmśam urvyā iva rakṣitāyāḥ // Ragh_2.66 //",
  "GK19kragh_pu:328": "itthaṃ kṣitīśena vasiṣṭhadhenur vijñāpitā prītatarā babhūva /",
  "GK19kragh_pu:329": "tadanvitā haimavatāc ca kukṣeḥ pratyāyayāv āśramam aśrameṇa // Ragh_2.67 //",
  "GK19kragh_pu:330": "tasyāḥ prasannendumukhaḥ prasādaṃ gurur nṛpāṇāṃ gurave nivedya /",
  "GK19kragh_pu:331": "praharṣacihnānumitaṃ priyāyai śaśaṃsa vācā punaruktayeva // Ragh_2.68 //",
  "GK19kragh_pu:332": "sa nandinīstanyam aninditātmā sadvatsalo vatsahutāvaśeṣam /",
  "GK19kragh_pu:333": "papau vasiṣṭhena kṛtābhyanujñaḥ śubhraṃ yaśo mūrtam ivātitṛṣṇaḥ // Ragh_2.69 //",
  "GK19kragh_pu:334": "prātar yathoktavratapāraṇānte prāsthānikaṃ svastyayanaṃ prayuja /",
  "GK19kragh_pu:335": "tau daṃpatī svāṃ prati rājadhānīṃ prasthāpayām āsa vaśī vasiṣṭhaḥ // Ragh_2.70 //",
  "GK19kragh_pu:336": "pradakṣiṇīkṛtya hutaṃ hutāśam anantaraṃ bhartur arundhatīṃ ca /",
  "GK19kragh_pu:337": "dhenuṃ savatsāṃ ca nṛpaḥ pratasthe sanmaṅgalodagrataraprabhāvaḥ // Ragh_2.71 //",
  "GK19kragh_pu:338": "śrotābhirāmadhvaninā rathena sa dharmapatnīsahitaḥ sahiṣṇuḥ /",
  "GK19kragh_pu:339": "yayāv anudghātasukhena mārgaṃ sveneva pūrṇena manorathena // Ragh_2.72 //",
  "GK19kragh_pu:340": "tam āhitautsukyam adarśanena prajāḥ prajārthavratakarśitāṅgam /",
  "GK19kragh_pu:341": "netraiḥ papus tṛptim anāpnuvadbhir navodayaṃ nātham ivauṣadhīnām // Ragh_2.73 //",
  "GK19kragh_pu:342": "puraṃdaraśrīḥ puram utpatākaṃ praviśya paurair abhinandyamānaḥ /",
  "GK19kragh_pu:343": "bhuje bhuaṃgendrasamānasāre bhūyaḥ sa bhūmer dhuram āsasañja // Ragh_2.74 //",
  "GK19kragh_pu:344": "atha nayanasamutthaṃ jyotir atrer iva dyauḥ surasarid iva tejo vahniniṣṭhyūtam aiśam /",
  "GK19kragh_pu:345": "narapatikulabhūtyai garbham ādhatta rājñī gurubhir abhiniviṣṭaṃ lokapālānubhāvaiḥ // Ragh_2.75 //",
  "GK19kragh_pu:346": "_______________________________________________________________________________",
  "GK19kragh_pu:347": "athepsitaṃ bhartur upasthitodayaṃ sakhījanodvīkṣaṇakaumudīmukham /",
  "GK19kragh_pu:348": "nidānam ikṣvākukulasya saṃtateḥ sudakṣiṇā daurhṛdalakṣaṇaṃ dadhau // Ragh_3.1 //",
  "GK19kragh_pu:349": "śarīrasādād asamagrabhūṣaṇā mukhena sālakṣyata lodhrapāṇḍunā /",
  "GK19kragh_pu:350": "tanuprakāśena viceyatārakā prabhātakalpā śaśineva śarvarī // Ragh_3.2 //",
  "GK19kragh_pu:351": "tato viśāṃpatyur ananyasaṃtater manorathaṃ kiṃcid ivodayonmukham /",
  "GK19kragh_pu:352": "ananyasauhārdarasasya dohadaṃ priyā prapede prakṛtipriyaṃvadā // Ragh_3.2A //",
  "GK19kragh_pu:353": "mukhena sā ketakapattrapāṇḍunā kṛśāṅgayaṣṭiḥ parimeyabhūṣaṇā /",
  "GK19kragh_pu:354": "sthitālpatārāṃ karuṇendumaṇḍalāṃ vibhātakalpāṃ rajanīṃ vyaḍambayat // Ragh_3.2B //",
  "GK19kragh_pu:355": "tadānanaṃ mṛtsurabhi kṣitīśvaro rahasy upāghrāya na tṛptim āyayau /",
  "GK19kragh_pu:356": "karīva siktaṃ pṛṣataiḥ payomucāṃ śucivyapāye vanarājipalvalam // Ragh_3.3 //",
  "GK19kragh_pu:357": "divaṃ marutvān iva bhokṣyate bhuvaṃ digantaviśrāntaratho hi tat sutaḥ /",
  "GK19kragh_pu:358": "ato 'bhilāṣe prathamaṃ tathāvidhe mano babandhānyarasān vilaṅghya sā // Ragh_3.4 //",
  "GK19kragh_pu:359": "na me hriyā śaṃsati kiṃcid īpsitaṃ spṛhāvatī vastuṣu keṣu māgadhī /",
  "GK19kragh_pu:360": "na hīṣṭam asya tridive 'pi bhūpater priyāsakhīr uttarakosaleśvaraḥ // Ragh_3.5 //",
  "GK19kragh_pu:361": "upetya sā dohadaduḥkhaśīlatāṃ yad eva vavre tad apaśyad āhṛtam /",
  "GK19kragh_pu:362": "na hīṣṭam asya tridive 'pi bhūpater abhūd anāsādyam adhijyadhanvanaḥ // Ragh_3.6 //",
  "GK19kragh_pu:363": "krameṇa nistīrya ca dohadavyathāṃ pracīyamānāvayavā rarāja sā /",
  "GK19kragh_pu:364": "purāṇapattrāpagamād anantaraṃ lateva saṃnaddhamanojñapallavā // Ragh_3.7 //",
  "GK19kragh_pu:365": "dineṣu gacchatsu nitāntapīvaraṃ tadīyam ānīlamukhaṃ stanadvayam /",
  "GK19kragh_pu:366": "tiraścakāra bhramarābhilīnayoḥ sujātayoḥ paṅkajakośayoḥ śriyam) // Ragh_3.8 //",
  "GK19kragh_pu:367": "nidhānagarbhām iva sāgarāmbarāṃ śamīm ivābhyantaralīnapāvakām /",
  "GK19kragh_pu:368": "nadīm ivāntaḥsalilāṃ sarasvatīṃ nṛpaḥ sasattvāṃ mahiṣīm amanyata // Ragh_3.9 //",
  "GK19kragh_pu:369": "priyānurāgasya manaḥsamunnater bhujārjitānāṃ ca digantasaṃpadām /",
  "GK19kragh_pu:370": "yathākramaṃ puṃsavanādikāḥ kriyā dhṛteś ca dhīraḥ sadṛśīr vyadhatta saḥ // Ragh_3.10 //",
  "GK19kragh_pu:371": "surendramātrāśritagarbhagauravāt prayatnamuktāsanayā gṛhāgataḥ /",
  "GK19kragh_pu:372": "tayopacārāñjalikhinnahastayā nananda pāriplavanetrayā nṛpaḥ // Ragh_3.11 //",
  "GK19kragh_pu:373": "kumārabhṛtyākuśalair anuṣṭhite bhiṣagbhir āptair atha garbhabharmaṇi /",
  "GK19kragh_pu:374": "patiḥ pratītaḥ prasavonmukhīm priyāṃ dadarśa kāle divam abhrītam iva // Ragh_3.12 //",
  "GK19kragh_pu:375": "grahais tataḥ pañcabhir uccasaṃśrayair asūryagaiḥ sūcitabhāgyasaṃpadam /",
  "GK19kragh_pu:376": "asūta putraṃ samaye śacīsamā trisādhanā śaktir ivārtham akṣayam // Ragh_3.13 //",
  "GK19kragh_pu:377": "diśaḥ prasedur maruto vavuḥ sukhāḥ pradakṣiṇārcir havir agnir ādade /",
  "GK19kragh_pu:378": "babhūva sarvaṃ śubhaśaṃsi tatkṣaṇaṃ bhavo hi lokābhyudayāya tādṛśām // Ragh_3.14 //",
  "GK19kragh_pu:379": "ariṣṭaśayyāṃ parito visāriṇā sujanmanas tasya nijena tejasā /",
  "GK19kragh_pu:380": "niśīthadīpāḥ sahasā hatatviṣo babhūvur ālekhyasamarpitā iva // Ragh_3.15 //",
  "GK19kragh_pu:381": "janāya śuddhāntacarāya śaṃsate kumārajanmāmṛtasaṃmitākṣaram /",
  "GK19kragh_pu:382": "adeyam āsīt trayam eva bhūpateḥ śaśiprabhaṃ chattram ubhe ca cāmare // Ragh_3.16 //",
  "GK19kragh_pu:383": "samīkṣya putrasya cirān mukhaṃ pitā nidhānakumbhasya yuveva durgataḥ /",
  "GK19kragh_pu:384": "mudā śarīre prababhūva nātmanaḥ payodhir indūdayamūrchito yathā // Ragh_3.16* //",
  "GK19kragh_pu:385": "nivātapadmastimitena cakṣuṣā nṛpasya kāntaṃ pibataḥ sutānanam /",
  "GK19kragh_pu:386": "mahodadheḥ pūra ivendudarśanād guruḥ praharṣaḥ prababhūva nātmani // Ragh_3.17 //",
  "GK19kragh_pu:387": "sa jātakarmaṇy akhile tapasvinā tapovanād etya purodhasā kṛte /",
  "GK19kragh_pu:388": "dilīpasūnur maṇir ākarodbhavaḥ prayuktasaṃskāra ivādhikaṃ babhau // Ragh_3.18 //",
  "GK19kragh_pu:389": "sukhaśravā maṅgalatūryanisvanāḥ pramodanṛtyaiḥ saha vārayoṣitām /",
  "GK19kragh_pu:390": "na kevalaṃ sadmani māgadhīpateḥ pathi vyajṛmbhanta divaukasām api // Ragh_3.19 //",
  "GK19kragh_pu:391": "na saṃyatas tasya babhūva rakṣitur visarjayed yaṃ sutajanmaharṣitaḥ /",
  "GK19kragh_pu:392": "ṛṇābhidhānāt svayam eva kevalaṃ tadā pitḥṇāṃ mumuce sa bandhanāt // Ragh_3.20 //",
  "GK19kragh_pu:393": "śutasya yāyād ayam antam arbhakas tathā pareṣāṃ yudhi ceti pārthivaḥ /",
  "GK19kragh_pu:394": "avekṣya dhātor gamanārtham arthavic cakāra nāmnā raghum ātmasaṃbhavam // Ragh_3.21 //",
  "GK19kragh_pu:395": "pituḥ prayatnāt sa samagrasaṃpadaḥ śubhaiḥ śarīrāvayavair dine dine /",
  "GK19kragh_pu:396": "pupoṣa vṛddhiṃ haridaśvadīdhiter anupraveśād iva bālacandramāḥ // Ragh_3.22 //",
  "GK19kragh_pu:397": "umāvṛṣāṅkau śarajanmanā yathā yathā jayantena śacīpuraṃdarau /",
  "GK19kragh_pu:398": "tathā nṛpaḥ sā cu sutena māgadhī nanandatus tatsadṛśena tatsamau // Ragh_3.23 //",
  "GK19kragh_pu:399": "rathāṅganāmnor iva bhāvabandhanaṃ babhūva yat prema parasparāśrayam /",
  "GK19kragh_pu:400": "vibhaktam apy ekasutena tat tayoḥ parasparasyopari paryacīyata // Ragh_3.24 //",
  "GK19kragh_pu:401": "uvāca dhātryā prathamoditaṃ vaco yayau tadīyām avalambya cāṅgulim /",
  "GK19kragh_pu:402": "abhūc ca namraḥ praṇipātaśikṣayā pitur mudaṃ tena tatāna so 'rbhakaḥ // Ragh_3.25 //",
  "GK19kragh_pu:403": "tam aṅkam āropya śarīrayogajaiḥ sukhair niṣiñcantam ivāmṛtaṃ tvaci /",
  "GK19kragh_pu:404": "upāntasaṃmīlitalocano nṛpaś cirāt sutasparśarasjñatāṃ yayau // Ragh_3.26 //",
  "GK19kragh_pu:405": "tam aṅkam āropya śarīrayogajaiḥ sthiter abhettā sthitimantam anvayam /",
  "GK19kragh_pu:406": "svamūrtibhedena guṇāgryavartinā patiḥ prajānām iva sargam ātmanaḥ // Ragh_3.27 //",
  "GK19kragh_pu:407": "sa vṛttacaulaś calakākapakṣakair amātyaputraiḥ savayobhir anvitaḥ /",
  "GK19kragh_pu:408": "liper yathāvadgrahaṇena vāṅmayaṃ nadīmukheneva samudram āviśat // Ragh_3.28 //",
  "GK19kragh_pu:409": "athopanītaṃ vidhivad vipaścito vininyur enaṃ guravo gurupriyam /",
  "GK19kragh_pu:410": "avandhyayatnāś ca babhūvur arbhake tatāra vidyāḥ pavanātipātibhir // Ragh_3.29 //",
  "GK19kragh_pu:411": "dhiyaḥ samagraiḥ sa guṇair udāradhīḥ kramāc catasraś caturarṇavopamāḥ /",
  "GK19kragh_pu:412": "tatāra vidyāḥ pavanātipātibhir diśo haridbhir haritām iveśvaraḥ // Ragh_3.30 //",
  "GK19kragh_pu:413": "tvacaṃ sa medhyāṃ paridhāya rauravīm aśikṣatāstraṃ pitur eva mantravat /",
  "GK19kragh_pu:414": "na kevalaṃ tadgurur ekapārthivaḥ kṣitāv abhūd ekadhanurdharo 'pi saḥ // Ragh_3.31 //",
  "GK19kragh_pu:415": "mahokṣatāṃ vatsataraḥ spṛśann iva dvipendrabhāvaṃ kalabhaḥ śrayann iva /",
  "GK19kragh_pu:416": "raghuḥ kramād yauvanabhinnaśaiśavaḥ pupoṣa gāmbhīryamanoharaṃ vapuḥ // Ragh_3.32 //",
  "GK19kragh_pu:417": "athāsya godānavidher anantaraṃ vivāhadīkṣāṃ niravartayad guruḥ /",
  "GK19kragh_pu:418": "narendrakanyās tam avāpya satpatiṃ tamonudaṃ dakṣasutā ivābabhuḥ // Ragh_3.33 //",
  "GK19kragh_pu:419": "yuvā yugavyāyatabāhur aṃsalaḥ kapāṭavakṣāḥ pariṇaddhakaṃdharaḥ /",
  "GK19kragh_pu:420": "vapuḥprakarṣād ajayad guruṃ raghus tathāpi nīcair vinayād adṛśyata // Ragh_3.34 //",
  "GK19kragh_pu:421": "tataḥ prajānāṃ ciram ātmanā dhṛtāṃ nitāntagurvīṃ laghayiṣyatā dhuram /",
  "GK19kragh_pu:422": "nisargasaṃskāravinīta ity asau nṛpeṇa cakre yuvarājaśabdabhāk // Ragh_3.35 //",
  "GK19kragh_pu:423": "narendramūlāyatanād anantaraṃ ghanavyapāyena gabhastimān iva /",
  "GK19kragh_pu:424": "agacchad aṃśena guṇābhilāṣiṇī navāvatāraṃ kamalād ivotpalam // Ragh_3.36 //",
  "GK19kragh_pu:425": "vibhāvasuḥ sārathineva vāyunā ghanavyapāyena gabhastimān iva /",
  "GK19kragh_pu:426": "babhūva tenātitarāṃ suduḥsahaḥ kaṭaprabhedena karīva pārthivaḥ // Ragh_3.37 //",
  "GK19kragh_pu:427": "niyujya taṃ homaturaṃgarakṣaṇe dhanurdharaṃ rājasutair anudrutam /",
  "GK19kragh_pu:428": "apūrṇam ekena śatakratūpamaḥ śataṃ kratūnā apavighnam āpa saḥ // Ragh_3.38 //",
  "GK19kragh_pu:429": "tataḥ paraṃ tena makhāya vajvanā turaṃgam utsṛṣṭam anargalaṃ punaḥ /",
  "GK19kragh_pu:430": "dhanurbhṛtām agrata eva rakṣiṇāṃ jahāra śakraḥ kila gūḍhavigrahaḥ // Ragh_3.39 //",
  "GK19kragh_pu:431": "viṣādaluptapratipatti vismitaṃ mamaiva yeneha turaṃgam īkṣase /",
  "GK19kragh_pu:432": "dhenvā niśamyeti vacaḥ samīrtaṃ śrutaprabhāvā dadṛśe 'tha nandinī // Ragh_3.40 //",
  "GK19kragh_pu:433": "svedāmbunā mārjaya putra locane mamaiva yeneha turaṃgam īkṣase /",
  "GK19kragh_pu:434": "dhenvā niśamyeti vacaḥ samīritaṃ mudaṃ parām āpa dilīpanandanaḥ // Ragh_3.40* //",
  "GK19kragh_pu:435": "tadaṅganisyandajalena locane pramṛjya puṇyena puraskṛtaḥ satām /",
  "GK19kragh_pu:436": "atīndriyeṣv apy upapannadarśano babhūva bhāveṣu dilīpanandanaḥ // Ragh_3.41 //",
  "GK19kragh_pu:437": "sa pūrvataḥ parvatapakṣaśātanaṃ dadarśa devaṃ naradevasaṃbhavaḥ /",
  "GK19kragh_pu:438": "punaḥ punaḥ sūtaniṣiddhacāpalaṃ harantam aśvaṃ ratharaśmisaṃyatam // Ragh_3.42 //",
  "GK19kragh_pu:439": "sa pūrvataḥ parvatapakṣaśātanaṃ hariṃ viditvā haribhiś ca vājibhiḥ /",
  "GK19kragh_pu:440": "avocad enaṃ gangaspṛśā raghuḥ svareṇa dhīreṇa nivartayann iva // Ragh_3.43 //",
  "GK19kragh_pu:441": "makhāṃśabhājāṃ prathamo manīṣibhis tvam eva devendra sadā nigadyase /",
  "GK19kragh_pu:442": "ajasradīkṣāprayatasya madguroḥ kriyāvighātāya kathaṃ pravartase // Ragh_3.44 //",
  "GK19kragh_pu:443": "trilokanāthena sadā makhadviṣas tvayā niyamyā nanu divyacakṣuṣā /",
  "GK19kragh_pu:444": "sa cet svayaṃ karamasu dharmacāriṇāṃ tvam antarāyo bhavasi cyuto vidhiḥ // Ragh_3.45 //",
  "GK19kragh_pu:445": "tad aṅgam agryaṃ maghavan mahākrator amuṃ turaṃgaṃ pratimoktum arhasi /",
  "GK19kragh_pu:446": "pataḥśruter darśayitāra īśvarā malīmasām ādadate na paddhatim // Ragh_3.46 //",
  "GK19kragh_pu:447": "iti pragalbhaṃ raghuṇā samīritaṃ vaco niśamyādhipatir divaukasām /",
  "GK19kragh_pu:448": "nivartayām āsa rathaṃ savismayaḥ pracakrame ca prativaktum uttaram // Ragh_3.47 //",
  "GK19kragh_pu:449": "yad āttha rājanyakumāra tat tathā yaśas tu rakṣyaṃ parato yaśodhanaiḥ /",
  "GK19kragh_pu:450": "jagatprakāśaṃ tad aśeṣam ijyayā bhavadgurur laṅghayituṃ mamodyataḥ // Ragh_3.48 //",
  "GK19kragh_pu:451": "harir yathaikaḥ puruśottamaḥ smṛto maheśvaras tryambaka eva nāparaḥ /",
  "GK19kragh_pu:452": "tathā vidur māṃ munayaḥ śatakratuṃ dvitīyagāmī na hi śabda eṣa naḥ // Ragh_3.49 //",
  "GK19kragh_pu:453": "ato 'yam aśvaḥ kapilānukāriṇā pitus tvadīyasya mayāpahāritaḥ /",
  "GK19kragh_pu:454": "alaṃ prayatnena tavātra mā nidhāḥ padaṃ padavyāṃ sagarasya saṃtateḥ // Ragh_3.50 //",
  "GK19kragh_pu:455": "tataḥ prahasyāpabhayaḥ puraṃdaraṃ punar babhāṣe turagasya rakṣitā /",
  "GK19kragh_pu:456": "gṛhāṇa śastraṃ yadi sarga eṣa te na khalv anirjitya raghuṃ kṛtī bhavān // Ragh_3.51 //",
  "GK19kragh_pu:457": "sa evam uktvā maghavantam unmukhaḥ kariṣyamāṇaḥ saśaram śarāsanam /",
  "GK19kragh_pu:458": "atiṣṭhad ālīḍhaviśeṣaśobhinā vapuḥprakarṣeṇa viḍambiteśvaraḥ // Ragh_3.52 //",
  "GK19kragh_pu:459": "raghor avaṣṭambhamayena pattriṇā hṛdi kṣato gotrabhid apy amarṣaṇaḥ /",
  "GK19kragh_pu:460": "navāmbudānīkamuhūrtalāñchane dhanuṣy amoghaṃ samadhatta sāyakam // Ragh_3.53 //",
  "GK19kragh_pu:461": "dilīpasūnoḥ sa bṛhad (?) bhujāntaraṃ praviśya bhīmāsuraśoṇitocitaḥ /",
  "GK19kragh_pu:462": "papāv anāsvāditapūrvam āśugaḥ kutūhaleneva manuṣyaśoṇitam // Ragh_3.54 //",
  "GK19kragh_pu:463": "hareḥ kumāro 'pi kumāravikramaḥ suradvipāsphālanakarkaśāṅgulau /",
  "GK19kragh_pu:464": "bhuje śacīpattraviśeṣakāṅkite svanāmacihnaṃ nicakhāna sāyakam // Ragh_3.55 //",
  "GK19kragh_pu:465": "jahāra cānyena mayūrapattriṇā śareṇa śakrasya mahāśanidhvajam /",
  "GK19kragh_pu:466": "cukopa tasmai sa bhṛśaṃ suraśriyaḥ prasahaya keśavyaparopaṇād iva // Ragh_3.56 //",
  "GK19kragh_pu:467": "tayor upāntasthitasiddhasainikaṃ garutmadāśīviśabhīmadarśanaiḥ /",
  "GK19kragh_pu:468": "babhūva yuddhaṃ tumuulaṃ jayaiṣiṇor adhomukhair ūrdhvamukhaiś ca pattribhiḥ // Ragh_3.57 //",
  "GK19kragh_pu:469": "atiprabandhaprahitāstravṛṣṭibhis tam āśrayaṃ duṣprahasya tejasaḥ /",
  "GK19kragh_pu:470": "śaśāka nirvāpayituṃ na vāsavaḥ svataś cyutaṃ vahnim ivādbhir ambudaḥ // Ragh_3.58 //",
  "GK19kragh_pu:471": "tataḥ prakoṣṭhe haricandanāṅkite pramathyamānārṇavadhīra /",
  "GK19kragh_pu:472": "raghuḥ śaśāṅkārdhamukhena pattriṇā śarāsanajyām alunād viḍaujasaḥ // Ragh_3.59 //",
  "GK19kragh_pu:473": "sa cāpam utsṛjya vivṛddhamatsaraḥ praṇāśanāya prabalasya vidviṣaḥ /",
  "GK19kragh_pu:474": "mahīdhrapakṣavyaparopaṇocitaṃ sphuratprabhāmaṇḍalam astram ādade // Ragh_3.60 //",
  "GK19kragh_pu:475": "raghur bhṛśaṃ vakṣasi tena tāḍitaḥ papāta bhūmau saha sainikāśrubhiḥ /",
  "GK19kragh_pu:476": "nimeṣamātrād avadhūya tad vyathāṃ sahotthitaḥ sainikaharṣanisvanaiḥ // Ragh_3.61 //",
  "GK19kragh_pu:477": "tathāpi śastravyavahāraniṣṭhure bipakṣabhāve ciram asya tasthuṣaḥ /",
  "GK19kragh_pu:478": "tutoṣa vīryātiśayena vṛtrahā padaṃ hi sarvatra guṇair nidhīyate // Ragh_3.62 //",
  "GK19kragh_pu:479": "asaṅgam adriṣv api sāravattayā na me tvadanyena visoḍham āyudham /",
  "GK19kragh_pu:480": "avehi māṃ prītam ṛte turaṃgamāt kim icchasīti sphuṭam āha vāsavaḥ // Ragh_3.63 //",
  "GK19kragh_pu:481": "tato niṣaṅgād asamagram uddhṛtaṃ suvarṇapuṅkhadyutirañjitāṅgulim /",
  "GK19kragh_pu:482": "narendrasūnuḥ pratisaṃharann iṣuṃ priyaṃvadaḥ pratyavadat sureśvaram // Ragh_3.64 //",
  "GK19kragh_pu:483": "amocyam aśvaṃ yadi manyase prabho tataḥ samāpte vidhinaiva karmaṇi /",
  "GK19kragh_pu:484": "ajasradīkṣāprayataḥ sa madguruḥ krator aśeṣeṇa phalena yujyatām // Ragh_3.65 //",
  "GK19kragh_pu:485": "yathā ca vṛttāntam imaṃ sadogatas trilocanaikāṃśatayā durāsadaḥ /",
  "GK19kragh_pu:486": "tavaiva saṃdeṣaharād viśaṃpatiḥ śṛṇoti lokeśa tathā vidhīyatām // Ragh_3.66 //",
  "GK19kragh_pu:487": "tatheti kāmaṃ pratiśuśruvān raghor yathāgataṃ mātalisārathir yayau /",
  "GK19kragh_pu:488": "nṛpasya nātipramanāḥ sadogṛhaṃ sudakṣināsūnur api nyavartata // Ragh_3.67 //",
  "GK19kragh_pu:489": "tam abhyanandat prathamaṃ prabodhitaḥ prajeśvaraḥ śāsanahāriṇā hareḥ /",
  "GK19kragh_pu:490": "parāmṛśan harṣajaḍena pāṇinā tadīyam aṅgaṃ kuliśavraṇāṅkitam // Ragh_3.68 //",
  "GK19kragh_pu:491": "iti kṣitīśo navatiṃ navādhikāṃ mahākratūnāṃ mahanīyaśāsanaḥ /",
  "GK19kragh_pu:492": "samāraurukṣur divam āyuṣaḥ kṣaye tatāna sopānaparaṃparām iva // Ragh_3.69 //",
  "GK19kragh_pu:493": "atha sa viṣavyāvṛttātmā yathāvidhi sūnave nṛpatikakudaṃ dattvā yūne sitātapavāraṇam /",
  "GK19kragh_pu:494": "munivanatarucchāyāṃ devyā tayā saha śiśriye galitavayasām ikṣvākūṇā idaṃ hi kulavrtam // Ragh_3.70 //",
  "GK19kragh_pu:495": "_______________________________________________________________________________",
  "GK19kragh_pu:496": "sa rājyaṃ guruṇā dattaṃ pratipadyādhikaṃ babhau /",
  "GK19kragh_pu:497": "dinānte nihitaṃ tejaḥ savitreva hutāśanaḥ // Ragh_4.1 //",
  "GK19kragh_pu:498": "nyastaśastraṃ dilīpaṃ ca taṃ ca śuśruvuṣāṃ patim /",
  "GK19kragh_pu:499": "rājñām uddhṛtanārāce hṛdi śalyam ivārpitam // Ragh_4.1* //",
  "GK19kragh_pu:500": "dilīpānantaraṃ rājye taṃ niśamya pratiṣṭhitam /",
  "GK19kragh_pu:501": "pūrvaṃ pradūmito rājñāṃ hṛdaye 'gnir ivotthitaḥ // Ragh_4.2 //",
  "GK19kragh_pu:502": "puruhūtadhvajasyeva tasyonnayanapaṅktayaḥ /",
  "GK19kragh_pu:503": "navābhyutthānadarśinyo nananduḥ sa prajāḥ prajāḥ // Ragh_4.3 //",
  "GK19kragh_pu:504": "samam eva samākrāntaṃ tasyonnayanapaṅktayaḥ /",
  "GK19kragh_pu:505": "tena siṃhāsanaṃ pitryam akhilaṃ cārimaṇḍalaṃ // Ragh_4.4 //",
  "GK19kragh_pu:506": "chāyāmaṇḍalalakṣyena tam adṛśyā kila svayam /",
  "GK19kragh_pu:507": "padmā padmātapatreṇa bheje sāmrājyadīkṣitam // Ragh_4.5 //",
  "GK19kragh_pu:508": "parikalpitasāṃnidhyā kāle kāle ca bandiṣu /",
  "GK19kragh_pu:509": "stutyaṃ stutibhir arthyābhir upatasthe sarasvatī // Ragh_4.6 //",
  "GK19kragh_pu:510": "manuprabhṛtibhir mānyair bhuktā yady api rājabhiḥ /",
  "GK19kragh_pu:511": "tathāpy ananyapūrveva tasminn āsīd vasuṃdharā // Ragh_4.7 //",
  "GK19kragh_pu:512": "sa hi sarvasya lokasya yuktadaṇḍatayā manaḥ /",
  "GK19kragh_pu:513": "ādade nātiśītoṣṇo nabhasvān iva dakṣiṇaḥ // Ragh_4.8 //",
  "GK19kragh_pu:514": "mandotkaṇṭaḥ kṛtās tena guṇādhikatayā gurau /",
  "GK19kragh_pu:515": "phalena sahakārasya phuṣpodgama iva prajāḥ // Ragh_4.9 //",
  "GK19kragh_pu:516": "nayavidbhir nave rājñi sad asac copadarśitam /",
  "GK19kragh_pu:517": "pūrva evābhavat pakṣas tasmin nābhavad uttaraḥ // Ragh_4.10 //",
  "GK19kragh_pu:518": "pañcānām api bhūtānām utkarṣaṃ pupuṣur guṇāḥ /",
  "GK19kragh_pu:519": "nave tasmin mahīpāle sarvaṃ navam ivābhavat // Ragh_4.11 //",
  "GK19kragh_pu:520": "yathā prahlādanāc candraḥ pratāpāt tapano yathā /",
  "GK19kragh_pu:521": "tathaiva so 'bhūd anvartho rājā prakṛtirañjanāt // Ragh_4.12 //",
  "GK19kragh_pu:522": "kāmaṃ karṇāntaviṣrānte viśāle tasya locane /",
  "GK19kragh_pu:523": "cakṣuṣmattā tu śāstreṇa sūkṣmakāryārthadarśinā // Ragh_4.13 //",
  "GK19kragh_pu:524": "labdhapraśamanasvastham athainaṃ samupasthitā /",
  "GK19kragh_pu:525": "pārthivaśrīr dvitīyeva śarat paṅkajalakṣaṇā // Ragh_4.14 //",
  "GK19kragh_pu:526": "nirvṛṣṭalaghubhir meghair muktavartmā suduḥsahaḥ /",
  "GK19kragh_pu:527": "svaṃ dhanuḥ śaṅkiteneva yugapad vyānaśe diśaḥ // Ragh_4.15 //",
  "GK19kragh_pu:528": "adhijyam āyudhaṃ kartuṃ muktavartmā suduḥsahaḥ /",
  "GK19kragh_pu:529": "svaṃ dhanuḥ śaṅkiteneva saṃjahre śatamanyunā // Ragh_4.15* //",
  "GK19kragh_pu:530": "vārṣikaṃ saṃjahārendro dhanur jaitraṃ raghur dadhau /",
  "GK19kragh_pu:531": "prajārthasādhane tau hi paryāyodyatakārmukau // Ragh_4.16 //",
  "GK19kragh_pu:532": "puṇḍarīkātapatras taṃ vikasatkāśacāmaraḥ /",
  "GK19kragh_pu:533": "ṛtur viḍambayām āsa āsīt samarasā dvayoḥ // Ragh_4.17 //",
  "GK19kragh_pu:534": "prasādarīkātapatras taṃ candre ca viśadaprabhe /",
  "GK19kragh_pu:535": "tadā cakṣuṣmatāṃ prītir āsīt samarasā dvayoḥ // Ragh_4.18 //",
  "GK19kragh_pu:536": "haṃsaśreṇīṣu tārāsu kumudvatsu ca vāriṣu /",
  "GK19kragh_pu:537": "vibhūtayays tadīyānāṃ paryastā yaśasām iva // Ragh_4.19 //",
  "GK19kragh_pu:538": "ikṣucchāyaniṣādinyas tasya goptur guṇodayam /",
  "GK19kragh_pu:539": "ākumārakathodghātaṃ śāligopyo jagur yaśaḥ // Ragh_4.20 //",
  "GK19kragh_pu:540": "prasasādodayād ambhaḥ kumbhayoner mahaujasaḥ /",
  "GK19kragh_pu:541": "raghor abhibhavāśaṅki cukṣubhe dviṣatāṃ manaḥ // Ragh_4.21 //",
  "GK19kragh_pu:542": "madodagrāḥ kakudmantaḥ saritāṃ kūlamudrujāḥ /",
  "GK19kragh_pu:543": "līlākhelam anuprāpur mohakṣās tasya vikramam // Ragh_4.22 //",
  "GK19kragh_pu:544": "prasavaiḥ saptaparṇānāṃ madagandhibhir āhatāḥ /",
  "GK19kragh_pu:545": "asūyayeva tannāgāḥ saptadhaiva prasusruvuḥ // Ragh_4.23 //",
  "GK19kragh_pu:546": "saritaḥ kurvatī gādhāḥ pathaś cāśyānakardamān /",
  "GK19kragh_pu:547": "yātrāyai codayām āsa taṃ śakteḥ prathamaṃ śarat // Ragh_4.24 //",
  "GK19kragh_pu:548": "samyak tasmai ghuto vahnir vājinīrājanāvidhau /",
  "GK19kragh_pu:549": "pradakṣiṇārcir vyājena hasteneva jayaṃ dadau // Ragh_4.25 //",
  "GK19kragh_pu:550": "sa guptamūlapratyantaḥ śuddhapārṣṇir ayānvitaḥ /",
  "GK19kragh_pu:551": "ṣaḍvidhaṃ balam ādāya pratasthe digjigīṣayā // Ragh_4.26 //",
  "GK19kragh_pu:552": "avākiran vayovṛddhās taṃ lājaiḥ paurayoṣitaḥ /",
  "GK19kragh_pu:553": "pṛṣatair mandaroddhūtaiḥ kṣīrormaya ivācyutam // Ragh_4.27 //",
  "GK19kragh_pu:554": "sa yayau prathamaṃ prācīṃ tulyaḥ prācīnabarhiṣā /",
  "GK19kragh_pu:555": "ahitān aniloddhūtais tarjayann iva ketubhiḥ // Ragh_4.28 //",
  "GK19kragh_pu:556": "rajobhiḥ syandanoddhūtair gajaiś ca ghanasaṃnibhaiḥ /",
  "GK19kragh_pu:557": "bhuvas talam iva vyoma kurvan vyomeva bhūtalam // Ragh_4.29 //",
  "GK19kragh_pu:558": "pratāpo 'gre tataḥ śabdaḥ parāgas tadantaram /",
  "GK19kragh_pu:559": "yayau paścād rathādīti catuḥskandheva sā camūḥ // Ragh_4.30 //",
  "GK19kragh_pu:560": "marupṛṣṭhāny udambhāṃsi nāvyāḥ supratarā nadīḥ /",
  "GK19kragh_pu:561": "vipināni prakāśāni śaktimattvāc cakāra saḥ // Ragh_4.31 //",
  "GK19kragh_pu:562": "purogaiḥ kaluṣās tasya sahaprasthāyibhiḥ kṛśāḥ /",
  "GK19kragh_pu:563": "paścātprayāyibhiḥ paṅkāś cakrire mārganimnagāḥ // Ragh_4.31* //",
  "GK19kragh_pu:564": "sa senāṃ mahatīṃ karṣan pūrvasāgaragāminīm /",
  "GK19kragh_pu:565": "babhau harajaṭābhraṣṭāṃ gaṅgām iva bhagīrathaḥ // Ragh_4.32 //",
  "GK19kragh_pu:566": "tyājitaiḥ phalam utkhātair bhagnaiś ca bahudhā nṛpaiḥ /",
  "GK19kragh_pu:567": "tasyāsīd ulbaṇo mārgaḥ pādapair iva dantinaḥ // Ragh_4.33 //",
  "GK19kragh_pu:568": "paurastyān evam ākrāmaṃs tāṃs tāñ janapadāñ jayī /",
  "GK19kragh_pu:569": "prāpa tālīvanśyāmam upakañṭhaṃ mahodadheḥ // Ragh_4.34 //",
  "GK19kragh_pu:570": "anamrāṇāṃ samuddhartus tasmāt sindhurayād iva /",
  "GK19kragh_pu:571": "ātmā saṃrakṣitaḥ suhmair vṛttim āśritya vaitasīm // Ragh_4.35 //",
  "GK19kragh_pu:572": "vaṅgān utkhāya tarasā netā nausādhanoddhatān /",
  "GK19kragh_pu:573": "nicakhāna jayastambhān gaṅgāsroto'ntareṣu saḥ // Ragh_4.36 //",
  "GK19kragh_pu:574": "āpādapadmapraṇatāḥ kalamā iva te raghum /",
  "GK19kragh_pu:575": "phalaiḥ saṃvardhayām āsur utkhātapratirpitāḥ // Ragh_4.37 //",
  "GK19kragh_pu:576": "sa tīrtvā kapiṣāṃ sainyair baddhadviradasetubhiḥ /",
  "GK19kragh_pu:577": "utkalādarśitapathaḥ kaliṅgābhimukho yayau // Ragh_4.38 //",
  "GK19kragh_pu:578": "sa pratāpaṃ mahendrasya mūrdhni tīkṣṇaṃ nyaveśayat /",
  "GK19kragh_pu:579": "aṅkuśaṃ dviradasyeva yantā gambhīravedinaḥ // Ragh_4.39 //",
  "GK19kragh_pu:580": "pratijagrāha kāliṅgas tam astrair gajasādhanaḥ /",
  "GK19kragh_pu:581": "pakṣacchedodyataṃ śakraṃ śilāvarṣīva parvataḥ // Ragh_4.40 //",
  "GK19kragh_pu:582": "dviṣāṃ viṣahya kākutsthas tatra nārācadurdinam /",
  "GK19kragh_pu:583": "sanmaṅgalasnāta iva pratipede jayaśriyam // Ragh_4.41 //",
  "GK19kragh_pu:584": "vāyavyāstravinirdhūtāt pakṣāviddhān mahodadheḥ /",
  "GK19kragh_pu:585": "gajānīkāt sa kāliṅgaṃ tārkṣyaḥ sarpam ivādade // Ragh_4.41* //",
  "GK19kragh_pu:586": "tāmbūlīnāṃ dalais tatra racitāpānabhūmayaḥ /",
  "GK19kragh_pu:587": "nalikerāsavaṃ yodhāḥ śātravaṃ ca papur yaśaḥ // Ragh_4.42 //",
  "GK19kragh_pu:588": "gṛhītapratimuktasya sa dharmavijayī nṛpaḥ /",
  "GK19kragh_pu:589": "śriyaṃ mahendranāthasya jahāra na tu medinīm // Ragh_4.43 //",
  "GK19kragh_pu:590": "tato velātaṭenaiva phalavatpūgamālinā /",
  "GK19kragh_pu:591": "agastyācaritām āśām anāśāsyajayo yayau // Ragh_4.44 //",
  "GK19kragh_pu:592": "sa sainyaparibhogeṇa gajadānasugandhinā /",
  "GK19kragh_pu:593": "kāverīṃ saritāṃ patyuḥ śaṅkanīyām ivākarot // Ragh_4.45 //",
  "GK19kragh_pu:594": "balair adhuṣitās tasya vijigīṣor gatādhvanaḥ /",
  "GK19kragh_pu:595": "maricodbhrāntahārītā malayādrer upatyakāḥ // Ragh_4.46 //",
  "GK19kragh_pu:596": "sasañjur aśvakṣuṇṇānām elānām utpatiṣṇavaḥ /",
  "GK19kragh_pu:597": "tulyagandhiṣu mattebhakaṭeṣu phalareṇavaḥ // Ragh_4.47 //",
  "GK19kragh_pu:598": "ājāneyakhurakṣuṇṇapakvailākṣetrasaṃbhavam /",
  "GK19kragh_pu:599": "vyānaśe sapadi vyoma tripadīchedinām api // Ragh_4.47* //",
  "GK19kragh_pu:600": "bhogiveṣṭanamārgeṣu candanānāṃ samarpitam /",
  "GK19kragh_pu:601": "n'āsrasat kariṇāṃ graivaṃ tripadīchedinām api // Ragh_4.48 //",
  "GK19kragh_pu:602": "diśi mandāyate tejo dakṣiṇasyāṃ raver api /",
  "GK19kragh_pu:603": "tasyām eva raghoḥ pāṇḍyāḥ pratāpaṃ na viṣehire // Ragh_4.49 //",
  "GK19kragh_pu:604": "tāmraparṇīsametasya muktāsāraṃ mahodadheḥ /",
  "GK19kragh_pu:605": "te nipatya dadus tasmai yaśaḥ svam iva saṃcitam // Ragh_4.50 //",
  "GK19kragh_pu:606": "sa nirviśya yathākāmaṃ taṭeṣv ālīnacandanau /",
  "GK19kragh_pu:607": "stanāv iva diśas tasyāḥ śailau malayadardurau // Ragh_4.51 //",
  "GK19kragh_pu:608": "tasyānīkair visarpadbhir aparāntajayodyataiḥ /",
  "GK19kragh_pu:609": "rāmāstrotsārito 'py āsīt sahyalagna ivārṇavaḥ // Ragh_4.53 //",
  "GK19kragh_pu:610": "bhayotsṛṣṭavibhūṣāṇāṃ tena keralayoṣitām /",
  "GK19kragh_pu:611": "alakeṣu camūreṇuś cūrṇapratinidhīkṛtaḥ // Ragh_4.54 //",
  "GK19kragh_pu:612": "muralāmārutoddhūtam agamat kaitakaṃ rajaḥ /",
  "GK19kragh_pu:613": "tadyodhavārabāṇānām ayatnapaṭavāsatām // Ragh_4.55 //",
  "GK19kragh_pu:614": "abhyabhūyata vāhānāṃ caratāṃ gātraśiñjitaiḥ /",
  "GK19kragh_pu:615": "varmabhiḥ pavanoddhūtarājatālīvanadvhvanaiḥ // Ragh_4.56 //",
  "GK19kragh_pu:616": "kharjūrīskandhanaddhānāṃ madodgārtasugandhiṣu /",
  "GK19kragh_pu:617": "kaṭeṣu kariṇāṃ petuḥ puṃnāgebhyaḥ śilīmukhāḥ // Ragh_4.57 //",
  "GK19kragh_pu:618": "avakāśaṃ kilodanvān rāmāyābhyarthito dadau /",
  "GK19kragh_pu:619": "aparāntamahīpālavyājena raghave karam // Ragh_4.58 //",
  "GK19kragh_pu:620": "mattebharadanotkīrṇavyaktavikramalakṣaṇam /",
  "GK19kragh_pu:621": "trikūṭam eva tatroccair jayastambhaṃ cakāra saḥ // Ragh_4.59 //",
  "GK19kragh_pu:622": "pārasīkāṃs tato jetuṃ pratasthe sthalavartmanā /",
  "GK19kragh_pu:623": "indriyākhyān iva ripūṃs tattvajñānena saṃyamī // Ragh_4.60 //",
  "GK19kragh_pu:624": "yavanīmukhapadmānāṃ sehe madhumadaṃ na saḥ /",
  "GK19kragh_pu:625": "bālātapam ivābjānām akālajaladodayaḥ // Ragh_4.61 //",
  "GK19kragh_pu:626": "saṃgrāmas tumulas tasya pāścātyair aśvasādhanaiḥ /",
  "GK19kragh_pu:627": "śārṅgakūjitavijñeyapratiyodhe rajasy abhūt // Ragh_4.62 //",
  "GK19kragh_pu:628": "bhallāpavarjitais teṣāṃ śirobhiḥ śmaśrulair mahīm /",
  "GK19kragh_pu:629": "tastāra saraghāvyāptaiḥ sa kṣaudrapaṭalair iva // Ragh_4.63 //",
  "GK19kragh_pu:630": "apanītaśirastrāṇāḥ śeṣās taṃ śaraṇaṃ yayuḥ /",
  "GK19kragh_pu:631": "praṇipātapratīkāraḥ saṃrambho hi mahātmanām // Ragh_4.64 //",
  "GK19kragh_pu:632": "vinayante sma tadyodhā madhubhir vijayaśramam /",
  "GK19kragh_pu:633": "āstīrṇājinaratnāsu drākṣāvalayabhūmiṣu // Ragh_4.65 //",
  "GK19kragh_pu:634": "tataḥ pratasthe kauberīṃ bhāsvān iva raghur diśam /",
  "GK19kragh_pu:635": "śarair usrair ivodīcyān uddhariṣyam rasān iva // Ragh_4.66 //",
  "GK19kragh_pu:636": "jitān ajayyas tān eva kṛtvā rathapuraḥsarān /",
  "GK19kragh_pu:637": "mahārṇavam ivaurāgniḥ praviveśottarāpatham // Ragh_4.66* //",
  "GK19kragh_pu:638": "vinītādhvaśramās tasya sindhutīraveceṣṭanaiḥ /",
  "GK19kragh_pu:639": "dudhuvur vājinaḥ skandhāṃl lagnakuṅkumakesarān // Ragh_4.67 //",
  "GK19kragh_pu:640": "tatra hūṇāvarodhānāṃ bhartṛśu vyaktavikramam /",
  "GK19kragh_pu:641": "kapolapāṭalādeśi babhūva raghuceṣṭitam // Ragh_4.68 //",
  "GK19kragh_pu:642": "kāmbojāḥ samare soḍhuṃ tasya vīryam anīśvarāḥ /",
  "GK19kragh_pu:643": "gajālānaparikliṣṭair akṣoṭaiḥ sārdham ānatāḥ // Ragh_4.69 //",
  "GK19kragh_pu:644": "teṣāṃ sadaśvabhūyiṣṭhās tuṅgā draviṇarāśayaḥ /",
  "GK19kragh_pu:645": "upadā viviśuḥ śaśvan notsekāḥ kosaleśvaram // Ragh_4.70 //",
  "GK19kragh_pu:646": "tato gaurīguruṃ śailam ārurohāśvasādhanaḥ /",
  "GK19kragh_pu:647": "vardhayann iva tatkūṭān uddhūtair dhātureṇubhiḥ // Ragh_4.71 //",
  "GK19kragh_pu:648": "śaśaṃsa tulyasattvānāṃ sainyaghoṣe 'py asaṃbhramam /",
  "GK19kragh_pu:649": "guhāśayānāṃ siṃhānāṃ parivṛtyāvalokitam // Ragh_4.72 //",
  "GK19kragh_pu:650": "bhūrjeṣu marmarībhūtāḥ kīcakadhvanihetavaḥ /",
  "GK19kragh_pu:651": "gaṅgāśīkariṇo mārge marutas taṃ siṣevire // Ragh_4.73 //",
  "GK19kragh_pu:652": "viśaśramur namerūṇāṃ chāyāsv adhyāsya sainikāḥ /",
  "GK19kragh_pu:653": "dṛṣado vāsitotsaṅgā niṣaṇṇamṛganābhibhiḥ // Ragh_4.74 //",
  "GK19kragh_pu:654": "saralāsaktamātaṅgagraiveyasphuritatviṣaḥ /",
  "GK19kragh_pu:655": "āsannoṣadhayo netur naktam asnehadīpikāḥ // Ragh_4.75 //",
  "GK19kragh_pu:656": "tasyotsṛṣṭanivāseṣu kaṇṭharajjukṣata tvacaḥ /",
  "GK19kragh_pu:657": "gajavarṣma kirātebhyaḥ śaśaṃsur devadāravaḥ // Ragh_4.76 //",
  "GK19kragh_pu:658": "tatra janyaṃ raghor ghoraṃ pārvatīyair gaṇair abhūt /",
  "GK19kragh_pu:659": "nārācakṣepaṇīyāśmaniṣpeṣotpatitānalam // Ragh_4.77 //",
  "GK19kragh_pu:660": "śarair utsavasaṃketān sa kṛtvā viratotsavān /",
  "GK19kragh_pu:661": "jayodāharaṇaṃ bāhvor gāpayām āsa kiṃnarān // Ragh_4.78 //",
  "GK19kragh_pu:662": "paraspareṇa vijñātas teṣūpāyanapāṇiṣu /",
  "GK19kragh_pu:663": "rājñā himavataḥ sāro rājñaḥ sāro himādriṇā // Ragh_4.79 //",
  "GK19kragh_pu:664": "tatrākṣobhyaṃ yaśorāśiṃ niveśyāvarurobha saḥ /",
  "GK19kragh_pu:665": "paulastyatulitasyādrer ādadhāna iva hriyam // Ragh_4.80 //",
  "GK19kragh_pu:666": "cakampe tīrṇalauhitye tasmin prāgjyotiṣeśvaraḥ /",
  "GK19kragh_pu:667": "tadgālānatāṃ prāptaiḥ saha kālāgurudruamaiḥ // Ragh_4.81 //",
  "GK19kragh_pu:668": "na prasehe sa ruddhārkam adhārāvarṣadurdinam /",
  "GK19kragh_pu:669": "rathavartma rajo 'py asya kuta eva patākinīm // Ragh_4.82 //",
  "GK19kragh_pu:670": "tam īśaḥ kāmarūpāṇām atyākhaṇḍalavikramam /",
  "GK19kragh_pu:671": "bheje bhinnakaṭair nāgair anyān uparurodha yaiḥ // Ragh_4.83 //",
  "GK19kragh_pu:672": "kāmarūpeśvaras tasya hemapīṭhādhidevatām /",
  "GK19kragh_pu:673": "ratnapuṣpopahāreṇa cchāyām ānarca pādayoḥ // Ragh_4.84 //",
  "GK19kragh_pu:674": "iti jitvā diṣo jiṣṇur nyavartata rathoddhatam /",
  "GK19kragh_pu:675": "rajo viśrāmayan rājñāṃ chattraśūnyeṣu mauliṣu // Ragh_4.85 //",
  "GK19kragh_pu:676": "sa viśvajitam ājahre yajñaṃ sarvasvadakṣiṇam /",
  "GK19kragh_pu:677": "ādānaṃ hi visargāya sataṃ vārimucām iva // Ragh_4.86 //",
  "GK19kragh_pu:678": "sattrānte sacivasakhaḥ puraskriyābhir gurvībhiḥ śamitaparājayavyalīkān /",
  "GK19kragh_pu:679": "kākutsthaś ciravirahotsukāvarodhān rājanyān svapuranivṛttaye 'numene // Ragh_4.87 //",
  "GK19kragh_pu:680": "yajñānte tam avabhṛthābiṣekapūtaṃ satkāraiḥ śamitaparājayavyalīkān /",
  "GK19kragh_pu:681": "āmantryotsukavanitātpatadvisṛṣṭāḥ svāni svāny avanibhujaḥ purāṇi jagmuḥ // Ragh_4.87* //",
  "GK19kragh_pu:682": "te rekādhvajakuliśātapatraicihnaṃ samrājaś caraṇayugaṃ prasādalabhyam /",
  "GK19kragh_pu:683": "prasthānapraṇatibhir aṅgulīṣu cakrur maulisrakcyutamakarandareṇugauram // Ragh_4.88 //",
  "GK19kragh_pu:684": "_______________________________________________________________________________",
  "GK19kragh_pu:685": "tam adhvare viśvajiti kṣitīśaṃ niḥśeṣaviśrāṇitakośajātam /",
  "GK19kragh_pu:686": "upāttavidyo gurudakṣinārthī kautsaḥ prapede varatantuśiṣyaḥ // Ragh_5.1 //",
  "GK19kragh_pu:687": "sa mṛnmaye vītahiraṇmayatvāt pātre nidhāyārgahyam anarghyaśīlaḥ /",
  "GK19kragh_pu:688": "śrutaprakāśaṃ yaśasā prakāśaḥ pratyujjagāmātithim ātitheyaḥ // Ragh_5.2 //",
  "GK19kragh_pu:689": "tam arcayitvā vidhivad vidhijñas tapodhanaṃ mānadhanāgrayāyī /",
  "GK19kragh_pu:690": "viśāṃpatir viṣṭarabhājam ārāt kṛtāñjaliḥ kṛtyavid ita uvāca // Ragh_5.3 //",
  "GK19kragh_pu:691": "apy agraṇīr mantrakṛtām ṛṣīṇāṃ kuśāgrabuddhe kuśalī gurus te /",
  "GK19kragh_pu:692": "yatas tvayā jñānam aśeṣam āptam lokena caitanyam ivoṣṇaraśmeḥ // Ragh_5.4 //",
  "GK19kragh_pu:693": "kāyena vācā manasāpi śaśvad yat saṃbhṛtaṃ vāsavadhairyalopi /",
  "GK19kragh_pu:694": "āpādyate na vyayam antarāyaiḥ kaccin maharṣes trividhaṃ tapas tat // Ragh_5.5 //",
  "GK19kragh_pu:695": "ādhārabandhapramukhaiḥ prayatnaiḥ saṃvardhitānāṃ sutanirviśeṣam /",
  "GK19kragh_pu:696": "kaccin na vāyvādir upaplavo vaḥ śramacchidaṃ āśramapādapānām // Ragh_5.6 //",
  "GK19kragh_pu:697": "kriyānimitteṣv api vatsalatvād abhagnakāmā munibhiḥ kuśeṣu /",
  "GK19kragh_pu:698": "tadaṅkaśayyācyutanābhinālā kaccin mṛgīṇām anaghā prasūtiḥ // Ragh_5.7 //",
  "GK19kragh_pu:699": "nirvartyate yair niyamābhiṣeko yebhyo nivāpāñjalayaḥ pitḥṇām /",
  "GK19kragh_pu:700": "tāny uñchaṣaṣṭhāṅkitasaikatāni śivāni vas tīrthajalāni kaccit // Ragh_5.8 //",
  "GK19kragh_pu:701": "nīvārapākādi kaḍamgarīyair āmṛśyate jānapadair na kaccit /",
  "GK19kragh_pu:702": "kālopapannātithikalpabhāgaṃ vanyaṃ śarīrasthitisādhanaṃ vaḥ // Ragh_5.9 //",
  "GK19kragh_pu:703": "api prasannena maharṣiṇā tvaṃ samyag vinīyānumato gṛhāya /",
  "GK19kragh_pu:704": "kālo hy ayaṃ saṃkramituṃ dvitīyaṃ sarvopakārakṣamam āśramaṃ te // Ragh_5.10 //",
  "GK19kragh_pu:705": "tavārhato nābhigamena tṛptaṃ mano niyogakriyayotsukaṃ me /",
  "GK19kragh_pu:706": "apy ājñayā śāsitur ātmanā vā prāpto 'si saṃbhāvayituṃ vanān mām // Ragh_5.11 //",
  "GK19kragh_pu:707": "ity arghyapātrānumitavyayasya raghor udārām api gāṃ niśamya /",
  "GK19kragh_pu:708": "svārthopapattiṃ prati durbalāśas tam ity avocad varatantuśiṣyaḥ // Ragh_5.12 //",
  "GK19kragh_pu:709": "sarvatra no vārttam avehi rājan nāthe kutas tvavy aśubhaṃ prajānām /",
  "GK19kragh_pu:710": "sūrye tapaty āvaraṇāya dṛṣṭeḥ kalpeta lokasya kathaṃ tamisrā // Ragh_5.13 //",
  "GK19kragh_pu:711": "bhaktiḥ pratīkṣyeṣu kulocitā te pūrvān mahābhāga tayā 'tiśeṣe /",
  "GK19kragh_pu:712": "vyatītakālas tv aham abhyupetas tvām arthibhāvād iti me viṣādaḥ // Ragh_5.14 //",
  "GK19kragh_pu:713": "śarīramātreṇa narendra tiṣṭhann ābhāsi tīrthapratipāditarddhiḥ /",
  "GK19kragh_pu:714": "āraṇyakopāttaphalaprasūtiḥ stambena nīvāra ivāvaśiṣṭaḥ // Ragh_5.15 //",
  "GK19kragh_pu:715": "sthāne bhavān ekanarādhipaḥ sann akiṃcanatvaṃ makhajaṃ vyanakti /",
  "GK19kragh_pu:716": "paryāyapītasya surair himāṃśoḥ kalākṣayaḥ ślāghyataro hi vṛddheḥ // Ragh_5.16 //",
  "GK19kragh_pu:717": "tadanyatas tāvad ananyakāryo gurvartham āhartum ahaṃ yatiṣye /",
  "GK19kragh_pu:718": "svasty astu te nirgalitāmbugarbhaṃ śaradghanaṃ nārdati cātako 'pi // Ragh_5.17 //",
  "GK19kragh_pu:719": "etāvad uktvā pratiyātukāmaṃ śiṣyaṃ maharṣer nṛpatir niṣidhya /",
  "GK19kragh_pu:720": "kiṃ vastu vidvan gurave pradeyaṃ tvayā kiyad veti tam anvayuṅkta // Ragh_5.18 //",
  "GK19kragh_pu:721": "tato yathāvadvihitādhvarāya tasmai smayāveśavivarjitāya /",
  "GK19kragh_pu:722": "varṇāśramāṇāṃ gurave sa varṇī vicakṣaṇaḥ prastutam ācacakṣe // Ragh_5.19 //",
  "GK19kragh_pu:723": "samāptavidyena mayā maharṣir vijñāpito 'bhūd gurudakṣiṇāyai /",
  "GK19kragh_pu:724": "sa me cirāyāskhalitopacārāṃ tāṃ bhaktim evāgaṇayat purastāt // Ragh_5.20 //",
  "GK19kragh_pu:725": "nirbandhasaṃjātaruṣārthakārśyam acintayitvā guruṇāham uktaḥ /",
  "GK19kragh_pu:726": "vittasya vidyāparisaṃkhyayā me koṭīṣ catasro daśa cāhareti // Ragh_5.21 //",
  "GK19kragh_pu:727": "so 'haṃ saparyāvidhibhājanena matvā bahvantaṃ prabhuśabdaśeṣam /",
  "GK19kragh_pu:728": "abhyutsahe saṃprati noparoddhum alpetaratvāc chrutaniṣkrayasya // Ragh_5.22 //",
  "GK19kragh_pu:729": "itthaṃ dvijena dvijarākāntir āvedito vedavidāṃ vareṇa /",
  "GK19kragh_pu:730": "enonivṛttendriyavṛttir enaṃ jagāda bhūyo jagadekanāthaḥ // Ragh_5.23 //",
  "GK19kragh_pu:731": "gurvartham arthī śrutapāradṛśvā raghoḥ sakāśād anavāpya kāmam /",
  "GK19kragh_pu:732": "gato vadāyāntaram ity ayaṃ me mā bhūt parīvādanavāvatāraḥ // Ragh_5.24 //",
  "GK19kragh_pu:733": "sa tvaṃ praśaste mahite madīye vasaṃś caturtho 'gnir ivāgnyagāre /",
  "GK19kragh_pu:734": "dvitrāṇy ahāny arhasi soḍhum arhan yāvad yate sādhayituṃ tvadartham // Ragh_5.25 //",
  "GK19kragh_pu:735": "tatheti tasy' āvitathaṃ pratītaḥ pratyagrahīt saṃgaram agrajanmā /",
  "GK19kragh_pu:736": "gām āttasārāṃ raghur apy avekṣya niṣkaṣṭum arthaṃ cakame kuberāt // Ragh_5.26 //",
  "GK19kragh_pu:737": "vasiṣṭhamantrokṣaṇajāt prabhāvād udanvadākāśamahīdhareṣu /",
  "GK19kragh_pu:738": "marutsakhasyeva balāhakasya gatir vijaghne na hi tadrathasya // Ragh_5.27 //",
  "GK19kragh_pu:739": "athādhiśiśye prayathaḥ pradoṣe rathaṃ raghuḥ kalpitaśastragarbham /",
  "GK19kragh_pu:740": "sāmantasaṃbhāvanayaiva dhīraḥ kailāsanāthaṃ tarasā jigīṣuḥ // Ragh_5.28 //",
  "GK19kragh_pu:741": "prātaḥ prayāṇābhimukhāya tasmai savismayāḥ kośagṛhe niyuktāḥ /",
  "GK19kragh_pu:742": "hiraṇmayīṃ kośagṛhasya madhye vṛṣṭiṃ śaśaṃsuḥ patitāṃ nabhastaḥ // Ragh_5.29 //",
  "GK19kragh_pu:743": "taṃ bhūpatir bhāsurahemarāśiṃ labdhaṃ kuberād abhiyāsyamānāt /",
  "GK19kragh_pu:744": "dideśa kautasya samastam eva pādaṃ sumeror iva vajrabhinnam // Ragh_5.30 //",
  "GK19kragh_pu:745": "janasya sāketanivāsinas tau dvāv apy abhūtām abhinandyasattvau /",
  "GK19kragh_pu:746": "gurupradeyādhikanīḥspṛho 'rthī nṛpo 'rthikāmād adhikapradaś ca // Ragh_5.31 //",
  "GK19kragh_pu:747": "athoṣṭravāmīśatavāhitārthaṃ prajeṣvaraṃ prītamanā maharṣiḥ /",
  "GK19kragh_pu:748": "spṛṣan kareṇānatapūrvakāyaṃ saṃprasthito vācam uvāca kautsaḥ // Ragh_5.32 //",
  "GK19kragh_pu:749": "kim atra citraṃ yadi kāmasūr bhūr vṛtte sthitasyādhipateḥ prajānām /",
  "GK19kragh_pu:750": "acintanīyas tu tava prabhāvo manīṣitaṃ dyaur api yena dugdhā // Ragh_5.33 //",
  "GK19kragh_pu:751": "āśāsyam anyat punaruktabhūtaṃ śreyāṃsi sarvāṇy adhijagmuṣas te /",
  "GK19kragh_pu:752": "putraṃ labhasvātmaguṇānurūpaṃ bhavantam īḍaṃ bhavataḥ piteva // Ragh_5.34 //",
  "GK19kragh_pu:753": "itthaṃ prayujyāśiṣam agrajanmā rājñe pratīyāya guroḥ sakāśam /",
  "GK19kragh_pu:754": "rājāpi lebhe sutam āśu tasmād ālokam arkād iva jīvalokaḥ // Ragh_5.35 //",
  "GK19kragh_pu:755": "brāhme muhūrte kila tasya devī kumārakalpaṃ suṣuve kumāram /",
  "GK19kragh_pu:756": "ataḥ pitā brahmaṇa eva nāmnā tam ātmajanmānam ajaṃ cakāra // Ragh_5.36 //",
  "GK19kragh_pu:757": "rūpaṃ tad ojasvi tad eva vīryaṃ tadaiva naisargikam unnatatvam /",
  "GK19kragh_pu:758": "na kāraṇāt svād bibhide kumāraḥ pravartito dīpa iva pradīpāt // Ragh_5.37 //",
  "GK19kragh_pu:759": "upāttavidyaṃ vidhivad gurubhyas taṃ yauvanodbhedaviśeṣakāntam /",
  "GK19kragh_pu:760": "śrīr gantukāmāpi guror anujñāṃ dhīreva kanyā pitur ācakāṅkṣa // Ragh_5.38 //",
  "GK19kragh_pu:761": "atheśvareṇa krathakaiśikānāṃ svayaṃvarārthaṃ svasur indumatyāḥ /",
  "GK19kragh_pu:762": "āptaḥ kumārānayanotsukena bhojena dūto raghave visṛṣṭaḥ // Ragh_5.39 //",
  "GK19kragh_pu:763": "taṃ ślāghyasaṃbandham asau vicintya dārakriyāyogyadaśaṃ ca putram /",
  "GK19kragh_pu:764": "prasthāpayām āsa sasainyam enam ṛddhāṃ vidarbhādhiparājadhānīm // Ragh_5.40 //",
  "GK19kragh_pu:765": "tasyopakāryāracitopakārā vanyetarā jānapadopadābhiḥ /",
  "GK19kragh_pu:766": "mārge nivāsā manujendrasūnor babhūvur udyānavihārakalpāḥ // Ragh_5.41 //",
  "GK19kragh_pu:767": "sa narmadārodhasi śīkarārdrair marudbhir ānartitanaktamāle /",
  "GK19kragh_pu:768": "niveśayām āsa vilaṅghitādhvā klāntaṃ rajodhūsaraketu sainyam // Ragh_5.42 //",
  "GK19kragh_pu:769": "athopariṣṭād bhramarair bhramadbhiḥ prāk sūcitāntaḥsalilapraveśaḥ /",
  "GK19kragh_pu:770": "nirdhauta dānāmalagaṇḍabhittir yanyaḥ saritto gaja unmamajja // Ragh_5.43 //",
  "GK19kragh_pu:771": "niḥśeṣavikṣālitadhātunāpi vaprakriyām ṛkṣavatas taṭeṣu /",
  "GK19kragh_pu:772": "nīlordhvarekhāśabalena śaṃsan dantadvayenāśmavikuṇṭhitena // Ragh_5.44 //",
  "GK19kragh_pu:773": "saṃhāravikṣepalaghukriyeṇa hastena tīrābhimukhaḥ saśabdam /",
  "GK19kragh_pu:774": "babhau sa bhindan bṛhatas taraṅgān vāryargalābhaṅga iva pravṛttaḥ // Ragh_5.45 //",
  "GK19kragh_pu:775": "sa bhogibhogādhikapīvareṇa hastena tīrābhimukhaḥ saśabdam /",
  "GK19kragh_pu:776": "saṃvardhitārtdhaprahitena dīrghān cikṣepa vārīparighān ivormīn // Ragh_5.45* //",
  "GK19kragh_pu:777": "śailopamaḥ śaivalamañjarīṇāṃ jālāni karṣann urasā sa paścāt /",
  "GK19kragh_pu:778": "pūrvaṃ tadutpīḍitavārirāśiḥ saritpravāhas taṭam utsasarpa // Ragh_5.46 //",
  "GK19kragh_pu:779": "kāraṇḍavotsṛṣṭamṛdupratnānāḥ pulindayoṣāmbuvihārakāñcīḥ /",
  "GK19kragh_pu:780": "karṣan sa śaivālalatā nadīṣaḥ skandhāvalagnās taṭam utsasarpa // Ragh_5.46* //",
  "GK19kragh_pu:781": "tasyaikanāgasya kapolabhittyor jalāvagāhakṣaṇamātraśāntā /",
  "GK19kragh_pu:782": "vanyetarānekapadarśanena punar didīpe madadurdinaśrīḥ // Ragh_5.47 //",
  "GK19kragh_pu:783": "saptacchadakṣīrakaṭupravāham asahyam āghrāya madaṃ tadīyam /",
  "GK19kragh_pu:784": "vilaṅghitādhoraṇatīvrayatnāḥ senāgajendrā vimukhā babhūvuḥ // Ragh_5.48 //",
  "GK19kragh_pu:785": "sa cchinnabandhadrutayugyaśūnyaṃ bhagnākṣaparyastarathaṃ kṣaṇena /",
  "GK19kragh_pu:786": "rāmāparitāṇavihastayodhaṃ senāniveśaṃ tumulaṃ cakāra // Ragh_5.49 //",
  "GK19kragh_pu:787": "tam āpatantaṃ nṛpater avadhyo vanyaḥ karīti śrutavān kumāraḥ /",
  "GK19kragh_pu:788": "nivartayiṣyan viśikhena kumbhe jaghāna nātyāyatakṛṣṭaśārṅgaḥ // Ragh_5.50 //",
  "GK19kragh_pu:789": "sa viddhamātraḥ kila nāgarūpam utsṛjya tadvismitasainyadṛṣṭaḥ /",
  "GK19kragh_pu:790": "sphuratprabhāmaṇḍalamadhyavarti kāntaṃ vapur vyomacaraṃ prapede // Ragh_5.51 //",
  "GK19kragh_pu:791": "atha prabhāvopanataiḥ kumāraṃ kalpadrumotthair avakīrya puṣpaiḥ /",
  "GK19kragh_pu:792": "uvāca vāgmī daśanaprabhābhiḥ saṃvardhitoraḥsthalatārahāraḥ // Ragh_5.52 //",
  "GK19kragh_pu:793": "mataṅgaśāpād avalepamūlād avāptavān asmi mataṅgajatvam /",
  "GK19kragh_pu:794": "avehi gandharvapates tanūjaṃ priyaṃvadaṃ māṃ priyadarśanasya // Ragh_5.53 //",
  "GK19kragh_pu:795": "sa cānunītaḥ praṇatena paścān mayā maharṣir mṛdutām agacchat /",
  "GK19kragh_pu:796": "uṣṇatvam agnyātapasaṃprayogāc chaityaṃ hi yat sā prakṛtir jalasya // Ragh_5.54 //",
  "GK19kragh_pu:797": "ikṣvākuvaṃśaprabhavo yadā te bhetsyaty ajaḥ kumbham ayomukhena /",
  "GK19kragh_pu:798": "saṃyokṣyase svena vapurmahimnā tadety avocat sa taponidhir mām // Ragh_5.55 //",
  "GK19kragh_pu:799": "saṃmocitaḥ sattvavatā tvayāhaṃ śāpāc ciraprārthitadarśanena /",
  "GK19kragh_pu:800": "pratipriyaṃ ced bhavato na kuryāṃ vṛthā hi me syāt svapadopalabdhiḥ // Ragh_5.56 //",
  "GK19kragh_pu:801": "saṃmohanaṃ nāma sakhe mamāstraṃ prayogasaṃhāravibhaktamantram /",
  "GK19kragh_pu:802": "gāndharvam ādhatsva yataḥ prayoktur na cārihiṃsā vijayaś ca haste // Ragh_5.57 //",
  "GK19kragh_pu:803": "alaṃ hriyā māṃ prati yan muhūrtaṃ dayāparo 'bhuḥ praharann api tvam /",
  "GK19kragh_pu:804": "tasmād upacchandayati prayojaṃ mayi tvayā na pratiśedharaukṣyam // Ragh_5.58 //",
  "GK19kragh_pu:805": "tathety upaspṛśya payaḥ pavitraṃ somodhbavāyāḥ sarito nṛsomaḥ /",
  "GK19kragh_pu:806": "udaṅmukhaḥ so 'stravid astramantraṃ jagrāha tasmān nigṛhītaśāpāt // Ragh_5.59 //",
  "GK19kragh_pu:807": "evaṃ tayor adhvani daivayogād āseduṣoḥ sakhyam acintyahetu /",
  "GK19kragh_pu:808": "eko yayau caitrarathapadeśān saurājyaramyān aparo vidarbhān // Ragh_5.60 //",
  "GK19kragh_pu:809": "taṃ tasthivāṃsaṃ nagaropakaṇṭhe tadāgamārūḍhagurupraharṣaḥ /",
  "GK19kragh_pu:810": "pratyujjagāma krathakaiśikendraś candraṃ pravṛddhormir ivormimālī // Ragh_5.61 //",
  "GK19kragh_pu:811": "praveśya cainaṃ puram agrayāyī nīcais tathopācarad arpitaśrīḥ /",
  "GK19kragh_pu:812": "mene yathā tatra janaḥ sameto vaidarbham āgantum ajaṃ gṛheśam // Ragh_5.62 //",
  "GK19kragh_pu:813": "tasy' ādhikārapuruṣaiḥ praṇataiḥ pradiṣṭāṃ prāgdvāravediviniveśitapūrṇa kumbhām /",
  "GK19kragh_pu:814": "mene yathā tatra janaḥ sameto bālyāt parām iva daśāṃ madano 'dhyuvāsa // Ragh_5.63 //",
  "GK19kragh_pu:815": "tatra svayaṃvarasamāhṛtarājalokaṃ kanyālalāma kamanīyam ajasya lipsoḥ /",
  "GK19kragh_pu:816": "bhāvāvabodhakaluṣā dayiteva rātrau nidrā cireṇa nayanābhimukhī babhūva // Ragh_5.64 //",
  "GK19kragh_pu:817": "taṃ karṇabhūṣaṇanipīḍitapīvarāṃsaṃ śayyottaracchadavimardakṛśāṅgarāgam /",
  "GK19kragh_pu:818": "sūtātmajāḥ savayasaḥ prathitaprabodhaṃ) prābodhayann uṣasi vāgbhir udāravācaḥ // Ragh_5.65 //",
  "GK19kragh_pu:819": "rātrir gatā matimatāṃ vara muñca śayyāṃ dhātrā dvidhaiva nanu dhūr jagato vibhaktā /",
  "GK19kragh_pu:820": "tām ekatas tava bibharti gurur vinidras tasyā bhavān aparadhuryapadāvalambī // Ragh_5.66 //",
  "GK19kragh_pu:821": "nidrāvaśena bhavatāpy anapekṣamāṇā paryutsukatvam abalā niśi khaṇḍiteva /",
  "GK19kragh_pu:822": "lakṣmīr vinodayati yena digantalambī so 'pi tvadānanaruciṃ vijahāti candraḥ // Ragh_5.67 //",
  "GK19kragh_pu:823": "tad valgunā yugapadunmiṣitena tāvat sadyaḥ paraparatulām adhirohatāṃ dve /",
  "GK19kragh_pu:824": "praspandamānaparuṣetaratāram antaś cakṣus tava pracalitabhramaraṃ ca padmam // Ragh_5.68 //",
  "GK19kragh_pu:825": "vṛntāc chlathaṃ harati puṣpam anokahānāṃ saṃsṛjyate sarasijair aruṇāmśubhinnaiḥ /",
  "GK19kragh_pu:826": "svābhāvikaṃ paraguṇena vibhātavāyuḥ saurabhyam īpsur iva te mukhamārutasya // Ragh_5.69 //",
  "GK19kragh_pu:827": "tāmrodareṣu paitaṃ tarupallaveṣu nirdhauta hāragulikāviśadaṃ himāmbhaḥ /",
  "GK19kragh_pu:828": "ābhāti labdhaparabhāgatayādharoṣṭhe līlāsmitaṃ sadaśanārcir iva tvadīyam // Ragh_5.70 //",
  "GK19kragh_pu:829": "yāvat pratāpanidhir ākramate na bhānur ahnāya tāvad aruṇena tamo nirastam /",
  "GK19kragh_pu:830": "āyodhanāgrasaratāṃ tvayi vīra yāte kiṃ vā ripūṃs tava guruḥ svayam ucchinatti // Ragh_5.71 //",
  "GK19kragh_pu:831": "śayyāṃ jahaty ubhayapakṣavinītanidrāḥ stamberamā mukharaśṛṅkhalakarṣiṇas te /",
  "GK19kragh_pu:832": "yeṣāṃ vibhānti taruṇāruṇarāgayogād bhinnādrigairikataṭā iva dantakoṣāḥ // Ragh_5.72 //",
  "GK19kragh_pu:833": "dīrgheṣv amī niyamitāḥ paṭamaṇḍapeṣu nidrāṃ vihāya vanajākṣa vanāyudeśyāḥ /",
  "GK19kragh_pu:834": "vaktroṣmaṇā malinayanti purogatāni lehyāni saindhavaśilāśakalāni vāhāḥ // Ragh_5.73 //",
  "GK19kragh_pu:835": "bhavati viralabhaktir mlānapuṣpopahāraḥ svakiraṇpariveṣodhbedaśūnyāḥ pradīpāḥ /",
  "GK19kragh_pu:836": "ayam api ca giraṃ nas tvatprabodhaprayuktām anuvadati śukas te mañjuvāk pañjarasthaḥ // Ragh_5.74 //",
  "GK19kragh_pu:837": "iti viracitavāgbhir bandiputraiḥ kumāraḥ sapadi vigatanidras talpam ujjhāṃ cakāra /",
  "GK19kragh_pu:838": "madapaṭu ninadadbhir bodhito rājahaṃsaiḥ suragaja iva gāṅgaṃ saikataṃ supratīkaḥ // Ragh_5.75 //",
  "GK19kragh_pu:839": "atha vidhim avasāyya śāstradṛṣṭaṃ divasamukhocitam añcitākṣipakṣmā /",
  "GK19kragh_pu:840": "kuśalaviracitānukūlaveṣaḥ kṣitipasamājam agāt svayaṃvarastham // Ragh_5.76 //",
  "GK19kragh_pu:841": "_______________________________________________________________________________",
  "GK19kragh_pu:842": "sa tatra mañceṣu manojñaveṣān siṃhāsanasthān upacāravastu /",
  "GK19kragh_pu:843": "vaimānikānāṃ marutām apaśyad ākṛṣṭalīlān naralokapālān // Ragh_6.1 //",
  "GK19kragh_pu:844": "rater gṛhītānunayena kāmaṃ pratyarpitasvāṅgam iveśvareṇa /",
  "GK19kragh_pu:845": "kākutstham ālokayatāṃ nṛpāṇāṃ mano babhūvendumatīnirāśam // Ragh_6.2 //",
  "GK19kragh_pu:846": "vaidarbhanirdiṣṭam asau kumāraḥ kḷptena sopānapathena mañcam /",
  "GK19kragh_pu:847": "śilāvibhaṅgair mṛgarājaśāvas tuṅgaṃ nagotsaṅgam ivāruroha // Ragh_6.3 //",
  "GK19kragh_pu:848": "parārdhyavarṇāstaraṇopapannam āsedivān ratnavad (?) āsanaṃ saḥ /",
  "GK19kragh_pu:849": "bhūyiṣṭham āsīd upameyakāntir mayūrapṛṣṭhāśrayiṇā guhena // Ragh_6.4 //",
  "GK19kragh_pu:850": "tāsu śriyā rājaparaṃparāsu prabhāviśeṣodayadurnirīkṣyaḥ /",
  "GK19kragh_pu:851": "sahasradhātmā vyarucad vibhaktaḥ payomucāṃ paṅktiṣu vidyuteva // Ragh_6.5 //",
  "GK19kragh_pu:852": "teṣāṃ mahārhāsanasaṃsthitānām udāranepathyabhṛtāṃ sa madhye /",
  "GK19kragh_pu:853": "rarāja dhāmnā raghusūnur eva kalpadrumāṇām iva pārijātaḥ // Ragh_6.6 //",
  "GK19kragh_pu:854": "netravrajāḥ paurajanasya tasmin vihāya sarvān nṛpatīn nipetuḥ /",
  "GK19kragh_pu:855": "madotkaṭe recitapuṣpavṛkṣā gandhadvipe vanya iva dvirephāḥ // Ragh_6.7 //",
  "GK19kragh_pu:856": "atha stute bandibhir anvayajñaiḥ somārkavaṃśye naradevaloke /",
  "GK19kragh_pu:857": "saṃcārite c' āgārusārayonau dhūpe samutsarpati vaijayantīḥ // Ragh_6.8 //",
  "GK19kragh_pu:858": "puropakaṇṭhopavanāśrayāṇāṃ kalāpinām uddhatanṛtyahetau /",
  "GK19kragh_pu:859": "pradhmātaśaṅkhe parito digantāṃs tūryasvane mūrchati maṅgalārthe // Ragh_6.9 //",
  "GK19kragh_pu:860": "manuṣyavāhyaṃ caturaśrayānam adhyāsya kanyā parivāraśobhi /",
  "GK19kragh_pu:861": "viveśa mañcāntararājamārgaṃ patiṃvarā kḷptavivāhaveṣā // Ragh_6.10 //",
  "GK19kragh_pu:862": "tasmin vidhānātiśaye vidhātuḥ kanyāmaye netraśataikalakṣye /",
  "GK19kragh_pu:863": "nipetur antaḥkaraṇair narendrā dehaiḥ sthitāḥ kevalam āsaneṣu // Ragh_6.11 //",
  "GK19kragh_pu:864": "tāṃ praty abhivyaktamanorathānāṃ mahīpatīnāṃ praṇayāgradūtyaḥ /",
  "GK19kragh_pu:865": "pravālośobhā iva pādapānāṃ śṛṅgāraceṣṭa vividhā babhūvuḥ // Ragh_6.12 //",
  "GK19kragh_pu:866": "kaścit karābhyām upagūḍhanālam ālolapattrābhihatadvirepham /",
  "GK19kragh_pu:867": "rajobhir antaḥ pariveṣabandhi līlāravindaṃ bhramayāṃ cakāra // Ragh_6.13 //",
  "GK19kragh_pu:868": "visrastam aṃsād aparo vilāsī ratnānuviddhāṅgadakoṭilagnam /",
  "GK19kragh_pu:869": "prālambam utkṛṣya yathāvakaśaṃ nināya sācīkṛtacāruvaktraḥ // Ragh_6.14 //",
  "GK19kragh_pu:870": "ākuñcitāgrāṅgulinā tato 'nyaḥ kiṃcitsamāvarjitanetraśobhaḥ /",
  "GK19kragh_pu:871": "tiryagvisaṃsarpinakhaprabheṇa pādena haimaṃ vililekha pīṭham // Ragh_6.15 //",
  "GK19kragh_pu:872": "niveśya vāmaṃ bhujam āsanārdhe tatasaṃniveśād adhikonnatāṃsaḥ /",
  "GK19kragh_pu:873": "kaścid vivṛttatrikabhinnahāraḥ suhṛtsamābhāṣaṇatatparo 'bhūt // Ragh_6.16 //",
  "GK19kragh_pu:874": "vilāsinīvibhramadantapattram āpāṇḍu raṃ ketakabarham anyaḥ /",
  "GK19kragh_pu:875": "priyāitambocitasaṃniveśair vipāṭayām āsa yuvā nakhāgraiḥ // Ragh_6.17 //",
  "GK19kragh_pu:876": "kuśeśayātāmratalena kaścit kareṇa rekhādhvajalāñchanena /",
  "GK19kragh_pu:877": "ratnāṅgulīyaprabhayānuviddhān udīrayām āsa salīlam akṣān // Ragh_6.18 //",
  "GK19kragh_pu:878": "kaścid yathābhāgam avasthite 'pi svasaṃniveśād vyatilaṅghinīva /",
  "GK19kragh_pu:879": "vajrāṃśugarbhāṅgulirandhram ekaṃ vyāpārayām āsa karaṃ kirīṭe // Ragh_6.19 //",
  "GK19kragh_pu:880": "tato nṛpāṇāṃ śrutavṛttavaṃśā puṃvat pragalbhā pratihārarakṣī /",
  "GK19kragh_pu:881": "prāk saṃnikarṣaṃ magadheśvarasya nītvā kumārīm avadat sunandā // Ragh_6.20 //",
  "GK19kragh_pu:882": "asau śaraṇyaḥ śaraṇonmukhānām agādhasattvo magadhapratiṣṭhaḥ /",
  "GK19kragh_pu:883": "rājā prajārañjanalabdhavarṇaḥ paraṃtapo nāma yathārthanāmā // Ragh_6.21 //",
  "GK19kragh_pu:884": "kāmaṃ ṇrpāḥ santu saharaśo 'nye rājanvatīm āhur anena bhūmim /",
  "GK19kragh_pu:885": "nakṣatratārāgrahasaṃkulāpi jyotiṣmatī candramasaiva rātriḥ // Ragh_6.22 //",
  "GK19kragh_pu:886": "kriyāprabandhād ayam adhvarāṇām ajasram āhūtasahasranetraḥ /",
  "GK19kragh_pu:887": "śacyāś ciraṃ pāṇdukapolalambān mandāraśūnyān alakāṃś cakāra // Ragh_6.23 //",
  "GK19kragh_pu:888": "anena ced icchasi gṛhyamāṇaṃ pāṇiṃ vareṇyena kuru praveśe /",
  "GK19kragh_pu:889": "prāsādavātāyanasaṃśritānāṃ netrotsatvaṃ puṣpapurāṅganānām // Ragh_6.24 //",
  "GK19kragh_pu:890": "evaṃ tayokte tam avekṣya kiṃcid (?) visraṃsidūrvāṅkamadhūkamālā /",
  "GK19kragh_pu:891": "ṛjupraṇāmakriyayaiva tanvī pratyādideśainam abhāṣamāṇā // Ragh_6.25 //",
  "GK19kragh_pu:892": "tāṃ saiva vetragrahaṇe niyuktā rājāntaraṃ rājasutāṃ nināya /",
  "GK19kragh_pu:893": "samīraṇottheva taraṅgalekhā padmāntaraṃ mānasarājahaṃsīm // Ragh_6.26 //",
  "GK19kragh_pu:894": "jagāda cainām ayam aṅganāthaḥ surāṅganāprārthitayauvanaśrīḥ /",
  "GK19kragh_pu:895": "vinītanāgaḥ kila sūtrakārair aindraṃ padaṃ bhūmigato 'pi bhuṅkte // Ragh_6.27 //",
  "GK19kragh_pu:896": "anena paryāsayatāsrabindūn muktāphalsthūlatamān staneṣu /",
  "GK19kragh_pu:897": "pratyarpitāḥ śatruvilāsinīnām unmucya sūtreṇa vinaiva hārāḥ // Ragh_6.28 //",
  "GK19kragh_pu:898": "nisargabhinnāspadam ekasaṃstham asmin dvayaṃ śrīś ca sarasvatī ca /",
  "GK19kragh_pu:899": "kāntyā girā sūnṛtayā ca yogyā tvam eva kalyāṇi tayos tṛtīyā // Ragh_6.29 //",
  "GK19kragh_pu:900": "athāṅgarājād avatārya cakṣur yāh janyām avadat kumārī /",
  "GK19kragh_pu:901": "nāsau na kāmyo na ca veda samyag draṣṭuṃ na sā bhinnarucir hi lokaḥ // Ragh_6.30 //",
  "GK19kragh_pu:902": "tataḥ paraṃ duṣprasahaṃ dviṣadbhir nṛpaṃ niyuktā pratihārabhūmau /",
  "GK19kragh_pu:903": "nidarśayām āsa viśeṣadṛśyam induṃ navotthānam ivendumatyai // Ragh_6.31 //",
  "GK19kragh_pu:904": "avantinātho 'yam udagrabāhur viśālavakṣās tanuvṛttamadhyaḥ /",
  "GK19kragh_pu:905": "āropya cakrabhrahmam uṣṇatejās tvaṣṭreva yatnollikhito vibhāti // Ragh_6.32 //",
  "GK19kragh_pu:906": "asya prayāṇeṣu samagraśakter agresarair vājibhir utthitāni /",
  "GK19kragh_pu:907": "kurvanti sāmantaśikhāmaṇīnāṃ prabhāprarohāstamayaṃ rajāṃsi // Ragh_6.33 //",
  "GK19kragh_pu:908": "asau mahākālaniketanasya vasann adūre kila candramauleḥ /",
  "GK19kragh_pu:909": "tamisrapakṣe 'pi saha priyābhir jyotsnāvato nirviśati pradoṣān // Ragh_6.34 //",
  "GK19kragh_pu:910": "anena yūnā saha pārthivena rambhoru kaccin manaso rucis te /",
  "GK19kragh_pu:911": "siprātaraṅgānilakampitāsu vihartum udyānaparaṃparāsu // Ragh_6.35 //",
  "GK19kragh_pu:912": "tasminn abhidyotitabandhupadme pratāpasaṃśoṣitaśatrupaṅke /",
  "GK19kragh_pu:913": "babandha sā nottamasaukumāryā kumudvatī bhānumatīva bhāvam // Ragh_6.36 //",
  "GK19kragh_pu:914": "tām agratas tāmarasāntarābhām anūparājasya guṇair anūnām /",
  "GK19kragh_pu:915": "vidhāya sṛṣṭiṃ lalitām vidhātur jagāda bhūyaḥ sudatīṃ sunandā // Ragh_6.37 //",
  "GK19kragh_pu:916": "saṃgrāmanirviṣṭasahasrabāhur aṣṭadāsadvīpanikhātayūpaḥ /",
  "GK19kragh_pu:917": "ananyasādhāraṇarājaśabdo babhūva yogī kila kārtavīryaḥ // Ragh_6.38 //",
  "GK19kragh_pu:918": "akāryacintāsamakālam eva prādurbhavaṃś cāpadharaḥ purastāt /",
  "GK19kragh_pu:919": "antaḥśarīreṣv api yaḥ prajānāṃ pratyādideśāvinayaṃ vinetā // Ragh_6.39 //",
  "GK19kragh_pu:920": "jyābandhaniṣpandabhujena yasya viniśvasadvaktraparaṃpareṇa /",
  "GK19kragh_pu:921": "kārāgṛhe nirjitavāsavena laṅkeśvareṇoṣitam ā prasādāt // Ragh_6.40 //",
  "GK19kragh_pu:922": "tasyānvaye bhūpatir eṣa jātaḥ pratīpa ity āgamavṛddhasevī /",
  "GK19kragh_pu:923": "yena śriyaḥ saṃśrayadoṣarūḍhaṃ svabhāvalolety ayaśaḥ pramṛśṭam // Ragh_6.41 //",
  "GK19kragh_pu:924": "āyodhane kṛṣṇagatiṃ sahāyam avāpya yaḥ kṣatriyakālarātrim /",
  "GK19kragh_pu:925": "dhārāṃ śitāṃ rāmaparaśvadhasya saṃbhāvayaty utpalapattrasārām // Ragh_6.42 //",
  "GK19kragh_pu:926": "asyāṅkalakṣmīr bhava dīrghabāhor māhiṣmatīvapranitambakāñcīm /",
  "GK19kragh_pu:927": "prāsādajālair jalveṇiramyāṃ revāṃ yadi prekṣitum asti kāmaḥ // Ragh_6.43 //",
  "GK19kragh_pu:928": "tasyāḥ prakāmaṃ priyadarśano 'pi na sa kṣitīśo rucaye babhūva /",
  "GK19kragh_pu:929": "śaratpramṛṣṭāmbudharoparodhaḥ śaśīva paryāptakalo nalinyāḥ // Ragh_6.44 //",
  "GK19kragh_pu:930": "sā śūrasendādhipatiṃ suṣeṇam uddiśya lokāntaragītakīrtim /",
  "GK19kragh_pu:931": "ācāraśuddhobhayavaṃśadīpaṃ śuddhāntarakṣyā jagade kumārī // Ragh_6.45 //",
  "GK19kragh_pu:932": "nīpānvayaḥ pārthiva eṣa vajvā guṇair yam āśritya paraspareṇa /",
  "GK19kragh_pu:933": "siddhāśramaṃ śāntam ivaitya sattvair naisargiko 'py utsasṛje virodhaḥ // Ragh_6.46 //",
  "GK19kragh_pu:934": "yasy' ātmagehe nayanābhirāmā kāntir himāṃśor iva saṃniviṣṭa /",
  "GK19kragh_pu:935": "harmyāgrasaṃrūḍhatṛṇāṅkureṣu tejo 'viśahyaṃ ripumandireṣu // Ragh_6.47 //",
  "GK19kragh_pu:936": "yasyāvarodhastanacandanānāṃ prakṣālanād vārivihārakāle /",
  "GK19kragh_pu:937": "kalindakanyā mathurāṃ gatā 'pi gaṅgormisaṃsakta jaleva bhāti // Ragh_6.48 //",
  "GK19kragh_pu:938": "trastena tākrṣyāt kila kāliyena maṇiṃ visṛṣṭaṃ yamunaukasā yaḥ /",
  "GK19kragh_pu:939": "vakṣaḥsthalavyāpirucaṃ dadhānaḥ sakaustubhaṃ hrepayatīva kṛṣnam // Ragh_6.49 //",
  "GK19kragh_pu:940": "saṃbhāvya bhartāram amuṃ yuvānaṃ mṛdupravālottarapuṣpaśayye /",
  "GK19kragh_pu:941": "vṛndāvane caitrarathād anūne nirviśyatāṃ sundari yuvanaśrīḥ // Ragh_6.50 //",
  "GK19kragh_pu:942": "adhyāsya cāmbhaḥpṛṣatokṣitāni śaileyagandhīni śilātalāni /",
  "GK19kragh_pu:943": "kalāpināṃ prāvṛṣi paśya nṛtyaṃ kāntāsu govardhanakandarāsu // Ragh_6.51 //",
  "GK19kragh_pu:944": "nṛpaṃ tam āvartamanojñanābhiḥ sā vyatyagād anyavadhūr bhavitrī /",
  "GK19kragh_pu:945": "mahīdharaṃ mārgavaśād upetaṃ srotovahā sāgaragāminīva // Ragh_6.52 //",
  "GK19kragh_pu:946": "athāṅgadāśliṣṭabhujaṃ bhujiṣyā hemāṅgadaṃ nāma kaliṅganātham /",
  "GK19kragh_pu:947": "āseduṣīṃ sāditaśatrupakṣaṃ bālām abālendumukhīṃ babhāṣe // Ragh_6.53 //",
  "GK19kragh_pu:948": "asau mahendrādrisamānasāraḥ patir mahendrasya mahodadheś ca /",
  "GK19kragh_pu:949": "yasya kṣaratsainyagajacchalena yātrāsu yātīva puro mahendraḥ // Ragh_6.54 //",
  "GK19kragh_pu:950": "jyāghātarekhe subhujo bhujābhyāṃ bibharti yaś cāpabhṛtāṃ purogaḥ /",
  "GK19kragh_pu:951": "ripuśriyāṃ sāñjanabhāṣpaseke bandīkṛṭānām iva paddhatī dve // Ragh_6.55 //",
  "GK19kragh_pu:952": "raṇe 'mitatrīṇatayā prakāśaḥ śarāsanajyānikaṣau bhujābhyām /",
  "GK19kragh_pu:953": "viśiṣṭarekhau ripuvikramāgner nirvāṇamārgāv iva yo bibharti // Ragh_6.55* //",
  "GK19kragh_pu:954": "yam ātmanaḥ sadmani saṃnikṛṣṭo mandradhvanityājitayāmatūryaḥ /",
  "GK19kragh_pu:955": "prāsādavātāyanadṛṣyavīciḥ prabodhayaty arṇava eva suptam // Ragh_6.56 //",
  "GK19kragh_pu:956": "anena sārdhaṃ viharāmburāśes tīreṣu tālīvanamarmareṣu /",
  "GK19kragh_pu:957": "dvīpānatarānītalavaṅgapuṣpair apākṛtasvedalavā marudbhiḥ // Ragh_6.57 //",
  "GK19kragh_pu:958": "pralobhitāpy ākṛtilobhanīyā patiṃ purasyorugapūrvanāmnaḥ /",
  "GK19kragh_pu:959": "tasmād apāvartata dūrakṛṣṭā nītyeva lakṣmīḥ pratikūladaivāt // Ragh_6.58 //",
  "GK19kragh_pu:960": "athādhigamyābhuvarājakalpaṃ patiṃ purasyorugapūrvanāmnaḥ /",
  "GK19kragh_pu:961": "ācārapūtobhayavaṃśadīpaṃ śuddhāntarakṣyā jagade kumārī // Ragh_6.58* //",
  "GK19kragh_pu:962": "athorākhyasya purasya nāthaṃ dauvārikī devasarūpam /",
  "GK19kragh_pu:963": "itaś cakorākṣi vilokayeti pūrvānuśiṣṭāṃ nijagāda bhojyām // Ragh_6.59 //",
  "GK19kragh_pu:964": "pāṇḍyo 'yam aṃsārpitalambahāraḥ kḷptāṅgarāgo haricandanena /",
  "GK19kragh_pu:965": "ābhāti bālātaparaktasānuḥ sanirjharodgāra ivādrirājaḥ // Ragh_6.60 //",
  "GK19kragh_pu:966": "vindhyasya saṃstambhayitā mahādrer niḥśeṣapītojjhitasindhurājaḥ /",
  "GK19kragh_pu:967": "prītyāśvamedhāvabhṛthārdramūrteḥ sausnātiko yasya bhavaty agastyaḥ // Ragh_6.61 //",
  "GK19kragh_pu:968": "astraṃ harād āptavatā durāpaṃ yenendralokāva jayāya dṛptaḥ /",
  "GK19kragh_pu:969": "purā janasthānavimardaśaṅkī saṃdhāya laḥkādhipatiḥ pratasthe // Ragh_6.62 //",
  "GK19kragh_pu:970": "anena pāṇau vidhivad (?) gṛhīte mahākulīnena mahīva gurvī /",
  "GK19kragh_pu:971": "ratnānuviddhārṇavamekhalāyā diśaḥ sapatnī bhava dakṣiṇasyāḥ // Ragh_6.63 //",
  "GK19kragh_pu:972": "tāmbūlavallīpariṇaddhapūgāsv elālatāliṅgitacandanāsu /",
  "GK19kragh_pu:973": "tamālapattrāstaraṇāsu rantuṃ prasīda śaśvan malayasthalīṣu // Ragh_6.64 //",
  "GK19kragh_pu:974": "indīvaraśyāmatanaur nṛpo 'sau tvaṃ rocanāgauraśarīrayaṣṭiḥ /",
  "GK19kragh_pu:975": "anyonyaśobhāparivṛddhaye vāṃ yogas taḍittoyadayor ivāstu // Ragh_6.65 //",
  "GK19kragh_pu:976": "svasur vidarbhādhipates tadīyo lebhe 'ntaraṃ cetasi nopadeśaḥ /",
  "GK19kragh_pu:977": "divākarādarśanabaddhakośe nakśatranāthāṃśur ivāravinde // Ragh_6.66 //",
  "GK19kragh_pu:978": "saṃcāriṇī dīpaśikheva rātrau yaṃ yaṃ vyatīyāya patiṃvarā sā /",
  "GK19kragh_pu:979": "narendramārgāṭṭa iva prapede vivarṇabhāvaṃ sa sa bhūmipālaḥ // Ragh_6.67 //",
  "GK19kragh_pu:980": "tasyāṃ raghoḥ sūnur upasthitāyāṃ vṛṇīta māṃ neti samākulo 'bhūt /",
  "GK19kragh_pu:981": "vāmetaraḥ saṃśayam asya bāhuḥ keyūrabandhocchavasitair nunoda // Ragh_6.68 //",
  "GK19kragh_pu:982": "taṃ prāpya sarvāvayavānavadyaṃ vyāvartatānyopagamāt kumārī /",
  "GK19kragh_pu:983": "na hi praphullaṃ sahakāram etya vṛksāntaraṃ kāṅkṣati ṣaṭpadālī // Ragh_6.69 //",
  "GK19kragh_pu:984": "tasmin samāveśitacittavṛttim induprabhām indumatīm avekṣya /",
  "GK19kragh_pu:985": "pracakrame vaktum anukramajñā savistaraṃ vākyam idaṃ sunandā // Ragh_6.70 //",
  "GK19kragh_pu:986": "ikṣvākuvaṃśyaḥ kakudaṃ nṛpāṇāṃ kakutstha ity āhitalakṣaṇo 'bhūt /",
  "GK19kragh_pu:987": "kākutsthaśabdaṃ yata unnatecchāḥ ślāghyaṃ dadhaty uttarakosalendrāḥ // Ragh_6.71 //",
  "GK19kragh_pu:988": "mahendram āsthāya mahokṣarūpaṃ yaḥ saṃyati prāptapināki līlaḥ /",
  "GK19kragh_pu:989": "cakāra bāṇair asurāṅganānāṃ gaṇḍasthalīḥ proṣitapattralekhāḥ // Ragh_6.72 //",
  "GK19kragh_pu:990": "airāvatāsphālanaviślathaṃ yaḥ saṃghaṭṭayann aṅgadam aṅgadena /",
  "GK19kragh_pu:991": "upeyuśaḥ svām api mūrtim agryām ardhāsanaṃ gotrabhido 'dhitaṣṭhau // Ragh_6.73 //",
  "GK19kragh_pu:992": "jātaḥ kule tasya kilorukīrtiḥ kulapradīpo nṛpatir dilīpaḥ /",
  "GK19kragh_pu:993": "atiṣṭhad ekonaśatakratutve śakrābhyasūyāvinivṛttaye yaḥ // Ragh_6.74 //",
  "GK19kragh_pu:994": "yasmin mahīṃ śāsati vāṇinīnāṃ nidrāṃ vihārārdhapathe gatānām /",
  "GK19kragh_pu:995": "vāto 'pi nāsaraṃsayad aṃśukāni ko lambayed āharaṇāya hastam // Ragh_6.75 //",
  "GK19kragh_pu:996": "putro raghus tasya padaṃ praśāsti mahākrator viśvajitaḥ prayoktā /",
  "GK19kragh_pu:997": "caturdigāvarjitasaṃbhṛtāṃ yo mṛtpātraśeṣām akarod vibhūtim // Ragh_6.76 //",
  "GK19kragh_pu:998": "ārūḍham adrīn udadhīn vitīrṇaṃ bhujaṃgamānāṃ vasatiṃ praviṣṭam /",
  "GK19kragh_pu:999": "ūrdhvaṃ gataṃ yasya na cānubandhi yaśaḥ paricchettum iyattayālam // Ragh_6.77 //",
  "GK19kragh_pu:1000": "asau kumāras tam ajo 'nujātas triviṣṭapasyeva patiṃ jayantaḥ /",
  "GK19kragh_pu:1001": "gurvīṃ dhuraṃ yo bhuvanasya pitrā dhuryeṇa damyaḥ sadṛśaṃ bibharti // Ragh_6.78 //",
  "GK19kragh_pu:1002": "kulena kāntyā vayasā navena guṇaiś ca tais tair vinayapradhānaiḥ /",
  "GK19kragh_pu:1003": "tvam ātmanas tulyam amuṃ vṛṇīṣva ratnaṃ samāgacchatu kāñcanena // Ragh_6.79 //",
  "GK19kragh_pu:1004": "tataḥ sunandāvacanāvasāne lajjāṃ tanū kṛtya narendrakanyā /",
  "GK19kragh_pu:1005": "dṛṣṭyā prasādāmalayā kumāraṃ pratyagrahīt saṃvaraṇasrajeva // Ragh_6.80 //",
  "GK19kragh_pu:1006": "sā yūni tasminn abhilāṣabandhaṃ śaśāka śālīnatayā na vaktum /",
  "GK19kragh_pu:1007": "romāñcalakṣyeṇa sa gātrayaṣṭiṃ bhittvā nirākrāmad arālakeśyāḥ // Ragh_6.81 //",
  "GK19kragh_pu:1008": "tathāgatāyāṃ parihāsapūrvaṃ sakhyāṃ sakhī vetradharā babhāṣe /",
  "GK19kragh_pu:1009": "ārye vrajāmo 'nyata ity athaināṃ vadhūr asūyākuṭilaṃ dadarśa // Ragh_6.82 //",
  "GK19kragh_pu:1010": "sā cūrṇagauraṃ raghunandanasya dhātrīkarābhyāṃ karabhopamorūḥ /",
  "GK19kragh_pu:1011": "āsañjayām āsa yathāpradeśaṃ kaṇṭhe guṇaṃ mūrtam ivānurāgam // Ragh_6.83 //",
  "GK19kragh_pu:1012": "tayā srajā maṅgalapuṣpamayyā viśālavakṣaḥsthalalambayā saḥ /",
  "GK19kragh_pu:1013": "amaṃsta kaṇṭhārpitabāhupāśāṃ vidarbharājāvarajāṃ vareṇyaḥ // Ragh_6.84 //",
  "GK19kragh_pu:1014": "śaśinam upagateyaṃ kaumudī meghamuktaṃ jalanidhim anurūpaṃ /",
  "GK19kragh_pu:1015": "iti samaguṇayogaprītayas tatra paurāḥ śravaṇakaṭu nṛpāṇām ekavākyaṃ vivavruḥ // Ragh_6.85 //",
  "GK19kragh_pu:1016": "pramuditavarapakṣam ekatas tat (?) kṣitipatimaṇḍalam anyato vitānam /",
  "GK19kragh_pu:1017": "uṣasi sara iva praphullapadmaṃ kumudavanapratipannanidram āsīt // Ragh_6.86 //",
  "GK19kragh_pu:1018": "_______________________________________________________________________________",
  "GK19kragh_pu:1019": "athopayantrā sadṛśena yuktāṃ skandena sākṣād iva devasenām /",
  "GK19kragh_pu:1020": "svasāram ādāya vidarbhanāthaḥ purapraveśābhimukho babhūva // Ragh_7.1 //",
  "GK19kragh_pu:1021": "senāniveśān pṛthivīkṣito 'pi jagmur vibhātagrahamandabhāsaḥ /",
  "GK19kragh_pu:1022": "bhojyāṃ prati vyarthamanorathatvād rūpeṣu veṣeṣu ca sābhyasūyāḥ // Ragh_7.2 //",
  "GK19kragh_pu:1023": "sāṃnidhyayogāt kila tatra śacyāḥ svayaṃvarakṣobhakṛtām abhāvaḥ /",
  "GK19kragh_pu:1024": "kākutstham uddiśya samatsaro 'pi śaśāma tena kṣitipālalokaḥ // Ragh_7.3 //",
  "GK19kragh_pu:1025": "tāvat prakīrṇābhinavopacāram indrāyudhadyotitatoraṇāṅkam /",
  "GK19kragh_pu:1026": "varaḥ sa vadhvā saha rājamārgaṃ prāpa dhvajacchāyanivāritoṣṇam // Ragh_7.4 //",
  "GK19kragh_pu:1027": "tatas tadālokanatatparāṇāṃ saudheṣu cāmīkarajālavatsu /",
  "GK19kragh_pu:1028": "babhūvur itthaṃ purasundarīṇāṃ tyaktānyakāryāṇi viceṣṭitāni // Ragh_7.5 //",
  "GK19kragh_pu:1029": "ālokamārgaṃ sahasā vrajantyā kayācid udveṣṭanavāntamālyaḥ /",
  "GK19kragh_pu:1030": "baddhuṃ na saṃbhāvita eva tāvat kareṇa ruddho 'pi hi keśapāśaḥ // Ragh_7.6 //",
  "GK19kragh_pu:1031": "prasādhikālambitam agrapādam ākṣipya kācid dravarāgam eva /",
  "GK19kragh_pu:1032": "utṣṛṣṛalīlāgatir ā gavākṣād yayau śalākām aparā vahantī // Ragh_7.7 //",
  "GK19kragh_pu:1033": "vilocanaṃ dakṣiṇam añjanena saṃbhāvya tadvañcitavāmanetrā /",
  "GK19kragh_pu:1034": "tathaiva vātāyanasaṃnikarṣaṃ yayau śalākām aparā vahantī // Ragh_7.8 //",
  "GK19kragh_pu:1035": "jālāntarapreṣitadṛṣṭir anyā prasthānabhinnāṃ na babandha nīvīm /",
  "GK19kragh_pu:1036": "nābhipraviṣṭābharaṇaprabheṇa hastena tasthāv avalambya vāsaḥ // Ragh_7.9 //",
  "GK19kragh_pu:1037": "ardhācitā satvaram utthitāyāḥ pade pade durnimite galantī /",
  "GK19kragh_pu:1038": "kasyāścid āsīd raśanā tadānīm aṅguṣṭhamāulārpitasūtraśeṣā // Ragh_7.10 //",
  "GK19kragh_pu:1039": "stanaṃdhayantaṃ tanayaṃ vihāya vilokanāya tvarayā vrajantī /",
  "GK19kragh_pu:1040": "saṃprasnutābhyāṃ padavīṃ stanābhyāṃ siṣeca kācit payas'' ā gavākṣāt // Ragh_7.10* //",
  "GK19kragh_pu:1041": "tāsāṃ mukhair āsavagandhagarbhair vyāptāntarāḥ sāndrakutūhalānām /",
  "GK19kragh_pu:1042": "vilolanetrabhramarair gavākṣāḥ sahasrapattrābharaṇā ivāsan // Ragh_7.11 //",
  "GK19kragh_pu:1043": "tā rāghavaṃ dṛṣṭibhir āpibantyo nāryo na jagmur viṣayāntarāṇi /",
  "GK19kragh_pu:1044": "tathā hi śeṣendriyavṛttir āsāṃ sarvātmanā cakṣur iva praviṣṭā // Ragh_7.12 //",
  "GK19kragh_pu:1045": "sthāne vṛtā bhūpatibhiḥ parokṣaiḥ svayaṃvaraṃ sādhum amaṃsta bhojyā /",
  "GK19kragh_pu:1046": "padmeva nārāyaṇam anyathāsau labheta kāntaṃ katham ātmatulyam // Ragh_7.13 //",
  "GK19kragh_pu:1047": "paraspareṇa spṛhaṇīyaśobhaṃ na ced idaṃ dvandvam ayojayiṣyat /",
  "GK19kragh_pu:1048": "asmin dvaye rūpavidhānayatnaḥ patyuḥ prajānāṃ vitatho 'bhaviṣyat // Ragh_7.14 //",
  "GK19kragh_pu:1049": "ratismarau nūnam imāv abhūtāṃ rājñāṃ sahareṣu tathā hi bālā /",
  "GK19kragh_pu:1050": "gateyam ātmapratirūpam eva mano hi janmāntarasaṃgatijñam // Ragh_7.15 //",
  "GK19kragh_pu:1051": "ity udgatāḥ pauravadhūmukhebhyaḥ śṛṇvan kathāḥ śrotasukhāḥ kumāraḥ /",
  "GK19kragh_pu:1052": "udbhāsitaṃ maṅgalasaṃvidhābhiḥ saṃbandhinaḥ sadma samāsasāda // Ragh_7.16 //",
  "GK19kragh_pu:1053": "tato 'vatīryāśu kareṇukāyāḥ sa kāmarūpeśvaradattahastaḥ /",
  "GK19kragh_pu:1054": "vaidarbhanirdiṣṭam atho viveśa nārīmanāṃsīva catuṣkam antaḥ // Ragh_7.17 //",
  "GK19kragh_pu:1055": "mahārhasiṃhāsanasaṃsthito 'sau saratnam arghyaṃ madhuparkamiśram /",
  "GK19kragh_pu:1056": "bhojopanītaṃ ca dukūlayugmaṃ jagrāha sārdhaṃ vanitākaṭākṣaiḥ // Ragh_7.18 //",
  "GK19kragh_pu:1057": "dukūlavāsāḥ sa vadhūsamīpaṃ ninye vinītair avarodharakṣaiḥ /",
  "GK19kragh_pu:1058": "velāsākśaṃ sphuṭapeharājir navair udanvān iva candrapādaiḥ // Ragh_7.19 //",
  "GK19kragh_pu:1059": "tatrārcito bhojapateḥ purodhā hutvāgnim ājyādibhir agnikalpaḥ /",
  "GK19kragh_pu:1060": "tam eva cādhāya vivāhasākṣye vadhūvarau saṃgamayāṃ cakāra // Ragh_7.20 //",
  "GK19kragh_pu:1061": "hastena hastaṃ parigṛhya vadhvāḥ sa rājasūnuḥ sutarāṃ cakāśe /",
  "GK19kragh_pu:1062": "anantarāśokalatāpravālaṃ prāpyeva cūtaḥ pratipallavena // Ragh_7.21 //",
  "GK19kragh_pu:1063": "āsīd varaḥ kaṇṭakitaprakoṣṭaḥ svinnāṅguliḥ saṃvavṛte kumārī /",
  "GK19kragh_pu:1064": "vṛttis tayoḥ pāṇisamāgamena samaṃ vibhakteva maobhavasya // Ragh_7.22 //",
  "GK19kragh_pu:1065": "tayor apāṅga-pratisāritāni kriyāsamāpattivartitāni /",
  "GK19kragh_pu:1066": "hrīyantraṇām ānaśire manojñām anyonyalolāni vilocanāni // Ragh_7.23 //",
  "GK19kragh_pu:1067": "pradakṣiṇaprakramaṇāt kṛṣānor udarciṣas tan (?) mithunaṃ cakāśe /",
  "GK19kragh_pu:1068": "meror upānteṣv iva vartamānam anyonyasaṃsaktam ahastriyāmam // Ragh_7.24 //",
  "GK19kragh_pu:1069": "nitambagurvī guruṇā prayuktā vadhūr vidhātṛpratimena tena /",
  "GK19kragh_pu:1070": "cakāra sā mattacakoranetrā lajjāvatī lājavisargam agnau // Ragh_7.25 //",
  "GK19kragh_pu:1071": "haviḥśamīpallavalājagandhiḥ puṇyaḥ kṛśānor udiyāya dhūmaḥ /",
  "GK19kragh_pu:1072": "kapolasaṃsarpiśikhaḥ sa tasyā muhūrtakarṇotpalatāṃ prapede // Ragh_7.26 //",
  "GK19kragh_pu:1073": "tad añjanakledasamākulākṣaṃ pramlānabhījāṅkurakarṇapūram /",
  "GK19kragh_pu:1074": "vadhūmukhaṃ pāṭalagaṇḍalekham ācāradhūmagrahaṇād babhūva // Ragh_7.27 //",
  "GK19kragh_pu:1075": "tau snātakair bandhumatā ca rājñā puraṃdhribhiś ca kramaśaḥ prayuktam /",
  "GK19kragh_pu:1076": "kanyākumārau kanakāsanasthāv ārdrākṣatāropaṇam anvabhūtām // Ragh_7.28 //",
  "GK19kragh_pu:1077": "iti svasur bhojakulapradīpaḥ saṃpādya pāṇigrahaṇaṃ sa rājā /",
  "GK19kragh_pu:1078": "mahīpatīnāṃ pṛthagarhaṇārthaṃ samādideśādhikṛtān adhiśrīḥ // Ragh_7.29 //",
  "GK19kragh_pu:1079": "liṅgair mudaḥ saṃvṛtavikriyās te hradāḥ prasannā iva gūḍhanakrāḥ /",
  "GK19kragh_pu:1080": "vaidarbham āmantrya yayus tadīyāṃ pratyarpya pūjām aupdāchalena // Ragh_7.30 //",
  "GK19kragh_pu:1081": "sa rājalokaḥ kṛtapūrvasaṃvid ārambhasiddhau samayopalabhyam) /",
  "GK19kragh_pu:1082": "ādāsyamānaḥ pramdāmiṣaṃ tad āvṛtya panthānam ajasya tasthau // Ragh_7.31 //",
  "GK19kragh_pu:1083": "bhartāpi tāvat krathakaiṣikānām anuṣṭhitānantarajāvivāhaḥ /",
  "GK19kragh_pu:1084": "sattvānurūpāharaṇī kṛtaśrīḥ prāsthāpayad rāghavam anvagāc ca // Ragh_7.32 //",
  "GK19kragh_pu:1085": "tisras trilokī prathitena sārdham ajena mārge vasatīr uṣitvā /",
  "GK19kragh_pu:1086": "tasmād apāvartata kuṇḍineśaḥ parvātyaye soma ivoṣṇaraśmeḥ // Ragh_7.33 //",
  "GK19kragh_pu:1087": "pramanyavaḥ prāg api kosalendre pratyekam āttasvatayā babhūvuḥ /",
  "GK19kragh_pu:1088": "ato nṛpāś cakṣamire sametāḥ strīratnalābhaṃ na tadātmajasya // Ragh_7.34 //",
  "GK19kragh_pu:1089": "tam udvahantaṃ pathi bhojakanyāṃ rurodha rājanyagaṇaḥ sa dṛptaḥ /",
  "GK19kragh_pu:1090": "balipradiṣṭaṃ śriyam ādadānaṃ traivikramaṃ pādam ivendraśatruḥ // Ragh_7.35 //",
  "GK19kragh_pu:1091": "tasyaḥ sa rakṣārtham analpayodham ādiṣya pitryaṃ sacivaṃ kumāraḥ /",
  "GK19kragh_pu:1092": "pratyagrahīt pārthivavāhinīṃ tāṃ jyotīrathāṃ śoṇa ivottaraṅgaḥ // Ragh_7.36 //",
  "GK19kragh_pu:1093": "pattiḥ padātiṃ rathinaṃ ratheśas turaṃgasādī turagādhirūḍham /",
  "GK19kragh_pu:1094": "yantā gajasyābhyapatad gajasthaṃ tulyapratidvandvi babhūva yuddham // Ragh_7.37 //",
  "GK19kragh_pu:1095": "nadatsu tūryeṣv avibhāvyavāco nodīrayanti sma kulopadeśān /",
  "GK19kragh_pu:1096": "bāṇākṣarair eva parasparasya nāmorjitaṃ cāpabhṛtaḥ śaśaṃsuḥ // Ragh_7.38 //",
  "GK19kragh_pu:1097": "utthāpitaḥ saṃyati reṇur aśvaiḥ sāndrīkṛtaḥ syandanavaṃśacakraiḥ /",
  "GK19kragh_pu:1098": "cistāritaḥ kuñjarakarṇatālair netrakrameṇoparurodha sūryam // Ragh_7.39 //",
  "GK19kragh_pu:1099": "matsyadhvajā vāyuvaśād vidīrṇair mukhaiḥ pravṛddhadvajinīrajāṃsi /",
  "GK19kragh_pu:1100": "babhuḥ pibantaḥ paramārthamatsyāḥ paryāvilānīva navodakāni // Ragh_7.40 //",
  "GK19kragh_pu:1101": "ratho rathāṅgadhvaninā vijajñe vilolaghaṇṭākvaṇitena nāgaḥ /",
  "GK19kragh_pu:1102": "svabhartṛnāmagrahaṇād babhūva sāndre rajasy ātmaparāvabodhaḥ // Ragh_7.41 //",
  "GK19kragh_pu:1103": "āvṛṇvato locanamārgam ājau rajo'ndhakārasya vijṛmbhitasya /",
  "GK19kragh_pu:1104": "śastrakṣatāśvadvipavīrajanmā bālāruṇo 'bhūd rudhirapravāhaḥ // Ragh_7.42 //",
  "GK19kragh_pu:1105": "sa cchinnamūlaḥ kṣatajena reṇus tasyopariṣṭāt pavanāvadhūtaḥ /",
  "GK19kragh_pu:1106": "aṅgāraśeṣasya hutāśanasya pūrvotthito dhūma ivābabhāse // Ragh_7.43 //",
  "GK19kragh_pu:1107": "prahāramūrchāpagame rathasthān yantḥn upālabhya nivartitāśvāḥ /",
  "GK19kragh_pu:1108": "yaiḥ sāditā lakṣitapūrvaketūṃs tān eva sāmarṣatayā nijaghnuḥ // Ragh_7.44 //",
  "GK19kragh_pu:1109": "apy ardhamārge parabāṇalūnā dhanurbhṛtāṃ hastavatāṃ pṛṣatkāḥ /",
  "GK19kragh_pu:1110": "saṃprāpur evātmajavānuvṛttyā pūrvārdhabhāgaiḥ phalibhiḥ śaravyam // Ragh_7.45 //",
  "GK19kragh_pu:1111": "ādhoraṇānāṃ gajasaṃnipāte śirāṃsi cakrair niśitaiḥ kṣurāgraiḥ /",
  "GK19kragh_pu:1112": "hatāny api āyenanakhāgrakoṭivyāsaktakeśāni cireṇa petuḥ // Ragh_7.46 //",
  "GK19kragh_pu:1113": "pūrvaṃ prahartā na jaghāna bhūyaḥ pratiprahārākṣamam aśvasādī /",
  "GK19kragh_pu:1114": "turaṃgamaskandhaniṣaṇṇadehaṃ pratyāśvasantaṃ ripum ācakāṅkṣa // Ragh_7.47 //",
  "GK19kragh_pu:1115": "tanutyajāṃ varmabhṛtāṃ vikośair bṛhatsu danteṣv asibhiḥ patadbhiḥ /",
  "GK19kragh_pu:1116": "raṇakṣitiḥ śoṇitamadyakulyā gajā vivignāḥ karaśīkareṇa // Ragh_7.48 //",
  "GK19kragh_pu:1117": "śilīmukhotkṛttaśiraḥphalāḍhyā cyutaiḥ śiratraiś caṣakottareva /",
  "GK19kragh_pu:1118": "raṇakṣitiḥ śoṇitamadyakulyā rarāja mṛtyor iva pānabhūmiḥ // Ragh_7.49 //",
  "GK19kragh_pu:1119": "upāntayor niṣkuṣitaṃ vihaṃgair ākṣipya tebhyaḥ piśitapriyāpi /",
  "GK19kragh_pu:1120": "keyūrakoṭikṣatatāludeśā śivā bhujacchedam apācakāra // Ragh_7.50 //",
  "GK19kragh_pu:1121": "kaścid dviṣatkhaḍgahṛtottamāṅgaḥ sadyo vimānaprabhutām upetya /",
  "GK19kragh_pu:1122": "vāmāṅgasaṃsaktasurāṅganaḥ svaṃ nṛtyat kabandhaṃ samare dadarśa // Ragh_7.51 //",
  "GK19kragh_pu:1123": "anyonyasūtonmathanād abhūtāṃ tāv eva sūtau rathinau ca kaucit /",
  "GK19kragh_pu:1124": "vyaśvau gadāvyāyatasaṃprahārau bagnāyudhau bāhuvimardaniṣṭhau // Ragh_7.52 //",
  "GK19kragh_pu:1125": "paraspareṇa kṣatayoḥ prahartror utkrāntavāyvoḥ samakālam eva /",
  "GK19kragh_pu:1126": "amartyabhāve 'pi kayościd āsīd ekāsaraḥprārthitayor vivādaḥ // Ragh_7.53 //",
  "GK19kragh_pu:1127": "vyūhāv ubhau tāv itaretarasmād bhaṅgaṃ jayaṃ cāpatur avyavastham /",
  "GK19kragh_pu:1128": "paścātpuromārutayoḥ pravṛddhau paryāyavṛttyeva mahārṇavormī // Ragh_7.54 //",
  "GK19kragh_pu:1129": "pareṇa bhagne 'pi bale mahaujā yayāv ajaḥ praty arisainyam eva /",
  "GK19kragh_pu:1130": "dhūmo nivarteta samīraṇena yato hi kakṣas tata eva vahniḥ // Ragh_7.55 //",
  "GK19kragh_pu:1131": "rathī niṣaṅgī kavacī dhanuṣmān dṛptaḥ sa rājanyakam ekavīraḥ /",
  "GK19kragh_pu:1132": "nivārayām āsa mahāvarāhaḥ kalpakṣayoddhūtam ivārṇavāmbhaḥ // Ragh_7.56 //",
  "GK19kragh_pu:1133": "sa dakṣiṇaṃ tūṇa-mukhena vāmaṃ vyāpārayan hastam alakṣyatājau /",
  "GK19kragh_pu:1134": "ākarṇakṛṣṭā sakṛd asya yoddhur maurvīva bāṇān suṣuve riguphnān // Ragh_7.57 //",
  "GK19kragh_pu:1135": "sa roṣadaṣṭādhikalohitoṣṭhair vyaktordhvarekā bhṛkuṭīr vahadbhiḥ /",
  "GK19kragh_pu:1136": "tastāra gāṃ bhallanikṛttakaṇṭhair huṃkāragarbhair dviṣatāṃ śirobhiḥ // Ragh_7.58 //",
  "GK19kragh_pu:1137": "sarvair balāṅgair dviradapradhānaiḥ sarvāyudhaiḥ kaṅkaṭabhedibhiś ca /",
  "GK19kragh_pu:1138": "sarvaprayatnene ca bhūmipālās tasmin prajahrur yudhi sarva eva // Ragh_7.59 //",
  "GK19kragh_pu:1139": "so 'stravrajaiś channarathaḥ pareṣāṃ dhvajāgramātreṇa babhūva lakṣyaḥ /",
  "GK19kragh_pu:1140": "nīhāramagno dinapūrvabhāgaḥ kiṃcitprakāśena vivasvateva // Ragh_7.60 //",
  "GK19kragh_pu:1141": "priyaṃvadāt prāpam asau kumāraḥ prāyuṅkta rājasv adhirājasūnuḥ /",
  "GK19kragh_pu:1142": "gāndharvam astraṃ kusumāstrakāntaḥ prasvāpanaṃ svapanivṛttalaulyaḥ // Ragh_7.61 //",
  "GK19kragh_pu:1143": "tato dhanuṣkarṣaṇamūḍhahastam ekāṃsaparyastaśirastrajālam /",
  "GK19kragh_pu:1144": "tasthau dhvajastambhaniṣaṇṇadehaṃ nidrāvidheyaṃ naradevasainyam // Ragh_7.62 //",
  "GK19kragh_pu:1145": "tataḥ priyopāttarase 'dharoṣṭhe niveśya dadhmau jalaṃ kumāraḥ /",
  "GK19kragh_pu:1146": "yena svahastārjitam ekavīraḥ piban yaśo mūrtam ivābhāse // Ragh_7.63 //",
  "GK19kragh_pu:1147": "śaṅkhasvanābhijñatayā nivṛttās taṃ sannaśatruṃ dadṛśuḥ svayodhāḥ /",
  "GK19kragh_pu:1148": "nimīlitānām iva paṅkajānāṃ madhye sphurantaṃ pratimāśaśāṅkam // Ragh_7.64 //",
  "GK19kragh_pu:1149": "saśoṇitais tena śilīmukhāgrair nikṣepitāḥ ketuṣu pārthivānām /",
  "GK19kragh_pu:1150": "yaśo hṛtam saṃprati rāghaveṇa na jīvitaṃ vaḥ kṛpayeti varṇāḥ // Ragh_7.65 //",
  "GK19kragh_pu:1151": "sa cāpakoṭīnihitaikabāhuḥ śirastaniṣkarṣaṇabhinnamuliḥ /",
  "GK19kragh_pu:1152": "lalāṭabaddhaśramavāribindur bhītāṃ priyām etya vaco babhāṣe // Ragh_7.66 //",
  "GK19kragh_pu:1153": "itaḥ parān arbhakahāryaśastrān vaidarbhi paśyānumatā mayāsi /",
  "GK19kragh_pu:1154": "evaṃvidhenāhavaceṣṭitena tvaṃ prārthyase hastagatā mamabhiḥ // Ragh_7.67 //",
  "GK19kragh_pu:1155": "tasyāḥ pratidvandvibhavād viṣādāt sadyo vimuktaṃ mukham ābabhāse /",
  "GK19kragh_pu:1156": "niśvāsabāṣpāpagamāt prapannaḥ prasādam ātmīyam ivātmadarṣāḥ // Ragh_7.68 //",
  "GK19kragh_pu:1157": "hṛṣṭāpi sā hrīvijitā na sākṣād vāgbhiḥ sakhīnāṃ priyam abhyanandat /",
  "GK19kragh_pu:1158": "sthalī navāmbhaḥpṛṣatābhivṛṣṭā mayūrakekābhir ivābhravṛndam // Ragh_7.69 //",
  "GK19kragh_pu:1159": "iti śirasi sa vāmaṃ pādam ādhāya rājñām udavahad anavadyāṃ tām avadyād apetah /",
  "GK19kragh_pu:1160": "rathaturagarajobhis tasya rūkṣālakāgrā samaravijayalaṣmīḥ saiva mūrtā babhūva // Ragh_7.70 //",
  "GK19kragh_pu:1161": "prathamaparigatārthas taṃ raghuḥ saṃnivṛttaṃ vijayinam abhinandya ślāghyajāyāsametam /",
  "GK19kragh_pu:1162": "tadupahitakuṭumbaḥ śāntimārgotusko 'bhūn na hi sati kuladhurye sūryavaṃśyā gṛhāya // Ragh_7.71 //",
  "GK19kragh_pu:1163": "_______________________________________________________________________________",
  "GK19kragh_pu:1164": "atha tasya vivāhakautukaṃ lalitaṃ bibhrata eva pārthivaḥ /",
  "GK19kragh_pu:1165": "vasudhām api hastagāminīm akarod indumatīm ivāparām // Ragh_8.1 //",
  "GK19kragh_pu:1166": "duritair api kartum ātmasāt prayatante nṛpasūnavo hi yat /",
  "GK19kragh_pu:1167": "tad upasthitam agrahīd ajaḥ pitur ājñeti na bhogatṛṣṇayā // Ragh_8.2 //",
  "GK19kragh_pu:1168": "anubhūya vasiṣṭhasaṃbhṛtaiḥ salilais tena sahābhiṣecanam /",
  "GK19kragh_pu:1169": "viśadocchavasitena medinī kathayām āsa kṛtārthatām iva // Ragh_8.3 //",
  "GK19kragh_pu:1170": "sa babhūva durāsadaḥ parair guruṇātharvavidā kṛtakriyaḥ /",
  "GK19kragh_pu:1171": "pavanāgnisamāgamo hy ayaṃ sahitaṃ brahma yad astratejasā // Ragh_8.4 //",
  "GK19kragh_pu:1172": "raghum eva nivṛttayauvanaṃ tam amanyanta naveśvaraṃ prajāḥ /",
  "GK19kragh_pu:1173": "sa hi tasya na kevalāṃ śriyaṃ pratipede sakalān guṇān api // Ragh_8.5 //",
  "GK19kragh_pu:1174": "adhikaṃ śuśubhe śubhaṃyunā dvitayena dvayam eva saṃgatam /",
  "GK19kragh_pu:1175": "padam ṛddham ajena paitṛkaṃ vinayenāsya navaṃ ca yauvanam // Ragh_8.6 //",
  "GK19kragh_pu:1176": "sadayaṃ bubhuje mahābhujaḥ sahasodvegam iyaṃ vrajed iti /",
  "GK19kragh_pu:1177": "aciropanatāṃ sa medinīṃ navapāṇigrahaṇāṃ vadhūm iva // Ragh_8.7 //",
  "GK19kragh_pu:1178": "aham eva mato mahīpater iti sarvaḥ prakṛtiṣv acintayat /",
  "GK19kragh_pu:1179": "udadher iva nimagāśateṣv abhavan nāsya vimānanā kvacit // Ragh_8.8 //",
  "GK19kragh_pu:1180": "na kharo na ca bhūyasā mṛduḥ pavamānaḥ pṛthivīruhān iva /",
  "GK19kragh_pu:1181": "sa puraskṛtamadhyamakramo namayām āsa nṛpān anuddharan // Ragh_8.9 //",
  "GK19kragh_pu:1182": "atha vīksya raghuḥ pratiṣṭhitaṃ prakṛtiṣv ātmajam ātmavat tayā /",
  "GK19kragh_pu:1183": "viṣayeṣu vināśadharmasu tridivasteṣv api niḥspṛho 'bhavat // Ragh_8.10 //",
  "GK19kragh_pu:1184": "guṇavatsutaropitaśriyaḥ pariṇāme hi dilīpavaṃśajāḥ /",
  "GK19kragh_pu:1185": "padavīṃ taruvalkavāsasāṃ prayatāḥ saṃyamināṃ prapedire // Ragh_8.11 //",
  "GK19kragh_pu:1186": "tam araṇyasamāśrayonmukhaṃ śirasā veṣṭanaśobhinā sutaḥ /",
  "GK19kragh_pu:1187": "pitaraṃ praṇipatya pādayor aparityāgam ayācatātmanaḥ // Ragh_8.12 //",
  "GK19kragh_pu:1188": "raghur aśrumukhasya tasya tat kṛtavān īpsitam ātmajapriyaḥ /",
  "GK19kragh_pu:1189": "na tu sarpa iva tvacaṃ punaḥ pratipede vyapavarjitāṃ śriyam // Ragh_8.13 //",
  "GK19kragh_pu:1190": "sa kīlaśramam antyam āśrito nivasann āvasathe purād bahiḥ /",
  "GK19kragh_pu:1191": "samupāsyata putrabhogyayā snūṣayevāvikṛtendriyaḥ śriyā // Ragh_8.14 //",
  "GK19kragh_pu:1192": "praśamasthitapūrvapārthivaṃ kulam abhyudyata nūtaneśvaram /",
  "GK19kragh_pu:1193": "nabhasā nibhṛtendunā tulām uditārkeṇa samāruroha tat // Ragh_8.15 //",
  "GK19kragh_pu:1194": "yatipārthivaliṅgadhāriṇau dadṛśate raghurāghavau janaiḥ /",
  "GK19kragh_pu:1195": "apavargamahodayārthayor bhuvam aṃśāv iva dharmayor gatau // Ragh_8.16 //",
  "GK19kragh_pu:1196": "ajitādhigamāya mantribhir yuyuje nītiviśaradair ajaḥ /",
  "GK19kragh_pu:1197": "anapāyipadopalabdhaye raghur āptaiḥ samiyāya yogibhiḥ // Ragh_8.17 //",
  "GK19kragh_pu:1198": "samayujayta bhūpatir yuvā sacivaiḥ pratyaham arthasiddhaye /",
  "GK19kragh_pu:1199": "apunarjananopattaye prayayāḥ saṃyamibhir manīṣibhiḥ // Ragh_8.17* //",
  "GK19kragh_pu:1200": "nṛpatiḥ prakṛtīr avekṣitum vyavahārāsanam ādade yuvā /",
  "GK19kragh_pu:1201": "paricetum upāṃśu dhāraṇāṃ kuśapūtaṃ pravayās tu viṣṭaram // Ragh_8.18 //",
  "GK19kragh_pu:1202": "anuraṇjayituṃ prajāḥ prabhur vyahārāsanam ādade navaḥ /",
  "GK19kragh_pu:1203": "aparaḥ śuciviṣṭarasthitaḥ paricetuṃ yatate sma dhāraṇāḥ // Ragh_8.18* //",
  "GK19kragh_pu:1204": "anayat prabhuśaktisaṃpadā vaśam eko nṛpatīn anantarān /",
  "GK19kragh_pu:1205": "aparaḥ praṇidhānayogyayā marutaḥ pañca śarīragocarān // Ragh_8.19 //",
  "GK19kragh_pu:1206": "nayacakṣur ajo didṛkṣayā pararandhrasya tatāna maṇḍale /",
  "GK19kragh_pu:1207": "hṛdaye samaropayan manaḥ paramaṃ jyotir avekṣituṃ raghuḥ // Ragh_8.19* //",
  "GK19kragh_pu:1208": "akarod acireśvaraḥ kṣitau dviṣadārambhaphalāni bhasmasāt /",
  "GK19kragh_pu:1209": "aparo dahane svakarmaṇāṃ vavṛte jñānamayena vahninā // Ragh_8.20 //",
  "GK19kragh_pu:1210": "paṇabandhamukhān guṇān ajaḥ ṣaḍ upāyuṅkta samīkṣya tatphalam /",
  "GK19kragh_pu:1211": "raghur apy ajayad guṇatrayaṃ prakṛtisthaṃ samaloṣṭakāñcanaḥ // Ragh_8.21 //",
  "GK19kragh_pu:1212": "na navaḥ prabhur ā phalodayāt sthirakarmā virarāma karmaṇaḥ /",
  "GK19kragh_pu:1213": "na ca yogavidher navetaraḥ sthiradhīr ā paramātmadarśanāt // Ragh_8.22 //",
  "GK19kragh_pu:1214": "iti śatruṣu cendriyeṣu ca pratiṣiddhaprasareṣu jāgratau /",
  "GK19kragh_pu:1215": "prasitāv udayāpavargayor ubhayīṃ siddhim ubhāv avāpatuḥ // Ragh_8.23 //",
  "GK19kragh_pu:1216": "atha kāścid ajavyapekṣayā gamayitvā samdarśanaḥ samāḥ /",
  "GK19kragh_pu:1217": "tamasaḥ param āpad avyayaṃ puruṣaṃ yogasamādhinā raghuḥ // Ragh_8.24 //",
  "GK19kragh_pu:1218": "śutadehavisarjanaḥ pituś ciram aśrūṇi vimucya rāghavaḥ /",
  "GK19kragh_pu:1219": "vidadhe vidhim asya naiṣṭhikaṃ yatibhiḥ sārdham anagnim agnicit // Ragh_8.25 //",
  "GK19kragh_pu:1220": "akarot sa tadaurdhvadaihikaṃ pitṛbhaktyā pitṛkāryakalpavit /",
  "GK19kragh_pu:1221": "na hi tena pathā tanutyajas tanayāvarjitapiṇḍakāṅkṣiṇaḥ // Ragh_8.26 //",
  "GK19kragh_pu:1222": "sa parārdhyagater aśocyatāṃ pitur uddiśya sadarthavedibhiḥ /",
  "GK19kragh_pu:1223": "śamitādhir adhijyakārmukaḥ kṛtavān apratiśāsanaṃ jagat // Ragh_8.27 //",
  "GK19kragh_pu:1224": "kṣitir indumatī ca bhāminī patim āsādya tam agryapauruṣam /",
  "GK19kragh_pu:1225": "prathamā bahuratnasūr abhūd aparā vīram ajījanat sutam // Ragh_8.28 //",
  "GK19kragh_pu:1226": "daśarāsmiśatopamadyutiṃ yaśasā dikṣu daśav api śrutam /",
  "GK19kragh_pu:1227": "daśapūrvarathaṃ yam ākhyayā daśakaṇṭhāriguruṃ vidur budhāḥ // Ragh_8.29 //",
  "GK19kragh_pu:1228": "ṛṣidevagaṇasvadhābhujāṃ śrutayāgaprasvaiḥ sa pārthivaḥ /",
  "GK19kragh_pu:1229": "anṛṇatvam upeyivān babhau paridher mukta ivoṣṇadīdhitiḥ // Ragh_8.30 //",
  "GK19kragh_pu:1230": "balam ārtabhayopaśāntaye viduṣāṃ saṃnataye bahu śrutam /",
  "GK19kragh_pu:1231": "vasu tasya na kevalaṃ guṇavattāpi paraprayojanā // Ragh_8.31 //",
  "GK19kragh_pu:1232": "sa kadācid aveṣitaprajaḥ saha devyā vijahāra suprajāḥ /",
  "GK19kragh_pu:1233": "nagaropavane śacīsakho marutāṃ pālayiteva nandane // Ragh_8.32 //",
  "GK19kragh_pu:1234": "atha rodhasi dakṣiṇodadheḥ śrita gokarṇaniketam īśvaram /",
  "GK19kragh_pu:1235": "upavīṇayituṃ yayau raver udagāvṛttipathena nāradaḥ // Ragh_8.33 //",
  "GK19kragh_pu:1236": "kusumair grathitām apārthivaiḥ srajam ātodyaśironiveśitām /",
  "GK19kragh_pu:1237": "aharat kila tasya vegavān adhivāsaspṛhayeva mārutaḥ // Ragh_8.34 //",
  "GK19kragh_pu:1238": "bhramaraiḥ kusumānusāribhiḥ parikīrṇā parivādinī muneḥ /",
  "GK19kragh_pu:1239": "dadṛśe pavanāvalepajaṃ sṛjatī bāṣpam ivāñjanāvilam // Ragh_8.35 //",
  "GK19kragh_pu:1240": "abhibhūya vibhūtim ārtavīṃ madhugandhātiśayena vīrudhām /",
  "GK19kragh_pu:1241": "nṛpater amarasrag āpa sā dayitorustanakoṭisusthitim // Ragh_8.36 //",
  "GK19kragh_pu:1242": "kṣaṇamātrasakhīṃ sujātayoḥ stanayos tām avalokya vihalā /",
  "GK19kragh_pu:1243": "nimimīla narottamapriyā hṛtacandrā tamaseva kaumudī // Ragh_8.37 //",
  "GK19kragh_pu:1244": "vapuṣā karaṇojjhitena sā nipatantī patim apy apātayat /",
  "GK19kragh_pu:1245": "nanu tailaniṣekabindunā saha dīpārcir upaiti medinīm // Ragh_8.38 //",
  "GK19kragh_pu:1246": "samam eva narādhipena sā gurusaṃmohaviluptacetanā /",
  "GK19kragh_pu:1247": "gurusaṃmohaviluptacetanā navadīpārcir iva kṣites talam // Ragh_8.38* //",
  "GK19kragh_pu:1248": "ubhayor api pārśvavartināṃ tumu lenārtaraveṇa vejitāḥ /",
  "GK19kragh_pu:1249": "vihagāḥ kamalākarālayāḥ samaduḥkhā iva tatra cukruśuḥ // Ragh_8.39 //",
  "GK19kragh_pu:1250": "nṛpater vyajanādibhis tamo nunude sā tu tathaiva saṃsthitā /",
  "GK19kragh_pu:1251": "pratikāravidhānam āyuṣaḥ sati śeṣe hi phalāya kalpate // Ragh_8.40 //",
  "GK19kragh_pu:1252": "pratiyojayitavyavallakīsamavasthām atha sattvaviplavāt /",
  "GK19kragh_pu:1253": "sa nināya nitāntavatsalaḥ parigṛhyocitam aṅkam aṅganām // Ragh_8.41 //",
  "GK19kragh_pu:1254": "sa nināya nitāntavatsalaḥ parivṛttaprathamacchaviṃ kṣaṇāt /",
  "GK19kragh_pu:1255": "saliloddhṛtapadminīnibhāṃ dayitām aṅkam udaśulocanaḥ // Ragh_8.41* //",
  "GK19kragh_pu:1256": "sa nināya nitāntavatsalaḥ karaṇāpāyavibhinnavarṇayā /",
  "GK19kragh_pu:1257": "samalakṣyata bibhrad āvilāṃ mṛgalekhām uṣasīva candramāḥ // Ragh_8.42 //",
  "GK19kragh_pu:1258": "vilalāpa sa bāṣpagadgadaṃ sahajām apy apahāya dhīratām /",
  "GK19kragh_pu:1259": "abhitaptam ayo 'pi mārdavaṃ bhajate kaiva kathā śarīriṣu // Ragh_8.43 //",
  "GK19kragh_pu:1260": "kusumāny api gātrasaṃgamāt prabhavanty āyur apohituṃ yadi /",
  "GK19kragh_pu:1261": "na bhaviṣyati hanta sādhanaṃ kim ivānayat prahariṣyato vidheḥ // Ragh_8.44 //",
  "GK19kragh_pu:1262": "atha vā mṛdu vastu hiṃsituṃ mṛdunaivārabhate prajāntakaḥ /",
  "GK19kragh_pu:1263": "himasekavipattir atra me nalinī pūrvanidarśanaṃ matā // Ragh_8.45 //",
  "GK19kragh_pu:1264": "srag iyaṃ yadi jīvitāpahā hṛdaye kiṃ nihitā na hanti mām /",
  "GK19kragh_pu:1265": "viṣam apy amṛtaṃ kvacid bhaved amṛtaṃ vā viṣam īśvarecchayā // Ragh_8.46 //",
  "GK19kragh_pu:1266": "atha vā mama bhāgyaviplavād aśaniḥ kalpita eṣa vedhasā /",
  "GK19kragh_pu:1267": "yad anena tarur na pātitas kṣapitā tadviṭapāśritalatā // Ragh_8.47 //",
  "GK19kragh_pu:1268": "kṛtavaty asi nāvadhīraṇām aparādhhe 'pi yadā ciraṃ mayi /",
  "GK19kragh_pu:1269": "katham ekapade nirāgasaṃ janam ābhāṣyam imaṃ na manyase // Ragh_8.48 //",
  "GK19kragh_pu:1270": "dhruvam asmi śaṭhaḥ śucismite vidhitaḥ kaitavavatsalas tava /",
  "GK19kragh_pu:1271": "paralokam asaṃnivṛttaye yad anāpṛcchya gatāsi mām itaḥ // Ragh_8.49 //",
  "GK19kragh_pu:1272": "dayitāṃ yadi tāvad anvagād vinivṛttaṃ kim idaṃ tayā vinā /",
  "GK19kragh_pu:1273": "sahatāṃ hatajīvitaṃ mama prabalām ātmakṛtena vedanām // Ragh_8.50 //",
  "GK19kragh_pu:1274": "surataśramasaṃbhṛto mukhe dhriyate svedalavodgamo 'pi te /",
  "GK19kragh_pu:1275": "atha cāstamitā 'sy aho bata dhig imāṃ dehabhṛtām asāratām // Ragh_8.51 //",
  "GK19kragh_pu:1276": "surataśramavāribindavo na hi tāvad viramanti te mukhe /",
  "GK19kragh_pu:1277": "katham astamitā 'sy aho bata dhig imām dehavatām asāratām // Ragh_8.51* //",
  "GK19kragh_pu:1278": "manasāpi na vipriyaṃ mayā kṛtapūrvaṃ tava kiṃ jahāsi mām /",
  "GK19kragh_pu:1279": "nanu śabdapatiḥ kṣiter ahaṃ tvayi me bhāvanibandhanā ratiḥ // Ragh_8.52 //",
  "GK19kragh_pu:1280": "kusumotkacitān valīmataś calayan bhṛṅgarucas tavālakān /",
  "GK19kragh_pu:1281": "karabhoru karoti mārutas tvadupāvartanśaṅki me manaḥ // Ragh_8.53 //",
  "GK19kragh_pu:1282": "tad apohitum arhasi priye pratibodhena viṣādam āṣu me /",
  "GK19kragh_pu:1283": "jvalitena guhāgataṃ tamas tuhinādrer iva natam oṣadhiḥ // Ragh_8.54 //",
  "GK19kragh_pu:1284": "idam ucchvasitālakaṃ mukhaṃ viśrāntakathaṃ dunoti mām /",
  "GK19kragh_pu:1285": "niśi suptam ivaikapaṅkajaṃ viratābhyantaraṣaṭpadasvanam // Ragh_8.55 //",
  "GK19kragh_pu:1286": "śaśinaṃ punar eti śārvarī dayitā dvandvacaraṃ patatriṇam /",
  "GK19kragh_pu:1287": "iti tau virhāntarakṣamau katham atyantagatā na māṃ daheḥ // Ragh_8.56 //",
  "GK19kragh_pu:1288": "navapallavasaṃstare 'pi te mṛdu dūyeta yad aṅgam arpitam /",
  "GK19kragh_pu:1289": "tad idaṃ viṣahiṣyate kathaṃ vada vāmoru citādhirohaṇam // Ragh_8.57 //",
  "GK19kragh_pu:1290": "iyam apratibodhaśāyinīṃ raśanā tvāṃ prathamā rahaḥsakhī /",
  "GK19kragh_pu:1291": "gativibhramasāda nīravā na śucā nānumṛteva lakṣyte // Ragh_8.58 //",
  "GK19kragh_pu:1292": "kalam anyabhṛtāsu bhāṣitaṃ kalahaṃsīṣu gataṃ madālasaṃ /",
  "GK19kragh_pu:1293": "pṛṭatīṣu vilolam īkṣitaṃ pavanādhūtalatāsu vibhramaḥ // Ragh_8.59 //",
  "GK19kragh_pu:1294": "tridivotsukayāpy avekṣya māṃ nihitāḥ satyam amī guṇās tvayā /",
  "GK19kragh_pu:1295": "virahe tava me guruvyathaṃ hṛdayaṃ na tv avalambituṃ kṣamāḥ // Ragh_8.60 //",
  "GK19kragh_pu:1296": "mithunaṃ parikalpitaṃ tvayā sahakāraḥ phalinī ca nanv imau /",
  "GK19kragh_pu:1297": "avidhāya vivāhasatkriyām anayor gamyata ivy asāṃpratam // Ragh_8.61 //",
  "GK19kragh_pu:1298": "kusumaṃ kṛtadohadas tvayā yad aśoko 'yam udīrayiṣyati /",
  "GK19kragh_pu:1299": "alakābharaṇaṃ kathaṃ nu tat tava neṣyāmi nivāpalālyatām // Ragh_8.62 //",
  "GK19kragh_pu:1300": "smarateva saśabdanūpuraṃ caraṇānugraham anyadurlabham /",
  "GK19kragh_pu:1301": "amunā kusumāśruvarṣiṇā tvam aśokena sugātri śocyase // Ragh_8.63 //",
  "GK19kragh_pu:1302": "tava niḥśvasitānukāribhir bakulair ardhacitāṃ samaṃ mayā /",
  "GK19kragh_pu:1303": "asamāpya vilāsamekhalāṃ kim idaṃ kiṃnarakaṇṭhi supyate // Ragh_8.64 //",
  "GK19kragh_pu:1304": "samaduḥkhasukhaḥ sakhījanaḥ pratipaccandranibho 'yam ātmajaḥ /",
  "GK19kragh_pu:1305": "aham ekarasas tathāpi te vyavasāyaḥ pratipattiniṣṭhuraḥ // Ragh_8.65 //",
  "GK19kragh_pu:1306": "dhṛtir astamitā ratiś cyutā virataṃ geyam ṛtur nirutsavaḥ /",
  "GK19kragh_pu:1307": "gatam ābharaṇaprayojanaṃ pariśūnyaṃ śayanīyam adya me // Ragh_8.66 //",
  "GK19kragh_pu:1308": "gṛhiṇī sacivaḥ sakhī mithaḥ priyaśiṣyā lalite kalāvidhau /",
  "GK19kragh_pu:1309": "karuṇāvimukhena mṛtyunā haratā tvāṃ vada kiṃ na me hṛtam // Ragh_8.67 //",
  "GK19kragh_pu:1310": "madirākṣi madānanārpitaṃ madhu pītvā rasavat kathaṃ nu me /",
  "GK19kragh_pu:1311": "anupāsyasi bāṣpadūṣitaṃ paralokopanataṃ jalāñjalim // Ragh_8.68 //",
  "GK19kragh_pu:1312": "vibhave 'pi sati tvayā vinā sukham etāvad ajasya gaṇyatām /",
  "GK19kragh_pu:1313": "ahṛtasya vilobhanāntarair mama sarve viṣayās tadāśrayāḥ // Ragh_8.69 //",
  "GK19kragh_pu:1314": "vilapann iti kosalādhipaḥ karuṇārthagrathitaṃ priyāṃ prati /",
  "GK19kragh_pu:1315": "akarot pṛthivīruhān api srutaśākhārasabhāṣpadurdinān // Ragh_8.70 //",
  "GK19kragh_pu:1316": "atha tasya kathaṃcid aṅkataḥ svajanas tām apanīya sundarīṃ /",
  "GK19kragh_pu:1317": "visasarja kṛtāntyamaṇḍanām analāy' āgurucandanadihase // Ragh_8.71 //",
  "GK19kragh_pu:1318": "pramadām anu saṃsthitaḥ śucā nṛpatiḥ sann iti vācyadarśanāt /",
  "GK19kragh_pu:1319": "na cakāra śarīram agnisāt saha devyā na tu jīvitāśayā // Ragh_8.72 //",
  "GK19kragh_pu:1320": "atha tena daśāhataḥ pare guṇaśeṣāṃ upadiṣya gehinīm /",
  "GK19kragh_pu:1321": "viduṣā vidhayo maharddhayaḥ pura evopavane samāpitāḥ // Ragh_8.73 //",
  "GK19kragh_pu:1322": "sa viveśa purīṃ tayā vinā kṣaṇadāpāyaśaśāṅkadarśanaḥ /",
  "GK19kragh_pu:1323": "parivāham ivāvalokayan svaśucaḥ pauravadhūmukhāśruṣu // Ragh_8.74 //",
  "GK19kragh_pu:1324": "atha taṃ savanāya diṣitaḥ praṇidhānād gurur āśramasthitaḥ /",
  "GK19kragh_pu:1325": "abhiṣaṅgajaḍaṃ vijajñivān iti śiṣyeṇa kilānvabodhayat // Ragh_8.75 //",
  "GK19kragh_pu:1326": "asamāptavidhir yato munis tava vidvān api tāpakāraṇam /",
  "GK19kragh_pu:1327": "na bhavantam upasthitaḥ svayaṃ prakṛtau sthāpayituṃ kṛtasthitiḥ // Ragh_8.76 //",
  "GK19kragh_pu:1328": "mayi tasya suvṛtta vartate laghusaṃdeśapadā sarasvatī /",
  "GK19kragh_pu:1329": "śṛṇu viśrutasattvasāra tāṃ hṛdi cainām upadhātum arhasi // Ragh_8.77 //",
  "GK19kragh_pu:1330": "puruṣasya padeṣv ajanmanaḥ samatītaṃ ca bhavac ca bhāvi ca /",
  "GK19kragh_pu:1331": "sa hi niṣpratighena cakṣuṣā tritayaṃ jñānamayena paśyati // Ragh_8.78 //",
  "GK19kragh_pu:1332": "carataḥ kila duścaraṃ tapas tṛṇabindoḥ pariśaṅkitaḥ purā /",
  "GK19kragh_pu:1333": "prajighāya samādhibedinīṃ harir asmai hariṇīṃ surāṅganām // Ragh_8.79 //",
  "GK19kragh_pu:1334": "sa tapaḥpratibandhamanyunā pramukhāviṣkṛtacāruvibhramām /",
  "GK19kragh_pu:1335": "aśapad bhava mānuṣīti tāṃ śamavelāpralayormiṇā muniḥ // Ragh_8.80 //",
  "GK19kragh_pu:1336": "bhagavan paravān ayaṃ janaḥ pratikūlācaritaṃ kṣamasva me /",
  "GK19kragh_pu:1337": "iti copanatāṃ kṣitipṛśaṃ vivaśā śāpanivṛttikāraṇam // Ragh_8.81 //",
  "GK19kragh_pu:1338": "krathakaiśikavaṃśasaṃbhavā tava bhūtvā mahiṣī cirāya sā /",
  "GK19kragh_pu:1339": "upalabdhavatī divaś cyutaṃ vivaśā śāpanivṛttikāraṇam // Ragh_8.82 //",
  "GK19kragh_pu:1340": "tad alaṃ tadapāyacintayā vipad utpattimatām upasthitā /",
  "GK19kragh_pu:1341": "vasudheyam avekṣyatāṃ tvayā vasumatyā hi nṛpāḥ kalatriṇaḥ // Ragh_8.83 //",
  "GK19kragh_pu:1342": "udaye madavācyam ujjhatā śrutam āviṣkṛtam ātmavattayā /",
  "GK19kragh_pu:1343": "manasas tad upasthite jvare punar aklībatayā prakāśyatāṃ // Ragh_8.84 //",
  "GK19kragh_pu:1344": "rudatā kuta eva sā punar bhavatā nānumṛtāpi labhyate /",
  "GK19kragh_pu:1345": "paralokajuṣāṃ svakarmabhir gatayo bhinnapathā hi dehinām // Ragh_8.85 //",
  "GK19kragh_pu:1346": "ruditena na sā nivartate nṛpa tat tāvad anrthakaṃ tava /",
  "GK19kragh_pu:1347": "na bhavān anusaṃsthito 'pi tāṃ labhate karmavaśā hi dehinaḥ // Ragh_8.85* //",
  "GK19kragh_pu:1348": "apaśokamanāḥ kuṭumbinīm anugṛhṇīṣva nivāpadattibhiḥ /",
  "GK19kragh_pu:1349": "svajanāśru kilātrisaṃtataṃ dahati pretam iti pracakṣate // Ragh_8.86 //",
  "GK19kragh_pu:1350": "maraṇaṃ prakṛtiḥ śarīriṇāṃ vikṛtir jīvitam ucyate budhaiḥ /",
  "GK19kragh_pu:1351": "kṣaṇam apy avatiṣṭhate śvasan yadi jantur nanu lābhavān asau // Ragh_8.87 //",
  "GK19kragh_pu:1352": "avagacchati mūḍhacetanaḥ priyanāśaṃ hṛdi śalyam arpitam /",
  "GK19kragh_pu:1353": "sthiradhīs tu tad eva manyate kuśaladvāratayā samuddhṛtam // Ragh_8.88 //",
  "GK19kragh_pu:1354": "avagacchati mūḍhacetanaḥ śruta dhṛtasaṃyogaviparyayau yadā /",
  "GK19kragh_pu:1355": "virahaḥ kim ivānutāpayed vada bāhyair viṣayair vipaścitam // Ragh_8.89 //",
  "GK19kragh_pu:1356": "na pṛthagjanavac chuco vaśaṃ vaśinām uttama gantum arhasi /",
  "GK19kragh_pu:1357": "drumasānumatāṃ kim antaraṃ yadi vāyau dvitaye 'pi te calāḥ // Ragh_8.90 //",
  "GK19kragh_pu:1358": "sa tatheti vinetur udāramateḥ pratigṛhya vaco visasarja munim /",
  "GK19kragh_pu:1359": "tad alabdhapadaṃ hṛdi śokaghane pratiyātam ivāntikam asya guroḥ // Ragh_8.91 //",
  "GK19kragh_pu:1360": "tenāṣṭau parigamitāḥ samāḥ kathaṃcid bālatvād avitathasūnṛtena sūnoḥ /",
  "GK19kragh_pu:1361": "sādṛśyapratikṛtidarśanaiḥ priyāyāḥ svapneṣu kṣaṇikasamāgamtosavaiś ca // Ragh_8.92 //",
  "GK19kragh_pu:1362": "tasya prasahya hṛdayaṃ kila śokaśaṅkuḥ plakṣapraroha iva saudhatalaṃ bibheda /",
  "GK19kragh_pu:1363": "prāṇāntahetum api taṃ bhiṣajām asādhyaṃ lābhaṃ priyānugamane tvarayā sa mene // Ragh_8.93 //",
  "GK19kragh_pu:1364": "samyagvinītam atha varmaharaṃ kumāram ādiśya rakṣaṇavidhau vidhivat prajānām /",
  "GK19kragh_pu:1365": "rogopasṛṣṭatanudurvasatiṃ mumukṣuḥ prāyopaveśanamatir nṛpatir babhūva // Ragh_8.94 //",
  "GK19kragh_pu:1366": "tīrthe toyavyatikarabhave jahnukanyāsaryvor dehatyāgād amaragaṇanālekhyam āsādya sadyaḥ /",
  "GK19kragh_pu:1367": "pūrvākārādhikatararucā saṃgataḥ kāntayāsau līlāgāreṣv aramata punar nandanābhyantareṣu // Ragh_8.95 //",
  "GK19kragh_pu:1368": "_______________________________________________________________________________",
  "GK19kragh_pu:1369": "pitur anantaram uttarkosalān samadhigamya samādhijitendriyaḥ /",
  "GK19kragh_pu:1370": "daśarathaḥ praśaśāsa mahāratho yamavatām avatāṃ ca dhuri sthitaḥ // Ragh_9.1 //",
  "GK19kragh_pu:1371": "adhigataṃ vidhivad yad apālayat prakṛtimaṇḍalam ātmakulocitam /",
  "GK19kragh_pu:1372": "abhavad asya tato guṇavattaraṃ sanagaraṃ nagarandhrakaraujasaḥ // Ragh_9.2 //",
  "GK19kragh_pu:1373": "ubhayam eva vadanti manīṣiṇaḥ samayavarṣitayā kṛtakarmaṇām /",
  "GK19kragh_pu:1374": "valaniṣūdanam arthpatiṃ ca taṃ śramanudaṃ manudaṇḍaharānvayam // Ragh_9.3 //",
  "GK19kragh_pu:1375": "janapade na gadaḥ padam ādadhāv abhibhavaḥ kuta eva sapatnajaḥ /",
  "GK19kragh_pu:1376": "kṣitir abhūt phalavaty ajanandane śamarate 'maratejasi pārthive // Ragh_9.4 //",
  "GK19kragh_pu:1377": "daśadigantajitā raghuṇā yathā śriyam apuṣyad ajena tataḥ param /",
  "GK19kragh_pu:1378": "tam adhigamya tathaiva punar babhau na na mahī 'nam ahīnaparākramam // Ragh_9.5 //",
  "GK19kragh_pu:1379": "samatayā vasuvṛṭivisarjanair niyamanād asatāṃ ca narādhipaḥ /",
  "GK19kragh_pu:1380": "anuyayau yamapuṇyajaneśvarau savaruṇāv aruṇāgrasaraṃ rucā // Ragh_9.6 //",
  "GK19kragh_pu:1381": "na mṛgayābhiratir na durodaraṃ na ca śaśipratimābharaṇaṃ madhu /",
  "GK19kragh_pu:1382": "tam udayāya na vā navayauvanā priyatamā yatamānam apāharā // Ragh_9.7 //",
  "GK19kragh_pu:1383": "na kṛpaṇā prabhavaty api vāsave na vitathā parihāsakathāsv api /",
  "GK19kragh_pu:1384": "na ca sapatnajaneṣv api tena vāg aparuṣā paruṣākṣaram īritā // Ragh_9.8 //",
  "GK19kragh_pu:1385": "udayam astamayaṃ ca raghūdvahād ubhayam ānaśire vasudhādhipāḥ /",
  "GK19kragh_pu:1386": "sa hi nideśam alaṅghayatām abhūt suhṛd ayohṛdayaḥ pratigarjatām // Ragh_9.9 //",
  "GK19kragh_pu:1387": "ajayad ekarathena sa medinīm udadhinemim adhijyaśarāsanaḥ /",
  "GK19kragh_pu:1388": "jayam aghoṣayad asya tu kevalaṃ gajavatī javatīrahayā camūḥ // Ragh_9.10 //",
  "GK19kragh_pu:1389": "jaghananirviṣayīkṛtamekhalān anucitāśruviluptaviśeṣakān /",
  "GK19kragh_pu:1390": "sa ripudāragaṇān akarod balād analakān alakādhipavikramaḥ // Ragh_9.10* //",
  "GK19kragh_pu:1391": "avanim ekarathena varūthinā jitavataḥ kila tasya dhanurbhṛtaḥ /",
  "GK19kragh_pu:1392": "vijayadundubhitāṃ yayur arṇavā ghanaravā naravāhanasaṃpadaḥ // Ragh_9.11 //",
  "GK19kragh_pu:1393": "śamitapakṣabalaḥ śitakoṭinā śikhariṇāṃ kuliśena puraṃdaraḥ /",
  "GK19kragh_pu:1394": "sa sāravṛṣṭimucā dhanuṣā dviṣāṃ svanavatā navatāmarasānanaḥ // Ragh_9.12 //",
  "GK19kragh_pu:1395": "sphuritakoṭisahasramarīcinā samacinot kuliśena harir yaśaḥ /",
  "GK19kragh_pu:1396": "sa dhanuṣā yudhi sāyakavarṣiṇā svanavatā navatāmarasānanaḥ // Ragh_9.12* //",
  "GK19kragh_pu:1397": "caraṇayor nakharāgasamṛddhibhir mukuṭaratnamarīcibhir aspṛśan /",
  "GK19kragh_pu:1398": "sa dhanuṣā yudhi sāyakavarṣiṇā śatamakhaṃ tam akhaṇḍitapauruṣam // Ragh_9.13 //",
  "GK19kragh_pu:1399": "nivavṛte sa mahārṇavarodhasaḥ sacivakāritabālasutāñjalīn /",
  "GK19kragh_pu:1400": "samanukampya sapatnaparigrahān analakān alakānavamāṃ purīm // Ragh_9.14 //",
  "GK19kragh_pu:1401": "upagato 'pi ca maṇḍalanābhitām anuditānyasitātapavāraṇaḥ /",
  "GK19kragh_pu:1402": "ajitam asti nṛpāspadam ity abhūd analaso 'nalasomasamadyutiḥ // Ragh_9.15 //",
  "GK19kragh_pu:1403": "kratuṣu tena visarjitamaulinā bhujasamāhṛtadigvasunā kṛtāḥ /",
  "GK19kragh_pu:1404": "kanakayūpasamucchrayaśobhino vitamasā tamasārasyūtaṭāḥ // Ragh_9.16 //",
  "GK19kragh_pu:1405": "ajinadaṇḍabhṛtaṃ kuśamekhalāṃ yatagiraṃ mṛgaśṛṅgaparigrahām /",
  "GK19kragh_pu:1406": "adhivasaṃs tanum adhvaradīkṣitām asambhāsam abhāsayad īśvaraḥ // Ragh_9.17 //",
  "GK19kragh_pu:1407": "avabhṛtaprayato niyatendriyaḥ surasamājasamākramaṇocitaḥ /",
  "GK19kragh_pu:1408": "namayati sma sa kevalam unnataṃ vanamuce namucer araye śiraḥ // Ragh_9.18 //",
  "GK19kragh_pu:1409": "tam apahāya kakutsthakulodbhavaṃ puruṣam ātmabhuvaṃ ca pativratā /",
  "GK19kragh_pu:1410": "nṛpatim anyam asevata devatā sakamalā kam alāghavam arthiṣu // Ragh_9.19 //",
  "GK19kragh_pu:1411": "sa kila saṃyugamūrdhni sahāyatāṃ maghavataḥ pratipadya mahārathaḥ /",
  "GK19kragh_pu:1412": "svabhujavīryam agāpayad ucchritaṃ suravadhūr avadhūtabhayāḥ śaraiḥ // Ragh_9.20 //",
  "GK19kragh_pu:1413": "asakṛd ekarathena tarasvinā harihayāgrasareṇa dhanurbhṛtā /",
  "GK19kragh_pu:1414": "dinakarābhimukhā raṇareṇavo rurudhire rudhireṇa suradviṣām // Ragh_9.21 //",
  "GK19kragh_pu:1415": "tam alabhanta patiṃ patidevatāḥ śikhariṇāṃ iva sāgaram āpagāḥ /",
  "GK19kragh_pu:1416": "magadhakosalakekayaśasināṃ duhitaro 'hitaropitamārgaṇam // Ragh_9.22 //",
  "GK19kragh_pu:1417": "priyatamābhir asau tiṛbhir babhau tisṛbhir eva bhuvaṃ saha śaktibhiḥ /",
  "GK19kragh_pu:1418": "upagato vininīṣur iva prajā harihayo 'rihayogavicakṣaṇaḥ // Ragh_9.23 //",
  "GK19kragh_pu:1419": "atha samāvavṛte kusumair navais tam iva sevitum ekanarādhipam /",
  "GK19kragh_pu:1420": "yamakuberjaleśvaravajriṇāṃ samadhuraṃ madhur añcitavikramam // Ragh_9.24 //",
  "GK19kragh_pu:1421": "jigamiṣur dhanadādhyuṣitāṃ diśaṃ rathayujā parivartitavāhanaḥ /",
  "GK19kragh_pu:1422": "dinamukhāni ravir himanirgrahair vimalayan malayaṃ nagam atyajat // Ragh_9.25 //",
  "GK19kragh_pu:1423": "himavivarṇitacandanapallavaṃ virahayan malayādrim udaṅmukhaḥ /",
  "GK19kragh_pu:1424": "vihagayoḥ kṛpayeva śanair yayau ravir aharvirahadhruvabhedayoḥ // Ragh_9.25* //",
  "GK19kragh_pu:1425": "kusumajanma tato navapallavās tadanu ṣaṭpadakokilakūjitam /",
  "GK19kragh_pu:1426": "iti yathākramam āvirabhūn madhur drumavatīm avatīrya vanasthalīm // Ragh_9.26 //",
  "GK19kragh_pu:1427": "surabhisaṃgamajaṃ vanamālayā navapalāśam adhāryata bhaṅguram /",
  "GK19kragh_pu:1428": "ramaṇadattam ivārdranakhakṣataṃ pramadayā madayāpitalajjayā // Ragh_9.26* //",
  "GK19kragh_pu:1429": "upahitaṃ śiśirāpagamaśriyā mukulajālam aśobhata kiṃśuke /",
  "GK19kragh_pu:1430": "praṇayinīva nakhakṣatamaṇḍanaṃ pramadayā madayāpitalajjayā // Ragh_9.27 //",
  "GK19kragh_pu:1431": "parabhṛtā madanakṣatacetasāṃ priyasakhī laghuvāg iva yoṣitām /",
  "GK19kragh_pu:1432": "priyatamān akarot kalahāntare mṛduravā duravāpasamāgamān // Ragh_9.27* //",
  "GK19kragh_pu:1433": "vraṇagurupramadādharaduḥsahaṃ jaghananirviṣayīkṛtamekhalam /",
  "GK19kragh_pu:1434": "na khalu tāvad aśeṣam apohituṃ ravir alaṃ viralaṃ kṛtavān himam // Ragh_9.28 //",
  "GK19kragh_pu:1435": "viśadacandrakaraṃ sukhamārutaṃ kusumitadrumam unmadakokilam /",
  "GK19kragh_pu:1436": "tad upabhogarasaṃ himavarṣiṇaḥ param ṛtor viralaṃ kṛtavān himam // Ragh_9.28* //",
  "GK19kragh_pu:1437": "abhinayān paricetum ivodyatā malayamārutakampitapallavā /",
  "GK19kragh_pu:1438": "amadayat sahakāralatā manaḥ sakalikā kalikāmajitām api // Ragh_9.29 //",
  "GK19kragh_pu:1439": "nayaguṇopacitām iva bhūpateḥ sadupakāraphalāṃ śriyam arthinaḥ /",
  "GK19kragh_pu:1440": "abhiyayuḥ saraso madhusaṃbhṛtāṃ kamalinīm alinīrapatriṇaḥ // Ragh_9.30 //",
  "GK19kragh_pu:1441": "daśanacandrikayā vyabhāsitaṃ hasitam āsavagandhi madhor iva /",
  "GK19kragh_pu:1442": "bakulapuṣpam asevyata ṣaṭpadaiḥ śucirasaṃ cirasaṃcitam īpsubhiḥ // Ragh_9.30* //",
  "GK19kragh_pu:1443": "kusumam eva na kevalam ārtavaṃ navam aśokataroḥ smaradīpanam /",
  "GK19kragh_pu:1444": "kisalayaprasavo 'pi vilāsināṃ madayitā dayitāśravaṇārpitaḥ // Ragh_9.31 //",
  "GK19kragh_pu:1445": "viracitā madhunopavanśriyām abhinavā iva pattraviśeṣakāḥ /",
  "GK19kragh_pu:1446": "madhulihāṃ madhudānaviśāradāḥ kurabakā ravakāraṇatāṃ yayuḥ // Ragh_9.32 //",
  "GK19kragh_pu:1447": "suvadanāvadanāsavasaṃbhṛtas tadanuvādiguṇaḥ kusumodgamaḥ /",
  "GK19kragh_pu:1448": "madhukarair akaron madhulolupair bakulam ākulam āyatapaṅktibhiḥ // Ragh_9.33 //",
  "GK19kragh_pu:1449": "suvadanāvadanāsavasaṃbhṛtas tadanuvādiguṇaḥ kusumodgamaḥ /",
  "GK19kragh_pu:1450": "iti dayāta ivābhavad āyatā na rajanī rajanīśavatī madhau // Ragh_9.33* //",
  "GK19kragh_pu:1451": "prathamam anyabhṛtābhir udīritāḥ praviralā iva mugdhavadhūkathāḥ /",
  "GK19kragh_pu:1452": "surabhigandhiṣu śuśruvire giraḥ kusumitāsu mitā vanarājiṣu // Ragh_9.34 //",
  "GK19kragh_pu:1453": "śrutisukhabhramarasvanagītayaḥ kusumakomaladantaruco babhuḥ /",
  "GK19kragh_pu:1454": "upavanāntalatāḥ pavanāhataiḥ kisalayaiḥ salayair iva pāṇibhiḥ // Ragh_9.35 //",
  "GK19kragh_pu:1455": "lalitavibhramabandhavicakṣaṇaṃ surabhigandhaparājitakesaram /",
  "GK19kragh_pu:1456": "patiṣu nirviviśur madhum aṅganāḥ smarasakhaṃ rasakhaṇḍanavarjitam // Ragh_9.36 //",
  "GK19kragh_pu:1457": "tilakamastakaharmyakṛtāspadaiḥ kusumamadhvanuṣaṅgasugandhibhiḥ /",
  "GK19kragh_pu:1458": "kalam agīyata bhṛṅgavilāsināṃ smarayutair ayutair abalāsakhaiḥ // Ragh_9.36* //",
  "GK19kragh_pu:1459": "śuśubhire smitacārutarānanāḥ striya iva ślathaśiñjitamekhalāḥ /",
  "GK19kragh_pu:1460": "vikacatāmarasā gṛhadīrghikā madakalodakalolavihaṃgamāḥ // Ragh_9.37 //",
  "GK19kragh_pu:1461": "laghayati sma na patyaparādhajaṃ na sahakāratarus taruṇīdhṛtam /",
  "GK19kragh_pu:1462": "kusumito namito 'libhir unmadaiḥ smarasamādhisamādhikaroṣitam // Ragh_9.37* //",
  "GK19kragh_pu:1463": "upayayau tanutāṃ madhukhaṇḍitā himakarodayapāṇḍumukhacchaviḥ /",
  "GK19kragh_pu:1464": "sadṛśam iṣṭasamāgamanirvṛtiṃ vanitayā 'nitayā rajanīvadhūḥ // Ragh_9.38 //",
  "GK19kragh_pu:1465": "apatuṣāratayā viśadaprabhaiḥ suratarāga pariśramanodibhiḥ /",
  "GK19kragh_pu:1466": "kusumacāpam atejayad aṃśubhir himakaro makarojitaketanam // Ragh_9.39 //",
  "GK19kragh_pu:1467": "hutahutāśanadīpti vanśriyaḥ pratinidhiḥ kanakābharaṇasya yat /",
  "GK19kragh_pu:1468": "yuvatayaḥ kusumaṃ dadhur āhitaṃ tad (?) alake dalakesarapeśalam // Ragh_9.40 //",
  "GK19kragh_pu:1469": "alibhir añjanabindumaoharaiḥ kusumapaṅktinipātibhir aṅkitaḥ /",
  "GK19kragh_pu:1470": "na khalu śobahayit sma vanasthalīṃ na tilakas tilakaḥ pramadām iva // Ragh_9.41 //",
  "GK19kragh_pu:1471": "amadayan madghugandhasanāthayā kisalayādharasaṃgatayā manaḥ /",
  "GK19kragh_pu:1472": "kusumasaṃbhṭtayā navamallikā smitarucā tarucāruvilāsinī // Ragh_9.42 //",
  "GK19kragh_pu:1473": "analasānyabhṛtā 'nalasān manaḥ kamaladhūlibhṛtā maruteritā /",
  "GK19kragh_pu:1474": "kusumabhāranatādhvagayoṣitām asamaśokam aśokalatā 'karot // Ragh_9.42* //",
  "GK19kragh_pu:1475": "aruṇarāganiṣedhibhir aṃśukaiḥ śravaṇalabdhapadaiś ca yavāṅkuraiḥ /",
  "GK19kragh_pu:1476": "parabhṛtāvirutaiś ca vilāsinaḥ smarabalair abalaikarasāḥ kṛtāḥ // Ragh_9.43 //",
  "GK19kragh_pu:1477": "upacitāvayavā śucibhiḥ kaṇair alikadambakayogam upeyuṣī /",
  "GK19kragh_pu:1478": "sadṛśakāntir alakṣyata mañjarī tilakajā 'lakajālakamauktikaiḥ // Ragh_9.44 //",
  "GK19kragh_pu:1479": "dhvajapaṭaṃ madanasya dhanurbhṛtaś chavikaraṃ mukhacūrṇam ṛtuśriyaḥ /",
  "GK19kragh_pu:1480": "kusumakesarareṇum alivrajāḥ sapavanopavanotthitam anvayuḥ // Ragh_9.45 //",
  "GK19kragh_pu:1481": "anubhavan navadolam ṛtūtsavaṃ paṭur pai priyakaṇṭhajigṛkṣayā /",
  "GK19kragh_pu:1482": "anayad āsanarajjuparigrahe bhujalatāṃ jaḍatām abalājanaḥ // Ragh_9.46 //",
  "GK19kragh_pu:1483": "tyajata mānam alaṃ bata bigrahair na punar eti gataṃ caturaṃ vayaḥ /",
  "GK19kragh_pu:1484": "parabhṛtābhir itīva nivedite smaramate ramate sma vadhūjanaḥ // Ragh_9.47 //",
  "GK19kragh_pu:1485": "atha yathāsukham ārtavam utsavaṃ samanubhūya vilāsavatīsakhaḥ /",
  "GK19kragh_pu:1486": "narapatiś cakame mṛgayāratiṃ sa madhumanmadhumanmathasaṃnibhaḥ // Ragh_9.48 //",
  "GK19kragh_pu:1487": "paricayaṃ calakṣyanipātane bhayaruṣoś ca tadiṅgitabodhanam /",
  "GK19kragh_pu:1488": "śramajayāt praguṇāṃ ca karoty asau tanum ato 'numataḥ sacivair yayau // Ragh_9.49 //",
  "GK19kragh_pu:1489": "mṛgavanopagamakṣamaveṣabhṛd vipulakaṇṭhaniṣaktaśarāsanaḥ /",
  "GK19kragh_pu:1490": "gaganam aśvakhuroddhuta reṇubhir nṛsavitā savitānam ivākarot // Ragh_9.50 //",
  "GK19kragh_pu:1491": "grathitamaulir asau vanamālayā taru palāśasavarṇatanucchadaḥ /",
  "GK19kragh_pu:1492": "turagavalganacaṇcalakuṇḍalo viruruce ruruceṣṭitabhūmiṣu // Ragh_9.51 //",
  "GK19kragh_pu:1493": "tanulatāviniveśitavigrahā bhramarasaṃkramitekṣaṇavṛttayaḥ /",
  "GK19kragh_pu:1494": "dadṛṣur adhvani taṃ vanadevatāḥ sunayanaṃ nayananditakosalam // Ragh_9.52 //",
  "GK19kragh_pu:1495": "śvagaṇvāgurikaiḥ prathamāsthitaṃ vyapagatānaladasyu viveśa saḥ /",
  "GK19kragh_pu:1496": "sthiraturaṃgamabhūmi nipānavan mṛgavayogavayopacitaṃ vanam // Ragh_9.53 //",
  "GK19kragh_pu:1497": "atha nabhasya iva tridaśāyudhaṃ kanakapiṅgataḍidguṇasaṃyutam /",
  "GK19kragh_pu:1498": "dhanur radhijyam anādhir upādade naravaro ravaroṣitakesarī // Ragh_9.54 //",
  "GK19kragh_pu:1499": "tasya stanapraṇayibhir muhur eṇaśāvair vyāhanyamānahariṇīgamanaṃ purastāt /",
  "GK19kragh_pu:1500": "āvirbabhūva kuśagarbhamukhaṃ mṛgāṇāṃ yūthaṃ tadagrasaragarvitakṛṣnasāram // Ragh_9.55 //",
  "GK19kragh_pu:1501": "tat prārthitaṃ javanvājigatena rājñā tūṇīmukhoddhṛtaśareṇa viśīrṇapaṅkti /",
  "GK19kragh_pu:1502": "śyāmīcakāra vanam ākuladṛśṭipātair vateritotpaladalaprakarair ivāmbhaḥ // Ragh_9.56 //",
  "GK19kragh_pu:1503": "lakṣyīkṛtasya hariṇasya hariprabhāvaḥ prekṣya sthitāṃ sahacarīṃ vyavadhāya deham /",
  "GK19kragh_pu:1504": "ākarṇakṛṣṭam api kāmitayā sa dhanvī bāṇaṃ kṛpāmṛdhumanāḥ pratisaṃjahāra // Ragh_9.57 //",
  "GK19kragh_pu:1505": "tasyāpareṣv api mṛgeṣu śarān mumukṣoḥ karṇāntam etya bibhide nibiḍo 'pi muṣṭiḥ /",
  "GK19kragh_pu:1506": "trāsātimātracaṭulaiḥ smarayatsu netraiḥ prauḍhapriyānayanavibhramaceṣṭitāni // Ragh_9.58 //",
  "GK19kragh_pu:1507": "uttasthuṣaḥ śiśirapalvalapaṅkamadhyān mustāprarohakavalāvayavānukīrṇam /",
  "GK19kragh_pu:1508": "jagrāha sa drutavarāhakulasya mārgaṃ suvyaktam ārdrapadapaṅktibhir āyatābhiḥ // Ragh_9.59 //",
  "GK19kragh_pu:1509": "taṃ vāhanād avanatottarakāyam īṣad vidhyantam uddhatasaṭāḥ pratihantum īṣuḥ /",
  "GK19kragh_pu:1510": "nātmānam asya vividuḥ sahasā varāhā vṛkeṣu viddham iṣubhir jaghanāśrayeṣu // Ragh_9.60 //",
  "GK19kragh_pu:1511": "tenābhighātarabhasasya vikṛṣya pattrī vanyasya netravivare mahiṣasya muktaḥ /",
  "GK19kragh_pu:1512": "nirbhidya vigraham aśoṇitaliptapuṅkhas taṃ pātayāṃ prathamam āsa papāta paścāt // Ragh_9.61 //",
  "GK19kragh_pu:1513": "prāyo viṣāṇaparimoṣalaghūttamāṅgān khaḍgāṃś cakāra nṛpatir niśitaiḥ kṣurapraiḥ /",
  "GK19kragh_pu:1514": "śṛṇgaṃ sa dṛptavinayādhikṛtaḥ pareṣām abhyucchritaṃ na mamṛṣe na tu dīrgham āyuḥ // Ragh_9.62 //",
  "GK19kragh_pu:1515": "vyāghrān abhīr abhimukhopatitān guhābhyaḥ phullāsanāgraviṭapān iva vāyurugṇān /",
  "GK19kragh_pu:1516": "śikṣāviśeṣalaghuhastatayā nimeṣāt tūṇīcakāra śarapūritavaktrarandhrān // Ragh_9.63 //",
  "GK19kragh_pu:1517": "nirghātograiḥ kuñjalīnāñ jighāṃsur jyānirghoṣaiḥ kṣobhayām āsa siṃhān /",
  "GK19kragh_pu:1518": "nūnaṃ teṣām abhyasūyāparo 'bhūd vīryodagre rājaśabde mṛgeṣu // Ragh_9.64 //",
  "GK19kragh_pu:1519": "tān hatvā gajakulabaddhatīvravairān kākutsthaḥ kuṭilanakhāgralagnamuktān /",
  "GK19kragh_pu:1520": "ātmānaṃ raṇakṛtakarmaṇāṃ gajānām ānṛṇyaṃ gatam iva mārgaṇair amaṃsta // Ragh_9.65 //",
  "GK19kragh_pu:1521": "tān hatvā gajakulabaddhatīvravairān kākutsthaḥ kuṭilanakhāgralagnamuktān /",
  "GK19kragh_pu:1522": "ātmānaṃ raṇakṛtakarmaṇāṃ gajānām ānṛṇyaṃ gatam iva mārgaṇair amaṃsta // Ragh_9.65 //",
  "GK19kragh_pu:1523": "camarān paritaḥ pravartitāśvaḥ kvacid ākarṇavikṛṣṭabhallavarṣī /",
  "GK19kragh_pu:1524": "nṛpatīn iva tān viyojya sadyaḥ sitavālavyajanair jagāma śāntim // Ragh_9.66 //",
  "GK19kragh_pu:1525": "api turagasamīpād utpatantaṃ mayūraṃ na sa rucirakalāpaṃ bāṇalakṣyī cakāra /",
  "GK19kragh_pu:1526": "sapadi gatamanaskaś citramālyānukīrṇe rativigalitabandhe keśapāśe priyāyāḥ // Ragh_9.67 //",
  "GK19kragh_pu:1527": "tasya karkaśavihārsaṃbhavaṃ svedam ānanavilagnajālakam /",
  "GK19kragh_pu:1528": "ācacāma satuṣāraśīkaro bhinnapallavapuṭo vanānilaḥ // Ragh_9.68 //",
  "GK19kragh_pu:1529": "iti vismṛtānyakaraṇīyam ātmanaḥ sacivāvalambitadhuraṃ narādhipam /",
  "GK19kragh_pu:1530": "parivṛddharāgam anubhandhasevayā mṛgayā jahāra catureva kāminī // Ragh_9.69 //",
  "GK19kragh_pu:1531": "sa lalitakusumapravālaśayyāṃ jvalitamahauṣadhidīpikāsanāthām /",
  "GK19kragh_pu:1532": "narapatir ativāhayāṃ babhūva kvacid asametaparicchadas triyāmām // Ragh_9.70 //",
  "GK19kragh_pu:1533": "uṣasi sa gajayūthakarṇatālaiḥ paṭupaṭadhavanibhir vinītanidraḥ /",
  "GK19kragh_pu:1534": "aramata madhurāṇi tatra śṛṇvan vihagavikūjitabandimaṅgalāni // Ragh_9.71 //",
  "GK19kragh_pu:1535": "atha jātu ruror gṛhītavartmā vipine pārśvacarair alakṣyamāṇaḥ /",
  "GK19kragh_pu:1536": "śramaphenamucā tapasvigāḍhāṃ tamasāṃ prāpa nadīṃ turaṃgameṇa // Ragh_9.72 //",
  "GK19kragh_pu:1537": "kumbhapūraṇabhavaḥ paṭur uccair uccacāra nando 'mbhasi tasyāḥ /",
  "GK19kragh_pu:1538": "tatra sa dviradabṛṃhitaśaṅkī śabdapātinam iṣuṃ visasarja // Ragh_9.73 //",
  "GK19kragh_pu:1539": "nṛpateḥ pratiṣiddham eva tat kṛtavān paṅktiratho vilaṅghya yat /",
  "GK19kragh_pu:1540": "apathe padam arpayanti hi śrutavanto 'pi rajonimīlitāḥ // Ragh_9.74 //",
  "GK19kragh_pu:1541": "hā tāteti kranditam ākarṇya viṣaṇṇas tasyānviṣyan vetasagūḍhaṃ prabhavaṃ saḥ /",
  "GK19kragh_pu:1542": "śalyaprotaṃ prekṣya sakumbhaṃ muniputraṃ tāpād antaḥśalya ivāsīt kśitipo 'pi // Ragh_9.75 //",
  "GK19kragh_pu:1543": "tenāvatīrya turagāt prathitāngvayena pṛṣṭānvayaḥ sa jalakumbhaniṣaṇṇadehaḥ /",
  "GK19kragh_pu:1544": "tasmai dvijetaratapasvisutaṃ skhaladbhir ātmānam akṣarapadaiḥ kathayāṃ babhūva // Ragh_9.76 //",
  "GK19kragh_pu:1545": "taccoditaḥ ca tam anuddhrṛtaśalyam eva pitroḥ sakāśam avasannadṛśor nināya /",
  "GK19kragh_pu:1546": "tābhyāṃ tathāgatam upetya tam ekaputram ajñānataḥ svacaritaṃ nṛpatiḥ śaśaṃsa // Ragh_9.77 //",
  "GK19kragh_pu:1547": "tau daṃpatī bahu vilapya śiśoḥ prahartrā śalyaṃ nikhātam udahārayatām urastaḥ /",
  "GK19kragh_pu:1548": "so 'bhūt parāsur atha bhūmipatiṃ śaśāpa hastārpitair nayanvāribhir eva vṛddhaḥ // Ragh_9.78 //",
  "GK19kragh_pu:1549": "diṣṭāntam āpsyati bhavān api putraśokād ante vayasy aham iveti tam uktavantam /",
  "GK19kragh_pu:1550": "ākrāntapūrvam iva muktaviṣaṃ bhujaṃgaṃ provāca kosalapatiḥ prathamāparāddhaḥ // Ragh_9.79 //",
  "GK19kragh_pu:1551": "śāpo 'py adṛṣṭatanayānanapadmaśobhe sānugraho bhagavatā mayi pātito 'yam /",
  "GK19kragh_pu:1552": "kṛṣyāṃ dahann api khalu kṣitim indhaneddho bījaprarohajananīṃ jvalanaḥ karoti // Ragh_9.80 //",
  "GK19kragh_pu:1553": "itthaṃ gate gataghṛṇaḥ kim ayaṃ vidhattāṃ vadhyas tavety abhitite vasudhādhipena /",
  "GK19kragh_pu:1554": "edhān hutāśanavataḥ sa munir yayāce putraṃ parāsum anugantumanāḥ sadāraḥ // Ragh_9.81 //",
  "GK19kragh_pu:1555": "prātānugaḥ sapadi śāsanam asya rājā saṃpādya pātakaviluptadhṛtir nivṛttaḥ /",
  "GK19kragh_pu:1556": "antarniviṣṭapadam ātmavināśahetuṃ śāpaṃ dadhaj jvalanam aurvam ivāmburāśiḥ // Ragh_9.82 //",
  "GK19kragh_pu:1557": "tadartham arthajñagate gatatrapaḥ kim eṣa te vadhyajano 'nusiṣṭhatu /",
  "GK19kragh_pu:1558": "sa vahnisaṃskāram ayācatātmanaḥ sadārasūnor vidadhe ca tan nṛpaḥ // Ragh_9.82A //",
  "GK19kragh_pu:1559": "sameyivān raghuvṛṣabhaḥ svasainikaiḥ svamandiraṃ śithiladhṛtir nivartitaḥ /",
  "GK19kragh_pu:1560": "manogataṃ guruṃ ṛṣiśāpam udvahan kṣayānalaṃ jaladhir ivāntakāspadam // Ragh_9.82B //",
  "GK19kragh_pu:1561": "_______________________________________________________________________________",
  "GK19kragh_pu:1562": "pṛthivīṃ śāsatas tasya pākaśāsanatejasaḥ /",
  "GK19kragh_pu:1563": "kiṃcidūnam anūnarddheḥ śaradām ayutaṃ yayau // Ragh_10.1 //",
  "GK19kragh_pu:1564": "na copalebhe pūrveṣām ṛṇanirmokṣasādhanam /",
  "GK19kragh_pu:1565": "sutābhidhānaṃ sa jyotiḥ śaradām ayutaṃ yayau // Ragh_10.2 //",
  "GK19kragh_pu:1566": "manor vaṃśaś ciraṃ tasminn anabhivyaktasaṃtatiḥ /",
  "GK19kragh_pu:1567": "nimajjya punar utthāsyan nadaḥ śoṇa ivābhavat // Ragh_10.2* //",
  "GK19kragh_pu:1568": "atiṣṭhat pratyayāpekṣasaṃtatiḥ sa ciraṃ nṛpaḥ /",
  "GK19kragh_pu:1569": "prāṅ manthād anabhivyaktaratnotpattir ivārṇavaḥ // Ragh_10.3 //",
  "GK19kragh_pu:1570": "ṛṣyaśṛṅgādayas tasya santaḥ saṃtānakāṅkṣiṇaḥ /",
  "GK19kragh_pu:1571": "ārebhire jitātmānaḥ putrīyām iṣṭim ṛtvijaḥ // Ragh_10.4 //",
  "GK19kragh_pu:1572": "tasminn avasare devāḥ paulastyopaplutā harim /",
  "GK19kragh_pu:1573": "abhijagmur nidāghārtāś chāyāvṛkṣam ivādhvagāḥ // Ragh_10.5 //",
  "GK19kragh_pu:1574": "te ca prāpur udanvataṃ bubudhe cādipūruṣaḥ /",
  "GK19kragh_pu:1575": "avyākṣepo bhaviṣyantyāḥ kāryasiddher hi lakṣaṇam // Ragh_10.6 //",
  "GK19kragh_pu:1576": "bhogibhogādanāsīnaṃ dadṛśus taṃ divaukasaḥ /",
  "GK19kragh_pu:1577": "tatphaṇāmaṇḍalodarcirmaṇidyotitavigraham // Ragh_10.7 //",
  "GK19kragh_pu:1578": "śriyaḥ padmaniṣaṇṇāyāḥ kṣaumāntaritamekhale /",
  "GK19kragh_pu:1579": "aṅke nikṣiptacaraṇam āstīrṇakarapallave // Ragh_10.8 //",
  "GK19kragh_pu:1580": "prabuddhapuṇḍarīkākṣaṃ bālātapanibhāṃśukam /",
  "GK19kragh_pu:1581": "divasaṃ śāradam iva prārambhasukhadarśanam // Ragh_10.9 //",
  "GK19kragh_pu:1582": "prabhānuliptaśrīvatsaṃ lakṣmīvibhramadarpaṇam /",
  "GK19kragh_pu:1583": "kautsubhākhyam apāṃ sāraṃ bibhrāṇaṃ bṛhatorasā // Ragh_10.10 //",
  "GK19kragh_pu:1584": "bāhubhir viṭapākārair divyābharaṇabhūṣitaiḥ /",
  "GK19kragh_pu:1585": "āvirbhūtam apāṃ madhye pārijātam ivāparam // Ragh_10.11 //",
  "GK19kragh_pu:1586": "daityastrīgaṇḍalekhānāṃ madarāgavilopibhiḥ /",
  "GK19kragh_pu:1587": "hetibhiś cetanāvadbhir udīritajayasvanam // Ragh_10.12 //",
  "GK19kragh_pu:1588": "muktaśeṣavirodhena kuliśavraṇalakṣmaṇā /",
  "GK19kragh_pu:1589": "upasthitaṃ prāñjalinā vinītena garutmatā // Ragh_10.13 //",
  "GK19kragh_pu:1590": "yoganidrāntaviśadaiḥ pāvanair avalokanaiḥ /",
  "GK19kragh_pu:1591": "bhṛgvādīn anugṛhṇantaṃ saukha śāyanikān ṛṣīn // Ragh_10.14 //",
  "GK19kragh_pu:1592": "praṇipatya surās tasmai śamayitre suradviṣām /",
  "GK19kragh_pu:1593": "athainaṃ tuṣṭuvuḥ stutyam avāṅmanasagocaram // Ragh_10.15 //",
  "GK19kragh_pu:1594": "namo viśvasṛje pūrvaṃ viśvaṃ tadanu bibhrate /",
  "GK19kragh_pu:1595": "atha viśvasya saṃhartre tubhyaṃ tredhāsthitātmane // Ragh_10.16 //",
  "GK19kragh_pu:1596": "rasāntarāṇy ekarasaṃ yathā divyaṃ payo 'śnute /",
  "GK19kragh_pu:1597": "deśe deśe guṇeṣv evam avasthās tvam avikriyaḥ // Ragh_10.17 //",
  "GK19kragh_pu:1598": "ameyo mitalokas tvam anarthī prārthanāvahaḥ /",
  "GK19kragh_pu:1599": "ajito jiṣṇur atyantam avyakto vyaktakāraṇam // Ragh_10.18 //",
  "GK19kragh_pu:1600": "ekaḥ kāraṇatas tāṃ tām avasthāṃ pratipadyase /",
  "GK19kragh_pu:1601": "nānātvaṃ rāgasaṃyogāt sphaṭikasy'eva te smṛtam // Ragh_10.19 //",
  "GK19kragh_pu:1602": "hṛdayastham anāsannam akāmaṃ tvāṃ tapasvinam /",
  "GK19kragh_pu:1603": "dayālum anaghaspṛṣṭaṃ purāṇam ajaraṃ viduḥ // Ragh_10.20 //",
  "GK19kragh_pu:1604": "sarvajñas tvam avijñātaḥ sarvayonis tvam ātmabhūḥ /",
  "GK19kragh_pu:1605": "sarvaprabhur anīśas tvam ekas tvaṃ sarvarūpabhāk // Ragh_10.21 //",
  "GK19kragh_pu:1606": "saptasāmopagītaṃ tvāṃ saptārṇavajaleśayam /",
  "GK19kragh_pu:1607": "saptārcirmukham ācakhyuḥ saptalokaikasaṃśrayam // Ragh_10.22 //",
  "GK19kragh_pu:1608": "caturvargaphalaṃ jñānaṃ kālāvasthā caturyugā /",
  "GK19kragh_pu:1609": "caturvarṇamayo lokas tvattaḥ sarvaṃ caturmukhāt // Ragh_10.23 //",
  "GK19kragh_pu:1610": "abhyāsanigṛhītena manasā hṛdayāśrayam /",
  "GK19kragh_pu:1611": "jyotirmayaṃ vicinvanti yoginas tvāṃ vimuktaye // Ragh_10.24 //",
  "GK19kragh_pu:1612": "ajasya gṛhṇato janma nirīhasya hatadviṣaḥ /",
  "GK19kragh_pu:1613": "svapato jāgarūkasya yāthātmyaṃ veda kas tava // Ragh_10.25 //",
  "GK19kragh_pu:1614": "śabdādīn viṣayān bhoktuṃ carituṃ duścaraṃ tapaḥ /",
  "GK19kragh_pu:1615": "paryāpto 'si prajāḥ pātum audāsīnyena vartitum // Ragh_10.26 //",
  "GK19kragh_pu:1616": "bahudhāpy āgamair bhinnāḥ panthānaḥ siddhihetavaḥ /",
  "GK19kragh_pu:1617": "tvayy eva nipatanty oghā jāhnavīyā ivārṇave // Ragh_10.27 //",
  "GK19kragh_pu:1618": "tvayy āveśitacittānāṃ tvatsamarpitakarmaṇām /",
  "GK19kragh_pu:1619": "gatis tvaṃ vītarāgāṇām abhūyaḥsaṃnivṛttaye // Ragh_10.28 //",
  "GK19kragh_pu:1620": "pratyakṣo 'py aparicchedyo mahyādir mahimā tava /",
  "GK19kragh_pu:1621": "āptavāganumānābhyāṃ sādhyaṃ tvāṃ prati kā kathā // Ragh_10.29 //",
  "GK19kragh_pu:1622": "kevalaṃ smaraṇenaiva punāsi puruṣaṃ yataḥ /",
  "GK19kragh_pu:1623": "anena vṛttayaḥ śeṣā niveditaphalās tvayi // Ragh_10.30 //",
  "GK19kragh_pu:1624": "udadher iva ratnāni tejāṃsīva vivasvataḥ /",
  "GK19kragh_pu:1625": "stutibhyo vyatiricyante dūreṇa caritāni te // Ragh_10.31 //",
  "GK19kragh_pu:1626": "anavāptam avāptavyaṃ na te kiṃcana vidyate /",
  "GK19kragh_pu:1627": "lokānugraha evaiko hetus te janmakaramaṇoḥ // Ragh_10.32 //",
  "GK19kragh_pu:1628": "mahimānaṃ yad utkīrtya tava saṃhriyate vacaḥ /",
  "GK19kragh_pu:1629": "śrameṇa tad aśaktyā vā na guṇānām iyattayā // Ragh_10.33 //",
  "GK19kragh_pu:1630": "iti prasādayām āsus tava saṃhriyate vacaḥ /",
  "GK19kragh_pu:1631": "bhūtārthavyāhṛtiḥ sā hi na stutiḥ parameṣṭhinaḥ // Ragh_10.34 //",
  "GK19kragh_pu:1632": "tasmai kuśalasaṃpraśnavyañjitaprītaye surāḥ /",
  "GK19kragh_pu:1633": "bhayam apralayodvelād ācakhyur nairṛtodadheḥ // Ragh_10.35 //",
  "GK19kragh_pu:1634": "atha velāsamāsannaśailarandhrānunādinā /",
  "GK19kragh_pu:1635": "svareṇovāca bhagavān paribhūtārṇavadhvaniḥ // Ragh_10.36 //",
  "GK19kragh_pu:1636": "purāṇasya kaves tasya varṇasthānasamīritā /",
  "GK19kragh_pu:1637": "babhūva kṛtasaṃskārā caritārthaiva bhāratī // Ragh_10.37 //",
  "GK19kragh_pu:1638": "babhau sa daśanajyotsnā sā vibhor vadanodgatā /",
  "GK19kragh_pu:1639": "niryātaśeṣā caraṇād gaṅgevordhvapravartinī // Ragh_10.38 //",
  "GK19kragh_pu:1640": "jāne vo rakṣasākrāntāv anubhāvaparākramau /",
  "GK19kragh_pu:1641": "aṅgināṃ tamasevobhau guṇau prathmamadhyamau // Ragh_10.39 //",
  "GK19kragh_pu:1642": "viditaṃ tapyamānaṃ ca tena me bhuvantrayam /",
  "GK19kragh_pu:1643": "akāmopanateneva sādhor hṛdayam enasā // Ragh_10.40 //",
  "GK19kragh_pu:1644": "kāryeṣu caikakāryatvād abhyarthyo 'smi na vajriṇā /",
  "GK19kragh_pu:1645": "svayam eva hi vāto 'gneḥ sārathyaṃ pratipadyate // Ragh_10.41 //",
  "GK19kragh_pu:1646": "svāsidhārāparihṛtaḥ kāmaṃ cakrasya tena me /",
  "GK19kragh_pu:1647": "sthāpito daśamo mūrdhā lavyāṃśa iva rakṣasā // Ragh_10.42 //",
  "GK19kragh_pu:1648": "sraṣṭur varātisargāt tu mayā tasya durātmanaḥ /",
  "GK19kragh_pu:1649": "atyārūḍhaṃ ripoḥ soḍhaṃ candaneva bhoginaḥ // Ragh_10.43 //",
  "GK19kragh_pu:1650": "dhātāraṃ tapasā prītaṃ yayāce sa hi rākṣasaḥ /",
  "GK19kragh_pu:1651": "daivāt sargād avadhyatvaṃ martyeṣv āsthāparāṅmukhaḥ // Ragh_10.44 //",
  "GK19kragh_pu:1652": "so 'haṃ dāśarathir bhūtvā raṇabhūmer balikṣamam /",
  "GK19kragh_pu:1653": "kariṣyāmi śarais tīkṣṇais tacchiraḥkamaloccayam // Ragh_10.45 //",
  "GK19kragh_pu:1654": "acirād vajvabhir bhāgaṃ kalpitaṃ vidhivat punaḥ /",
  "GK19kragh_pu:1655": "māyāvibhir anālīḍham ādāsyadhve miśācaraiḥ // Ragh_10.46 //",
  "GK19kragh_pu:1656": "vaimānikāḥ puṇyakṛtas tyajantu marutāṃ pathi /",
  "GK19kragh_pu:1657": "puṣpakālokasaṃkṣobhaṃ meghāvaraṇatatparāḥ // Ragh_10.47 //",
  "GK19kragh_pu:1658": "moṣyadhve svargabandīnāṃ veṇībandhān adūṣitān /",
  "GK19kragh_pu:1659": "śāpayantritapaulastyabalātkārakacagrahaiḥ // Ragh_10.48 //",
  "GK19kragh_pu:1660": "rāvaṇāvagrahaklāntam iti vāgamṛtena saḥ /",
  "GK19kragh_pu:1661": "abhivṛṣya marutsasyaṃ kṛṣṇameghas tirodadhe // Ragh_10.49 //",
  "GK19kragh_pu:1662": "puruhūtaprabhṛtayaḥ surakāryodyataṃ surāḥ /",
  "GK19kragh_pu:1663": "aṃśair anuyayur viṣṇuṃ puṣpair vāyum iva drumāḥ // Ragh_10.50 //",
  "GK19kragh_pu:1664": "atha tasya viśāṃpatyur ante kāmyasya karmaṇaḥ /",
  "GK19kragh_pu:1665": "puruṣaḥ prababhūvāgner vismayena sahartvijām // Ragh_10.51 //",
  "GK19kragh_pu:1666": "hemapātragataṃ dorbhyām ādadhānaḥ payaścarum /",
  "GK19kragh_pu:1667": "anupraveśād ādyasya puṃsas tenāpi durvaham // Ragh_10.52 //",
  "GK19kragh_pu:1668": "prājāpatyopanītaṃ tad (?) annaṃ pratyagrahīn nṛpaḥ /",
  "GK19kragh_pu:1669": "vṛṣeva payasāṃ sāram āviṣkṛtam udanvatā // Ragh_10.53 //",
  "GK19kragh_pu:1670": "anena kathitā rājño guṇās tasyānyadurlabhāḥ /",
  "GK19kragh_pu:1671": "prasūtiṃ cakame tasmiṃs trailokyaprabhavo 'pi yat // Ragh_10.54 //",
  "GK19kragh_pu:1672": "sa tejo vaiśnavaṃ patnyor vibheje carusaṃjñitam /",
  "GK19kragh_pu:1673": "dyāvāpṛthivyoḥ pratyagram aharpatir ivātapam // Ragh_10.55 //",
  "GK19kragh_pu:1674": "arcitā tasya kausalyā priyā kekayavaṃśajā /",
  "GK19kragh_pu:1675": "ataḥ saṃbhāvitāṃ tābhyāṃ sumitrām aicchad īśvaraḥ // Ragh_10.56 //",
  "GK19kragh_pu:1676": "te bahujñasya cittajñe patnyau patyur mahīṣitaḥ /",
  "GK19kragh_pu:1677": "caror ardhārdhabhāgābhyāṃ tām ayojayatām ubhe // Ragh_10.57 //",
  "GK19kragh_pu:1678": "sāpi praṇayavaty āsīt sapatnyor ubhayor api /",
  "GK19kragh_pu:1679": "bhramarī vāraṇasyeva madanisyandalekhayoḥ // Ragh_10.58 //",
  "GK19kragh_pu:1680": "tābhir garbhaḥ prajābhūtyai dadhre devāṃśasambhavaḥ /",
  "GK19kragh_pu:1681": "saurībhir iva nāḍībhir amṛtākhyābhir ammayaḥ // Ragh_10.59 //",
  "GK19kragh_pu:1682": "samam āpannasattvās tā rejur āpāṇḍuratviṣaḥ /",
  "GK19kragh_pu:1683": "antargataphalārambhāḥ sasyānām iva saṃpadaḥ // Ragh_10.60 //",
  "GK19kragh_pu:1684": "guptaṃ dadṛśur ātmānaṃ sarvāḥ svapneṣu vāmanaiḥ /",
  "GK19kragh_pu:1685": "jalajāsigadāśārṅgacakralāñchitamūrtibhiḥ // Ragh_10.61 //",
  "GK19kragh_pu:1686": "hemapakṣaprabhājālaṃ gagane ca vitanvatā /",
  "GK19kragh_pu:1687": "uhyante sma suparṇena vegākṛṣṭapayomucā // Ragh_10.62 //",
  "GK19kragh_pu:1688": "bibhratyā kaustubhaṃ nyāsaṃ stanāntaravilambinam /",
  "GK19kragh_pu:1689": "paryupāsyanta lakṣmyā ca padmavyajanahastayā // Ragh_10.63 //",
  "GK19kragh_pu:1690": "kṛtābhiṣekair divyāyāṃ trisrotasi ca saptabhiḥ /",
  "GK19kragh_pu:1691": "brahma rṣibhiḥ paraṃ brahma gṛṇadhbir upatasthire // Ragh_10.64 //",
  "GK19kragh_pu:1692": "tābhyas tathāvidhān svapnāñ chrutvā prīto hi pārthivaḥ /",
  "GK19kragh_pu:1693": "mene parārdhyam ātmānaṃ gurutvena jagdguroḥ // Ragh_10.65 //",
  "GK19kragh_pu:1694": "vibhaktātmā vibhus tāsām ekaḥ kuṣiṣv anekadhā /",
  "GK19kragh_pu:1695": "uvāsa pratimācandraḥ prasannānām apām iva // Ragh_10.66 //",
  "GK19kragh_pu:1696": "athāgramahiṣī rājñaḥ prasūtisamaye satī /",
  "GK19kragh_pu:1697": "putraṃ tamo'pahaṃ lebhe naktaṃ jyotir ivauṣadhiḥ // Ragh_10.67 //",
  "GK19kragh_pu:1698": "rāma ity abhirāmeṇa tenāpratima tejasā /",
  "GK19kragh_pu:1699": "nāmadheyaṃ guruś cakre jagatprathamamaṅgalam // Ragh_10.68 //",
  "GK19kragh_pu:1700": "raghuvaṃśapradīpena tenāpratima tejasā /",
  "GK19kragh_pu:1701": "rakṣāgṛhagatā dīpāḥ pratyādiṣṭa ivābhavan // Ragh_10.69 //",
  "GK19kragh_pu:1702": "śayyāgatena rāmeṇa mātā śātodarī babhau /",
  "GK19kragh_pu:1703": "saikatāmbhojabalinā jāhnavīva śaratkṛśā // Ragh_10.70 //",
  "GK19kragh_pu:1704": "kaikeyyās tanayo jajñe bharato nāma śīlavān /",
  "GK19kragh_pu:1705": "janayitrīm alaṃcakre yaḥ praśraya iva śriyam // Ragh_10.71 //",
  "GK19kragh_pu:1706": "sutau lakṣmaṇaśatrughnau sumitrā suṣuve yamau /",
  "GK19kragh_pu:1707": "samyagāgamitā vidyā prabodhavinayāv iva // Ragh_10.72 //",
  "GK19kragh_pu:1708": "nirdoṣam abhavat sarvam āviṣkṛtaguṇaṃ jagat /",
  "GK19kragh_pu:1709": "anvagād iva hi svargo gāṃ gataṃ puruṣottamam // Ragh_10.73 //",
  "GK19kragh_pu:1710": "tasyodaye caturmūrteḥ paulastyacakiteśvarāḥ /",
  "GK19kragh_pu:1711": "virajaskair nabhasvadbhir diśa ucchvasitā iva // Ragh_10.74 //",
  "GK19kragh_pu:1712": "kṛśānur apadhūmatvāt prasannatvāt prabhākaraḥ /",
  "GK19kragh_pu:1713": "rakṣiviprakṛtāv āstām apaviddhaśucāv iva // Ragh_10.75 //",
  "GK19kragh_pu:1714": "daśānanakirīṭebhyas tatkṣaṇaṃ rākṣasaśriyaḥ /",
  "GK19kragh_pu:1715": "maṇivyājena paryastāḥ pṛthivyām aśrubindavaḥ // Ragh_10.76 //",
  "GK19kragh_pu:1716": "putrajanmapraveśyānāṃ tūryāṇām tasya putriṇaḥ /",
  "GK19kragh_pu:1717": "ārambhaṃ prathamaṃ cakrur devadhundubhayo divi // Ragh_10.77 //",
  "GK19kragh_pu:1718": "saṃtānakamayī vṛṣṭir bhavane cāsya petuṣī /",
  "GK19kragh_pu:1719": "samaṅgalopacārāṇāṃ saivādiracanābhavat // Ragh_10.78 //",
  "GK19kragh_pu:1720": "kumārāḥ kṛtasaṃskārās te dhātristanya pāyinaḥ /",
  "GK19kragh_pu:1721": "ānandenāgrajeneva samaṃ vavṛdhire pituḥ // Ragh_10.79 //",
  "GK19kragh_pu:1722": "svābhāvikaṃ vinītatvaṃ teṣaṃ vinayakarmaṇā /",
  "GK19kragh_pu:1723": "mumūrcha sahajaṃ tejo haviṣeva havirbhujām // Ragh_10.80 //",
  "GK19kragh_pu:1724": "parasparāviruddhās te tad raghor anaghaṃ kulam /",
  "GK19kragh_pu:1725": "alam uddyotayām āsur devāraṇyam ivartavaḥ // Ragh_10.81 //",
  "GK19kragh_pu:1726": "samāne 'pi hi saubhrātre yathobhau rāmalakṣmaṇau /",
  "GK19kragh_pu:1727": "tathā bharataśatrughnau prītyā dvandvaṃ babhūvatuḥ // Ragh_10.82 //",
  "GK19kragh_pu:1728": "teṣāṃ dvayor dvayor aikyaṃ bibhide na kadācana /",
  "GK19kragh_pu:1729": "yathā vāyuvibhāvasvor yathā candrasamudrayoḥ // Ragh_10.83 //",
  "GK19kragh_pu:1730": "te prajānāṃ prajānāthās tejasā praśrayeṇa ca /",
  "GK19kragh_pu:1731": "mano jahrur nidāghānte śyāmābhrā divasā iva // Ragh_10.84 //",
  "GK19kragh_pu:1732": "sa caturdhā babhau vyastaḥ prasavaḥ pṛthivīpateḥ /",
  "GK19kragh_pu:1733": "dharmārthakāmamokṣāṇām avatāra ivāṅgabhāk // Ragh_10.85 //",
  "GK19kragh_pu:1734": "guṇair ārādhayām āsus te guruṃ guruvatsalāḥ /",
  "GK19kragh_pu:1735": "tam eva caturnateśaṃ ratnair iva mahārṇavāḥ // Ragh_10.86 //",
  "GK19kragh_pu:1736": "suragaja iva dantair bhagnadaityāsidhārair naya iva paṇabandhavyaktayogair upāyaiḥ /",
  "GK19kragh_pu:1737": "harir iva yugadīrghair dorbhir aṃṣais tadīyaiḥ patir avanipatīnāṃ taiś cakāśe // Ragh_10.87 //",
  "GK19kragh_pu:1738": "_______________________________________________________________________________",
  "GK19kragh_pu:1739": "kauśikena sa kila kṣitīśvaro rāmam adhvaravighātaśāntaye /",
  "GK19kragh_pu:1740": "kākapakṣadharam etya yācitas tejasāṃ hi na vayaḥ samīkṣyate // Ragh_11.1 //",
  "GK19kragh_pu:1741": "kṛcchralabdham api labdhavarṇabhāk taṃ dideśa munaye salakṣmaṇam /",
  "GK19kragh_pu:1742": "apy asupraṇayināṃ raghoḥ kule na vyahanyata kadācid arthitā // Ragh_11.2 //",
  "GK19kragh_pu:1743": "yāvad ādiśati pārthivas tayor nirgamāya puramārgasatkriyām /",
  "GK19kragh_pu:1744": "tāvad āśu vidadhe marutsakhaiḥ sā sapuṣpajalavarṣibhir ghanaiḥ // Ragh_11.3 //",
  "GK19kragh_pu:1745": "tau nideśakaraṇodyatau pitur dhanvinau caraṇayor nipetatuḥ /",
  "GK19kragh_pu:1746": "bhūpater api tayoḥ pravatsyator namrayor upari bāṣpabindavaḥ // Ragh_11.4 //",
  "GK19kragh_pu:1747": "tau pitur nayanajena vāriṇā kiṃcidukṣitaśikhaṇḍakāv ubhau /",
  "GK19kragh_pu:1748": "dhanvinau tam ṛṣim anvagacchatāṃ pauradṛṣṭikṛtamārgatoraṇau // Ragh_11.5 //",
  "GK19kragh_pu:1749": "lakṣmaṇānucaram eva rāghavaṃ netum aicchad ṛṣir ity asau nṛpaḥ /",
  "GK19kragh_pu:1750": "āśiṣaṃ prayuyuje na vāhinīṃ sā hi rakṣaṇavidhau tayoḥ kṣamā // Ragh_11.6 //",
  "GK19kragh_pu:1751": "rejatuś ca sutarāṃ mahaujasaḥ kauśikasya padavīm anudrutau /",
  "GK19kragh_pu:1752": "uttarāṃ prati diśaṃ vivasvataḥ prasthitasya madhumādhavāv iva // Ragh_11.6* //",
  "GK19kragh_pu:1753": "mātṛvargacaraṇaspṛṣau munes tau prapadya padavīṃ mahaujasaḥ /",
  "GK19kragh_pu:1754": "rejatur gativaśāt pravartinau bhāskarasya madhumādhavāv iva // Ragh_11.7 //",
  "GK19kragh_pu:1755": "vīcilolabhujayos tayor gataṃ śaiśavāc capalam apy aśobhata /",
  "GK19kragh_pu:1756": "toyadāgama ivoddhyabhidyayor nāmadheyasadṛśaṃ viceṣṭitam // Ragh_11.8 //",
  "GK19kragh_pu:1757": "tau balātibalayoḥ prabhāvato vidyayoḥ pathi munipradiṣṭayoḥ /",
  "GK19kragh_pu:1758": "mamlatur na maṇikuṭṭimocitau mātṛpārśvaparivartināv iva // Ragh_11.9 //",
  "GK19kragh_pu:1759": "pūrvavṛttakathitaiḥ purāvidaḥ sānujaḥ pitṛsakhasya rāghavaḥ /",
  "GK19kragh_pu:1760": "uhyamāna iva vāhanocitaḥ pādacāram api na vyabhāvayat // Ragh_11.10 //",
  "GK19kragh_pu:1761": "tau sarāṃsi rasavadbhir ambubhiḥ kūjitaiḥ śrutisukhaiḥ patatriṇaḥ /",
  "GK19kragh_pu:1762": "vāyavaḥ surabhipuṣpareṇubhiś chāyayā ca jaladāḥ siṣevire // Ragh_11.11 //",
  "GK19kragh_pu:1763": "nāmbhasāṃ kamalaśobhināṃ tathā śākhināṃ na ca pariśramacchidām /",
  "GK19kragh_pu:1764": "darśanena laghunā yathā tayoḥ prītim āpur ubhayos tapasvinaḥ // Ragh_11.12 //",
  "GK19kragh_pu:1765": "sthāṇudagdhavapuṣas tapovanaṃ prāpya dāśarathir āttakārmukaḥ /",
  "GK19kragh_pu:1766": "vigraheṇa madanasya cāruṇā so 'bhavat pratinidhir na karmaṇā // Ragh_11.13 //",
  "GK19kragh_pu:1767": "tau suketusutayā khilīkṛte kauśikād viditaśāpayā pathi /",
  "GK19kragh_pu:1768": "ninyatuḥ sthalaniveśitātaṭanī līlayaiva dhanuṣī adhijyatām // Ragh_11.14 //",
  "GK19kragh_pu:1769": "jyāniniādam atha gṛhṇatī tayoḥ prādurāsa bahūlakṣapā chaviḥ /",
  "GK19kragh_pu:1770": "tāḍakā calakapālakuṇḍalā kālikeva nibiḍā balākinī // Ragh_11.15 //",
  "GK19kragh_pu:1771": "tīvravegadhutamārgavṛkṣayā pretacīvaravasā svanograyā /",
  "GK19kragh_pu:1772": "abhyabhāvi bharatāgrajas tayā vātyayeva pitṛkānanotthayā // Ragh_11.16 //",
  "GK19kragh_pu:1773": "udyataikabhujayaṣṭim āyatīṃ śroṇilambipuruṣāntramekhalām /",
  "GK19kragh_pu:1774": "tāṃ vilokya vanitāvadhe ghṛṇāṃ pattriṇā saha mumoca rāghavaḥ // Ragh_11.17 //",
  "GK19kragh_pu:1775": "yac cakāra vivaraṃ śilāghane tāḍakorasi sa rāmasāyakaḥ /",
  "GK19kragh_pu:1776": "apraviṣṭaviṣayasya rakṣasāṃ dvāratām agamad antakasya tat // Ragh_11.18 //",
  "GK19kragh_pu:1777": "bāṇabhinnahṛdayā nipetuṣī sā svakānabhuvaṃ na kevalām /",
  "GK19kragh_pu:1778": "viṣṭapatrayaparājayasthirāṃ rāvaṇaśriyam api vyakampayat // Ragh_11.19 //",
  "GK19kragh_pu:1779": "rāmamanmathaśareṇa tāḍitā duḥsahena dṛdaye niśācarī /",
  "GK19kragh_pu:1780": "gandhavadrudhiracandanokṣitā jīviteśavasatiṃ jagāma sā // Ragh_11.20 //",
  "GK19kragh_pu:1781": "nairṛtaghnam atha mantravan muneḥ prāpad astram avadānatoṣitāt /",
  "GK19kragh_pu:1782": "jyotir indhanaipāti bhāskarāt sūryakānta iva tāḍakāntakaḥ // Ragh_11.21 //",
  "GK19kragh_pu:1783": "vāmanāśramapadaṃ tataḥ paraṃ pāvanaṃ śruam ṛṣer upeyivān /",
  "GK19kragh_pu:1784": "unmanāḥ prathamajanmaceṣṭitāny asmarann api babhūva rāghavaḥ // Ragh_11.22 //",
  "GK19kragh_pu:1785": "āsasāda munir ātmanas tataḥ śiṣyavargaparikalpitārhaṇam /",
  "GK19kragh_pu:1786": "baddhapallavapuṭāñjalidrumaṃ darśanonmukha mṛgaṃ tapovanam // Ragh_11.23 //",
  "GK19kragh_pu:1787": "tatra dīkṣitam ṛṣiṃ rakaṣatur vighnato daśarathātmajau śaraiḥ /",
  "GK19kragh_pu:1788": "lokam andhatamasāt kramoditau raśāmibhiḥ śaśidivākarāv iva // Ragh_11.24 //",
  "GK19kragh_pu:1789": "vīkṣya vedim atha raktabindubhir bandhujīvapṛthubhiḥ pradūṣitām /",
  "GK19kragh_pu:1790": "saṃbhramo 'bhavad apoḍhakarmaṇām ṛtvijāṃ cyutavikaṅkatasrucām // Ragh_11.25 //",
  "GK19kragh_pu:1791": "unmukhaḥ sapadi lakṣmaṇāgrajo bāṇam āśrayamukhāt samuddharan /",
  "GK19kragh_pu:1792": "rakṣasāṃ balam apaśyad ambare gṛdhrapakṣapavaneritadhvajam // Ragh_11.26 //",
  "GK19kragh_pu:1793": "tatra yāv adhipatī makhadviṣāṃ tau śaravyam akarot sa netarān /",
  "GK19kragh_pu:1794": "kiṃ mahoragavisarpivikramo rājileṣu garuḍaḥ pravartate // Ragh_11.27 //",
  "GK19kragh_pu:1795": "so 'stram ugrajavam astrakovidaḥ saṃdadhe dhanuṣi vāyudaivatam /",
  "GK19kragh_pu:1796": "tena śailagurum apy apātayat pāṇḍupattram iva tāḍakāsutam // Ragh_11.28 //",
  "GK19kragh_pu:1797": "yaḥ subāhur iti rākṣaso 'paras tatra tatra visasarpa māyayā /",
  "GK19kragh_pu:1798": "taṃ kṣurapraśakalīkṛtām kṛtī pattriṇāṃ vyabhajad āśramād bahiḥ // Ragh_11.29 //",
  "GK19kragh_pu:1799": "ity apāstamakhavighnayos tayoḥ sāṃyugīnam abhinandya vikramam /",
  "GK19kragh_pu:1800": "ṛtvijaḥ kulapater yathākramaṃ vāgyatasya niravartayan kriyāḥ // Ragh_11.30 //",
  "GK19kragh_pu:1801": "tau praṇāmacalakākapakṣakau bhrātarāv abhṛthāpluto muniḥ /",
  "GK19kragh_pu:1802": "āśiṣām anupadaṃ samaspṛśad darbhapāṭitatalena pāṇinā // Ragh_11.31 //",
  "GK19kragh_pu:1803": "taṃ nyamantrayata saṃbhṛtakratur maithilaḥ sa mighilāṃ vrajan vaśī /",
  "GK19kragh_pu:1804": "rāghavāv api nināya bibhratau taddhanuḥśravaṇajaṃ kutūhalam // Ragh_11.32 //",
  "GK19kragh_pu:1805": "taiḥ śiveṣu vasatir gatādhvabhiḥ sāyam āśramataruṣv agṛhyata /",
  "GK19kragh_pu:1806": "yeṣu dīrghatapasaḥ parigraho vāsavakṣaṇakalatratāṃ yayau // Ragh_11.33 //",
  "GK19kragh_pu:1807": "pratyapadyata cirāya yat punaś cāru gautamavadhūḥ śilāmayī /",
  "GK19kragh_pu:1808": "svaṃ vapuḥ sa kila kilibiṣacchidāṃ rāmapādarajasām anugrahaḥ // Ragh_11.34 //",
  "GK19kragh_pu:1809": "rāghavānvitam upasthitaṃ muniṃ taṃ niśamya janako janeśvaraḥ /",
  "GK19kragh_pu:1810": "arthakāmasahitaṃ saparyayā dehabaddham iva dharmam abhyagāt // Ragh_11.35 //",
  "GK19kragh_pu:1811": "tau videhanagarīnivāsināṃ gāṃ gatāv iva divaḥ punarvasū /",
  "GK19kragh_pu:1812": "manyate sma pibatāṃ vilocanaiḥ pakṣmapātam api vañcanāṃ manaḥ // Ragh_11.36 //",
  "GK19kragh_pu:1813": "yūpavaty avasite kiryāvidhau kālavit kuśikavaṃśavardhanaḥ /",
  "GK19kragh_pu:1814": "rāmam iṣvasanadarśanotsukaṃ maithilāya kathayāṃ bvabhūva saḥ // Ragh_11.37 //",
  "GK19kragh_pu:1815": "tasya vīkṣya lalitaṃ vapuḥ śiśoḥ pārthivaḥ prathitavaṃśajanmanaḥ /",
  "GK19kragh_pu:1816": "svaṃ vicintya ca dhanur durānamaṃ pīḍito duhiṭśulkasaṃsthayā // Ragh_11.38 //",
  "GK19kragh_pu:1817": "abravīc ca bhagavan mataṅgajair yad bṛhadbhir api karma duṣkaram /",
  "GK19kragh_pu:1818": "tatra nāham anumantum utsahe moghavṛtti kalabhasya ceṣṭitam // Ragh_11.39 //",
  "GK19kragh_pu:1819": "hrepitā hi bahavo nareśvarās tena tāta dhanuṣā dhanurbhṛtaḥ /",
  "GK19kragh_pu:1820": "jyānighātakaṭhinatvaco bhujān svān vidhūya dhig iti pratasthire // Ragh_11.40 //",
  "GK19kragh_pu:1821": "pratyuvāca tam ṛṣir niśamyatāṃ sārato 'yam atha vā kṛtaṃ girā /",
  "GK19kragh_pu:1822": "cāpa eva bhavato bhaviṣyati vyaktaśaktir aśanir girāv iva // Ragh_11.41 //",
  "GK19kragh_pu:1823": "evam āptavacanāt sa pauruṣaṃ kākapakṣakadhare 'pi rāghave /",
  "GK19kragh_pu:1824": "śraddadhe tridaśagopamātrake dāhaśaktim iva kṛṣṇavartmani // Ragh_11.42 //",
  "GK19kragh_pu:1825": "vyādideśa gaṇaḥ sapārśvagān karmukābharaṇāya maithilaḥ /",
  "GK19kragh_pu:1826": "taijasaya dhanuṣaḥ pravṛttaye toyadān iva sahasralocanaḥ // Ragh_11.43 //",
  "GK19kragh_pu:1827": "tat prasuptabhujagendrabhīṣaṇaṃ vīkṣya dāśarathir ādade dhanuḥ /",
  "GK19kragh_pu:1828": "vidrutakratumṛgānausāriṇaṃ yena bāṇam asṛjad vṛṣadhvajaḥ // Ragh_11.44 //",
  "GK19kragh_pu:1829": "ātatajyam akarot sa saṃsadā vismayastimitanetram īkṣitaḥ /",
  "GK19kragh_pu:1830": "śailasāram api nātiyatnataḥ puṣpacāpam iva peśalaṃ smaraḥ // Ragh_11.45 //",
  "GK19kragh_pu:1831": "bhajyamānam atimātrakarṣaṇāt tena vajraparuṣasvanaṃ dhanuḥ /",
  "GK19kragh_pu:1832": "bhārgavāya dṛḍhamanyave punaḥ kṣatram udyatam iti nyavedayat // Ragh_11.46 //",
  "GK19kragh_pu:1833": "dṛṣṭasāram atha rudrakārmuke vīryaśulkam abhinandya maithilaḥ /",
  "GK19kragh_pu:1834": "rāghavāya tanayām ayonijāṃ rūpiṇīṃ śriyam iva nyavedayat // Ragh_11.47 //",
  "GK19kragh_pu:1835": "maithilaḥ sapadi satyasaṃgaro rāghavāya tanayām ayonijāṃ /",
  "GK19kragh_pu:1836": "saṃnidhau dyutimatas taponidher agnisākṣika ivātisṛṣṭavān // Ragh_11.48 //",
  "GK19kragh_pu:1837": "prāhiṇoc ca mahitaṃ mahādyutiḥ kosalādhipataye purodhasam /",
  "GK19kragh_pu:1838": "bhṛtyabhāvi duhituḥ parigrahād diśyatāṃ kulam idaṃ nimer iti // Ragh_11.49 //",
  "GK19kragh_pu:1839": "utsukaś ca sutadārakarmaṇā so 'bhavad gurur upāgataś ca tam /",
  "GK19kragh_pu:1840": "gautamasya tanayo 'nukūlavāk prārthitaṃ hi sukṛtām akālahṛt // Ragh_11.49* //",
  "GK19kragh_pu:1841": "anviyeṣa sadṛśīṃ sa ca snuṣāṃ prāpa cainam anukūlavāg dvijaḥ /",
  "GK19kragh_pu:1842": "sadya eva sukṛtāṃ hi pacyate kalpavṛkṣaphala dharmi kāṅkṣitam // Ragh_11.50 //",
  "GK19kragh_pu:1843": "tasya kalpitapuraskriyāvidheḥ śuśruvān vacanam agrajanmanaḥ /",
  "GK19kragh_pu:1844": "uccacāla valabhitasakho vaśī sainyareṇumuṣitārkadīdhitiḥ // Ragh_11.51 //",
  "GK19kragh_pu:1845": "āsasāda mithilāṃ sa veṣṭayan piḍitopavanapādapāṃ balaiḥ /",
  "GK19kragh_pu:1846": "prītirodham asahiṣṭa sā purī strīva kāntaparibhogam āyatam // Ragh_11.52 //",
  "GK19kragh_pu:1847": "tau sametya samayasthitāv ubhau bhūpatī varuṇavāsavopamau /",
  "GK19kragh_pu:1848": "kanyakātanayakautukakriyāṃ svaprabhāvasadṛśīṃ vitenatuḥ // Ragh_11.53 //",
  "GK19kragh_pu:1849": "pārthivīm udavahad raghūdvaho lakṣmaṇas tadanujām athormilām /",
  "GK19kragh_pu:1850": "yau tayor avarajau varaujasau tau kuśadhvajasute sumadhyame // Ragh_11.54 //",
  "GK19kragh_pu:1851": "te caturthasahitās trayo babhuḥ sūnavo navavadhūparigrahāḥ /",
  "GK19kragh_pu:1852": "sāmadānavidhibhedavigrahāḥ siddhimanta iva tasya bhūpateḥ // Ragh_11.55 //",
  "GK19kragh_pu:1853": "tā narādhipasutā nṛpātmajais te ca tābhir agaman kṛtārthatām /",
  "GK19kragh_pu:1854": "so 'bhavad varavadhūsamāgamaḥ pratyayaprakṛtiyogsaṃnibhaḥ // Ragh_11.56 //",
  "GK19kragh_pu:1855": "evam āttaratir ātmasaṃbhavāṃs tān niveśya caturo 'pi tatra saḥ /",
  "GK19kragh_pu:1856": "adhvasu triṣu visṛṣṭamaithilaḥ svāṃ purīṃ daśaratho nyavartata // Ragh_11.57 //",
  "GK19kragh_pu:1857": "tasya jātu marutaḥ pratīpagā vartmasu dhavjatarupramāthinaḥ /",
  "GK19kragh_pu:1858": "cikliśur bhṛśatayā varūthinīm uttaṭā iva nadīrayāḥ sthalīm // Ragh_11.58 //",
  "GK19kragh_pu:1859": "lakṣyate sma tadanantaraṃ ravir baddhabhīmapairveṣamaṇḍalaḥ /",
  "GK19kragh_pu:1860": "vainateyaśamitasya bhogino bhogaveṣṭita iva cyuto maṇiḥ // Ragh_11.59 //",
  "GK19kragh_pu:1861": "śyenapakṣaparidhūsarālakāḥ sāṃdhyamegharudhirārdravāsasaḥ /",
  "GK19kragh_pu:1862": "aṅganā iva rajasvalā diśo no babhūvur avalokanakṣamāḥ // Ragh_11.60 //",
  "GK19kragh_pu:1863": "bhāskaraś ca diśam adhyuvāsa yāṃ tāṃ śritāḥ pratibhayaṃ vavāśire /",
  "GK19kragh_pu:1864": "kṣatraśoṇitapitṛkriyocitaṃ codayantya iva bhārgavaṃ śivāḥ // Ragh_11.61 //",
  "GK19kragh_pu:1865": "tat pratīpapavanādi vaikṛtaṃ prekṣya śāntim adhikṛtya kṛtyavit /",
  "GK19kragh_pu:1866": "anvayuṅkta gurum īśvaraḥ kṣiteḥ svantam ity alaghayat sa tadvyathām // Ragh_11.62 //",
  "GK19kragh_pu:1867": "tejasaḥ sapadi rāśir utthitaḥ prādurāsa kila vāhinīmukhe /",
  "GK19kragh_pu:1868": "yaḥ pramṛjya nayanāni sainikair lakṣaṇīyapuruṣākṛtiś cirāt // Ragh_11.63 //",
  "GK19kragh_pu:1869": "pitryam aṃśam upavītalakṣaṇaṃ mātṛkaṃ ca dhanur ūrjitaṃ dadhat /",
  "GK19kragh_pu:1870": "yaḥ sasoma iva gharmadīdhitiḥ sadvijihva iva candanadrumaḥ // Ragh_11.64 //",
  "GK19kragh_pu:1871": "yena roṣaparuṣātmanaḥ pituḥ śāsane sthibhido 'pi tasthuṣā /",
  "GK19kragh_pu:1872": "vepamānajananīśiraśchidā prāg ajīyata ghṛṇā tato mahī // Ragh_11.65 //",
  "GK19kragh_pu:1873": "akṣabhījavalayena nibabhau dakṣiṇaśravaṇasaṃsthitena yaḥ /",
  "GK19kragh_pu:1874": "kṣatriyāntakaraṇaikaviṃśater vyājapūrvagaṇanām ivodvahan // Ragh_11.66 //",
  "GK19kragh_pu:1875": "taṃ pitur vadhabhavena manyunā rājavaṃśanidhanāya dīkṣitam /",
  "GK19kragh_pu:1876": "bālasūnur avalokya bhārgavaṃ svāṃ daśāṃ ca viṣasāda pārthivaḥ // Ragh_11.67 //",
  "GK19kragh_pu:1877": "rāmanāma iti tulyam ātmaje vartamānam ahite ca dāruṇe /",
  "GK19kragh_pu:1878": "hṛdyam asya bhayadāyi cābhavad ratnajātam iva hārasarpayoḥ // Ragh_11.68 //",
  "GK19kragh_pu:1879": "arghyam arghyam iti vādinaṃ nṛpaṃ so 'navekṣya bharatāgrajo yataḥ /",
  "GK19kragh_pu:1880": "kṣatrakopadahanārciṣaṃ tataḥ saṃdadhe dṛśam udagratārakām // Ragh_11.69 //",
  "GK19kragh_pu:1881": "tena kārmukaniṣaktamuṣṭinā rāghavo vigatabhīḥ purogataḥ /",
  "GK19kragh_pu:1882": "aṅgulīvivaracāriṇaṃ śaraṃ kurvatā nijagade yuyutsunā // Ragh_11.70 //",
  "GK19kragh_pu:1883": "kṣatrajātam apakāri vairi me tan nihatya bahuśaḥ śamaṃ gataḥ /",
  "GK19kragh_pu:1884": "suptasarpa iva daṇḍaghaṭṭanād roṣito 'smi tava vikramaśravāt // Ragh_11.71 //",
  "GK19kragh_pu:1885": "maithilasya dhanur anyapārthivais tvaṃ kilānamitapūrvam akṣaṇoḥ /",
  "GK19kragh_pu:1886": "tan niśamya bahavatā samarthaye vīryaśṛṅgam iva bhagnam ātmanaḥ // Ragh_11.72 //",
  "GK19kragh_pu:1887": "anyadā jagati rāma ity ayaṃ śabda uccarita eva mām agāt /",
  "GK19kragh_pu:1888": "vrīḍam āvahati me sa saṃprati vyastavṛttir udayonmukhe tvayi // Ragh_11.73 //",
  "GK19kragh_pu:1889": "bibhrato 'stram acale 'py akuṇṭhitaṃ dvau matau mama ripū samāgasau /",
  "GK19kragh_pu:1890": "homa-dhenu-haraṇāc ca haihayas tvaṃ ca irtim apahartum udyataḥ // Ragh_11.74 //",
  "GK19kragh_pu:1891": "kṣatriyāntakaraṇo 'pi vikramas tena mām avati nājite tvayi /",
  "GK19kragh_pu:1892": "pāvakasya mahimā sa gaṇyate kakṣavaj jvalati sāgare 'pi yaḥ // Ragh_11.75 //",
  "GK19kragh_pu:1893": "viddhi cāttabalam ojasā harer aiśvaraṃ dhanur abhāji yat tvayā /",
  "GK19kragh_pu:1894": "khātamūlam anilo nadīrayaiḥ pātayaty api mṛdus taṭadrumam // Ragh_11.76 //",
  "GK19kragh_pu:1895": "tan madīyam idam āyudhaṃ jyayā saṃgamayya saśaraṃ vikṛṣyatām /",
  "GK19kragh_pu:1896": "tiṣṭhatu pradhanam evam apy ahaṃ tulyabāhutarasā jitas tvayā // Ragh_11.77 //",
  "GK19kragh_pu:1897": "kātaro 'si yadi vodgatārciṣā tarjitaḥ paraśudhārayā mama /",
  "GK19kragh_pu:1898": "jyānighātakaṭhināṅgulir vṛthā badhyatām abhayayācanāñjaliḥ // Ragh_11.78 //",
  "GK19kragh_pu:1899": "evam uktavati bhīmadarśane bhārgave smitavikampitādharaḥ /",
  "GK19kragh_pu:1900": "taddhanurgrahaṇam eva rāghavaḥ pratyapadyata samartham uttaram // Ragh_11.79 //",
  "GK19kragh_pu:1901": "pūrvajanmadhanuṣā samāgataḥ so 'timātralaghudarśano 'bhavat /",
  "GK19kragh_pu:1902": "kevalo 'pi subhago navāmbudaḥ kiṃ punas tridaśacāpalāñchitaḥ // Ragh_11.80 //",
  "GK19kragh_pu:1903": "tena bhūminihitaikakoṭi tat kārmukaṃ ca balinādhiropitam /",
  "GK19kragh_pu:1904": "niṣprabhaś ca ripur āsa bhūbhṛtāṃ dhūmaśeṣa iva dhūmaketanaḥ // Ragh_11.81 //",
  "GK19kragh_pu:1905": "tāv ubhāv api paraspara-sthitau vardhamānaparihīnatejasau /",
  "GK19kragh_pu:1906": "paśyati sma janatā dinātyaye pārvaṇau śaśidivākarāv iva // Ragh_11.82 //",
  "GK19kragh_pu:1907": "taṃ kṛpāmṛdur avekṣya bhārgavaṃ rāghavaḥ skhalitavīryam ātmani /",
  "GK19kragh_pu:1908": "svaṃ ca saṃhitam amogham āśugaṃ vyājahāra harasūnasaṃnibhaḥ // Ragh_11.83 //",
  "GK19kragh_pu:1909": "na prahartum alam asmi nidayaṃ vipra ity abhibhavaty api tvayi /",
  "GK19kragh_pu:1910": "śaṃṣa kiṃ gatim anena pattriṇā hanmi lokam uta te makhārjitam // Ragh_11.84 //",
  "GK19kragh_pu:1911": "pratyuvāca tam ṛṣir na tattvatas tvāṃ na vedmi puruṣaṃ purātanam /",
  "GK19kragh_pu:1912": "gāṃ gatasya tava dhāma vaiṣṇavaṃ kopito hy asi mayā didṛkṣuṇā // Ragh_11.85 //",
  "GK19kragh_pu:1913": "bhasmasāt kṛtavataḥ pitṛdviṣaḥ pātrasāc ca vasudhāṃ sasāgarām /",
  "GK19kragh_pu:1914": "āhito jayaviparyayo 'pi me ślāghya eva parameṣṭhinā tvayā // Ragh_11.86 //",
  "GK19kragh_pu:1915": "tad gatiṃ matimatāṃ varepsitāṃ puṇyatīrthagamanāya rakṣa me /",
  "GK19kragh_pu:1916": "pīḍayiṣyati na māṃ khilīkṛtā svargapaddhatir abhogalolupam // Ragh_11.87 //",
  "GK19kragh_pu:1917": "pratyapadyata tatheti rāghavaḥ prāṅmukhaś ca visasarja sāyakam /",
  "GK19kragh_pu:1918": "bhārgavasya sukṛto 'pi so 'bhavat svargamārgaparigho duratyayaḥ // Ragh_11.88 //",
  "GK19kragh_pu:1919": "rāghavo 'pi caraṇau taponidheḥ kṣamyatām iti vadan samaspṛṣat /",
  "GK19kragh_pu:1920": "nirjiteṣu tarasā tarasvināṃ śatruṣu praṇatir eva kīrtaye // Ragh_11.89 //",
  "GK19kragh_pu:1921": "rājasatvam avadhūya mātṛkaṃ pitryam asmi gamitaḥ śamaṃ yadā /",
  "GK19kragh_pu:1922": "nanv aninditaphalo mama tvayā nigraho 'py ayam anugrahīkṛtaḥ // Ragh_11.90 //",
  "GK19kragh_pu:1923": "sādhu yāmy aham avighnam astu te devakāryam upapādayiṣyataḥ /",
  "GK19kragh_pu:1924": "ūcivān iti vacaḥ salakṣmaṇaṃ lakṣmaṇāgrajam ṛṣis tirodadhe // Ragh_11.91 //",
  "GK19kragh_pu:1925": "svaṃ niveśya kila dhāma rāghave vaiṣṇavaṃ viditaviṣṇutejasi /",
  "GK19kragh_pu:1926": "svastidānam adhikṛtya cākṣayaṃ bhārgavo 'tha nijam āśramaṃ yayau // Ragh_11.91* //",
  "GK19kragh_pu:1927": "tasmin gate vijayinaṃ parirabhya rāmaṃ snehād amanyata pitā punar eva jātam /",
  "GK19kragh_pu:1928": "tasyābhavat kṣaṇaśucaḥ paritoṣalābhaḥ kakṣāgnilaṅghitataror iva vṛṣṭipātaḥ // Ragh_11.92 //",
  "GK19kragh_pu:1929": "atha pathi gamayitvā kḷparamyopakārye katicid avanipālaḥ śarvarīḥ śarvakalpah /",
  "GK19kragh_pu:1930": "puram aviśad ayodhyāṃ maithilīdarśanīnāṃ kuvalayitagavākṣāṃ locanair aṅganānām // Ragh_11.93 //",
  "GK19kragh_pu:1931": "_______________________________________________________________________________",
  "GK19kragh_pu:1932": "nirviṣṭaviṣayasnehaḥ sa daśāntam upeyivān /",
  "GK19kragh_pu:1933": "āsīd āsannanirvāṇaḥ pradīpārcir ivoṣasi // Ragh_12.1 //",
  "GK19kragh_pu:1934": "taṃ karṇamūlam āgatya rāme śrīr nasyatām iti /",
  "GK19kragh_pu:1935": "kaikeyīśaṅkayevāha palitacchadmanā jarā // Ragh_12.2 //",
  "GK19kragh_pu:1936": "sā paurān paurakāntasya rāmasyābhyudayaśrutiḥ /",
  "GK19kragh_pu:1937": "pratyekaṃ hlādayāṃ cakre kulyevodyānapādapān // Ragh_12.3 //",
  "GK19kragh_pu:1938": "tasyābhiṣekasaṃbhāraṃ kalpitaṃ krūraniścayā /",
  "GK19kragh_pu:1939": "dūṣayām āsa kaikeyī śokoṣṇaiḥ pārthivāśrubhiḥ // Ragh_12.4 //",
  "GK19kragh_pu:1940": "sā kilāśvāsitā caṇḍī bhartrā tatsaṃśrutau varau /",
  "GK19kragh_pu:1941": "udvavāmendrasiktā bhūr bilamagnāv ivoragau // Ragh_12.5 //",
  "GK19kragh_pu:1942": "tayoś caturdaśaikena rāmaṃ prāvrājayat samāḥ /",
  "GK19kragh_pu:1943": "dvitīyena sutasyaicchad vaidhavyaikaphalāṃ śriyam // Ragh_12.6 //",
  "GK19kragh_pu:1944": "pitrā dattāṃ rudan rāmaḥ prāṅ mahīṃ pratyapadyata /",
  "GK19kragh_pu:1945": "paścād vanāya gaccheti tadājñāṃ mudito 'grahīt // Ragh_12.7 //",
  "GK19kragh_pu:1946": "dadhato maṅgalakṣaume vasānasya ca valkale /",
  "GK19kragh_pu:1947": "dadṛśur vismitās tasya mukharāgaṃ samaṃ janāḥ // Ragh_12.8 //",
  "GK19kragh_pu:1948": "sa sītālakṣmaṇasakhaḥ satyād gurum alopayan /",
  "GK19kragh_pu:1949": "viveśa daṇḍakāraṇyaṃ pratyekaṃ ca satāṃ manaḥ // Ragh_12.9 //",
  "GK19kragh_pu:1950": "rājāpi tadviyogārtaḥ smṛtvā śāpaṃ svakarmajam /",
  "GK19kragh_pu:1951": "śarīratyāgamātreṇa śuddhilābham amanyata // Ragh_12.10 //",
  "GK19kragh_pu:1952": "viproṣitakumāraṃ tad (?) rājyam astamiteśvaram /",
  "GK19kragh_pu:1953": "randhrānveṣaṇadakṣāṇāṃ dviṣām āmiṣatāṃ yayau // Ragh_12.11 //",
  "GK19kragh_pu:1954": "athānāthāḥ prakṛtayo mātṛbandhunivāsinam /",
  "GK19kragh_pu:1955": "maulair ānāyayām āsur bhartaṃ stambhitāśrubhiḥ // Ragh_12.12 //",
  "GK19kragh_pu:1956": "śrutvā tathāvidhaṃ mṛtyuṃ kaikeyītanayaḥ pituḥ /",
  "GK19kragh_pu:1957": "mātur na kevalaṃ svasyāḥ śriyo 'py āsīt parāṅmukhaḥ // Ragh_12.13 //",
  "GK19kragh_pu:1958": "sasainyaś cānvagād rāmaṃ darśitān āśramālayaiḥ /",
  "GK19kragh_pu:1959": "tasya paśyan sasaumitrer udaśrur vasatidrumān // Ragh_12.14 //",
  "GK19kragh_pu:1960": "citrakūṭavanasthaṃ ca kathitasvargatir guroḥ /",
  "GK19kragh_pu:1961": "lakṣmyā nimantrayāṃ cakre tam anucchiṣṭasaṃpadā // Ragh_12.15 //",
  "GK19kragh_pu:1962": "sa hi prathamaje tasminn akṛtaśrīparigrahe /",
  "GK19kragh_pu:1963": "parivettāram ātmānaṃ mene svīkaraṇād bhuvaḥ // Ragh_12.16 //",
  "GK19kragh_pu:1964": "tam aśakyam apākraṣṭuṃ nirdeśāt svargiṇaḥ pituḥ /",
  "GK19kragh_pu:1965": "yayāce pāduke paścāt kartuṃ rājyādhidevate // Ragh_12.17 //",
  "GK19kragh_pu:1966": "sa visṛṣṭas tathety uktvā bhrātrā naivāviśat purīm /",
  "GK19kragh_pu:1967": "nandigrāmagatas tasya rājyaṃ nyāsam ivābhunak // Ragh_12.18 //",
  "GK19kragh_pu:1968": "dṛḍhabhaktir iti jyeṣṭhe rājyatṛṣṇāparāṅmukhaḥ /",
  "GK19kragh_pu:1969": "mātuḥ pāpasya śuddhyarthaṃ prāyaścittam ivākarot // Ragh_12.19 //",
  "GK19kragh_pu:1970": "rāmo 'pi saha vaidehyā vane vanyena vartayan /",
  "GK19kragh_pu:1971": "cacāra sānujaḥ śānto vṛddhekṣvākuvrataṃ yuvā // Ragh_12.20 //",
  "GK19kragh_pu:1972": "prabhāvastambhitacchāyam āśritaḥ sa vanaspatim /",
  "GK19kragh_pu:1973": "kadācid aṅke sītāyāḥ śiśye kiṃcid iva śramāt // Ragh_12.21 //",
  "GK19kragh_pu:1974": "aindriḥ kila nakhais tasyā vidadāra stanau dvijaḥ /",
  "GK19kragh_pu:1975": "priyopabhogacihneṣu paurobhāgyam ivācaran // Ragh_12.22 //",
  "GK19kragh_pu:1976": "mṛgamāṃsaṃ tataḥ sītāṃ rakṣantīm ātape dhṛtam /",
  "GK19kragh_pu:1977": "pakṣatuṇḍanakhāghātair babādhe vāyaso balāt // Ragh_12.22* //",
  "GK19kragh_pu:1978": "tasminn āsthad iṣīkāstraṃ rāmo rāmāvabhodhitaḥ /",
  "GK19kragh_pu:1979": "ātmānaṃ mumuce tasmād ekanetravyayena saḥ // Ragh_12.23 //",
  "GK19kragh_pu:1980": "rāmas tv āsannadeśatvād bharatāgamanaṃ punaḥ /",
  "GK19kragh_pu:1981": "āśaṅkyotsukasāraṅgāṃ citrakūṭasthalīṃ jahau // Ragh_12.24 //",
  "GK19kragh_pu:1982": "prayayāv ātitheyeṣu vasann ṛṣikuleṣu saḥ /",
  "GK19kragh_pu:1983": "dakṣiṇāṃ diśam ṛkṣeṣu vārṣikeṣv iva bhāskaraḥ // Ragh_12.25 //",
  "GK19kragh_pu:1984": "babhau tam anugacchantī videhādhipateḥ sutā /",
  "GK19kragh_pu:1985": "pratiṣiddhāpi kaikeyyā lakṣmīr iva guṇonmukhī // Ragh_12.26 //",
  "GK19kragh_pu:1986": "anusūyātisṛṣṭena puṇyagandhena kānanam /",
  "GK19kragh_pu:1987": "sā cakārāṅgarāgeṇa puṣpoccalita ṣaṭpadam // Ragh_12.27 //",
  "GK19kragh_pu:1988": "saṃdhyābhrakapiṣas tatra virādho nāma rākṣasaḥ /",
  "GK19kragh_pu:1989": "atiṣṭhan mārgam āvṛtya rāmasyendor iva grahaḥ // Ragh_12.28 //",
  "GK19kragh_pu:1990": "sa jaharā tayor madhye maithilīṃ lokaśoṣaṇaḥ /",
  "GK19kragh_pu:1991": "nabhonabhasyayor vṛṣṭim avagraha ivāntare // Ragh_12.29 //",
  "GK19kragh_pu:1992": "taṃ viniṣpiṣya kākutsthau purā dūṣayati shtalīm /",
  "GK19kragh_pu:1993": "gandhenāśucinā ceti vasudhāyāṃ nicakhnatuḥ // Ragh_12.30 //",
  "GK19kragh_pu:1994": "pañcavaṭyāṃ tato rāmaḥ śāsanāt kumbhajanmanaḥ /",
  "GK19kragh_pu:1995": "anapoṣhasthitis tasthau vindhyādriḥ prakṛtāv iva // Ragh_12.31 //",
  "GK19kragh_pu:1996": "rāvaṇāvarajā tatra rāghavaṃ madanāturā /",
  "GK19kragh_pu:1997": "abhipede nidāghārtā vyālīva malayadrumam // Ragh_12.32 //",
  "GK19kragh_pu:1998": "sā sītāsaṃnidhāv eva taṃ vavre kathitānvayā /",
  "GK19kragh_pu:1999": "atyārūḍho hi nārīṇām akālajño maobhavaḥ // Ragh_12.33 //",
  "GK19kragh_pu:2000": "kalatravān ahaṃ bāle kanīyāṃsaṃ bhajasva me /",
  "GK19kragh_pu:2001": "iti rāmo vṛṣasyantīṃ vṛṣaskandhaḥ śaśāsa tām // Ragh_12.34 //",
  "GK19kragh_pu:2002": "jyeṣṭhābhigamanāt pūrvaṃ tenāpy anabhinanditā /",
  "GK19kragh_pu:2003": "sābhūd rāmāśrayā bhūyo nadīvobhayakūlabhāk // Ragh_12.35 //",
  "GK19kragh_pu:2004": "saṃrambhaṃ maithilīhāsaḥ kṣaṇaṃ saumyāṃ nināya tām /",
  "GK19kragh_pu:2005": "nivātastimitāṃ velāṃ candrodaya ivodadheḥ // Ragh_12.36 //",
  "GK19kragh_pu:2006": "phalam asyopahāsasya sadyaḥ prāpsyasi paśya mām /",
  "GK19kragh_pu:2007": "mṛgyaḥ paribhavo vyāghryām ity avehi tvayā kṛtam // Ragh_12.37 //",
  "GK19kragh_pu:2008": "ity uktvā maithilīṃ bhartur aṅke nirviśatīṃ bhayāt /",
  "GK19kragh_pu:2009": "rūpaṃ śūrpaṇakhā-nāmnaḥ sadṛśaṃ pratyapadyata // Ragh_12.38 //",
  "GK19kragh_pu:2010": "lakṣmaṇaḥ prathamaṃ śrutvā kokilāmañjubhāṣiṇīm /",
  "GK19kragh_pu:2011": "śivāghorasvanāṃ paścād bubudhe vikṛteti tām // Ragh_12.39 //",
  "GK19kragh_pu:2012": "parṇaśālām atha kṣipraṃ vidhṛtāsiḥ praviśya saḥ /",
  "GK19kragh_pu:2013": "vairūpyapaunaruktyena bhīṣaṇāṃ tām ayojayat // Ragh_12.40 //",
  "GK19kragh_pu:2014": "sā vakranakhadhāriṇyā veṇukarkaśaparvayā /",
  "GK19kragh_pu:2015": "aṅkuśākārayāṅgulyā tāv atarjayad ambare // Ragh_12.41 //",
  "GK19kragh_pu:2016": "prāpya cāśu jansthānaṃ kharādibhyas tathāvidham /",
  "GK19kragh_pu:2017": "rāmopakramam ācakhyau rakṣaḥparibhavaṃ navam // Ragh_12.42 //",
  "GK19kragh_pu:2018": "mukhāvayavalūṇāṃ tāṃ nairṛtā yat purodadhuḥ /",
  "GK19kragh_pu:2019": "rāmābhiyāyināṃ teṣāṃ tad evābhūd amaṅgalam // Ragh_12.43 //",
  "GK19kragh_pu:2020": "udāyudhān āpatatas tān dṛptān prekṣya rāghavaḥ /",
  "GK19kragh_pu:2021": "nidadhe vijayāśaṃsāṃ cāpe sītāṃ ca lakṣmaṇe // Ragh_12.44 //",
  "GK19kragh_pu:2022": "eko dāśarathī rāmo yātudhānāḥ sahasraśaḥ /",
  "GK19kragh_pu:2023": "te tu yāvanta evājau tāvāṃś ca dadṛśe sa taiḥ // Ragh_12.45 //",
  "GK19kragh_pu:2024": "asajjanena kākutsthaḥ prayuktam atha dūṣaṇam /",
  "GK19kragh_pu:2025": "na cakṣame śubhācāraḥ sa dūṣaṇam ivātmanaḥ // Ragh_12.46 //",
  "GK19kragh_pu:2026": "taṃ śaraiḥ pratijagrāha kharatiśirasau ca saḥ /",
  "GK19kragh_pu:2027": "khramaśas te punas tasya cāpāt samam ivodyayuḥ // Ragh_12.47 //",
  "GK19kragh_pu:2028": "tais trayāṇāṃ śitair bāṇair yathāpūrvaviśuddhibhiḥ /",
  "GK19kragh_pu:2029": "āyur dehātigaiḥ pītaṃ rudhiraṃ tu patatribhiḥ // Ragh_12.48 //",
  "GK19kragh_pu:2030": "tasmin rāmaśarotkṛtte bale mahati rakṣasām /",
  "GK19kragh_pu:2031": "utthitaṃ dadṛśe 'nyac ca kabandhebhyo na kiṃcana // Ragh_12.49 //",
  "GK19kragh_pu:2032": "sā bāṇavarṣiṇaṃ rāmaṃ yodhayitvā suradviṣām /",
  "GK19kragh_pu:2033": "aprabodhāya suṣvāpa gṛdhracchāye varūthinī // Ragh_12.50 //",
  "GK19kragh_pu:2034": "rāghavāstravidīrṇānāṃ rāvaṇaṃ prati rakṣasām /",
  "GK19kragh_pu:2035": "teṣāṃ śūrpaṇakhaivaikā duṣpratvṛttiharābhavat // Ragh_12.51 //",
  "GK19kragh_pu:2036": "nigrahāt svasur āptānāṃ vadhāc ca dhanadānujaḥ /",
  "GK19kragh_pu:2037": "rāmeṇa nihataṃ mene padaṃ daśasu mūrdhasu // Ragh_12.52 //",
  "GK19kragh_pu:2038": "rakṣasā mṛgarūpeṇa vañcayitvā sa rāghavau /",
  "GK19kragh_pu:2039": "jaharā sītāṃ pakṣīndraprayāsakṣaṇavighnitaḥ // Ragh_12.53 //",
  "GK19kragh_pu:2040": "tau sītānveṣiṇau gṛdhraṃ lūnapakṣam apaśyatām /",
  "GK19kragh_pu:2041": "prāṇair daśarathaprīter anṛṇaṃ kaṇṭhavartibhiḥ // Ragh_12.54 //",
  "GK19kragh_pu:2042": "sa rāvaṇahṛtāṃ tābhyāṃ vacasācaṣṭa maithilīm /",
  "GK19kragh_pu:2043": "ātmanaḥ sumahat karma vraṇair āvedya saṃsthitaḥ // Ragh_12.55 //",
  "GK19kragh_pu:2044": "tayos rāvaṇahṛtāṃ tābhyāṃ pitṛvyāpattiśokayoḥ /",
  "GK19kragh_pu:2045": "pitarīvāgnisaṃskārāt parā vavṛtire kriyāḥ // Ragh_12.56 //",
  "GK19kragh_pu:2046": "vadhanirdhūtaśāpasya kabandhasyopadeśataḥ /",
  "GK19kragh_pu:2047": "mumūrcha sakhyaṃ rāmasya samānavyasane harau // Ragh_12.57 //",
  "GK19kragh_pu:2048": "sa hatvā vālinaṃ vīras tatpade cirakāṅkṣite /",
  "GK19kragh_pu:2049": "dhātoḥ sthāna ivādeśaṃ sugrīvaṃ saṃnyaveśayat // Ragh_12.58 //",
  "GK19kragh_pu:2050": "itas tataś ca vaidehīm anveṣṭuṃ bhartṛcoditāḥ /",
  "GK19kragh_pu:2051": "kapayaś cerur ārtasya rāmasyeva manorathāḥ // Ragh_12.59 //",
  "GK19kragh_pu:2052": "pravṛttāv upalabdhāyāṃ tasyāḥ saṃpātidarśanāt /",
  "GK19kragh_pu:2053": "mārutiḥ sāgaraṃ tīrṇaḥ saṃsāram iva nirmamaḥ // Ragh_12.60 //",
  "GK19kragh_pu:2054": "dṛṣṭā vicinvatā tena laṅkāyāṃ rākṣasīvṛtā /",
  "GK19kragh_pu:2055": "jānakī viṣavallībhiḥ parīteva mahauṣadhiḥ // Ragh_12.61 //",
  "GK19kragh_pu:2056": "tasyai bhartur abhijñāmam aṅgulīyaṃ dadau kapiḥ /",
  "GK19kragh_pu:2057": "pratyudgatam ivānuṣṇais tadānandāśrubhindubhiḥ // Ragh_12.62 //",
  "GK19kragh_pu:2058": "nirvāpya priyasaṃdeśaiḥ sītām akṣavadhoddhataḥ /",
  "GK19kragh_pu:2059": "sa dadāha purīṃ laṅkāṃ kṣaṇasoḍhārinigrahaḥ // Ragh_12.63 //",
  "GK19kragh_pu:2060": "pratyabhijñānaratnaṃ ca rāmāyādarśayat kṛtī /",
  "GK19kragh_pu:2061": "hṛdayaṃ svayam āyātaṃ vaidehyā iva mūrtimat // Ragh_12.64 //",
  "GK19kragh_pu:2062": "sa prāpa hṛdayanyastamaṇiparśanimīlitaḥ /",
  "GK19kragh_pu:2063": "apayodharasaṃsargaṃ priyāliṅgananirvṛtim // Ragh_12.65 //",
  "GK19kragh_pu:2064": "śrutvā rāmaḥ priyodantaṃ mene tatsaṃgamotsukaḥ /",
  "GK19kragh_pu:2065": "mahārṇavaparikṣepaṃ laṅkāyāḥ parikhālaghum // Ragh_12.66 //",
  "GK19kragh_pu:2066": "sa pratasthe 'rināśāya harisainyair anudrutaḥ /",
  "GK19kragh_pu:2067": "na kevalaṃ dharā-pṛṣṭhe vyomni saṃbādhavartibhiḥ // Ragh_12.67 //",
  "GK19kragh_pu:2068": "nirviṣṭam udadheḥ kūle taṃ prapede vibhīṣaṇaḥ /",
  "GK19kragh_pu:2069": "snehād rākṣasalakṣmyeva buddhim ādiśya coditaḥ // Ragh_12.68 //",
  "GK19kragh_pu:2070": "tasmai niśācaraiśvaryaṃ pratiśuśrāva rāghavaḥ /",
  "GK19kragh_pu:2071": "kāle khalu samārabdhāḥ phalaṃ badhnanti nītayaḥ // Ragh_12.69 //",
  "GK19kragh_pu:2072": "sa setuṃ bandhayām āsa plavagair lavaṇāmbhasi /",
  "GK19kragh_pu:2073": "rasātalād ivonmagnaṃ śeṣaṃ svapnāya śārṅgiṇaḥ // Ragh_12.70 //",
  "GK19kragh_pu:2074": "tenottīrya pathā laṅkāṃ rodhayām āsa piṅgalaiḥ /",
  "GK19kragh_pu:2075": "dvitīyaṃ hemaprākāraṃ kurvadbhir iva vānaraiḥ // Ragh_12.71 //",
  "GK19kragh_pu:2076": "raṇaḥ pravavṛte tatra bhīmaḥ plavagarakṣasām /",
  "GK19kragh_pu:2077": "digvijṛmbhitakākutsthapaulastyajayaghoṣaṇaḥ // Ragh_12.72 //",
  "GK19kragh_pu:2078": "pādapāviddhaparighaḥ śilāniṣpiṣṭamudgaraḥ /",
  "GK19kragh_pu:2079": "atiśastranakhanyāsaḥ śailarugṇa mataṅgajaḥ // Ragh_12.73 //",
  "GK19kragh_pu:2080": "atha rāmaśiraśchedadarśanodbhrāntacetanām /",
  "GK19kragh_pu:2081": "sītāṃ māyeti śaṃsantī trijaṭā samajīvayat // Ragh_12.74 //",
  "GK19kragh_pu:2082": "kāmaṃ jīvati me nātha iti sā vijahau śucam /",
  "GK19kragh_pu:2083": "prāṅ matvā satyam asyāntaṃ jīvitāsmīti lajjitā // Ragh_12.75 //",
  "GK19kragh_pu:2084": "garuḍāpātaviśliṣṭameghanādāstrabandhanaḥ /",
  "GK19kragh_pu:2085": "dāśarathyoḥ kṣaṇakleśaḥ svapnavṛtta ivābhavat // Ragh_12.76 //",
  "GK19kragh_pu:2086": "tato bibheda paulastyaḥ śaktyā vakṣasi lakṣmaṇam /",
  "GK19kragh_pu:2087": "rāmas tv anāhato 'py āsīd vidīrṇahṛdayaḥ śucā // Ragh_12.77 //",
  "GK19kragh_pu:2088": "sa mārutisamānītamahauṣadhihatavyathaḥ /",
  "GK19kragh_pu:2089": "laṅkāstrīṇāṃ punaś cakre vilāpācāryakaṃ śaraiḥ // Ragh_12.78 //",
  "GK19kragh_pu:2090": "sa nādaṃ meghanādasya dhanuś cendrāyudhaprabham /",
  "GK19kragh_pu:2091": "meghasyeva śaratkālo na kiṃcit paryaśeṣayat // Ragh_12.79 //",
  "GK19kragh_pu:2092": "kleśena mahatā nidrāṃ tyājitaṃ raṇadurjayam /",
  "GK19kragh_pu:2093": "rāvaṇaḥ preṣayām āsa yuddhāyānujam ātmanaḥ // Ragh_12.79A //",
  "GK19kragh_pu:2094": "jaghāna sa tadādeśāt kapīn ugrān anekaśaḥ /",
  "GK19kragh_pu:2095": "viveśa ca purīṃ laṅkāṃ samādāya harīśvaram // Ragh_12.79B //",
  "GK19kragh_pu:2096": "kumbhakarṇaḥ kapīndreṇa tulyāvasthaḥ svasuḥ kṛtaḥ /",
  "GK19kragh_pu:2097": "rurodha rāmaṃ śṛṅgīva ṭaṅkacchinnamanaḥśilaḥ // Ragh_12.80 //",
  "GK19kragh_pu:2098": "akāle bodhito bhrātrā priyasvapno vṛthā bhavān /",
  "GK19kragh_pu:2099": "rāmeṣubhir itīvāsau dīrghanidrāṃ praveśitaḥ // Ragh_12.81 //",
  "GK19kragh_pu:2100": "itarāṇy api rakṣāṃsi petur vānarakoṭiṣu /",
  "GK19kragh_pu:2101": "rajāṃsi samarotthāni racchoṇitanandīṣv iva // Ragh_12.82 //",
  "GK19kragh_pu:2102": "niryayāv atha paulasthyaḥ punar yuddhāya mandirāt /",
  "GK19kragh_pu:2103": "arāvaṇam arāmaṃ vā jagad adyeti niścitaḥ // Ragh_12.83 //",
  "GK19kragh_pu:2104": "rāmaṃ padātim ālokya laṅkeṣaṃ ca varūthinam /",
  "GK19kragh_pu:2105": "hariyugyaṃ rathaṃ tasmai parjighāya puraṃdaraḥ // Ragh_12.84 //",
  "GK19kragh_pu:2106": "tam ādhūtadvajapaṭaṃ vyomagaṅgormivāyubhiḥ /",
  "GK19kragh_pu:2107": "devasūtabhujālambī jaitram adhyāsta rāghavaḥ // Ragh_12.85 //",
  "GK19kragh_pu:2108": "mātalis tasya māhendram āmumoca tanucchadam /",
  "GK19kragh_pu:2109": "yatrotpaladadalaklaibyam astrāṇy āpuḥ suradviṣām // Ragh_12.86 //",
  "GK19kragh_pu:2110": "anyonyadarśanaprāptavikramāvasaraṃ cirāt /",
  "GK19kragh_pu:2111": "rāmarāvaṇayor yuddhaṃ caritārtham ivābhavat // Ragh_12.87 //",
  "GK19kragh_pu:2112": "bhujamūrdhorubāhulyād eko 'pi dhandānujaḥ /",
  "GK19kragh_pu:2113": "dadṛśe so 'yathāpūrvo mātṛvaṃśa iva sthitaḥ // Ragh_12.88 //",
  "GK19kragh_pu:2114": "jetāraṃ lokapālānāṃ svamukhair arciteśvaram /",
  "GK19kragh_pu:2115": "rāmas tulitakailāsam arātiṃ bahv amanyata // Ragh_12.89 //",
  "GK19kragh_pu:2116": "tasya sphurati paulastyah sītāsaṃgamaśaṃsini /",
  "GK19kragh_pu:2117": "nicakhānādhikakrodhaḥ śaraṃ savyetare bhuje // Ragh_12.90 //",
  "GK19kragh_pu:2118": "rāvaṇasyāpi rāmāsto bhittvā hṛdayam āśugaḥ /",
  "GK19kragh_pu:2119": "viveśa bhuvam ākhyātum uragebhya iva priyam // Ragh_12.91 //",
  "GK19kragh_pu:2120": "vacasaiva tayor vākyam astram astreṇa nighnatoḥ /",
  "GK19kragh_pu:2121": "anyonyajayasaṃrambho vavṛdhe vādinor iva // Ragh_12.92 //",
  "GK19kragh_pu:2122": "vikramavyatihāreṇa astram astreṇa nighnatoḥ /",
  "GK19kragh_pu:2123": "jayaśrīr antarā vedir mattavāraṇayor iva // Ragh_12.93 //",
  "GK19kragh_pu:2124": "kṛtapratikṛtaprītais tayor muktāṃ surāsuraiḥ /",
  "GK19kragh_pu:2125": "parasparaṃ śaravrātāḥ puṣpavṛṣṭiṃ na sehire // Ragh_12.94 //",
  "GK19kragh_pu:2126": "ayaḥśaṅkucitāṃ rakṣaḥ śataghnīm atha śatrave /",
  "GK19kragh_pu:2127": "hṛtāṃ vaivasvatasyeva kūṭaśālmalim akṣipat // Ragh_12.95 //",
  "GK19kragh_pu:2128": "rāghavo ratham aprāptāṃ tām āśāṃ ca suradviṣām /",
  "GK19kragh_pu:2129": "ardhacandramukhair bāṇaiś ciccheda kadalīsukham // Ragh_12.96 //",
  "GK19kragh_pu:2130": "amoghaṃ saṃdadhe cāsmai dhanuṣy akeadhnurdharaḥ /",
  "GK19kragh_pu:2131": "brāhmam astraṃ priyāśokaśalyaniṣkarṣaṇauṣadham // Ragh_12.97 //",
  "GK19kragh_pu:2132": "tad vyomni daśadhā bhinnaṃ dadṛśe dīptimanmukham /",
  "GK19kragh_pu:2133": "vapur mahoragasyeva karālaphaṇamaṇḍalam // Ragh_12.98 //",
  "GK19kragh_pu:2134": "tena mantraprayuktena nimeṣārdhād apātayat /",
  "GK19kragh_pu:2135": "sa rāvaṇaśiraḥpaṅktim ajñātavraṇavedanām // Ragh_12.99 //",
  "GK19kragh_pu:2136": "bālārkapratimevāpsu vīcibhinnā patiṣyataḥ /",
  "GK19kragh_pu:2137": "rarāja rakṣaḥkāyasya kaṇṭhacchedapraṃparā // Ragh_12.100 //",
  "GK19kragh_pu:2138": "marutāṃ paśyatāṃ tasya śirāṃsi patitāny api /",
  "GK19kragh_pu:2139": "mano nātiviśaśvāsa punaḥ saṃdhānaśaṅkinām // Ragh_12.101 //",
  "GK19kragh_pu:2140": "atha madagurupakṣair lokapāladvipānām anugatam alivṛndair gaṇḍabhittīr vihāya /",
  "GK19kragh_pu:2141": "upanatamaṇibandhe mūrdhni paulastyaśatroḥ surabhi suravimuktaṃ puṣpavarṣaṃ papāta // Ragh_12.102 //",
  "GK19kragh_pu:2142": "yantā hareḥ sapadi saṃhṛtakārmukajyam āpṛcchya rāghavam anuṣṭhitadevakāryam /",
  "GK19kragh_pu:2143": "nāmāṅkarāvaṇaśarāṅkitaketuyaṣṭim ūrdhvaṃ rathaṃ harisahasrayujaṃ nināya // Ragh_12.103 //",
  "GK19kragh_pu:2144": "raghupatir api jātavedoviśuddhāṃ pragṛhya priyāṃ priyasuhṛdi vibhīṣaṇe saṃgamayya śriyaṃ vairiṇaḥ /",
  "GK19kragh_pu:2145": "ravisutasahitena tenānuyātaḥ sasaumitriṇā bhujavijitavimānaratnādhirūḍhaḥ pratasthe purīm // Ragh_12.104 //",
  "GK19kragh_pu:2146": "_______________________________________________________________________________",
  "GK19kragh_pu:2147": "athāmanaḥ śabdaguṇaṃ guṇajñaḥ padaṃ vimānena vigāhamānaḥ /",
  "GK19kragh_pu:2148": "ratnākaraṃ vīkṣya mithaḥ sa jāyāṃ rāmābhidhāno harir ity uvāca // Ragh_13.1 //",
  "GK19kragh_pu:2149": "vaidehi paśy' ā malayād vibhaktaṃ matsetunā phenilam amburāśim /",
  "GK19kragh_pu:2150": "chāyāpatheneva śaratprasannam ākāśam āviṣkṛtacārutāram // Ragh_13.2 //",
  "GK19kragh_pu:2151": "guror yiyakṣoḥ kapilena medhye rasātalaṃ saṃkramite turaṃge /",
  "GK19kragh_pu:2152": "tadartham urvīm avadārayadbhiḥ pūrvaiḥ kilāyaṃ parivardhito naḥ // Ragh_13.3 //",
  "GK19kragh_pu:2153": "garbhaṃ dadhaty arkamarīcayo 'smād vivṛddhim atrāśnuvate vasūni /",
  "GK19kragh_pu:2154": "abindhanaṃ vahnim asau bibharti prahlādanaṃ jyotir ajany anena // Ragh_13.4 //",
  "GK19kragh_pu:2155": "tāṃ tām avasthāṃ pratipadyamānaṃ sthitaṃ daśa vyāpya diśo mahimnā /",
  "GK19kragh_pu:2156": "viṣṇor ivāsyānavadhāraṇīyam īdṛktayā rūpam iyattayā vā // Ragh_13.5 //",
  "GK19kragh_pu:2157": "nābhiprarūḍhāmburuhāsanena saṃstūyamānaḥ prathamena dhātrā /",
  "GK19kragh_pu:2158": "amuṃ yugāntocitayogandiraḥ saṃhṛtya lokān puruṣo 'dhiśete // Ragh_13.6 //",
  "GK19kragh_pu:2159": "pakṣacchidā gotrabhidāttagandhāḥ śaraṇyam enaṃ śataśo mahīdhrāḥ /",
  "GK19kragh_pu:2160": "nṛpā ivopaplavinaḥ parebhyo dharmottaraṃ madhyamam āśrayante // Ragh_13.7 //",
  "GK19kragh_pu:2161": "rasātalād ādibhavena puṃsā bhuvaḥ prayuktodvahanakriyāyāḥ /",
  "GK19kragh_pu:2162": "asyāccham ambhaḥ pralayapravṛddhaṃ muhūrtavaktrāvaraṇaṃ babhūva // Ragh_13.8 //",
  "GK19kragh_pu:2163": "mukhārpaṇeṣu prakṛtipragalbhāḥ svayaṃ taraṅgādharadānadakṣaḥ /",
  "GK19kragh_pu:2164": "ananyasāmānyakalatravṛttiḥ pibaty asau pāyayate ca sindhūḥ // Ragh_13.9 //",
  "GK19kragh_pu:2165": "sasattvam ādāya nadīmukhāmbhaḥ saṃmīlayanto vivṛtānanatvāt /",
  "GK19kragh_pu:2166": "amī śirobhis timayaḥ sarandhrair ūrdhvaṃ vitanvanti jalapravāhān // Ragh_13.10 //",
  "GK19kragh_pu:2167": "mātaṅganakraiḥ sahasotpatadbhir bhinnān dvidhā paśya samudraphenān /",
  "GK19kragh_pu:2168": "kapolasaṃsarpitayā ya eṣāṃ vrajanti karṇa kṣaṇacāmaratvam // Ragh_13.11 //",
  "GK19kragh_pu:2169": "velānilāya prasṛtā bhujaṃgā mahormivisphūrjathunirviśeṣāḥ /",
  "GK19kragh_pu:2170": "sūryāṃśusaṃparkasamṛddharāgair vyajyanta ete maṇibhiḥ phaṇasthaiḥ // Ragh_13.12 //",
  "GK19kragh_pu:2171": "tavādharasparadhiṣu vidrumeṣu paryastam etat sahasormivegāt /",
  "GK19kragh_pu:2172": "ūrdhvāṅkuraprotamukhaṃ kathaṃcit kleśad apakrāmati śaṅkhayūtham // Ragh_13.13 //",
  "GK19kragh_pu:2173": "pravṛttamātreṇa payāṃsi pātum āvartavegād bhramatā ghanena /",
  "GK19kragh_pu:2174": "ābhāti bhūyiṣṭham ayaṃ samudraḥ pramathyamāno giriṇeva bhūyaḥ // Ragh_13.14 //",
  "GK19kragh_pu:2175": "dūrād ayaścakranibhasya tanvī tamālatālīvanarājinīlā /",
  "GK19kragh_pu:2176": "ābhāti velā lavaṇāmburāśer dhārānibaddheva kalaṅkalekhā // Ragh_13.15 //",
  "GK19kragh_pu:2177": "velānilaḥ ketakareṇubhis te saṃbhāvayaty ānanam āyatākṣi /",
  "GK19kragh_pu:2178": "mām akṣamaṃ maṇḍanakālahāner vettīva bimbādharabaddhatṛṣṇam // Ragh_13.16 //",
  "GK19kragh_pu:2179": "ete vayaṃ saikatabhinnaśuktiparyastamuktāpaṭalaṃ payodheḥ /",
  "GK19kragh_pu:2180": "prāptā muhūrtena vimānavegāt kūlaṃ phalāvarjitapūgamālam // Ragh_13.17 //",
  "GK19kragh_pu:2181": "kuruṣva tāvat karabhoru paścānmārge mṛgaprekṣiṇi dṛṣtipātam /",
  "GK19kragh_pu:2182": "eṣā vidūrībhavataḥ samudrāt sakānanā niṣpatatīva bhūmiḥ // Ragh_13.18 //",
  "GK19kragh_pu:2183": "kvacit pathā saṃcarate surāṇāṃ kvacid ghanānāṃ patatāṃ kvacic ca /",
  "GK19kragh_pu:2184": "yathāvidho me manso 'bhilāṣaḥ pravartate paśya tathā vimānam // Ragh_13.19 //",
  "GK19kragh_pu:2185": "asau mahendradvipadānagandhī trimārgagāvīcivimardaśītaḥ /",
  "GK19kragh_pu:2186": "ākāśavāyur dinayauvanotthān ācāmati svedalavān mukhe te // Ragh_13.20 //",
  "GK19kragh_pu:2187": "kareṇa vātāyanalambitena spṛṣṭas tvayā caṇḍi kutūhalinyā /",
  "GK19kragh_pu:2188": "āmuñcatīvābharaṇaṃ dvitīyam udbhinnavidyudvalayo ghanas te // Ragh_13.21 //",
  "GK19kragh_pu:2189": "amī janasthānam apoḍhavighnaṃ matvā samārabdhanavoṭajāni /",
  "GK19kragh_pu:2190": "adhyāsate cīrabhṛto yathāsvaṃ cirojjhitāny āśramamaṇḍalāni // Ragh_13.22 //",
  "GK19kragh_pu:2191": "saiṣā sthalī yatra vicinvatā tvāṃ bhraṣṭaṃ mayā nūpuram ekam urvyām /",
  "GK19kragh_pu:2192": "adṛśyata tvaccaraṇāravindaviśleṣaduḥkhād iva baddhamaunam // Ragh_13.23 //",
  "GK19kragh_pu:2193": "tvaṃ rakṣasā bhīru yato 'panītā taṃ mārgam etāḥ kṛpayā latā me /",
  "GK19kragh_pu:2194": "adarśayan vaktum aśaknuvatyaḥ śākhābhir āvarjitapallavābhiḥ // Ragh_13.24 //",
  "GK19kragh_pu:2195": "mṛgyaś ca darbhāṅkuranirvyapekṣās tavāgatijñaṃ samabodhayan mām /",
  "GK19kragh_pu:2196": "vyāpārayantyo diśi dakṣiṇasyām utpakṣmarājīni vilocanāni // Ragh_13.25 //",
  "GK19kragh_pu:2197": "etad girer mālayavataḥ purastād āvirbhavaty ambarlekhi śṛṅgam /",
  "GK19kragh_pu:2198": "navaṃ yatra ghanair mayā ca tvadviprayogāśru samaṃ visṛṣṭam // Ragh_13.26 //",
  "GK19kragh_pu:2199": "gandhaś ca dhārāhatapalvalānāṃ kādambam ardhodgatakesaraṃ ca /",
  "GK19kragh_pu:2200": "snigdhāś ca kekāḥ śikhināṃ babhūvur yasmin asahyāni vinā tvayā me // Ragh_13.27 //",
  "GK19kragh_pu:2201": "pūrvānubhūtaṃ smaratā ca yatra kampottaraṃ bhīru tavopagūḍham /",
  "GK19kragh_pu:2202": "guhāvisārīṇy ativāhitāni mayā kathaṃcid ghanagarjitāni // Ragh_13.28 //",
  "GK19kragh_pu:2203": "āsārasiktakṣitibāṣpayogān mām akṣiṇod yatra vibhinnakośaiḥ /",
  "GK19kragh_pu:2204": "viḍambyamānā navakandalais te vivāhadhūmāruṇalocanaśrīḥ // Ragh_13.29 //",
  "GK19kragh_pu:2205": "upāntavānīravanopagūdhāny ālakṣyapāriplavasārasāni /",
  "GK19kragh_pu:2206": "dūrāvatīrṇā pibatīva khedād amūni pampāsalilāni dṛṣṭiḥ // Ragh_13.30 //",
  "GK19kragh_pu:2207": "atrāviyuktāni rathāṅganāmnām anyonyadattotpalakesarāṇi /",
  "GK19kragh_pu:2208": "dvandvāni dūrāntaravartinā te mayā priye saspṛham īkṣitāni // Ragh_13.31 //",
  "GK19kragh_pu:2209": "imāṃ tatāśokalatāṃ ca tanvīṃ stanābhirāmastabakābhinamrām /",
  "GK19kragh_pu:2210": "tvatprāptibuddhyā pariripsamānaḥ saumitriṇā sāsram ahaṃ niṣiddhaḥ // Ragh_13.32 //",
  "GK19kragh_pu:2211": "amūr vimānāntaralambinīnāṃ śrutvā svanaṃ kāñcanakiṅkiṇīnām /",
  "GK19kragh_pu:2212": "pratyudvrajantīva kham utpatantyo godāvarīsārasapaṅktayas tvām // Ragh_13.33 //",
  "GK19kragh_pu:2213": "eṣā tvayā peśalamadhyayāpi ghaṭāmbusaṃvardhitabālacūtā /",
  "GK19kragh_pu:2214": "āhlādayaty unmukhakṛṣṇasārā dṛṣṭa cirāt pañcavaṭī mano me // Ragh_13.34 //",
  "GK19kragh_pu:2215": "atrānugodaṃ mṛgayānivṛttas taraṅgavātema vinītakhedaḥ /",
  "GK19kragh_pu:2216": "rahas tvadutsaṅganiṣaṇṇamūrdhā smarāmi vānīragṛheṣu suptaḥ // Ragh_13.35 //",
  "GK19kragh_pu:2217": "bhrūbheda mātreṇa padān maghonaḥ prabhraṃśayāṃ yo nahuṣaṃ cakāra /",
  "GK19kragh_pu:2218": "tasyāvilāmbhaḥpariśuddhihetor bhaumo muneḥ sthānaparigraho 'yam // Ragh_13.36 //",
  "GK19kragh_pu:2219": "tretāgnidhūmāgram anindyakīrtes tasyedam ākrāntavimānamārgam /",
  "GK19kragh_pu:2220": "ghrātvā havirgandhi rajovimuktaḥ samaśnute me laghimānam ātmā // Ragh_13.37 //",
  "GK19kragh_pu:2221": "etan muner mānini śātakarṇeḥ pañcāpsaro nāma vihāravāri /",
  "GK19kragh_pu:2222": "ābhāti paryantavanaṃ vidūrān meghāntarālakṣyam ivendubimbam // Ragh_13.38 //",
  "GK19kragh_pu:2223": "purā sa darbhāṅkuramātravṛttiś caran mṛgaiḥ sārdham ṛṣir maghonā /",
  "GK19kragh_pu:2224": "samādhibhītena kilopanītaḥ pañcāpsaroyauvanakūṭabhandham // Ragh_13.39 //",
  "GK19kragh_pu:2225": "tasyāyam antarhitasaudhabhājaḥ prasaktasaṃgītamṛdaṅgaghoṣaḥ /",
  "GK19kragh_pu:2226": "viyadgataḥ puṣpakacandraśālāḥ kṣaṇaṃ pratiṣrunmukharāḥ karoti // Ragh_13.40 //",
  "GK19kragh_pu:2227": "havirbhujām edhavatāṃ caturṇāṃ madhye lalāṭaṃtapasaptasaptiḥ /",
  "GK19kragh_pu:2228": "asau tapasyaty aparas tapasvī nāmnā sutīkṣṇaś caritena dāntaḥ // Ragh_13.41 //",
  "GK19kragh_pu:2229": "amuṃ sahāsaprahitekṣaṇāni vyājārdhasaṃdarśitamekhalāni /",
  "GK19kragh_pu:2230": "nālaṃ vikartuṃ janitendraśaṅkaṃ surāṅganāvibhramaceṣṭitāni // Ragh_13.42 //",
  "GK19kragh_pu:2231": "eṣo 'kṣamālāvalayaṃ mṛgāṇāṃ kaṇḍūyitāraṃ kuśasūcilāvam /",
  "GK19kragh_pu:2232": "sabhājane me bhujam ūrdhvabāhuḥ savyetaraṃ prādhvam itaḥ prayuṅkte // Ragh_13.43 //",
  "GK19kragh_pu:2233": "vācaṃyamatvāt praṇatiṃ mamaiṣa kampena kiṃcit pratigṛhya mūrdhnaḥ /",
  "GK19kragh_pu:2234": "dṛṣṭiṃ vimānavyavadhānamuktāṃ punaḥ sahasrāciṣi saṃnidhatte // Ragh_13.44 //",
  "GK19kragh_pu:2235": "adaḥ śaraṇyaṃ śarabhaṅganāmnas tapovanaṃ pāvanam āhitāgneḥ /",
  "GK19kragh_pu:2236": "cirāya saṃtarpya samidhir agniṃ yo mantrapūtāṃ tanum apy ahauṣīt // Ragh_13.45 //",
  "GK19kragh_pu:2237": "chāyāvinītādhvapariśrameṣu bhūyiṣṭhasaṃbhāvyaphaleṣv amīṣu /",
  "GK19kragh_pu:2238": "tasyātithīnām adhunā saparyā sthitā suputreṣv iva pādapeṣu // Ragh_13.46 //",
  "GK19kragh_pu:2239": "dhārāsvanodgāridarīmukho 'sau śṛṅgāgralagnāmbudavaprapaṅkaḥ /",
  "GK19kragh_pu:2240": "badhnāti me bandhuragātri cakṣur dṛptaḥ kakudmān iva citrakūṭaḥ // Ragh_13.47 //",
  "GK19kragh_pu:2241": "eṣā prasannastimitapravāhā sarid vidūrāntarabhāvatanvī /",
  "GK19kragh_pu:2242": "mandākinī bhāti nagopakaṇṭhe muktāvalī kaṇṭhagateva bhūmeḥ // Ragh_13.48 //",
  "GK19kragh_pu:2243": "ayaṃ sujāto 'nugiraṃ tamālaḥ pravālam ādāya sugandhi yasya /",
  "GK19kragh_pu:2244": "karṇārpiten' T ākaravaṃ kapolam apārthyakālāgurupattralekham Vt // Ragh_13.49 //",
  "GK19kragh_pu:2245": "anigrahatrāsavinītasattvam apuṣpaliṅgāt phalabandhivṛkṣam /",
  "GK19kragh_pu:2246": "vanaṃ tapaḥsādhanam etad atrer āviṣkṛtodagrataraprabhāvam // Ragh_13.50 //",
  "GK19kragh_pu:2247": "atrābhiṣekāya tapodhanānāṃ saptarśihastoddhṛtahemapadmām /",
  "GK19kragh_pu:2248": "pravartayām āsa kil' ānusūyā trisrotasaṃ tryambakamaulimālām // Ragh_13.51 //",
  "GK19kragh_pu:2249": "vīrāsanair dhyānajuṣām ṛṣīnām amī samādhyāsitavedimadhyāḥ /",
  "GK19kragh_pu:2250": "nivātaniṣkampatayā vibhānti yogādhirūḍhā iva śākhino 'pi // Ragh_13.52 //",
  "GK19kragh_pu:2251": "tvayā purastād upayācito yaḥ so 'yaṃ vaṭaḥ śyāma iti pratītaḥ /",
  "GK19kragh_pu:2252": "rāśir maṇīnām iva gāruḍānāṃ sapadmarāgaḥ phalito vibhāti // Ragh_13.53 //",
  "GK19kragh_pu:2253": "kvacit prabhā cāndramasī tamobhiś muktāmayī yaṣṭir ivānuviddhā /",
  "GK19kragh_pu:2254": "anyatra mālā sitapaṅkajānām indīvarair utkhacitāntareva // Ragh_13.54 //",
  "GK19kragh_pu:2255": "kvacit khagānāṃ priyamānasānāṃ kādambasaṃsargavatīva /",
  "GK19kragh_pu:2256": "anyatra śubhrā śaradabhralekhā bhaktir bhuvaś candanakalpiteva // Ragh_13.55 //",
  "GK19kragh_pu:2257": "kvacit prabhā cāndramasī tamobhiś chāyāvilīnaiḥ śabalīkṛteva /",
  "GK19kragh_pu:2258": "anyatra śubhrā śaradabhralekhā randhreṣv ivālakṣyanabhaḥpradeśā // Ragh_13.56 //",
  "GK19kragh_pu:2259": "kvacic ca kṛṣṇoragabhūṣaṇeva bhasmāṅgarāgā tanur īśvarasya /",
  "GK19kragh_pu:2260": "paśyānavadyāṅgi vibhāti gaṅgā bhinnapravāhā yamunātaraṅgaiḥ // Ragh_13.57 //",
  "GK19kragh_pu:2261": "tamisrayā śubhraniśeva bhinnā kundasrag indīvaramālayeva /",
  "GK19kragh_pu:2262": "kṛttir hareḥ kṛṣṇamṛgatvaceva bhūtiḥ smarārer iva kaṇṭhabhāsā // Ragh_13.57A //",
  "GK19kragh_pu:2263": "dṛśyārdhayā śāradameghalekhā nirdhūtanistriṃśarucā viśeva /",
  "GK19kragh_pu:2264": "gavākṣakālāgurudhūmarājyā harmyasthalīlepasudhā naveva // Ragh_13.57B //",
  "GK19kragh_pu:2265": "tuṣārasaṃghātaśilā himādrer jātyāñjanaprastaraśobhayeva /",
  "GK19kragh_pu:2266": "patatriṇāṃ manasagocarāṇāṃ T śreṇīva kādambavihaṃgapaṅktyā // Ragh_13.57C //",
  "GK19kragh_pu:2267": "nitāntaśuddhasphuṭikāśayogād vaiḍūryakāntyā raśanāvalīva /",
  "GK19kragh_pu:2268": "gaṅgā raver ātmajayā sametā puṣpyaty udāraṃ parabhāgalekhā // Ragh_13.57D //",
  "GK19kragh_pu:2269": "samudrapatnyor jalasaṃnipāte pūtātmanām atra kilābhiṣekāt /",
  "GK19kragh_pu:2270": "tattvāvabodhena vināpi bhūyas tanutyajāṃ nāsti śarīrabandhaḥ // Ragh_13.58 //",
  "GK19kragh_pu:2271": "puraṃ niṣādādhipater idaṃ tad yasmin mayā maulimaṇiṃ vihāya /",
  "GK19kragh_pu:2272": "jaṭāsu baddhāsv arudat sumantraḥ kaikeyi kāmāḥ phalitās taveti // Ragh_13.59 //",
  "GK19kragh_pu:2273": "payodharaiḥ puṇyajanāṅganānāṃ nirviṣṭahemāmbujareṇu yasyāḥ /",
  "GK19kragh_pu:2274": "brāhmaṃ saraḥ kāraṇam āptavāco buddher ivāvyaktam udāharanti // Ragh_13.60 //",
  "GK19kragh_pu:2275": "jalāni yā tīranikhātayūpā vahaty ayodhyām anu rājadhānīm /",
  "GK19kragh_pu:2276": "turaṃgamedhāvabhṛtavatīrṇair ikṣvākubhiḥ puṇyatarīkṛtāni // Ragh_13.61 //",
  "GK19kragh_pu:2277": "yāṃ saikatotsaṅgasukhocitānāṃ prājyaiḥ payobhiḥ parivardhitānām /",
  "GK19kragh_pu:2278": "sāmānyadhātrīm iva mānasaṃ me saṃbhāvayaty uttarakosalānām // Ragh_13.62 //",
  "GK19kragh_pu:2279": "seyaṃ madīyā jananīva tena mānyena rājñā sarayūr viyuktā /",
  "GK19kragh_pu:2280": "dūre vasantaṃ śiśirānilair māṃ taraṅgahastair upagūhatīva // Ragh_13.63 //",
  "GK19kragh_pu:2281": "viraktasaṃdhyākapiśaṃ purastād yato rajaḥ pārthivam ujjihīte /",
  "GK19kragh_pu:2282": "śaṅke hanūmatkathitapravṛttiḥ pratyudgato māṃ bharataḥ sasainyaḥ // Ragh_13.64 //",
  "GK19kragh_pu:2283": "addhā śriyaṃ pālitasaṃgarāya pratyarpayiṣyaty anaghāṃ sa sādhuḥ /",
  "GK19kragh_pu:2284": "hatvā nivṛttāya mṛdhe kharādīn saṃrakṣitāṃ tvām iva lakṣmaṇo me // Ragh_13.65 //",
  "GK19kragh_pu:2285": "asau puraskṛtya guruṃ padātiḥ paścādavasthāpitavāhinīkaḥ /",
  "GK19kragh_pu:2286": "vṛddhair amātyaiḥ saha cīravāsā mām arghyapāṇir bharato 'bhyupaiti // Ragh_13.66 //",
  "GK19kragh_pu:2287": "pitrā nisṛṣṭāṃ madapekṣayā yaḥ śriyaṃ yuvāpy aṅkagatām abhoktā /",
  "GK19kragh_pu:2288": "iyanti varṣāṇi tayā sahogram abhyasyatīva vratam āsidhāram // Ragh_13.67 //",
  "GK19kragh_pu:2289": "etāvad uktavati dāśarathau tadīyām icchāṃ vimānam adhidevatayā viditvā /",
  "GK19kragh_pu:2290": "dyotiṣpathād avatatāra savismayābhir udvīkṣitaṃ prakṛtibhir bharatānugābhiḥ // Ragh_13.68 //",
  "GK19kragh_pu:2291": "tasmāt puraḥsaravibhīṣaṇadarśitena sevāvicakṣaṇaharīśvaradattahastaḥ /",
  "GK19kragh_pu:2292": "yānād avātarad adūramahītalena mārgeṇa bhaṅgiracitasphaṭikena rāmaḥ // Ragh_13.69 //",
  "GK19kragh_pu:2293": "ikṣvākuvaṃśagurave prayataḥ praṇamya sa bhrātaraṃ bharatam arghyaparigrahānte /",
  "GK19kragh_pu:2294": "paryaśrur asvajata mūrdhani copajaghrau tadbhaktyapoḍhapitṛrāhyamahābhiṣeke // Ragh_13.70 //",
  "GK19kragh_pu:2295": "śmaśrupravṛddhijanitānanavikriyāṃś ca plakṣān prarohajaṭilān iva mantrivṛddhān /",
  "GK19kragh_pu:2296": "anvagrahīt praṇamataḥ śubhadṛṣṭipātair vārttānuyogamadhurākṣarayā ca vācā // Ragh_13.71 //",
  "GK19kragh_pu:2297": "durjātabandhur ayam ṛkṣaharīśvaro me paulastya eṣa samareṣu puraḥ prahartā /",
  "GK19kragh_pu:2298": "ity ādṛtena kathitau raghunandanena vyutkramya lakṣmaṇam ubhau bharato vavande // Ragh_13.72 //",
  "GK19kragh_pu:2299": "saumitriṇā tadanu saṃsasṛje sa cainam utthāpya namraśirasaṃ bhṛśam āliniṅga /",
  "GK19kragh_pu:2300": "rūḍhendrajitpraharaṇavraṇakarkaśena kliśyann ivāsya bhujamadhyam uraḥsthalena // Ragh_13.73 //",
  "GK19kragh_pu:2301": "rāmājñayā haricamūpatayas tadānīṃ kṛtvā manuṣyavapur āruruhur gajendrān /",
  "GK19kragh_pu:2302": "teṣu kṣaratsu bahudhā madavāridhārāḥ śailādhirohaṇasukhāny upalebhire te // Ragh_13.74 //",
  "GK19kragh_pu:2303": "sānuplavaḥ prabhur api kṣaṇadācarāṇāṃ bheje rathān daśarathaprabhavānuśiṣṭaḥ /",
  "GK19kragh_pu:2304": "māyāvikalparacitair api ye tadīyair na syandanais tulitakṛtrimabhaktiśobhāḥ // Ragh_13.75 //",
  "GK19kragh_pu:2305": "bhūyas tato raghupatir vilasatpatākam adhyāsta kāmagati sāvarajo vimānam /",
  "GK19kragh_pu:2306": "doṣātanaṃ budhabṛhaspatiyogadṛśyas tārāpatis taralavidyud iv'ābhravṛndam // Ragh_13.76 //",
  "GK19kragh_pu:2307": "tatreśvareṇa jagatāṃ pralayād ivorvīṃ varṣātyayena rucam abhraghanād ivendoḥ /",
  "GK19kragh_pu:2308": "rāmeṇa maithilasutāṃ daśakaṇṭhakṛcchrāt pratyuddhṛtāṃ dhṛtimatīṃ bharato vavande // Ragh_13.77 //",
  "GK19kragh_pu:2309": "laṅkeśvarapraṇatibhaṅgadṛḍhavrataṃ tad (?) vandyaṃ yugaṃ caraṇayor janakātmajāyāḥ /",
  "GK19kragh_pu:2310": "jyeṣṭhānuvṛttijaṭilaṃ ca śiro 'sya sādhor anyonyapāvanam abhūd ubhayaṃ sametya // Ragh_13.78 //",
  "GK19kragh_pu:2311": "krośārdhaṃ prakṛtipuraḥsareṇa gatvā kākutsthaḥ stimitajavena puṣpakeṇa /",
  "GK19kragh_pu:2312": "śatrughnaprativihitopakāryam āryaḥ sāketopavanam udāram adhyuvāsa // Ragh_13.79 //",
  "GK19kragh_pu:2313": "_______________________________________________________________________________",
  "GK19kragh_pu:2314": "uttiṣṭha vatse nanu sānujo 'sau daśāntaraṃ tatra samaṃ prapanne /",
  "GK19kragh_pu:2315": "apaśyatāṃ dāśarathī jananyau chedād ivopaghnataror vratatyau // Ragh_14.1 //",
  "GK19kragh_pu:2316": "ubhāv ubhābhyāṃ praṇatau hatārī yathākramaṃ vikramaśobhinau tau /",
  "GK19kragh_pu:2317": "vispaṣṭam asrāndhatayā na dṛṣṭau jñātau sutasparśasukhopalambhāt // Ragh_14.2 //",
  "GK19kragh_pu:2318": "ānandajaḥ śokajam aśru bāṣpas tayor aśītaṃ śiśiro bibheda /",
  "GK19kragh_pu:2319": "gaṅgāsarayvor jalam uṣṇatpataṃ himādrinisyanda ivāvatīrṇaḥ // Ragh_14.3 //",
  "GK19kragh_pu:2320": "te putrayor nairṛtaśastramārgān ārdrān ivāṅge sadayaṃ spṛśantyau /",
  "GK19kragh_pu:2321": "apīpsitaṃ kṣatrakulāṅganānāṃ na vīrasūśabdam akāmayetām // Ragh_14.4 //",
  "GK19kragh_pu:2322": "kleśāvahā bhartur alakṣaṇāhaṃ sīteti nāma svam udīrayantī /",
  "GK19kragh_pu:2323": "svargapratiṣṭhasya guror mahiṣyāv abhaktibhedena vadhūr vavande // Ragh_14.5 //",
  "GK19kragh_pu:2324": "uttiṣṭha vatse nanu sānujo 'sau vṛttena bhartā śucinā tavaiva /",
  "GK19kragh_pu:2325": "kṛcchraṃ mahat tīrṇa iti priyārhāṃ tām ūcatus te priyam apy amithyā // Ragh_14.6 //",
  "GK19kragh_pu:2326": "athābhiṣekaṃ raghuvaṃśaketoḥ prārabdham ānandajalair jananyoḥ /",
  "GK19kragh_pu:2327": "nirvartayām āsur amātyavṛddhās tīrthāhṛtaiḥ kāñcanakumbhatoyaiḥ // Ragh_14.7 //",
  "GK19kragh_pu:2328": "saritsamudrān sarasīś ca gatvā rakṣaḥkapīndrair upapāditāni /",
  "GK19kragh_pu:2329": "tasyāpatan mūrdhni jalāni jiṣṇor vindhyasya meghaprabhavā ivāpaḥ // Ragh_14.8 //",
  "GK19kragh_pu:2330": "tapasviveṣakriyayāpi tāvad yaḥ prekṣaṇīyaḥ sutarāṃ babhūva /",
  "GK19kragh_pu:2331": "rājendranepathyavidhānaśobhā rasyoditāsīt punaruktadoṣā // Ragh_14.9 //",
  "GK19kragh_pu:2332": "sa maularakṣoharimiśrasainyas tūryasvanānanditapauravargaḥ /",
  "GK19kragh_pu:2333": "viveṣa saudhodgatalājavarṣām uttoraṇām anvayarājadhānīm // Ragh_14.10 //",
  "GK19kragh_pu:2334": "saumitriṇā sāvarajena mandam ādhūtavālavyajano rathasthaḥ /",
  "GK19kragh_pu:2335": "dhṛtātapatro bharatena sākṣād upāyasaṃghāta iva pravṛddhaḥ // Ragh_14.11 //",
  "GK19kragh_pu:2336": "prāsādakālāgurudhūmarājis tasyāḥ puro vāyuvaśena bhinnā /",
  "GK19kragh_pu:2337": "vanān nivṛttena raghūdvahena muktā svayaṃ veṇir ivābhāse // Ragh_14.12 //",
  "GK19kragh_pu:2338": "śvaśrūjanānuṣṭhitacāruveṣāṃ karṇīrathasthāṃ raghuvīrapatnīm /",
  "GK19kragh_pu:2339": "prāsādavātāyanadṛśyabandhaiḥ sāketanāryo 'ñjalibhiḥ praṇemuḥ // Ragh_14.13 //",
  "GK19kragh_pu:2340": "sphuratprabhāmaṇḍalam ānusūyaṃ sā bibhratī śāśvatam aṅgarāgam /",
  "GK19kragh_pu:2341": "rarāja śuddheti punaḥ svapuryai saṃdarśita vahnigateva bhartrā // Ragh_14.14 //",
  "GK19kragh_pu:2342": "veśmāni rāmaḥ paribarhavanti viśrāṇya sauhārdhanidhiḥ suhṛdbyaḥ /",
  "GK19kragh_pu:2343": "bāṣpāyamāṇo balimanniketam ālekhyaśeṣasya pitur viveśa // Ragh_14.15 //",
  "GK19kragh_pu:2344": "kṛtāñjalis tatra yad amba satyān nābhraśyata svargaphalād gurur naḥ /",
  "GK19kragh_pu:2345": "tac cintyamānaṃ sukṛtaṃ taveti jahāra lajjāṃ bharatasya mātuḥ // Ragh_14.16 //",
  "GK19kragh_pu:2346": "tathā ca sugrīvavibhīśaṇādīn upācarat kṛtrimasaṃvidhābhiḥ /",
  "GK19kragh_pu:2347": "saṃkalpamātroditasiddhayas te krāntā yathā cetasi vismayena // Ragh_14.17 //",
  "GK19kragh_pu:2348": "sabhājanāyopagatān sa divyān munīn puraskṛtya hatasya śatroḥ /",
  "GK19kragh_pu:2349": "śuśrāva tebhyaḥ prabhavādi vṛttaṃ svavikrame gauravam ādadhānam // Ragh_14.18 //",
  "GK19kragh_pu:2350": "pratiprayāteṣu tapodhaneṣu sukhād avijñātagatārdhamāsān /",
  "GK19kragh_pu:2351": "sītāsvahastopahṛtāgryapūjān rakṣaḥkapīndrān visasarja rāmaḥ // Ragh_14.19 //",
  "GK19kragh_pu:2352": "tac cātmacintāsulabhaṃ vimānaṃ hṛtaṃ surāreḥ saha jīvitena /",
  "GK19kragh_pu:2353": "kailāsanāthodvahanāya bhūyaḥ puṣpaṃ divaḥ puṣpakam anvamaṃsta // Ragh_14.20 //",
  "GK19kragh_pu:2354": "pitur niyogād vanavāsam evaṃ nistīrya rāmaḥ pratipannarājyaḥ /",
  "GK19kragh_pu:2355": "dharmārthakāmeṣu samāṃ prapede yathā tathaivāvarajeṣu vṛttim // Ragh_14.21 //",
  "GK19kragh_pu:2356": "sarvāsu mātṛṣv api vatsalatvāt sa nirviśeṣapratipattir āsīt /",
  "GK19kragh_pu:2357": "ṣaḍānanāpītapayodharāsu netā camūnām iva kṛttikāsu // Ragh_14.22 //",
  "GK19kragh_pu:2358": "tenārthavāṃl lobhaparāṅmukhena tena ghnatā vighnabhayaṃ kriyāvān /",
  "GK19kragh_pu:2359": "tenāsa lokaḥ pitṛmān vinetrā tenaiva śokāpanudena putrī // Ragh_14.23 //",
  "GK19kragh_pu:2360": "sa paurakāryāṇi samīkṣya kāle reme videhādhipater duhitrā /",
  "GK19kragh_pu:2361": "upasthitaś cāru vapus tadīyaṃ kṛtvopabhogotsukayeva lakṣmyā // Ragh_14.24 //",
  "GK19kragh_pu:2362": "tayor yathāprārthitam indriyārthān āseduṣoḥ sadmasu citravatsu /",
  "GK19kragh_pu:2363": "prāptāni duḥkhāny api daṇḍakeṣu saṃcintyamānāni sukhāny abhūvan // Ragh_14.25 //",
  "GK19kragh_pu:2364": "athādhikasnigdhavilocanena mukhena sītā śarapāṇḍureṇa /",
  "GK19kragh_pu:2365": "ānandayitrī pariṇetur āsīd anakṣaravyañjitadohadena // Ragh_14.26 //",
  "GK19kragh_pu:2366": "tām aṅkam āropya kṛśāṅgayaṣṭiṃ varṇāntarākrāntapayodharāgrām /",
  "GK19kragh_pu:2367": "vilajjamānāṃ rahasi pratītaḥ prapraccha rāmāṃ ramaṇo 'bhilāṣam // Ragh_14.27 //",
  "GK19kragh_pu:2368": "sā daṣṭanīvārabalīnihiṃsraiḥ saṃbaddha vaikhānasakanyakāni /",
  "GK19kragh_pu:2369": "iyeṣa bhūyaḥ kuśavanti gantuṃ bhāgīrathītīratapovanāni // Ragh_14.28 //",
  "GK19kragh_pu:2370": "tasyai pratiśrutya raghupravīras tad (?) īpsitaṃ pārśvacarānuyātaḥ /",
  "GK19kragh_pu:2371": "ālokayiṣyan muditām ayodhyāṃ prāsādam abhraṃliham āruroha // Ragh_14.29 //",
  "GK19kragh_pu:2372": "ṛddhāpaṇaṃ rājapathaṃ sa paśyan vigāhyamānāṃ sarayūṃ ca naubhiḥ /",
  "GK19kragh_pu:2373": "vilāsibhiś cādhyuṣitāni pauraiḥ puropakaṇṭhopavanāni reme // Ragh_14.30 //",
  "GK19kragh_pu:2374": "sa kiṃvadantīṃ vadatāṃ purogaḥ svaṛttam uddiśya viśuddhavṛttaḥ /",
  "GK19kragh_pu:2375": "sarpādhirājorubhujo 'pasarpaṃ papraccha bhadraṃ vijitāribhadraḥ // Ragh_14.31 //",
  "GK19kragh_pu:2376": "nirbandhapṛṣṭaḥ sa jagāda sarvaṃ stuvanti paurāś caritaṃ tvadīyam /",
  "GK19kragh_pu:2377": "anyatra rakṣobhavanoṣitāyāḥ parigrahān mānavadeva devyāḥ // Ragh_14.32 //",
  "GK19kragh_pu:2378": "kalatranindāguruṇā kilaivam abhyāhataṃ kīrtiviparyayeṇa /",
  "GK19kragh_pu:2379": "ayoghanenāya ivābhitaptaṃ vaidehibandhor hṛdayaṃ vidadre // Ragh_14.33 //",
  "GK19kragh_pu:2380": "kim ātmanirvādakathām upekṣe jāyām adoṣām uta saṃtyajāmi /",
  "GK19kragh_pu:2381": "ity ekapakṣāśrayaviklavatvād āsīt sa dolācalacittavṛttiḥ // Ragh_14.34 //",
  "GK19kragh_pu:2382": "niścitya cānanyanivṛtti vācyaṃ tyāgena patnyāḥ parimārṣṭum aicchat /",
  "GK19kragh_pu:2383": "api svadehāt kim utendriyārthād yaśodhanānāṃ hi yaśo garīyaḥ // Ragh_14.35 //",
  "GK19kragh_pu:2384": "sa saṃnipātyāvarajān hataujās tadvikriyādarśanaluptaharṣān /",
  "GK19kragh_pu:2385": "kaulīnam ātmāśrayam ācacakṣe tebhyaḥ punaś cedam uvāca vākyam // Ragh_14.36 //",
  "GK19kragh_pu:2386": "rājarṣivaṃśasya raviprasūter upasthitaḥ paśyata kīdṛśo 'yam /",
  "GK19kragh_pu:2387": "mattaḥ sadācāraśuceḥ kalaṅkaḥ payodavātād iva darpaṇasya // Ragh_14.37 //",
  "GK19kragh_pu:2388": "paureṣu so 'haṃ vahulībhavantam apāṃ taraṅgeṣv iva tailabindum /",
  "GK19kragh_pu:2389": "soḍhuṃ na tatpūrvam avarṇam īśe ālānikaṃ sthāṇum iva dviependraḥ // Ragh_14.38 //",
  "GK19kragh_pu:2390": "tasyāpanodāya phalapravṛttāv upasthitāyām api nirvyapekṣaḥ /",
  "GK19kragh_pu:2391": "tyakṣyāmi vaidehasutāṃ purastāt samudranemiṃ pitur ājñayeva // Ragh_14.39 //",
  "GK19kragh_pu:2392": "avaimi cainām anagheti kiṃ tu lokāpavādo balavān mato me /",
  "GK19kragh_pu:2393": "chāyā hi bhūmeḥ śaśino malatvenāropitā śuddhimataḥ prajābhiḥ // Ragh_14.40 //",
  "GK19kragh_pu:2394": "rakṣovadhānto na ca me prayāso vyarthaḥ sa vairapratimocanāya /",
  "GK19kragh_pu:2395": "amarṣaṇaḥ śoṇitakāṅkṣayā kiṃ padā spṛśantaṃ daśati dvijihvaḥ // Ragh_14.41 //",
  "GK19kragh_pu:2396": "tad eṣa sargaḥ karuṇārdracittair na me bhavadbhiḥ pratiṣedhanīyaḥ /",
  "GK19kragh_pu:2397": "yady arthitā nirhṛtavācyaśalyān prāṇān mayā dhārayituṃ ciraṃ vaḥ // Ragh_14.42 //",
  "GK19kragh_pu:2398": "ity uktavantaṃ janakātmajāyāṃ nitāntarūkṣābhiniveśam īśam /",
  "GK19kragh_pu:2399": "na kaścana bhrātṛṣu teṣu śakto niṣeddhum āsīd anuvartituṃ vā // Ragh_14.43 //",
  "GK19kragh_pu:2400": "sa lakṣmaṇaṃ lakṣmaṇapūrvajanmā vilokya lokatrayagītakīrtiḥ /",
  "GK19kragh_pu:2401": "saumyeti cābhāṣya yathārthabhāṣī sthitaṃ nideśe pṛthag ādideśa // Ragh_14.44 //",
  "GK19kragh_pu:2402": "prajāvatī dohadaśaṃsinī te tapovaneṣu spṛhayālur eva /",
  "GK19kragh_pu:2403": "saumyeti cābhāṣya yathārthabhāṣī prāpayya vālmīkipadaṃ tyajainām // Ragh_14.45 //",
  "GK19kragh_pu:2404": "sa śuśruvān mātari bhārgaveṇa pitur niyogāt prahṛtam dviṣadvat /",
  "GK19kragh_pu:2405": "pratyagrahīd agrajaśāsanaṃ tad ājñā gurūṇāṃ hy avicāraṇīyā // Ragh_14.46 //",
  "GK19kragh_pu:2406": "athānukūlaśravaṇapratītām atrasnubhir yuktadhuraṃ turaṃgaiḥ /",
  "GK19kragh_pu:2407": "rathaṃ sumantra pratipannaraśmim āropya vaidehasutāṃ pratasthe // Ragh_14.47 //",
  "GK19kragh_pu:2408": "sā nīyamānā rucirān pradeśān priyaṃkaro me priya ity anandat /",
  "GK19kragh_pu:2409": "nābuddha kalpadrumatāṃ vihāya jātaṃ tam ātmany asipattravṛkṣam // Ragh_14.48 //",
  "GK19kragh_pu:2410": "jugūha tasyāḥ pathi lakṣmaṇo yat savyetareṇa sphuratā tad akṣṇā /",
  "GK19kragh_pu:2411": "ākhyātam asyai guru bhāvi duḥkham atyantaluptapriyadarśanena // Ragh_14.49 //",
  "GK19kragh_pu:2412": "sā durnimittopagatād viṣādāt sadyaḥ parimlānamukhāravindā /",
  "GK19kragh_pu:2413": "rājñaḥ śivaṃ sāvarajasya bhūyād ity āśaśaṃse karaṇair abāhyaiḥ // Ragh_14.50 //",
  "GK19kragh_pu:2414": "guror niyogād vanitāṃ vanānte sādhvīṃ sumitrātanayo vihāsyan /",
  "GK19kragh_pu:2415": "avāryatevotthitavīcihastair jahnor duhitrā shitayā purastāt // Ragh_14.51 //",
  "GK19kragh_pu:2416": "rathāt sa yantrā nigṛhītavāhāt tāṃ bhrātṛhyāyāṃ puline 'vatārya /",
  "GK19kragh_pu:2417": "gaṅgāṃ niṣādāhṛtanauviśeṣas tatāra saṃdhām iva satyasaṃdhaḥ // Ragh_14.52 //",
  "GK19kragh_pu:2418": "atha vyavasthāpitavāk kathaṃcit saumitrir antargatabāṣpakaṇṭhaḥ /",
  "GK19kragh_pu:2419": "autpātiko megha ivāśmavarṣaṃ mahīpateḥ śāsanam ujjagāra // Ragh_14.53 //",
  "GK19kragh_pu:2420": "tato 'bhiṣaṅgānilavipraviddhā prabhraśyamānābharaṇasprasūnā /",
  "GK19kragh_pu:2421": "svamūrtilābhaprakṛtiṃ dharitrīṃ lateva sītā sahasā jagāma // Ragh_14.54 //",
  "GK19kragh_pu:2422": "ikṣvākuvaṃśaprabhavaḥ kathaṃ tvāṃ tyajed akasmāt patir āryavṛttaḥ /",
  "GK19kragh_pu:2423": "iti kṣitiḥ saṃśayiteva tasyai dadau praveśaṃ jananī na tāvat // Ragh_14.55 //",
  "GK19kragh_pu:2424": "sā luptasaṃjñā na viveda duḥkhaṃ pratyāgatāsuḥ samatapyatāntaḥ /",
  "GK19kragh_pu:2425": "tasyāḥ sumitrātmajayatnalabdho mohād abhūt kaṣṭataraḥ prabodhaḥ // Ragh_14.56 //",
  "GK19kragh_pu:2426": "na cāvadad bhartur avarṇam āryā nirākariṣṇor vṛjinād ṛte 'pi /",
  "GK19kragh_pu:2427": "ātmānam eva sthiraduḥkhabājaṃ punaḥ punar duṣkṛtinaṃ nininda // Ragh_14.57 //",
  "GK19kragh_pu:2428": "āśvāsya rāmāvarajaḥ satīṃ tām ākhyātavālmīkiniketamārgaḥ /",
  "GK19kragh_pu:2429": "nighnasya me bhartṛnideśaraukṣyaṃ devi kṣamasveti babhūva namraḥ // Ragh_14.58 //",
  "GK19kragh_pu:2430": "sītā samutthāpya jagāda vākyaṃ prītāsmi te saumyacirāya jīva /",
  "GK19kragh_pu:2431": "viḍaujasā viṣṇur ivāgrajena bhrātrā yad itthaṃ paravān asi tvam // Ragh_14.59 //",
  "GK19kragh_pu:2432": "śvaśrūjanaṃ sarvam anukrameṇa vijñāpaya prāpitamatpraṇāmaḥ /",
  "GK19kragh_pu:2433": "prajāniśekaṃ mayi vartamānaṃ sūnor anudhyāyata cetaseti // Ragh_14.60 //",
  "GK19kragh_pu:2434": "vācyas tvayā madvacanāt sa rājā vahnau viśuddhām api yat samakṣam /",
  "GK19kragh_pu:2435": "māṃ lokavādaśravaṇād ahāsīḥ śrutasya kiṃ tat sadṛśaṃ kulasya // Ragh_14.61 //",
  "GK19kragh_pu:2436": "kalyāṇabuddher atha vā tavāyaṃ na kāmacāro mayi śaṅkanīyaḥ /",
  "GK19kragh_pu:2437": "mamaiva janmāntarapātakānāṃ vipākavisphūrjathur aprasahyaḥ // Ragh_14.62 //",
  "GK19kragh_pu:2438": "upasthitāṃ pūrvam apāsya lakṣmīṃ vanaṃ mayā sārdham asi prapannaḥ /",
  "GK19kragh_pu:2439": "tad āspadaṃ prāpya tayātiroṣāt soḍhāsmi na tvadbhavane vasantī // Ragh_14.63 //",
  "GK19kragh_pu:2440": "niśācaropaplutabhartṛkāṇāṃ tapasvinīnāṃ bhavataḥ prasādāt /",
  "GK19kragh_pu:2441": "bhūtvā śaraṇyā śaraṇārtham anyāṃ kathaṃ prapatsye tvayi dīpyamāne // Ragh_14.64 //",
  "GK19kragh_pu:2442": "kiṃ vā tavātyantaviyogamoghe kuryām upekṣāṃ hatajīvite 'smin /",
  "GK19kragh_pu:2443": "syād rakṣaṇīyaṃ yadi me na tejas tvadīyam antargatam antarāyaḥ // Ragh_14.65 //",
  "GK19kragh_pu:2444": "sāhaṃ tapaḥ sūryaniviṣṭadṛṣṭir ūrdhvaṃ prasūtes caritum yatiṣye /",
  "GK19kragh_pu:2445": "tathā yathā me jananāntare 'pi tvam eva bhartā na ca viprayogaḥ // Ragh_14.66 //",
  "GK19kragh_pu:2446": "nṛpasya varṇāśramarakṣaṇaṃ yat sa eva dharmo manunā praṇītaḥ /",
  "GK19kragh_pu:2447": "nirvāsitāpy evam atas tvayāhaṃ tapasvisāmānyam avekṣaṇīyā // Ragh_14.67 //",
  "GK19kragh_pu:2448": "tatheti tasyāḥ pratigṛhya vācaṃ rāmānuje dṛśṭipathaṃ vyatīte /",
  "GK19kragh_pu:2449": "sā muktakaṇṭhaṃ vyasanātibhārāc cakranda vignā kurarīva bhūyaḥ // Ragh_14.68 //",
  "GK19kragh_pu:2450": "nṛtyaṃ mayūrāḥ kusumāni vṛkṣā darbhān upāttān vijahur hariṇyaḥ /",
  "GK19kragh_pu:2451": "tasyāḥ prapanne samaduḥkhabhāvam atyantam āsīd ruditaṃ vane 'pi // Ragh_14.69 //",
  "GK19kragh_pu:2452": "tām abhyagacchad ruditānusārī kaviḥ kuśedhmāharaṇāya yātaḥ /",
  "GK19kragh_pu:2453": "niṣādaviddhāṇḍajadarśanotthaḥ ślokatvam āpadyata yasya śokaḥ // Ragh_14.70 //",
  "GK19kragh_pu:2454": "tam aśru netrāvaraṇaṃ pramṛjya sītā vilāpād viratā vavande /",
  "GK19kragh_pu:2455": "tasyai munir dohadaliṅgadarśī dāśvān supurtrāśiṣam ity uvāca // Ragh_14.71 //",
  "GK19kragh_pu:2456": "jāne viṣṛśṭāṃ praṇidhānatas tvāṃ mithyāpavādakṣubhitena bhartrā /",
  "GK19kragh_pu:2457": "tan mā vyathiṣṭhā viṣayāntarasthaṃ prāptāsi vaidehi pitur niketam // Ragh_14.72 //",
  "GK19kragh_pu:2458": "uthkātalokatrayakaṇṭake 'pi satyapratijñe 'py avikatthane 'pi /",
  "GK19kragh_pu:2459": "tvāṃ praty akasmāt kaluṣapravṛttāv asty eva manyur bharatāgraje me // Ragh_14.73 //",
  "GK19kragh_pu:2460": "tavendukīrtiḥ śvaśuraḥ sakhā me satāṃ bhavocchedakaraḥ pitā te /",
  "GK19kragh_pu:2461": "dhuri sthitā tvaṃ patidevatānāṃ kiṃ tan na yenāsi mamānukampyā // Ragh_14.74 //",
  "GK19kragh_pu:2462": "tapasvisaṃsargavinitatsattve tapovane vītabhayā vasāsmin /",
  "GK19kragh_pu:2463": "ito bhaviṣyaty anaghaprasūter apatyasaṃskāramayo vidhis te // Ragh_14.75 //",
  "GK19kragh_pu:2464": "aśūnyatīrāṃ munisaṃniveśais tamo'pahantrīṃ tamasāṃ vigāhya /",
  "GK19kragh_pu:2465": "tatsaikatotsaṅgabalikriyābhiḥ saṃpatsyate te manasaḥ prasādaḥ // Ragh_14.76 //",
  "GK19kragh_pu:2466": "puṣpaṃ phalaṃ cārtavam āharantyo bījaṃ ca bāleyam akṛṣṭarohi /",
  "GK19kragh_pu:2467": "vinodayiṣyanti navābhiṣaṅgām udāravāco munikanyakās tvām // Ragh_14.77 //",
  "GK19kragh_pu:2468": "payoghaṭair āśramabālavṛkṣān saṃvardhayantī svabalānurūpaiḥ /",
  "GK19kragh_pu:2469": "asaṃśayaṃ prāk tanayopapatteḥ stanaṃdhayaprītim avāpsyasi tvam // Ragh_14.78 //",
  "GK19kragh_pu:2470": "anugrahapratyabhinandinīṃ tāṃ vālmīkir ādāya dayārdracetāḥ /",
  "GK19kragh_pu:2471": "sāyaṃ mṛgādhyāsitavedipārśvaṃ svam āśramaṃ śāntamṛgaṃ nināya // Ragh_14.79 //",
  "GK19kragh_pu:2472": "tām arpayām āsa ca śokadīnāṃ tadāgamaprītiṣu tāpasīṣu /",
  "GK19kragh_pu:2473": "nirviṣṭasārāṃ pitṛbhir himāṃśor antyāṃ kalāṃ darśa ivauṣadhīṣu // Ragh_14.80 //",
  "GK19kragh_pu:2474": "tā iṅgudīsnehakṛtapradīpam āstīrṇamedhyājinatalpam antaḥ /",
  "GK19kragh_pu:2475": "tasyai saparyānupadaṃ dinānte nivāsahetor uṭajaṃ viteruḥ // Ragh_14.81 //",
  "GK19kragh_pu:2476": "tatrābhiṣekaprayatā vasantī prayuktapūjā vidhinātithibhyaḥ /",
  "GK19kragh_pu:2477": "vanyena sā valkalinī śarīraṃ patyuḥ prajāsaṃtataye babhāra // Ragh_14.82 //",
  "GK19kragh_pu:2478": "api prabhuḥ sānuśayo 'dhunā syāt kim utsukaḥ śakrajito 'pi hantā /",
  "GK19kragh_pu:2479": "śaśaṃsa sītāparidevanāntam anuṣṭhitaṃ śāsanam agrajāya // Ragh_14.83 //",
  "GK19kragh_pu:2480": "babhūva rāmaḥ sahasā sabāṣpas tuṣāravarṣīva sahasyacandraḥ /",
  "GK19kragh_pu:2481": "kaulīnabhītena gṛhān nirastā na tena vaidehasutā manastaḥ // Ragh_14.84 //",
  "GK19kragh_pu:2482": "nigṛhya śokaṃ svayam eva dhīmān varṇāśramāvekṣaṇajāgarūkaḥ /",
  "GK19kragh_pu:2483": "sa bhrātṛsādhāraṇabhogam ṛddhaṃ rājyaṃ rajoriktamanāḥ śaśāsa // Ragh_14.85 //",
  "GK19kragh_pu:2484": "tām ekabhāryāṃ parivādabhīroḥ sādhvīm api tyaktavato nṛpasya /",
  "GK19kragh_pu:2485": "vakṣasy asaṃghaṭṭasukhaṃ vasantī reje sapatnīrahiteva lakṣmīḥ // Ragh_14.86 //",
  "GK19kragh_pu:2486": "sītāṃ hitvā daśamukharipur nopayema yad anyāṃ tasyā eva pratikṛtisakho yat kratūn ājahāra /",
  "GK19kragh_pu:2487": "vṛttāntena śravaṇaviṣayaprāpiṇā tena bhartuḥ sā durvāraṃ katham api parityāgaduḥkhaṃ viṣehe // Ragh_14.87 //",
  "GK19kragh_pu:2488": "_______________________________________________________________________________",
  "GK19kragh_pu:2489": "kṛtasītāparityāgaḥ sa ratnākaramekhalām /",
  "GK19kragh_pu:2490": "bubhūje pṛthivīpālaḥ pṛthivīm eva kevalām // Ragh_15.1 //",
  "GK19kragh_pu:2491": "lavaṇena viluptejyās tāmisreṇa tam abhyayuḥ /",
  "GK19kragh_pu:2492": "munayo yamunābhājaḥ śaraṇyaṃ śaraṇārthinaḥ // Ragh_15.2 //",
  "GK19kragh_pu:2493": "avekṣya rāmaṃ te tasmin na prajahruḥ svatejasā /",
  "GK19kragh_pu:2494": "trāṇābhāve hi śāpāstrāḥ kurvanti tapaso vyayam // Ragh_15.3 //",
  "GK19kragh_pu:2495": "pratiśuśrāva kākutsthas tebhyo vighnapratikriyām /",
  "GK19kragh_pu:2496": "dharmasaṃrakṣaṇāyaiva pravṛttir bhuvi śārṅgiṇaḥ // Ragh_15.4 //",
  "GK19kragh_pu:2497": "te rāmāya vadhopāyam ācakhyur vibudhaviṣaḥ /",
  "GK19kragh_pu:2498": "durjayo lavaṇaḥ śūlī viśūlaḥ prārthyatām iti // Ragh_15.5 //",
  "GK19kragh_pu:2499": "ādideśātha śatrughnaṃ teṣāṃ kṣemāya rāghavaḥ /",
  "GK19kragh_pu:2500": "kariṣyann iva nāmāsya yathārtham arinigrahāt // Ragh_15.6 //",
  "GK19kragh_pu:2501": "yaḥ kaścana raghūṇāṃ hi param ekaḥ paraṃtapaḥ /",
  "GK19kragh_pu:2502": "apavāda ivotsargaṃ vyāvartayitum īśvaraḥ // Ragh_15.7 //",
  "GK19kragh_pu:2503": "agrajena prayuktāśīs tadā dāśarathī rathī /",
  "GK19kragh_pu:2504": "yayau vanstahliḥ paśyan puṣpitāḥ surabhīr abhīḥ // Ragh_15.8 //",
  "GK19kragh_pu:2505": "rāmādeśād anupadaṃ senāṅgaṃ tasya siddhaye /",
  "GK19kragh_pu:2506": "paścād adhyayanārthasya dhātor adhir ivābhavat // Ragh_15.9 //",
  "GK19kragh_pu:2507": "ādiṣṭavartmā munibhiḥ sa gacchaṃs tapatāṃ varaḥ /",
  "GK19kragh_pu:2508": "virarāja rathapṛṣṭhair vālakhilyair ivāṃśumān // Ragh_15.10 //",
  "GK19kragh_pu:2509": "tasya mārgavaśād ekā babhūva vasatir yataḥ /",
  "GK19kragh_pu:2510": "rathasvanotkaṇṭhamṛge vālmīkīye tapovane // Ragh_15.11 //",
  "GK19kragh_pu:2511": "tam ṛṣiḥ pūjayām āsa kumāraṃ klāntavāhanam /",
  "GK19kragh_pu:2512": "tapaḥprabhāvasiddhābhir viśeṣapratipattibhiḥ // Ragh_15.12 //",
  "GK19kragh_pu:2513": "tasyām evāsya yāminyām antarvatnī prajāvatī /",
  "GK19kragh_pu:2514": "sutāv asūta saṃpannau kośadaṇḍāv iva kṣitiḥ // Ragh_15.13 //",
  "GK19kragh_pu:2515": "saṃtānaśravaṇād bhrātuḥ saumitriḥ saumanasyavān /",
  "GK19kragh_pu:2516": "prāñjalir munim āmantrya prātar yuktaratho yayau // Ragh_15.14 //",
  "GK19kragh_pu:2517": "sa ca prāpa madhūpaghnaṃ kumbhīnasyāś ca kukṣijaḥ /",
  "GK19kragh_pu:2518": "vanāt karam ivādāya sattvarāśim upasthitaḥ // Ragh_15.15 //",
  "GK19kragh_pu:2519": "dhūmadhūmro vasāghandhī jvālābabhruśiroruhaḥ /",
  "GK19kragh_pu:2520": "kravyādgaṇaparīvāraś citāgnir iva jaṅgamaḥ // Ragh_15.16 //",
  "GK19kragh_pu:2521": "apaśulaṃ tam āsādya lavaṇaṃ lakṣmaṇānujaḥ /",
  "GK19kragh_pu:2522": "rurodha saṃmukhīno hi jayo randhraprahāriṇām // Ragh_15.17 //",
  "GK19kragh_pu:2523": "nātiparyāptam ālakṣya matkukṣer adya bhojanam /",
  "GK19kragh_pu:2524": "diṣṭyā tvam asi me dhātrā bhīgtenevopapāditaḥ // Ragh_15.18 //",
  "GK19kragh_pu:2525": "iti saṃtarjya śatrughnaṃ rākṣasas tajjighāṃsayā /",
  "GK19kragh_pu:2526": "prāṃśum utpāṭayām āsa mustāstambam iva drumam // Ragh_15.19 //",
  "GK19kragh_pu:2527": "saumitrer niśitair bāṇair antarā śakalīkṛtaḥ /",
  "GK19kragh_pu:2528": "gātraṃ puṣparajaḥ prāpa na śākhī nairṛteritaḥ // Ragh_15.20 //",
  "GK19kragh_pu:2529": "vināśāt tasya vṛkṣasya rakṣas tasmai mahopalam /",
  "GK19kragh_pu:2530": "prajighāya kṛtāntasya muṣṭiṃ pṛthag iva sthitam // Ragh_15.21 //",
  "GK19kragh_pu:2531": "aindram astram upādāya śatrughnena sa tāḍitaḥ /",
  "GK19kragh_pu:2532": "sikatābhyo 'pi hi parāṃ prapede paramāṇutām // Ragh_15.22 //",
  "GK19kragh_pu:2533": "dakṣiṇaṃ doṣam udyamya rākṣasas tam upādravat /",
  "GK19kragh_pu:2534": "ekatāla ivopātapavanaprerito giriḥ // Ragh_15.23 //",
  "GK19kragh_pu:2535": "kārṣnena pattrinā śatruḥ sa bhinnarhṛdayaḥ patan /",
  "GK19kragh_pu:2536": "ānināya bhuvaḥ kampaṃ jahārāśramavāsinām // Ragh_15.24 //",
  "GK19kragh_pu:2537": "vayasāṃ paṅktayaḥ petur hatasyopari rakṣasaḥ /",
  "GK19kragh_pu:2538": "tatpratidvandino mūrdhni divyāḥ kusumavṛṣṭayaḥ // Ragh_15.25 //",
  "GK19kragh_pu:2539": "sa hatvā lavaṇaṃ vīras tadā mene mahaujasaḥ /",
  "GK19kragh_pu:2540": "bhrātuḥ sodaryam ātmānam indrajidvadhaśobhinaḥ // Ragh_15.26 //",
  "GK19kragh_pu:2541": "tasya saṃstūyamānasya caritārthais tapasvibhiḥ /",
  "GK19kragh_pu:2542": "śuśubhe vikramodagraṃ vrīḍayāvanataṃ śiraḥ // Ragh_15.27 //",
  "GK19kragh_pu:2543": "upakūlaṃ sa kālindyāḥ purīṃ pauruṣabhūṣaṇaḥ /",
  "GK19kragh_pu:2544": "nirmame nirmamo 'rtheṣu mathurāṃ madhurākṛtiḥ // Ragh_15.28 //",
  "GK19kragh_pu:2545": "yā saurājyaprakāśābhir babhau pauravibhūtibhiḥ /",
  "GK19kragh_pu:2546": "svargābhiṣyandavamanaṃ kṛtvevopaniveśitā // Ragh_15.29 //",
  "GK19kragh_pu:2547": "tatra saudhagataḥ paśyan yamunāṃ cakravākinīm /",
  "GK19kragh_pu:2548": "hema bhaktimatīṃ bhūmeḥ praveṇīm iva pripiye // Ragh_15.30 //",
  "GK19kragh_pu:2549": "sakhā daśarathasyātha janakasya ca mantrakṛt /",
  "GK19kragh_pu:2550": "saṃcaskārobhayaprītyā maithileyau yathāvidhi // Ragh_15.31 //",
  "GK19kragh_pu:2551": "sa tau kuśalavonmṛṣṭagarbhakledau tadākhyayā /",
  "GK19kragh_pu:2552": "kaviḥ kuśalavāv eva cakāra kila nāmataḥ // Ragh_15.32 //",
  "GK19kragh_pu:2553": "sāṅgaṃ ca vedam adhyāpya kiṃcidutkrāntaśaiśavau /",
  "GK19kragh_pu:2554": "svakṛtiṃ gāpayām āsa kaviprathamapaddhatim // Ragh_15.33 //",
  "GK19kragh_pu:2555": "rāmasya madhuraṃ vṛttaṃ gāyantau mātur agrataḥ /",
  "GK19kragh_pu:2556": "tadviyogavyathāṃ kiṃcic chithilīcakratuḥ sutau // Ragh_15.34 //",
  "GK19kragh_pu:2557": "itare 'pi raghor vaṃśyās trayas tretāgnitejasaḥ /",
  "GK19kragh_pu:2558": "tadyogāt pativatnīṣu patnīṣv āsan dvisūnavaḥ // Ragh_15.35 //",
  "GK19kragh_pu:2559": "śatrughātini śatrughnaḥ subāhau ca bahuśrute /",
  "GK19kragh_pu:2560": "mathurāvidiśe sūnvor nidadhe pūrvajotsukaḥ // Ragh_15.36 //",
  "GK19kragh_pu:2561": "bhūyas tapovyayo mā bhūd vālmīker iti so 'tyagāt /",
  "GK19kragh_pu:2562": "maithilītanayodgītaniṣpandamṛgam āśramam // Ragh_15.37 //",
  "GK19kragh_pu:2563": "vaśī viveśa cāyodhyāṃ rathyāsaṃskāraśobhinīm /",
  "GK19kragh_pu:2564": "lavaṇasya vadhāt paurair atigauravam īkṣitaḥ // Ragh_15.38 //",
  "GK19kragh_pu:2565": "sa dadarśa sabhāmadhye sabhāsadbhir upasthitam /",
  "GK19kragh_pu:2566": "rāmaṃ sītāparityāgād asāmaṇyapatiṃ bhuvaḥ // Ragh_15.39 //",
  "GK19kragh_pu:2567": "tam abhyanandat praṇataṃ lavaṇāntakam agrajaḥ /",
  "GK19kragh_pu:2568": "kālanemivadhāt prītas turāṣāḍ iva śārṅgiṇam // Ragh_15.40 //",
  "GK19kragh_pu:2569": "sa pṛṣṭaḥ sarvato vārttām ākhyād rājñe na saṃtatim /",
  "GK19kragh_pu:2570": "pratyarpayiṣyataḥ kāle kaver ādyasya śāsanāt // Ragh_15.41 //",
  "GK19kragh_pu:2571": "atha jānapado vipraḥ śiśum aprāptayauvanam /",
  "GK19kragh_pu:2572": "avatāry' āṅkaśayyāsthaṃ dvāri cakranda bhūpateḥ // Ragh_15.42 //",
  "GK19kragh_pu:2573": "śocanīyāsi vasudhe yā tvaṃ daśarathāc cyutā /",
  "GK19kragh_pu:2574": "rāmahastam anuprāpya kaṣṭāt kaṣṭataraṃ gatā // Ragh_15.43 //",
  "GK19kragh_pu:2575": "śrutvā tasya śuco hetuṃ goptā jihrāya rāghavaḥ /",
  "GK19kragh_pu:2576": "na hy akālabhavo mṛtyur ikṣvākupadam aspṛśat // Ragh_15.44 //",
  "GK19kragh_pu:2577": "sa muhūrtaṃ sahasveti dvijam āśvāsya duḥkhitam /",
  "GK19kragh_pu:2578": "yānaṃ sasmāra kauberaṃ vaivasvatajigīṣayā // Ragh_15.45 //",
  "GK19kragh_pu:2579": "āttaśastras tad adhyāsya pratisthaḥ sa raghūdvahaḥ /",
  "GK19kragh_pu:2580": "uccacāra puras tasya gūḍharūpā sarasvatī // Ragh_15.46 //",
  "GK19kragh_pu:2581": "rājan prajāsu te kaścid apacāraḥ pravartate /",
  "GK19kragh_pu:2582": "tam anviṣya praśamayer bhavitāsi tataḥ kṛtī // Ragh_15.47 //",
  "GK19kragh_pu:2583": "ity āptavacanād rāmo vineṣyan varṇavikriyām /",
  "GK19kragh_pu:2584": "diśaḥ papāta pattreṇa veganiṣkampaketunā // Ragh_15.48 //",
  "GK19kragh_pu:2585": "atha dhūmābhitāmrākṣaṃ vṛkṣākhāvalambinam /",
  "GK19kragh_pu:2586": "dadarśa kaṃcid aikśvākas tapasyantam adhomukham // Ragh_15.49 //",
  "GK19kragh_pu:2587": "pṛṣṭanāmānvayo rājñā sa kilācaṣṭa dhūmapaḥ /",
  "GK19kragh_pu:2588": "ātmānaṃ śambukaṃ nāma śūdraṃ surapadārthinam // Ragh_15.50 //",
  "GK19kragh_pu:2589": "tapasy anadhikāritvāt prajānāṃ tam aghāvaham /",
  "GK19kragh_pu:2590": "śīrṣacchedyaṃ paricchidya niyantā śastram ādade // Ragh_15.51 //",
  "GK19kragh_pu:2591": "sa tadvaktraṃ himakliṣṭakiñjalkam iva paṅkajam /",
  "GK19kragh_pu:2592": "jyotiṣkaṇāhataśmaśru kaṇṭhanālād apāharat // Ragh_15.52 //",
  "GK19kragh_pu:2593": "kṛtaṇḍaḥ svayam rājñā lebhe śūdraḥ satāṃ gatim /",
  "GK19kragh_pu:2594": "tapasā duścareṇāpi na svamārgavilaṅghinā // Ragh_15.53 //",
  "GK19kragh_pu:2595": "raghunātho 'py agastyena mārgasaṃdarśitātmanā /",
  "GK19kragh_pu:2596": "mahaujasā saṃyuyuje śaratkāla ivendunā // Ragh_15.54 //",
  "GK19kragh_pu:2597": "kumbhayonir alaṃkāraṃ tasmai divyaparigraham /",
  "GK19kragh_pu:2598": "dadau dattaṃ samudreṇa pītenevātmaniṣkrayam // Ragh_15.55 //",
  "GK19kragh_pu:2599": "taṃ dadhan maithilīkaṇṭhanirvyāpāreṇa bāhunā /",
  "GK19kragh_pu:2600": "paścān nivavṛte rāmaḥ prāk parāsur dvijātmajaḥ // Ragh_15.56 //",
  "GK19kragh_pu:2601": "tasya pūrvoditāṃ nindāṃ dvijaḥ putrasamāgataḥ /",
  "GK19kragh_pu:2602": "stutyā nivartayām āsa trātur vaivasvatād api // Ragh_15.57 //",
  "GK19kragh_pu:2603": "tam adhvarāya muktāśvaṃ rakṣaḥkapinareśvarāḥ /",
  "GK19kragh_pu:2604": "meghāḥ sasyam ivāmbhobhir abhyavarṣann upāyanaiḥ // Ragh_15.58 //",
  "GK19kragh_pu:2605": "digbhyo nimantritāś cainam abhijagmur maharṣayaḥ /",
  "GK19kragh_pu:2606": "na bhaumāny eva dhiṣṇyāni hitvā jyotirmayāny api // Ragh_15.59 //",
  "GK19kragh_pu:2607": "upaśalyaniviṣṭais taiś caturdvāramukhī babhau /",
  "GK19kragh_pu:2608": "ayodhyā sṛṣṭalokeva sadyaḥ paitāmahī tanuḥ // Ragh_15.60 //",
  "GK19kragh_pu:2609": "ślāghyas tyāgo 'pi vaidehyāḥ patyuḥ prāgvaṃśavāsinaḥ /",
  "GK19kragh_pu:2610": "ananyahāneḥ tasyāsīt saiva jāyā hiraṇmayī // Ragh_15.61 //",
  "GK19kragh_pu:2611": "vidher adhikasaṃbhāras tataḥ pravavṛte makhaḥ /",
  "GK19kragh_pu:2612": "āsan yatra kriyāvighnā rākṣasā eva rakṣiṇaḥ // Ragh_15.62 //",
  "GK19kragh_pu:2613": "atha prācetasopajñaṃ rāmāyaṇam itas tataḥ /",
  "GK19kragh_pu:2614": "maithileyau kuśalavau jagatur gurucoditau // Ragh_15.63 //",
  "GK19kragh_pu:2615": "vṛttaṃ rāmasya vālmīkeḥ kṛtis tau kiṃnarasvanau /",
  "GK19kragh_pu:2616": "kiṃ tad yena mano hartum alaṃ syātāṃ na śṛṇvatām // Ragh_15.64 //",
  "GK19kragh_pu:2617": "rūpe gīte ca mādhuryam tayos tajjñair niveditam /",
  "GK19kragh_pu:2618": "dadarśa sānujo rāmaḥ śuśrāva ca kutūhalī // Ragh_15.65 //",
  "GK19kragh_pu:2619": "tadgītaśravaṇaikāgrā saṃsad aśrumukhī babhau /",
  "GK19kragh_pu:2620": "himanisyandinī prātar nivāgteva vanasthalī // Ragh_15.66 //",
  "GK19kragh_pu:2621": "vayoveṣavisaṃvādi rāmasya ca tayoś ca sā /",
  "GK19kragh_pu:2622": "janatā prekṣya sādṛśyaṃ nākśikampaṃ vyatiṣṭhata // Ragh_15.67 //",
  "GK19kragh_pu:2623": "ubhayor na tathā lokaḥ prāvīṇyena visiṣmiye /",
  "GK19kragh_pu:2624": "nṛpateḥ prītidāneṣu vītaspṛhatayā yathā // Ragh_15.68 //",
  "GK19kragh_pu:2625": "geye kena vinītau vāṃ kasya ceyaṃ kaveḥ kṛtiḥ /",
  "GK19kragh_pu:2626": "iti rājñā svayaṃ pṛṣṭau tau vālmīkim aśaṃsatām // Ragh_15.69 //",
  "GK19kragh_pu:2627": "atha sāvarajo rāmaḥ prācetasam upeyivān /",
  "GK19kragh_pu:2628": "urikrtyātmano dehaṃ rājyam asmai nyavedayat // Ragh_15.70 //",
  "GK19kragh_pu:2629": "sa tāv ākhyāya rāmāya maithileyau tad ātmajau /",
  "GK19kragh_pu:2630": "kaviḥ kāruṇiko vavre sītāyāḥ saṃparigraham // Ragh_15.71 //",
  "GK19kragh_pu:2631": "tāta śuddhā samakṣaṃ naḥ snuṣā te jātavedasi /",
  "GK19kragh_pu:2632": "daurātmyād rakṣasas tāṃ tu nātratyāḥ śraddadhuḥ prajāḥ // Ragh_15.72 //",
  "GK19kragh_pu:2633": "tāḥ svacāritram uddiśya pratyāyayatu maithilī /",
  "GK19kragh_pu:2634": "tataḥ putravatīm enāṃ pratipatsye tadājñayā // Ragh_15.73 //",
  "GK19kragh_pu:2635": "iti pratiśrute rājñā jānakīm āsramān muniḥ /",
  "GK19kragh_pu:2636": "śiṣyair ānāyayām āsa svasiddhiṃ niyamair iva // Ragh_15.74 //",
  "GK19kragh_pu:2637": "anyedyur atha kākutsthaḥ saṃnipātya puraukasaḥ /",
  "GK19kragh_pu:2638": "kavim āhvāyayām āsa prastutapratipattaye // Ragh_15.75 //",
  "GK19kragh_pu:2639": "svarasaṃskāravatyeva putrābhyāṃ saha sītayā /",
  "GK19kragh_pu:2640": "ṛcevodarciṣaṃ sūryaṃ rāmaṃ munir upasthitaḥ // Ragh_15.76 //",
  "GK19kragh_pu:2641": "kāṣāyaparivītena svapadārpitacakṣuṣā /",
  "GK19kragh_pu:2642": "kavim āhvāyayām āsa śāntena vapuṣaiva sā // Ragh_15.77 //",
  "GK19kragh_pu:2643": "janās tadālokapathāt pratisaṃhṛtacakṣuṣaḥ /",
  "GK19kragh_pu:2644": "tasthus te 'vāṅmukhāḥ sarve phalitā iva sālayaḥ // Ragh_15.78 //",
  "GK19kragh_pu:2645": "tāṃ dṛṣṭiviṣaye bhartur munir āsthitaviṣṭaraḥ /",
  "GK19kragh_pu:2646": "kuru niḥsaṃśayaṃ vatse svavṛtte lokam ity aśāt // Ragh_15.79 //",
  "GK19kragh_pu:2647": "atha vālmīkśiṣyeṇa puṇyam āvarjitaṃ payaḥ /",
  "GK19kragh_pu:2648": "ācamyodīrayām āsa sītā satyāṃ sarasvatīm // Ragh_15.80 //",
  "GK19kragh_pu:2649": "vāṅmanaḥkarmabhiḥ patyau vyabhicāro yathā na me /",
  "GK19kragh_pu:2650": "tathā viśvaṃbhare devi mām antardhātum arhasi // Ragh_15.81 //",
  "GK19kragh_pu:2651": "evam ukte tayā sādhvyā randhrāt sadyobhavād bhuvaḥ /",
  "GK19kragh_pu:2652": "śātahradam iva jyotiḥ prabhāmaṇḍalam udyayau // Ragh_15.82 //",
  "GK19kragh_pu:2653": "tatra nāgaphaṇotkṣiptasiṃhāsananiṣeduṣī /",
  "GK19kragh_pu:2654": "samudraraśanā sākṣāt prādurāsīd vasuṃdharā // Ragh_15.83 //",
  "GK19kragh_pu:2655": "sā sītām aṅkam āropya bhartari prahitekṣaṇām /",
  "GK19kragh_pu:2656": "mā meti vyāharaty eva tasmin pātālam abhyagāt // Ragh_15.84 //",
  "GK19kragh_pu:2657": "dharāyāṃ tasya saṃrambhaṃ sītāpratyarpaṇaiṣiṇaiḥ /",
  "GK19kragh_pu:2658": "gurur vidhibalāpekṣī śamayāṃ āsa dhanvinaḥ // Ragh_15.85 //",
  "GK19kragh_pu:2659": "ṛṣīn visṛjya yajñānte suhṛdaś ca puraskṛtān /",
  "GK19kragh_pu:2660": "rāmaḥ sītāgataṃ snehaṃ nidadhe tadapatyayoḥ // Ragh_15.86 //",
  "GK19kragh_pu:2661": "yudhājitas tu saṃdeśāt sa deśa sindhunāmakam /",
  "GK19kragh_pu:2662": "dadau dattaprabhāvāya bharatāya dhṛtaprajaḥ // Ragh_15.87 //",
  "GK19kragh_pu:2663": "bharatas tatra gandharvān yudhi nijitya kevalam /",
  "GK19kragh_pu:2664": "ātodyaṃ grāhayām āsa samatyājayad āyudham // Ragh_15.88 //",
  "GK19kragh_pu:2665": "sa takṣapuṣkalau putrau rājadhānyos tadākhyayoḥ /",
  "GK19kragh_pu:2666": "abhiṣicyābhiṣekārhau rāmāntikam agāt punaḥ // Ragh_15.89 //",
  "GK19kragh_pu:2667": "aṅgadaṃ candraketuṃ ca lakṣmaṇo 'py ātmasaṃbhavau /",
  "GK19kragh_pu:2668": "śāsanād raghunāthasya cakre kārāpatheśāvarau // Ragh_15.90 //",
  "GK19kragh_pu:2669": "ity āropitaputrās te jananīnāṃ janeśvarāḥ /",
  "GK19kragh_pu:2670": "bhartṛlokaprapannānāṃ nivāpān vidadhuḥ kramāt // Ragh_15.91 //",
  "GK19kragh_pu:2671": "upetya muniveṣo 'tha kālaḥ provāca rāghavam /",
  "GK19kragh_pu:2672": "rahaḥsaṃvādinau pāsyed āvāṃ yas taṃ tyajer iti // Ragh_15.92 //",
  "GK19kragh_pu:2673": "tatheti pratipannāya vivṛtātmā nṛpāya saḥ /",
  "GK19kragh_pu:2674": "ācakhyau divam adhyāsva śāsanāt parameṣṭhinaḥ // Ragh_15.93 //",
  "GK19kragh_pu:2675": "vidvān api tayor dvāḥstahaḥ samayaṃ lakṣmaṇo 'bhinat /",
  "GK19kragh_pu:2676": "bhīto durvāsasaḥ śāpād rāmasaṃdarśanārthinaḥ // Ragh_15.94 //",
  "GK19kragh_pu:2677": "sa gatvā sarayūtīraṃ dehatyāgena yogavit /",
  "GK19kragh_pu:2678": "cakāra vitathāṃ bhrātuḥ pratijñāṃ pūrvajanmanaḥ // Ragh_15.95 //",
  "GK19kragh_pu:2679": "tasminn ātmacaturbhāge prāṅ nākam adhitasthuṣi /",
  "GK19kragh_pu:2680": "rāghavaḥ śithilaṃ tasthau bhuvi dharmas tripād iva // Ragh_15.96 //",
  "GK19kragh_pu:2681": "sa niveśya kuśāvatyāṃ ripunāgāṅkuṣaṃ kuśam /",
  "GK19kragh_pu:2682": "śarāvatyāṃ satāṃ sūktair janitāśrulavaṃ lavam // Ragh_15.97 //",
  "GK19kragh_pu:2683": "udak pratasthe sthiradhīḥ sānujo 'gnipuraḥsaraḥ /",
  "GK19kragh_pu:2684": "anvitaḥ pativātsalyād gṛhavarjam ayodhyayā // Ragh_15.98 //",
  "GK19kragh_pu:2685": "jagṛhus tasya cittajñāḥ padavīṃ harirākṣasāḥ /",
  "GK19kragh_pu:2686": "kadambamukulasthūlair abhivṛṣṭaṃ prajāśrubhiḥ // Ragh_15.99 //",
  "GK19kragh_pu:2687": "upasthitavimānena tena bhaktānukampinā /",
  "GK19kragh_pu:2688": "cakre tridivaniḥṣreṇiḥ sarayūr anuyāyinām // Ragh_15.100 //",
  "GK19kragh_pu:2689": "yad gopratarakalpo 'bhut saṃmardas tatra majjatām /",
  "GK19kragh_pu:2690": "atas tadākhyayā tīrthaṃ pāvanaṃ bhuvi paprathe // Ragh_15.101 //",
  "GK19kragh_pu:2691": "sa vibhur vibudhāṃśeṣu pratipannātmamūrtiṣu /",
  "GK19kragh_pu:2692": "tridaśībhūtapaurāṇāṃ svargāntaram akalpayat // Ragh_15.102 //",
  "GK19kragh_pu:2693": "nirvartyaivaṃ daśamukhaśiraśchedakāryaṃ surāṇāṃ viṣvaksenaḥ svatanum aviśat sarvalokapratiṣṭhām /",
  "GK19kragh_pu:2694": "laṅkānāthaṃ pavanatanayaṃ cobhayaṃ sthāpayitvā kīrtistambhadvayam iva girau dakṣiṇe cottare ca // Ragh_15.103 //",
  "GK19kragh_pu:2695": "_______________________________________________________________________________",
  "GK19kragh_pu:2696": "athetare sapta raghupravīrā jyeṣṭhaṃ purojanmatayā juṇaiś ca /",
  "GK19kragh_pu:2697": "cakruḥ kuśaṃ ratnaviśeṣabhājaṃ saubhrātram eṣāṃ hi kulānusāri // Ragh_16.1 //",
  "GK19kragh_pu:2698": "te setuvārttāgajabandhamukhyair abhyucchritāḥ karmabhir apy avandhyaiḥ /",
  "GK19kragh_pu:2699": "anyonyadeśapravibhāgasīmāṃ velāṃ samudrā iva na vyatīyuḥ // Ragh_16.2 //",
  "GK19kragh_pu:2700": "caturbhujāṃśaprabhavaḥ sa teṣāṃ dānapravṛtter anupāratānām /",
  "GK19kragh_pu:2701": "suradvipānām iva sāmayonir bhinno 'ṣṭhadā viprasasāra vaṃśaḥ // Ragh_16.3 //",
  "GK19kragh_pu:2702": "athārdharātre stimitapradīpe śayyāgṛhe suptajane prabuddhaḥ /",
  "GK19kragh_pu:2703": "kuśaḥ pravāsasthakalatraveṣām adṛṣṭapūrvāṃ vanitām apaśyat // Ragh_16.4 //",
  "GK19kragh_pu:2704": "sā sādhusādhāraṇapārthivarddheḥ sthitvā purastāt puruhūtabhāsaḥ /",
  "GK19kragh_pu:2705": "jetuḥ pareṣāṃ jayaśabdapūrvaṃ tasyāñjaliṃ bandhumato babandha // Ragh_16.5 //",
  "GK19kragh_pu:2706": "athānupoḍhārgalam apy agāraṃ chāyām ivādarśatalaṃ praviṣṭām /",
  "GK19kragh_pu:2707": "savismayo dāśarathes tanūjaḥ provāca pūrvārdhaviṣṛṭatalpaḥ // Ragh_16.6 //",
  "GK19kragh_pu:2708": "labhdāntarā sāvaraṇe 'pi gehe yogaprabhāvo na ca lakṣyate te /",
  "GK19kragh_pu:2709": "bibharṣi cākāram anirvṛtānāṃ mṛṇālinī haimam ivoparāgam // Ragh_16.7 //",
  "GK19kragh_pu:2710": "kā tvaṃ śubhe kasya parigraho vā kiṃ vā madabhyāgamakāraṇaṃ te /",
  "GK19kragh_pu:2711": "ācakṣva matvā vaśināṃ raghūṇāṃ manaḥ parastrīvimukhapravṛtti // Ragh_16.8 //",
  "GK19kragh_pu:2712": "tam abravīt sā guruṇā navadyā yā nītapaurā svapadonmukhena /",
  "GK19kragh_pu:2713": "tasyāḥ puraḥ saṃprati vītanāthāṃ jānīhi rājann adhidevatāṃ mām // Ragh_16.9 //",
  "GK19kragh_pu:2714": "vasaukasārām abhibhūya sāhaṃ saurājyabaddhotsavayā vibhūtyā /",
  "GK19kragh_pu:2715": "samagraśaktau tvayi sūryavaṃṣye sati prapannā karuṇām avasthām // Ragh_16.10 //",
  "GK19kragh_pu:2716": "viśīrṇatalpāṭṭaśato niveśaḥ paryastaśālaḥ prabhuṇā vinā me /",
  "GK19kragh_pu:2717": "viḍambayaty astanimagnasūryaṃ dināntam ugrānilabhinnamegham // Ragh_16.11 //",
  "GK19kragh_pu:2718": "niśāsu bhāsvatkalanūpurāṇāṃ yaḥ saṃcaro 'bhūd abhisārikāṇām /",
  "GK19kragh_pu:2719": "nadanmukholkāvicitāmiṣābhiḥ sa vāhyate rājapathaḥ śivābhiḥ // Ragh_16.12 //",
  "GK19kragh_pu:2720": "āsphālitaṃ yat pramadākarāgrair mṛdaṅgadhīradhvanim anvagacchat /",
  "GK19kragh_pu:2721": "vanyair idānīṃ mahiṣais tad ambhaḥ śṛṅgāhataṃ krośati dīrghikāṇām // Ragh_16.13 //",
  "GK19kragh_pu:2722": "citradvipāḥ padmavanāvatīrṇāḥ kareṇubhir dattamṛṇālabhaṅgāḥ /",
  "GK19kragh_pu:2723": "nakhāṅkuśāghātavibhinnakumbhāḥ saṃrabdhasiṃhaprahṛtaṃ vahanti // Ragh_16.16 //",
  "GK19kragh_pu:2724": "stambheṣu yoṣitpratiyātanānām utkrāntavarṇakramadhūsarāṇām /",
  "GK19kragh_pu:2725": "stanottarīyāṇi bhavanti saṅgān nirmokapaṭṭāḥ phaṇibhir vimuktāḥ // Ragh_16.17 //",
  "GK19kragh_pu:2726": "kālāntaraśyāmasudheṣu naktam itas tato rūḍhatṛṇāṅkureṣu /",
  "GK19kragh_pu:2727": "ta eva muktāguṇaśuddhayo 'pi harmyeṣu mūrchanti na candrapādāḥ // Ragh_16.18 //",
  "GK19kragh_pu:2728": "āvarjya śākhāḥ sadayaṃ ca yāsāṃ puṣpāṇy upāttāni vilāsinībhiḥ /",
  "GK19kragh_pu:2729": "vanyaiḥ pulindair iva vānarais tāḥ kliśyanta udyānalatā madīyāḥ // Ragh_16.19 //",
  "GK19kragh_pu:2730": "rātrāv anāviṣkṛtadīpabhāsaḥ kāntāmukhaśrīviyutā divāpi /",
  "GK19kragh_pu:2731": "tiraskriyante kṛmitantujālair vicchinnadhūmaprasarā gavākṣāḥ // Ragh_16.20 //",
  "GK19kragh_pu:2732": "balikriyāvarjitasaikatāni snānīyasaṃsargam anāpanuvanti /",
  "GK19kragh_pu:2733": "upāntavānīragṛhāṇi dṛṣṭvā śūnyāni dūye sarayūjalāni // Ragh_16.21 //",
  "GK19kragh_pu:2734": "tad arhasīmāṃ vasatiṃ visṛjya mām abhyupaituṃ kularājadhānīm /",
  "GK19kragh_pu:2735": "hitvā tanuṃ kāraṇamānuṣīṃ tāṃ yathā gurus te paramātmamūrtim // Ragh_16.22 //",
  "GK19kragh_pu:2736": "tatheti tasyāḥ praṇayaṃ pratītaḥ pratyagrahīt prāgraharo raghūṇām /",
  "GK19kragh_pu:2737": "pūr apy abhivyaktamukhaprasādā śarīrabandhena tirobabhūva // Ragh_16.23 //",
  "GK19kragh_pu:2738": "tad adbhutaṃ saṃsadi rārtrivṛttaṃ prātar dvijebhyo nṛpatiḥ śaśaṃsa /",
  "GK19kragh_pu:2739": "śrutvā ta enaṃ kularājadhānyā sākṣāt patitve vṛtam abhayanandan // Ragh_16.24 //",
  "GK19kragh_pu:2740": "kuśāvatīṃ śrotriyasāt sa kṛtvā yātrānukūle 'hani sāvarodhaḥ /",
  "GK19kragh_pu:2741": "anudruto vāyur ivābhravṛndaiḥ sainyair ayodhyābhimukhaḥ pratasthe // Ragh_16.25 //",
  "GK19kragh_pu:2742": "sā ketumālopavanā bṛhadbhir vihāraśailānugateva nāgaiḥ /",
  "GK19kragh_pu:2743": "senā rathodāragṛhā prayāṇe tasyābhavaj jaṅgamarājadhānī // Ragh_16.26 //",
  "GK19kragh_pu:2744": "tenātapatrāmalamaṇḍalena prasthāpitaḥ pūrvanivāsabhūmim /",
  "GK19kragh_pu:2745": "babhau balaughaḥ śaśinoditena velām udanvān iva nīyamānaḥ // Ragh_16.27 //",
  "GK19kragh_pu:2746": "tasya prayātasya varūthinīnāṃ pīḍām aparyāptavatīva soḍhum /",
  "GK19kragh_pu:2747": "vasuṃdharā viṣṇupadaṃ dvitīyam adhyāruroheva rajaśchalena // Ragh_16.28 //",
  "GK19kragh_pu:2748": "udyacchamānā gamanāya paścāt puro niveśe pathi ca vrajantī /",
  "GK19kragh_pu:2749": "sā yatra senā dadṛṣe nṛpasya tatraiva sāmagryamatiṃ cakāra // Ragh_16.29 //",
  "GK19kragh_pu:2750": "tasya dvipānāṃ madavārisekāt khurābhighātāc ca turaṃgamāṇām /",
  "GK19kragh_pu:2751": "reṇuḥ prapede pathi paṅkabhāvaṃ paṅko 'pi reṇutvam iyāya netuḥ // Ragh_16.30 //",
  "GK19kragh_pu:2752": "mārgaiṣiṇī sā kaṭakāntareṣu vaindhyeṣu senā bahudhā vibhinnā /",
  "GK19kragh_pu:2753": "cakāra reveva mahāvirāvā baddhapratiśrunti guhāmukhāni // Ragh_16.31 //",
  "GK19kragh_pu:2754": "sa dhātubhedāruṇayānanemiḥ prabhuḥ prayāṇadhvanimiśratūryaḥ /",
  "GK19kragh_pu:2755": "vyalaṅghayad vindhyam upāyanāni paśyan pulindair upapāditāni // Ragh_16.32 //",
  "GK19kragh_pu:2756": "tīrthe tadīye gajasetubandhāt pratīpagām uttarato 'sya gaṅgām /",
  "GK19kragh_pu:2757": "ayatnavālagvyajanībabhūvur haṃsā nabholaṅghanalolakpakṣāḥ // Ragh_16.33 //",
  "GK19kragh_pu:2758": "sa pūrvajānāṃ kapilena roṣād bhasmāvaśeṣīkṛtavigrahāṇām /",
  "GK19kragh_pu:2759": "surālayaprāptinimittam ambhas traisrotasaṃ naululitaṃ vavande // Ragh_16.34 //",
  "GK19kragh_pu:2760": "ity adhvanaḥ kaiścid ahobhir ante kūlaṃ samāsādya kuśaḥ sarayvāḥ /",
  "GK19kragh_pu:2761": "vedipratiṣṭhān vitatādhvarāṇāṃ yūpān apaśyac chataśo raghūṇām // Ragh_16.35 //",
  "GK19kragh_pu:2762": "ādhūya śākhāḥ kusumadrumāṇāṃ spṛṣṭvā ca śītān sarayūtaraṅgān /",
  "GK19kragh_pu:2763": "taṃ klāntasainyaṃ kularājadhānyāḥ pratyujjagāmopavanāntavāyuḥ // Ragh_16.36 //",
  "GK19kragh_pu:2764": "athopaśalye ripumagnaśalyas tasyāḥ puraḥ paursakhaḥ sa rājā /",
  "GK19kragh_pu:2765": "kuladhvajas tāni caladhvajāni niveśayām āsa balī balāni // Ragh_16.37 //",
  "GK19kragh_pu:2766": "tāṃ śilpisaṃghāḥ prabhuṇā niyuktās tathāgatāṃ saṃbhṛtasādhanatvāt /",
  "GK19kragh_pu:2767": "puraṃ navīcakrur apāṃ visargān meghā nidāghaglapitām ivorvīm // Ragh_16.38 //",
  "GK19kragh_pu:2768": "tataḥ saparyāṃ sapaśūpahārāṃ puraḥ parārdhyapratimāgṛhāyāḥ /",
  "GK19kragh_pu:2769": "upoṣitair vāstuvidhānavidbhir nirvartayām āsa raghupavīraḥ // Ragh_16.39 //",
  "GK19kragh_pu:2770": "tasyāḥ sa rājopapadaṃ niśāntaṃ kāmīva kāntāhṛdayaṃ praviśya /",
  "GK19kragh_pu:2771": "yathārham anyair anujīvilokaṃ saṃbhāvayām āsa gṛhais tadīyaiḥ // Ragh_16.40 //",
  "GK19kragh_pu:2772": "sā mandurāsaṃśrayibhis turaṃgaiḥ śālāvidhistambhagataiś ca nāgaiḥ /",
  "GK19kragh_pu:2773": "pūr ābabhāse vipaṇisthapaṇyā sarvāṅganaddhābharaṇeva nārī // Ragh_16.41 //",
  "GK19kragh_pu:2774": "vasan sa tasyāṃ vasatau raghūṇāṃ purāṇaśobhām adhiropitāyām /",
  "GK19kragh_pu:2775": "na maithileyaḥ spṛhayāṃ babhūva bhartre divo nāpy alakeśvarāya // Ragh_16.42 //",
  "GK19kragh_pu:2776": "athāsya ratnagrathitottarīyam ekāntapāṇḍustanalambihāram /",
  "GK19kragh_pu:2777": "niḥśvāsahāryāṃśukam ājagāma gharmaḥ priyā veṣam ivopadeṣṭum // Ragh_16.43 //",
  "GK19kragh_pu:2778": "agastyacihnād ayanāt samīpaṃ dig uttarā bhāsvati saṃnivṛtte /",
  "GK19kragh_pu:2779": "ānandaśītam iva bhāṣpavṛṣṭiṃ himasrutiṃ haimavatīṃ sasarja // Ragh_16.44 //",
  "GK19kragh_pu:2780": "pravṛddhatāpo divaso 'timātram atyartham eva kṣaṇadā ca tanvī /",
  "GK19kragh_pu:2781": "ubhau virodhakriyayā vibhinnau jāyāpatī sānuśayāv ivāstām // Ragh_16.45 //",
  "GK19kragh_pu:2782": "dine dine śaivalavanty adhastāt sopānaparvāṇi vimuñcad ambhaḥ /",
  "GK19kragh_pu:2783": "uddaṇḍapadmaṃ gṛhadīrghikāṇāṃ nārīnitambadvayasaṃ babhūva // Ragh_16.46 //",
  "GK19kragh_pu:2784": "vaneṣu sāyanatanamallikānāṃ vijṛmbhaṇodgandhiṣu kuḍ maleṣu /",
  "GK19kragh_pu:2785": "pratyekanikṣiptapadaḥ saśabdaṃ saṃkhyām ivaiṣāṃ bhramaraś cakāra // Ragh_16.47 //",
  "GK19kragh_pu:2786": "svedānuviddhārdranakhakṣatāṅke saṃdaṣṭabhūyiṣṭhaśikhaṃ kapole /",
  "GK19kragh_pu:2787": "cyutaṃ na karṇād api kāminīnāṃ śirīṣapuṣpaṃ sahasā papāta // Ragh_16.48 //",
  "GK19kragh_pu:2788": "yantrapravāhaiḥ śiśiraiḥ parītān rasena dhautān malayodbhavasya /",
  "GK19kragh_pu:2789": "śilāviśeṣān adhiśayya ninyur dhārāgṛheṣv ātapam ṛddhimantaḥ // Ragh_16.49 //",
  "GK19kragh_pu:2790": "snānārdramukteṣv anudhūpavāsaṃ vinyastasāyantanamallikeṣu /",
  "GK19kragh_pu:2791": "kāmo vasantātyayamandavīryaḥ keśeṣu lebhe balam aṅganānām // Ragh_16.50 //",
  "GK19kragh_pu:2792": "āpiñjarā baddharajaḥkaṇatvān mañjary udārāśuśubhe 'rjunasya /",
  "GK19kragh_pu:2793": "dagdhvāpi dehaṃ giriśena roṣāt khaṇḍīkṛtā jyeva manobhvasya // Ragh_16.51 //",
  "GK19kragh_pu:2794": "manojñagandhaṃ sahakārabhaṅgaṃ purāṇasīdhuṃ navapāṭalaṃ ca /",
  "GK19kragh_pu:2795": "saṃbadhnatā kāijaneṣu doṣāḥ sarve nidāghāvadhinā pramṛṣṭāḥ // Ragh_16.52 //",
  "GK19kragh_pu:2796": "janasya tasmin samaye vigāḍhe babhūvatur dvau saviśeṣakāntau /",
  "GK19kragh_pu:2797": "tāpāpanodakṣamapāda sa codayastho nṛpatiḥ śaśī ca // Ragh_16.53 //",
  "GK19kragh_pu:2798": "athormilolonmadarājahaṃse rodholatāpuṣpavahe sarayvāḥ /",
  "GK19kragh_pu:2799": "vihartum icchā vanitāsakhasya tasyāmbhasi grīṣmasukhe babhūva // Ragh_16.54 //",
  "GK19kragh_pu:2800": "sa tīrabhūmau vihitopakāryām ānāyibhis tām apakṛṣṭanakrām /",
  "GK19kragh_pu:2801": "vigāhituṃ śrīmahimānurūpaṃ pracakrame cakradharaprabhāvaḥ // Ragh_16.55 //",
  "GK19kragh_pu:2802": "sā tīrasopānapathāvatārād anyonyakeyūravighaṭṭinībhiḥ /",
  "GK19kragh_pu:2803": "sanūpurakṣobhapadābhir āsīd udvignahaṃsā sarid aṅganābhiḥ // Ragh_16.56 //",
  "GK19kragh_pu:2804": "parasparābhyukṣaṇatatparāṇāṃ tāsāṃ nṛpo majjanarāgadarśī /",
  "GK19kragh_pu:2805": "nausaṃśrayaḥ pārśvagatāṃ kirātīm upāttavālavyajanāṃ babhāṣe // Ragh_16.57 //",
  "GK19kragh_pu:2806": "paśyāvarodhaiḥ śataśo madīyair vigāhyamāno galitāṅgarāgaiḥ /",
  "GK19kragh_pu:2807": "saṃdhyodayaḥ sābhra ivaiṣa varṇaṃ puṣyaty anekaṃ sarayūpravāhaḥ // Ragh_16.58 //",
  "GK19kragh_pu:2808": "viluptam antaḥpurasundarīṇāṃ yad añjanaṃ naululitābhir adbhiḥ /",
  "GK19kragh_pu:2809": "tad badhnatībhir madarāgaśobhāṃ vilocaneṣu pratimuktam āsām // Ragh_16.59 //",
  "GK19kragh_pu:2810": "etā guruśroṇipayodharatvād ātmānam udvohuḍhum aśaknuvantyaḥ /",
  "GK19kragh_pu:2811": "gāḍhāṅgadair bāhubhir aspu bālāḥ kleśottaraṃ rāgavaśāt plavante // Ragh_16.60 //",
  "GK19kragh_pu:2812": "amī śirīṣaprasavāvataṃsāḥ prabhraṃśino vārivihāriṇīnām /",
  "GK19kragh_pu:2813": "pāriplavāḥ srotasi nimnagāyāḥ śaivālalolāṃś chalayanti mīnān // Ragh_16.61 //",
  "GK19kragh_pu:2814": "āsāṃ jalāsphālanatatparāṇāṃ muktāphalaspardhiṣu śīkareṣu /",
  "GK19kragh_pu:2815": "payodharotsarpiṣu śīryamāṇāḥ saṃlakṣyate na cchiduro 'pi hāraḥ // Ragh_16.62 //",
  "GK19kragh_pu:2816": "āvartaśobhā natanābhikānter bhaṅgyo bhruvāṃ dvandvacarāḥstanānām /",
  "GK19kragh_pu:2817": "jātāni rūpāvayavopamānāny adūravartīni vilāsinīnām // Ragh_16.63 //",
  "GK19kragh_pu:2818": "tīrasthalībarhibhir utkalāpaiḥ prasnigdhakekair abhinandyamānam /",
  "GK19kragh_pu:2819": "śrotreṣu saṃmūrchati raktam āsāṃ gītānugaṃ vārimṛdaṅgavādyam // Ragh_16.64 //",
  "GK19kragh_pu:2820": "saṃdaṣṭavastreṣv abalānitambeṣv induprakāśāntaritoḍukalpāḥ /",
  "GK19kragh_pu:2821": "amī jalāpūritasūtramārgā maunaṃ bhajante raśanākalāpāḥ // Ragh_16.65 //",
  "GK19kragh_pu:2822": "etāḥ karotpīḍitavāridhārā darpāt sakhībhir vadaneṣu siktāḥ /",
  "GK19kragh_pu:2823": "vakretarāgrair alakais taruṇyaś cūrṇāruṇān vārilavān vamanti // Ragh_16.66 //",
  "GK19kragh_pu:2824": "udbaddhakeśaś cyutapattrarekho viśleṣimuktāphalapattraveṣṭaḥ /",
  "GK19kragh_pu:2825": "manojña eva pramadāmukhānām ambhovihārākulito 'pi veṣaḥ // Ragh_16.67 //",
  "GK19kragh_pu:2826": "sa nauvimānād avatīrya reme vilolahāraḥ saha tābhir apsu /",
  "GK19kragh_pu:2827": "skandhāvalagnoddhṛtapadminīkaḥ kareṇubhir vanya iva dvipendraḥ // Ragh_16.68 //",
  "GK19kragh_pu:2828": "tato nṛpenānugatāḥ striyas tā bhrājiṣṇunā sātiśayaṃ virejuḥ /",
  "GK19kragh_pu:2829": "prāg eva muktā nayanābhirāmāḥ prāpyendranīlaṃ kim utonmayūkham // Ragh_16.69 //",
  "GK19kragh_pu:2830": "varṇodakaiḥ kāñcanaśṛṅgamuktais tam āyatākṣyaḥ praṇayād asiñcan /",
  "GK19kragh_pu:2831": "tathāgataḥ so 'tirarāṃ babhāse sadhātunisyanda ivādrirājaḥ // Ragh_16.70 //",
  "GK19kragh_pu:2832": "tenāvarodhapramadāsakhena vigāhanānena saridvarāṃ tām /",
  "GK19kragh_pu:2833": "ākāśagaṅgāratir apsarobhir vṛto marutvān anuyātalīlaḥ // Ragh_16.71 //",
  "GK19kragh_pu:2834": "yat kumbhayoner adigamya rāmaḥ kuśāya rājyena samaṃ dideśa /",
  "GK19kragh_pu:2835": "tad asya jaitrābharaṇaṃ vihartur ajñātapātaṃ salile mamajja // Ragh_16.72 //",
  "GK19kragh_pu:2836": "snātvā yathākāmam asau sadāras tīropakāryāṃ gatamātra eva /",
  "GK19kragh_pu:2837": "divyena śūnyaṃ valayena bāhum upoḍhanepathyavidhir dadarśa // Ragh_16.73 //",
  "GK19kragh_pu:2838": "jayaśriyaḥ saṃvananaṃ yatas tad āmuktapūrvaṃ guruṇā ca yasmāt /",
  "GK19kragh_pu:2839": "sehe 'sya na bhraṃśam ato na lobhāt sa tulyapuṣpābharaṇo hi dhīraḥ // Ragh_16.74 //",
  "GK19kragh_pu:2840": "tataḥ samājñāpayad āśu sarvān ānāyinas tadvicaye nadīṣṇān /",
  "GK19kragh_pu:2841": "vandhyaśramās te sarayūṃ vigāhya tam ūcur āmlānamukhaprasādāḥ // Ragh_16.75 //",
  "GK19kragh_pu:2842": "kṛtaḥ prayatno na ca deva labdhaṃ magnaṃ payasy ābharaṇottamaṃ te /",
  "GK19kragh_pu:2843": "nāgena laulyāt kumudena nūnam upāttam antarhradavāsinā tat // Ragh_16.76 //",
  "GK19kragh_pu:2844": "tataḥ sa kṛtvā dhanur ātatajyaṃ dhanurdharaḥ kopavilohitākṣaḥ /",
  "GK19kragh_pu:2845": "gārutmataṃ tīragatas tarasvī bhujaṃganāśāya samādade 'stram // Ragh_16.77 //",
  "GK19kragh_pu:2846": "tasmin hradaḥ saṃhitamātra eva kṣobhāt samāviddhataraṅgahastaḥ /",
  "GK19kragh_pu:2847": "rodhāṃsy abhighnann avapātamagnaḥ karīva vanyaḥ paruṣaṃ rarāsa // Ragh_16.78 //",
  "GK19kragh_pu:2848": "tasmāt samudrād iva mathyamānād udvṛttanakrāt sahasonmamajja /",
  "GK19kragh_pu:2849": "lakṣmyeva sārdhaṃ surarājavṛkṣaḥ kanyāṃ puraskṛtya bhujaṃgarājaḥ // Ragh_16.79 //",
  "GK19kragh_pu:2850": "vibhūṣaṇapratyupahārahastam upasthitaṃ vīkṣya viśāṃpatis tam /",
  "GK19kragh_pu:2851": "sauparṇam astraṃ pratisaṃjahāra praheṣv anirbandharuṣo hi santaḥ // Ragh_16.80 //",
  "GK19kragh_pu:2852": "trailokyanāthaprabhavaṃ prabhāvāt kuśaṃ dviṣām aṅkuśam astravidvān /",
  "GK19kragh_pu:2853": "mānonantenāpy abhivandya mūrdhnā mūrdhābhiṣiktaṃ kumudo babhāṣe // Ragh_16.81 //",
  "GK19kragh_pu:2854": "avaimi kāryāntaramānuṣasya viṣṇoḥ sutākhyām aparāṃ tanuṃ tvām /",
  "GK19kragh_pu:2855": "so 'haṃ kathaṃ nāma tavācareyam ārādhanīyasya dhṛter vibhātam // Ragh_16.82 //",
  "GK19kragh_pu:2856": "karābhighātotthitakandukeyam ālokya bālātikutūhalena /",
  "GK19kragh_pu:2857": "javāt pataj jyotir ivāntarikṣād ādatta jatrābharaṇaṃ tvadīyam // Ragh_16.83 //",
  "GK19kragh_pu:2858": "tad etad ājānuvilambinā te jyāghātarekhākiṇa lāñchanena /",
  "GK19kragh_pu:2859": "bhujena rakṣāparigheṇa bhūmer upaitu yogaṃ punar aṃsalena // Ragh_16.84 //",
  "GK19kragh_pu:2860": "imāṃ svasāraṃ ca yavīyasīṃ me kumudvatīṃ nārhasi nānumantum /",
  "GK19kragh_pu:2861": "ātmāparādhaṃ nudatīṃ cirāya śuśrūṣayā pārthiva pādayos te // Ragh_16.85 //",
  "GK19kragh_pu:2862": "ity ūcivān upahṛtābharaṇaḥ kṣitīśaṃ ślāghyo bhavān svajana ity anubhāṣitāram /",
  "GK19kragh_pu:2863": "saṃyojayāṃ vidhivad āsa sametabandhuḥ kanyāmayena kumudaḥ kulabhūṣaṇena // Ragh_16.86 //",
  "GK19kragh_pu:2864": "tasyāḥ spṛṣṭe manujapatinā sāhacaryāya haste māṅgalyorṇāvalayini puraḥ pāvakasyocchikhasya /",
  "GK19kragh_pu:2865": "divyas tūryadhvanir udacarad vyaśnuvāno digantān gandhodagraṃ tadanau vavṛṣuḥ puṣpam āścaryameghāḥ // Ragh_16.87 //",
  "GK19kragh_pu:2866": "itthaṃ nāgas tribhuvanaguror aurasaṃ maithileyaṃ labdhvā bandhuṃ tam api ca kuśaḥ pañcamaṃ takṣakasya /",
  "GK19kragh_pu:2867": "ekaḥ śaṅkāṃ pitṛvadharipor atyajad vainateyāc chāntavyālām avanim aparaḥ paurakāntaḥ śaśāsa // Ragh_16.88 //",
  "GK19kragh_pu:2868": "_______________________________________________________________________________",
  "GK19kragh_pu:2869": "aithiṃ nāma kākutsthāt putraṃ āpakumudvatī /",
  "GK19kragh_pu:2870": "paścimād yāminīyāmāt prasādam iva cetanā // Ragh_17.1 //",
  "GK19kragh_pu:2871": "sa pituḥ pitṛmān vaṃśaṃ putraṃ āpakumudvatī /",
  "GK19kragh_pu:2872": "apunāt savitevobhau mārgāv uttaradakṣiṇau // Ragh_17.2 //",
  "GK19kragh_pu:2873": "tam ādau kulavidyānām artham arthavidāṃ varaḥ /",
  "GK19kragh_pu:2874": "paścāt pārthivakanyānāṃ pāṇim agrāhayat pitā // Ragh_17.3 //",
  "GK19kragh_pu:2875": "jātyas tenābhijātena śūraḥ śauryavatā kuśaḥ /",
  "GK19kragh_pu:2876": "amanyataikam ātmānam anekaṃ vaśinā vaśī // Ragh_17.4 //",
  "GK19kragh_pu:2877": "sa kulocitam indrasya sāhāyakam upeyivān /",
  "GK19kragh_pu:2878": "jaghāna samare daityaṃ durjayaṃ tena so 'vadhi // Ragh_17.5 //",
  "GK19kragh_pu:2879": "taṃ svasā nāgarājasya kumudasya kumudvatī /",
  "GK19kragh_pu:2880": "anvagāt kumudānandaṃ śaśāṅkam iva kaumudī // Ragh_17.6 //",
  "GK19kragh_pu:2881": "tayor divaspater āsīd ekaḥ siṃhāsanārdhabāk /",
  "GK19kragh_pu:2882": "dvitīyāpi sakhī śacyāḥ pārijātāṃśabhāginī // Ragh_17.7 //",
  "GK19kragh_pu:2883": "tadātmasaṃbhavaṃ rājye mantrivṛddāḥ samādadhuḥ /",
  "GK19kragh_pu:2884": "smarantaḥ paścimām ājñāṃ bhartuḥ saṃgrāmayāyinaḥ // Ragh_17.8 //",
  "GK19kragh_pu:2885": "te tasya kalpayām āsur abhiṣekāya śilpibhiḥ /",
  "GK19kragh_pu:2886": "vimānaṃ navam udvedi catuḥstambhapratiṣṭam // Ragh_17.9 //",
  "GK19kragh_pu:2887": "tatrainaṃ hemakumbheṣu saṃbhṛtais tīrthavāribhiḥ /",
  "GK19kragh_pu:2888": "upatasthuḥ prakṛtayo bhadrapīṭhopaveśitam // Ragh_17.10 //",
  "GK19kragh_pu:2889": "nadadhbiḥ snigdhagambhīraṃ tūryair āhatapuṣkaraiḥ /",
  "GK19kragh_pu:2890": "anvamīyata kalyāṇaṃ tasyāvicchinnasaṃtati // Ragh_17.11 //",
  "GK19kragh_pu:2891": "dūrvāyavāṅkuraplakṣatvagabhinnapuṭottarān /",
  "GK19kragh_pu:2892": "jñātivṛddhaiḥ prayuktān sa bheje nīrājanāvidhīn // Ragh_17.12 //",
  "GK19kragh_pu:2893": "purohitapurogās taṃ jiṣṇuṃ jaitrair atharvabhiḥ /",
  "GK19kragh_pu:2894": "upacakramire pūrvam abhiṣektuṃ dvijātayaḥ // Ragh_17.13 //",
  "GK19kragh_pu:2895": "tasyaughamahatī mūrdhni nipatantī vyarocata /",
  "GK19kragh_pu:2896": "saśabdam abhiṣekaśrīr gaṅgeva tripuradviṣaḥ // Ragh_17.14 //",
  "GK19kragh_pu:2897": "stūyamānaḥ kṣaṇe tasminn alakṣyata sa bandibhiḥ /",
  "GK19kragh_pu:2898": "pravṛddha iva prajanyaḥ cātakair abhinanditaḥ // Ragh_17.15 //",
  "GK19kragh_pu:2899": "tasya san mantrapūtābhiḥ snānam adbhiḥ pratīcchataḥ /",
  "GK19kragh_pu:2900": "vavṛdhe vaidyutasyāgner vṛṣṭisekād iva dyutiḥ // Ragh_17.16 //",
  "GK19kragh_pu:2901": "sa tāvad abhiṣekānte snātakebhyo dadau vasu /",
  "GK19kragh_pu:2902": "yāvat teṣāṃ samāpyeran yajñāḥ paryāptadakṣiṇāḥ // Ragh_17.17 //",
  "GK19kragh_pu:2903": "te prītamanasas tasmai yām āśiṣam udīrayan /",
  "GK19kragh_pu:2904": "sā tasya karmanirvṛttair dūraṃ paścātkṛtā phalaiḥ // Ragh_17.18 //",
  "GK19kragh_pu:2905": "bandhacchedaṃ sa baddhānāṃ vadhārhāṇām avadhyatām /",
  "GK19kragh_pu:2906": "dhuryāṇāṃ ca dhuro mokṣam adohaṃ cādiṣad gavām // Ragh_17.19 //",
  "GK19kragh_pu:2907": "krīḍāpatatriṇo 'py asya pañjarasthāḥ śukādayaḥ /",
  "GK19kragh_pu:2908": "labdhamokṣās tadādeśād yatheṣṭagatayo 'bhavan // Ragh_17.20 //",
  "GK19kragh_pu:2909": "tataḥ kakṣāntaranyastaṃ gajadantāsanaṃ śuci /",
  "GK19kragh_pu:2910": "sottaracchadam adhyāsta nepathyagrahaṇāya saḥ // Ragh_17.21 //",
  "GK19kragh_pu:2911": "taṃ dhūpāśyānakeśāntaṃ toyanirṇiktapāṇayaḥ /",
  "GK19kragh_pu:2912": "ākalpasādhanais tais tair upaseduḥ prasādhakāḥ // Ragh_17.22 //",
  "GK19kragh_pu:2913": "te' sya muktāguṇonnaddhaṃ maulim antargatasrajam /",
  "GK19kragh_pu:2914": "pratyūpuḥ padmarāgeṇa prabhāmaṇḍalaśobhinā // Ragh_17.23 //",
  "GK19kragh_pu:2915": "candanenāṅgarāgaṃ ca mṛganābhisugandhinā /",
  "GK19kragh_pu:2916": "samāpayya tataś cakruḥ pattraṃ vinyastarocanam // Ragh_17.24 //",
  "GK19kragh_pu:2917": "āmuktābharaṇaḥ sragvī haṃsacihnadukūlavān /",
  "GK19kragh_pu:2918": "āsīd atiśayaprekṣyaḥ sa rājyaśrīvadhūvaraḥ // Ragh_17.25 //",
  "GK19kragh_pu:2919": "nepathyadarśinaś chāyā tasyādarśe hiraṇmaye /",
  "GK19kragh_pu:2920": "virarājodite sūrye merau kalpataror iva // Ragh_17.26 //",
  "GK19kragh_pu:2921": "sa rājakakudavyagrapāṇibhiḥ pārśvavaribhiḥ /",
  "GK19kragh_pu:2922": "yayāv udīritālokaḥ sudharmānavamāṃ sabhām // Ragh_17.27 //",
  "GK19kragh_pu:2923": "vitānasahitaṃ tatra bheje paitṛkam āsanam /",
  "GK19kragh_pu:2924": "cūḍāmaṇibhir udghṛṣṭapādapīṭhaṃ mahīkṣitām // Ragh_17.28 //",
  "GK19kragh_pu:2925": "śuśubhe tena cākrāntaṃ maṅgalāyatanaṃ mahat /",
  "GK19kragh_pu:2926": "śrīvatsalakṣaṇaṃ vakṣaḥ kaustubheneva kaiśavam // Ragh_17.29 //",
  "GK19kragh_pu:2927": "babhau bhūyaḥ kumāratvād ādhirājyam avāpya saḥ /",
  "GK19kragh_pu:2928": "rekhā bhāvād upārūḍhaḥ sāmagryam iva candramāḥ // Ragh_17.30 //",
  "GK19kragh_pu:2929": "prasannamukharāgaṃ taṃ smitapūrvābhibhāṣiṇam /",
  "GK19kragh_pu:2930": "mūrtimantam amanyanta viśvāsam anujīvinaḥ // Ragh_17.31 //",
  "GK19kragh_pu:2931": "sa puraṃ puruhūtaśrīḥ kalpadrumanibhadhvajām /",
  "GK19kragh_pu:2932": "kramamāṇaś cakāra dyāṃ nāgenairāvataujasā // Ragh_17.32 //",
  "GK19kragh_pu:2933": "tasyaikasyocchritaṃ chattraṃ mūrdhni tenāmalatviṣā /",
  "GK19kragh_pu:2934": "pūrvarājaviyogauṣmyaṃ kṛtsnasya jagato hṛtam // Ragh_17.33 //",
  "GK19kragh_pu:2935": "dhūmād agneḥ śikhāḥ paścād udayād aṃśavo raveḥ /",
  "GK19kragh_pu:2936": "so 'tītya tejasāṃ vṛttiṃ samam evotthito guṇaiḥ // Ragh_17.34 //",
  "GK19kragh_pu:2937": "taṃ prītiviśadair netrair anvayuḥ paurayoṣitaḥ /",
  "GK19kragh_pu:2938": "śaratprasannair jyotirbhir vibhāvarya iva dhruvam // Ragh_17.35 //",
  "GK19kragh_pu:2939": "ayodhyādevatāś cainaṃ praśastāyatanārcitāḥ /",
  "GK19kragh_pu:2940": "anudadhyur anudhyeyaṃ sāṃnidhyaiḥ pratimāgataiḥ // Ragh_17.36 //",
  "GK19kragh_pu:2941": "yāvan nāśyāyate vedir abhiṣekajalāplutā /",
  "GK19kragh_pu:2942": "tāvad evāsya velāntaṃ pratāpaḥ prāpa duḥsahaḥ // Ragh_17.37 //",
  "GK19kragh_pu:2943": "vasiṣṭhasya guror mantrāḥ sāyakās tasya dhanvinaḥ /",
  "GK19kragh_pu:2944": "kiṃ tat sādhyaṃ yad ubhaye sādhayeyur na saṃgatāḥ // Ragh_17.38 //",
  "GK19kragh_pu:2945": "sa dharmasthasakhaḥ śaśvad arthipratyarthināṃ svayam /",
  "GK19kragh_pu:2946": "dadarśa saṃśayacchedyān vyavahārān atandritaḥ // Ragh_17.39 //",
  "GK19kragh_pu:2947": "tataḥ param abhivyaktāsaumanasyaniveditaiḥ /",
  "GK19kragh_pu:2948": "yuyoja pākābhimukhair bhṛtyān vijñāpanāphalaiḥ // Ragh_17.40 //",
  "GK19kragh_pu:2949": "prajās tadguruṇā nadyo nabhaseva vivardhitāḥ /",
  "GK19kragh_pu:2950": "tasmiṃs tu bhūyasīṃ vṛddhiṃ nabhasye tā ivāyayuḥ // Ragh_17.41 //",
  "GK19kragh_pu:2951": "yad uvāca na tan mithyā yad dadau na jahāra tat /",
  "GK19kragh_pu:2952": "so 'bhūd bhagnavrataḥ śatrūn uddhṛtya pratiropayan // Ragh_17.42 //",
  "GK19kragh_pu:2953": "vayorūpavibhūtīnām ekaikaṃ madakāraṇam /",
  "GK19kragh_pu:2954": "tāni tasmin samastāni na tasyotsiṣice manaḥ // Ragh_17.43 //",
  "GK19kragh_pu:2955": "itthaṃ janitarāgāsu prakṛtiṣv anuvāsaram /",
  "GK19kragh_pu:2956": "akṣobhyaḥ sa navo 'py āsīd dṛḍhamūla iva drumaḥ // Ragh_17.44 //",
  "GK19kragh_pu:2957": "anityāḥ śatravo bāhyā viprakṛṣṭāś ca te yataḥ /",
  "GK19kragh_pu:2958": "ataḥ so 'bhyantarān nityān ṣaṭ pūrvam ajayad ripūn // Ragh_17.45 //",
  "GK19kragh_pu:2959": "prasādābhimukhe tasmiṃś capalāpi svabhāvataḥ /",
  "GK19kragh_pu:2960": "nikaṣe hemarekheva śrīr āsīd anapāyinī // Ragh_17.46 //",
  "GK19kragh_pu:2961": "kātaryaṃ kevalā nītiḥ śauryaṃ śvāpadaceṣṭitam /",
  "GK19kragh_pu:2962": "ataḥ siddhiṃ sametābhyām ubhābhyām anviyeṣa saḥ // Ragh_17.47 //",
  "GK19kragh_pu:2963": "na tasya maṇḍale rājño nyastapraṇidhidīdhiteḥ /",
  "GK19kragh_pu:2964": "adṛṣṭam abhavat kiṃcid vyabhrasyeva vivasvataḥ // Ragh_17.48 //",
  "GK19kragh_pu:2965": "rātriṃdivavibhāgeṣu yad ādiṣṭaṃ mahīkṣitām /",
  "GK19kragh_pu:2966": "tat siṣeve niyogena sa vikalpaparāṅmukhaḥ // Ragh_17.49 //",
  "GK19kragh_pu:2967": "mantraḥ pratidinaṃ tasya babhūva saha mantribhiḥ /",
  "GK19kragh_pu:2968": "sa jātu sevyamāno 'pi guptadvāro na sūcyate // Ragh_17.50 //",
  "GK19kragh_pu:2969": "pareṣu sveṣu ca kṣiptair avijñātaparasparaiḥ /",
  "GK19kragh_pu:2970": "so 'pasarpair jajāgāra yathākālaṃ svapann api // Ragh_17.51 //",
  "GK19kragh_pu:2971": "durgāṇi durgrhāṇy āsaṃs tasya roddhur api dviṣām /",
  "GK19kragh_pu:2972": "na hi siṃho gajāskandī bhayād giriguhāśayaḥ // Ragh_17.52 //",
  "GK19kragh_pu:2973": "bahvyamukhyāḥ samārambhāḥ pratyavekṣyā niratyayāḥ /",
  "GK19kragh_pu:2974": "garbhaśālisadharmāṇas tasya gūḍhaṃ vipecire // Ragh_17.53 //",
  "GK19kragh_pu:2975": "apathena pravavṛte na jātūpacito 'pi saḥ /",
  "GK19kragh_pu:2976": "vṛddhau nadīmukhenaiva prasthānaṃ lavaṇāmbhasaḥ // Ragh_17.54 //",
  "GK19kragh_pu:2977": "kāmaṃ pratkṛtivairāgyaṃ sadyaḥ śamayituṃ kṣamaḥ /",
  "GK19kragh_pu:2978": "yasya kāryaḥ pratīkāraḥ sa tan naivodapādayat // Ragh_17.55 //",
  "GK19kragh_pu:2979": "śakeṣv evābhavad yātrā tasya śaktimataḥ sataḥ /",
  "GK19kragh_pu:2980": "samīraṇasahāyo 'pi nāmbhaḥprārthī davānalaḥ // Ragh_17.56 //",
  "GK19kragh_pu:2981": "na dharmam arthakāmābhyāṃ babādhe na ca tena tau /",
  "GK19kragh_pu:2982": "nārthaṃ kāmena kāmaṃ vā so 'rthena sadṛśas triṣu // Ragh_17.57 //",
  "GK19kragh_pu:2983": "hīnāny anupakartḥṇi pravṛddhāni vikurvate /",
  "GK19kragh_pu:2984": "tena madhyamaśaktīni mitrāṇi shtāpitāny ataḥ // Ragh_17.58 //",
  "GK19kragh_pu:2985": "parātmanoḥ paricchidya śaktyādīnāṃ balābalam /",
  "GK19kragh_pu:2986": "yayāv ebhir baliṣṭhaś cet parasmād āsta so 'nyathā // Ragh_17.59 //",
  "GK19kragh_pu:2987": "kośenāśrayaṇīyatvam iti tasyārthasaṃgrahaḥ /",
  "GK19kragh_pu:2988": "ambugarbho hi jīmūtaś cātakair abhinandyate // Ragh_17.60 //",
  "GK19kragh_pu:2989": "parakarmāpahaḥ so 'bhūd udyataḥ sveṣu karmasu /",
  "GK19kragh_pu:2990": "āvṛṇod ātmano randhraṃ randhreṣu praharan ripūn // Ragh_17.61 //",
  "GK19kragh_pu:2991": "pitrā saṃvardhito nityaṃ kṛtāstraḥ sāṃparāyikaḥ /",
  "GK19kragh_pu:2992": "tasya daṇḍavato daṇḍaḥ svadehān na vyaśiṣyata // Ragh_17.62 //",
  "GK19kragh_pu:2993": "sarpasyeva śiroratnaṃ nāsya śaktitrayaṃ paraḥ /",
  "GK19kragh_pu:2994": "sa cakarṣa parasmāt tad ayaskānta ivāyasam // Ragh_17.63 //",
  "GK19kragh_pu:2995": "vāpīṣv iva sravantīṣu vaneṣūpavaneṣv iva /",
  "GK19kragh_pu:2996": "sārthāḥ svairaṃ svakīyeṣu cerur veśmasv ivādriṣu // Ragh_17.64 //",
  "GK19kragh_pu:2997": "tapo rakṣan sa vighnebhyas taskarebhyaś ca saṃpadaḥ /",
  "GK19kragh_pu:2998": "yathāsvam āśramaiś cakre varṇair api ṣaḍsaṃśabhāk // Ragh_17.65 //",
  "GK19kragh_pu:2999": "khanibhiḥ suṣuve ratnaṃ kṣetraiḥ sasyaṃ vanair gajān /",
  "GK19kragh_pu:3000": "dideśa vetanaṃ tasmai rakṣāsadṛśam eva bhūḥ // Ragh_17.66 //",
  "GK19kragh_pu:3001": "sa guṇānāṃ balānāṃ ca ṣaṇṇāṃ ṣaṇmukhavikramaḥ /",
  "GK19kragh_pu:3002": "babhūva viniyogajñaḥ sādhanīyeṣu vastuṣu // Ragh_17.67 //",
  "GK19kragh_pu:3003": "iti kramāt prayuñjāno rāja nītiṃ caturvidhām /",
  "GK19kragh_pu:3004": "ā tīrthād apratīghātaṃ sa tasyāḥ phalam ānaśe // Ragh_17.68 //",
  "GK19kragh_pu:3005": "kūṭayuddhavidhijñe 'pi tasmin sanmārgayodhini /",
  "GK19kragh_pu:3006": "bheje 'bhisārikāvṛttiṃ jayaśrīr vīragāminī // Ragh_17.69 //",
  "GK19kragh_pu:3007": "prāyaḥ pratāpabhagnatvād arīṇāṃ tasya durlabhaḥ /",
  "GK19kragh_pu:3008": "raṇo gandhavipasyeva gandhabhinnānyadantinaḥ // Ragh_17.70 //",
  "GK19kragh_pu:3009": "pravṛddhau hīyate candraḥ samudro 'pi tathāvidhaḥ /",
  "GK19kragh_pu:3010": "sa tu tasamavṛddhiś ca na cābhūt tāv iva kṣayī // Ragh_17.71 //",
  "GK19kragh_pu:3011": "santas tasyābhigamanād atyarthaṃ mahataḥ kṛṣāḥ /",
  "GK19kragh_pu:3012": "udadher iva jīmūtāḥ prāpur dātṛtvam arthinaḥ // Ragh_17.72 //",
  "GK19kragh_pu:3013": "stūyamānaḥ sa jihrāya stutyam eva samācaran /",
  "GK19kragh_pu:3014": "tathāpi vavṛdhe tasya tatkāridveṣino yaśaḥ // Ragh_17.73 //",
  "GK19kragh_pu:3015": "duritaṃ darśanena ghnaṃs tattvārthena nudaṃs tamaḥ /",
  "GK19kragh_pu:3016": "prajāḥ svatantrayāṃ cakre śaśvat sūrya ivoditaḥ // Ragh_17.74 //",
  "GK19kragh_pu:3017": "indor agatayaḥ padme sūryasya kumude 'ṃśavaḥ /",
  "GK19kragh_pu:3018": "guṇās tasya vipakṣe 'pi guṇino lebhire 'ntaram // Ragh_17.75 //",
  "GK19kragh_pu:3019": "parābhisaṃdhānaparaṃ yady apy asya viceṣṭitam /",
  "GK19kragh_pu:3020": "jigīṣor aśvamedhāya dharmyam eva babhūva tat // Ragh_17.76 //",
  "GK19kragh_pu:3021": "evam udyan prabhāveṇa śāstgranirdiṣṭavartmanā /",
  "GK19kragh_pu:3022": "vṛṣeva devo devānāṃ rājñāṃ rājā babhūva saḥ // Ragh_17.77 //",
  "GK19kragh_pu:3023": "pañcamaṃ lokapālānāṃ tam ūcuḥ sāmyayogataḥ /",
  "GK19kragh_pu:3024": "bhūtānāṃ mahatām ṣaṣṭham aṣṭamaṃ kulabhūbhṛtām // Ragh_17.78 //",
  "GK19kragh_pu:3025": "dūrāpavarjitacchattrais tasyājñāṃ śāsanārpitām /",
  "GK19kragh_pu:3026": "dadhuḥ śirobhir bhūpālā devaḥ pauraṃdarīm iva // Ragh_17.79 //",
  "GK19kragh_pu:3027": "ṛtvijaḥ sa tathānarca dakṣiṇābhir mahākratau /",
  "GK19kragh_pu:3028": "yathā sādhāraṇībhūtaṃ nāmāsya dhanadasya ca // Ragh_17.80 //",
  "GK19kragh_pu:3029": "indrād vṛṣṭir niyamitagadodrekavṛttir yamo 'bhūd yādonāthaḥ śivajalapathaḥ karmaṇe naucarāṇām /",
  "GK19kragh_pu:3030": "pūrvāpekṣī tadanu vidadhe kośavṛddhiṃ kuberas tasmin daṇḍopanatacaritaṃ bhejire lokapālāḥ // Ragh_17.81 //",
  "GK19kragh_pu:3031": "_______________________________________________________________________________",
  "GK19kragh_pu:3032": "sa naiṣadhasyārthapateḥ sutāyām utpādayām āsa niṣiddhaśatruḥ /",
  "GK19kragh_pu:3033": "anūnasāraṃ niṣadhān nagendrāt putraṃ yam āhur niṣadhākhyam eva // Ragh_18.1 //",
  "GK19kragh_pu:3034": "tenoruvīryeṇa pitā prajāyai kalpiṣyamāṇena nananda yūnā /",
  "GK19kragh_pu:3035": "suvṛṣtiyogād iva jīvalokaḥ sasyena saṃpattiphalātmakena // Ragh_18.2 //",
  "GK19kragh_pu:3036": "śabdādi nirviśya sukhaṃ cirāya tasmin pratiṣṭhāpitarājaśabdaḥ /",
  "GK19kragh_pu:3037": "kaumudvateyaḥ kumudāvadātair dyām arjitāṃ karmabhir āruroha // Ragh_18.3 //",
  "GK19kragh_pu:3038": "pautraḥ kuśasyāpi kuśeśayākṣaḥ sasāgarāṃ sāgaradhīracetāḥ /",
  "GK19kragh_pu:3039": "ekātapoatrāṃ bhuvam ekavīraḥ purārgalādīrghabhujo bubhoja // Ragh_18.4 //",
  "GK19kragh_pu:3040": "tasyānalaujās tanayas tadante vaṃśaśriyaṃ prāpa nalābhidhānaḥ /",
  "GK19kragh_pu:3041": "yo naḍvalānīva gajaḥ pareṣāṃ balāny amṛdnān nalinābhavaktraḥ // Ragh_18.5 //",
  "GK19kragh_pu:3042": "nabhaścarair gītayaśyāmatanuṃ tanūjam nabhastalaśyāmatanuṃ tanūjam /",
  "GK19kragh_pu:3043": "khyātaṃ nabhaḥśabdamayena nāmnā kāntaṃ nabhomāsam iva prajānām // Ragh_18.6 //",
  "GK19kragh_pu:3044": "tasmai viṣrjyottarakosalānāṃ dharmottaras tat prabhave prabhutvam /",
  "GK19kragh_pu:3045": "mṛgair ajaryaṃ jaraspodaiṣṭam adehabandhāya punar babandha // Ragh_18.7 //",
  "GK19kragh_pu:3046": "tena dvipānām iva puṇḍarīko rājñām ajayyo 'jani puṇḍarīkaḥ /",
  "GK19kragh_pu:3047": "śānte pitary āhṛtapuṇḍarīkā yaṃ puṇḍarīkākṣam ivāśritā śrīḥ // Ragh_18.8 //",
  "GK19kragh_pu:3048": "sa kṣemadhanvānam amoghadhanvā putraṃ prajākṣemavidhānadakṣam /",
  "GK19kragh_pu:3049": "kṣmāṃ lambhayitvā kṣamayopapannaṃ vane tapaḥ kṣāntataraś cacāra // Ragh_18.9 //",
  "GK19kragh_pu:3050": "anīkinīnāṃ samare 'grayāyī tasyāpi devapratimaḥ suto 'bhūt /",
  "GK19kragh_pu:3051": "vyaśrūyatānīkapadāvasānaṃ devādi nāma tridive 'pi yasya // Ragh_18.10 //",
  "GK19kragh_pu:3052": "pitā samārādhanatatpareṇa putreṇa putrī sa yathaiva tena /",
  "GK19kragh_pu:3053": "putras tathaivādhikavatsalena sa tena pitrā pitṛmān babhūva // Ragh_18.11 //",
  "GK19kragh_pu:3054": "pūrvas tayor ātmasame ciroḍhām ātmodbhave varṇacatuṣṭayasya /",
  "GK19kragh_pu:3055": "dhuraṃ nidhāyaikanidhir guṇānām jagāma yajvā yajamānalokam // Ragh_18.12 //",
  "GK19kragh_pu:3056": "vaśī sutas tasya vaśaṃvadatvāt sveṣām ivāsīd dviṣatām apīṣṭaḥ /",
  "GK19kragh_pu:3057": "sakṛd (?) vivignān api hi prayuktaṃ mādhuryam īṣṭe hariṇān grahītum // Ragh_18.13 //",
  "GK19kragh_pu:3058": "ahīnagur nāma sa gāṃ samagrām ahīnabāhudraviṇaḥ śaśāsa /",
  "GK19kragh_pu:3059": "yo hīna saṃsargaparāṅmukhatvād mādhuryam īṣṭe hariṇān grahītum // Ragh_18.14 //",
  "GK19kragh_pu:3060": "guroḥ sa cānantaram antarjñaḥ puṃsāṃ pumān ādya ivāvatīrṇaḥ /",
  "GK19kragh_pu:3061": "upakramair askhalitaiś caturbhiś caturdigīśaś caturo babhūva // Ragh_18.15 //",
  "GK19kragh_pu:3062": "tasmin prayāte paralokayātrāṃ jetary arīṇāṃ tanayaṃ tadīyam /",
  "GK19kragh_pu:3063": "uccaiḥśirastvāj jitapāriyātraṃ lakṣmīḥ siṣeve kila pāriyātram // Ragh_18.16 //",
  "GK19kragh_pu:3064": "tasyābhavat sūnur udāraśīlaḥ śilaḥ śilāpaṭṭaviśālavakṣāḥ /",
  "GK19kragh_pu:3065": "jitāripakṣo 'pi śilīmukhair yaḥ śālīnatām avrajad īḍyamānaḥ // Ragh_18.17 //",
  "GK19kragh_pu:3066": "tam ātmasaṃpannam aninditātmā kṛtvā yuvānaṃ yuvarājam eva /",
  "GK19kragh_pu:3067": "sukhāni so 'bhuṅkta sukhoparodhi vṛttaṃ hi rājñām uparuddhavṛttam // Ragh_18.18 //",
  "GK19kragh_pu:3068": "taṃ rāgabandhiṣv avitṛptam eva bhogeṣu saubhāgyaviśeṣabhogyam /",
  "GK19kragh_pu:3069": "vilāsinīnām aratikṣamāpi jarā vṛthā matsariṇī jahāra // Ragh_18.19 //",
  "GK19kragh_pu:3070": "unnābha ity udagtasnāmadheyas tasyāyathārthonnatanābhhirandhraḥ /",
  "GK19kragh_pu:3071": "suto 'bhavat paṅkajanābhakalpaḥ kṛtsnasya nābhir nṛpamaṇḍalasya // Ragh_18.20 //",
  "GK19kragh_pu:3072": "tataḥ paraṃ vajradharaprabhāvas tadātmajaḥ saṃyati vajraghoṣaḥ /",
  "GK19kragh_pu:3073": "babhūva vajrākarabhuṣaṇāyāḥ patiḥ pṛthivyāḥ kila vajranābhaḥ // Ragh_18.21 //",
  "GK19kragh_pu:3074": "tasmin gate dyāṃ sukṛtopalabdhāṃ tatsaṃbhavaṃ śaṅkhaṇam arṇavāntā /",
  "GK19kragh_pu:3075": "utkhātaśatruṃ vasudhopatasthe ratnopahārair uditaiḥ khanibhyaḥ // Ragh_18.22 //",
  "GK19kragh_pu:3076": "tasyāvasāne haridaśvadhāmā pitryaṃ prapede padam aśvirūpaḥ /",
  "GK19kragh_pu:3077": "velātaṭeṣūṣitasainikāśvaṃ purāvido yaṃ dhyuṣitāśvam āhuḥ // Ragh_18.23 //",
  "GK19kragh_pu:3078": "ārādhya viśveśvaram īśvareṇa tena kṣiter viśvasaho 'dhijajñe /",
  "GK19kragh_pu:3079": "pātuṃ saho viśvasakhaḥ samagrāṃ viśvaṃbharām ātmajamūrtir ātmā // Ragh_18.24 //",
  "GK19kragh_pu:3080": "aṃśe hiraṇyākśaripoḥ sa jāte hiraṇyanābhe tanaye nayajñaḥ /",
  "GK19kragh_pu:3081": "dviṣām asahyaḥ sutarāṃ tarūṇāṃ hiraṇyaretā sānilo 'bhūt // Ragh_18.25 //",
  "GK19kragh_pu:3082": "pitā pitḥṇām anṛṇas tam ante vayasy anantāni sukhāni lipsuḥ /",
  "GK19kragh_pu:3083": "rājānam ājānuvilambibāhuṃ kṛtvā kṛtī valkalavān babhūva // Ragh_18.26 //",
  "GK19kragh_pu:3084": "kausalya ity uttarakosalānāṃ patyuḥ pataṃgānvayabhūṣaṇasya /",
  "GK19kragh_pu:3085": "tasyaurasaḥ somasutaḥ suto 'bhūn netrotsavaḥ soma iva dvitīyaḥ // Ragh_18.27 //",
  "GK19kragh_pu:3086": "kausalya ity uttarakosalānāṃ sa brahmabhūyaṃ gatim ājagāma /",
  "GK19kragh_pu:3087": "brahmiṣṭham ādhāya nije 'dhikāre brahmiṣṭham eva svatanuprasūtam // Ragh_18.28 //",
  "GK19kragh_pu:3088": "yaśobhir ābrahmasabhaṃ prakāśaḥ samyag mahīṃ śāsati śāsanāṅkām /",
  "GK19kragh_pu:3089": "prajāś ciraṃ suprajasi prajeśe nanandur ānandajalāvilākṣyaḥ // Ragh_18.29 //",
  "GK19kragh_pu:3090": "pātrīkṛtātmā gurusevanena spṛṣṭākṛtiḥ pattrarathendraketoḥ /",
  "GK19kragh_pu:3091": "taṃ putriṇāṃ puṣkarapattranetraḥ putraḥ samāropayad agrasaṃkhyām // Ragh_18.30 //",
  "GK19kragh_pu:3092": "vaṃśasthitiṃ vaṃśakareṇa tena saṃbhāvya bhāvī sa sakhā maghonaḥ /",
  "GK19kragh_pu:3093": "upaspṛṣan sparśanivṛttalaulyas tripuṣkareṣu tridaśatvam āpa // Ragh_18.31 //",
  "GK19kragh_pu:3094": "tasya prabhānirjitapuṣpa-rāgaṃ pauṣyaṃ tithau puṣyam asūta patnī /",
  "GK19kragh_pu:3095": "yasminn apuṣyann udite samagrāṃ puṣṭiṃ janāḥ puṣya iva dvitīye // Ragh_18.32 //",
  "GK19kragh_pu:3096": "mahīṃ mahecchaḥ parikīrya sūnau manīṣiṇe jaiminaye 'rpitātmā /",
  "GK19kragh_pu:3097": "tasmāt sayogād adhigamya yogam ajanmane 'kalpata janmabhīruḥ // Ragh_18.33 //",
  "GK19kragh_pu:3098": "tataḥ paraṃ tatprabhavaḥ prapede dhruvopameyo dhruvasaṃdhir urvīm /",
  "GK19kragh_pu:3099": "yasminn abhūj jyāyasi satyasaṃdhe saṃdhir dhruvaḥ saṃnamatām arīṇām // Ragh_18.34 //",
  "GK19kragh_pu:3100": "sute śiśāv eva sudarśanākhye darśātyayendupriyadarśane saḥ /",
  "GK19kragh_pu:3101": "mṛgāyatākṣo mṛgayāvihārī siṃhād avāpad vipadaṃ nṛsiṃhaḥ // Ragh_18.35 //",
  "GK19kragh_pu:3102": "svargāminas tasya tam aikamatyād amātyavargaḥ kulatantum ekam /",
  "GK19kragh_pu:3103": "anāthadīnāḥ prakṛtīr avekṣya sāketanāthaṃ vidhivac cakāra // Ragh_18.36 //",
  "GK19kragh_pu:3104": "vavendunā tan nabhasopameyaṃ śāvaikasiṃhena ca kānanena /",
  "GK19kragh_pu:3105": "raghoḥ kulaṃ kuḍmalapaṅkajena toyena cāprauṣhanarendram āsīt // Ragh_18.37 //",
  "GK19kragh_pu:3106": "lokena bhāvī pitur eva tulyaḥ saṃbhāvito mauliparigrahāt saḥ /",
  "GK19kragh_pu:3107": "dṛṣṭo hi vṛṇvan kalabhapramāṇo 'py āśāḥ purovātam avāpya meghaḥ // Ragh_18.38 //",
  "GK19kragh_pu:3108": "taṃ rājavīthyām adhihasti yāntam ādhoraṇālambitam agryaveṣam /",
  "GK19kragh_pu:3109": "ṣaḍvarṣadeśiyam api prabhutvāt praikṣanta paurāḥ pitṛgauraveṇa // Ragh_18.39 //",
  "GK19kragh_pu:3110": "kāmaṃ na so 'kalpata paitṛkasya siṃhāsanasya pratipūraṇāya /",
  "GK19kragh_pu:3111": "tejomahimnā punar āvṛtātmā tad vyāpa cāmīkarapiñjareṇa // Ragh_18.40 //",
  "GK19kragh_pu:3112": "tasmād adhaḥ kiṃcid ivāvatīrṇāv asaṃspṛśantau tapanīyapīṭham /",
  "GK19kragh_pu:3113": "sālaktakau bhūpatayaḥ prasiddhair vavandire maulibhir asya pādau // Ragh_18.41 //",
  "GK19kragh_pu:3114": "maṇau mahānīla iti prabhāvād alpapramāṇe 'pi yathā na mithyā /",
  "GK19kragh_pu:3115": "śabdo mahārāja iti pratītas tathaiva tasmin yuyuje 'rbhake 'pi // Ragh_18.42 //",
  "GK19kragh_pu:3116": "paryantasaṃcāritacāmarasya kapolalolobhayakākapakṣat /",
  "GK19kragh_pu:3117": "tasyānanād uccarito vivādaś cakshāla velāsv api nārṇavānām // Ragh_18.43 //",
  "GK19kragh_pu:3118": "nirvṛttajāmbūnadapaṭṭaśobhe nyastaṃ lalāṭe tilakaṃ dadhānaḥ /",
  "GK19kragh_pu:3119": "tenaiva śūnyāny arisundarīṇāṃ mukhāni sa smeramukhaś cakāra // Ragh_18.44 //",
  "GK19kragh_pu:3120": "śirīṣapuṣpādhikasaukumāryaḥ khedaṃ sa yāyād api śrutavṛddhayogāt /",
  "GK19kragh_pu:3121": "nitāntagurvīm api cānubhāvād dhuraṃ dharitryā bibharāṃ babhūva // Ragh_18.45 //",
  "GK19kragh_pu:3122": "nyastākṣarām akṣarabhūmikāyāṃ kārtsnyena gṛhṇāti lipiṃ na yāvat /",
  "GK19kragh_pu:3123": "sarvāṇi tāvac chrutavṛddhayogāt phalāny upāyuṅkta sa daṇḍanīteḥ // Ragh_18.46 //",
  "GK19kragh_pu:3124": "urasy aparyāptabhāgā prauḍhībhaviṣyantam udīkṣamāṇā /",
  "GK19kragh_pu:3125": "saṃjātalajjeva tam ātapatrachhāyāchalenopajugūha lakṣmīḥ // Ragh_18.47 //",
  "GK19kragh_pu:3126": "anaśnuvānena yugopamānam abaddhamaurvīkiṇalāñchanena /",
  "GK19kragh_pu:3127": "aspṛṣṭakhaḍgatsaruṇāpi cāsīd rakṣāvatī tasya bhujena bhūmiḥ // Ragh_18.48 //",
  "GK19kragh_pu:3128": "na kevalaṃ gacchati tasya kāle yayuḥ śarīrāvayavā vivṛddhim /",
  "GK19kragh_pu:3129": "vaṃśyā guṇāḥ khalv api lokakāntāḥ prārambhasūkṣmāḥ prathimānam āpuḥ // Ragh_18.49 //",
  "GK19kragh_pu:3130": "sa pūrvajanmāntaradṛṣṭapārāḥ smarann ivākleśakaro gurūṇām /",
  "GK19kragh_pu:3131": "tisras trivargādhigamasya mūlaṃ jagrāha vidyāḥ prakṛtīś ca pitryāḥ // Ragh_18.50 //",
  "GK19kragh_pu:3132": "vyūhya sthitaḥ kiṃcid ivottarārdham unnaddhacūḍo 'ñcitasvyajānuḥ /",
  "GK19kragh_pu:3133": "ākarṇam ākṛṣṭasabānadhanvā vyarocat' āste sa vinīyamānaḥ // Ragh_18.51 //",
  "GK19kragh_pu:3134": "atha madhu vanitāṃ netranirveśanīyaṃ manasijatarupuṣpam rāgabandhapravālam /",
  "GK19kragh_pu:3135": "akṛtakavidhi sarvāṅgīṇam ākalpajātaṃ vilasitapadam ādyaṃ yauvanaṃ sa prapede // Ragh_18.52 //",
  "GK19kragh_pu:3136": "pratikṛtiracanābhayo dūtisaṃdarśitābhyaḥ samadhikatararūpāḥ śuddhasaṃtānakāmaiḥ /",
  "GK19kragh_pu:3137": "adhivividur amātyair āhṛtās tasya yūnaḥ prathamaparigṛhīte śrībhuvau rājakanyāḥ // Ragh_18.53 //",
  "GK19kragh_pu:3138": "_______________________________________________________________________________",
  "GK19kragh_pu:3139": "agnivarṇam abhiṣicya rāghavaḥ sve pade tanayam agnitejasam /",
  "GK19kragh_pu:3140": "śiśriye śrutavatām apaścimaḥ paścime vayasi naimiṣaṃ vaśī // Ragh_19.1 //",
  "GK19kragh_pu:3141": "tatra tīrthasalilena dīrghikās talpam antaritabhūmibhiḥ kuśaiḥ /",
  "GK19kragh_pu:3142": "saudhavāsam uṭajena vismṛtaḥ saṃcikāya phalaniḥspṛhas tapaḥ // Ragh_19.2 //",
  "GK19kragh_pu:3143": "labdhapālanavidhau na tatsutaḥ khedam āpa guruṇā hi medinī /",
  "GK19kragh_pu:3144": "bhoktum eva bhujanirjitadviṣā na prasādhayitum asya kalpitā // Ragh_19.3 //",
  "GK19kragh_pu:3145": "so 'dhikāram abhikaḥ kulocitaṃ kāścana svayam avartayat samāḥ /",
  "GK19kragh_pu:3146": "taṃ niveśya saciveṣv ataḥ paraṃ strīvidheyanavayauvano 'bhavat // Ragh_19.4 //",
  "GK19kragh_pu:3147": "kāminīsahacarasya kāminas tasya veśmasu mṛdaṅganādiṣu /",
  "GK19kragh_pu:3148": "ṛddhimantam adhikarddhir uttaraḥ pūrvam utsavam apohad utsavaḥ // Ragh_19.5 //",
  "GK19kragh_pu:3149": "indriyārthapariśūnyam akṣarmaḥ soḍhum ekam api sa kṣaṇātaram /",
  "GK19kragh_pu:3150": "antare ca viharan divāniśaṃ na vyapaikṣata samutsukāḥ prajāḥ // Ragh_19.6 //",
  "GK19kragh_pu:3151": "gauravād yad api jātu mantriṇāṃ darśanaṃ prakṛtikāṅkṣitaṃ dadau /",
  "GK19kragh_pu:3152": "tad gavākṣavivarāvalambinā kevalena caraṇena kalpitam // Ragh_19.7 //",
  "GK19kragh_pu:3153": "taṃ kṛtapraṇatayo 'nujīvinaḥ komalātmanakharāgarūṣitam /",
  "GK19kragh_pu:3154": "bhejire navadivākarātapaspṛṣṭapaṅkajatulādhirohaṇam // Ragh_19.8 //",
  "GK19kragh_pu:3155": "yuvanonnatavilāsinīstanakṣobhalolakamalāś ca dīrghikāḥ /",
  "GK19kragh_pu:3156": "gūḍhamohanagṛhās tadambubhiḥ sa vyagāhata vigāḍhamanmathaḥ // Ragh_19.9 //",
  "GK19kragh_pu:3157": "tatra sekahṛtalocanāñjanair dhautarāgaparipāṭalādharaiḥ /",
  "GK19kragh_pu:3158": "aṅganās tam adhikaṃ vyalobhayann arpitaprakṛtikāntibhir mukhaiḥ // Ragh_19.10 //",
  "GK19kragh_pu:3159": "ghrāṇakāntamadhugandhakarṣiṇīḥ pānabhūmiracanāḥ priyāsakhaḥ /",
  "GK19kragh_pu:3160": "abhyapadyata sa vāsitāsakhaḥ puṣpitāḥ kamalinīr iva dvipaḥ // Ragh_19.11 //",
  "GK19kragh_pu:3161": "sātirekamadakāraṇaṃ rahas tena dattam abhileṣur aṅganāḥ /",
  "GK19kragh_pu:3162": "tābhir apy upahṛtaṃ mukhāsavaṃ so 'pibad bakulatulyadohadaḥ // Ragh_19.12 //",
  "GK19kragh_pu:3163": "aṅkam aṅkaparivartanocite tasya ninyatur aśūnyatām ubhe /",
  "GK19kragh_pu:3164": "vallakī ca hṛdayaṃgamasvanā valguvāg api ca vāmalocanā // Ragh_19.13 //",
  "GK19kragh_pu:3165": "sa svayaṃ prahatapuṣkaraḥ kṛtī lolamālyavalayo haran manaḥ /",
  "GK19kragh_pu:3166": "nartakīr abhinayātilaṅghinīḥ pārśvavartiṣu guruṣv alajjavat // Ragh_19.14 //",
  "GK19kragh_pu:3167": "cāru nṛtyavigame ca tanmukhaṃ svedabhinnatilakaṃ pariśramāt /",
  "GK19kragh_pu:3168": "premadattavadanāniaḥ manaḥ so 'nvajīvad amarālakeśvarau // Ragh_19.15 //",
  "GK19kragh_pu:3169": "tasya sāvaraṇadṛṣṭasaṃdhayaḥ kāmyavastuṣu naveṣu saṅginaḥ /",
  "GK19kragh_pu:3170": "vallabhābhir upasṛtya cakrire sāmibhuktaviṣayāḥ samāgamāḥ // Ragh_19.16 //",
  "GK19kragh_pu:3171": "aṅgulīkisalayāgratarjanaṃ bhrūvibhaṅgakuṭilaṃ ca vīkṣitam /",
  "GK19kragh_pu:3172": "mekhalābhir asakṛc ca bandhanaṃ vañcayan praṇayinīr avāpa saḥ // Ragh_19.17 //",
  "GK19kragh_pu:3173": "tena dūtividitaṃ niṣeduṣā pṛṣṭhataḥ suratavārarātriṣu /",
  "GK19kragh_pu:3174": "śuśruve priyajanasya kātaraṃ vipralambhapariśaṅkino vacaḥ // Ragh_19.18 //",
  "GK19kragh_pu:3175": "laulyam etya gṛhiṇīparigrahān nartakīṣv asulabhāsu tadvapuḥ /",
  "GK19kragh_pu:3176": "vartate sma sa kathaṃcid ālikhann aṅgulīkṣaraṇasannavartikaḥ // Ragh_19.19 //",
  "GK19kragh_pu:3177": "premagarvitavipakṣamatsarād āyatāc ca madanān mahīkṣitam /",
  "GK19kragh_pu:3178": "ninyur utsavavidhicchalena taṃ devya ujjitaruṣaḥ kṛtārthatām // Ragh_19.20 //",
  "GK19kragh_pu:3179": "prātar etya paribhogaśobhinā darśanena kṛtakhaṇḍanavyathāḥ /",
  "GK19kragh_pu:3180": "prāñjaliḥ praṇayinīḥ prasādayan so 'dunot praṇayamantharaḥ punaḥ // Ragh_19.21 //",
  "GK19kragh_pu:3181": "svapnakīrtitavipakṣam aṅganāḥ darśanena kṛtakhaṇḍanavyathāḥ /",
  "GK19kragh_pu:3182": "pracchadāntagalitāśrubindubhiḥ krodhabhinnavalayair vivartanaiḥ // Ragh_19.22 //",
  "GK19kragh_pu:3183": "kḷptapuṣpaśayanāṃl latāgṛhān etya dūtikṛtamārgadarśanaḥ /",
  "GK19kragh_pu:3184": "anvabhūt parijanāṅganārataṃ so 'varodhabhayavepathūttaram // Ragh_19.23 //",
  "GK19kragh_pu:3185": "nāma vallabhajanasya te mayā prāpya bhāgyam api tasya kāṅkṣyate /",
  "GK19kragh_pu:3186": "lolupaṃ bata mano mameti taṃ gotraviskhalitam ūcur aṅganāḥ // Ragh_19.24 //",
  "GK19kragh_pu:3187": "cūrṇababhru lulitasragākulaṃ chinnamekhalam alaktakāṅkitam /",
  "GK19kragh_pu:3188": "utthitasya śayanaṃ vilāsinas tasya vibhramartatāny apāvṛṇot // Ragh_19.25 //",
  "GK19kragh_pu:3189": "sa svayaṃ caraṇarāgam ādadhe yoṣitaṃ na ca tathā samāhitaḥ /",
  "GK19kragh_pu:3190": "lobhyamānanayanaḥ ślathāṃśukair mekhalāguṇapadair nitambibhiḥ // Ragh_19.26 //",
  "GK19kragh_pu:3191": "cumbane viparivartitādharaṃ hastarodhi raśanāvighaṭṭane /",
  "GK19kragh_pu:3192": "vighniteccham api tasya sarvato manmathendhanam abhūd vadhūratam // Ragh_19.27 //",
  "GK19kragh_pu:3193": "darpaṇeṣu paribhogadarśinīr narmapūrvam anupṛṣṭhasaṃsthitaḥ /",
  "GK19kragh_pu:3194": "chāyayā smitamanojñayā vadhūr hrīnimīlitamukhīś cakāra saḥ // Ragh_19.28 //",
  "GK19kragh_pu:3195": "kaṇṭhasaktamṛdubāhubandhanaṃ nyastapādatalam agrapādayoḥ /",
  "GK19kragh_pu:3196": "prārthayanta śayanotthitaṃ priyās taṃ niśātyayavisargacumbanam // Ragh_19.29 //",
  "GK19kragh_pu:3197": "prekṣya darpaṇatalstham ātmano rājaveṣam atiśakraśobhinam /",
  "GK19kragh_pu:3198": "pipriye sa na tathā yathā yuvā vyaktalakṣma paribhogamaṇḍanam // Ragh_19.30 //",
  "GK19kragh_pu:3199": "mitrakṛtyam apadiśya pārśvataḥ prasthitaṃ tam anavasthitaṃ priyāḥ /",
  "GK19kragh_pu:3200": "vidma he śaṭha palāyanacchalāny añjaseti rurudhuḥ kacagrahaiḥ // Ragh_19.31 //",
  "GK19kragh_pu:3201": "tasya nirdayaratiśramālasāḥ kaṇṭhasūtram apadiśyayoṣitaḥ /",
  "GK19kragh_pu:3202": "adhyaśerata bṛhad (?) bhujāntaraṃ pīvarastanaviluptacandanam // Ragh_19.32 //",
  "GK19kragh_pu:3203": "saṃgamāya niśi gūḍhacāriṇaṃ cāradūtikathitaṃ puro gatāḥ /",
  "GK19kragh_pu:3204": "vañcayiṣyasi kutas tamovṛtaḥ kāmuketi cakṛṣus tam aṅganāḥ // Ragh_19.33 //",
  "GK19kragh_pu:3205": "yoṣitām uḍupater ivāciṣāṃ sparśanirvṛtim asāv anāpnuvan /",
  "GK19kragh_pu:3206": "āruroha kumudākaropamāṃ rātrijāgaraparo divāśayaḥ // Ragh_19.34 //",
  "GK19kragh_pu:3207": "veṇunā daśanapīḍitādharā vīṇayā nakhapadāṅkitoravaḥ /",
  "GK19kragh_pu:3208": "śilapakārya ubhayena vejitās taṃ vijihmanayanā vyalobhayan // Ragh_19.35 //",
  "GK19kragh_pu:3209": "aṅgasattvavacanāśrayaṃ mithaḥ strīṣu nṛtyam upadhāya darśayan /",
  "GK19kragh_pu:3210": "sa prayoganipuṇaiḥ prayoktṛbhiḥ saṃjagharṣa saha mitrasaṃnidhau // Ragh_19.36 //",
  "GK19kragh_pu:3211": "aṃsalambikuṭajārjunasrajas tasya nīparajasāṅgarāgiṇaḥ /",
  "GK19kragh_pu:3212": "prāvṛṣi pramadabarhiṇeṣv abhūt kṛtimādriṣu vihāravibhramaḥ // Ragh_19.37 //",
  "GK19kragh_pu:3213": "vigrahāc ca śayane parāṅmukhīr nānunetum abalāḥ sa tatvare /",
  "GK19kragh_pu:3214": "ācakāṅkṣa ghanaśabdaviklavās tā vivṛtya viśatīr bhujāntaram // Ragh_19.38 //",
  "GK19kragh_pu:3215": "kārttikīṣu savitānaharmyabhāg yāminīṣu lalitāṅganāsakhaḥ /",
  "GK19kragh_pu:3216": "anvabhuṅkta surataśramāpahāṃ meghamuktaviśadāṃ sa candrikām // Ragh_19.39 //",
  "GK19kragh_pu:3217": "saikataṃ ca sarayūṃ vivṛṇvatīṃ śroṇibimbam iva haṃsamekhalam /",
  "GK19kragh_pu:3218": "svapriyāvilasitānukāriṇīṃ saudhajālvivarair vyalokayat // Ragh_19.40 //",
  "GK19kragh_pu:3219": "marmarair agurudhūpagandhibhir vyaktahemarśanais tam ekataḥ /",
  "GK19kragh_pu:3220": "jahrur āgrathanamokṣalolupaṃ haimanair nivsanaiḥ sumadhyamāḥ // Ragh_19.41 //",
  "GK19kragh_pu:3221": "arpitastimitadīpadṛṣṭayo garbhaveśmasu nivātakukṣiṣu /",
  "GK19kragh_pu:3222": "tasya sarvasuratāntarakṣamāḥ sākṣitāṃ śiśirarātrayo yayuḥ // Ragh_19.42 //",
  "GK19kragh_pu:3223": "dakṣiṇena pavanena saṃbhṛtaṃ prekṣya cūtakusumaṃ sapallavam /",
  "GK19kragh_pu:3224": "anvanaiṣur avadhūtavigrahās taṃ durutsahaviyogam aṅganāḥ // Ragh_19.43 //",
  "GK19kragh_pu:3225": "tāḥ svam aṅkam adhiropya dolayā preṅkhayan parijanāpaviddhayā /",
  "GK19kragh_pu:3226": "muktarajju nibiḍaṃ bhayacchalāt kaṇṭhabandhanam avāpa bāhubhiḥ // Ragh_19.44 //",
  "GK19kragh_pu:3227": "taṃ payodharaniṣaktacandanair mauktikagrathitacārubhūṣaṇaiḥ /",
  "GK19kragh_pu:3228": "grīṣmaveṣavidhibhiḥ siṣevire śroṇilambimaṇimekhalāḥ priyāḥ // Ragh_19.45 //",
  "GK19kragh_pu:3229": "yat sa bhagnasahakāram āsavaṃ raktapāṭalasamāgamaṃ papau /",
  "GK19kragh_pu:3230": "tena tasya madhunirgamāt kṛśaś cittayonir abhavat punarnavaḥ // Ragh_19.46 //",
  "GK19kragh_pu:3231": "evam indriyasukhāni nirviśann anyakāryavimukhaḥ sa pārthivaḥ /",
  "GK19kragh_pu:3232": "ātmalakṣaṇaniveditān ṛtūn atyavāhayad anaṅgavāhitaḥ // Ragh_19.47 //",
  "GK19kragh_pu:3233": "taṃ pramattam api na prabhāvataḥ śekur ākramitum anyapārthivāḥ /",
  "GK19kragh_pu:3234": "āmayas tu ratirāgasaṃbhavo dakṣaśāpa iva candram akṣiṇot // Ragh_19.48 //",
  "GK19kragh_pu:3235": "dṛṣṭadoṣam api tan na so 'tyajat saṅgavastu bhiṣajām anāśravaḥ /",
  "GK19kragh_pu:3236": "svādubhis tu viṣayair hṛtas tato duḥkham indriyagaṇo nivāryate // Ragh_19.49 //",
  "GK19kragh_pu:3237": "tasya pāṇḍuvadanālpabhūṣaṇā sāvalambagamanā mṛdusvanā /",
  "GK19kragh_pu:3238": "yakṣmaṇāpi parihānir āyayau kāmayānasamavasthayā tulām // Ragh_19.50 //",
  "GK19kragh_pu:3239": "vyoma paścimakalāsthitendu vā paṅkaśeṣam iva gharmapalvalam /",
  "GK19kragh_pu:3240": "rājñi tatkulam abhūt kṣayāture vāmanārcir iva dīpabhājanam // Ragh_19.51 //",
  "GK19kragh_pu:3241": "bāḍham eṣu divaseṣu karma sādhayati putrajanmane /",
  "GK19kragh_pu:3242": "ity adarśitarujo 'sya mantriṇaḥ śaśvad ūcur aghaśaṅkinīḥ prajāḥ // Ragh_19.52 //",
  "GK19kragh_pu:3243": "sa tv anekavanitāsakho 'pi san pāvanīm anavalokya saṃtatim /",
  "GK19kragh_pu:3244": "vaidyayatnaparibhāvinaṃ gadaṃ na pradīpa iva vāyum atyagāt // Ragh_19.53 //",
  "GK19kragh_pu:3245": "taṃ gṛhopavana eva saṃgatāḥ paścimakratuvidā purodhasā /",
  "GK19kragh_pu:3246": "rogaśāntim apadiśya mantriṇaḥ saṃbhṛte śikhini gūḍham ādadhuḥ // Ragh_19.54 //",
  "GK19kragh_pu:3247": "taiḥ kṛtaprakṛtimukhyasaṃgrahair āśu tasya sahadharmacāriṇī /",
  "GK19kragh_pu:3248": "sādhu dṛṣṭaśubhagarbhalakṣaṇā pratyapadyata narādhipaśriyam // Ragh_19.55 //",
  "GK19kragh_pu:3249": "tasyās tathāvidhanarendravipattiśokād uṣṇair vilocanajalaiḥ prathamābhitaptaḥ /",
  "GK19kragh_pu:3250": "nirvāpitaḥ kanakakumbhamukhojjhitena vaṃśābhiṣekavidhinā śiśireṇa garbhaḥ // Ragh_19.56 //",
  "GK19kragh_pu:3251": "taṃ bhāvāya prasavasamayākāṅkṣiṇīnāṃ prajānām antargūḍhaṃ kṣitir iva babhau bījamuṣṭiṃ dadhānā /",
  "GK19kragh_pu:3252": "maulaiḥ sārdhaṃ sthavirasacivair hemasiṃhāsanasthā rājñī rājyaṃ vidhivad aśiṣad bhartur avyāhatājñā // Ragh_19.57 //",
  "GK19kragh_pu:3253": "ADDITIONAL VERSES (KṢEPAKA)",
  "GK19kragh_pu:3254": "ākīryamāṇam āsannavidhibhiḥ samidāharaiḥ /",
  "GK19kragh_pu:3255": "vaikhānasair adṛśyāgnipratyudgamanavṛttibhiḥ // Ragh_1.49* //",
  "GK19kragh_pu:3256": "imāṃ devīm ṛtusnātāṃ smṛtvā sapadi satvaraḥ /",
  "GK19kragh_pu:3257": "pradakṣiṇakriyātītas tasyāḥ kopam ajījanaḥ // Ragh_1.75* //",
  "GK19kragh_pu:3258": "tāmralalāṭajāṃ rekhāṃ bibhratī sāsitetarām /",
  "GK19kragh_pu:3259": "saṃdhyā prātipadeneva pratibhinnā himāṃśunā // Ragh_1.82* //",
  "GK19kragh_pu:3260": "gāndharvam astraṃ tad itaḥ pratīccha prayogasaṃhāravibhaktamantram /",
  "GK19kragh_pu:3261": "saṃdhyā prātipadeneva na cārihiṃsā vijayaḥ svahaste // Ragh_5.57* //",
  "GK19kragh_pu:3262": "nidrāvaśaṃ tvayi gate śaśinā kathaṃcid ātmānam ānanarucā bhavato viyujya /",
  "GK19kragh_pu:3263": "lakṣmīr vibhātasamaye 'pi hi darśanena paryutsukā praṇayinī niśi khaṇḍiteva // Ragh_5.67* //",
  "GK19kragh_pu:3264": "mandaṃ vivāti himasaṃbhṛtaśītabhāvaḥ saṃsṛjyate sarasijair aruṇāṃśubhinnaiḥ /",
  "GK19kragh_pu:3265": "saurabhyam īpsur iva te mukhamārutasya yan no guṇān prati niśāpariṇāmavāyuḥ // Ragh_5.69* //",
  "GK19kragh_pu:3266": "iti sa vihatanidras talpam alpetarāṃśaḥ suragaja iva gaṅgāsaikataṃ supratīkaḥ /",
  "GK19kragh_pu:3267": "parijanavanitānāṃ pādayor vyāpṛtānāṃ valayamaṇividiṣṭaṃ pracchadāntaṃ mumoca // Ragh_5.75* //",
  "GK19kragh_pu:3268": "sa tatra mañeṣcu vimānakalpeṣv ākalpasaṃmūrchitarūpaśobhān /",
  "GK19kragh_pu:3269": "siṃhāsanasthān nṛpatīn apaśyat yūpān praśastān iva haimavedīn // Ragh_6.1* //",
  "GK19kragh_pu:3270": "yadā yadā rājakumārikāsau na pūrvapūrvaṃ ganayāṃ cakāra /",
  "GK19kragh_pu:3271": "tadā tadā nāmitarepharekhām āśālatā pallavinī babhūva // Ragh_6.67* //",
  "GK19kragh_pu:3272": "lalāṭabaddhabhṛkuṭītaraṅgais tanutyajāṃ dantanipīḍitoṣṭhaiḥ /",
  "GK19kragh_pu:3273": "ātastare bhallanikṛttakaṇṭhair huṃkāragarbhair dviṣatāṃ śirobhiḥ // Ragh_7.38* //",
  "GK19kragh_pu:3274": "atha vīkṣya guṇaiḥ pratiṣṭhitaṃ prakṛtiṣv ātmajam ābhigamikaiḥ /",
  "GK19kragh_pu:3275": "padavīṃ pariṇāmadeśinīṃ raghur ādatta vanāntagāminīm // Ragh_8.9* //",
  "GK19kragh_pu:3276": "namas trimūrtaye tubhyaṃ guṇatrayavibhāgāya /",
  "GK19kragh_pu:3277": "prāk sṛṣṭe[ḥ] kevalātmane paścād bhad[r]am upeyuṣe // Ragh_10.19* //",
  "GK19kragh_pu:3278": "te 'pi tūrṇam avagamya śāmbhavam āsamāharaṇakarmatatparāḥ /",
  "GK19kragh_pu:3279": "svāṃ sakṣiptatikarkaśaṃ hi tac cikṣipur daśāarathātmajāgrataḥ // Ragh_11.43* //",
  "GK19kragh_pu:3280": "nistriṃśakalpasya nidher jalānām eṣā tamāladrumarāja nīlā /",
  "GK19kragh_pu:3281": "dūrād arālabhru vibhāti velā kalaṅkarekhā malineva dhārā // Ragh_13.15* //",
  "GK19kragh_pu:3282": "pratyāgatau tatra cirapravāsād apaśyatāṃ dāśarathī jananyau /",
  "GK19kragh_pu:3283": "kumudvatī śītamarīcilekhe diveva rūpāntaradurvibhāvye // Ragh_14.1* //",
  "GK19kragh_pu:3284": "keyaṃ vane lakṣmaṇa lakṣmaṇeti dīnākṣaraṃ roditi yoṣid uccaiḥ /",
  "GK19kragh_pu:3285": "āṃ jñātam eṣā janakātmajeti kavir vicintyāntikam ājagāma // Ragh_14.69* //",
  "GK19kragh_pu:3286": "tad ākarṇya muner vākyaṃ rāmo rājīvalocanaḥ /",
  "GK19kragh_pu:3287": "samaṃ harṣaviṣādābhyāṃ yuyuje nītikovidaḥ // Ragh_15.71* //",
  "GK19kragh_pu:3288": "gaccha lakṣmaṇa śīghraṃ tvaṃ mā bhūd dharmaviparyayaḥ /",
  "GK19kragh_pu:3289": "tyāgo vāpi vadho vāpi sādhūnām ubhayaṃ samam // Ragh_15.94* //",
  "GK19kragh_pu:3290": "tasmād babhūvātha dalābhidhāno dalānvitaḥ padmadalābhadṛṣṭiḥ /",
  "GK19kragh_pu:3291": "kundāgra danto ripudantisiṃhaḥ patiḥ pṛthivyāḥ kulakair ivenduḥ // Ragh_18.16* //",
  "GK19kragh_pu:3292": "hitvātha bhogāṃs tapasottamena triviṣṭapaṃ prāptavati kṣitīśe /",
  "GK19kragh_pu:3293": "tadātmajaḥ sāgaradhīracetāḥ śaśāsa pṛthvīṃ sakalāṃ nṛsomaḥ // Ragh_18.19* //"
}