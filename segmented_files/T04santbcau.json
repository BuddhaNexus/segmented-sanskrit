{
    "T04santbcau:0": " PADA MARKERS For a four-pada verse:",
    "T04santbcau:1": " For a six-pada verse:",
    "T04santbcau:2": " Pariccheda 1",
    "T04santbcau:3": " aum namo buddhāya |",
    "T04santbcau:4": " sugatān sasutān sadharmakāyān $ praṇipatyādarato 'khilāṃśca vandyān &",
    "T04santbcau:5": " sugatātmajasaṃvarāvatāraṃ % kathayiṣyāmi yathāgamaṃ samāsāt // Bca_1.1 //",
    "T04santbcau:6": " na hi kiṃcidapūrvamatra vācyaṃ $ na ca saṃgrathanakauśalaṃ mamāsti &",
    "T04santbcau:7": " ataeva na me parārthacintā % svamano vāsayituṃ kṛtaṃ mamedaṃ // Bca_1.2 //",
    "T04santbcau:8": " mama tāvadanena yāti vṛddhiṃ $ kuśalaṃ bhāvayituṃ prasādavegaḥ &",
    "T04santbcau:9": " atha matsamadhātureva paśyed % aparo 'pyenamato 'pi sārthako 'yaṃ //",
    "T04santbcau:10": " kṣaṇasaṃpadiyaṃ sudurlabhā $ pratilabdhā puruṣārthasādhanī &",
    "T04santbcau:11": " yadi nātra vicintyate hitaṃ % punarapyeṣa samāgamaḥ kutaḥ // Bca_1.4 //",
    "T04santbcau:12": " rātrau yathā meghaghanāndhakāre $ vidyutkṣaṇaṃ darśayati prakāśaṃ &",
    "T04santbcau:13": " buddhānubhāvena tathā kadācil- % lokasya puṇyeṣu matiḥ kṣaṇaṃ syāt //",
    "T04santbcau:14": " tasmācchubhaṃ durbalameva nityaṃ $ balaṃ tu pāpasya mahatsughoraṃ &",
    "T04santbcau:15": " tajjīyate 'nyena śubhena kena % saṃbodhicittaṃ yadi nāma na syāt //",
    "T04santbcau:16": " kalpānanalpān pravicintayadbhir $ dṛṣṭaṃ munīndrairhitametadeva &",
    "T04santbcau:17": " yataḥ sukhenaiva sukhaṃ pravṛddham % utplāvayatyapramitāñjanaughān //",
    "T04santbcau:18": " bhavaduḥkhaśatāni tartukāmair $ api sattvavyasanāni hartukāmaiḥ &",
    "T04santbcau:19": " bahusaukhyaśatāni bhoktukāmair % na vimocyaṃ hi sadaiva bodhicittaṃ //",
    "T04santbcau:20": " bhavacārakabandhano varākaḥ $ sugatānāṃ suta ucyate kṣaṇen &",
    "T04santbcau:21": " na narāmaralokavandanīyo % bhavati smodita eva bodhicitte // Bca_1.9 //",
    "T04santbcau:22": " aśucipratimāmimāṃ gṛhītvā $ jinaratnapratimāṃ karotyanarghāṃ &",
    "T04santbcau:23": " rasajātamatīva vedhanīyaṃ % sudṛḍhaṃ gṛhṇata bodhicittasaṃjñaṃ // Bca_1.10",
    "T04santbcau:24": " suparīkṣitamaprameyadhībhir $ bahumūlyaṃ jagadekasārthavāhaiḥ &",
    "T04santbcau:25": " gatipattanavipravāsaśīlāḥ % sudṛḍhaṃ gṛhṇata bodhicittaratnaṃ // Bca_1.11",
    "T04santbcau:26": " kadalīva phalaṃ vihāya yāti $ kṣayamanyatkuśalaṃ hi sarvameva &",
    "T04santbcau:27": " satataṃ phalati kṣayaṃ na yāti % prasavatyeva tu bodhicittavṛkṣaḥ //",
    "T04santbcau:28": " kṛtvāpi pāpāni sudāruṇāni $ yadāśrayāduttarati kṣaṇena &",
    "T04santbcau:29": " śūrāśrayeṇeva mahābhayāni % nāśrīyate tatkathamajñasattvaiḥ // Bca_1.13 //",
    "T04santbcau:30": " yugāntakālānalavanmahānti $ pāpāni yannirdahati kṣaṇena &",
    "T04santbcau:31": " yasyānuśaṃsānamitānuvāca % maitreyanāthaḥ sudhanāya dhīmān // Bca_1.14 //",
    "T04santbcau:32": " tadbodhicittaṃ dvividhaṃ $ vijñātavyaṃ samāsataḥ &",
    "T04santbcau:33": " bodhipraṇidhicittaṃ ca % bodhiprasthānameva ca // Bca_1.15 //",
    "T04santbcau:34": " gantukāmasya gantuśca $ yathā bhedaḥ pratīyate &",
    "T04santbcau:35": " tathā bhedo 'nayorjñeyo % yathāsaṃkhyena paṇḍitaiḥ // Bca_1.16 //",
    "T04santbcau:36": " bodhipraṇidhicittasya $ saṃsāre 'pi phalaṃ mahat &",
    "T04santbcau:37": " na tvavicchinnapuṇyatvaṃ % yathā prasthānacetasaḥ // Bca_1.17 //",
    "T04santbcau:38": " yataḥ prabhṛtyaparyanta- $ sattvadhātupramokṣaṇe &",
    "T04santbcau:39": " samādadāti taccittam % anivartyena cetasā // Bca_1.18 //",
    "T04santbcau:40": " tataḥ prabhṛti suptasya $ pramattasyāpyanekaśaḥ &",
    "T04santbcau:41": " avicchinnāḥ puṇyadhārāḥ % pravartante nabhaḥsamāḥ // Bca_1.19 //",
    "T04santbcau:42": " idaṃ subāhupṛcchāyāṃ $ sopapattikamuktavān &",
    "T04santbcau:43": " hīnādhimuktisattvārthaṃ % svayameva tathāgataḥ // Bca_1.20 //",
    "T04santbcau:44": " śiraḥśūlāni sattvānāṃ $ nāśayāmīti cintayan &",
    "T04santbcau:45": " aprameyeṇa puṇyena % gṛhyate sma hitāśayaḥ // Bca_1.21 //",
    "T04santbcau:46": " kimutāpramitaṃ śūlam $ ekaikasya jihīrṣataḥ &",
    "T04santbcau:47": " aprameyaguṇaṃ sattvam % ekaikaṃ ca cikīrṣataḥ // Bca_1.22 //",
    "T04santbcau:48": " kasya mātuḥ piturvāpi $ hitāśaṃseyamīdṛśī &",
    "T04santbcau:49": " devatānāmṛṣīṇāṃ vā % brahmaṇāṃ vā bhaviṣyati // Bca_1.23 //",
    "T04santbcau:50": " teṣāmeva ca sattvānāṃ $ svārthe 'pyeṣa manorathaḥ &",
    "T04santbcau:51": " notpannapūrvaḥ svapne 'pi % parārthe saṃbhavaḥ kutaḥ // Bca_1.24 //",
    "T04santbcau:52": " sattvaratnaviśeṣo 'yam $ apūrvo jāyate kathaṃ &",
    "T04santbcau:53": " yatparārthāśayo 'nyeṣāṃ % na svārthe 'pyupajāyate // Bca_1.25 //",
    "T04santbcau:54": " jagadānandabījasya $ jagadduḥkhauṣadhasya ca &",
    "T04santbcau:55": " cittaratnasya yatpuṇyaṃ % tatkathaṃ hi pramīyatāṃ // Bca_1.26 //",
    "T04santbcau:56": " hitāśaṃsanamātreṇa $ buddhapūjā viśiṣyate &",
    "T04santbcau:57": " kiṃ punaḥ sarvasattvānāṃ % sarvasaukhyārthamudyamāt // Bca_1.27 //",
    "T04santbcau:58": " duḥkhamevābhidhāvanti $ duḥkhaniḥsaraṇāśayā &",
    "T04santbcau:59": " sukhecchayaiva saṃmohāt % svasukhaṃ ghnanti śatruvat // Bca_1.28 //",
    "T04santbcau:60": " yasteṣāṃ sukharaṅkāṇāṃ $ pīḍitānāmanekaśaḥ &",
    "T04santbcau:61": " tṛptiṃ pūrvasukhaiḥ kuryāt % sarvāḥ pīḍāśchinatti ca // Bca_1.29 //",
    "T04santbcau:62": " nāśayatyapi saṃmohaṃ $ sādhustena samaḥ kutaḥ &",
    "T04santbcau:63": " kuto vā tādṛśaṃ mitraṃ % puṇyaṃ vā tādṛśaṃ kutaḥ // Bca_1.30 //",
    "T04santbcau:64": " kṛte yaḥ pratikurvīta $ so 'pi tāvatpraśasyate &",
    "T04santbcau:65": " avyāpāritasādhustu % bodhisattvaḥ kimucyatāṃ // Bca_1.31 //",
    "T04santbcau:66": " katipayajanasatradāyakaḥ $ kuśalakṛdityabhipūjyate janaiḥ &",
    "T04santbcau:67": " kṣaṇamaśanakamātradānataḥ % saparibhavaṃ divasārdhayāpanāt // Bca_1.32 //",
    "T04santbcau:68": " kimu niravadhisattvasaṃkhyayā $ niravadhikālamanuprayacchataḥ &",
    "T04santbcau:69": " gaganajanaparikṣayākṣayaṃ % sakalamanorathasaṃprapūraṇaṃ // Bca_1.33 //",
    "T04santbcau:70": " iti sattrapatau jinasya puttre $ kaluṣaṃ sve hṛdaye karoti yaśca &",
    "T04santbcau:71": " kaluṣodayasaṃkhyayā sa kalpān % narakeṣvāvasatīti nātha āha // Bca_1.34 //",
    "T04santbcau:72": " atha yasya manaḥ prasādameti $ prasavettasya tato 'dhikaṃ phalaṃ &",
    "T04santbcau:73": " mahatā hi balena pāpakarma % jinaputtreṣu śubhaṃ tvayatnataḥ // Bca_1.35",
    "T04santbcau:74": " teṣāṃ śarīrāṇi namaskaromi $ yatroditaṃ tadvaracittaratnaṃ &",
    "T04santbcau:75": " yatrāpakāro 'pi sukhānubandhī % sukhākarāṃstān śaraṇaṃ prayāmi // Bca_1.36",
    "T04santbcau:76": " bodhicaryāvatāre bodhicittānuśaṃsā nāma prathamaḥ paricchedaḥ ||",
    "T04santbcau:77": " Pariccheda 2",
    "T04santbcau:78": " taccittaratnagrahaṇāya samyak $ pūjāṃ karomyeṣa tathāgatānāṃ &",
    "T04santbcau:79": " saddharmaratnasya ca nirmalasya % buddhātmajānāṃ ca guṇodadhīnāṃ //",
    "T04santbcau:80": " yāvanti puṣpāṇi phalāni caiva $ bhaiṣajyajātāni ca yāni santi &",
    "T04santbcau:81": " ratnāni yāvanti ca santi loke % jalāni ca svacchamanoramāṇi // Bca_2.2 //",
    "T04santbcau:82": " mahīdharā ratnamayāstathānye $ vanapradeśāśca vivekaramyāḥ &",
    "T04santbcau:83": " latāḥ sapuṣpābharaṇojjvalāśca % drumāśca ye satphalanamraśākhāḥ // Bca_2.3",
    "T04santbcau:84": " devādilokeṣu ca gandhadhūpāḥ $ kalpadrumā ratnamayāśca vṛkṣāḥ &",
    "T04santbcau:85": " sarāṃsi cāmbhoruhabhūṣaṇāni % haṃsasvanātyantamanoharāṇi // Bca_2.4 //",
    "T04santbcau:86": " akṛṣṭajātāni ca śasyajātāny $ anyāni vā pūjyavibhūṣaṇāni &",
    "T04santbcau:87": " ākāśadhātuprasarāvidhīni % sarvāṇyapīmānyaparigrahāṇi // Bca_2.5 //",
    "T04santbcau:88": " ādāya buddhyā munipuṅgavebhyo $ niryātayāmyeṣa saputrakebhyaḥ &",
    "T04santbcau:89": " gṛhṇantu tanme varadakṣiṇīyā % mahākṛpā māmanukampamānāḥ // Bca_2.6 //",
    "T04santbcau:90": " apuṇyavānasmi mahādaridraḥ $ pūjārthamanyanmama nāsti kiṃcit &",
    "T04santbcau:91": " ato mamārthāya parārthacintā % gṛhṇantu nāthā idamātmaśaktyā // Bca_2.7 //",
    "T04santbcau:92": " dadāmi cātmānamahaṃ jinebhyaḥ $ sarveṇa sarvaṃ ca tadātmajebhyaḥ &",
    "T04santbcau:93": " parigrahaṃ me kurutāgrasattvāḥ % yuṣmāsu dāsatvamupaimi bhaktyā // Bca_2.8",
    "T04santbcau:94": " parigraheṇāsmi bhavatkṛtena $ nirbhīrbhave sattvahitaṃ karomi &",
    "T04santbcau:95": " pūrvaṃ ca pāpaṃ samatikramāmi % nānyacca pāpaṃ prakaromi bhūyaḥ // Bca_2.9",
    "T04santbcau:96": " ratnojjvalastambhamanorameṣu $ muktāmayodbhāsivitānakeṣu &",
    "T04santbcau:97": " svacchojjvalasphāṭikakuṭṭimeṣu % sugandhiṣu snānagṛheṣu teṣu // Bca_2.10",
    "T04santbcau:98": " manojñagandhodakapuṣpapūrṇaiḥ $ kumbhairmahāratnamayairanekaiḥ &",
    "T04santbcau:99": " snānaṃ karomyeṣa tathāgatānāṃ % tadātmajānāṃ ca sagītavādyaṃ // Bca_2.11",
    "T04santbcau:100": " pradhūpitairdhautamalairatulyair $ varstraiśca teṣāṃ tanumunmṛśāmi &",
    "T04santbcau:101": " tataḥ suraktāni sudhūpitāni % dadāmi tebhyo varacīvarāṇi // Bca_2.12 //",
    "T04santbcau:102": " divyairmṛduślakṣṇavicitraśobhair $ vastrairalaṅkāravaraiśca taistaiḥ &",
    "T04santbcau:103": " samantabhadrājitamañjughoṣa- % lokeśvarādīnapi maṇḍayāmi // Bca_2.13 //",
    "T04santbcau:104": " sarvatrisāhasravisārigandhair $ gandhottamaistānanulepayāmi &",
    "T04santbcau:105": " sūttaptasūnmṛṣṭasudhautahema- % prabhojjvalānsarvamunīndrakāyān //",
    "T04santbcau:106": " mandāravendīvaramallikādyaiḥ $ sarvaiḥ sugandhaiḥ kusumairmanojñaiḥ &",
    "T04santbcau:107": " abhyarcayāmyarcyatamānmunīndrān % sragbhiśca saṃsthānamanoramābhiḥ //",
    "T04santbcau:108": " sphītasphuradgandhamanoramaiśca $ tāndhūpameghairupadhūpayāmi &",
    "T04santbcau:109": " bhaujyaiśca svādyairvividhaiśca peyais % tebhyo nividyaṃ ca nivedayāmi //",
    "T04santbcau:110": " ratnapradīpāṃśca nivedayāmi $ suvarṇapadmeṣu niviṣṭapaṅkvīn &",
    "T04santbcau:111": " gandhopalipteṣu ca kuṭṭimeṣu % kirāmi puṣpaprakarānmanojñān // Bca_2.17 //",
    "T04santbcau:112": " pralambamuktāmaṇihāraśobhān $ ābhāsvarāndigmukhamaṇḍanāṃstān &",
    "T04santbcau:113": " vimānameghān stutigītaramyān % maitrīmayebhyo 'pi nivedayāmi // Bca_2.18",
    "T04santbcau:114": " suvarṇadaṇḍaiḥ kamanīyarūpaiḥ $ saṃsaktamuktāni samucchritāni &",
    "T04santbcau:115": " pradhārayāmyeṣa mahāmunīnāṃ % ratnātapatrāṇyatiśobhanāni // Bca_2.19 //",
    "T04santbcau:116": " ataḥ paraṃ pritaṣṭhantāṃ $ pūjāmeghā manoramāḥ &",
    "T04santbcau:117": " tūryasaṅgītimeghāśca % sarvasattvapraharṣaṇāḥ // Bca_2.20 //",
    "T04santbcau:118": " sarvasaddharmaratneṣu $ caityeṣu pratimāsu ca &",
    "T04santbcau:119": " puṣparatnādivarṣāśca % pravarttantāṃ nirantaram // Bca_2.21 //",
    "T04santbcau:120": " mañjughoṣaprabhṛtayaḥ $ pūjayanti yathā jinān &",
    "T04santbcau:121": " tathā tathāgatānnāthān % saputrānpūjayāmyaham // Bca_2.22 //",
    "T04santbcau:122": " svarāṅgasāgaraiḥ stotraiḥ $ staumi cāhaṃ guṇodadhīn &",
    "T04santbcau:123": " stutisaṅgītimeghāśca % saṃbhavantveṣvananyathā // Bca_2.23 //",
    "T04santbcau:124": " sarvakṣetrāṇusaṃkhyaiśca $ praṇāmaiḥ praṇamāmyahaṃ &",
    "T04santbcau:125": " sarvatrādhvagatānbuddhān % sahadharmagaṇottamān // Bca_2.24 //",
    "T04santbcau:126": " sarcacaityāni vande 'haṃ $ bodhisattvāśrayāṃstathā &",
    "T04santbcau:127": " namaḥ karomyupādhyāyān % abhivandyānyatīṃstathā // Bca_2.25 //",
    "T04santbcau:128": " buddhaṃ gacchāmi śaraṇaṃ $ yāvadābodhimaṇḍataḥ &",
    "T04santbcau:129": " dharmaṃ gacchāmi śaraṇaṃ % bodhisattvagaṇaṃ tathā // Bca_2.26 //",
    "T04santbcau:130": " vijñāpayāmi saṃbuddhān $ sarvadikṣu vyavasthitān &",
    "T04santbcau:131": " mahākāruṇikāṃścāpi % bodhisattvānkṛtāñjaliḥ // Bca_2.27 //",
    "T04santbcau:132": " anādimati saṃsāre $ janmanyatraiva vā punaḥ &",
    "T04santbcau:133": " yanmayā paśunā pāpaṃ % kṛtaṃ kāritameva vā // Bca_2.28 //",
    "T04santbcau:134": " yaccānumoditaṃ kiṃcid $ ātmaghātāya mohataḥ &",
    "T04santbcau:135": " tadatyayaṃ deśayāmi % paścāttāpena tāpitaḥ // Bca_2.29 //",
    "T04santbcau:136": " ratnatraye 'pakāro yo $ mātāpitṛṣu vā mayā &",
    "T04santbcau:137": " guruṣvanyeṣu vā kṣepāt % kāyavāgbuddhibhiḥ kṛtaḥ // Bca_2.30 //",
    "T04santbcau:138": " anekadoṣaduṣṭena $ mayā pāpena nāyakāḥ &",
    "T04santbcau:139": " yatkṛtaṃ dāruṇaṃ pāpaṃ % tatsarvaṃ deśayāmyaham // Bca_2.31 //",
    "T04santbcau:140": " kathaṃ ca niḥsarāmyasmān $ nityodvego 'smi nāyakāḥ &",
    "T04santbcau:141": " mā bhūnme mṛtyuracirād % akṣīṇe pāpasaṃcaye // Bca_2.32 //",
    "T04santbcau:142": " kathaṃ ca niḥsarāmyasmāt $ paritrāyata satvaraṃ &",
    "T04santbcau:143": " mā mamākṣīṇapāpasya % maraṇaṃ śīghrameṣyati // Bca_2.33 //",
    "T04santbcau:144": " kṛtākṛtāparīkṣo 'yaṃ $ mṛtyurviśrambhaghātakaḥ &",
    "T04santbcau:145": " svasthāsvasthairaviśvāsya % ākasmikamahāśaniḥ // Bca_2.34 //",
    "T04santbcau:146": " priyāpriyanimittena $ pāpaṃ kṛtamanekadhā &",
    "T04santbcau:147": " sarvamutsṛjya gantavyam % iti na jñātamīdṛśam // Bca_2.35 //",
    "T04santbcau:148": " tattatsmaraṇatāṃ yāti $ yadyadvastvanubhūyate &",
    "T04santbcau:149": " svapnānubhūtavatsarvaṃ % gataṃ na punarīkṣyate // Bca_2.36 //",
    "T04santbcau:150": " apriyā na bhaviṣyanti $ priyo me na bhaviṣyati &",
    "T04santbcau:151": " ahaṃ ca na bhaviṣyāmi % sarvaṃ ca na bhaviṣyati // Bca_2.37 //",
    "T04santbcau:152": " ihaiva tiṣṭhatastāvad $ gatā naike priyāpriyāḥ &",
    "T04santbcau:153": " tannimittaṃ tu yatpāpaṃ % tatsthitaṃ ghoramagrataḥ // Bca_2.38 //",
    "T04santbcau:154": " evamāgantuko 'smīti $ na mayā pratyavekṣitaṃ &",
    "T04santbcau:155": " mohānunayavidvaiṣaiḥ % kṛtaṃ pāpamanekadhā // Bca_2.39 //",
    "T04santbcau:156": " rātrindivamaviśrāmam $ āyuṣo vardhate vyayaḥ &",
    "T04santbcau:157": " āyasya cāgamo nāsti % na mariṣyāmi kiṃ nvaham // Bca_2.40 //",
    "T04santbcau:158": " iha śayyāgatenāpi $ bandhumadhye 'pi tiṣṭhatā &",
    "T04santbcau:159": " mayaivaikena soḍhavyā % marmacchedādivedanā // Bca_2.41 //",
    "T04santbcau:160": " yamadūtairgṛhītasya $ kuto bandhuḥ kutaḥ suhṛt &",
    "T04santbcau:161": " puṇyamekaṃ tadā trāṇaṃ % mayā tacca na sevitam // Bca_2.42 //",
    "T04santbcau:162": " anityajīvitāsaṅgād $ idaṃ bhayamajānatā &",
    "T04santbcau:163": " pramattena mayā nāthā % bahu pāpamupārjitam // Bca_2.43 //",
    "T04santbcau:164": " aṅgacchedārthamapyadya $ nīyamāno viśuṣyati &",
    "T04santbcau:165": " pipāsito dīnadṛṣṭir % anyadevekṣate jagat // Bca_2.44 //",
    "T04santbcau:166": " kiṃ punarbhairavākārair $ yamadūtairadhiṣṭhitaḥ &",
    "T04santbcau:167": " mahātrāsajvaragrastaḥ % purīṣotsargaveṣṭitaḥ // Bca_2.45 //",
    "T04santbcau:168": " kātarairdṛṣṭipātaiśca $ trāṇānveṣī caturdiśaṃ &",
    "T04santbcau:169": " ko me mahābhayādasmāt % sādhustrāṇaṃ bhaviṣyati // Bca_2.46 //",
    "T04santbcau:170": " trāṇaśūnyā diśo dṛṣṭvā $ punaḥ saṃmohamāgataḥ &",
    "T04santbcau:171": " tadāhaṃ kiṃ kariṣyāmi % tasminsthāne mahābhaye // Bca_2.47 //",
    "T04santbcau:172": " adyaiva śaraṇaṃ yāmi $ jagannāthānmahābalān &",
    "T04santbcau:173": " jagadrakṣārthamudyuktān % sarvatrāsaharāṃjinān // Bca_2.48 //",
    "T04santbcau:174": " taiścāpyadhigataṃ dharmaṃ $ saṃsārabhayanāśanaṃ &",
    "T04santbcau:175": " śaraṇaṃ yāmi bhāvena % bodhisattvagaṇaṃ tathā // Bca_2.49 //",
    "T04santbcau:176": " samastabhadrāyātmānaṃ $ dadāmi bhayavihvalaḥ &",
    "T04santbcau:177": " punaśca mañjughoṣāya % dadāmyātmānamātmanā // Bca_2.50 //",
    "T04santbcau:178": " taṃ cāvalokitaṃ nāthaṃ $ kṛpāvyākulacāriṇaṃ &",
    "T04santbcau:179": " viraumyārtaravaṃ bhītaḥ % sa māṃ rakṣatu pāpinam // Bca_2.51 //",
    "T04santbcau:180": " āryamākāśagarbhaṃ ca $ kṣitigarbhaṃ ca bhāvataḥ &",
    "T04santbcau:181": " sarvānmahākṛpāṃścāpi % trāṇānveṣī viraumyaham // Bca_2.52 //",
    "T04santbcau:182": " yaṃ dṛṣṭvaiva ca saṃtrastāḥ $ palāyante caturdiśaṃ &",
    "T04santbcau:183": " yamadūtādayo duṣṭās % taṃ namasyāmi vajriṇam // Bca_2.53 //",
    "T04santbcau:184": " atītya yuṣmadvacanaṃ $ sāmprataṃ bhayadarśanāt &",
    "T04santbcau:185": " śaraṇaṃ yāmi vo bhīto % bhayaṃ nāśayata drutam // Bca_2.54 //",
    "T04santbcau:186": " itvaravyādhibhīto 'pi $ vaidyavākyaṃ na laṅghayet &",
    "T04santbcau:187": " kimu vyādhiśatairgrastaś % caturbhiścaturuttaraiḥ // Bca_2.55 //",
    "T04santbcau:188": " ekenāpi yataḥ sarve $ jambudvīpagatā narāḥ &",
    "T04santbcau:189": " naśyanti yeṣāṃ bhaiṣajyaṃ % sarvadikṣu na labhyate // Bca_2.56 //",
    "T04santbcau:190": " tatra sarvajñavaidyasya $ sarvaśalyāpahāriṇaḥ &",
    "T04santbcau:191": " vākyamullaṅghayāmīti % dhiṅmāmatyantamohitam // Bca_2.57 //",
    "T04santbcau:192": " atyapramattastiṣṭhāmi $ prapāteṣvitareṣvapi &",
    "T04santbcau:193": " kimu yojanasāhastre % prapāte dīrghakālike // Bca_2.58 //",
    "T04santbcau:194": " adyaiva maraṇaṃ neti $ na yuktā me sukhāsikā &",
    "T04santbcau:195": " avaśyameti sā velā % na bhaviṣyāmyahaṃ yadā // Bca_2.59 //",
    "T04santbcau:196": " abhayaṃ kena me dattaṃ $ niḥsariṣyāmi vā kathaṃ &",
    "T04santbcau:197": " avaśyaṃ na bhaviṣyāmi % kasmānme susthitaṃ manaḥ // Bca_2.60 //",
    "T04santbcau:198": " pūrvānubhūtanaṣṭebhyaḥ $ kiṃ me sāramavasthitaṃ &",
    "T04santbcau:199": " yeṣu me 'bhiniviṣṭena % gurūṇāṃ laṅghitaṃ vacaḥ // Bca_2.61 //",
    "T04santbcau:200": " jīvalokamimaṃ tyaktvā $ bandhūnparicitāṃstathā &",
    "T04santbcau:201": " ekākī kvāpi yāsyāmi % kiṃ me sarvaiḥ priyāpriyaiḥ // Bca_2.62 //",
    "T04santbcau:202": " iyameva tu me cintā $ yuktā rātrindivaṃ sadā &",
    "T04santbcau:203": " aśubhānniyataṃ duḥkhaṃ % niḥsareyaṃ tataḥ katham // Bca_2.63 //",
    "T04santbcau:204": " mayā bālena mūḍhena $ yatkiṃcitpāpamācitaṃ &",
    "T04santbcau:205": " prakṛtyā yacca sāvadyaṃ % prajñaptyāvadyameva ca // Bca_2.64 //",
    "T04santbcau:206": " tatsarvaṃ deśayāmyeṣa $ nāthānāmagrataḥ sthitaḥ &",
    "T04santbcau:207": " kṛtāñjalirduḥkhabhītaḥ % praṇipatya punaḥ punaḥ // Bca_2.65 //",
    "T04santbcau:208": " atyayamatyayatvena $ pratigṛhṇantu nāyakāḥ &",
    "T04santbcau:209": " na bhadrakamidaṃ nāthā % na karttavyaṃ punarmayā // Bca_2.66 //",
    "T04santbcau:210": " iti dvitīyaḥ paricchedaḥ ||",
    "T04santbcau:211": " Pariccheda 3",
    "T04santbcau:212": " apāyaduḥkhaviśrāmaṃ $ sarvasattvaiḥ kṛtaṃśubhaṃ &",
    "T04santbcau:213": " anumode pramodena % sukhaṃ tiṣṭhantu duḥkhitāḥ // Bca_3.1 //",
    "T04santbcau:214": " saṃsāraduḥkhanirmokṣam $ anumode śarīriṇāṃ &",
    "T04santbcau:215": " bodhisattvatvabuddhatvam % anumode ca tāyinām // Bca_3.2 //",
    "T04santbcau:216": " cittotpādasamudrāṃśca $ sarvasattvasukhāvahān &",
    "T04santbcau:217": " sarvasattvahitādhānān % anumode ca śāsinām // Bca_3.3 //",
    "T04santbcau:218": " sarvāsu dikṣu saṃbuddhān $ prārthayāmi kṛtāñjaliḥ &",
    "T04santbcau:219": " dharmapradīpaṃ kurvantu % mohādduḥkhaprapātinām // Bca_3.4 //",
    "T04santbcau:220": " nirvātukāmāṃśca jinān $ yācayāmi kṛtāñjaliḥ &",
    "T04santbcau:221": " kalpānanantāṃstiṣṭhantu % mā bhūdandhamidaṃ jagat // Bca_3.5 //",
    "T04santbcau:222": " evaṃ sarvamidaṃ kṛtvā $ yanmayāsāditaṃ śubhaṃ &",
    "T04santbcau:223": " tena syāṃ sarvasattvānāṃ % sarvaduḥkhapraśāntikṛt // Bca_3.6 //",
    "T04santbcau:224": " glānānāmasmi bhaiṣajyaṃ $ bhaveyaṃ vaidya eva ca &",
    "T04santbcau:225": " tadupasthāyakaścaiva % yāvadrogāpunarbhavaḥ // Bca_3.7 //",
    "T04santbcau:226": " kṣutpipāsāvyathāṃ hanyām $ annapānapravarṣaṇaiḥ &",
    "T04santbcau:227": " durbhikṣāntarakalpeṣu % bhaveyaṃ pānabhojanam // Bca_3.8 //",
    "T04santbcau:228": " daridrāṇāṃ ca sattvānāṃ $ nidhiḥ syāmahamakṣayaḥ &",
    "T04santbcau:229": " nānopakaraṇākārair % upatiṣṭheyamagrataḥ // Bca_3.9 //",
    "T04santbcau:230": " ātmabhāvāṃstathā bhogān $ sarvatrādhvagataṃ śubhaṃ &",
    "T04santbcau:231": " nirapekṣastyajāmyeṣa % sarvasattvārthasiddhaye // Bca_3.10 //",
    "T04santbcau:232": " sarvatyāgaśca nirvāṇaṃ $ nirvāṇārthi ca me manaḥ &",
    "T04santbcau:233": " tyaktavyaṃ cenmayā sarvaṃ % varaṃ sattveṣu dīyatāṃ // Bca_3.11 //",
    "T04santbcau:234": " yathāsukhīkṛtaścātmā $ mayāyaṃ sarvadehināṃ &",
    "T04santbcau:235": " ghnantu nindantu vā nityam % ākirantu ca pāṃsubhiḥ // Bca_3.12 //",
    "T04santbcau:236": " krīḍantu mama kāyena $ hasantu vilasantu ca &",
    "T04santbcau:237": " dattastebhyo mayā kāyaś % cintayā kiṃ mayānayā // Bca_3.13 //",
    "T04santbcau:238": " kārayantu ca karmāṇi $ yāni teṣāṃ sukhāvahaṃ &",
    "T04santbcau:239": " anarthaḥ kasyacinmā bhūn % māmālambya kadācana // Bca_3.14 //",
    "T04santbcau:240": " yeṣāṃ kruddhāprasannā vā $ māmālambya matirbhavet &",
    "T04santbcau:241": " teṣāṃ sa eva hetuḥ syān % nityaṃ sarvārthasiddhaye // Bca_3.15 //",
    "T04santbcau:242": " abhyākhyāsyanti māṃ ye ca $ ye cānye 'pyapakāriṇaḥ &",
    "T04santbcau:243": " utprāsakāstathānye 'pi % sarve syurbodhibhāginaḥ // Bca_3.16 //",
    "T04santbcau:244": " anāthānāmahaṃ nāthaḥ $ sārthavāhaśca yāyināṃ &",
    "T04santbcau:245": " pārepsūnāṃ ca naubhūtaḥ % setuḥ saṅkrama eva ca // Bca_3.17 //",
    "T04santbcau:246": " dīpārthināmahaṃ dīpaḥ $ śayyā śayyārthināmahaṃ &",
    "T04santbcau:247": " dāsārthināmahaṃ dāso % bhaveyaṃ sarvadehināṃ // Bca_3.18 //",
    "T04santbcau:248": " cintāmaṇirbhadraghaṭaḥ $ siddhavidyā mahauṣadhiḥ &",
    "T04santbcau:249": " bhaveyaṃ kalpavṛkṣaśca % kāmadhenuśca dehināṃ // Bca_3.19 //",
    "T04santbcau:250": " pṛthivyādīni bhūtāni $ niḥśeṣākāśavāsināṃ &",
    "T04santbcau:251": " sattvānāmaprameyāṇāṃ % yathābhogānyanekadhā // Bca_3.20 //",
    "T04santbcau:252": " evamākāśaniṣṭhasya $ sattvadhātoranekadhā &",
    "T04santbcau:253": " bhaveyamupajīvyo 'haṃ % yāvatsarve na nirvṛtāḥ // Bca_3.21 //",
    "T04santbcau:254": " yathā gṛhītaṃ sugatair $ bodhicittaṃ purātanaiḥ &",
    "T04santbcau:255": " te bodhisattvaśikṣāyām % ānupūrvyā yathā sthitāḥ // Bca_3.22 //",
    "T04santbcau:256": " tadvadutpādayāmyeṣa $ bodhicittaṃ jagaddhite &",
    "T04santbcau:257": " tadvadeva ca tāḥ śikṣāḥ % śikṣiṣyāmi yathākramaṃ // Bca_3.23 //",
    "T04santbcau:258": " evaṃ gṛhītvā matimān $ bodhicittaṃ prasādataḥ &",
    "T04santbcau:259": " punaḥ pṛṣṭhasya puṣṭyarthaṃ % cittamevaṃ praharṣayet // Bca_3.24 //",
    "T04santbcau:260": " adya me saphalaṃ janma $ sulabdho mānuṣo bhavaḥ &",
    "T04santbcau:261": " adya buddhakule jāto % buddhaputro 'smi sāmprataṃ // Bca_3.25 //",
    "T04santbcau:262": " tathādhunā mayā kāryaṃ $ svakulocitakāriṇāṃ &",
    "T04santbcau:263": " nirmalasya kulasyāsya % kalaṅko na bhavedyathā // Bca_3.26 //",
    "T04santbcau:264": " andhaḥ saṅkarakūṭebhyo $ yathā ratnamavāpnuyāt &",
    "T04santbcau:265": " tathā kathaṃcidapyetad % bodhicittaṃ mamoditaṃ // Bca_3.27 //",
    "T04santbcau:266": " jaganmṛtyuvināśāya $ jātametadrasāyanaṃ &",
    "T04santbcau:267": " jagaddāridryaśamanaṃ % nidhānamidamakṣayaṃ // Bca_3.28 //",
    "T04santbcau:268": " jagadvyādhipraśamanaṃ $ bhaiṣajyamidamuttamaṃ &",
    "T04santbcau:269": " bhavādhvabhramaṇaśrānto % jagadviśrāmapādapaḥ // Bca_3.29 //",
    "T04santbcau:270": " durgatyuttaraṇe setuḥ $ sāmānyaḥ sarvayāyināṃ &",
    "T04santbcau:271": " jagatkleśoṣmaśamana % uditaścittacandramāḥ // Bca_3.30 //",
    "T04santbcau:272": " jagadajñānatimira- $ protsāraṇamahāraviḥ &",
    "T04santbcau:273": " saddharmakṣīramathanān % navanītaṃ samutthitaṃ // Bca_3.31 //",
    "T04santbcau:274": " sukhabhogabubhukṣitasya vā $ janasārthasya bhavādhvacāriṇaḥ &",
    "T04santbcau:275": " sukhasatramidaṃ hyupasthitaṃ % sakalābhyāgatasattvatarpaṇaṃ // Bca_3.32 //",
    "T04santbcau:276": " jagadadya nimantritaṃ mayā $ sugatatvena sukhena cāntarā &",
    "T04santbcau:277": " purataḥ khalu sarvatāyinām % abhinandantu surāsurādayaḥ // Bca_3.33 //",
    "T04santbcau:278": " bodhicaryāvatāre bodhicittaparigraho nāma tṛtīyaḥ paricchedaḥ ||",
    "T04santbcau:279": " Pariccheda 4",
    "T04santbcau:280": " evaṃ gṛhītvā sudṛḍhaṃ $ bodhicittaṃ jinātmajaḥ &",
    "T04santbcau:281": " śikṣānatikrame yatnaṃ % kuryānnityamatandritaḥ // Bca_4.1 //",
    "T04santbcau:282": " sahasā yatsamārabdhaṃ $ samyag yadavicāritaṃ &",
    "T04santbcau:283": " tatra kuryānnavetyevaṃ % pratijñāyāpi yujyate // Bca_4.2 //",
    "T04santbcau:284": " vicāritaṃ tu yadbuddhair $ mahāprājñaiśca tatsutaiḥ &",
    "T04santbcau:285": " mayāpi ca yathāśakti % tatra kiṃ parilambyate // Bca_4.3 //",
    "T04santbcau:286": " yadicaivaṃ pratijñāya $ sādhayeyaṃ na karmaṇā &",
    "T04santbcau:287": " etāṃ sarvāṃ visaṃvādya % kā gatirme bhaviṣyati // Bca_4.4 //",
    "T04santbcau:288": " manasā cintayitvāpi $ yo na dadyātpunarnaraḥ &",
    "T04santbcau:289": " sa preto bhavatītyuktam % alpamātre 'pi vastuni // Bca_4.5 //",
    "T04santbcau:290": " kimutānuttaraṃ saukhyam $ uccairuddhuṣya bhāvataḥ &",
    "T04santbcau:291": " jagatsarvaṃ visaṃvādya % kā gatirme bhaviṣyati // Bca_4.6 //",
    "T04santbcau:292": " vetti sarvajña evaitām $ acintyāṃ karmaṇo gatiṃ &",
    "T04santbcau:293": " yadbodhicittatyāge 'pi % mocayatyeva tānnarān // Bca_4.7 //",
    "T04santbcau:294": " bodhisattvasya tenaivaṃ $ sarvāpattirgarīyasī &",
    "T04santbcau:295": " yasmādāpadyamāno 'sau % sarva sattvārthahānikṛt // Bca_4.8 //",
    "T04santbcau:296": " yo 'pyanyaḥ kṣaṇamapyasya $ puṇyavighnaṃ kariṣyati &",
    "T04santbcau:297": " tasya durgatiparyanto % nāsti sattvārthadhātinaḥ // Bca_4.9 //",
    "T04santbcau:298": " ekasyāpi hi sattvasya $ hitaṃ hatvā hato bhavet &",
    "T04santbcau:299": " aśeṣākāśaparyanta- % vāsināṃ kimu dehināṃ // Bca_4.10 //",
    "T04santbcau:300": " evamāpattibalato $ bodhicittabalena ca &",
    "T04santbcau:301": " dolāyamānaḥ saṃsāre % bhūmiprāptaścirāyate // Bca_4.11 //",
    "T04santbcau:302": " tasmādyathā pratijñātaṃ $ sādhanīyaṃ mayādarāt &",
    "T04santbcau:303": " nādya cetkriyate yatnas % talenāsmi talaṃ gataḥ // Bca_4.12 //",
    "T04santbcau:304": " aprameyā gatā buddhāḥ $ sarvasattvagaveṣakāḥ &",
    "T04santbcau:305": " naiṣāmahaṃ svadoṣeṇa % cikitsāgocaraṃ gataḥ // Bca_4.13 //",
    "T04santbcau:306": " adyāpi cettathaiva syāṃ $ yathaivāhaṃ punaḥ punaḥ &",
    "T04santbcau:307": " durgativyādhimaraṇa- % cchedabhedādyavāpnuyāṃ // Bca_4.14 //",
    "T04santbcau:308": " kadā tathāgatotpādaṃ $ śraddhāṃ mānuṣyameva vā &",
    "T04santbcau:309": " kuśalābhyāsayogyatvam % evaṃ lapsye 'ti durlabhaṃ // Bca_4.15 //",
    "T04santbcau:310": " ārogyadivasaṃ cedaṃ $ sabhaktaṃ nirupadravaṃ &",
    "T04santbcau:311": " āyuḥ kṣaṇaṃ visaṃvādi % kāyo yācitakopamaḥ // Bca_4.16 //",
    "T04santbcau:312": " nahīdṛśairmaccaritair $ mānuṣyaṃ labhyate punaḥ &",
    "T04santbcau:313": " alabhyamāne mānuṣye % pāpameva kutaḥ śubhaṃ // Bca_4.17 //",
    "T04santbcau:314": " yadā kuśalayogyo 'pi $ kuśalaṃ na karomyahaṃ &",
    "T04santbcau:315": " apāyaduḥkhaiḥ saṃmūḍhaḥ % kiṃ kariṣyāmyahaṃ tadā // Bca_4.18 //",
    "T04santbcau:316": " akurvataśca kuśalaṃ $ pāpaṃ cāpyupacinvataḥ &",
    "T04santbcau:317": " hataḥ sugataśabdo 'pi % kalpakoṭiśatairapi // Bca_4.19 //",
    "T04santbcau:318": " ata evāha bhagavān $ mānuṣamatidurlabhaṃ &",
    "T04santbcau:319": " mahārṇavayugacchidra- % kūrmagrīvārpaṇopamaṃ // Bca_4.20 //",
    "T04santbcau:320": " ekakṣaṇātkṛtātpāpād $ avīcau kalpamāpsyate &",
    "T04santbcau:321": " anādikālopacitāt % pāpātkā sugatau kathā // Bca_4.21 //",
    "T04santbcau:322": " na ca tanmātramevāsau $ vedayitvā vimucyate &",
    "T04santbcau:323": " yasyāttadvedayanneva % pāpamanyatprasūyate // Bca_4.22 //",
    "T04santbcau:324": " nātaḥparā vañcanāsti $ na ca moho 'styataḥparaḥ &",
    "T04santbcau:325": " yadīdṛśaṃ kṣaṇaṃ prāpya % nābhyastaṃ kuśalaṃ mayā // Bca_4.23 //",
    "T04santbcau:326": " yadi caivaṃ vimṛṣyāmi $ punaḥ sīdāmi mohitaḥ &",
    "T04santbcau:327": " śociṣyāmi ciraṃ bhūyo % yamadūtaiḥ pracoditaḥ // Bca_4.24 //",
    "T04santbcau:328": " ciraṃ dhakṣyati me kāyaṃ $ nārakāgniḥ suduḥsahaḥ &",
    "T04santbcau:329": " paścāttāpānalaścittaṃ % ciraṃ dhakṣyatiniścitaṃ // Bca_4.25 //",
    "T04santbcau:330": " kathaṃcidapi saṃprāpto $ hitabhūmiṃ sudurlabhāṃ &",
    "T04santbcau:331": " jānannapi ca nīyo 'haṃ % tāneva narakānpunaḥ // Bca_4.26 //",
    "T04santbcau:332": " atra me cetanā nāsti $ mantrairiva vimohitaḥ &",
    "T04santbcau:333": " na jāne kena muhyāmi % ko 'trāntarmama tiṣṭhati // Bca_4.27 //",
    "T04santbcau:334": " hastapādādirahitās $ tṛṣṇādveṣādiśatravaḥ &",
    "T04santbcau:335": " na śurā na ca te prājñāḥ % kathaṃ dāsīkṛto 'smi taiḥ // Bca_4.28 //",
    "T04santbcau:336": " maccittāvasthitā eva $ dhnanti māmeva susthitāḥ &",
    "T04santbcau:337": " tatrāpyahaṃ na kupyāmi % dhigasthānasahiṣṇutāṃ // Bca_4.29 //",
    "T04santbcau:338": " sarve devā manuṣyāśca $ yadi syurmama śatravaḥ &",
    "T04santbcau:339": " te 'pi nāvīcikaṃ vahniṃ % samudānayituṃ kṣamāḥ // Bca_4.30 //",
    "T04santbcau:340": " merorapi yadāsaṅgān $ na bhasmāpyupalabhyate &",
    "T04santbcau:341": " kṣaṇātkṣipanti māṃ tatra % balinaḥ kleśaśatravaḥ // Bca_4.31 //",
    "T04santbcau:342": " nahi sarvānyaśatrūṇāṃ $ dīrghamāyurapīdṛśaṃ &",
    "T04santbcau:343": " anādyantaṃ mahādīrghaṃ % yanmama kleśavairiṇāṃ // Bca_4.32 //",
    "T04santbcau:344": " sarve hitāya kalpante $ ānukūlyena sevitāḥ &",
    "T04santbcau:345": " sevyamānāstvamī kleśāḥ % sutarāṃ duḥkhakārakāḥ // Bca_4.33 //",
    "T04santbcau:346": " itisatatadīrghavairiṣu $ vyasanaughaprasavaikahetuṣu &",
    "T04santbcau:347": " hṛdaye nivasatsu nirbhayaṃ % mama saṃsāraratiḥ kathaṃ bhavet // Bca_4.34",
    "T04santbcau:348": " bhavacārakapālakā ime $ narakādiṣvapi vadhyaghātakāḥ &",
    "T04santbcau:349": " mativeśmani lobhapañjare % yadi tiṣṭhati kutaḥ sukhaṃ mama // Bca_4.35 //",
    "T04santbcau:350": " tasmānna tāvadahamatra dhuraṃ kṣipāmi $ yāvanna śatrava ime nihatāḥ samakṣaṃ &",
    "T04santbcau:351": " khalpe 'pi tāvadapakāriṇi baddharoṣā % mānonnatāstamanihatya na yānti",
    "T04santbcau:352": " nidrāṃ // Bca_4.36 //",
    "T04santbcau:353": " prakṛtimaraṇaduḥkhitāndhakārān $ raṇaśirasi prasamaṃ nihantumugrāḥ &",
    "T04santbcau:354": " agaṇitaśaraśaktighātaduḥkhā % na vimukhatāmupayāntyasādhayitvā // Bca_4.37",
    "T04santbcau:355": " kimuta satatasarvaduḥkhahetūn $ prakṛtiripūnupahantumudyatasya &",
    "T04santbcau:356": " bhavati mama viṣādadainyamadya % vyasanaśatairapi kena hetunā vai //",
    "T04santbcau:357": " akāraṇenaiva ripukṣatāni $ gātreṣvalaṇkāravadudvahanti &",
    "T04santbcau:358": " mahārhasiddhyai tu samudyatasya % duḥkhāni kasmānmama bādhakāni //",
    "T04santbcau:359": " svajīvikāmātranibaddhacittāḥ $ kaivartacaṇḍālakṛṣīvalādyāḥ &",
    "T04santbcau:360": " śītātapādivyasanaṃ sahante % jagaddhitārthaṃ na kathaṃ sahe 'ham //",
    "T04santbcau:361": " daśadigvyomaparyanta- $ jagatkleśavimokṣaṇe &",
    "T04santbcau:362": " pratijñāya mahātmāpi % na kleśebhyo vimocitaḥ // Bca_4.41 //",
    "T04santbcau:363": " ātmapramāṇamajñātvā $ bruvannunmattakastadā &",
    "T04santbcau:364": " anivarttī bhaviṣyāmi % tasmātkleśavadhe sadā // Bca_4.42 //",
    "T04santbcau:365": " atra grahī bhaviṣyāmi $ baddhavairaśca vigrahī &",
    "T04santbcau:366": " anyatra tadvidhātkleśāt % kleśaghātānubandhinaḥ // Bca_4.43 //",
    "T04santbcau:367": " galantvantrāṇi me kāmaṃ $ śiraḥ patatu nāma me &",
    "T04santbcau:368": " na tvevāvanatiṃ yāmi % sarvathā kleśavairiṇām // Bca_4.44 //",
    "T04santbcau:369": " nirvāsitasyāpi tu nāma śatror $ deśāntare sthānaparigrahaḥ syāt &",
    "T04santbcau:370": " yataḥ punaḥ saṃbhṛtaśaktireti % na kleśaśatrorgatirīdṛśī tu // Bca_4.45 //",
    "T04santbcau:371": " kvāsau yāyānmanaḥstho nirastaḥ $ sthitvā yasminmadvadhārthaṃ yateta &",
    "T04santbcau:372": " nodyogo me kevalaṃ mandabuddheḥ % kleśāḥ prajñādṛṣṭisādhyā varākāḥ //",
    "T04santbcau:373": " na kleśā viṣayeṣu nendriyagaṇe nāpyantarāle sthitā $ nāto 'nyatra",
    "T04santbcau:374": " kuhasthitāḥ punarime mathnanti kṛtsnaṃ jagat &",
    "T04santbcau:375": " māyaiveyamato vimuñca hṛdayatrāsaṃ bhajasvodyamaṃ % prajñārthaṃ kimakāṇḍa eva narakeṣvātmānamābādhase evaṃ viniścitya karomi yatnaṃ $ yathoktaśikṣāpratipattihetoḥ &",
    "T04santbcau:376": " vaidyopadeśāccalataḥ kuto 'sti % bhaiṣajyasādhyasya nirāmayatvam //",
    "T04santbcau:377": " bodhicaryāvatāre bodhisattvaśikṣā caturthaḥ paricchedaḥ ||",
    "T04santbcau:378": " Pariccheda 5",
    "T04santbcau:379": " śikṣāṃ rakṣitukāmena $ cittaṃ rakṣyaṃ prayatnataḥ &",
    "T04santbcau:380": " na śikṣā rakṣituṃ śakyā % calaṃ cittamarakṣatā // Bca_5.1 //",
    "T04santbcau:381": " adāntā mattamātaṅgā $ na kurvantīha tāṃ vyathām &",
    "T04santbcau:382": " karoti yāmavīcyādau % muktaścittamataṅgajaḥ // Bca_5.2 //",
    "T04santbcau:383": " baddhaśceccitamātaṅgaḥ $ smṛtirajjvā samantataḥ &",
    "T04santbcau:384": " bhayamastaṃ gataṃ sarvaṃ % kṛtsnaṃ kalyāṇamāgatam // Bca_5.3 //",
    "T04santbcau:385": " byāghrāḥ siṃhā gajā ṛkṣāḥ $ sarpāḥ sarve ca śatravaḥ &",
    "T04santbcau:386": " sarve narakapālāśca % ḍākinyo rākṣasāstathā // Bca_5.4 //",
    "T04santbcau:387": " sarve baddhā bhavantyete $ cittasyaikasya bandhanāt &",
    "T04santbcau:388": " cittasyaikasya damanāt % sarve dāntā bhavanti ca // Bca_5.5 //",
    "T04santbcau:389": " yasmādbhayāni sarvāṇi $ duḥkhānyapramitāni ca &",
    "T04santbcau:390": " cittādeva bhavantīti % kathitaṃ tattvavādinā // Bca_5.6 //",
    "T04santbcau:391": " śastrāṇi kena narake $ ghaṭitāni prayatnataḥ &",
    "T04santbcau:392": " taptāyaḥkuṭṭimaṃ kena % kuto jātāśca tāḥ striyaḥ // Bca_5.7 //",
    "T04santbcau:393": " pāpacittasamudbhūtaṃ $ tattatsarvaṃ jagau muniḥ &",
    "T04santbcau:394": " tasmānna kaścitrailokye % cittādanyo bhayānakaḥ // Bca_5.8 //",
    "T04santbcau:395": " adaridraṃ jagatkṛtvā $ dānapāramitā yadi &",
    "T04santbcau:396": " jagaddaridramadyāpi % sā kathaṃ pūrvatāyinām // Bca_5.9 //",
    "T04santbcau:397": " phalena saha sarvasva- $ tyāgacittājjane 'khile &",
    "T04santbcau:398": " dānapāramitā proktā % tasmāt sā cittameva tu // Bca_5.10 //",
    "T04santbcau:399": " matsyādayaḥ kva nīyantāṃ $ mārayeyaṃ yato na tān &",
    "T04santbcau:400": " labdhe viraticitte tu % śīlapāramitā matā // Bca_5.11 //",
    "T04santbcau:401": " kiyato mārayiṣyāmi $ durjanān gaganopamān &",
    "T04santbcau:402": " mārite krodhacitte tu % māritāḥ sarvaśatravaḥ // Bca_5.12 //",
    "T04santbcau:403": " bhūmiṃ chādayituṃ sarvāṃ $ kutaścarma bhaviṣyati &",
    "T04santbcau:404": " upānaccarmamātreṇa % channā bhavati medinī // Bca_5.13 //",
    "T04santbcau:405": " bāhyā bhāvā mayā tadvac $ chakyā vārayituṃ na hi &",
    "T04santbcau:406": " svacittaṃ vārayiṣyāmi % kiṃ mamānyairnivāritaiḥ // Bca_5.14 //",
    "T04santbcau:407": " sahāpi vākcharīrābhyāṃ $ mandavṛtterna tatphalam &",
    "T04santbcau:408": " yatpaṭorekakasyāpi % cittasya brahmatādikam // Bca_5.15 //",
    "T04santbcau:409": " japāstapāṃsi sarvāṇi $ dīrghakālakṛtānyapi &",
    "T04santbcau:410": " anyacittena mandena % vṛthaivetyāha sarvavit // Bca_5.16 //",
    "T04santbcau:411": " duḥkhaṃ hantuṃ sukhaṃ prāptuṃ $ te bhramanti mudhāmbare &",
    "T04santbcau:412": " yairetaddharmasarvasvaṃ % cittaṃ guhyaṃ na bhāvitam // Bca_5.17 //",
    "T04santbcau:413": " tasmātsvadhiṣṭhitaṃ cittaṃ $ mayā kāryaṃ surakṣitam &",
    "T04santbcau:414": " cittarakṣāvrataṃ muktvā % bahubhiḥ kiṃ mama vrataiḥ // Bca_5.18 //",
    "T04santbcau:415": " yathā capalamadhyastho $ rakṣati vraṇamādarāt &",
    "T04santbcau:416": " evaṃ durjanamadhyastho % rakṣeccittavraṇaṃ sadā // Bca_5.19 //",
    "T04santbcau:417": " vraṇaduḥkhalavādbhīto $ rakṣati vraṇamādarāt &",
    "T04santbcau:418": " saṃghātaparvatāghātād % bhītaścittavraṇaṃ na kim // Bca_5.20 //",
    "T04santbcau:419": " anena hi vihāreṇa $ viharan durjaneṣvapi &",
    "T04santbcau:420": " pramadājanamadhye 'pi % yatirdhīro na khaṇḍyate // Bca_5.21 //",
    "T04santbcau:421": " lābhā naśyantu me kāmaṃ $ satkāraḥ kāyajīvitam &",
    "T04santbcau:422": " naśyatvanyacca kuśalaṃ % mā tu cittaṃ kadācana // Bca_5.22 //",
    "T04santbcau:423": " cittaṃ rakṣitukāmānāṃ $ mayaiṣa kriyate 'ñjaliḥ &",
    "T04santbcau:424": " smṛtiṃ ca saṃprajanyaṃ ca % sarvayatnena rakṣata // Bca_5.23 //",
    "T04santbcau:425": " vyādhyākulo naro yadvan $ na kṣamaḥ sarvakarmasu &",
    "T04santbcau:426": " tathābhyāṃ vyākulaṃ cittaṃ % na kṣamaṃ sarvakarmasu // Bca_5.24 //",
    "T04santbcau:427": " asaṃprajanyacittasya $ śrutacintitabhāvitam &",
    "T04santbcau:428": " sacchidrakumbhajalavan % na smṛtāvavatiṣṭhate // Bca_5.25 //",
    "T04santbcau:429": " aneke śrutavanto 'pi $ śrāddhā yatnaparā api &",
    "T04santbcau:430": " asaṃprajanyadoṣeṇa % bhavantyāpattikaśmalāḥ // Bca_5.26 //",
    "T04santbcau:431": " asaṃprajanyacaureṇa $ smṛtimoṣānusāriṇā &",
    "T04santbcau:432": " upacityāpi puṇyāni % muṣitā yānti durgatim // Bca_5.27 //",
    "T04santbcau:433": " kleśataskarasaṅgho 'yam $ avatāragaveṣakaḥ &",
    "T04santbcau:434": " prāpyāvatāraṃ muṣṇāti % hanti sadgatijībitam // Bca_5.28 //",
    "T04santbcau:435": " tasmātsmṛtirmanodvārān $ nāpaneyā kadācana &",
    "T04santbcau:436": " gatāpi pratyupasthāpyā % saṃsmṛtyāpāyikīṃ vyathām // Bca_5.29 //",
    "T04santbcau:437": " upādhyāyānuśāsinyā $ bhītyāpyādarakāriṇām &",
    "T04santbcau:438": " dhanyānāṃ gurusaṃvāsāt % sukaraṃ jāyate smṛtiḥ // Bca_5.30 //",
    "T04santbcau:439": " buddhāśca bodhisattvāśca $ sarvatrāvyāhatekṣaṇāḥ &",
    "T04santbcau:440": " sarvamevāgratasteṣāṃ % teṣāmasmi puraḥ sthitaḥ // Bca_5.31 //",
    "T04santbcau:441": " iti dhyātvā tathā tiṣṭhet $ trapādarabhayānvitaḥ &",
    "T04santbcau:442": " buddhānusmṛtirapyevaṃ % bhavettasya muhurmuhuḥ // Bca_5.32 //",
    "T04santbcau:443": " saṃprajanyaṃ tadāyāti $ na ca yātyāgataṃ punaḥ &",
    "T04santbcau:444": " smṛtiryadā manodvāre % rakṣārthamavatiṣṭhate // Bca_5.33 //",
    "T04santbcau:445": " pūrvaṃ tāvadidaṃ cittaṃ $ sadopasthāpyamīdṛśam &",
    "T04santbcau:446": " nirindriyeṇeva mayā % sthātavyaṃ kāṣṭhavatsadā // Bca_5.34 //",
    "T04santbcau:447": " niṣphalā netravikṣepā $ na karttavyāḥ kadācana &",
    "T04santbcau:448": " nidhyāyantīva satataṃ % kāryā dṛṣṭiradhogatā // Bca_5.35 //",
    "T04santbcau:449": " dṛṣṭiviśrāmahetostu $ diśaḥ paśyetkadācana &",
    "T04santbcau:450": " ābhāsamātraṃ dṛṣṭvā ca % svāgatārthaṃ vilokayet // Bca_5.36 //",
    "T04santbcau:451": " mārgādau bhayabodhārthaṃ $ muhuḥ paśyeccaturdiśam &",
    "T04santbcau:452": " diśo viśramya vīkṣeta % parāvṛtyeva pṛṣṭhataḥ // Bca_5.37 //",
    "T04santbcau:453": " saredapasaredvāpi $ puraḥ paścānnirūpya ca &",
    "T04santbcau:454": " evaṃ sarvāsvavasthāsu % kāryaṃ buddhvā samācaret // Bca_5.38 //",
    "T04santbcau:455": " kāyenaivamavastheyam $ ityākṣipya kriyāṃ punaḥ &",
    "T04santbcau:456": " kathaṃ kāyaḥ sthita iti % draṣṭavyaṃ punarantarā // Bca_5.39 //",
    "T04santbcau:457": " nirūpyaḥ sarvayatnena $ cittamattadvipastathā &",
    "T04santbcau:458": " dharmacintāmahāstambhe % yathā baddho na mucyate // Bca_5.40 //",
    "T04santbcau:459": " kutra me vartata iti $ pratyavekṣyaṃ tathā manaḥ &",
    "T04santbcau:460": " samādhānadhuraṃ naiva % kṣaṇamapyutsṛjedyathā // Bca_5.41 //",
    "T04santbcau:461": " bhayotsavādisaṃbandhe $ yadyaśakto yathāsukham &",
    "T04santbcau:462": " dānakāle tu śīlasya % yasmāduktamupekṣaṇam // Bca_5.42 //",
    "T04santbcau:463": " yadbuddhvā kartumārabdhaṃ $ tato 'nyanna vicintayet &",
    "T04santbcau:464": " tadeva tāvanniṣpādyaṃ % tadgatenāntarātmanā // Bca_5.43 //",
    "T04santbcau:465": " evaṃ hi sukṛtaṃ sarvam $ anyathā nobhayaṃ bhavet &",
    "T04santbcau:466": " asaṃprajanyakleśo 'pi % vṛddhiṃ caivaṃ gamiṣyati // Bca_5.44 //",
    "T04santbcau:467": " nānāvidhapralāpeṣu $ vartamāneṣvanekadhā &",
    "T04santbcau:468": " kautūhaleṣu sarveṣu % hanyādautsukyamāgatam // Bca_5.45 //",
    "T04santbcau:469": " mṛnmardanatṛṇaccheda- $ rekhādyaphalamāgatam &",
    "T04santbcau:470": " smṛtvā tāthāgatīṃ śikṣāṃ % bhītastatkṣaṇamutsṛjet // Bca_5.46 //",
    "T04santbcau:471": " yadā calitukāmaḥ syād $ vaktukāmo 'pi vā bhavet &",
    "T04santbcau:472": " svacittaṃ pratyavekṣyādau % kuryāddhairyeṇa yuktimat // Bca_5.47 //",
    "T04santbcau:473": " anunītaṃ pratihataṃ $ yadā paśyetsvakaṃ manaḥ &",
    "T04santbcau:474": " na kartavyaṃ na vaktavyaṃ % sthātavyaṃ kāṣṭhavattadā // Bca_5.48 //",
    "T04santbcau:475": " uddhataṃ sopahāsaṃ vā $ yadā mānamadānvitam &",
    "T04santbcau:476": " sotprāsātiśayaṃ vakraṃ % vañcakaṃ ca mano bhavet // Bca_5.49 //",
    "T04santbcau:477": " yadātmotkarṣaṇābhāsaṃ $ parapaṃsanameva ca &",
    "T04santbcau:478": " sādhikṣepaṃ sasaṃrambhaṃ % sthātavyaṃ kāṣṭhavattadā // Bca_5.50 //",
    "T04santbcau:479": " lābhasatkārakīrtyarthi $ parivārārthi vā punaḥ &",
    "T04santbcau:480": " upasthānārthi me cittaṃ % tasmāttiṣṭhāmi kāṣṭhavat // Bca_5.51 //",
    "T04santbcau:481": " parārtharūkṣaṃ svārthārthi $ pariṣatkāmameva vā &",
    "T04santbcau:482": " vaktumicchati me cittaṃ % tasmāttiṣṭhāmi kāṣṭhavat // Bca_5.52 //",
    "T04santbcau:483": " asahiṣṇvalasaṃ bhītaṃ $ pragalbhaṃ mukharaṃ tathā &",
    "T04santbcau:484": " svapakṣābhiniviṣṭaṃ vā % tasmāttiṣṭhāmi kāṣṭhavat // Bca_5.53 //",
    "T04santbcau:485": " evaṃ saṃkliṣṭamālokya $ niṣphalārambhi vā manaḥ &",
    "T04santbcau:486": " nigṛhṇīyād dṛḍhaṃ śūraḥ % pratipakṣeṇa tatsadā // Bca_5.54 //",
    "T04santbcau:487": " suniścitaṃ suprasannaṃ $ dhīraṃ sādaragauravam &",
    "T04santbcau:488": " salajjaṃ sabhayaṃ śāntaṃ % parārādhanatatparam // Bca_5.55 //",
    "T04santbcau:489": " parasparaviruddhābhir $ bālecchābhirakheditam &",
    "T04santbcau:490": " kleśotpādādidaṃ hyetad % eṣāmiti dayānvitam // Bca_5.56 //",
    "T04santbcau:491": " ātmasattvavaśaṃ nityam $ anavadyeṣu vastuṣu &",
    "T04santbcau:492": " nirmāṇamiva nirmānaṃ % dhārayāmyeṣa mānasam // Bca_5.57 //",
    "T04santbcau:493": " cirātprāptaṃ kṣaṇavaraṃ $ smṛtvā smṛtvā muhurmuhuḥ &",
    "T04santbcau:494": " dhārayāmīdṛśaṃ cittam % aprakampyaṃ sumeruvat // Bca_5.58 //",
    "T04santbcau:495": " gṛdhrairāmiṣasaṃgṛddhaiḥ $ kṛṣyamāṇa itastataḥ &",
    "T04santbcau:496": " na karotyanyathā kāyaḥ % kasmādatra pratikriyām // Bca_5.59 //",
    "T04santbcau:497": " rakṣasīmaṃ manaḥ kasmād $ ātmīkṛtya samucchrayam &",
    "T04santbcau:498": " tvattaścetpṛthagevāyaṃ % tenātra tava ko vyayaḥ // Bca_5.60 //",
    "T04santbcau:499": " na svīkaroṣi he mūḍha $ kāṣṭhaputtalakaṃ śucim &",
    "T04santbcau:500": " amedhyaghaṭitaṃ yantraṃ % kasmādrakṣasi pūtikam // Bca_5.61 //",
    "T04santbcau:501": " imaṃ carmapuṭaṃ tāvat $ svabuddhyaiva pṛthak kuru &",
    "T04santbcau:502": " asthipañjarato māṃsaṃ % prajñāśastreṇa mocaya // Bca_5.62 //",
    "T04santbcau:503": " asthīnyapi pṛthak kṛtvā $ paśya majjānamantataḥ &",
    "T04santbcau:504": " kimatra sāramastīti % svayameva vicāraya // Bca_5.63 //",
    "T04santbcau:505": " evamanviṣya yatnena $ na dṛṣṭaṃ sāramatra te &",
    "T04santbcau:506": " adhunā vada kasmāttvaṃ % kāyamadyāpi rakṣasi // Bca_5.64 //",
    "T04santbcau:507": " na khāditavyamaśuci $ tvayā peyaṃ na śoṇitam &",
    "T04santbcau:508": " nāntrāṇi cūṣitavyāni % kiṃ kāyena kariṣyasi // Bca_5.65 //",
    "T04santbcau:509": " yuktaṃ gṛdhraśṛgālāder $ āhārārthaṃ tu rakṣitum &",
    "T04santbcau:510": " karmopakaraṇaṃ tvetan % manuṣyāṇāṃ śarīrakam // Bca_5.66 //",
    "T04santbcau:511": " evaṃ te rakṣataścāpi $ mṛtyurācchidya nirdayaḥ &",
    "T04santbcau:512": " kāyaṃ dāsyati gṛdhrebhyas % tadā tvaṃ kiṃ kariṣyasi // Bca_5.67 //",
    "T04santbcau:513": " na sthāsyatīti bhṛtyāya $ na vastrādi pradīyate &",
    "T04santbcau:514": " kāyo yāsyati khāditvā % kasmāttvaṃ kuruṣe vyayam // Bca_5.68 //",
    "T04santbcau:515": " dattvāsmai vetanaṃ tasmāt $ svārthaṃ kuru mano 'dhunā &",
    "T04santbcau:516": " nahi vaitanikopāttaṃ % sarvaṃ tasmai pradīyate // Bca_5.69 //",
    "T04santbcau:517": " kāye naubuddhimādhāya $ gatyāgamananiścayāt &",
    "T04santbcau:518": " yathākāmaṅgamaṃ kāyaṃ % kuru sattvārthasiddhaye // Bca_5.70 //",
    "T04santbcau:519": " evaṃ vaśīkṛtasvātmā $ nityaṃ smitamukho bhavet &",
    "T04santbcau:520": " tyajed bhṛkuṭisaṅkocaṃ % pūrvābhāṣī jagatsuhṛt // Bca_5.71 //",
    "T04santbcau:521": " saśabdapātaṃ sahasā $ na pīṭhādīn vinikṣipet &",
    "T04santbcau:522": " nāsphālayetkapāṭaṃ ca % syānniḥśabdaruciḥ sadā // Bca_5.72 //",
    "T04santbcau:523": " bako biḍālaścauraśca $ niḥśabdo nibhṛtaścaran &",
    "T04santbcau:524": " prāpnotyabhimataṃ kāryam % evaṃ nityaṃ yatiścaret // Bca_5.73 //",
    "T04santbcau:525": " paracodanadakṣāṇām $ anadhīṣṭopakāriṇām &",
    "T04santbcau:526": " pratīcchecchirasā vākyaṃ % sarvaśiṣyaḥ sadā bhavet // Bca_5.74 //",
    "T04santbcau:527": " subhāṣiteṣu sarveṣu $ sādhukāramudīrayet &",
    "T04santbcau:528": " puṇyakāriṇamālokya % stutibhiḥ saṃpraharṣayet // Bca_5.75 //",
    "T04santbcau:529": " parokṣaṃ ca guṇān brūyād $ anubrūyācca toṣataḥ &",
    "T04santbcau:530": " svavarṇe bhāṣyamāṇe ca % bhāvayettadguṇajñatām // Bca_5.76 //",
    "T04santbcau:531": " sarvārambhā hi tuṣṭyarthāḥ $ sā vittairapi durlabhā &",
    "T04santbcau:532": " bhokṣye tuṣṭisukhaṃ tasmāt % paraśramakṛtairguṇaiḥ // Bca_5.77 //",
    "T04santbcau:533": " na cātra me vyayaḥ kaścit $ paratra ca mahatsukham &",
    "T04santbcau:534": " aprītiduḥkhaṃ dveṣaistu % mahadduḥkhaṃ paratra ca // Bca_5.78 //",
    "T04santbcau:535": " viśvastavinyastapadaṃ $ vispaṣṭārthaṃ manoramam &",
    "T04santbcau:536": " śrutisaukhyaṃ kṛpāmūlaṃ % mṛdumandasvaraṃ vadet // Bca_5.79 //",
    "T04santbcau:537": " ṛju paśyetsadā sattvāṃś $ cakṣuṣā saṃpibanniva &",
    "T04santbcau:538": " etāneva samāśritya % buddhatvaṃ me bhaviṣyati // Bca_5.80 //",
    "T04santbcau:539": " sātatyābhiniveśotthaṃ $ pratipakṣotthameva ca &",
    "T04santbcau:540": " guṇopakārikṣetre ca % duḥkhite ca mahacchubham // Bca_5.81 //",
    "T04santbcau:541": " dakṣa utthānasaṃpannaḥ $ svayaṅkārī sadā bhavet &",
    "T04santbcau:542": " nāvakāśaḥ pradātavyaḥ % kasyacitsarvakarmasu // Bca_5.82 //",
    "T04santbcau:543": " uttarottarataḥ śreṣṭhā $ dānapāramitādayaḥ &",
    "T04santbcau:544": " netarārthaṃ tyajecchreṣṭhām % anyatrācārasetutaḥ // Bca_5.83 //",
    "T04santbcau:545": " evaṃ buddhvā parārtheṣu $ bhavetsatatamutthitaḥ &",
    "T04santbcau:546": " niṣiddhamapyanujñātaṃ % kṛpālorarthadarśinaḥ // Bca_5.84 //",
    "T04santbcau:547": " vinipātagatānātha- $ bratasthān saṃvibhajya ca &",
    "T04santbcau:548": " bhuñjīta madhyamāṃ mātrāṃ % tricīvarabahistyajet // Bca_5.85 //",
    "T04santbcau:549": " saddharmasebakaṃ kāyam $ itarārthe na pīḍayet &",
    "T04santbcau:550": " evameva hi sattvānām % āśāmāśu prapūrayet // Bca_5.86 //",
    "T04santbcau:551": " tyajenna jīvitaṃ tasmād $ aśuddhe karuṇāśaye &",
    "T04santbcau:552": " tulyāśaye tu tattyājyam % itthaṃ na parihīyate // Bca_5.87 //",
    "T04santbcau:553": " dharmaṃ nirgaurave svasthe $ na śiroveṣṭhite vadet &",
    "T04santbcau:554": " sacchatradaṇḍaśastre ca % nāvaguṇṭhitamastake // Bca_5.88 //",
    "T04santbcau:555": " gambhīrodāramalpeṣu $ na strīṣu puruṣaṃ vinā &",
    "T04santbcau:556": " hīnotkṛṣṭeṣu dharmeṣu % samaṃ gauravamācaret // Bca_5.89 //",
    "T04santbcau:557": " nodāradharmapātraṃ ca $ hīne dharme niyojayet &",
    "T04santbcau:558": " na cācāraṃ parityajya % sūtramantraiḥ pralobhayet // Bca_5.90 //",
    "T04santbcau:559": " dantakāṣṭhasya kheṭasya $ visarjanamapāvṛtam &",
    "T04santbcau:560": " neṣṭaṃ jale sthale bhogye % mūtrādeścāpi garhitam // Bca_5.91 //",
    "T04santbcau:561": " mukhapūraṃ na bhuñjīta $ saśabdaṃ prasṛtānanam &",
    "T04santbcau:562": " pralambapādaṃ nāsīta % na bāhū mardayetsamam // Bca_5.92 //",
    "T04santbcau:563": " naikayā'nyastriyā kuryād $ yānaṃ śayanamāsanam &",
    "T04santbcau:564": " lokāprasādakaṃ sarvaṃ % dṛṣṭvā pṛṣṭvā ca varjayet // Bca_5.93 //",
    "T04santbcau:565": " nāṅgulyā kārayetkiṃcid $ dakṣiṇena tu sādaram &",
    "T04santbcau:566": " samastenaiva hastena % mārgamapyevamādiśet // Bca_5.94 //",
    "T04santbcau:567": " na bāhūtkṣepakaṃ kaṃcic $ chabdayedalpasaṃbhrame &",
    "T04santbcau:568": " acchaṭādi tu kartavyam % anyathā syādasaṃvṛtaḥ // Bca_5.95 //",
    "T04santbcau:569": " nāthanirvāṇaśayyāvac $ chayītepsitayā diśā &",
    "T04santbcau:570": " saṃprajāna/llaghūtthānaḥ % prāgavaśyaṃ niyogataḥ // Bca_5.96 //",
    "T04santbcau:571": " ācāro bodhisattvānām $ aprameya udāhṛtaḥ &",
    "T04santbcau:572": " cittaśodhanamācāraṃ % niyataṃ tāvadācaret // Bca_5.97 //",
    "T04santbcau:573": " rātrindivaṃ ca triskandhaṃ $ trikālaṃ ca pravartayet &",
    "T04santbcau:574": " śeṣāpattiśamastena % bodhicittajināśrayāt // Bca_5.98 //",
    "T04santbcau:575": " yā avasthāḥ prapadyeta $ svayaṃ paravaśo 'pi vā &",
    "T04santbcau:576": " tāsvavasthāsu yāḥ śikṣāḥ % śikṣettā eva yatnataḥ // Bca_5.99 //",
    "T04santbcau:577": " na hi tadvidyate kiṃcid $ yanna śikṣyaṃ jinātmajaiḥ &",
    "T04santbcau:578": " na tadasti na yatpuṇyam % evaṃ viharataḥ sataḥ // Bca_5.100 //",
    "T04santbcau:579": " pāramparyeṇa sākṣādvā $ sattvārthaṃ nānyadācaret &",
    "T04santbcau:580": " sattvānāmeva cārthāya % sarvaṃ bodhāya nāmayet // Bca_5.101 //",
    "T04santbcau:581": " sadā kalyāṇamitraṃ ca $ jīvitārthe 'pi na tyajet &",
    "T04santbcau:582": " bodhisattvavratadharaṃ % mahāyānārthakovidam // Bca_5.102 //",
    "T04santbcau:583": " śrīsaṃbhavavimokṣācca $ śikṣedyadguruvartanam &",
    "T04santbcau:584": " etaccānyacca buddhoktaṃ % jñeyaṃ sūtrāntavācanāt // Bca_5.103 //",
    "T04santbcau:585": " śikṣāḥ sūtreṣu dṛśyante $ tasmātsūtrāṇi vācayet &",
    "T04santbcau:586": " ākāśagarbhe sūtre ca % mūlāpattīrnirūpayet // Bca_5.104 //",
    "T04santbcau:587": " śikṣāsamuccayo 'vaśyaṃ $ draṣṭavyaśca punaḥ punaḥ &",
    "T04santbcau:588": " vistareṇa sadācāro % yasmāttatra pradarśitaḥ // Bca_5.105 //",
    "T04santbcau:589": " saṅkṣepeṇāthavā tāvat $ paśyetsūtrasamuccayam &",
    "T04santbcau:590": " āryanāgārjunābaddhaṃ % dvitīyaṃ ca prayatnataḥ // Bca_5.106 //",
    "T04santbcau:591": " yato nivāryate yatra $ yadeva ca niyujyate &",
    "T04santbcau:592": " tallokacittarakṣārthaṃ % śikṣāṃ dṛṣṭvā samācaret // Bca_5.107 //",
    "T04santbcau:593": " etadeva samāsena $ saṃprajanyasya lakṣaṇam &",
    "T04santbcau:594": " yatkāyacittāvasthāyāḥ % pratyavekṣā muhurmuhuḥ // Bca_5.108 //",
    "T04santbcau:595": " kāyenaiva paṭhiṣyāmi $ vākpāṭhena tu kiṃ bhavet &",
    "T04santbcau:596": " cikitsāpāṭhamātreṇa % rogiṇaḥ kiṃ bhaviṣyati // Bca_5.109 //",
    "T04santbcau:597": " iti bodhicaryāvatāre saṃprajanyarakṣaṇaṃ nāma pañcamaḥ paricchedaḥ ||",
    "T04santbcau:598": " Pariccheda 6",
    "T04santbcau:599": " sarvametatsucaritaṃ $ dānaṃ sugatapūjanam &",
    "T04santbcau:600": " kṛtaṃ kalpasahasrairyat % pratighaḥ pratihanti tat // Bca_6.1 //",
    "T04santbcau:601": " na ca dveṣasamaṃ pāpaṃ $ na ca kṣāntisamaṃ tapaḥ &",
    "T04santbcau:602": " tasmāt kṣāntiṃ prayatnena % bhāvayedvividhairnayaiḥ // Bca_6.2 //",
    "T04santbcau:603": " manaḥ śamaṃ na gṛhṇāti $ na prītisukhamaśnute &",
    "T04santbcau:604": " na nidrāṃ na dhṛtiṃ yāti % dveṣaśalye hṛdi sthite // Bca_6.3 //",
    "T04santbcau:605": " pūjayatyarthamānairyān $ ye 'pi cainaṃ samāśritāḥ &",
    "T04santbcau:606": " te 'pyenaṃ hantumicchanti % svāminaṃ dveṣadurbhagam // Bca_6.4 //",
    "T04santbcau:607": " suhṛdo 'pyudvijante 'smād $ dadāti na ca sevyate &",
    "T04santbcau:608": " saṅkṣepānnāsti tatkiṃcit % krodhano yena susthitaḥ // Bca_6.5 //",
    "T04santbcau:609": " evamādīni duḥkhāni $ karotītyarisaṃjñayā &",
    "T04santbcau:610": " yaḥ krodhaṃ hanti nirbandhāt % sa sukhīha paratra ca // Bca_6.6 //",
    "T04santbcau:611": " aniṣṭakaraṇājjātam $ iṣṭasya ca vighātanāt &",
    "T04santbcau:612": " daurmanasyāśanaṃ prāpya % dveṣo dṛpto nihanti mām // Bca_6.7 //",
    "T04santbcau:613": " tasmādvighātayiṣyāmi $ tasyāśanamahaṃ ripoḥ &",
    "T04santbcau:614": " yasmānna madvadhādanyat % kṛtyamasyāsti vairiṇaḥ // Bca_6.8 //",
    "T04santbcau:615": " atyaniṣṭāgamenāpi $ na kṣobhyā muditā mayā &",
    "T04santbcau:616": " daurmanasye 'pi nāstīṣṭaṃ % kuśalaṃ tvavahīyate // Bca_6.9 //",
    "T04santbcau:617": " yadyastyeva pratīkāro $ daurmanasyena tatra kim &",
    "T04santbcau:618": " atha nāsti pratīkāro % daurmanasyena tatra kim // Bca_6.10 //",
    "T04santbcau:619": " duḥkhaṃ nyakkārapāruṣyam $ ayaśaścetyanīpsitam &",
    "T04santbcau:620": " priyāṇāmātmano vāpi % śatroścaitadviparyayāt // Bca_6.11 //",
    "T04santbcau:621": " kathaṃcillabhyate saukhyaṃ $ duḥkhaṃ sthitamayantataḥ &",
    "T04santbcau:622": " duḥkhenaiva ca niḥsāraś % cetastasmāddṛḍhībhava // Bca_6.12 //",
    "T04santbcau:623": " durgāputrakakarṇāṭā $ dāhacchedādivedanām &",
    "T04santbcau:624": " vṛthā sahante muktyartham % ahaṃ kasmāttu kātaraḥ // Bca_6.13 //",
    "T04santbcau:625": " na kiṃcidasti tadvastu $ yadabhyāsasya duṣkaram &",
    "T04santbcau:626": " tasmānmṛduvyathābhyāsāt % soḍhavyāpi mahāvyathā // Bca_6.14 //",
    "T04santbcau:627": " uddaṃśadaṃśamaśaka- $ kṣutpipāsādivedanām &",
    "T04santbcau:628": " mahatkaṇḍvādiduḥkhaṃ ca % kimanarthaṃ na paśyasi // Bca_6.15 //",
    "T04santbcau:629": " śītoṣṇavṛṣṭivātādhi- $ vyādhibandhanatāḍanaiḥ &",
    "T04santbcau:630": " saukumāryaṃ na kartavyam % anyathā vardhate vyathā // Bca_6.16 //",
    "T04santbcau:631": " kecitsvaśoṇitaṃ dṛṣṭvā $ vikramante viśeṣataḥ &",
    "T04santbcau:632": " paraśoṇitamapyeke % dṛṣṭvā mūrcchāṃ vrajanti yat // Bca_6.17 //",
    "T04santbcau:633": " taccittasya dṛḍhatvena $ kātaratvena cāgatam &",
    "T04santbcau:634": " duḥkhaduryodhanastasmād % bhavedabhibhavedvyathām // Bca_6.18 //",
    "T04santbcau:635": " duḥkhe 'pi naiva cittasya $ prasādaṃ kṣobhayedbudhaḥ &",
    "T04santbcau:636": " saṅgrāmo hi saha kleśair % yuddhe ca sulabhā vyathā // Bca_6.19 //",
    "T04santbcau:637": " urasārātighātān ye $ pratīcchanto jayantyarīn &",
    "T04santbcau:638": " te te vijayinaḥ śūrāḥ % śeṣāstu mṛtamārakāḥ // Bca_6.20 //",
    "T04santbcau:639": " guṇo 'paraśca duḥkhasya $ yatsaṃvegānmadacyutiḥ &",
    "T04santbcau:640": " saṃsāriṣu ca kāruṇyaṃ % pāpādbhītirjine spṛhā // Bca_6.21 //",
    "T04santbcau:641": " pittādiṣu na me kopo $ mahāduḥkhakareṣvapi &",
    "T04santbcau:642": " sacetaneṣu kiṃ kopaḥ % te 'pi pratyayakopitāḥ // Bca_6.22 //",
    "T04santbcau:643": " aniṣyamāṇamapyetac $ chūlamutpadyate yathā &",
    "T04santbcau:644": " aniṣyamāṇo 'pi balāt % krodha utpadyate tathā // Bca_6.23 //",
    "T04santbcau:645": " kupyāmīti na saṃcintya $ kupyati svecchayā janaḥ &",
    "T04santbcau:646": " utpatsya ityabhipretya % krodha utpadyate na ca // Bca_6.24 //",
    "T04santbcau:647": " ye kecidaparādhāstu $ pāpāni vividhāni ca &",
    "T04santbcau:648": " sarvaṃ yatpratyayabalāt % svatantraṃ tu na vidyate // Bca_6.25 //",
    "T04santbcau:649": " na ca pratyayasāmagryā $ janayāmīti cetanā &",
    "T04santbcau:650": " na cāpi janitasyāsti % janito 'smīti cetanā // Bca_6.26 //",
    "T04santbcau:651": " yatpradhānaṃ kilābhīṣṭaṃ $ yattadātmeti kalpitam &",
    "T04santbcau:652": " tadeva hi bhavāmīti % na saṃcintyopajāyate // Bca_6.27 //",
    "T04santbcau:653": " anutpannaṃ hi tannāsti $ ka icchedbhavituṃ tadā &",
    "T04santbcau:654": " viṣayavyāpṛtatvācca % niroddhumapi nehate // Bca_6.28 //",
    "T04santbcau:655": " nityo hyacetanaścātmā $ vyomavat sphuṭamakriyaḥ &",
    "T04santbcau:656": " pratyayāntarasaṅge 'pi % nirvikārasya kā kriyā // Bca_6.29 //",
    "T04santbcau:657": " yaḥ pūrvavatkriyākāle $ kriyāyāstena kiṃ kṛtam &",
    "T04santbcau:658": " tasya kriyeti saṃbandhe % katarattannibandhanam // Bca_6.30 //",
    "T04santbcau:659": " evaṃ paravaśaṃ sarvaṃ $ yadvaśaṃ so 'pi cāvaśaḥ &",
    "T04santbcau:660": " nirmāṇavadaceṣṭeṣu % bhāveṣvevaṃ kva kupyate // Bca_6.31 //",
    "T04santbcau:661": " vāraṇāpi na yuktaivaṃ $ kaḥ kiṃ vārayatīti cet &",
    "T04santbcau:662": " yuktā pratītyatā yasmād % duḥkhasyoparatirmatā // Bca_6.32 //",
    "T04santbcau:663": " tasmādamitraṃ mitraṃ vā $ dṛṣṭvāpyanyāyakāriṇam &",
    "T04santbcau:664": " īdṛśāḥ pratyayā asyety % evaṃ matvā sukhī bhavet // Bca_6.33 //",
    "T04santbcau:665": " yadi tu khecchayā siddhiḥ $ sarveṣāmeva dehinām &",
    "T04santbcau:666": " na bhavetkasyacidduḥkhaṃ % na duḥkhaṃ kaścidicchati // Bca_6.34 //",
    "T04santbcau:667": " pramādādātmanātmānaṃ $ bādhante kaṇṭakādibhiḥ &",
    "T04santbcau:668": " bhaktacchedādibhiḥ kopād % durāpastryādilipsayā // Bca_6.35 //",
    "T04santbcau:669": " udvandhanaprapātaiśca $ viṣāpathyādibhakṣaṇaiḥ &",
    "T04santbcau:670": " nighnanti kecidātmānam % apuṇyācaraṇena ca // Bca_6.36 //",
    "T04santbcau:671": " yadaivaṃ kleśavaśyatvād $ ghnantyātmānamapi priyam &",
    "T04santbcau:672": " tadaiṣāṃ parakāyeṣu % parihāraḥ kathaṃ bhavet // Bca_6.37 //",
    "T04santbcau:673": " kleśonmattīkṛteṣveṣu $ pravṛtteṣvātmaghātane &",
    "T04santbcau:674": " na kevalaṃ dayā nāsti % krodha utpadyate katham // Bca_6.38 //",
    "T04santbcau:675": " yadi svabhāvo bālānāṃ $ paropadravakāritā &",
    "T04santbcau:676": " teṣu kopo na yukto me % yathāgnau dahanātmake // Bca_6.39 //",
    "T04santbcau:677": " atha doṣo 'yamāgantuḥ $ sattvāḥ prakṛtipeśalāḥ &",
    "T04santbcau:678": " yathāpyayuktastatkopaḥ % kaṭudhūme yathāmbare // Bca_6.40 //",
    "T04santbcau:679": " mukhyaṃ daṇḍādikaṃ hitvā $ prerake yadi kupyate &",
    "T04santbcau:680": " dveṣeṇa preritaḥ so 'pi % dveṣe dveṣo 'stu me varam // Bca_6.41 //",
    "T04santbcau:681": " mayāpi pūrvaṃ sattvānām $ īdṛśyeva vyathā kṛtā &",
    "T04santbcau:682": " tasmānme yuktamevaitat % sattvopadravakāriṇaḥ // Bca_6.42 //",
    "T04santbcau:683": " tacchastraṃ mama kāyaśca $ dvayaṃ duḥkhasya kāraṇam &",
    "T04santbcau:684": " tena śastraṃ mayā kāyo % gṛhītaḥ kutra kupyate // Bca_6.43 //",
    "T04santbcau:685": " gaṇḍo 'yaṃ pratimākāro $ gṛhīto ghaṭṭanāsahaḥ &",
    "T04santbcau:686": " tṛṣṇāndhena mayā tatra % vyathāyāṃ kutra kupyate // Bca_6.44 //",
    "T04santbcau:687": " duḥkhaṃ necchāmi duḥkhasya $ hetumicchāmi bāliśaḥ &",
    "T04santbcau:688": " svāparādhāgate duḥkhe % kasmādanyatra kupyate // Bca_6.45 //",
    "T04santbcau:689": " asipatravanaṃ yadvad $ yathā nārakapakṣiṇaḥ &",
    "T04santbcau:690": " matkarmajanitā eva % tathedaṃ kutra kupyate // Bca_6.46 //",
    "T04santbcau:691": " matkarmacoditā eva $ jātā mayyapakāriṇaḥ &",
    "T04santbcau:692": " yena yāsyanti narakān % mayaivāmī hatā nanu // Bca_6.47 //",
    "T04santbcau:693": " etānāśritya me pāpaṃ $ kṣīyate kṣamato bahu &",
    "T04santbcau:694": " māmāśritya tu yāntyete % narakān dīrghavedanān // Bca_6.48 //",
    "T04santbcau:695": " ahamevāpakāryeṣāṃ $ mamaite copakāriṇaḥ &",
    "T04santbcau:696": " kasmādviparyayaṃ kṛtvā % khalacetaḥ prakupyasi // Bca_6.49 //",
    "T04santbcau:697": " bhavenmamāśayaguṇo $ na yāmi narakānyadi &",
    "T04santbcau:698": " eṣāmatra kimāyātaṃ % yadyātmā rakṣito mayā // Bca_6.50 //",
    "T04santbcau:699": " atha pratyapakārī syāṃ $ tathāpyete na rakṣitāḥ &",
    "T04santbcau:700": " hīyate cāpi me caryā % tasmānnaṣṭāstapasvinaḥ // Bca_6.51 //",
    "T04santbcau:701": " mano hantumamūrtatvān $ na śakyaṃ kenacit kvacit &",
    "T04santbcau:702": " śarīrābhiniveśāttu % kāyaduḥkhena bādhyate // Bca_6.52 //",
    "T04santbcau:703": " nyakvāraḥ paruṣaṃ vākyam $ ayaśaścetyayaṃ gaṇaḥ &",
    "T04santbcau:704": " kāyaṃ na bādhate tena % cetaḥ kasmātprakupyasi // Bca_6.53 //",
    "T04santbcau:705": " mayyaprasādo yo 'nyeṣāṃ $ sa kiṃ māṃ bhakṣayiṣyati &",
    "T04santbcau:706": " iha janmāntare vāpi % yenāsau me 'nabhīpsitaḥ // Bca_6.54 //",
    "T04santbcau:707": " lābhāntarāyakāritvād $ yadyasau me 'nabhīpsitaḥ &",
    "T04santbcau:708": " naṅkṣyatīhaiva me lābhaḥ % pāpaṃ tu sthāsyati dhruvam // Bca_6.55 //",
    "T04santbcau:709": " varamadyaiva me mṛtyur $ na mithyājīvitaṃ ciram &",
    "T04santbcau:710": " yasmācciramapi sthitvā % mṛtyuduḥkhaṃ tadaiva me // Bca_6.56 //",
    "T04santbcau:711": " svapne varṣaśataṃ saukhyaṃ $ bhuktvā yaśca vibudhyate &",
    "T04santbcau:712": " muhūrtamaparo yaśca % sukhī bhūtvā vibudhyate // Bca_6.57 //",
    "T04santbcau:713": " nanu nivartate saukhyaṃ $ dvayorapi bibuddhayoḥ &",
    "T04santbcau:714": " saivopamā mṛtyukāle % cirajībyalpajīvinoḥ // Bca_6.58 //",
    "T04santbcau:715": " labdhvāpi ca bahū/llābhān $ ciraṃ bhuktvā sukhānyapi &",
    "T04santbcau:716": " riktahastaśca nagnaśca % yāsyāmi muṣito yathā // Bca_6.59 //",
    "T04santbcau:717": " pāpakṣayaṃ ca puṇyaṃ ca $ lābhājjīvan karomi cet &",
    "T04santbcau:718": " puṇyakṣayaśca pāpaṃ ca % lābhārthaṃ krudhyato nanu // Bca_6.60 //",
    "T04santbcau:719": " yadarthameva jīvāmi $ tadeva yadi naśyati &",
    "T04santbcau:720": " kiṃ tena jīvitenāpi % kevalāśubhakāriṇā // Bca_6.61 //",
    "T04santbcau:721": " avarṇavādini dveṣaḥ $ sattvānnāśayatīti cet &",
    "T04santbcau:722": " parāyaśaskare 'pyevaṃ % kopaste kiṃ na jāyate // Bca_6.62 //",
    "T04santbcau:723": " parāyattāprasādatvād $ aprasādiṣu te kṣamā &",
    "T04santbcau:724": " kleśotpādaparāyatte % kṣamā nāvarṇavādini // Bca_6.63 //",
    "T04santbcau:725": " pratimāstūpasaddharma- $ nāśakākrośakeṣu ca &",
    "T04santbcau:726": " na yujyate mama dveṣo % buddhādīnāṃ na hi byathā // Bca_6.64 //",
    "T04santbcau:727": " gurusālohitādīnāṃ $ priyāṇāṃ cāpakāriṣu &",
    "T04santbcau:728": " pūrvavatpratyayotpādaṃ % dṛṣṭvā kopaṃ nivārayet // Bca_6.65 //",
    "T04santbcau:729": " cetanācetanakṛtā $ dehināṃ niyatā vyathā &",
    "T04santbcau:730": " sā vyathā cetane dṛṣṭā % kṣamasvaināṃ vyathāmataḥ // Bca_6.66 //",
    "T04santbcau:731": " mohādeke 'parādhyanti $ kupyantyanye 'pi mohitāḥ &",
    "T04santbcau:732": " brūmaḥ kameṣu nirdoṣaṃ % kaṃ vā brūmo 'parādhinam // Bca_6.67 //",
    "T04santbcau:733": " kasmādevaṃ kṛtaṃ pūrvaṃ $ yenaivaṃ bādhyase paraiḥ &",
    "T04santbcau:734": " sarve karmaparāyattaḥ % ko 'hamatrānyathākṛtau // Bca_6.68 //",
    "T04santbcau:735": " evaṃ buddhvā tu puṇyeṣu $ tathā yatnaṃ karomyaham &",
    "T04santbcau:736": " yena sarve bhaviṣyanti % maitracittāḥ parasparam // Bca_6.69 //",
    "T04santbcau:737": " dahyamāne gṛhe yadvad $ agnirgatvā gṛhāntaram &",
    "T04santbcau:738": " tṛṇādau yatra sajyeta % tadākṛṣyāpanīyate // Bca_6.70 //",
    "T04santbcau:739": " evaṃ cittaṃ yadāsaṅgād $ dahyate dveṣavahninā &",
    "T04santbcau:740": " tatkṣaṇaṃ tatparityājyaṃ % puṇyātmoddāhaśaṅkayā // Bca_6.71 //",
    "T04santbcau:741": " māraṇīyaḥ kathaṃ chittvā $ muktaścetkimabhadrakam &",
    "T04santbcau:742": " manuṣyaduḥkhairnarakān % muktaścetkimabhadrakam // Bca_6.72 //",
    "T04santbcau:743": " yadyetanmātramevādya $ duḥkhaṃ soḍhuṃ na pāryate &",
    "T04santbcau:744": " tannārakavyathāhetuḥ % krodhaḥ kasmānna vāryate // Bca_6.73 //",
    "T04santbcau:745": " kopārthamevamevāhaṃ $ narakeṣu sahasraśaḥ &",
    "T04santbcau:746": " kārito 'smi na cātmārthaḥ % parārtho vā kṛto mayā // Bca_6.74 //",
    "T04santbcau:747": " na cedaṃ tādṛśaṃ duḥkhaṃ $ mahārthaṃ ca kariṣyati &",
    "T04santbcau:748": " jagadduḥkhahare duḥkhe % prītirevātra yujyate // Bca_6.75 //",
    "T04santbcau:749": " yadi prītisukhaṃ prāptam $ anyaiḥ stutvā guṇorjitam &",
    "T04santbcau:750": " manastvamapi taṃ stutvā % kasmādevaṃ na hṛṣyasi // Bca_6.76 //",
    "T04santbcau:751": " idaṃ ca te hṛṣṭisukhaṃ $ niravadyaṃ sukhodayam &",
    "T04santbcau:752": " na vāritaṃ ca guṇibhiḥ % parāvarjanamuttamam // Bca_6.77 //",
    "T04santbcau:753": " tasyaiva sukhamityevaṃ $ tavedaṃ yadi na priyam &",
    "T04santbcau:754": " bhṛtidānādivirater % dṛṣṭādṛṣṭaṃ hataṃ bhavet // Bca_6.78 //",
    "T04santbcau:755": " svaguṇe kīrtyamāne ca $ parasaukhyamapīcchasi &",
    "T04santbcau:756": " kīrtyamāne paraguṇe % svasaukhyamapi necchasi // Bca_6.79 //",
    "T04santbcau:757": " bodhicittaṃ samutpādya $ sarvasattvasukhecchayā &",
    "T04santbcau:758": " svayaṃ labdhasukheṣvadya % kasmātsattveṣu kupyasi // Bca_6.80 //",
    "T04santbcau:759": " trailokyapūjyaṃ buddhatvaṃ $ sattvānāṃ kinna vāñchasi &",
    "T04santbcau:760": " satkāramitvaraṃ dṛṣṭvā % teṣāṃ kiṃ paridahyase // Bca_6.81 //",
    "T04santbcau:761": " puṣṇāti yastvayā poṣyaṃ $ tubhyameva dadāti saḥ &",
    "T04santbcau:762": " kuṭumbajīvinaṃ lavdhvā % na hṛṣyasi prakupyasi // Bca_6.82 //",
    "T04santbcau:763": " sa kiṃ necchati sattvānāṃ $ yasteṣāṃ bodhimicchati &",
    "T04santbcau:764": " bodhicittaṃ kutastasya % yo 'nyasaṃpadi kupyati // Bca_6.83 //",
    "T04santbcau:765": " yadi tena na tallabdhaṃ $ sthitaṃ dānapatergṛhe &",
    "T04santbcau:766": " sarvathāpi na tatte 'sti % dattādattena tena kim // Bca_6.84 //",
    "T04santbcau:767": " kiṃ vārayatu puṇyāni $ prasannān svaguṇānatha &",
    "T04santbcau:768": " labhamāno na gṛhṇātu % vada kena na kupyasi // Bca_6.85 //",
    "T04santbcau:769": " na kevalaṃ tvamātmānaṃ $ kṛtapāpaṃ na śocasi &",
    "T04santbcau:770": " kṛtapuṇyaiḥ saha spardhām % aparaiḥ kartumicchasi // Bca_6.86 //",
    "T04santbcau:771": " jātaṃ cedapriyaṃ śatros $ tvattuṣṭhyā kiṃ punarbhavet &",
    "T04santbcau:772": " tvadāśaṃsanamātreṇa % na cāheturbhaviṣyati // Bca_6.87 //",
    "T04santbcau:773": " ata tvadicchayā siddhaṃ $ tadduḥkhe kiṃ sukhaṃ tava &",
    "T04santbcau:774": " athāpyartho bhavedevam % anarthaḥ konvataḥ paraḥ // Bca_6.88 //",
    "T04santbcau:775": " etaddhi baḍiśaṃ ghoraṃ $ kleśabāḍiśikārpitam &",
    "T04santbcau:776": " yato narakapālāstvāṃ % krītvā pakṣyanti kumbhiṣu // Bca_6.89 //",
    "T04santbcau:777": " stutiryaśo 'tha satkāro $ na puṇyāya na cāyuṣe &",
    "T04santbcau:778": " na balārthaṃ na cārogye % na ca kāyasukhāya me // Bca_6.90 //",
    "T04santbcau:779": " etāvāṃśca bhavetsvārtho $ dhīmataḥ svārthavedinaḥ &",
    "T04santbcau:780": " madyadyūtādi sevyaṃ syān % mānasaṃ sukhamicchatā // Bca_6.91 //",
    "T04santbcau:781": " yaśo 'rthaṃ hārayantyartham $ ātmānaṃ mārayantyapi &",
    "T04santbcau:782": " kimakṣarāṇi bhakṣyāṇi % mṛte kasya ca tatsukham // Bca_6.92 //",
    "T04santbcau:783": " yathā pāṃśugṛhe bhinne $ rodityārtaravaṃ śiśuḥ &",
    "T04santbcau:784": " tathā stutiyaśohānau % svacittaṃ pratibhāti me // Bca_6.93 //",
    "T04santbcau:785": " śabdastāvadacittatvāt $ sa māṃ stautītyasaṃbhavaḥ &",
    "T04santbcau:786": " paraḥ kila mayi prīta % ityetatprītikāraṇam // Bca_6.94 //",
    "T04santbcau:787": " anyatra mayi vā prītyā $ kiṃ hi me parakīyayā &",
    "T04santbcau:788": " tasyaiva tatprītisukhaṃ % bhāgo nālpo 'pi me tataḥ // Bca_6.95 //",
    "T04santbcau:789": " tatsukhena sukhitvaṃ cet $ sarvatraiva mamāstu tat &",
    "T04santbcau:790": " kasmādanyaprasādena % sukhiteṣu na me sukham // Bca_6.96 //",
    "T04santbcau:791": " tasmādahaṃ stuto 'smīti $ prītirātmani jāyate &",
    "T04santbcau:792": " tatrāpyevamasaṃbandhāt % kevalaṃ śiśuceṣṭitam // Bca_6.97 //",
    "T04santbcau:793": " stutyādayaśca me kṣobhaṃ $ saṃvegaṃ nāśayantyamī &",
    "T04santbcau:794": " guṇavatsu ca mātsaryaṃ % saṃpatkopaṃ ca kurvate // Bca_6.98 //",
    "T04santbcau:795": " tasmātstutyādighātāya $ mama ye pratyupasthitāḥ &",
    "T04santbcau:796": " apāyapātarakṣārthaṃ % pravṛttā nanu te mama // Bca_6.99 //",
    "T04santbcau:797": " muktyarthinaścāyuktaṃ me $ lābhasatkārabandhanam &",
    "T04santbcau:798": " ye mocayanti māṃ bandhād % dveṣasteṣu kathaṃ mama // Bca_6.100 //",
    "T04santbcau:799": " duḥkhaṃ praveṣṭukāmasya $ ye kapāṭatvamāgatāḥ &",
    "T04santbcau:800": " buddhādhiṣṭhānata iva % dveṣasteṣu kathaṃ mama // Bca_6.101 //",
    "T04santbcau:801": " puṇyavighnaḥ kṛto 'nenety $ atra kopo na yujyate &",
    "T04santbcau:802": " kṣāntyā samaṃ tapo nāsti % nanvetattadupasthitam // Bca_6.102 //",
    "T04santbcau:803": " athāhamātmadoṣeṇa $ na karomi kṣamāmiha &",
    "T04santbcau:804": " mayaivātra kṛto vighnaḥ % puṇyahetāvupasthite // Bca_6.103 //",
    "T04santbcau:805": " yo hi yena vinā nāsti $ yasmiṃśca sati vidyate &",
    "T04santbcau:806": " sa eva kāraṇaṃ tasya % sa kathaṃ vighna ucyate // Bca_6.104 //",
    "T04santbcau:807": " na hi kālopapannena $ dānavighnaḥ kṛto 'rthinā &",
    "T04santbcau:808": " na ca pravrājake prāpte % pravrajyāvighna ucyate // Bca_6.105 //",
    "T04santbcau:809": " sulabhā yācakā loke $ durlabhāstvapakāriṇaḥ &",
    "T04santbcau:810": " yato me 'naparādhasya % na kaścidaparādhyati // Bca_6.106 //",
    "T04santbcau:811": " aśramopārjitastasmād $ nṛhe nidhirivotthitaḥ &",
    "T04santbcau:812": " bodhicaryāsahāyatvāt % spṛhaṇīyo ripurmama // Bca_6.107 //",
    "T04santbcau:813": " mayā cānena copāttaṃ $ tasmādetatkṣamāphalam &",
    "T04santbcau:814": " etasmai prathamaṃ deyam % etatpūrvā kṣamā yataḥ // Bca_6.108 //",
    "T04santbcau:815": " kṣamāsiddhyāśayo nāsya $ tena pūjyo na cedariḥ &",
    "T04santbcau:816": " siddhiheturucito 'pi % saddharmaḥ pūjyate katham // Bca_6.109 //",
    "T04santbcau:817": " apakārāśayo 'syeti $ śatruryadi na pūjyate &",
    "T04santbcau:818": " anyathā me kathaṃ kṣāntir % bhiṣajīva hitodyate // Bca_6.110 //",
    "T04santbcau:819": " tadduṣṭāśayamevātaḥ $ pratītyotpadyate kṣamā &",
    "T04santbcau:820": " sa evātaḥ kṣamāhetuḥ % pūjyaḥ saddharmavanmayā // Bca_6.111 //",
    "T04santbcau:821": " sattvakṣetraṃ jinakṣetram $ ityato muninoditam &",
    "T04santbcau:822": " etānārādhya bahavaḥ % saṃpatpāraṃ yato gatāḥ // Bca_6.112 //",
    "T04santbcau:823": " sattvebhyaśca jinebhyaśca $ buddhadharmāgame same &",
    "T04santbcau:824": " jineṣu gauravaṃ yadvan % na sattveṣviti kaḥ kramaḥ // Bca_6.113 //",
    "T04santbcau:825": " āśayasya ca māhātmyaṃ $ na svataḥ kiṃ tu kāryataḥ &",
    "T04santbcau:826": " samaṃ ca tena māhātmyaṃ % sattvānāṃ tena te samāḥ // Bca_6.114 //",
    "T04santbcau:827": " maitryāśayaśca yatpūjyaḥ $ sattvamāhātmyameva tat &",
    "T04santbcau:828": " buddhaprasādādyatpuṇyaṃ % buddhamāhātmyameva tat // Bca_6.115 //",
    "T04santbcau:829": " buddhadharmāgamāṃśena $ tasmātsattvā jinaiḥ samāḥ &",
    "T04santbcau:830": " na tu buddhaiḥ samāḥ kecid % anantāṃśairguṇārṇavaiḥ // Bca_6.116 //",
    "T04santbcau:831": " guṇasāraikarāśīnāṃ $ guṇo 'ṇurapi cetkvacit &",
    "T04santbcau:832": " dṛśyate tasya pūjārthaṃ % trailokyamapi na kṣamam // Bca_6.117 //",
    "T04santbcau:833": " buddhadharmodayāṃśastu $ śreṣṭhaḥ sattveṣu vidyate &",
    "T04santbcau:834": " etadaṃśānurūpyeṇa % sattvapūjā kṛtā bhavet // Bca_6.118 //",
    "T04santbcau:835": " kiṃ ca niśchadmabandhūnām $ aprameyopakāriṇām &",
    "T04santbcau:836": " sattvārādhanamutsṛjya % niṣkṛtiḥ kā parā bhavet // Bca_6.119 //",
    "T04santbcau:837": " bhindanti dehaṃ praviśantyavīcīṃ $ yeṣāṃ kṛte tatra kṛte kṛtaṃ syāt &",
    "T04santbcau:838": " mahāpakāriṣvapi tena sarva- % kalyāṇamevācaraṇīyameṣu // Bca_6.120 //",
    "T04santbcau:839": " svayaṃ mama svāmina eva tāvat $ tadarthamātmanyapi nirvyapekṣāḥ &",
    "T04santbcau:840": " ahaṃ kathaṃ svāmiṣu teṣu teṣu % karomi mānaṃ na tu dāsabhāvam // Bca_6.121",
    "T04santbcau:841": " yeṣāṃ sukhe yānti mudaṃ munīndrā $ yeṣāṃ vyathāyāṃ praviśanti manyum &",
    "T04santbcau:842": " tattoṣaṇātsarvamunīndratuṣṭis % tatrāpakāre 'pakṛtaṃ munīnām // Bca_6.122",
    "T04santbcau:843": " ādīptakāyasya yathā samantān $ na sarvakāmairapi saumanasyam &",
    "T04santbcau:844": " sattvavyathāyāmapi tadvadeva % na prītyupāyo 'sti dayāmayānām // Bca_6.123",
    "T04santbcau:845": " tasmānmayā yajjanaduḥkhadena $ duḥkhaṃ kṛtaṃ sarvamahākṛpāṇām &",
    "T04santbcau:846": " tadadya pāpaṃ pratideśayāmi % yatkheditāstanmunayaḥ kṣamantām // Bca_6.124",
    "T04santbcau:847": " ārādhanāyādya tathāgatānāṃ $ sarvātmanā dāsyamupaimi loke &",
    "T04santbcau:848": " kurvantu me mūrdhni padaṃ janaughā % vighnantu vā tuṣyatu lokanāthaḥ //",
    "T04santbcau:849": " ātmīkṛtaṃ sarvamidaṃ jagattaiḥ $ kṛpātmabhirnaiva hi saṃśayo 'sti &",
    "T04santbcau:850": " dṛśyanta ete nanu sattvarūpās % ta eva nāthāḥ kimanādaro 'tra // Bca_6.126",
    "T04santbcau:851": " tathāgatārādhanametadeva $ svārthasya saṃsādhanametadeva &",
    "T04santbcau:852": " kokasya duḥkhāpahametadeva % tasmānmamāstu vratametadeva // Bca_6.127 //",
    "T04santbcau:853": " yathaiko rājapuruṣaḥ $ pramathnāti mahājanam &",
    "T04santbcau:854": " vikartuṃ naiva śaknoti % dīrghadarśī mahājanaḥ // Bca_6.128 //",
    "T04santbcau:855": " yasmānnaiva sa ekākī $ tasya rājabalaṃ balam &",
    "T04santbcau:856": " tathā na durbalaṃ kaṃcid % aparāddhaṃ vimānayet // Bca_6.129 //",
    "T04santbcau:857": " yasmānnarakapālāśca $ kṛpāvantaśca tadbalam &",
    "T04santbcau:858": " tasmādārādhayetsattvān % bhṛtyaścaṇḍanṛpaṃ yathā // Bca_6.130 //",
    "T04santbcau:859": " kupitaḥ kiṃ nṛpaḥ kuryād $ yena syānnarakavyathā &",
    "T04santbcau:860": " yatsattvadaurmanasyena % kṛtena hyanubhūyate // Bca_6.131 //",
    "T04santbcau:861": " tuṣṭaḥ kiṃ nṛpatirdadyād $ yadbuddhatvasamaṃ bhavet &",
    "T04santbcau:862": " yatsattvasaumanasyena % kṛtena hyanubhūyate // Bca_6.132 //",
    "T04santbcau:863": " āstāṃ bhaviṣyadbuddhatvaṃ $ sattvārādhanasaṃbhavam &",
    "T04santbcau:864": " ihaiva saubhāgyayaśaḥ % sausthityaṃ kiṃ na paśyasi // Bca_6.133 //",
    "T04santbcau:865": " prāsādikatvamārogyaṃ $ prāmodyaṃ cirajīvitam &",
    "T04santbcau:866": " cakravartisukhaṃ sphītaṃ % kṣamī prāpnoti saṃsaran // Bca_6.134 //",
    "T04santbcau:867": " bodhicaryāvatāre kṣāntipāramitā ṣaṣṭhaḥ paricchedaḥ ||",
    "T04santbcau:868": " Pariccheda 7",
    "T04santbcau:869": " evaṃ kṣamo bhajedvīryaṃ $ vīrye bodhiryataḥ sthitā &",
    "T04santbcau:870": " na hi vīryaṃ vinā puṇyaṃ % yathā vāyuṃ vināgatiḥ // Bca_7.1 //",
    "T04santbcau:871": " kiṃ vīryaṃ kuśalotsāhas $ tadvipakṣaḥ ka ucyate &",
    "T04santbcau:872": " ālasyaṃ kutsitāsaktir % viṣādātmāvamanyanā // Bca_7.2 //",
    "T04santbcau:873": " avyāpārasukhāsvāda- $ nidrāpāśrayatṛṣṇayā &",
    "T04santbcau:874": " saṃsāraduḥkhānudvegād % ālasyamupajāyate // Bca_7.3 //",
    "T04santbcau:875": " kleśavāgurikāghrātaḥ $ praviṣṭo janmavāgurām &",
    "T04santbcau:876": " kimadyāpi na jānāsi % mṛtyorvadanamāgataḥ // Bca_7.4 //",
    "T04santbcau:877": " svayūthyānmāryamāṇāṃstvaṃ $ krameṇaiva na paśyasi &",
    "T04santbcau:878": " tathāpi nidrāṃ yāsyeva % caṇḍālamahiṣo yathā // Bca_7.5 //",
    "T04santbcau:879": " yamenodvīkṣyamāṇasya $ baddhamārgasya sarvataḥ &",
    "T04santbcau:880": " kathaṃ te rocate bhoktuṃ % kathaṃ nidrā kathaṃ ratiḥ // Bca_7.6 //",
    "T04santbcau:881": " yāvatsaṃbhṛtasaṃbhāraṃ $ maraṇaṃ śīghrameṣyati &",
    "T04santbcau:882": " saṃtyajyāpi tadālasyam % akāle kiṃ kariṣyasi // Bca_7.7 //",
    "T04santbcau:883": " idaṃ na prāptamārabdham $ idamardhakṛtaṃ sthitam &",
    "T04santbcau:884": " akasmānmṛtyurāyāto % hā hato 'smīti cintayan // Bca_7.8 //",
    "T04santbcau:885": " śokavegasamucchūna- $ sāśruraktekṣaṇānanān &",
    "T04santbcau:886": " bandhūn nirāśān saṃpaśyan % yamadūtamukhāni ca // Bca_7.9 //",
    "T04santbcau:887": " svapāpasmṛtisaṃtaptaḥ $ śṛṇvannādāṃśca nārakān &",
    "T04santbcau:888": " trāsoccāraviliptāṅgo % vihvalaḥ kiṃ kariṣyasi // Bca_7.10 //",
    "T04santbcau:889": " jīvamatsya ivāsmīti $ yuktaṃ bhayamihaiva te &",
    "T04santbcau:890": " kiṃ punaḥ kṛtapāpasya % tīvrānnarakaduḥkhataḥ // Bca_7.11 //",
    "T04santbcau:891": " spṛṣṭa uṣṇodakenāpi $ sukumāra pratapyase &",
    "T04santbcau:892": " kṛtvā ca nārakaṃ karma % kimevaṃ svasthamāsyate // Bca_7.12 //",
    "T04santbcau:893": " nirudyamaphalākāṅkṣin $ sukumāra bahuvyatha &",
    "T04santbcau:894": " mṛtyugrasto 'marākāra % hā duḥkhita vihanyase // Bca_7.13 //",
    "T04santbcau:895": " mānuṣyaṃ nāvamāsādya $ tara duḥkhamahānadīm &",
    "T04santbcau:896": " mūḍha kālo na nidrāyā % iyaṃ naurdurlabhā punaḥ // Bca_7.14 //",
    "T04santbcau:897": " muktvā dharmaratiṃ śreṣṭhām $ anantaratisaṃtatim &",
    "T04santbcau:898": " ratirauddhatyahāsādau % duḥkhahetau kathaṃ tava // Bca_7.15 //",
    "T04santbcau:899": " aviṣādabalavyūha- $ tātparyātmavidheyatā &",
    "T04santbcau:900": " parātmasamatā caiva % parātmaparivartanam // Bca_7.16 //",
    "T04santbcau:901": " naivāvasādaḥ kartavyaḥ $ kuto me bodhirityataḥ &",
    "T04santbcau:902": " yasmāttathāgataḥ satyaṃ % satyavādīdamuktavān // Bca_7.17 //",
    "T04santbcau:903": " te 'pyāsan daṃśamaśakā $ makṣikāḥ kṛmayastathā &",
    "T04santbcau:904": " yairutsāhavaśāt prāptā % durāpā bodhiruttamā // Bca_7.18 //",
    "T04santbcau:905": " kimutāhaṃ naro jātyā $ śakto jñātuṃ hitāhitam &",
    "T04santbcau:906": " sarvajñanītyanutsargād % bodhiṃ kiṃ nāpnuyāmaham // Bca_7.19 //",
    "T04santbcau:907": " athāpi hastapādādi $ dātavyamiti me bhayam &",
    "T04santbcau:908": " gurulāghavamūḍhatvaṃ % tanme syādavicārataḥ // Bca_7.20 //",
    "T04santbcau:909": " chettavyaścāsmi bhettavyo $ dāhyaḥ pāṭyo 'pyanekaśaḥ &",
    "T04santbcau:910": " kalpakoṭīrasaṃkhyeyā % na ca bodhirbhaviṣyati // Bca_7.21 //",
    "T04santbcau:911": " idaṃ tu me parimitaṃ $ duḥkhaṃ saṃbodhisādhanam &",
    "T04santbcau:912": " naṣṭaśalyavyathāpohe % tadutpādanaduḥkhavat // Bca_7.22 //",
    "T04santbcau:913": " sarve 'pi vaidyāḥ kurvanti $ kriyāduḥkhairarogatām &",
    "T04santbcau:914": " tasmādbahūni duḥkhāni % hantuṃ soḍhavyamalpakam // Bca_7.23 //",
    "T04santbcau:915": " kriyāmimāmapyucitāṃ $ varavaidyo na dattavān &",
    "T04santbcau:916": " madhureṇopacāreṇa % cikitsati mahāturān // Bca_7.24 //",
    "T04santbcau:917": " ādau śākādidāne 'pi $ niyojayati nāyakaḥ &",
    "T04santbcau:918": " tatkaroti kramātpaścād % yatsvamāṃsānyapi tyajet // Bca_7.25 //",
    "T04santbcau:919": " yadā śākeṣviva prajñā $ svamāṃse 'pyupajāyate &",
    "T04santbcau:920": " māṃsāsthi tyajatastasya % tadā kiṃ nāma duṣkaram // Bca_7.26 //",
    "T04santbcau:921": " na duḥkhī tyaktapāpatvāt $ paṇḍitatvānna durmanāḥ &",
    "T04santbcau:922": " mithyākalpanayā citte % pāpātkāye yato vyathā // Bca_7.27 //",
    "T04santbcau:923": " puṇyena kāyaḥ sukhitaḥ $ pāṇḍityena manaḥ sukhi &",
    "T04santbcau:924": " tiṣṭhan parārthaṃ saṃsāre % kṛpāluḥ kena khidyate // Bca_7.28 //",
    "T04santbcau:925": " kṣapayan pūrvapāpāni $ pratīcchan puṇyasāgarān &",
    "T04santbcau:926": " bodhicittabalādeva % śrāvakebhyo 'pi śīghragaḥ // Bca_7.29 //",
    "T04santbcau:927": " evaṃ sukhātsukhaṃ gacchan $ ko viṣīdetsacetanaḥ &",
    "T04santbcau:928": " bodhicittarathaṃ prāpya % sarvakhedaśramāpaham // Bca_7.30 //",
    "T04santbcau:929": " chandasthāmaratimukti- $ balaṃ sattvārthasiddhaye &",
    "T04santbcau:930": " chandaṃ duḥkhabhayātkuryād % anuśaṃsāṃśca bhāvayan // Bca_7.31 //",
    "T04santbcau:931": " evaṃ vipakṣamunmūlya $ yatetotsāhavṛddhaye &",
    "T04santbcau:932": " chandamānaratityāga- % tātparyavaśitābalaiḥ // Bca_7.32 //",
    "T04santbcau:933": " aprameyā mayā doṣā $ hantavyāḥ svaparātmanoḥ &",
    "T04santbcau:934": " ekaikasyāpi doṣasya % yatra kalpārṇavaiḥ kṣayaḥ // Bca_7.33 //",
    "T04santbcau:935": " tatra doṣakṣayārambhe $ leśo 'pi mama nekṣyate &",
    "T04santbcau:936": " aprameyavyathābhājye % noraḥ sphuṭati me katham // Bca_7.34 //",
    "T04santbcau:937": " guṇā mayārjanīyāśca $ bahavaḥ svaparātmanoḥ &",
    "T04santbcau:938": " tatraikaikaguṇābhyāso % bhavetkalpārṇavairna vā // Bca_7.35 //",
    "T04santbcau:939": " guṇaleśe 'pi nābhyāso $ mama jātaḥ kadācana &",
    "T04santbcau:940": " vṛthā nītaṃ mayā janma % kathaṃcillabdhamadbhutam // Bca_7.36 //",
    "T04santbcau:941": " na prāptaṃ bhagavatpūjā- $ mahotsavasukhaṃ mayā &",
    "T04santbcau:942": " na kṛtā śāsane kārā % daridrāśā na pūritā // Bca_7.37 //",
    "T04santbcau:943": " bhītebhyo nābhayaṃ dattam $ ārtā na sukhinaḥ kṛtāḥ &",
    "T04santbcau:944": " duḥkhāya kevalaṃ mātur % gato 'smi garbhaśalyatām // Bca_7.38 //",
    "T04santbcau:945": " dharmacchandaviyogena $ paurvikeṇa mamādhunā &",
    "T04santbcau:946": " vipattirīdṛśī jātā % ko dharme chandamutsṛjet // Bca_7.39 //",
    "T04santbcau:947": " kuśalānāṃ ca sarveṣāṃ $ chandaṃ mūlaṃ munirjagau &",
    "T04santbcau:948": " tasyāpi mūlaṃ satataṃ % vipākaphalabhāvanā // Bca_7.40 //",
    "T04santbcau:949": " duḥkhāni daurmanasyāni $ bhayāni vividhāni ca &",
    "T04santbcau:950": " abhilāṣavighātāśca % jāyante pāpakāriṇām // Bca_7.41 //",
    "T04santbcau:951": " manorathaḥ śubhakṛtāṃ $ yatra yatraiva gacchati &",
    "T04santbcau:952": " tatra tatraiva tatpuṇyaiḥ % phalārgheṇābhipūjyate // Bca_7.42 //",
    "T04santbcau:953": " pāpakārisukhecchā tu $ yatra yatraiva gacchati &",
    "T04santbcau:954": " tatra tatraiva tatpāpair % duḥkhaśastrairvihanyate // Bca_7.43 //",
    "T04santbcau:955": " vipulasugandhiśītalasaroruhagarbhagatā $",
    "T04santbcau:956": " madhurajinasvarāśanakṛtopacitadyutayaḥ &",
    "T04santbcau:957": " munikarabodhitāmbujavinirgatasadvapuṣaḥ % sugatasutā bhavanti sugatasya",
    "T04santbcau:958": " puraḥ kuśalaiḥ // Bca_7.44 //",
    "T04santbcau:959": " yamapuruṣāpanītasakalacchavirārtaravo $",
    "T04santbcau:960": " hutavahatāpavidrutakatāmraniṣiktatanuḥ &",
    "T04santbcau:961": " jvaladasiśaktighātaśataśātitamāṃsadalaḥ % patati sutaptalohadharaṇīṣvaśubhairbahuśaḥ // Bca_7.45",
    "T04santbcau:962": " tasmātkāryaḥ śubhacchando $ bhāvayitvaivamādarāt &",
    "T04santbcau:963": " vajradhvajasya vidhinā % mānaṃ tvārabhya bhāvayet // Bca_7.46 //",
    "T04santbcau:964": " pūrvaṃ nirūpya sāmagrīm $ ārabhennārabheta vā &",
    "T04santbcau:965": " anārambho varaṃ nāma % na tvārabhya nivartanam // Bca_7.47 //",
    "T04santbcau:966": " janmāntare 'pi so 'bhyāsaḥ $ pāpādduḥkhaṃ ca vardhate &",
    "T04santbcau:967": " anyacca kāryakālaṃ ca % hīnaṃ tacca na sādhitam // Bca_7.48 //",
    "T04santbcau:968": " triṣu māno vidhātavyaḥ $ karmopakleśaśaktiṣu &",
    "T04santbcau:969": " mayaivaikena kartavyam % ityeṣā karmamānitā // Bca_7.49 //",
    "T04santbcau:970": " kleśasvatantro loko 'yaṃ $ na kṣamaḥ svārthasādhane &",
    "T04santbcau:971": " tasmānmayaiṣāṃ kartavyaṃ % nāśakto 'haṃ yathā janaḥ // Bca_7.50 //",
    "T04santbcau:972": " nīcaṃ karma karotyanyaḥ $ kathaṃ mayyapi tiṣṭhati &",
    "T04santbcau:973": " mānāccenna karomyetan % māno naśyatu me varam // Bca_7.51 //",
    "T04santbcau:974": " mṛtaṃ duṇḍubhamāsādya $ kāko 'pi garuḍāyate &",
    "T04santbcau:975": " āpadābādhate 'lpāpi % mano me yadi durbalam // Bca_7.52 //",
    "T04santbcau:976": " viṣādakṛtaniśceṣṭa $ āpadaḥ sukarā nanu &",
    "T04santbcau:977": " vyutthitaśceṣṭamānastu % mahatāmapi durjayaḥ // Bca_7.53 //",
    "T04santbcau:978": " tasmāddṛḍhena cittena $ karomyāpadamāpadaḥ &",
    "T04santbcau:979": " trailokyavijigīṣutvaṃ % hāsyamāpajjitasya me // Bca_7.54 //",
    "T04santbcau:980": " mayā hi sarvaṃ jetavyam $ ahaṃ jeyo na kenacit &",
    "T04santbcau:981": " mayaiṣa māno voḍhavyo % jinasiṃhasuto hyaham // Bca_7.55 //",
    "T04santbcau:982": " ye sattvā mānavijitā $ varākāste na māninaḥ &",
    "T04santbcau:983": " mānī śatruvaśaṃ naiti % mānaśatruvaśāśca te // Bca_7.56 //",
    "T04santbcau:984": " mānena durgatiṃ nītā $ mānuṣye 'pi hatotsavāḥ &",
    "T04santbcau:985": " parapiṇḍāśino dāsā % mūrkhā durdarśanāḥ kṛśāḥ // Bca_7.57 //",
    "T04santbcau:986": " sarvataḥ paribhūtāśca $ mānastabdhāstapasvinaḥ &",
    "T04santbcau:987": " te 'pi cenmānināṃ madhye % dīnāstu vada kīdṛśāḥ // Bca_7.58 //",
    "T04santbcau:988": " te mānino vijayinaśca ta eva śūrā $ ye mānaśatruvijayāya vahanti mānam &",
    "T04santbcau:989": " ye taṃ sphurantamapi mānaripuṃ nihatya % kāmaṃ jane jayaphalaṃ",
    "T04santbcau:990": " pratipādayanti // Bca_7.59 //",
    "T04santbcau:991": " saṃkleśapakṣamadhyastho $ bhaveddṛptaḥ sahasraśaḥ &",
    "T04santbcau:992": " duryodhanaḥ kleśagaṇaiḥ % siṃho mṛgagaṇairiva // Bca_7.60 //",
    "T04santbcau:993": " mahatsvapi hi kṛcchreṣu $ na rasaṃ cakṣurīkṣate &",
    "T04santbcau:994": " evaṃ kṛcchramapi prāpya % na kleśavaśago bhavet // Bca_7.61 //",
    "T04santbcau:995": " yadevāpadyate karma $ tatkarmavyasanī bhavet &",
    "T04santbcau:996": " tatkarmaśauṇḍo 'tṛptātmā % krīḍāphalasukhepsuvat // Bca_7.62 //",
    "T04santbcau:997": " sukhārthaṃ kriyate karma $ tathāpi syānna vā sukham &",
    "T04santbcau:998": " karmaiva tu sukhaṃ yasya % niṣkarmā sa sukhī katham // Bca_7.63 //",
    "T04santbcau:999": " kāmairna tṛptiḥ saṃsāre $ kṣuradhārāmadhūpamaiḥ &",
    "T04santbcau:1000": " puṇyāmṛtaiḥ kathaṃ tṛptir % vipākamadhuraiḥ śivaiḥ // Bca_7.64 //",
    "T04santbcau:1001": " tasmātkarmāvasāne 'pi $ nimajjettatra karmaṇi &",
    "T04santbcau:1002": " yathā madhyāhnasaṃtapta % ādau prāptasarāḥ karī // Bca_7.65 //",
    "T04santbcau:1003": " balanāśānubandhe tu $ punaḥ kartuṃ parityajet &",
    "T04santbcau:1004": " susamāptaṃ ca tanmuñced % uttarottaratṛṣṇayā // Bca_7.66 //",
    "T04santbcau:1005": " kleśaprahārān saṃrakṣet $ kleśāṃśca prahareddṛḍham &",
    "T04santbcau:1006": " khaḍgayuddhamivāpannaḥ % śikṣitenāriṇā saha // Bca_7.67 //",
    "T04santbcau:1007": " tatra khaḍgaṃ yathā bhraṣṭaṃ $ gṛhṇīyātsabhayastvaram &",
    "T04santbcau:1008": " smṛtikhaḍgaṃ tathā bhraṣṭaṃ % gṛhṇīyānnarakān smaran // Bca_7.68 //",
    "T04santbcau:1009": " viṣaṃ rudhiramāsādya $ prasarpati yathā tanau &",
    "T04santbcau:1010": " tathaiva cchidramāsādya % doṣaścitte prasarpati // Bca_7.69 //",
    "T04santbcau:1011": " tailapātradharo yadvad $ asihastairadhiṣṭhitaḥ &",
    "T04santbcau:1012": " skhalite maraṇatrāsāt % tatparaḥ syāttathā vratī // Bca_7.70 //",
    "T04santbcau:1013": " tasmādutsaṅgage sarpe $ yathottiṣṭhati satvaram &",
    "T04santbcau:1014": " nidrālasyāgame tadvat % pratikurvīta satvaram // Bca_7.71 //",
    "T04santbcau:1015": " ekaikasmiṃśchale suṣṭhu $ paritapya vicintayet &",
    "T04santbcau:1016": " kathaṃ karomi yenedaṃ % punarme na bhavediti // Bca_7.72 //",
    "T04santbcau:1017": " saṃsargaṃ karma vā prāptam $ icchedetena hetunā &",
    "T04santbcau:1018": " kathaṃ nāmāsvavasthāsu % smṛtyabhyāso bhavediti // Bca_7.73 //",
    "T04santbcau:1019": " laghuṃ kuryāttathātmānam $ apramādakathāṃ smaran &",
    "T04santbcau:1020": " karmāgamādyathā pūrvaṃ % sajjaḥ sarvatra vartate // Bca_7.74 //",
    "T04santbcau:1021": " yathaiva tūlakaṃ vāyor $ gamanāgamane vaśam &",
    "T04santbcau:1022": " tathotsāhavaśaṃ yāyād % ṛddhiścaivaṃ samṛdhyati // Bca_7.75 //",
    "T04santbcau:1023": " bodhicaryāvatāre vīryapāramitā nāma saptamaḥ paricchedaḥ ||",
    "T04santbcau:1024": " Pariccheda 8",
    "T04santbcau:1025": " vardhayitvaivamutsāhaṃ $ samādhau sthāpayenmanaḥ &",
    "T04santbcau:1026": " vikṣiptacittastu naraḥ % kleśadaṃṣṭrāntare sthitaḥ // Bca_8.1 //",
    "T04santbcau:1027": " kāyacittavivekena $ vikṣepasya na saṃbhavaḥ &",
    "T04santbcau:1028": " tasmāllokaṃ parityajya % vitarkān parivarjayet // Bca_8.2 //",
    "T04santbcau:1029": " snehānna tyajyate loko $ lābhādiṣu ca tṛṣṇayā &",
    "T04santbcau:1030": " tasmādetatparityāge % vidvānevaṃ vibhāvayet // Bca_8.3 //",
    "T04santbcau:1031": " śamathena vipaśyanāsuyuktaḥ $ kurute kleśavināśamityavetya &",
    "T04santbcau:1032": " śamathaḥ prathamaṃ gaveṣaṇīyaḥ % sa ca loke nirapekṣayābhiratyā // Bca_8.4",
    "T04santbcau:1033": " kasyānityeṣvanityasya $ sneho bhavitumarhati &",
    "T04santbcau:1034": " yena janmasahasrāṇi % draṣṭavyo na punaḥ priyaḥ // Bca_8.5 //",
    "T04santbcau:1035": " apaśyannaratiṃ yāti $ samādhau na ca tiṣṭhati &",
    "T04santbcau:1036": " na ca tṛpyati dṛṣṭvāpi % pūrvavad bādhyate tṛṣā // Bca_8.6 //",
    "T04santbcau:1037": " na paśyati yathābhūtaṃ $ saṃvegādavahīyate &",
    "T04santbcau:1038": " dahyate tena śokena % priyasaṃgamakāṅkṣayā // Bca_8.7 //",
    "T04santbcau:1039": " taccintayā mudhā yāti $ hrasvamāyurmuhurmuhuḥ &",
    "T04santbcau:1040": " aśāśvatena mitrena % dharmo bhraśyati śāśvataḥ // Bca_8.8 //",
    "T04santbcau:1041": " bālaiḥ sabhāgacarito $ niyataṃ yāti durgatim &",
    "T04santbcau:1042": " neṣyate viṣabhāgaśca % kiṃ prāptaṃ bālasaṃgamāt // Bca_8.9 //",
    "T04santbcau:1043": " kṣaṇād bhavanti suhṛdo $ bhavanti ripavaḥ kṣaṇāt &",
    "T04santbcau:1044": " toṣasthāne prakupyanti % durārādhāḥ pṛthagjanāḥ // Bca_8.10 //",
    "T04santbcau:1045": " hitamuktāḥ prakupyanti $ vārayanti ca māṃ hitāt &",
    "T04santbcau:1046": " atha na śrūyate teṣāṃ % kupitā yānti durgatim // Bca_8.11 //",
    "T04santbcau:1047": " īrṣyotkṛṣṭāt samādvandvo $ hīnānmānaḥ stutermadaḥ &",
    "T04santbcau:1048": " avarṇāt pratighaśceti % kadā bālāddhitaṃ bhavet // Bca_8.12 //",
    "T04santbcau:1049": " ātmotkarṣaḥ parāvarṇaḥ $ saṃsāraratisaṃkathā &",
    "T04santbcau:1050": " ityādyavaśyamaśubhaṃ % kiṃcidbālasya bālataḥ // Bca_8.13 //",
    "T04santbcau:1051": " evaṃ tasyāpi tatsaṅgāt $ tenānarthasamāgamaḥ &",
    "T04santbcau:1052": " ekākī vihariṣyāmi % sukhamakliṣṭamānasaḥ // Bca_8.14 //",
    "T04santbcau:1053": " bālāddūraṃ palāyeta $ prāptamārādhayet priyaiḥ &",
    "T04santbcau:1054": " na saṃstavānubandhena % kiṃtūdāsīnasādhuvat // Bca_8.15 //",
    "T04santbcau:1055": " dharmārthamātramādāya $ bhṛṅgavat kusumānmadhu &",
    "T04santbcau:1056": " apūrva iva sarvatra % vihariṣyāmyasaṃstutaḥ // Bca_8.16 //",
    "T04santbcau:1057": " lābhī ca satkṛtaścāham $ icchanti bahavaśca mām &",
    "T04santbcau:1058": " iti martyasya saṃprāptān % maraṇājjāyate bhayam // Bca_8.17 //",
    "T04santbcau:1059": " yatra tatra ratiṃ yāti $ manaḥ sukhābhimohitam &",
    "T04santbcau:1060": " tattatsahasraguṇitaṃ % duḥkhaṃ bhūtvopatiṣṭhati // Bca_8.18 //",
    "T04santbcau:1061": " tasmāt prājño na tamicched $ icchāto jāyate bhayam &",
    "T04santbcau:1062": " svayameva ca yātyetad % dhairyaṃ kṛtvā pratīkṣatām // Bca_8.19 //",
    "T04santbcau:1063": " bahavo lābhino 'bhūvan $ bahavaśca yaśasvinaḥ &",
    "T04santbcau:1064": " saha lābhayaśobhiste % na jñātāḥ kva gatā iti // Bca_8.20 //",
    "T04santbcau:1065": " māmevānye jugupsanti $ kiṃ prahṛṣyāmyahaṃ stutaḥ &",
    "T04santbcau:1066": " māmevānye praśaṃsanti % kiṃ viṣīdāmi ninditaḥ // Bca_8.21 //",
    "T04santbcau:1067": " nānādhimuktikāḥ sattvā $ jinairapi na toṣitāḥ &",
    "T04santbcau:1068": " kiṃ punarmādṛśairajñais % tasmāt kiṃ kokacintayā // Bca_8.22 //",
    "T04santbcau:1069": " nindantyalābhinaṃ sattvam $ avadhyāyanti lābhinam &",
    "T04santbcau:1070": " prakṛtyā duḥkhasaṃvāsaiḥ % kathaṃ tairjāyate ratiḥ // Bca_8.23 //",
    "T04santbcau:1071": " na bālaḥ kasyacinmitram $ iti coktaṃ tathāgataiḥ &",
    "T04santbcau:1072": " na svārthena vinā prītir % yasmādbālasya jāyate // Bca_8.24 //",
    "T04santbcau:1073": " svārthadvāreṇa yā prītir $ ātmārthaṃ prītireva sā &",
    "T04santbcau:1074": " dravyanāśe yathodvegaḥ % sukhahānikṛto hi saḥ // Bca_8.25 //",
    "T04santbcau:1075": " nāvadhyāyanti taravo $ na cārādhyāḥ prayatnataḥ &",
    "T04santbcau:1076": " kadā taiḥ sukhasaṃvāsaiḥ % saha vāso bhavenmama // Bca_8.26 //",
    "T04santbcau:1077": " śūnyadevakule sthitvā $ vṛkṣamūle guhāsu vā &",
    "T04santbcau:1078": " kadānapekṣo yāsyāmi % pṛṣṭhato 'navalokayan // Bca_8.27 //",
    "T04santbcau:1079": " amameṣu pradeśeṣu $ vistīrṇeṣu svabhāvataḥ &",
    "T04santbcau:1080": " svacchandacāryanilayo % vihariṣyāmyahaṃ kadā // Bca_8.28 //",
    "T04santbcau:1081": " mṛtpātramātravibhavaś $ caurāsaṃbhogacīvaraḥ &",
    "T04santbcau:1082": " nirbhayo vihariṣyāmi % kadā kāyamagopayan // Bca_8.29 //",
    "T04santbcau:1083": " kāyabhūmiṃ nijāṃ gatvā $ kaṅkālairaparaiḥ saha &",
    "T04santbcau:1084": " svakāyaṃ tulayiṣyāmi % kadā śatanadharmiṇam // Bca_8.30 //",
    "T04santbcau:1085": " ayameva hi kāyo me $ evaṃ pūtirbhaviṣyati &",
    "T04santbcau:1086": " śṛgālā api yadgandhān % nopasarpeyurantikam // Bca_8.31 //",
    "T04santbcau:1087": " asyaikasyāpi kāyasya $ sahajā asthikhaṇḍakāḥ &",
    "T04santbcau:1088": " pṛthak pṛthaggamiṣyanti % kimutānyaḥ priyo janaḥ // Bca_8.32 //",
    "T04santbcau:1089": " eka utpadyate jantur $ mriyate caika eva hi &",
    "T04santbcau:1090": " nānyasya tadvyathābhāgaḥ % kiṃ priyairvighnakārakaiḥ // Bca_8.33 //",
    "T04santbcau:1091": " adhvānaṃ pratipannasya $ yathāvāsaparigrahaḥ &",
    "T04santbcau:1092": " tathā bhavādhvagasyāpi % janmāvāsaparigrahaḥ // Bca_8.34 //",
    "T04santbcau:1093": " caturbhiḥ puruṣairyāvat $ sa na nirdhāryate tataḥ &",
    "T04santbcau:1094": " āśocyamāno lokena % tāvadeva vanaṃ vrajet // Bca_8.35 //",
    "T04santbcau:1095": " asaṃstavāvirodhābhyām $ eka eva śarīrakaḥ &",
    "T04santbcau:1096": " pūrvameva mṛto loke % mriyamāṇo na śocati // Bca_8.36 //",
    "T04santbcau:1097": " na cāntikacarāḥ kecic $ chocantaḥ kurvate vyathām &",
    "T04santbcau:1098": " buddhādyanusmṛtiṃ cāsya % vikṣipanti na kecana // Bca_8.37 //",
    "T04santbcau:1099": " tasmādekākitā ramyā $ nirāyāsā śivodayā &",
    "T04santbcau:1100": " sarvavikṣepaśamanī % sevitavyā mayā sadā // Bca_8.38 //",
    "T04santbcau:1101": " sarvānyacintānirmuktaḥ $ svacittaikāgramānasaḥ &",
    "T04santbcau:1102": " samādhānāya cittasya % prayatiṣye damāya ca // Bca_8.39 //",
    "T04santbcau:1103": " kāmā hyanarthajanakā $ iha loke paratra ca &",
    "T04santbcau:1104": " iha bandhavadhacchedair % narakādau paratra ca // Bca_8.40 //",
    "T04santbcau:1105": " yadarthaṃ dūtadūtīnāṃ $ kṛtāñjaliranekadhā &",
    "T04santbcau:1106": " na ca pāpamakīrttirvā % yadarthaṃ gaṇitā purā // Bca_8.41 //",
    "T04santbcau:1107": " prakṣiptaśca bhaye 'pyātmā $ draviṇaṃ ca vyayīkṛtam &",
    "T04santbcau:1108": " yānyeva ca pariṣvajya % vabhūvottamanirvṛtāḥ // Bca_8.42 //",
    "T04santbcau:1109": " tānyevāsthīni nānyāni $ svādhīnānyamamāni ca &",
    "T04santbcau:1110": " prakāmaṃ saṃpariṣvajya % kiṃ na gacchasi nirvṛtim // Bca_8.43 //",
    "T04santbcau:1111": " unnāmyamānaṃ yatnād yan $ nīyamānamadho hriyā &",
    "T04santbcau:1112": " purā dṛṣṭamadṛṣṭaṃ vā % mukhaṃ jālikayāvṛtam // Bca_8.44 //",
    "T04santbcau:1113": " tanmukhaṃ tūtparikleśam $ asahadbhirivādhunā &",
    "T04santbcau:1114": " gṛdhrairvyaktīkṛtaṃ paśya % kimidānīṃ palāyase // Bca_8.45 //",
    "T04santbcau:1115": " paracakṣurnipātebhyo $ 'pyāsīdyatparirakṣitam &",
    "T04santbcau:1116": " tadadya bhakṣitaṃ yāvat % kimīrṣyālo na rakṣasi // Bca_8.46 //",
    "T04santbcau:1117": " māṃsocchrayamimaṃ dṛṣṭvā $ gṛdhrairanyaiśca bhakṣitam &",
    "T04santbcau:1118": " āhāraḥ pūjyate 'nyeṣāṃ % srakcandanavibhūṣaṇaiḥ // Bca_8.47 //",
    "T04santbcau:1119": " niścalādapi te trāsaḥ $ kaṅkālādevamīkṣitāt &",
    "T04santbcau:1120": " vetāḍeneva kenāpi % cālyamānād bhayaṃ na kim // Bca_8.48 //",
    "T04santbcau:1121": " ekasmādaśanādeṣāṃ $ lālāmedhyaṃ ca jāyate &",
    "T04santbcau:1122": " tatrāmedhyamaniṣṭaṃ te % lālāpānaṃ kathaṃ priyam // Bca_8.49 //",
    "T04santbcau:1123": " tūlagarbhairmṛdusparśai $ ramante nopadhānakaiḥ &",
    "T04santbcau:1124": " durgandhaṃ na sravantīti % kāmino 'medhyamohitāḥ // Bca_8.50 //",
    "T04santbcau:1125": " yatra cchanne 'pyayaṃ rāgas $ tadacchannaṃ kimapriyam &",
    "T04santbcau:1126": " na cetprayojanaṃ tena % kasmācchannaṃ vimṛdyate // Bca_8.51 //",
    "T04santbcau:1127": " yadi te nāśucau rāgaḥ $ kasmādāliṅgase 'param &",
    "T04santbcau:1128": " māṃsakardamasaṃliptaṃ % snāyubaddhāsthipañjaram // Bca_8.52 //",
    "T04santbcau:1129": " svameva bahvamedhyaṃ te $ tenaiva dhṛtimācara &",
    "T04santbcau:1130": " amedhyabhastrāmaparāṃ % gūthaghasmara vismara // Bca_8.53 //",
    "T04santbcau:1131": " māṃsapriyo 'hamasyeti $ draṣṭuṃ spraṣṭuṃ ca vāñchasi &",
    "T04santbcau:1132": " acetanaṃ svabhāvena % māṃsaṃ tvaṃ kathamicchasi // Bca_8.54 //",
    "T04santbcau:1133": " yadicchasi na taccittaṃ $ draṣṭuṃ spraṣṭuṃ ca śakyate &",
    "T04santbcau:1134": " yacca śakyaṃ na tadvetti % kiṃ tadāliṅgase mudhā // Bca_8.55 //",
    "T04santbcau:1135": " nāmedhyamayamanyasya $ kāyaṃ vetsītyanadbhutam &",
    "T04santbcau:1136": " svāmedhyamayameva tvaṃ % taṃ nāvaiṣīti vismayaḥ // Bca_8.56 //",
    "T04santbcau:1137": " vighanārkāṃśuvikacaṃ $ muktvā taruṇapaṅkajam &",
    "T04santbcau:1138": " amedhyaśauṇḍacittasya % kā ratirgūthapañjare // Bca_8.57 //",
    "T04santbcau:1139": " mṛdādyamedhyaliptatvād $ yadi na spraṣṭumicchasi &",
    "T04santbcau:1140": " yatastannirgataṃ kāyāt % taṃ spraṣṭuṃ kathamicchasi // Bca_8.58 //",
    "T04santbcau:1141": " yadi te nāśucau rāgaḥ $ kasmādāliṅgase param &",
    "T04santbcau:1142": " amedhyakṣetrasaṃbhūtaṃ % tadbījaṃ tena vardhitam // Bca_8.59 //",
    "T04santbcau:1143": " amedhyabhavamalpatvān $ na vāñchasyaśuciṃ kṛmim &",
    "T04santbcau:1144": " bahvamedhyamayaṃ kāyam % amedhyajamapīcchasi // Bca_8.60 //",
    "T04santbcau:1145": " na kevalamamedhyatvam $ ātmīyaṃ na jugupsasi &",
    "T04santbcau:1146": " amedhyabhāṇḍānaparān % gūthaghasmara vāñchasi // Bca_8.61 //",
    "T04santbcau:1147": " karpūrādiṣu hṛdyeṣu $ śālyannavyañjaneṣu vā &",
    "T04santbcau:1148": " mukhakṣiptavisṛṣṭeṣu % bhūmirapyaśucirmatā // Bca_8.62 //",
    "T04santbcau:1149": " yadi pratyakṣamapyetad $ amedhyaṃ nādhimucyase &",
    "T04santbcau:1150": " śmaśāne patitān ghorān % kāyān paśyāparānapi // Bca_8.63 //",
    "T04santbcau:1151": " carmaṇyutpāṭite yasmād $ bhayamutpadyate mahat &",
    "T04santbcau:1152": " kathaṃ jñātvāpi tatraiva % punarutpadyate ratiḥ // Bca_8.64 //",
    "T04santbcau:1153": " kāye nyasto 'pyasau gandhaś $ candanādeva nānyataḥ &",
    "T04santbcau:1154": " anyadīyena gandhena % kasmādanyatra rajyate // Bca_8.65 //",
    "T04santbcau:1155": " yadi svabhāvadaurgandhyād $ rāgo nātra śivaṃ nanu &",
    "T04santbcau:1156": " kimanartharucirlokas % taṃ gandhenānulimpati // Bca_8.66 //",
    "T04santbcau:1157": " kāyasyātra kimāyātaṃ $ sugandhi yadi candanam &",
    "T04santbcau:1158": " anyadīyena gandhena % kasmādanyatra rajyate // Bca_8.67 //",
    "T04santbcau:1159": " yadi keśanakhairdīrghair $ dantaiḥ samalapāṇḍuraiḥ &",
    "T04santbcau:1160": " malapaṅkadharo nagnaḥ % kāyaḥ prakṛtibhīṣaṇaḥ // Bca_8.68 //",
    "T04santbcau:1161": " sa kiṃ saṃskriyate yatnād $ ātmaghātāya śastravat &",
    "T04santbcau:1162": " ātmavyāmohanodyuktair % unmattairākulā mahī // Bca_8.69 //",
    "T04santbcau:1163": " kaṅkālān katiciddṛṣṭvā $ śmaśāne kila te ghṛṇā &",
    "T04santbcau:1164": " grāmaśmaśāne ramase % calatkaṅkālasaṃkule // Bca_8.70 //",
    "T04santbcau:1165": " evaṃ cāmedhyamapyetad $ vinā mūlyaṃ na labhyate &",
    "T04santbcau:1166": " tadarthamarjanāyāso % narakādiṣu ca vyathā // Bca_8.71 //",
    "T04santbcau:1167": " śiśornārjanasāmarthyaṃ $ kenāsau yauvane sukhī &",
    "T04santbcau:1168": " yātyarjanena tāruṇyaṃ % vṛddhaḥ kāmaiḥ karoti kim // Bca_8.72 //",
    "T04santbcau:1169": " keciddināntavyāpāraiḥ $ pariśrāntāḥ kukāminaḥ &",
    "T04santbcau:1170": " gṛhamāgatya sāyāhne % śerate sma mṛtā iva // Bca_8.73 //",
    "T04santbcau:1171": " daṇḍayātrābhirapare $ pravāsakleśaduḥkhitāḥ &",
    "T04santbcau:1172": " vatsarairapi nekṣante % putradārāṃstadarthinaḥ // Bca_8.74 //",
    "T04santbcau:1173": " yadarthamiva vikrīta $ ātmā kāmavimohitaiḥ &",
    "T04santbcau:1174": " tanna prāptaṃ mudhaivāyur % nītaṃ tu parakarmaṇā // Bca_8.75 //",
    "T04santbcau:1175": " vikrītasvātmabhāvānāṃ $ sadā preṣaṇakāriṇām &",
    "T04santbcau:1176": " prasūyante striyo 'nyeṣām % aṭavīviṭapādiṣu // Bca_8.76 //",
    "T04santbcau:1177": " raṇaṃ jīvitasaṃdehaṃ $ viśanti kila jīvitam &",
    "T04santbcau:1178": " mānārthaṃ dāsatāṃ yānti % mūḍhāḥ kāmaviḍambitāḥ // Bca_8.77 //",
    "T04santbcau:1179": " chidyante kāminaḥ kecid $ anye śūlasamarpitāḥ &",
    "T04santbcau:1180": " dṛśyante dahyamānāśca % hanyamānāśca śaktibhiḥ // Bca_8.78 //",
    "T04santbcau:1181": " arjanarakṣaṇanāśaviṣādair $ arthamanarthamanantamavaihi &",
    "T04santbcau:1182": " vyagratayā dhanasaktamatīnāṃ % nāvasaro bhavaduḥkhavimukteḥ // Bca_8.79 //",
    "T04santbcau:1183": " evamādīnavo bhūyān $ alpāsvādastu kāminām &",
    "T04santbcau:1184": " śakaṭaṃ vahato yadvat % paśorghāsalavagrahaḥ // Bca_8.80 //",
    "T04santbcau:1185": " tasyāsvādalavasyārthe $ yaḥ paśorapyadurlabhaḥ &",
    "T04santbcau:1186": " hatā daivahateneyaṃ % kṣaṇasaṃpatsudurlabhā // Bca_8.81 //",
    "T04santbcau:1187": " avaśyaṃ ganturalpasya $ narakādiprapātinaḥ &",
    "T04santbcau:1188": " kāyasyārthe kṛto yo 'yaṃ % sarvakālaṃ pariśramaḥ // Bca_8.82 //",
    "T04santbcau:1189": " tataḥ koṭiśatenāpi $ śramabhāgena buddhatā &",
    "T04santbcau:1190": " caryāduḥkhānmahadduḥkhaṃ % sā ca bodhirna kāminām // Bca_8.83 //",
    "T04santbcau:1191": " na śastraṃ na viṣaṃ nāgnir $ na prapāto na vairiṇaḥ &",
    "T04santbcau:1192": " kāmānāmupamāṃ yānti % narakādivyathāsmṛteḥ // Bca_8.84 //",
    "T04santbcau:1193": " evamudvijya kāmebhyo $ viveke janayedratim &",
    "T04santbcau:1194": " kalahāyāsaśūnyāsu % śāntāsu vanabhūmiṣu // Bca_8.85 //",
    "T04santbcau:1195": " dhanyaiḥ śaśāṅkakaracandanaśītaleṣu $ ramyeṣu harmyavipuleṣu śilātaleṣu &",
    "T04santbcau:1196": " niḥśabdasaumyavanamārutavījyamānaiḥ % caṃkramyate parahitāya vicintyate ca",
    "T04santbcau:1197": " vihṛtya yatra kvacidiṣṭakālaṃ $ śūnyālaye vṛkṣatale guhāsu &",
    "T04santbcau:1198": " parigraharakṣaṇakhedamuktaḥ % caratyapekṣāvirato yatheṣṭam // Bca_8.87 //",
    "T04santbcau:1199": " svacchandacāryanilayaḥ $ pratibaddho na kasyacit &",
    "T04santbcau:1200": " yatsaṃtoṣasukhaṃ bhuṅkte % tadindrasyāpi durlabham // Bca_8.88 //",
    "T04santbcau:1201": " evamādibhirākārair $ vivekaguṇabhāvanāt &",
    "T04santbcau:1202": " upaśāntavitarkaḥ san % bodhicittaṃ tu bhāvayet // Bca_8.89 //",
    "T04santbcau:1203": " parātmasamatāmādau $ bhāvayedevamādarāt &",
    "T04santbcau:1204": " samaduḥkhasukhāḥ sarve % pālanīyā mayātmavat // Bca_8.90 //",
    "T04santbcau:1205": " hastādibhedena bahuprakāraḥ $ kāyo yathaikaḥ paripālanīyaḥ &",
    "T04santbcau:1206": " tathā jagadbhinnamabhinnaduḥkha- % sukhātmakaṃ sarvamidaṃ tathaiva //",
    "T04santbcau:1207": " yadyapyanyeṣu deheṣu $ madduḥkhaṃ na prabādhate &",
    "T04santbcau:1208": " tathāpi tadduḥkhameva % mamātmasnehaduḥsaham // Bca_8.92 //",
    "T04santbcau:1209": " tathā yadyapyasaṃvedyam $ anyadduḥkhaṃ mayātmanā &",
    "T04santbcau:1210": " tathāpi tasya tadduḥkham % ātmasnehena duḥsaham // Bca_8.93 //",
    "T04santbcau:1211": " mayānyaduḥkhaṃ hantavyaṃ $ duḥkhatvādātmaduḥkhavat &",
    "T04santbcau:1212": " anugrāhyā mayānye 'pi % sattvatvādātmasattvavat // Bca_8.94 //",
    "T04santbcau:1213": " yadā mama pareṣāṃ ca $ tulyameva sukhaṃ priyam &",
    "T04santbcau:1214": " tadātmanaḥ ko viśeṣo % yenātraiva sukhodyamaḥ // Bca_8.95 //",
    "T04santbcau:1215": " yadā mama pareṣāṃ ca $ bhayaṃ duḥkhaṃ ca na priyam &",
    "T04santbcau:1216": " tadātmanaḥ ko viśeṣo % yattaṃ rakṣāmi netaram // Bca_8.96 //",
    "T04santbcau:1217": " tadduḥkhena na me bādhety $ ato yadi na rakṣyate &",
    "T04santbcau:1218": " nāgāmikāyaduḥkhānme % bādhā tatkena rakṣyate // Bca_8.97 //",
    "T04santbcau:1219": " ahameva tadāpīti $ mithyeyaṃ pratikalpanā &",
    "T04santbcau:1220": " anya eva mṛto yasmād % anya eva prajāyate // Bca_8.98 //",
    "T04santbcau:1221": " yadi yasyaiva yadduḥkhaṃ $ rakṣyaṃ tasyaiva tanmatam &",
    "T04santbcau:1222": " pādaduḥkhaṃ na hastasya % kasmāt tattena rakṣyate // Bca_8.99 //",
    "T04santbcau:1223": " ayuktamapi cedetad $ ahaṃkārātpravartate &",
    "T04santbcau:1224": " yadayuktaṃ nivartyaṃ tat % svamanyacca yathābalam // Bca_8.100 //",
    "T04santbcau:1225": " saṃtānaḥ samudāyaśca $ paṅktisenādivanmṛṣā &",
    "T04santbcau:1226": " yasya duḥkhaṃ sa nāstyasmāt % kasya tat svaṃ bhaviṣyati // Bca_8.101 //",
    "T04santbcau:1227": " asvāmikāni duḥkhāni $ sarvāṇyevāviśeṣataḥ &",
    "T04santbcau:1228": " duḥkhatvādeva vāryāṇi % niyamastatra kiṃkṛtaḥ // Bca_8.102 //",
    "T04santbcau:1229": " duḥkhaṃ kasmānnivāryaṃ cet $ sarveṣāmavivādataḥ &",
    "T04santbcau:1230": " vāryaṃ cetsarvamapyevaṃ % na cedātmani sarvavat // Bca_8.103 //",
    "T04santbcau:1231": " kṛpayā bahu duḥkhaṃ cet $ kasmādutpadyate balāt &",
    "T04santbcau:1232": " jagadduḥkhaṃ nirūpyedaṃ % kṛpāduḥkhaṃ kathaṃ bahu // Bca_8.104 //",
    "T04santbcau:1233": " bahūnāmekaduḥkhena $ yadi duḥkhaṃ vigacchati &",
    "T04santbcau:1234": " utpādyameva tadduḥkhaṃ % sadayena parātmanoḥ // Bca_8.105 //",
    "T04santbcau:1235": " ataḥ supuṣpacandreṇa $ jānatāpi nṛpāpadam &",
    "T04santbcau:1236": " ātmaduḥkhaṃ na nihataṃ % bahūnāṃ duḥkhināṃ vyayāt // Bca_8.106 //",
    "T04santbcau:1237": " evaṃ bhāvitasaṃtānāḥ $ paraduḥkhasamapriyāḥ &",
    "T04santbcau:1238": " avīcimavagāhante % haṃsāḥ padmavanaṃ yathā // Bca_8.107 //",
    "T04santbcau:1239": " mucyamāneṣu sattveṣu $ ye te prāmodyasāgarāḥ &",
    "T04santbcau:1240": " taireva nanu paryāptaṃ % mokṣeṇārasikena kim // Bca_8.108 //",
    "T04santbcau:1241": " ataḥ parārthaṃ kṛtvāpi $ na mado na ca vismayaḥ &",
    "T04santbcau:1242": " na vipākaphalākāṅkṣā % parārthaikāntatṛṣṇayā // Bca_8.109 //",
    "T04santbcau:1243": " tasmādyathāntaśo 'varṇād $ ātmānaṃ gopayāmyaham &",
    "T04santbcau:1244": " rakṣācittaṃ dayācittaṃ % karomyevaṃ pareṣvapi // Bca_8.110 //",
    "T04santbcau:1245": " abhyāsādanyadīyeṣu $ śukraśoṇitabinduṣu &",
    "T04santbcau:1246": " bhavatyahamiti jñānam % asatyapi hi vastuni // Bca_8.111 //",
    "T04santbcau:1247": " tathākāyo 'nyadīyo 'pi $ kimātmeti na gṛhyate &",
    "T04santbcau:1248": " paratvaṃ tu svakāyasya % sthitameva na duṣkaram // Bca_8.112 //",
    "T04santbcau:1249": " jñātvā sadoṣamātmānaṃ $ parānapi guṇodadhīn &",
    "T04santbcau:1250": " ātmabhāvaparityāgaṃ % parādānaṃ ca bhāvayet // Bca_8.113 //",
    "T04santbcau:1251": " kāyasyāvayavatvena $ yathābhīṣṭāḥ karādayaḥ &",
    "T04santbcau:1252": " jagato 'vayavatvena % tathā kasmānna dehinaḥ // Bca_8.114 //",
    "T04santbcau:1253": " yathātmabuddhirabhyāsāt $ svakāye 'smin nirātmake &",
    "T04santbcau:1254": " pareṣvapi tathātmatvaṃ % kimabhyāsānna jāyate // Bca_8.115 //",
    "T04santbcau:1255": " evaṃ parārthaṃ kṛtvāpi $ na mado na ca vismayaḥ &",
    "T04santbcau:1256": " ātmānaṃ bhojayitvaiva % phalāśā na ca jāyate // Bca_8.116 //",
    "T04santbcau:1257": " tasmādyathārtiśokāder $ ātmānaṃ goptumicchasi &",
    "T04santbcau:1258": " rakṣācittaṃ dayācittaṃ % jagatyabhyasyatāṃ tathā // Bca_8.117 //",
    "T04santbcau:1259": " adhyatiṣṭhadatho nāthaḥ $ scanāmāpyavalokitaḥ &",
    "T04santbcau:1260": " parṣacchāradyabhayamapy % apanetuṃ janasya hi // Bca_8.118 //",
    "T04santbcau:1261": " duṣkarānna nivarteta $ yasmādabhyāsaśaktitaḥ &",
    "T04santbcau:1262": " yasyaiva śravaṇāttrāsas % tenaiva na vinā ratiḥ // Bca_8.119 //",
    "T04santbcau:1263": " ātmānaṃ ca parāṃścaiva $ yaḥ śīghraṃ trātumicchati &",
    "T04santbcau:1264": " sa caretparamaṃ guhyaṃ % parātmaparivartanam // Bca_8.120 //",
    "T04santbcau:1265": " yasminnātmanyatisnehād $ alpādapi bhayādbhayam &",
    "T04santbcau:1266": " na dviṣetkastamātmānaṃ % śatruvadyo bhayāvahaḥ // Bca_8.121 //",
    "T04santbcau:1267": " yo mandya kṣutpipāsādi- $ pratīkāracikīrṣayā &",
    "T04santbcau:1268": " pakṣimatsyamṛgān hanti % paripanthaṃ ca tiṣṭhati // Bca_8.122 //",
    "T04santbcau:1269": " yo lābhasatkriyāhetoḥ $ pitarāvapi mārayet &",
    "T04santbcau:1270": " ratnatrayasvamādadyād % yenāvīcīndhano bhavet // Bca_8.123 //",
    "T04santbcau:1271": " kaḥ paṇḍitastamātmānam $ icchedrakṣet prapūjayet &",
    "T04santbcau:1272": " na paśyecchatruvaccainaṃ % kaścainaṃ pratimānayet // Bca_8.124 //",
    "T04santbcau:1273": " yadi dāsyāmi kiṃ bhokṣya $ ityātmārthe piśācatā &",
    "T04santbcau:1274": " yadi bhokṣye kiṃ dadāmīti % parārthe devarājatā // Bca_8.125 //",
    "T04santbcau:1275": " ātmārthaṃ pīḍayitvānyaṃ $ narakādiṣu pacyate &",
    "T04santbcau:1276": " ātmānaṃ pīḍayitvā tu % parārthaṃ sarvasaṃpadaḥ // Bca_8.126 //",
    "T04santbcau:1277": " durgatirnīcatā maurkhyaṃ $ yayaivātmonnatīcchayā &",
    "T04santbcau:1278": " tāmevānyatra saṃkrāmya % sugatiḥ satkṛtirmatiḥ // Bca_8.127 //",
    "T04santbcau:1279": " ātmārthaṃ paramājñapya $ dāsatvādyanubhūyate &",
    "T04santbcau:1280": " parārthaṃ tvenamājñapya % svāmitvādyanubhūyate // Bca_8.128 //",
    "T04santbcau:1281": " ye kecid duḥkhitā loke $ sarve te svasukhecchayā &",
    "T04santbcau:1282": " ye kecit sukhitā loke % sarve te 'nyasukhecchayā // Bca_8.129 //",
    "T04santbcau:1283": " bahunā vā kimuktena $ dṛśyatāmidamantaram &",
    "T04santbcau:1284": " svārthārthinaśca bālasya % muneścānyārthakāriṇaḥ // Bca_8.130 //",
    "T04santbcau:1285": " na nāma sādhyaṃ buddhatvaṃ $ saṃsāre 'pi kutaḥ sukham &",
    "T04santbcau:1286": " svasukhasyānyaduḥkhena % parivartamakurvataḥ // Bca_8.131 //",
    "T04santbcau:1287": " āstāṃ tāvatparo loko $ dṛṣṭo 'pyartho na sidhyati &",
    "T04santbcau:1288": " bhṛtyasyākurvataḥ karma % svāmino 'dadato bhṛtim // Bca_8.132 //",
    "T04santbcau:1289": " tyaktvānyo 'nyasukhotpādaṃ $ dṛṣṭādṛṣṭasukhotsavam &",
    "T04santbcau:1290": " anyo 'nyaduḥkhanādghoraṃ % duḥkhaṃ gṛhṇanti mohitāḥ // Bca_8.133 //",
    "T04santbcau:1291": " upadravā ye ca bhavanti koke $ yāvanti duḥkhāni bhayāni caiva &",
    "T04santbcau:1292": " sarvāṇi tānyātmaparigraheṇa % tatkiṃ mamānena parigraheṇa // Bca_8.134 //",
    "T04santbcau:1293": " ātmānamaparityajya $ duḥkhaṃ tyaktuṃ na śakyate &",
    "T04santbcau:1294": " yathāgnimaparityajya % dāhaṃ tyaktuṃ na śakyate // Bca_8.135 //",
    "T04santbcau:1295": " tasmātsvaduḥkhaśāntyarthaṃ $ paraduḥkhaśamāya ca &",
    "T04santbcau:1296": " dadāmyanyebhya ātmānaṃ % parān gṛhṇāmi cātmavat // Bca_8.136 //",
    "T04santbcau:1297": " anyasaṃbaddhamasmīti $ niścayaṃ kuru me manaḥ &",
    "T04santbcau:1298": " sarvasattvārthamutsṛjya % nānyaccintyaṃ tvayādhunā // Bca_8.137 //",
    "T04santbcau:1299": " na yuktaṃ svārthadṛṣṭyādi $ tadīyaiścakṣurādibhiḥ &",
    "T04santbcau:1300": " na yuktaṃ syandituṃ svārtham % anyadīyaiḥ karādibhiḥ // Bca_8.138 //",
    "T04santbcau:1301": " tena sattvaparo bhūtvā $ kāye 'sminyadyadīkṣase &",
    "T04santbcau:1302": " tattadevāpahṛtyāsmāt % parebhyo hitamācara // Bca_8.139 //",
    "T04santbcau:1303": " hīnādiṣvātmatāṃ kṛtvā $ paratvamapi cātmani &",
    "T04santbcau:1304": " bhāvayerṣyāṃ ca mānaṃ ca % nirvikalpyena cetasā // Bca_8.140 //",
    "T04santbcau:1305": " eṣa satkriyate nāhaṃ $ lābhī nāhamayaṃ yathā &",
    "T04santbcau:1306": " stūyate 'yamahaṃ nindyo % duḥkhito 'hamayaṃ sukhī // Bca_8.141 //",
    "T04santbcau:1307": " ahaṃ karomi karmāṇi $ tiṣṭhatyeṣa tu susthitaḥ &",
    "T04santbcau:1308": " ayaṃ kila mahā/lloke % nīco 'haṃ kila nirguṇaḥ // Bca_8.142 //",
    "T04santbcau:1309": " kiṃ nirguṇena kartavyaṃ $ sarvasyātmā guṇānvitaḥ &",
    "T04santbcau:1310": " santi te yeṣvahaṃ nīcaḥ % santi te yeṣvahaṃ varaḥ // Bca_8.143 //",
    "T04santbcau:1311": " śīladṛṣṭivipattyādi- $ kleśaśaktyā na madvaśāt &",
    "T04santbcau:1312": " cikitsyo 'haṃ yathāśakti % pīḍāpyaṅgīkṛtā mayā // Bca_8.144 //",
    "T04santbcau:1313": " athāhamacikitsyo 'sya $ kasmānmāmavamanyate &",
    "T04santbcau:1314": " kiṃ mamaitadguṇaiḥ kṛtyam % ātmā tu guṇavānayam // Bca_8.145 //",
    "T04santbcau:1315": " durgativyāḍavaktrasthe- $ -naivāsya karuṇā jane &",
    "T04santbcau:1316": " aparān guṇamānena % paṇḍitān vijigīṣate // Bca_8.146 //",
    "T04santbcau:1317": " samamātmānamālokya $ yataḥ svādhikyavṛddhaye &",
    "T04santbcau:1318": " kalahenāpi saṃsādhyaṃ % lābhasatkāramātmanaḥ // Bca_8.147 //",
    "T04santbcau:1319": " api sarvatra me loke $ bhaveyuḥ prakaṭāḥ guṇāḥ &",
    "T04santbcau:1320": " api nāma guṇā ye 'sya % na śroṣyantyapi kecana // Bca_8.148 //",
    "T04santbcau:1321": " chādyerannapi me doṣāḥ $ syānme pūjāsya no bhavet &",
    "T04santbcau:1322": " sulabdhā adya me lābhāḥ % pūjito 'hamayaṃ na tu // Bca_8.149 //",
    "T04santbcau:1323": " paśyāmo muditāstāvac $ cirādenaṃ khalīkṛtam &",
    "T04santbcau:1324": " hāsyaṃ janasya sarvasya % nindyamānamitastataḥ // Bca_8.150 //",
    "T04santbcau:1325": " asyāpi hi varākasya $ spardhā kila mayā saha &",
    "T04santbcau:1326": " kimasya śrutametāvat % prajñārūpaṃ kulaṃ dhanam // Bca_8.151 //",
    "T04santbcau:1327": " evamātmaguṇāñśrutvā $ kīrtyamānānitastataḥ &",
    "T04santbcau:1328": " saṃjātapulako hṛṣṭaḥ % paribhokṣye sukhotsavam // Bca_8.152 //",
    "T04santbcau:1329": " yadyapyasya bhavellābho $ grāhyo 'smābhirasau balāt &",
    "T04santbcau:1330": " datvāsmai yāpanāmātram % asmatkarma karoti cet // Bca_8.153 //",
    "T04santbcau:1331": " sukhācca cyāvanīyo 'yaṃ $ yojyo 'smadvyathayā sadā &",
    "T04santbcau:1332": " anena śataśaḥ sarve % saṃsāravyathitā vayam // Bca_8.154 //",
    "T04santbcau:1333": " aprameyā gatāḥ kalpāḥ $ svārthaṃ jijñāsatastava &",
    "T04santbcau:1334": " śrameṇa mahatānena % duḥkhameva tvayārjitam // Bca_8.155 //",
    "T04santbcau:1335": " madvijñaptyā tathātrāpi $ pravartasvāvicārataḥ &",
    "T04santbcau:1336": " drakṣyasyetadguṇān paścād % bhūtaṃ hi vacanaṃ muneḥ // Bca_8.156 //",
    "T04santbcau:1337": " abhaviṣyadidaṃ karma $ kṛtaṃ pūrvaṃ yadi tvayā &",
    "T04santbcau:1338": " bauddhaṃ saṃpatsukhaṃ muktvā % nābhaviṣyadiyaṃ daśā // Bca_8.157 //",
    "T04santbcau:1339": " tasmādyathānyadīyeṣu $ śukraśoṇitabinduṣu &",
    "T04santbcau:1340": " cakartha tvamahaṃkāraṃ % tathānyeṣvapi bhāvaya // Bca_8.158 //",
    "T04santbcau:1341": " anyadīyaścaro bhūtvā $ kāye 'smin yadyadīkṣase &",
    "T04santbcau:1342": " tattadevāpahṛtyarthaṃ % parebhyo hitamācara // Bca_8.159 //",
    "T04santbcau:1343": " ayaṃ susthaḥ paro duḥstho $ nīcairanyo 'yamuccakaiḥ &",
    "T04santbcau:1344": " paraḥ karotyayaṃ neti % kuruṣverṣyāṃ tvamātmani // Bca_8.160 //",
    "T04santbcau:1345": " sukhācca cyāvayātmānaṃ $ paraduḥkhe niyojaya &",
    "T04santbcau:1346": " kadāyaṃ kiṃ karotīti % chalamasya nirūpaya // Bca_8.161 //",
    "T04santbcau:1347": " anyenāpi kṛtaṃ doṣaṃ $ pātayāsyaiva mastake &",
    "T04santbcau:1348": " alpamapyasya doṣaṃ ca % prakāśaya mahāmuneḥ // Bca_8.162 //",
    "T04santbcau:1349": " anyādhikayaśovādair $ yaśo 'sya malinīkuru &",
    "T04santbcau:1350": " nikṛṣṭadāsavaccainaṃ % sattvakāryeṣu vāhaya // Bca_8.163 //",
    "T04santbcau:1351": " nāgantukaguṇāṃśena $ stutyo doṣamayo hyayam &",
    "T04santbcau:1352": " yathā kaścinna jānīyād % guṇamasya tathā kuru // Bca_8.164 //",
    "T04santbcau:1353": " saṃkṣepād yadyadātmārthe $ pareṣvapakṛtaṃ tvayā &",
    "T04santbcau:1354": " tattadātmani sattvārthe % vyasanaṃ vinipātaya // Bca_8.165 //",
    "T04santbcau:1355": " naivotsāho 'sya dātavyo $ yenāyaṃ mukharo bhavet &",
    "T04santbcau:1356": " sthāpyo navabadhūvṛttau % hrīto bhīto 'tha saṃvṛtaḥ // Bca_8.166 //",
    "T04santbcau:1357": " evaṃ kuruṣva tiṣṭhaivaṃ $ na kartavyamidaṃ tvayā &",
    "T04santbcau:1358": " evameṣaḥ vaśaḥ kāryo % nigrāhyastadatikrame // Bca_8.167 //",
    "T04santbcau:1359": " athaivamucyamāne 'pi $ cittaṃ nedaṃ kariṣyasi &",
    "T04santbcau:1360": " tvāmeva nigrahīṣyāmi % sarvadoṣāstadāśritāḥ // Bca_8.168 //",
    "T04santbcau:1361": " kva yāsyasi mayā dṛṣṭaḥ $ sarvadarpānnihanmi te &",
    "T04santbcau:1362": " anyo 'sau pūrvakaḥ kālas % tvayā yatrāsmi nāśitaḥ // Bca_8.169 //",
    "T04santbcau:1363": " adyāpyasti mama svārtha $ ityāśāṃ tyaja sāṃpratam &",
    "T04santbcau:1364": " tvaṃ vikrīto mayānyeṣu % bahukhedamacintayan // Bca_8.170 //",
    "T04santbcau:1365": " tvāṃ sattveṣu na dāsyāmi $ yadi nāma pramādataḥ &",
    "T04santbcau:1366": " tvaṃ māṃ narakapāleṣu % pradāsyasi na saṃśayaḥ // Bca_8.171 //",
    "T04santbcau:1367": " evaṃ cānekadhā datvā $ tvayāhaṃ vyathitaściram &",
    "T04santbcau:1368": " nihanmi svārthaceṭaṃ tvāṃ % tāni vairāṇyanusmaran // Bca_8.172 //",
    "T04santbcau:1369": " na kartavyātmani prītir $ yadyātmaprītirasti te &",
    "T04santbcau:1370": " yadyātmā rakṣitavyo 'yaṃ % rakṣitavyo na yujyate // Bca_8.173 //",
    "T04santbcau:1371": " yathā yathāsya kāyasya $ kriyate paripālanam &",
    "T04santbcau:1372": " sukumārataro bhūtvā % patatyeva tathā tathā // Bca_8.174 //",
    "T04santbcau:1373": " asyaivaṃ patitasyāpi $ sarvāpīyaṃ vasundharā &",
    "T04santbcau:1374": " nālaṃ pūrayituṃ vāñchāṃ % tatko 'syecchāṃ kariṣyati // Bca_8.175 //",
    "T04santbcau:1375": " aśakyamicchataḥ kleśa $ āśābhaṅgaśca jāyate &",
    "T04santbcau:1376": " nirāśo yastu sarvatra % tasya saṃpadajīrṇikā // Bca_8.176 //",
    "T04santbcau:1377": " tasmānna prasaro deyaḥ $ kāyasyecchābhivṛddhaye &",
    "T04santbcau:1378": " bhadrakaṃ nāma tadvastu % yadiṣṭatvānna gṛhyate // Bca_8.177 //",
    "T04santbcau:1379": " bhasmaniṣṭhāvasāno 'yaṃ $ niśceṣṭānyena cālyate &",
    "T04santbcau:1380": " aśucipratimā ghorā % kasmādatra mamāgrahaḥ // Bca_8.178 //",
    "T04santbcau:1381": " kiṃ mamānena yantreṇa $ jīvinā vā mṛtena vā &",
    "T04santbcau:1382": " loṣṭrādeḥ ko viśeṣo 'sya % hāhaṃkāraṃ na naśyasi // Bca_8.179 //",
    "T04santbcau:1383": " śarīrapakṣapātena $ vṛthā duḥkhamupārjyate &",
    "T04santbcau:1384": " kimasya kāṣṭhatulyasya % dveṣeṇānunayena vā // Bca_8.180 //",
    "T04santbcau:1385": " mayā vā pālitasyaivaṃ $ gṛdhrādyairbhakṣitasya vā &",
    "T04santbcau:1386": " na ca sneho na ca dveṣas % tasmāt snehaṃ karomi kim // Bca_8.181 //",
    "T04santbcau:1387": " roṣo yasya khalīkārāt $ toṣo yasya ca pūjayā &",
    "T04santbcau:1388": " sa eva cenna jānāti % śramaḥ kasya kṛtena me // Bca_8.182 //",
    "T04santbcau:1389": " imaṃ ye kāyamicchanti $ te 'pi me suhṛdaḥ kila &",
    "T04santbcau:1390": " sarve svakāyamicchanti % te 'pi kasmānna me priyāḥ // Bca_8.183 //",
    "T04santbcau:1391": " tasmānmayānapekṣeṇa $ kāyastyakto jagaddhite &",
    "T04santbcau:1392": " ato 'yaṃ bahudoṣo 'pi % dhāryate karmabhāṇḍavat // Bca_8.184 //",
    "T04santbcau:1393": " tenālaṃ lokacaritaiḥ $ paṇḍitānanuyāmyaham &",
    "T04santbcau:1394": " apramādakathāṃ smṛtvā % styānamiddhaṃ nivārayan // Bca_8.185 //",
    "T04santbcau:1395": " tasmādāvaraṇaṃ hantuṃ $ samādhānaṃ karomyaham &",
    "T04santbcau:1396": " vimārgāccittamākṛṣya % svālambananirantaram // Bca_8.186 //",
    "T04santbcau:1397": " bodhicaryāvatāre dhyānapāramitā aṣṭamaḥ paricchedaḥ ||",
    "T04santbcau:1398": " Pariccheda 9",
    "T04santbcau:1399": " imaṃ parikaraṃ sarvaṃ $ prajñārthaṃ hi munirjagau &",
    "T04santbcau:1400": " tasmādutpādayet prajñāṃ % duḥkhanivṛttikāṅkṣayā // Bca_9.1 //",
    "T04santbcau:1401": " saṃvṛtiḥ paramārthaśca $ satyadvayamidaṃ mataṃ &",
    "T04santbcau:1402": " buddheragocarastattvaṃ % buddhiḥ saṃvṛtirucyate // Bca_9.2 //",
    "T04santbcau:1403": " tatra loko dvidhā dṛṣṭo $ yogī prākṛtakastathā &",
    "T04santbcau:1404": " tatra prākṛtako loko % yogilokena bādhyate // Bca_9.3 //",
    "T04santbcau:1405": " bādhyante dhīviśeṣeṇa $ yogino 'pyuttarottaraiḥ &",
    "T04santbcau:1406": " dṛṣṭāntenobhayeṣṭena % kāryārthamavicārataḥ // Bca_9.4 //",
    "T04santbcau:1407": " lokena bhāvā dṛśyante $ kalpyante cāpi tattvataḥ &",
    "T04santbcau:1408": " na tu māyāvadityatra % vivādo yogilokayoḥ // Bca_9.5 //",
    "T04santbcau:1409": " pratyakṣamapi rūpādi $ prasiddhyā na pramāṇataḥ &",
    "T04santbcau:1410": " aśucyādiṣu śucyādi- % prasiddhiriva sā mṛṣā // Bca_9.6 //",
    "T04santbcau:1411": " lokāvatāraṇārthaṃ ca $ bhāvā nāthena deśitāḥ &",
    "T04santbcau:1412": " tattvataḥ kṣaṇikā naite % saṃvṛtyā cedvirudhyate // Bca_9.7 //",
    "T04santbcau:1413": " na doṣo yogisaṃvṛtyā $ lokātte tattvadarśinaḥ &",
    "T04santbcau:1414": " anyathā lokabādhā syād % aśucistrīnirūpaṇe // Bca_9.8 //",
    "T04santbcau:1415": " māyopamājjināt puṇyaṃ $ sadbhāve 'pi kathaṃ yathā &",
    "T04santbcau:1416": " yadi māyopamaḥ sattvaḥ % kiṃ punarjāyate mṛtaḥ // Bca_9.9 //",
    "T04santbcau:1417": " yāvatpratyayasāmagrī $ tāvanmāyāpi vartate &",
    "T04santbcau:1418": " dīrghasaṃtānamātreṇa % kathaṃ sattvo 'sti satyataḥ // Bca_9.10 //",
    "T04santbcau:1419": " māyāpuruṣaghātādau $ cittābhāvānna pāpakaṃ &",
    "T04santbcau:1420": " cittamāyāsamete tu % pāpapuṇyasamudbhavaḥ // Bca_9.11 //",
    "T04santbcau:1421": " mantrādīnāmasāmarthyān $ na māyācittasaṃbhavaḥ &",
    "T04santbcau:1422": " sāpi nānāvidhā māyā % nānāpratyayasaṃbhavā // Bca_9.12 //",
    "T04santbcau:1423": " naikasya sarvasāmarthyaṃ $ pratyayasyāsti kutracit &",
    "T04santbcau:1424": " nirvṛtaḥ paramārthena % saṃvṛtyā yadi saṃsaret // Bca_9.13 //",
    "T04santbcau:1425": " buddho 'pi saṃsaredevaṃ $ tataḥ kiṃ bodhicaryayā &",
    "T04santbcau:1426": " pratyayānāmanucchede % māyāpyucchidyate na hi // Bca_9.14 //",
    "T04santbcau:1427": " pratyayānāṃ tu vicchedāt $ saṃvṛtyāpi na saṃbhavaḥ &",
    "T04santbcau:1428": " yadā na bhrāntirapyasti % māyā kenopalabhyate // Bca_9.15 //",
    "T04santbcau:1429": " yadā māyaiva te nāsti $ tadā kimupalabhyate &",
    "T04santbcau:1430": " cittasyaiva sa ākāro % yadyapyanyo 'sti tattvataḥ // Bca_9.16 //",
    "T04santbcau:1431": " cittameva yadā māyā $ tadā kiṃ kena dṛśyate &",
    "T04santbcau:1432": " uktaṃ ca lokanāthena % cittaṃ cittaṃ na paśyati // Bca_9.17 //",
    "T04santbcau:1433": " na cchinatti yathātmānam $ asidhārā tathā manaḥ &",
    "T04santbcau:1434": " ātmabhāvaṃ yathā dīpaḥ % saṃprakāśayatīti cet // Bca_9.18 //",
    "T04santbcau:1435": " naiva prakāśyate dīpo $ yasmānna tamasāvṛtaḥ &",
    "T04santbcau:1436": " na hi sphaṭikavannīlaṃ % nīlatve 'nyamapekṣate // Bca_9.19 //",
    "T04santbcau:1437": " tathā kiṃcit parāpekṣam $ anapekṣaṃ ca dṛśyate &",
    "T04santbcau:1438": " anīlatve na tannīlaṃ % kuryādātmānamātmanā // Bca_9.20 //",
    "T04santbcau:1439": " nīlameva hi ko nīlaṃ $ kuryādātmānamātmanā &",
    "T04santbcau:1440": " anīlatve na tannīlaṃ % kuryādātmānamātmanā // Bca_9.21 //",
    "T04santbcau:1441": " dīpaḥ prakāśata iti $ jñātvā jñānena kathyate &",
    "T04santbcau:1442": " buddhiḥ prakāśata iti % jñātvedaṃ kena kathyate // Bca_9.22 //",
    "T04santbcau:1443": " prakāśā vāprakāśā vā $ yadā dṛṣṭā na kenacit &",
    "T04santbcau:1444": " vandhyāduhitṛlīleva % kathyamānāpi sā mudhā // Bca_9.23 //",
    "T04santbcau:1445": " yadi nāsti svasaṃvittir $ vijñānaṃ smaryate katham &",
    "T04santbcau:1446": " anyānubhūte saṃbandhāt % smṛtirākhuviṣaṃ yathā // Bca_9.24 //",
    "T04santbcau:1447": " pratyayāntarayuktasya $ darśanāt svaṃ prakāśate &",
    "T04santbcau:1448": " siddhāñjanavidherdṛṣṭo % ghaṭo naivāñjanaṃ bhavet // Bca_9.25 //",
    "T04santbcau:1449": " yathā dṛṣṭaṃ śrutaṃ jñātaṃ $ naiveha pratiṣidhyate &",
    "T04santbcau:1450": " satyataḥ kalpanā tvatra % duḥkhaheturnivāryate // Bca_9.26 //",
    "T04santbcau:1451": " cittādanyā na māyā cen $ nāpyananyeti kalpyate &",
    "T04santbcau:1452": " vastu cet sā kathaṃ nānyān % anyā cennāsti vastutaḥ // Bca_9.27 //",
    "T04santbcau:1453": " asatyapi yathā māyā $ dṛśyā draṣṭṛ tathā manaḥ &",
    "T04santbcau:1454": " vastvāśrayaścet saṃsāraḥ % so 'nyathākāśavadbhavet // Bca_9.28 //",
    "T04santbcau:1455": " vastvāśrayeṇābhāvasya $ kriyāvattvaṃ kathaṃ bhavet &",
    "T04santbcau:1456": " asatsahāyamekaṃ hi % cittamāpadyate tava // Bca_9.29 //",
    "T04santbcau:1457": " grāhyamuktaṃ yadā cittaṃ $ tadā sarve tathāgatāḥ &",
    "T04santbcau:1458": " evaṃ ca ko guṇo labdhaś % cittamātre 'pi kalpite // Bca_9.30 //",
    "T04santbcau:1459": " māyopamatve 'pi jñāte $ kathaṃ kleśo nivartate &",
    "T04santbcau:1460": " yadā māyāstriyāṃ rāgas % tatkarturapi jāyate // Bca_9.31 //",
    "T04santbcau:1461": " aprahīṇā hi tatkartur $ jñeyasaṃkleśavāsanā &",
    "T04santbcau:1462": " taddṛṣṭikāle tasyāto % durbalā śūnyavāsanā // Bca_9.32 //",
    "T04santbcau:1463": " śūnyatāvāsanādhānād $ dhīyate bhāvavāsanā &",
    "T04santbcau:1464": " kiṃcinnāstīti cābhyāsāt % sāpi paścāt prahīyate // Bca_9.33 //",
    "T04santbcau:1465": " yadā na labhyate bhāvo $ yo nāstīti prakalpyate &",
    "T04santbcau:1466": " tadā nirāśrayo 'bhāvaḥ % kathaṃ tiṣṭhenmateḥ puraḥ // Bca_9.34 //",
    "T04santbcau:1467": " yadā na bhāvo nābhāvo $ mateḥ saṃtiṣṭhate puraḥ &",
    "T04santbcau:1468": " tadānyagatyabhāvena % nirālambā praśāmyate // Bca_9.35 //",
    "T04santbcau:1469": " cintāmaṇiḥ kalpatarur $ yathecchāparipūraṇaḥ &",
    "T04santbcau:1470": " vineyapraṇidhānābhyāṃ % jinabimbaṃ tathekṣyate // Bca_9.36 //",
    "T04santbcau:1471": " yathā gāruḍikaḥ stambhaṃ $ sādhayitvā vinaśyati &",
    "T04santbcau:1472": " sa tasmiṃściranaṣṭe 'pi % viṣādīnupaśāmayet // Bca_9.37 //",
    "T04santbcau:1473": " bodhicaryānurūpyeṇa $ jinastambho 'pi sādhitaḥ &",
    "T04santbcau:1474": " karoti sarvakāryāṇi % bodhisattve 'pi nirvṛte // Bca_9.38 //",
    "T04santbcau:1475": " acittake kṛtā pūjā $ kathaṃ phalavatī bhavet &",
    "T04santbcau:1476": " tulyaiva paṭhyate yasmāt % tiṣṭhato nirvṛtasya ca // Bca_9.39 //",
    "T04santbcau:1477": " āgamācca phalaṃ tatra $ saṃvṛtyā tattvato 'pi vā &",
    "T04santbcau:1478": " satyabuddhe kṛtā pūjā % saphaleti kathaṃ yathā // Bca_9.40 //",
    "T04santbcau:1479": " satyadarśanato muktiḥ $ śūnyatādarśanena kim &",
    "T04santbcau:1480": " na vinānena mārgeṇa % bodhirityāgamo yataḥ // Bca_9.41 //",
    "T04santbcau:1481": " nanvasiddhaṃ mahāyānaṃ $ kathaṃ siddhastvadāgamaḥ &",
    "T04santbcau:1482": " yasmādubhayasiddho 'sau % na siddho 'sau tavāditaḥ // Bca_9.42 //",
    "T04santbcau:1483": " yatpratyayā ca tatrāsthā $ mahāyāne 'pi tāṃ kuru &",
    "T04santbcau:1484": " anyobhayeṣṭasatyatve % vedāderapi satyatā // Bca_9.43 //",
    "T04santbcau:1485": " savivādaṃ mahāyānam $ iti cedāgamaṃ tyaja &",
    "T04santbcau:1486": " tīrthikaiḥ savivādatvāt % svaiḥ paraiścāgamāntaram // Bca_9.44 //",
    "T04santbcau:1487": " śāsanaṃ bhikṣutāmūlaṃ $ bhikṣutaiva ca duḥkhitā &",
    "T04santbcau:1488": " sāvalambanacittānāṃ % nirvāṇamapi duḥsthitam // Bca_9.45 //",
    "T04santbcau:1489": " kleśaprahāṇānmuktiścet $ tadanantaramastu sā &",
    "T04santbcau:1490": " dṛṣṭaṃ ca teṣu sāmarthyaṃ % niḥkleśasyāpi karmaṇaḥ // Bca_9.46 //",
    "T04santbcau:1491": " tṛṣṇā tāvadupādānaṃ $ nāsti cet saṃpradhāryate &",
    "T04santbcau:1492": " kimakliṣṭāpi tṛṣṇaiṣāṃ % nāsti saṃmohavat satī // Bca_9.47 //",
    "T04santbcau:1493": " vedanāpratyayā tṛṣṇā $ vedanaiṣāṃ ca vidyate &",
    "T04santbcau:1494": " sālambanena cittena % sthātavyaṃ yatra tatra vā // Bca_9.48 //",
    "T04santbcau:1495": " vinā śūnyatayā cittaṃ $ baddhamutpadyate punaḥ &",
    "T04santbcau:1496": " yathāsaṃjñisamāpattau % bhāvayettena śūnyatām // Bca_9.49 //",
    "T04santbcau:1497": " yatsūtre 'vataredvākyaṃ $ taccedbuddhoktamiṣyate &",
    "T04santbcau:1498": " mahāyānaṃ bhavatsūtraiḥ % prāyastulyaṃ na kiṃ matam // Bca_9.50 //",
    "T04santbcau:1499": " ekenāgamyamānena $ sakalaṃ yadi doṣavat &",
    "T04santbcau:1500": " ekena sūtratulyena % kiṃ na sarvaṃ jinoditam // Bca_9.51 //",
    "T04santbcau:1501": " mahākāśyapamukhyaiśca $ yadvākyaṃ nāvagāhyate &",
    "T04santbcau:1502": " tattvayānavabuddhatvād % agrāhyaṃ kaḥ kariṣyati // Bca_9.52 //",
    "T04santbcau:1503": " saktitrāsāttvanirmuktyā $ saṃsāre sidhyati sthitiḥ &",
    "T04santbcau:1504": " mohena duḥkhināmarthe % śūnyatāyā idaṃ phalam // Bca_9.53 //",
    "T04santbcau:1505": " tadevaṃ śūnyatāpakṣe $ dūṣaṇaṃ nopapadyate &",
    "T04santbcau:1506": " tasmānnirvicikitsena % bhāvanīyaiva śūnyatā // Bca_9.54 //",
    "T04santbcau:1507": " kleśajñeyāvṛtitamaḥ $ pratipakṣo hi śūnyatā &",
    "T04santbcau:1508": " śīghraṃ sarvajñatākāmo % na bhāvayati tāṃ katham // Bca_9.55 //",
    "T04santbcau:1509": " yadduḥkhajananaṃ vastu $ trāsastasmāt prajāyatām &",
    "T04santbcau:1510": " śūnyatā duḥkhaśamanī % tataḥ kiṃ jāyate bhayam // Bca_9.56 //",
    "T04santbcau:1511": " yatastato vāstu bhayaṃ $ yadyahaṃ nāma kiṃcana &",
    "T04santbcau:1512": " ahameva na kiṃcicced % bhayaṃ kasya bhaviṣyati // Bca_9.57 //",
    "T04santbcau:1513": " dantakeśanakhā nāhaṃ $ nāsthi nāpyasmi śoṇitam &",
    "T04santbcau:1514": " na śiṃghānaṃ na ca śleṣmā % na pūyaṃ lasikāpi vā // Bca_9.58 //",
    "T04santbcau:1515": " nāhaṃ vasā na ca svedo $ na medo 'ntrāṇi nāpyaham &",
    "T04santbcau:1516": " na cāhamantranirguṇḍī % gūthamūtramahaṃ na ca // Bca_9.59 //",
    "T04santbcau:1517": " nāhaṃ māṃsaṃ na ca snāyur $ noṣmā vāyurahaṃ na ca &",
    "T04santbcau:1518": " na ca chidrāṇyahaṃ nāpi % ṣaḍvijñānāni sarvathā // Bca_9.60 //",
    "T04santbcau:1519": " śabdajñānaṃ yadi tadā $ śabdo gṛhyeta sarvadā &",
    "T04santbcau:1520": " jñeyaṃ vinā tu kiṃ vetti % yena jñānaṃ nirucyate // Bca_9.61 //",
    "T04santbcau:1521": " ajānānaṃ yadi jñānaṃ $ kāṣṭhaṃ jñānaṃ prasajyate &",
    "T04santbcau:1522": " tenāsaṃnihitajñeyaṃ % jñānaṃ nāstīti niścayaḥ // Bca_9.62 //",
    "T04santbcau:1523": " tadeva rūpaṃ jānāti $ tadā kiṃ na śṛṇotyapi &",
    "T04santbcau:1524": " śabdasyāsaṃnidhānāccet % tatastajjñānamapyasat // Bca_9.63 //",
    "T04santbcau:1525": " śabdagrahaṇarūpaṃ yat $ tadrūpagrahaṇaṃ katham &",
    "T04santbcau:1526": " ekaḥ pitā ca putraśca % kalpyate na tu tattvataḥ // Bca_9.64 //",
    "T04santbcau:1527": " sattvaṃ rajastamo vāpi $ na putro na pitā yataḥ &",
    "T04santbcau:1528": " śabdagrahaṇayuktastu % svabhāvastasya nekṣyate // Bca_9.65 //",
    "T04santbcau:1529": " tadevānyena rūpeṇa $ naṭavatso 'pyaśāśvataḥ &",
    "T04santbcau:1530": " sa evānyasvabhāvaśced % apūrveyaṃ tadekatā // Bca_9.66 //",
    "T04santbcau:1531": " anyadrūpamasatyaṃ cen $ nijaṃ tadrūpamucyatām &",
    "T04santbcau:1532": " jñānatā cettataḥ sarva- % puṃsāmaikyaṃ prasajyate // Bca_9.67 //",
    "T04santbcau:1533": " cetanācetane caikyaṃ $ tayoryenāstitā samā &",
    "T04santbcau:1534": " viśeṣaśca yadā mithyā % kaḥ sādṛśyāśrayastadā // Bca_9.68 //",
    "T04santbcau:1535": " acetanaśca naivāham $ acaitanyātpaṭādivat &",
    "T04santbcau:1536": " atha jñaścetanāyogād % ajño naṣṭaḥ prasajyate // Bca_9.69 //",
    "T04santbcau:1537": " athāvikṛta evātmā $ caitanyenāsya kiṃ kṛtam &",
    "T04santbcau:1538": " ajñasya niṣkriyasyaivam % ākāśasyātmatā matā // Bca_9.70 //",
    "T04santbcau:1539": " na karmaphalasaṃbandho $ yuktaścedātmanā vinā &",
    "T04santbcau:1540": " karma kṛtvā vinaṣṭe hi % phalaṃ kasya bhaviṣyati // Bca_9.71 //",
    "T04santbcau:1541": " dvayorapyāvayoḥ siddhe $ bhinnādhāre kriyāphale &",
    "T04santbcau:1542": " nirvyāpāraśca tatrātmety % atra vādo vṛthā nanu // Bca_9.72 //",
    "T04santbcau:1543": " hetumān phalayogīti $ dṛśyate naiṣa saṃbhavaḥ &",
    "T04santbcau:1544": " saṃtānasyaikyamāśritya % kartā bhokteti deśitam // Bca_9.73 //",
    "T04santbcau:1545": " atītānāgataṃ cittaṃ $ nāhaṃ taddhi na vidyate &",
    "T04santbcau:1546": " athotpannamahaṃ cittaṃ % naṣṭe 'sminnāstyahaṃ punaḥ // Bca_9.74 //",
    "T04santbcau:1547": " yathaiva kadalīstambho $ na kaścid bhāgaśaḥ kṛtaḥ &",
    "T04santbcau:1548": " tathāhamapyasadbhūto % mṛgyamāṇo vicārataḥ // Bca_9.75 //",
    "T04santbcau:1549": " yadi sattvo na vidyeta $ kasyopari kṛpeti cet &",
    "T04santbcau:1550": " kāryārthamabhyupetena % yo mohena prakalpitaḥ // Bca_9.76 //",
    "T04santbcau:1551": " kāryaṃ kasya na cetsattvaḥ $ satyamīhā tu mohataḥ &",
    "T04santbcau:1552": " duḥkhavyupaśamārthaṃ tu % kāryamoho na vāryate // Bca_9.77 //",
    "T04santbcau:1553": " duḥkhaheturahaṃkāra $ ātmamohāttu vardhate &",
    "T04santbcau:1554": " tato 'pi na nivartyaścet % varaṃ nairātmyabhāvanā // Bca_9.78 //",
    "T04santbcau:1555": " kāyo na pādau na jaṅghā $ norū kāyaḥ kaṭirna ca &",
    "T04santbcau:1556": " nodaraṃ nāpyayaṃ pṛṣṭhaṃ % noro bāhū na cāpi saḥ // Bca_9.79 //",
    "T04santbcau:1557": " na hastau nāpyayaṃ pārśvau $ na kakṣau nāṃsalakṣaṇaḥ &",
    "T04santbcau:1558": " na grīvā na śiraḥ kāyaḥ % kāyo 'tra kataraḥ punaḥ // Bca_9.80 //",
    "T04santbcau:1559": " yadi sarveṣu kāyo 'tham $ ekadeśena vartate &",
    "T04santbcau:1560": " aṃśā aṃśeṣu vartante % sa ca kutra svayaṃ sthitaḥ // Bca_9.81 //",
    "T04santbcau:1561": " sarvātmanā cetsarvatra $ sthitaḥ kāyaḥ karādiṣu &",
    "T04santbcau:1562": " kāyāstāvanta eva syur % yāvantaste karādayaḥ // Bca_9.82 //",
    "T04santbcau:1563": " naivāntarna bahiḥ kāyaḥ $ kathaṃ kāyaḥ karādiṣu &",
    "T04santbcau:1564": " karādibhyaḥ pṛthag nāsti % kathaṃ nu khalu vidyate // Bca_9.83 //",
    "T04santbcau:1565": " tannāsti kāyo mohāttu $ kāyabuddhiḥ karādiṣu &",
    "T04santbcau:1566": " saṃniveśaviśeṣeṇa % sthānau puruṣabuddhivat // Bca_9.84 //",
    "T04santbcau:1567": " yāvatpratyayasāmagrī $ tāvatkāyaḥ pumāniva &",
    "T04santbcau:1568": " evaṃ karādau sā yāvat % tāvatkāyo 'tra dṛśyate // Bca_9.85 //",
    "T04santbcau:1569": " evamaṅgulipuñjatvāt $ pādo 'pi kataro bhavet &",
    "T04santbcau:1570": " so 'pi parvasamūhatvāt % parvāpi svāṃśabhedataḥ // Bca_9.86 //",
    "T04santbcau:1571": " aṃśā apyaṇubhedena $ so 'pyaṇurdigvibhāgataḥ &",
    "T04santbcau:1572": " digvibhāgo niraṃśatvād % ākāśaṃ tena nāstyaṇuḥ // Bca_9.87 //",
    "T04santbcau:1573": " evaṃ svapnopame rūpe $ ko rajyeta vicārakaḥ &",
    "T04santbcau:1574": " kāyaścaivaṃ yadā nāsti % tadā kā strī pumāṃśca kaḥ // Bca_9.88 //",
    "T04santbcau:1575": " yadyasti duḥkhaṃ tattvena $ prahṛṣṭān kiṃ na bādhate &",
    "T04santbcau:1576": " śokādyārtāya mṛṣṭādi % sukhaṃ cetkiṃ na rocate // Bca_9.89 //",
    "T04santbcau:1577": " balīyasābhibhūtatvād $ yadi tannānubhūyate &",
    "T04santbcau:1578": " vedanātvaṃ kathaṃ tasya % yasya nānubhavātmatā // Bca_9.90 //",
    "T04santbcau:1579": " asti sūkṣmatayā duḥkhaṃ $ sthaulyaṃ tasya hṛtaṃ nanu &",
    "T04santbcau:1580": " tuṣṭimātrā'parā cetsyāt % tasmātsāpyasya sūkṣmatā // Bca_9.91 //",
    "T04santbcau:1581": " viruddhapratyayotpattau $ duḥkhasyānudayo yadi &",
    "T04santbcau:1582": " kalpanābhiniveśo hi % vedanetyāgataṃ nanu // Bca_9.92 //",
    "T04santbcau:1583": " ata eva vicāro 'yaṃ $ pratipakṣo 'sya bhāvyate &",
    "T04santbcau:1584": " vikalpakṣetrasaṃbhūta- % dhyānāhārā hi yoginaḥ // Bca_9.93 //",
    "T04santbcau:1585": " sāntarāvindriyārthau cet $ saṃsargaḥ kuta etayoḥ &",
    "T04santbcau:1586": " nirantaratve 'pyekatvaṃ % kasya kenāstu saṃgatiḥ // Bca_9.94 //",
    "T04santbcau:1587": " nāṇoraṇau praveśo 'sti $ nirākāśaḥ samaśca saḥ &",
    "T04santbcau:1588": " apraveśe na miśratvam % amiśratve na saṃgatiḥ // Bca_9.95 //",
    "T04santbcau:1589": " niraṃśasya ca saṃsargaḥ $ kathaṃ nāmopapadyate &",
    "T04santbcau:1590": " saṃsarge ca niraṃśatvaṃ % yadi dṛṣṭaṃ nidarśaya // Bca_9.96 //",
    "T04santbcau:1591": " vijñānasya tvamūrtasya $ saṃsargo naiva yujyate &",
    "T04santbcau:1592": " samūhasyāpyavastutvād % yathā pūrvaṃ vicāritam // Bca_9.97 //",
    "T04santbcau:1593": " tadevaṃ sparśanābhāve $ vedanāsaṃbhavaḥ kutaḥ &",
    "T04santbcau:1594": " kimarthamayamāyāsaḥ % bādhā kasya kuto bhavet // Bca_9.98 //",
    "T04santbcau:1595": " yadā na vedakaḥ kaścid $ vedanā ca na vidyate &",
    "T04santbcau:1596": " tadāvasthāmimāṃ dṛṣṭvā % tṛṣṇe kiṃ na vidīryase // Bca_9.99 //",
    "T04santbcau:1597": " dṛśyate spṛśyate cāpi $ svapnamāyopamātmanā &",
    "T04santbcau:1598": " cittena sahajātatvād % vedanā tena nekṣyate // Bca_9.100 //",
    "T04santbcau:1599": " pūrvaṃ paścācca jātena $ smaryate nānubhūyate &",
    "T04santbcau:1600": " svātmānaṃ nānubhavati % na cānyenānubhūyate // Bca_9.101 //",
    "T04santbcau:1601": " na cāsti vedakaḥ kaścid $ vedanāto na tattvataḥ &",
    "T04santbcau:1602": " nirātmake kalāpe 'smin % ka eva bādhyate 'nayā // Bca_9.102 //",
    "T04santbcau:1603": " nendriyeṣu na rūpādau $ nāntarāle manaḥ sthitam &",
    "T04santbcau:1604": " nāpyantarna bahiścittam % anyatrāpi na labhyate // Bca_9.103 //",
    "T04santbcau:1605": " yanna kāye na cānyatra $ na miśraṃ na pṛthak kvacit &",
    "T04santbcau:1606": " tanna kiṃcidataḥ sattvāḥ % prakṛtyā parinirvṛtāḥ // Bca_9.104 //",
    "T04santbcau:1607": " jñeyātpūrvaṃ yadi jñānaṃ $ kimālambyāsya saṃbhavaḥ &",
    "T04santbcau:1608": " jñeyena saha cejjñānaṃ % kimālambyāsya saṃbhavaḥ // Bca_9.105 //",
    "T04santbcau:1609": " atha jñeyādbhavetpaścāt $ tadā jñānaṃ kuto bhavet &",
    "T04santbcau:1610": " evaṃ ca sarvadharmāṇām % utpattirnāvasīyate // Bca_9.106 //",
    "T04santbcau:1611": " yadyevaṃ saṃvṛtirnāsti $ tataḥ satyadvayaṃ kutaḥ &",
    "T04santbcau:1612": " atha sāpyanyasaṃvṛtyā % syātsattvo nirvṛtaḥ kutaḥ // Bca_9.107 //",
    "T04santbcau:1613": " paracittavikalpo 'sau $ svasaṃvṛtyā tu nāsti saḥ &",
    "T04santbcau:1614": " sa paścānniyataḥ so 'sti % na cennāstyeva saṃvṛtiḥ // Bca_9.108 //",
    "T04santbcau:1615": " kalpanā kalpitaṃ ceti $ dvayamanyonyaniśritam &",
    "T04santbcau:1616": " yathāprasiddhamāśritya % vicāraḥ sarva ucyate // Bca_9.109 //",
    "T04santbcau:1617": " vicāritena tu yadā $ vicāreṇa vicāryate &",
    "T04santbcau:1618": " tadānavasthā tasyāpi % vicārasya vicāraṇāt // Bca_9.110 //",
    "T04santbcau:1619": " vicārite vicārye tu $ vicārasyāsti nāśrayaḥ &",
    "T04santbcau:1620": " nirāśrayatvānnodeti % tacca nirvāṇamucyate // Bca_9.111 //",
    "T04santbcau:1621": " yasya tvetaddvayaṃ satyaṃ $ sa evātyantaduḥsthitaḥ &",
    "T04santbcau:1622": " yadi jñānavaśādartho % jñānāstitve tu kā gatiḥ // Bca_9.112 //",
    "T04santbcau:1623": " atha jñeyavaśājjñānaṃ $ jñeyāstitve tu kā gatiḥ &",
    "T04santbcau:1624": " athānyonyavaśātsattvam % abhāvaḥ syāddvayorapi // Bca_9.113 //",
    "T04santbcau:1625": " pitā cenna vinā putrāt $ kutaḥ putrasya saṃbhavaḥ &",
    "T04santbcau:1626": " putrābhāve pitā nāsti % tathā sattvaṃ tayordvayoḥ // Bca_9.114 //",
    "T04santbcau:1627": " aṅkuro jāyate bījād $ bījaṃ tenaiva sūcyate &",
    "T04santbcau:1628": " jñeyājjñānena jātena % tatsattā kiṃ na gamyate // Bca_9.115 //",
    "T04santbcau:1629": " aṅkurādanyato jñānād $ bījamastīti gamyate &",
    "T04santbcau:1630": " jñānāstitvaṃ kuto jñātaṃ % jñeyaṃ yattena gamyate // Bca_9.116 //",
    "T04santbcau:1631": " lokaḥ pratyakṣatastāvat $ sarvaṃ hetumudīkṣate &",
    "T04santbcau:1632": " padmanālādibhedo hi % hetubhedena jāyate // Bca_9.117 //",
    "T04santbcau:1633": " kiṃkṛto hetubhedaścet $ pūrvahetuprabhedataḥ &",
    "T04santbcau:1634": " kasmāccetphalado hetuḥ % pūrvahetuprabhāvataḥ // Bca_9.118 //",
    "T04santbcau:1635": " īśvaro jagato hetuḥ $ vada kastāvadīśvaraḥ &",
    "T04santbcau:1636": " bhūtāni cedbhavatvevaṃ % nāmamātre 'pi kiṃ śramaḥ // Bca_9.119 //",
    "T04santbcau:1637": " api tvaneke 'nityāśca $ niśceṣṭā na ca devatāḥ &",
    "T04santbcau:1638": " laṅghyāścāśucayaścaiva % kṣmādayo na sa īśvaraḥ // Bca_9.120 //",
    "T04santbcau:1639": " nākāśamīśo 'ceṣṭatvāt $ nātmā pūrvaniṣedhataḥ &",
    "T04santbcau:1640": " acintyasya ca kartṛtvam % apyacintyaṃ kimucyate // Bca_9.121 //",
    "T04santbcau:1641": " tena kiṃ sraṣṭumiṣṭaṃ ca $ ātmā cet nanvasau dhruvaḥ &",
    "T04santbcau:1642": " kṣmādisvabhāva īśaśca % jñānaṃ jñeyādanādi ca // Bca_9.122 //",
    "T04santbcau:1643": " karmaṇaḥ sukhaduḥkhe ca $ vada kiṃ tena virmitam &",
    "T04santbcau:1644": " hetorādirna cedasti % phalasyādiḥ kuto bhavet // Bca_9.123 //",
    "T04santbcau:1645": " kasmātsadā na kurute $ na hi so 'nyamapekṣate &",
    "T04santbcau:1646": " tenākṛto 'nyo nāstyeva % tenāsau kimapekṣatām // Bca_9.124 //",
    "T04santbcau:1647": " apekṣate cetsāmagrīṃ $ heturna punarīśvaraḥ &",
    "T04santbcau:1648": " nākartumīśaḥ sāmagryāṃ % na kartuṃ tadabhāvataḥ // Bca_9.125 //",
    "T04santbcau:1649": " karotyanicchannīśaścet $ parāyattaḥ prasajyate &",
    "T04santbcau:1650": " icchannapīcchāyattaḥ syāt % kurvataḥ kuta īśatā // Bca_9.126 //",
    "T04santbcau:1651": " ye 'pi nityānaṇūnāhus $ te 'pi pūrvaṃ nivāritāḥ &",
    "T04santbcau:1652": " sāṃkhyāḥ pradhānamicchanti % nityaṃ lokasya kāraṇam // Bca_9.127 //",
    "T04santbcau:1653": " sattvaṃ rajastamaśceti $ guṇā aviṣamasthitāḥ &",
    "T04santbcau:1654": " pradhānamiti kathyante % viṣamairjagaducyate // Bca_9.128 //",
    "T04santbcau:1655": " ekasya trisvabhāvatvam $ ayuktaṃ tena nāsti tat &",
    "T04santbcau:1656": " evaṃ guṇā na vidyante % pratyekaṃ te 'pi hi tridhā // Bca_9.129 //",
    "T04santbcau:1657": " guṇābhāve ca śabdāder $ astitvamatidūrataḥ &",
    "T04santbcau:1658": " acetane ca vastrādau % sukhāderapyasaṃbhavaḥ // Bca_9.130 //",
    "T04santbcau:1659": " taddheturūpā bhāvāścen $ nanu bhāvā vicāritāḥ &",
    "T04santbcau:1660": " sukhādyeva ca te hetuḥ % na ca tasmātpaṭādayaḥ // Bca_9.131 //",
    "T04santbcau:1661": " paṭādestu sukhādi syāt $ tadabhāvātsukhādyasat &",
    "T04santbcau:1662": " sukhādīnāṃ ca nityatvaṃ % kadācinnopalabhyate // Bca_9.132 //",
    "T04santbcau:1663": " satyāmeva sukhavyaktau $ saṃvittiḥ kiṃ na gṛhyate &",
    "T04santbcau:1664": " tadeva sūkṣmatāṃ yāti % sthūlaṃ sūkṣmaṃ ca tatkatham // Bca_9.133 //",
    "T04santbcau:1665": " sthaulyaṃ tyaktvā bhavetsūkṣmam $ anitye sthaulyasūkṣmate &",
    "T04santbcau:1666": " sarvasya vastunastadvat % kiṃ nānityatvamiṣyate // Bca_9.134 //",
    "T04santbcau:1667": " na sthaulyaṃ cetsukhādanyat $ sukhasyānityatā sphuṭam &",
    "T04santbcau:1668": " nāsadutpadyate kiṃcid % asattvāditi cenmatam // Bca_9.135 //",
    "T04santbcau:1669": " vyaktasyāsata utpattir $ akāmasyāpi te sthitā &",
    "T04santbcau:1670": " annādo 'medhyabhakṣaḥ syāt % phalaṃ hetau yadi sthitam // Bca_9.136 //",
    "T04santbcau:1671": " paṭārgheṇaiva karpāsa- $ bījaṃ krītvā nivasyatām &",
    "T04santbcau:1672": " mohāccennekṣate lokaḥ % tattvajñasyāpi sā sthitiḥ // Bca_9.137 //",
    "T04santbcau:1673": " lokasyāpi ca tajjñānam $ asti kasmānna paśyati &",
    "T04santbcau:1674": " lokāpramāṇatāyāṃ cet % vyaktadarśanamapyasat // Bca_9.138 //",
    "T04santbcau:1675": " pramāṇamapramāṇaṃ cen $ nanu tatpramitaṃ mṛṣā &",
    "T04santbcau:1676": " tattvataḥ śūnyatā tasmād % bhāvānāṃ nopapadyate // Bca_9.139 //",
    "T04santbcau:1677": " kalpitaṃ bhāvamaspṛṣṭvā $ tadabhāvo na gṛhyate &",
    "T04santbcau:1678": " tasmādbhāvo mṛṣā yo hi % tasyābhāvaḥ sphuṭaṃ mṛṣā // Bca_9.140 //",
    "T04santbcau:1679": " tasmātsvapne sute naṣṭe $ sa nāstīti vikalpanā &",
    "T04santbcau:1680": " tadbhāvakalpanotpādaṃ % vibadhnāti mṛṣā ca sā // Bca_9.141 //",
    "T04santbcau:1681": " tasmādevaṃ vicāreṇa $ nāsti kiṃcidahetutaḥ &",
    "T04santbcau:1682": " na ca vyastasamasteṣu % pratyayeṣu vyavasthitam // Bca_9.142 //",
    "T04santbcau:1683": " anyato nāpi cāyātaṃ $ na tiṣṭhati na gacchati &",
    "T04santbcau:1684": " māyātaḥ ko viśeṣo 'sya % yanmūḍhaiḥ satyataḥ kṛtam // Bca_9.143 //",
    "T04santbcau:1685": " māyayā nirmitaṃ yacca $ hetubhiryacca nirmitam &",
    "T04santbcau:1686": " āyāti tatkutaḥ kutra % yāti ceti nirūpyatām // Bca_9.144 //",
    "T04santbcau:1687": " yadanyasaṃnidhānena $ dṛṣṭaṃ na tadabhāvataḥ &",
    "T04santbcau:1688": " pratibimbasame tasmin % kṛtrime satyatā katham // Bca_9.145 //",
    "T04santbcau:1689": " vidyamānasya bhāvasya $ hetunā kiṃ prayojanam &",
    "T04santbcau:1690": " athāpyavidyamāno 'sau % hetunā kiṃ prayojanam // Bca_9.146 //",
    "T04santbcau:1691": " nābhāvasya vikāro 'sti $ hetukoṭiśatairapi &",
    "T04santbcau:1692": " tadavasthaḥ kathaṃ bhāvaḥ % ko vānyo bhāvatāṃ gataḥ // Bca_9.147 //",
    "T04santbcau:1693": " nābhāvakāle bhāvaścet $ kadā bhāvo bhaviṣyati &",
    "T04santbcau:1694": " nājātena hi bhāvena % so 'bhāvo 'pagamiṣyati // Bca_9.148 //",
    "T04santbcau:1695": " na cānapagate 'bhāve $ bhāvāvasarasaṃbhavaḥ &",
    "T04santbcau:1696": " bhāvaścābhāvatāṃ naiti % dvisvabhāvaprasaṅgataḥ // Bca_9.149 //",
    "T04santbcau:1697": " evaṃ ca na virodho 'sti $ na ca bhāvo 'sti sarvadā &",
    "T04santbcau:1698": " ajātamaniruddhaṃ ca % tasmātsarvamidaṃ jagat // Bca_9.150 //",
    "T04santbcau:1699": " svapnopamāstu gatayo $ vicāre kadalīsamāḥ &",
    "T04santbcau:1700": " nirvṛtānirvṛtānāṃ ca % viśeṣo nāsti vastutaḥ // Bca_9.151 //",
    "T04santbcau:1701": " evaṃ śūnyeṣu dharmeṣu $ kiṃ labdhaṃ kiṃ hṛtaṃ bhavet &",
    "T04santbcau:1702": " satkṛtaḥ paribhūto vā % kena kaḥ saṃbhaviṣyati // Bca_9.152 //",
    "T04santbcau:1703": " kutaḥ sukhaṃ vā duḥkhaṃ vā $ kiṃ priyaṃ vā kimapriyam &",
    "T04santbcau:1704": " kā tṛṣṇā kutra sā tṛṣṇā % mṛgyamāṇā svabhāvataḥ // Bca_9.153 //",
    "T04santbcau:1705": " vicāre jīvalokaḥ kaḥ $ ko nāmātra mariṣyati &",
    "T04santbcau:1706": " ko bhaviṣyati ko bhūtaḥ % ko bandhuḥ kasya kaḥ suhṛt // Bca_9.154 //",
    "T04santbcau:1707": " sarvamākāśasaṃkāśaṃ $ parigṛhṇantu madvidhāḥ &",
    "T04santbcau:1708": " prakupyanti prahṛṣyanti % kalahotsavahetubhiḥ // Bca_9.155 //",
    "T04santbcau:1709": " śokāyāsairviṣādaiśca $ mithaśchedanabhedanaiḥ &",
    "T04santbcau:1710": " yāpayanti sukṛcchreṇa % pāpairātmasukhecchavaḥ // Bca_9.156 //",
    "T04santbcau:1711": " mṛtāḥ patantyapāyeṣu $ dīrghatīvravyatheṣu ca &",
    "T04santbcau:1712": " āgatyāgatya sugatiṃ % bhūtvā bhūtvā sukhocitāḥ // Bca_9.157 //",
    "T04santbcau:1713": " bhave bahuprapātaśca $ tatra cāsattvamīdṛśam &",
    "T04santbcau:1714": " tatrānyonyavirodhaśca % na bhavettattvamīdṛśam // Bca_9.158 //",
    "T04santbcau:1715": " tatra cānupamāstīvrā $ anantaduḥkhasāgarāḥ &",
    "T04santbcau:1716": " tatraivamalpabalatā % tatrāpyalpatvamāyuṣaḥ // Bca_9.159 //",
    "T04santbcau:1717": " tatrāpi jīvitārogya- $ vyāpāraiḥ kṣutklamaśramaiḥ &",
    "T04santbcau:1718": " nidrayopadravairbāla- % saṃsargairniṣphalaistathā // Bca_9.160 //",
    "T04santbcau:1719": " vṛthaivāyurvahatyāśu $ vivekastu sudurlabhaḥ &",
    "T04santbcau:1720": " tatrāpyabhyastavikṣepa- % nivāraṇagatiḥ kutaḥ // Bca_9.161 //",
    "T04santbcau:1721": " tatrāpi māro yatate $ mahāpāyaprapātane &",
    "T04santbcau:1722": " tatrāsanmārgabāhulyād % vicikitsā ca durjayā // Bca_9.162 //",
    "T04santbcau:1723": " punaśca kṣaṇadaurlamyaṃ $ buddhotpādo 'tidurlabhaḥ &",
    "T04santbcau:1724": " kleśaugho durnivāraścety % aho duḥkhaparamparā // Bca_9.163 //",
    "T04santbcau:1725": " aho batātiśocyatvam $ eṣāṃ duḥkhaughavartinām &",
    "T04santbcau:1726": " ye nekṣante svadauḥsthityam % evamapyatiduḥsthitāḥ // Bca_9.164 //",
    "T04santbcau:1727": " snātvā snātvā yathā kaścid $ viśedvahniṃ muhurmuhuḥ &",
    "T04santbcau:1728": " svasausthityaṃ ca manyanta % evamapyatiduḥsthitāḥ // Bca_9.165 //",
    "T04santbcau:1729": " ajarāmaralīlānām $ evaṃ viharatāṃ satām &",
    "T04santbcau:1730": " āyāsyantyāpado ghorāḥ % kṛtvā maraṇamagrataḥ // Bca_9.166 //",
    "T04santbcau:1731": " evaṃ duḥkhāgnitaptānāṃ $ śāntiṃ kuryāmahaṃ kadā &",
    "T04santbcau:1732": " puṇyameghasamudbhūtaiḥ % sukhopakaraṇaiḥ svakaiḥ // Bca_9.167 //",
    "T04santbcau:1733": " kadopalambhadṛṣṭibhyo $ deśayiṣyāmi śūnyatām &",
    "T04santbcau:1734": " saṃvṛtyānupalambhena % puṇyasaṃbhāramādarāt // Bca_9.168 //",
    "T04santbcau:1735": " bodhicaryāvatāre prajñāpāramitā nāma navamaḥ paricchedaḥ ||",
    "T04santbcau:1736": " Pariccheda 10",
    "T04santbcau:1737": " bodhicaryāvatāraṃ me $ yadvicintayataḥ śubham &",
    "T04santbcau:1738": " tena sarvaṃ janāḥ santu % bodhicaryā vibhūṣaṇāḥ // Bca_10.1 //",
    "T04santbcau:1739": " sarvāsu dikṣu yāvantaḥ $ kāyacittavyathāturāḥ &",
    "T04santbcau:1740": " te prāpnuvantu matpuṇyaiḥ % sukhaprāmodyasāgarān // Bca_10.2 //",
    "T04santbcau:1741": " āsaṃsāraṃ sukhajyānir $ mābhūtteṣāṃ kadācana &",
    "T04santbcau:1742": " bodhisattvasukhaṃ prāptuṃ % bhavatyavirataṃ jagat // Bca_10.3 //",
    "T04santbcau:1743": " yāvanto nārakāḥ kecid $ vidyante lokadhātuṣu &",
    "T04santbcau:1744": " sukhāvatī sukhāmodair % modantāṃ teṣu dehinaḥ // Bca_10.4 //",
    "T04santbcau:1745": " śītārtāḥ prāpnuvantūṣṇam $ uṣṇārtāḥ santu śītalāḥ &",
    "T04santbcau:1746": " bodhisattvamahāmegha- % saṃbhavairjalasāgaraiḥ // Bca_10.5 //",
    "T04santbcau:1747": " asipatravanaṃ teṣāṃ $ syānnandanavanadyutiḥ &",
    "T04santbcau:1748": " kūṭaśālmalīvṛkṣāśca % jāyantāṃ kalpapādapāḥ // Bca_10.6 //",
    "T04santbcau:1749": " dātyūhakāraṇḍavacakravāka- $ haṃsādikolāhalaramyaśobhaiḥ &",
    "T04santbcau:1750": " sarobhirudyāmasarojagandhair % bhavantu hṛdyāḥ narakapradeśāḥ // Bca_10.7",
    "T04santbcau:1751": " so 'ṅgārarāśirmaṇirāśirastu $ taptā ca bhūḥ sphāṭikakuṭṭimaṃ syāt &",
    "T04santbcau:1752": " bhavantu saṃghātamahīdharāśca % pūjāvimānāḥ sugataprapūrṇāḥ // Bca_10.8 //",
    "T04santbcau:1753": " aṅgārataptopalaśastravṛṣṭir $ adyaprabhṛtyastu ca puṣpavṛṣṭiḥ &",
    "T04santbcau:1754": " tacchastrayuddhaṃ ca paraspareṇa % kīḍārthamadyāstu ca puṣpayuddham //",
    "T04santbcau:1755": " patitasakalamāṃsāḥ kundavarṇāsthidehā $ dahanasamajalāyāṃ vaitaraṇyāṃ nimagnāḥ &",
    "T04santbcau:1756": " mama kuśalabalena prāptadivyātmabhāvāḥ % saha suravanitābhiḥ santu",
    "T04santbcau:1757": " mandākinīsthāḥ // Bca_10.10 //",
    "T04santbcau:1758": " trastāḥ paśyantvakasmādiha yamapuruṣāḥ kākagṛdhrāśca ghorāḥ $ dhvāntaṃ dhvastaṃ samantāt sukharatijananī kasya saumyā prabheyam &",
    "T04santbcau:1759": " ityūrdhvaṃ prekṣamāṇā gaganatalagataṃ vajrapāṇiṃ jvalantaṃ % dṛṣṭvā prāmodyavegād vyapagataduritā yāṃtu tenaiva sārdham // Bca_10.11 //",
    "T04santbcau:1760": " patatu kamalavṛṣṭirgandhapānīyamiśrāc $ chamiti narakavahniṃ dṛśyate",
    "T04santbcau:1761": " nāśayantī &",
    "T04santbcau:1762": " kimidamiti sukhenāhlāditaṃ nāma kasmād % bhavatu kamalapāṇerdarśanaṃ nārakāṇām // Bca_10.12",
    "T04santbcau:1763": " āyātāyāta śīghraṃ bhayamapanayata bhrātaro jīvitāḥ smaḥ $ saṃprāpto",
    "T04santbcau:1764": " 'smākameṣa jvaladabhayakaraḥ ko 'pi cīrī kumāraḥ &",
    "T04santbcau:1765": " sarvaṃ yasyānubhāvād vyasanamapagataṃ prītivegāḥ pravṛttāḥ % jātaṃ saṃbodhicittaṃ sakalajanaparitrāṇamātā dayā ca // Bca_10.13 //",
    "T04santbcau:1766": " paśyantvenaṃ bhavantaḥ suraśatamukuṭairarcyamānāṅghripadmaṃ $",
    "T04santbcau:1767": " kāruṇyādārdradṛṣṭiṃ śirasi nipatitānekapuṣpaughavṛṣṭim &",
    "T04santbcau:1768": " kūṭāgārairmanojñaiḥ stutimukharasurastrīsahastropagītair % dṛṣṭvāgre mañjughoṣaṃ bhavatu kalakalaḥ sāṃprataṃ nārakāṇām // Bca_10.14 //",
    "T04santbcau:1769": " iti matkuśalaiḥ samantabhadra- $ pramukhānāvṛtabodhisattvameghān &",
    "T04santbcau:1770": " sukhaśītasugandhavātavṛṣṭīn % abhinandantu vilokya nārakāste // Bca_10.15",
    "T04santbcau:1771": " śāmyantu vedanāstīvrā $ nārakāṇāṃ bhayāni ca &",
    "T04santbcau:1772": " durgatibhyo vimucyantāṃ % sarvadurgativāsinaḥ // Bca_10.16 //",
    "T04santbcau:1773": " anyonyabhakṣaṇabhayaṃ $ tiraścāmapagacchatu &",
    "T04santbcau:1774": " bhavantu sukhinaḥ pretā % yathottarakurau narāḥ // Bca_10.17 //",
    "T04santbcau:1775": " saṃtarpyantāṃ pretāḥ snāpyantāṃ śītalā bhavantu sadā /*",
    "T04santbcau:1776": " āryāvalokiteśvarakaragalitakṣīradhārābhiḥ // Bca_10.18 //*",
    "T04santbcau:1777": " andhāḥ paśyantu rūpāṇi $ śṛṇvantu badhirāḥ sadā &",
    "T04santbcau:1778": " garbhiṇyaśca prasūyantāṃ % māyādevīva nirvyathāḥ // Bca_10.19 //",
    "T04santbcau:1779": " vastrabhojanapānīyaṃ $ srakcandanavibhūṣaṇam &",
    "T04santbcau:1780": " mano 'bhilaṣitaṃ sarvaṃ % labhantāṃ hitasaṃhitam // Bca_10.20 //",
    "T04santbcau:1781": " bhītāśca nirbhayāḥ santu $ śokārtāḥ prītilābhinaḥ &",
    "T04santbcau:1782": " udvignāśca nirudvegā % dhṛtimanto bhavantu ca // Bca_10.21 //",
    "T04santbcau:1783": " ārogyaṃ rogiṇāmastu $ mucyantāṃ sarvabandhanāt &",
    "T04santbcau:1784": " durbalā balinaḥ santu % snigdhacittāḥ parasparam // Bca_10.22 //",
    "T04santbcau:1785": " sarvā diśaḥ śivāḥ santu $ sarveṣāṃ pathivartinām &",
    "T04santbcau:1786": " yena kāryeṇa gacchanti % tadupāyena sidhyatu // Bca_10.23 //",
    "T04santbcau:1787": " nauyānayātrārūḍhāśca $ santu siddhamanorathāḥ &",
    "T04santbcau:1788": " kṣemeṇa kūlamāsādya % ramantāṃ saha bandhubhiḥ // Bca_10.24 //",
    "T04santbcau:1789": " kāntāronmārgapatitā $ labhantāṃ sārthasaṃhatim &",
    "T04santbcau:1790": " aśrameṇa ca gacchantu % cauravyāghrādinirbhayāḥ // Bca_10.25 //",
    "T04santbcau:1791": " suptamattapramattānāṃ $ vyādhyāraṇyādisaṃkaṭe &",
    "T04santbcau:1792": " anāthabālavṛddhānāṃ % rakṣāṃ kurvantu devatāḥ // Bca_10.26 //",
    "T04santbcau:1793": " sarvākṣaṇavinirmuktāḥ $ śraddhāprajñākṛpānvitāḥ &",
    "T04santbcau:1794": " ākārācārasaṃpannāḥ % santu jātismarāḥ sadā // Bca_10.27 //",
    "T04santbcau:1795": " bhavantvakṣayakośāśca $ yāvad naganagañjavat &",
    "T04santbcau:1796": " nirdvandvā nirupāyāstāḥ % santu svādhīnavṛttayaḥ // Bca_10.28 //",
    "T04santbcau:1797": " alpaujasaśca ye sattvās $ te bhavantu mahaujasaḥ &",
    "T04santbcau:1798": " bhavantu rūpasaṃpannā % ye virūpāstapasvinaḥ // Bca_10.29 //",
    "T04santbcau:1799": " yāḥ kāścana striyo loke $ puruṣatvaṃ vrajantu tāḥ &",
    "T04santbcau:1800": " prāpnuvantu ca tāṃ nīcā % hatamānā bhavantu ca // Bca_10.30 //",
    "T04santbcau:1801": " anena mama puṇyena $ sarvasattvā aśeṣataḥ &",
    "T04santbcau:1802": " viramya sarvapāpebhyaḥ % kurvantu kuśalaṃ sadā // Bca_10.31 //",
    "T04santbcau:1803": " bodhicittāvirahitā $ bodhicaryāparāyaṇāḥ &",
    "T04santbcau:1804": " buddhaiḥ parigṛhītāśca % mārakarmavivarjitāḥ // Bca_10.32 //",
    "T04santbcau:1805": " aprameyāyuṣaścaiva $ sarvasattvā bhavantu te &",
    "T04santbcau:1806": " nityaṃ jīvantu sukhitā % mṛtyuśabdo 'pi naśyatu // Bca_10.33 //",
    "T04santbcau:1807": " ramyāḥ kalpadrumodyānaiḥ $ diśaḥ sarvā bhavantu ca &",
    "T04santbcau:1808": " buddhabuddhātmajākīrṇā % dharmadhvanimanoharaiḥ // Bca_10.34 //",
    "T04santbcau:1809": " śarkarādivyapetā ca $ samā pāṇitalopamā &",
    "T04santbcau:1810": " mṛdvī ca vaidūryamayī % bhūmiḥ sarvatra tiṣṭhatu // Bca_10.35 //",
    "T04santbcau:1811": " bodhisattvamahāparṣan- $ maṇḍalāni samantataḥ &",
    "T04santbcau:1812": " niṣīdantu svaśobhāmir % maṇḍayantu mahītalam // Bca_10.36 //",
    "T04santbcau:1813": " pakṣibhyaḥ sarvavṛkṣebhyo $ raśmibhyo gaganādapi &",
    "T04santbcau:1814": " dharmadhvaniraviśrāmaṃ % śrūyatāṃ sarvadehibhiḥ // Bca_10.37 //",
    "T04santbcau:1815": " buddhabuddhasutairnityaṃ $ labhantāṃ te samāgamam &",
    "T04santbcau:1816": " pūjāmeghairanantaiśca % pūjayantu jagadgurum // Bca_10.38 //",
    "T04santbcau:1817": " devo varṣatu kālena $ śasyasaṃpattirastu ca &",
    "T04santbcau:1818": " sphīto bhavatu lokaśca % rājā bhavatu dhārmikaḥ // Bca_10.39 //",
    "T04santbcau:1819": " śaktā bhavantu cauṣadhyo $ mantrāḥ siddhantu jāpinām &",
    "T04santbcau:1820": " bhavantu karuṇāviṣṭā % ḍākinīrākṣasādayaḥ // Bca_10.40 //",
    "T04santbcau:1821": " mā kaścidduḥkhitaḥ sattvo $ mā pāpī mā ca rogitaḥ &",
    "T04santbcau:1822": " mā hīnaḥ paribhūto vā % mā bhūt kaścicca durmanāḥ // Bca_10.41 //",
    "T04santbcau:1823": " pāṭhasvādhyāyakalilā $ vihārāḥ santu susthitāḥ &",
    "T04santbcau:1824": " nityaṃ syāt saṃghasāmagrī % saṃghakāryaṃ ca sidhyatu // Bca_10.42 //",
    "T04santbcau:1825": " vivekalābhinaḥ santuḥ $ śikṣākāmāśca bhikṣavaḥ &",
    "T04santbcau:1826": " karmaṇyacittā dhyāyantu % sarvavikṣepavarjitāḥ // Bca_10.43 //",
    "T04santbcau:1827": " lābhinyaḥ santu bhikṣuṇyaḥ $ kalahāyāsavarjitāḥ &",
    "T04santbcau:1828": " bhavantvakhaṇḍaśīlāśca % sarve pravrajitāstathā // Bca_10.44 //",
    "T04santbcau:1829": " duḥśīlāḥ santu saṃvignāḥ $ pāpakṣayaratāḥ sadā &",
    "T04santbcau:1830": " sugaterlābhinaḥ santu % tatra cākhaṇḍitavratāḥ // Bca_10.45 //",
    "T04santbcau:1831": " paṇḍitāḥ satkṛtāḥ santu $ lābhinaḥ paiṇḍapātikāḥ &",
    "T04santbcau:1832": " bhavantu śuddhasaṃtānāḥ % sarvadikkhyātakīrtayaḥ // Bca_10.46 //",
    "T04santbcau:1833": " abhuktvāpāyikaṃ duḥkhaṃ $ vinā duskaracaryayā &",
    "T04santbcau:1834": " divyenaikena kāyena % jagadbuddhatvamāpnuyāt // Bca_10.47 //",
    "T04santbcau:1835": " pūjyantāṃ sarvasaṃbuddhāḥ $ sarvasattvairanekadhā &",
    "T04santbcau:1836": " acintyabauddhasaukhyena % sukhinaḥ santu bhūyasā // Bca_10.48 //",
    "T04santbcau:1837": " sidhyantu bodhisattvānāṃ $ jagadarthaṃ manorathāḥ &",
    "T04santbcau:1838": " yaccintayanti te nāthās % tat sattvānāṃ samṛdhyatu // Bca_10.49 //",
    "T04santbcau:1839": " pratyekabuddhāḥ sukhino $ bhavantu śrāvakāstathā &",
    "T04santbcau:1840": " devāsuranarairnityaṃ % pūjyamānāḥ sagauravaiḥ // Bca_10.50 //",
    "T04santbcau:1841": " jātismaratvaṃ pravrajyām $ ahaṃ ca prāpnuyāṃ sadā &",
    "T04santbcau:1842": " yāvat pramuditāṃ bhūmiṃ % mañjughoṣaparigrahāt // Bca_10.51 //",
    "T04santbcau:1843": " yena tenāsanenāhaṃ $ yāpayeyaṃ balānvitaḥ &",
    "T04santbcau:1844": " vivekavāsasāmagrīṃ % prāpnuyāṃ sarvajātiṣu // Bca_10.52 //",
    "T04santbcau:1845": " yadā ca draṣṭukāmaḥ syāṃ $ praṣṭukāmaśca kiṃcana &",
    "T04santbcau:1846": " tameva nāthaṃ paśyeyaṃ % mañjunāthamavighnataḥ // Bca_10.53 //",
    "T04santbcau:1847": " daśadigvyomaparyanta- $ sarvasattvārthasādhane &",
    "T04santbcau:1848": " yadācarati mañjuśrīḥ % saiva caryā bhavenmama // Bca_10.54 //",
    "T04santbcau:1849": " ākāśasya sthitiryāvad $ yāvacca jagataḥ sthitiḥ &",
    "T04santbcau:1850": " tāvanmama sthitirbhūyāj % jagadduḥkhāni nighnataḥ // Bca_10.55 //",
    "T04santbcau:1851": " yatkiṃcijjagato duḥkhaṃ $ tat sarvaṃ mayi pacyatām &",
    "T04santbcau:1852": " bodhisattvaśubhaiḥ sarvair % jagat sukhitamastu ca // Bca_10.56 //",
    "T04santbcau:1853": " jagadduḥkhaikabhaiṣajyaṃ $ sarvasaṃpat sukhākaram &",
    "T04santbcau:1854": " lābhasatkārasahitaṃ % ciraṃ tiṣṭhatu śāsanam // Bca_10.57 //",
    "T04santbcau:1855": " mañjughoṣaṃ namasyāmi $ yat prasādānmatiḥ śubhe &",
    "T04santbcau:1856": " kalyāṇamitraṃ vande 'haṃ % yat prasādācca vardhata iti // Bca_10.58 //",
    "T04santbcau:1857": " bodhicaryāvatāre pariṇāmanā paricchedo daśamaḥ ||"
}