{
  "GV01rv_hn10u:0": "Ṛgveda 10",
  "GV01rv_hn10u:1": "RV_10,001.01a agre bṛhann uṣasām ūrdhvo asthān nirjaganvān tamaso jyotiṣāgāt |",
  "GV01rv_hn10u:2": "RV_10,001.01c agnir bhānunā ruśatā svaṅga ā jāto viśvā sadmāny aprāḥ ||",
  "GV01rv_hn10u:3": "RV_10,001.02a sa jāto garbho asi rodasyor agne cārur vibhṛta oṣadhīṣu |",
  "GV01rv_hn10u:4": "RV_10,001.02c citraḥ śiśuḥ pari tamāṃsy aktūn pra mātṛbhyo adhi kanikradad gāḥ ||",
  "GV01rv_hn10u:5": "RV_10,001.03a viṣṇur itthā paramam asya vidvāñ jāto bṛhann abhi pāti tṛtīyam |",
  "GV01rv_hn10u:6": "RV_10,001.03c āsā yad asya payo akrata svaṃ sacetaso abhy arcanty atra ||",
  "GV01rv_hn10u:7": "RV_10,001.04a ata u tvā pitubhṛto janitrīr annāvṛdham prati caranty annaiḥ |",
  "GV01rv_hn10u:8": "RV_10,001.04c tā īm praty eṣi punar anyarūpā asi tvaṃ vikṣu mānuṣīṣu hotā ||",
  "GV01rv_hn10u:9": "RV_10,001.05a hotāraṃ citraratham adhvarasya yajñasya-yajñasya ketuṃ ruśantam |",
  "GV01rv_hn10u:10": "RV_10,001.05c pratyardhiṃ devasya-devasya mahnā śriyā tv agnim atithiṃ janānām ||",
  "GV01rv_hn10u:11": "RV_10,001.06a sa tu vastrāṇy adha peśanāni vasāno agnir nābhā pṛthivyāḥ |",
  "GV01rv_hn10u:12": "RV_10,001.06c aruṣo jātaḥ pada iḷāyāḥ purohito rājan yakṣīha devān ||",
  "GV01rv_hn10u:13": "RV_10,001.07a ā hi dyāvāpṛthivī agna ubhe sadā putro na mātarā tatantha |",
  "GV01rv_hn10u:14": "RV_10,001.07c pra yāhy acchośato yaviṣṭhāthā vaha sahasyeha devān ||",
  "GV01rv_hn10u:15": "RV_10,002.01a piprīhi devāṃ uśato yaviṣṭha vidvāṃ ṛtūṃr ṛtupate yajeha |",
  "GV01rv_hn10u:16": "RV_10,002.01c ye daivyā ṛtvijas tebhir agne tvaṃ hotṝṇām asy āyajiṣṭhaḥ ||",
  "GV01rv_hn10u:17": "RV_10,002.02a veṣi hotram uta potraṃ janānām mandhātāsi draviṇodā ṛtāvā |",
  "GV01rv_hn10u:18": "RV_10,002.02c svāhā vayaṃ kṛṇavāmā havīṃṣi devo devān yajatv agnir arhan ||",
  "GV01rv_hn10u:19": "RV_10,002.03a ā devānām api panthām aganma yac chaknavāma tad anu pravoḷhum |",
  "GV01rv_hn10u:20": "RV_10,002.03c agnir vidvān sa yajāt sed u hotā so adhvarān sa ṛtūn kalpayāti ||",
  "GV01rv_hn10u:21": "RV_10,002.04a yad vo vayam pramināma vratāni viduṣāṃ devā aviduṣṭarāsaḥ |",
  "GV01rv_hn10u:22": "RV_10,002.04c agniṣ ṭad viśvam ā pṛṇāti vidvān yebhir devāṃ ṛtubhiḥ kalpayāti ||",
  "GV01rv_hn10u:23": "RV_10,002.05a yat pākatrā manasā dīnadakṣā na yajñasya manvate martyāsaḥ |",
  "GV01rv_hn10u:24": "RV_10,002.05c agniṣ ṭad dhotā kratuvid vijānan yajiṣṭho devāṃ ṛtuśo yajāti ||",
  "GV01rv_hn10u:25": "RV_10,002.06a viśveṣāṃ hy adhvarāṇām anīkaṃ citraṃ ketuṃ janitā tvā jajāna |",
  "GV01rv_hn10u:26": "RV_10,002.06c sa ā yajasva nṛvatīr anu kṣā spārhā iṣaḥ kṣumatīr viśvajanyāḥ ||",
  "GV01rv_hn10u:27": "RV_10,002.07a yaṃ tvā dyāvāpṛthivī yaṃ tvāpas tvaṣṭā yaṃ tvā sujanimā jajāna |",
  "GV01rv_hn10u:28": "RV_10,002.07c panthām anu pravidvān pitṛyāṇaṃ dyumad agne samidhāno vi bhāhi ||",
  "GV01rv_hn10u:29": "RV_10,003.01a ino rājann aratiḥ samiddho raudro dakṣāya suṣumāṃ adarśi |",
  "GV01rv_hn10u:30": "RV_10,003.01c cikid vi bhāti bhāsā bṛhatāsiknīm eti ruśatīm apājan ||",
  "GV01rv_hn10u:31": "RV_10,003.02a kṛṣṇāṃ yad enīm abhi varpasā bhūj janayan yoṣām bṛhataḥ pitur jām |",
  "GV01rv_hn10u:32": "RV_10,003.02c ūrdhvam bhānuṃ sūryasya stabhāyan divo vasubhir aratir vi bhāti ||",
  "GV01rv_hn10u:33": "RV_10,003.03a bhadro bhadrayā sacamāna āgāt svasāraṃ jāro abhy eti paścāt |",
  "GV01rv_hn10u:34": "RV_10,003.03c supraketair dyubhir agnir vitiṣṭhan ruśadbhir varṇair abhi rāmam asthāt ||",
  "GV01rv_hn10u:35": "RV_10,003.04a asya yāmāso bṛhato na vagnūn indhānā agneḥ sakhyuḥ śivasya |",
  "GV01rv_hn10u:36": "RV_10,003.04c īḍyasya vṛṣṇo bṛhataḥ svāso bhāmāso yāmann aktavaś cikitre ||",
  "GV01rv_hn10u:37": "RV_10,003.05a svanā na yasya bhāmāsaḥ pavante rocamānasya bṛhataḥ sudivaḥ |",
  "GV01rv_hn10u:38": "RV_10,003.05c jyeṣṭhebhir yas tejiṣṭhaiḥ krīḷumadbhir varṣiṣṭhebhir bhānubhir nakṣati dyām ||",
  "GV01rv_hn10u:39": "RV_10,003.06a asya śuṣmāso dadṛśānapaver jehamānasya svanayan niyudbhiḥ |",
  "GV01rv_hn10u:40": "RV_10,003.06c pratnebhir yo ruśadbhir devatamo vi rebhadbhir aratir bhāti vibhvā ||",
  "GV01rv_hn10u:41": "RV_10,003.07a sa ā vakṣi mahi na ā ca satsi divaspṛthivyor aratir yuvatyoḥ |",
  "GV01rv_hn10u:42": "RV_10,003.07c agniḥ sutukaḥ sutukebhir aśvai rabhasvadbhī rabhasvāṃ eha gamyāḥ ||",
  "GV01rv_hn10u:43": "RV_10,004.01a pra te yakṣi pra ta iyarmi manma bhuvo yathā vandyo no haveṣu |",
  "GV01rv_hn10u:44": "RV_10,004.01c dhanvann iva prapā asi tvam agna iyakṣave pūrave pratna rājan ||",
  "GV01rv_hn10u:45": "RV_10,004.02a yaṃ tvā janāso abhi saṃcaranti gāva uṣṇam iva vrajaṃ yaviṣṭha |",
  "GV01rv_hn10u:46": "RV_10,004.02c dūto devānām asi martyānām antar mahāṃś carasi rocanena ||",
  "GV01rv_hn10u:47": "RV_10,004.03a śiśuṃ na tvā jenyaṃ vardhayantī mātā bibharti sacanasyamānā |",
  "GV01rv_hn10u:48": "RV_10,004.03c dhanor adhi pravatā yāsi haryañ jigīṣase paśur ivāvasṛṣṭaḥ ||",
  "GV01rv_hn10u:49": "RV_10,004.04a mūrā amūra na vayaṃ cikitvo mahitvam agne tvam aṅga vitse |",
  "GV01rv_hn10u:50": "RV_10,004.04c śaye vavriś carati jihvayādan rerihyate yuvatiṃ viśpatiḥ san ||",
  "GV01rv_hn10u:51": "RV_10,004.05a kūcij jāyate sanayāsu navyo vane tasthau palito dhūmaketuḥ |",
  "GV01rv_hn10u:52": "RV_10,004.05c asnātāpo vṛṣabho na pra veti sacetaso yam praṇayanta martāḥ ||",
  "GV01rv_hn10u:53": "RV_10,004.06a tanūtyajeva taskarā vanargū raśanābhir daśabhir abhy adhītām |",
  "GV01rv_hn10u:54": "RV_10,004.06c iyaṃ te agne navyasī manīṣā yukṣvā rathaṃ na śucayadbhir aṅgaiḥ ||",
  "GV01rv_hn10u:55": "RV_10,004.07a brahma ca te jātavedo namaś ceyaṃ ca gīḥ sadam id vardhanī bhūt |",
  "GV01rv_hn10u:56": "RV_10,004.07c rakṣā ṇo agne tanayāni tokā rakṣota nas tanvo aprayucchan ||",
  "GV01rv_hn10u:57": "RV_10,005.01a ekaḥ samudro dharuṇo rayīṇām asmad dhṛdo bhūrijanmā vi caṣṭe |",
  "GV01rv_hn10u:58": "RV_10,005.01c siṣakty ūdhar niṇyor upastha utsasya madhye nihitam padaṃ veḥ ||",
  "GV01rv_hn10u:59": "RV_10,005.02a samānaṃ nīḷaṃ vṛṣaṇo vasānāḥ saṃ jagmire mahiṣā arvatībhiḥ |",
  "GV01rv_hn10u:60": "RV_10,005.02c ṛtasya padaṃ kavayo ni pānti guhā nāmāni dadhire parāṇi ||",
  "GV01rv_hn10u:61": "RV_10,005.03a ṛtāyinī māyinī saṃ dadhāte mitvā śiśuṃ jajñatur vardhayantī |",
  "GV01rv_hn10u:62": "RV_10,005.03c viśvasya nābhiṃ carato dhruvasya kaveś cit tantum manasā viyantaḥ ||",
  "GV01rv_hn10u:63": "RV_10,005.04a ṛtasya hi vartanayaḥ sujātam iṣo vājāya pradivaḥ sacante |",
  "GV01rv_hn10u:64": "RV_10,005.04c adhīvāsaṃ rodasī vāvasāne ghṛtair annair vāvṛdhāte madhūnām ||",
  "GV01rv_hn10u:65": "RV_10,005.05a sapta svasṝr aruṣīr vāvaśāno vidvān madhva uj jabhārā dṛśe kam |",
  "GV01rv_hn10u:66": "RV_10,005.05c antar yeme antarikṣe purājā icchan vavrim avidat pūṣaṇasya ||",
  "GV01rv_hn10u:67": "RV_10,005.06a sapta maryādāḥ kavayas tatakṣus tāsām ekām id abhy aṃhuro gāt |",
  "GV01rv_hn10u:68": "RV_10,005.06c āyor ha skambha upamasya nīḷe pathāṃ visarge dharuṇeṣu tasthau ||",
  "GV01rv_hn10u:69": "RV_10,005.07a asac ca sac ca parame vyoman dakṣasya janmann aditer upasthe |",
  "GV01rv_hn10u:70": "RV_10,005.07c agnir ha naḥ prathamajā ṛtasya pūrva āyuni vṛṣabhaś ca dhenuḥ ||",
  "GV01rv_hn10u:71": "RV_10,006.01a ayaṃ sa yasya śarmann avobhir agner edhate jaritābhiṣṭau |",
  "GV01rv_hn10u:72": "RV_10,006.01c jyeṣṭhebhir yo bhānubhir ṛṣūṇām paryeti parivīto vibhāvā ||",
  "GV01rv_hn10u:73": "RV_10,006.02a yo bhānubhir vibhāvā vibhāty agnir devebhir ṛtāvājasraḥ |",
  "GV01rv_hn10u:74": "RV_10,006.02c ā yo vivāya sakhyā sakhibhyo 'parihvṛto atyo na saptiḥ ||",
  "GV01rv_hn10u:75": "RV_10,006.03a īśe yo viśvasyā devavīter īśe viśvāyur uṣaso vyuṣṭau |",
  "GV01rv_hn10u:76": "RV_10,006.03c ā yasmin manā havīṃṣy agnāv ariṣṭaratha skabhnāti śūṣaiḥ ||",
  "GV01rv_hn10u:77": "RV_10,006.04a śūṣebhir vṛdho juṣāṇo arkair devāṃ acchā raghupatvā jigāti |",
  "GV01rv_hn10u:78": "RV_10,006.04c mandro hotā sa juhvā yajiṣṭhaḥ sammiślo agnir ā jigharti devān ||",
  "GV01rv_hn10u:79": "RV_10,006.05a tam usrām indraṃ na rejamānam agniṃ gīrbhir namobhir ā kṛṇudhvam |",
  "GV01rv_hn10u:80": "RV_10,006.05c ā yaṃ viprāso matibhir gṛṇanti jātavedasaṃ juhvaṃ sahānām ||",
  "GV01rv_hn10u:81": "RV_10,006.06a saṃ yasmin viśvā vasūni jagmur vāje nāśvāḥ saptīvanta evaiḥ |",
  "GV01rv_hn10u:82": "RV_10,006.06c asme ūtīr indravātatamā arvācīnā agna ā kṛṇuṣva ||",
  "GV01rv_hn10u:83": "RV_10,006.07a adhā hy agne mahnā niṣadyā sadyo jajñāno havyo babhūtha |",
  "GV01rv_hn10u:84": "RV_10,006.07c taṃ te devāso anu ketam āyann adhāvardhanta prathamāsa ūmāḥ ||",
  "GV01rv_hn10u:85": "RV_10,007.01a svasti no divo agne pṛthivyā viśvāyur dhehi yajathāya deva |",
  "GV01rv_hn10u:86": "RV_10,007.01c sacemahi tava dasma praketair uruṣyā ṇa urubhir deva śaṃsaiḥ ||",
  "GV01rv_hn10u:87": "RV_10,007.02a imā agne matayas tubhyaṃ jātā gobhir aśvair abhi gṛṇanti rādhaḥ |",
  "GV01rv_hn10u:88": "RV_10,007.02c yadā te marto anu bhogam ānaḍ vaso dadhāno matibhiḥ sujāta ||",
  "GV01rv_hn10u:89": "RV_10,007.03a agnim manye pitaram agnim āpim agnim bhrātaraṃ sadam it sakhāyam |",
  "GV01rv_hn10u:90": "RV_10,007.03c agner anīkam bṛhataḥ saparyaṃ divi śukraṃ yajataṃ sūryasya ||",
  "GV01rv_hn10u:91": "RV_10,007.04a sidhrā agne dhiyo asme sanutrīr yaṃ trāyase dama ā nityahotā |",
  "GV01rv_hn10u:92": "RV_10,007.04c ṛtāvā sa rohidaśvaḥ purukṣur dyubhir asmā ahabhir vāmam astu ||",
  "GV01rv_hn10u:93": "RV_10,007.05a dyubhir hitam mitram iva prayogam pratnam ṛtvijam adhvarasya jāram |",
  "GV01rv_hn10u:94": "RV_10,007.05c bāhubhyām agnim āyavo 'jananta vikṣu hotāraṃ ny asādayanta ||",
  "GV01rv_hn10u:95": "RV_10,007.06a svayaṃ yajasva divi deva devān kiṃ te pākaḥ kṛṇavad apracetāḥ |",
  "GV01rv_hn10u:96": "RV_10,007.06c yathāyaja ṛtubhir deva devān evā yajasva tanvaṃ sujāta ||",
  "GV01rv_hn10u:97": "RV_10,007.07a bhavā no agne 'vitota gopā bhavā vayaskṛd uta no vayodhāḥ |",
  "GV01rv_hn10u:98": "RV_10,007.07c rāsvā ca naḥ sumaho havyadātiṃ trāsvota nas tanvo aprayucchan ||",
  "GV01rv_hn10u:99": "RV_10,008.01a pra ketunā bṛhatā yāty agnir ā rodasī vṛṣabho roravīti |",
  "GV01rv_hn10u:100": "RV_10,008.01c divaś cid antāṃ upamāṃ ud ānaḷ apām upasthe mahiṣo vavardha ||",
  "GV01rv_hn10u:101": "RV_10,008.02a mumoda garbho vṛṣabhaḥ kakudmān asremā vatsaḥ śimīvāṃ arāvīt |",
  "GV01rv_hn10u:102": "RV_10,008.02c sa devatāty udyatāni kṛṇvan sveṣu kṣayeṣu prathamo jigāti ||",
  "GV01rv_hn10u:103": "RV_10,008.03a ā yo mūrdhānam pitror arabdha ny adhvare dadhire sūro arṇaḥ |",
  "GV01rv_hn10u:104": "RV_10,008.03c asya patmann aruṣīr aśvabudhnā ṛtasya yonau tanvo juṣanta ||",
  "GV01rv_hn10u:105": "RV_10,008.04a uṣa-uṣo hi vaso agram eṣi tvaṃ yamayor abhavo vibhāvā |",
  "GV01rv_hn10u:106": "RV_10,008.04c ṛtāya sapta dadhiṣe padāni janayan mitraṃ tanve svāyai ||",
  "GV01rv_hn10u:107": "RV_10,008.05a bhuvaś cakṣur maha ṛtasya gopā bhuvo varuṇo yad ṛtāya veṣi |",
  "GV01rv_hn10u:108": "RV_10,008.05c bhuvo apāṃ napāj jātavedo bhuvo dūto yasya havyaṃ jujoṣaḥ ||",
  "GV01rv_hn10u:109": "RV_10,008.06a bhuvo yajñasya rajasaś ca netā yatrā niyudbhiḥ sacase śivābhiḥ |",
  "GV01rv_hn10u:110": "RV_10,008.06c divi mūrdhānaṃ dadhiṣe svarṣāṃ jihvām agne cakṛṣe havyavāham ||",
  "GV01rv_hn10u:111": "RV_10,008.07a asya tritaḥ kratunā vavre antar icchan dhītim pitur evaiḥ parasya |",
  "GV01rv_hn10u:112": "RV_10,008.07c sacasyamānaḥ pitror upasthe jāmi bruvāṇa āyudhāni veti ||",
  "GV01rv_hn10u:113": "RV_10,008.08a sa pitryāṇy āyudhāni vidvān indreṣita āptyo abhy ayudhyat |",
  "GV01rv_hn10u:114": "RV_10,008.08c triśīrṣāṇaṃ saptaraśmiṃ jaghanvān tvāṣṭrasya cin niḥ sasṛje trito gāḥ ||",
  "GV01rv_hn10u:115": "RV_10,008.09a bhūrīd indra udinakṣantam ojo 'vābhinat satpatir manyamānam |",
  "GV01rv_hn10u:116": "RV_10,008.09c tvāṣṭrasya cid viśvarūpasya gonām ācakrāṇas trīṇi śīrṣā parā vark ||",
  "GV01rv_hn10u:117": "RV_10,009.01a āpo hi ṣṭhā mayobhuvas tā na ūrje dadhātana |",
  "GV01rv_hn10u:118": "RV_10,009.01c mahe raṇāya cakṣase ||",
  "GV01rv_hn10u:119": "RV_10,009.02a yo vaḥ śivatamo rasas tasya bhājayateha naḥ |",
  "GV01rv_hn10u:120": "RV_10,009.02c uśatīr iva mātaraḥ ||",
  "GV01rv_hn10u:121": "RV_10,009.03a tasmā araṃ gamāma vo yasya kṣayāya jinvatha |",
  "GV01rv_hn10u:122": "RV_10,009.03c āpo janayathā ca naḥ ||",
  "GV01rv_hn10u:123": "RV_10,009.04a śaṃ no devīr abhiṣṭaya āpo bhavantu pītaye |",
  "GV01rv_hn10u:124": "RV_10,009.04c śaṃ yor abhi sravantu naḥ ||",
  "GV01rv_hn10u:125": "RV_10,009.05a īśānā vāryāṇāṃ kṣayantīś carṣaṇīnām |",
  "GV01rv_hn10u:126": "RV_10,009.05c apo yācāmi bheṣajam ||",
  "GV01rv_hn10u:127": "RV_10,009.06a apsu me somo abravīd antar viśvāni bheṣajā |",
  "GV01rv_hn10u:128": "RV_10,009.06c agniṃ ca viśvaśambhuvam ||",
  "GV01rv_hn10u:129": "RV_10,009.07a āpaḥ pṛṇīta bheṣajaṃ varūthaṃ tanve mama |",
  "GV01rv_hn10u:130": "RV_10,009.07c jyok ca sūryaṃ dṛśe ||",
  "GV01rv_hn10u:131": "RV_10,009.08a idam āpaḥ pra vahata yat kiṃ ca duritam mayi |",
  "GV01rv_hn10u:132": "RV_10,009.08c yad vāham abhidudroha yad vā śepa utānṛtam ||",
  "GV01rv_hn10u:133": "RV_10,009.09a āpo adyānv acāriṣaṃ rasena sam agasmahi |",
  "GV01rv_hn10u:134": "RV_10,009.09c payasvān agna ā gahi tam mā saṃ sṛja varcasā ||",
  "GV01rv_hn10u:135": "RV_10,010.01a o cit sakhāyaṃ sakhyā vavṛtyāṃ tiraḥ purū cid arṇavaṃ jaganvān |",
  "GV01rv_hn10u:136": "RV_10,010.01c pitur napātam ā dadhīta vedhā adhi kṣami prataraṃ dīdhyānaḥ ||",
  "GV01rv_hn10u:137": "RV_10,010.02a na te sakhā sakhyaṃ vaṣṭy etat salakṣmā yad viṣurūpā bhavāti |",
  "GV01rv_hn10u:138": "RV_10,010.02c mahas putrāso asurasya vīrā divo dhartāra urviyā pari khyan ||",
  "GV01rv_hn10u:139": "RV_10,010.03a uśanti ghā te amṛtāsa etad ekasya cit tyajasam martyasya |",
  "GV01rv_hn10u:140": "RV_10,010.03c ni te mano manasi dhāyy asme janyuḥ patis tanvam ā viviśyāḥ ||",
  "GV01rv_hn10u:141": "RV_10,010.04a na yat purā cakṛmā kad dha nūnam ṛtā vadanto anṛtaṃ rapema |",
  "GV01rv_hn10u:142": "RV_10,010.04c gandharvo apsv apyā ca yoṣā sā no nābhiḥ paramaṃ jāmi tan nau ||",
  "GV01rv_hn10u:143": "RV_10,010.05a garbhe nu nau janitā dampatī kar devas tvaṣṭā savitā viśvarūpaḥ |",
  "GV01rv_hn10u:144": "RV_10,010.05c nakir asya pra minanti vratāni veda nāv asya pṛthivī uta dyauḥ ||",
  "GV01rv_hn10u:145": "RV_10,010.06a ko asya veda prathamasyāhnaḥ ka īṃ dadarśa ka iha pra vocat |",
  "GV01rv_hn10u:146": "RV_10,010.06c bṛhan mitrasya varuṇasya dhāma kad u brava āhano vīcyā nṝn ||",
  "GV01rv_hn10u:147": "RV_10,010.07a yamasya mā yamyaṃ kāma āgan samāne yonau sahaśeyyāya |",
  "GV01rv_hn10u:148": "RV_10,010.07c jāyeva patye tanvaṃ riricyāṃ vi cid vṛheva rathyeva cakrā ||",
  "GV01rv_hn10u:149": "RV_10,010.08a na tiṣṭhanti na ni miṣanty ete devānāṃ spaśa iha ye caranti |",
  "GV01rv_hn10u:150": "RV_10,010.08c anyena mad āhano yāhi tūyaṃ tena vi vṛha rathyeva cakrā ||",
  "GV01rv_hn10u:151": "RV_10,010.09a rātrībhir asmā ahabhir daśasyet sūryasya cakṣur muhur un mimīyāt |",
  "GV01rv_hn10u:152": "RV_10,010.09c divā pṛthivyā mithunā sabandhū yamīr yamasya bibhṛyād ajāmi ||",
  "GV01rv_hn10u:153": "RV_10,010.10a ā ghā tā gacchān uttarā yugāni yatra jāmayaḥ kṛṇavann ajāmi |",
  "GV01rv_hn10u:154": "RV_10,010.10c upa barbṛhi vṛṣabhāya bāhum anyam icchasva subhage patim mat ||",
  "GV01rv_hn10u:155": "RV_10,010.11a kim bhrātāsad yad anātham bhavāti kim u svasā yan nirṛtir nigacchāt |",
  "GV01rv_hn10u:156": "RV_10,010.11c kāmamūtā bahv etad rapāmi tanvā me tanvaṃ sam pipṛgdhi ||",
  "GV01rv_hn10u:157": "RV_10,010.12a na vā u te tanvā tanvaṃ sam papṛcyām pāpam āhur yaḥ svasāraṃ nigacchāt |",
  "GV01rv_hn10u:158": "RV_10,010.12c anyena mat pramudaḥ kalpayasva na te bhrātā subhage vaṣṭy etat ||",
  "GV01rv_hn10u:159": "RV_10,010.13a bato batāsi yama naiva te mano hṛdayaṃ cāvidāma |",
  "GV01rv_hn10u:160": "RV_10,010.13c anyā kila tvāṃ kakṣyeva yuktam pari ṣvajāte libujeva vṛkṣam ||",
  "GV01rv_hn10u:161": "RV_10,010.14a anyam ū ṣu tvaṃ yamy anya u tvām pari ṣvajāte libujeva vṛkṣam |",
  "GV01rv_hn10u:162": "RV_10,010.14c tasya vā tvam mana icchā sa vā tavādhā kṛṇuṣva saṃvidaṃ subhadrām ||",
  "GV01rv_hn10u:163": "RV_10,011.01a vṛṣā vṛṣṇe duduhe dohasā divaḥ payāṃsi yahvo aditer adābhyaḥ |",
  "GV01rv_hn10u:164": "RV_10,011.01c viśvaṃ sa veda varuṇo yathā dhiyā sa yajñiyo yajatu yajñiyāṃ ṛtūn ||",
  "GV01rv_hn10u:165": "RV_10,011.02a rapad gandharvīr apyā ca yoṣaṇā nadasya nāde pari pātu me manaḥ |",
  "GV01rv_hn10u:166": "RV_10,011.02c iṣṭasya madhye aditir ni dhātu no bhrātā no jyeṣṭhaḥ prathamo vi vocati ||",
  "GV01rv_hn10u:167": "RV_10,011.03a so cin nu bhadrā kṣumatī yaśasvaty uṣā uvāsa manave svarvatī |",
  "GV01rv_hn10u:168": "RV_10,011.03c yad īm uśantam uśatām anu kratum agniṃ hotāraṃ vidathāya jījanan ||",
  "GV01rv_hn10u:169": "RV_10,011.04a adha tyaṃ drapsaṃ vibhvaṃ vicakṣaṇaṃ vir ābharad iṣitaḥ śyeno adhvare |",
  "GV01rv_hn10u:170": "RV_10,011.04c yadī viśo vṛṇate dasmam āryā agniṃ hotāram adha dhīr ajāyata ||",
  "GV01rv_hn10u:171": "RV_10,011.05a sadāsi raṇvo yavaseva puṣyate hotrābhir agne manuṣaḥ svadhvaraḥ |",
  "GV01rv_hn10u:172": "RV_10,011.05c viprasya vā yac chaśamāna ukthyaṃ vājaṃ sasavāṃ upayāsi bhūribhiḥ ||",
  "GV01rv_hn10u:173": "RV_10,011.06a ud īraya pitarā jāra ā bhagam iyakṣati haryato hṛtta iṣyati |",
  "GV01rv_hn10u:174": "RV_10,011.06c vivakti vahniḥ svapasyate makhas taviṣyate asuro vepate matī ||",
  "GV01rv_hn10u:175": "RV_10,011.07a yas te agne sumatim marto akṣat sahasaḥ sūno ati sa pra śṛṇve |",
  "GV01rv_hn10u:176": "RV_10,011.07c iṣaṃ dadhāno vahamāno aśvair ā sa dyumāṃ amavān bhūṣati dyūn ||",
  "GV01rv_hn10u:177": "RV_10,011.08a yad agna eṣā samitir bhavāti devī deveṣu yajatā yajatra |",
  "GV01rv_hn10u:178": "RV_10,011.08c ratnā ca yad vibhajāsi svadhāvo bhāgaṃ no atra vasumantaṃ vītāt ||",
  "GV01rv_hn10u:179": "RV_10,011.09a śrudhī no agne sadane sadhasthe yukṣvā ratham amṛtasya dravitnum |",
  "GV01rv_hn10u:180": "RV_10,011.09c ā no vaha rodasī devaputre mākir devānām apa bhūr iha syāḥ ||",
  "GV01rv_hn10u:181": "RV_10,012.01a dyāvā ha kṣāmā prathame ṛtenābhiśrāve bhavataḥ satyavācā |",
  "GV01rv_hn10u:182": "RV_10,012.01c devo yan martān yajathāya kṛṇvan sīdad dhotā pratyaṅ svam asuṃ yan ||",
  "GV01rv_hn10u:183": "RV_10,012.02a devo devān paribhūr ṛtena vahā no havyam prathamaś cikitvān |",
  "GV01rv_hn10u:184": "RV_10,012.02c dhūmaketuḥ samidhā bhāṛjīko mandro hotā nityo vācā yajīyān ||",
  "GV01rv_hn10u:185": "RV_10,012.03a svāvṛg devasyāmṛtaṃ yadī gor ato jātāso dhārayanta urvī |",
  "GV01rv_hn10u:186": "RV_10,012.03c viśve devā anu tat te yajur gur duhe yad enī divyaṃ ghṛtaṃ vāḥ ||",
  "GV01rv_hn10u:187": "RV_10,012.04a arcāmi vāṃ vardhāyāpo ghṛtasnū dyāvābhūmī śṛṇutaṃ rodasī me |",
  "GV01rv_hn10u:188": "RV_10,012.04c ahā yad dyāvo 'sunītim ayan madhvā no atra pitarā śiśītām ||",
  "GV01rv_hn10u:189": "RV_10,012.05a kiṃ svin no rājā jagṛhe kad asyāti vrataṃ cakṛmā ko vi veda |",
  "GV01rv_hn10u:190": "RV_10,012.05c mitraś cid dhi ṣmā juhurāṇo devāñ chloko na yātām api vājo asti ||",
  "GV01rv_hn10u:191": "RV_10,012.06a durmantv atrāmṛtasya nāma salakṣmā yad viṣurūpā bhavāti |",
  "GV01rv_hn10u:192": "RV_10,012.06c yamasya yo manavate sumantv agne tam ṛṣva pāhy aprayucchan ||",
  "GV01rv_hn10u:193": "RV_10,012.07a yasmin devā vidathe mādayante vivasvataḥ sadane dhārayante |",
  "GV01rv_hn10u:194": "RV_10,012.07c sūrye jyotir adadhur māsy aktūn pari dyotaniṃ carato ajasrā ||",
  "GV01rv_hn10u:195": "RV_10,012.08a yasmin devā manmani saṃcaranty apīcye na vayam asya vidma |",
  "GV01rv_hn10u:196": "RV_10,012.08c mitro no atrāditir anāgān savitā devo varuṇāya vocat ||",
  "GV01rv_hn10u:197": "RV_10,012.09a śrudhī no agne sadane sadhasthe yukṣvā ratham amṛtasya dravitnum |",
  "GV01rv_hn10u:198": "RV_10,012.09c ā no vaha rodasī devaputre mākir devānām apa bhūr iha syāḥ ||",
  "GV01rv_hn10u:199": "RV_10,013.01a yuje vām brahma pūrvyaṃ namobhir vi śloka etu pathyeva sūreḥ |",
  "GV01rv_hn10u:200": "RV_10,013.01c śṛṇvantu viśve amṛtasya putrā ā ye dhāmāni divyāni tasthuḥ ||",
  "GV01rv_hn10u:201": "RV_10,013.02a yame iva yatamāne yad aitam pra vām bharan mānuṣā devayantaḥ |",
  "GV01rv_hn10u:202": "RV_10,013.02c ā sīdataṃ svam u lokaṃ vidāne svāsasthe bhavatam indave naḥ ||",
  "GV01rv_hn10u:203": "RV_10,013.03a pañca padāni rupo anv arohaṃ catuṣpadīm anv emi vratena |",
  "GV01rv_hn10u:204": "RV_10,013.03c akṣareṇa prati mima etām ṛtasya nābhāv adhi sam punāmi ||",
  "GV01rv_hn10u:205": "RV_10,013.04a devebhyaḥ kam avṛṇīta mṛtyum prajāyai kam amṛtaṃ nāvṛṇīta |",
  "GV01rv_hn10u:206": "RV_10,013.04c bṛhaspatiṃ yajñam akṛṇvata ṛṣim priyāṃ yamas tanvam prārirecīt ||",
  "GV01rv_hn10u:207": "RV_10,013.05a sapta kṣaranti śiśave marutvate pitre putrāso apy avīvatann ṛtam |",
  "GV01rv_hn10u:208": "RV_10,013.05c ubhe id asyobhayasya rājata ubhe yatete ubhayasya puṣyataḥ ||",
  "GV01rv_hn10u:209": "RV_10,014.01a pareyivāṃsam pravato mahīr anu bahubhyaḥ panthām anupaspaśānam |",
  "GV01rv_hn10u:210": "RV_10,014.01c vaivasvataṃ saṃgamanaṃ janānāṃ yamaṃ rājānaṃ haviṣā duvasya ||",
  "GV01rv_hn10u:211": "RV_10,014.02a yamo no gātum prathamo viveda naiṣā gavyūtir apabhartavā u |",
  "GV01rv_hn10u:212": "RV_10,014.02c yatrā naḥ pūrve pitaraḥ pareyur enā jajñānāḥ pathyā anu svāḥ ||",
  "GV01rv_hn10u:213": "RV_10,014.03a mātalī kavyair yamo aṅgirobhir bṛhaspatir ṛkvabhir vāvṛdhānaḥ |",
  "GV01rv_hn10u:214": "RV_10,014.03c yāṃś ca devā vāvṛdhur ye ca devān svāhānye svadhayānye madanti ||",
  "GV01rv_hn10u:215": "RV_10,014.04a imaṃ yama prastaram ā hi sīdāṅgirobhiḥ pitṛbhiḥ saṃvidānaḥ |",
  "GV01rv_hn10u:216": "RV_10,014.04c ā tvā mantrāḥ kaviśastā vahantv enā rājan haviṣā mādayasva ||",
  "GV01rv_hn10u:217": "RV_10,014.05a aṅgirobhir ā gahi yajñiyebhir yama vairūpair iha mādayasva |",
  "GV01rv_hn10u:218": "RV_10,014.05c vivasvantaṃ huve yaḥ pitā te 'smin yajñe barhiṣy ā niṣadya ||",
  "GV01rv_hn10u:219": "RV_10,014.06a aṅgiraso naḥ pitaro navagvā atharvāṇo bhṛgavaḥ somyāsaḥ |",
  "GV01rv_hn10u:220": "RV_10,014.06c teṣāṃ vayaṃ sumatau yajñiyānām api bhadre saumanase syāma ||",
  "GV01rv_hn10u:221": "RV_10,014.07a prehi prehi pathibhiḥ pūrvyebhir yatrā naḥ pūrve pitaraḥ pareyuḥ |",
  "GV01rv_hn10u:222": "RV_10,014.07c ubhā rājānā svadhayā madantā yamam paśyāsi varuṇaṃ ca devam ||",
  "GV01rv_hn10u:223": "RV_10,014.08a saṃ gacchasva pitṛbhiḥ saṃ yameneṣṭāpūrtena parame vyoman |",
  "GV01rv_hn10u:224": "RV_10,014.08c hitvāyāvadyam punar astam ehi saṃ gacchasva tanvā suvarcāḥ ||",
  "GV01rv_hn10u:225": "RV_10,014.09a apeta vīta vi ca sarpatāto 'smā etam pitaro lokam akran |",
  "GV01rv_hn10u:226": "RV_10,014.09c ahobhir adbhir aktubhir vyaktaṃ yamo dadāty avasānam asmai ||",
  "GV01rv_hn10u:227": "RV_10,014.10a ati drava sārameyau śvānau caturakṣau śabalau sādhunā pathā |",
  "GV01rv_hn10u:228": "RV_10,014.10c athā pitṝn suvidatrāṃ upehi yamena ye sadhamādam madanti ||",
  "GV01rv_hn10u:229": "RV_10,014.11a yau te śvānau yama rakṣitārau caturakṣau pathirakṣī nṛcakṣasau |",
  "GV01rv_hn10u:230": "RV_10,014.11c tābhyām enam pari dehi rājan svasti cāsmā anamīvaṃ ca dhehi ||",
  "GV01rv_hn10u:231": "RV_10,014.12a urūṇasāv asutṛpā udumbalau yamasya dūtau carato janāṃ anu |",
  "GV01rv_hn10u:232": "RV_10,014.12c tāv asmabhyaṃ dṛśaye sūryāya punar dātām asum adyeha bhadram ||",
  "GV01rv_hn10u:233": "RV_10,014.13a yamāya somaṃ sunuta yamāya juhutā haviḥ |",
  "GV01rv_hn10u:234": "RV_10,014.13c yamaṃ ha yajño gacchaty agnidūto araṅkṛtaḥ ||",
  "GV01rv_hn10u:235": "RV_10,014.14a yamāya ghṛtavad dhavir juhota pra ca tiṣṭhata |",
  "GV01rv_hn10u:236": "RV_10,014.14c sa no deveṣv ā yamad dīrgham āyuḥ pra jīvase ||",
  "GV01rv_hn10u:237": "RV_10,014.15a yamāya madhumattamaṃ rājñe havyaṃ juhotana |",
  "GV01rv_hn10u:238": "RV_10,014.15c idaṃ nama ṛṣibhyaḥ pūrvajebhyaḥ pūrvebhyaḥ pathikṛdbhyaḥ ||",
  "GV01rv_hn10u:239": "RV_10,014.16a trikadrukebhiḥ patati ṣaḷ urvīr ekam id bṛhat |",
  "GV01rv_hn10u:240": "RV_10,014.16c triṣṭub gāyatrī chandāṃsi sarvā tā yama āhitā ||",
  "GV01rv_hn10u:241": "RV_10,015.01a ud īratām avara ut parāsa un madhyamāḥ pitaraḥ somyāsaḥ |",
  "GV01rv_hn10u:242": "RV_10,015.01c asuṃ ya īyur avṛkā ṛtajñās te no 'vantu pitaro haveṣu ||",
  "GV01rv_hn10u:243": "RV_10,015.02a idam pitṛbhyo namo astv adya ye pūrvāso ya uparāsa īyuḥ |",
  "GV01rv_hn10u:244": "RV_10,015.02c ye pārthive rajasy ā niṣattā ye vā nūnaṃ suvṛjanāsu vikṣu ||",
  "GV01rv_hn10u:245": "RV_10,015.03a āham pitṝn suvidatrāṃ avitsi napātaṃ ca vikramaṇaṃ ca viṣṇoḥ |",
  "GV01rv_hn10u:246": "RV_10,015.03c barhiṣado ye svadhayā sutasya bhajanta pitvas ta ihāgamiṣṭhāḥ ||",
  "GV01rv_hn10u:247": "RV_10,015.04a barhiṣadaḥ pitara ūty arvāg imā vo havyā cakṛmā juṣadhvam |",
  "GV01rv_hn10u:248": "RV_10,015.04c ta ā gatāvasā śantamenāthā naḥ śaṃ yor arapo dadhāta ||",
  "GV01rv_hn10u:249": "RV_10,015.05a upahūtāḥ pitaraḥ somyāso barhiṣyeṣu nidhiṣu priyeṣu |",
  "GV01rv_hn10u:250": "RV_10,015.05c ta ā gamantu ta iha śruvantv adhi bruvantu te 'vantv asmān ||",
  "GV01rv_hn10u:251": "RV_10,015.06a ācyā jānu dakṣiṇato niṣadyemaṃ yajñam abhi gṛṇīta viśve |",
  "GV01rv_hn10u:252": "RV_10,015.06c mā hiṃsiṣṭa pitaraḥ kena cin no yad va āgaḥ puruṣatā karāma ||",
  "GV01rv_hn10u:253": "RV_10,015.07a āsīnāso aruṇīnām upasthe rayiṃ dhatta dāśuṣe martyāya |",
  "GV01rv_hn10u:254": "RV_10,015.07c putrebhyaḥ pitaras tasya vasvaḥ pra yacchata ta ihorjaṃ dadhāta ||",
  "GV01rv_hn10u:255": "RV_10,015.08a ye naḥ pūrve pitaraḥ somyāso 'nūhire somapīthaṃ vasiṣṭhāḥ |",
  "GV01rv_hn10u:256": "RV_10,015.08c tebhir yamaḥ saṃrarāṇo havīṃṣy uśann uśadbhiḥ pratikāmam attu ||",
  "GV01rv_hn10u:257": "RV_10,015.09a ye tātṛṣur devatrā jehamānā hotrāvida stomataṣṭāso arkaiḥ |",
  "GV01rv_hn10u:258": "RV_10,015.09c āgne yāhi suvidatrebhir arvāṅ satyaiḥ kavyaiḥ pitṛbhir gharmasadbhiḥ ||",
  "GV01rv_hn10u:259": "RV_10,015.10a ye satyāso havirado haviṣpā indreṇa devaiḥ sarathaṃ dadhānāḥ |",
  "GV01rv_hn10u:260": "RV_10,015.10c āgne yāhi sahasraṃ devavandaiḥ paraiḥ pūrvaiḥ pitṛbhir gharmasadbhiḥ ||",
  "GV01rv_hn10u:261": "RV_10,015.11a agniṣvāttāḥ pitara eha gacchata sadaḥ-sadaḥ sadata supraṇītayaḥ |",
  "GV01rv_hn10u:262": "RV_10,015.11c attā havīṃṣi prayatāni barhiṣy athā rayiṃ sarvavīraṃ dadhātana ||",
  "GV01rv_hn10u:263": "RV_10,015.12a tvam agna īḷito jātavedo 'vāḍ ḍhavyāni surabhīṇi kṛtvī |",
  "GV01rv_hn10u:264": "RV_10,015.12c prādāḥ pitṛbhyaḥ svadhayā te akṣann addhi tvaṃ deva prayatā havīṃṣi ||",
  "GV01rv_hn10u:265": "RV_10,015.13a ye ceha pitaro ye ca neha yāṃś ca vidma yāṃ u ca na pravidma |",
  "GV01rv_hn10u:266": "RV_10,015.13c tvaṃ vettha yati te jātavedaḥ svadhābhir yajñaṃ sukṛtaṃ juṣasva ||",
  "GV01rv_hn10u:267": "RV_10,015.14a ye agnidagdhā ye anagnidagdhā madhye divaḥ svadhayā mādayante |",
  "GV01rv_hn10u:268": "RV_10,015.14c tebhiḥ svarāḷ asunītim etāṃ yathāvaśaṃ tanvaṃ kalpayasva ||",
  "GV01rv_hn10u:269": "RV_10,016.01a mainam agne vi daho mābhi śoco māsya tvacaṃ cikṣipo mā śarīram |",
  "GV01rv_hn10u:270": "RV_10,016.01c yadā śṛtaṃ kṛṇavo jātavedo 'them enam pra hiṇutāt pitṛbhyaḥ ||",
  "GV01rv_hn10u:271": "RV_10,016.02a śṛtaṃ yadā karasi jātavedo 'them enam pari dattāt pitṛbhyaḥ |",
  "GV01rv_hn10u:272": "RV_10,016.02c yadā gacchāty asunītim etām athā devānāṃ vaśanīr bhavāti ||",
  "GV01rv_hn10u:273": "RV_10,016.03a sūryaṃ cakṣur gacchatu vātam ātmā dyāṃ ca gaccha pṛthivīṃ ca dharmaṇā |",
  "GV01rv_hn10u:274": "RV_10,016.03c apo vā gaccha yadi tatra te hitam oṣadhīṣu prati tiṣṭhā śarīraiḥ ||",
  "GV01rv_hn10u:275": "RV_10,016.04a ajo bhāgas tapasā taṃ tapasva taṃ te śocis tapatu taṃ te arciḥ |",
  "GV01rv_hn10u:276": "RV_10,016.04c yās te śivās tanvo jātavedas tābhir vahainaṃ sukṛtām u lokam ||",
  "GV01rv_hn10u:277": "RV_10,016.05a ava sṛja punar agne pitṛbhyo yas ta āhutaś carati svadhābhiḥ |",
  "GV01rv_hn10u:278": "RV_10,016.05c āyur vasāna upa vetu śeṣaḥ saṃ gacchatāṃ tanvā jātavedaḥ ||",
  "GV01rv_hn10u:279": "RV_10,016.06a yat te kṛṣṇaḥ śakuna ātutoda pipīlaḥ sarpa uta vā śvāpadaḥ |",
  "GV01rv_hn10u:280": "RV_10,016.06c agniṣ ṭad viśvād agadaṃ kṛṇotu somaś ca yo brāhmaṇāṃ āviveśa ||",
  "GV01rv_hn10u:281": "RV_10,016.07a agner varma pari gobhir vyayasva sam prorṇuṣva pīvasā medasā ca |",
  "GV01rv_hn10u:282": "RV_10,016.07c net tvā dhṛṣṇur harasā jarhṛṣāṇo dadhṛg vidhakṣyan paryaṅkhayāte ||",
  "GV01rv_hn10u:283": "RV_10,016.08a imam agne camasam mā vi jihvaraḥ priyo devānām uta somyānām |",
  "GV01rv_hn10u:284": "RV_10,016.08c eṣa yaś camaso devapānas tasmin devā amṛtā mādayante ||",
  "GV01rv_hn10u:285": "RV_10,016.09a kravyādam agnim pra hiṇomi dūraṃ yamarājño gacchatu ripravāhaḥ |",
  "GV01rv_hn10u:286": "RV_10,016.09c ihaivāyam itaro jātavedā devebhyo havyaṃ vahatu prajānan ||",
  "GV01rv_hn10u:287": "RV_10,016.10a yo agniḥ kravyāt praviveśa vo gṛham imam paśyann itaraṃ jātavedasam |",
  "GV01rv_hn10u:288": "RV_10,016.10c taṃ harāmi pitṛyajñāya devaṃ sa gharmam invāt parame sadhasthe ||",
  "GV01rv_hn10u:289": "RV_10,016.11a yo agniḥ kravyavāhanaḥ pitṝn yakṣad ṛtāvṛdhaḥ |",
  "GV01rv_hn10u:290": "RV_10,016.11c pred u havyāni vocati devebhyaś ca pitṛbhya ā ||",
  "GV01rv_hn10u:291": "RV_10,016.12a uśantas tvā ni dhīmahy uśantaḥ sam idhīmahi |",
  "GV01rv_hn10u:292": "RV_10,016.12c uśann uśata ā vaha pitṝn haviṣe attave ||",
  "GV01rv_hn10u:293": "RV_10,016.13a yaṃ tvam agne samadahas tam u nir vāpayā punaḥ |",
  "GV01rv_hn10u:294": "RV_10,016.13c kiyāmbv atra rohatu pākadūrvā vyalkaśā ||",
  "GV01rv_hn10u:295": "RV_10,016.14a śītike śītikāvati hlādike hlādikāvati |",
  "GV01rv_hn10u:296": "RV_10,016.14c maṇḍūkyā su saṃ gama imaṃ sv agniṃ harṣaya ||",
  "GV01rv_hn10u:297": "RV_10,017.01a tvaṣṭā duhitre vahatuṃ kṛṇotītīdaṃ viśvam bhuvanaṃ sam eti |",
  "GV01rv_hn10u:298": "RV_10,017.01c yamasya mātā paryuhyamānā maho jāyā vivasvato nanāśa ||",
  "GV01rv_hn10u:299": "RV_10,017.02a apāgūhann amṛtām martyebhyaḥ kṛtvī savarṇām adadur vivasvate |",
  "GV01rv_hn10u:300": "RV_10,017.02c utāśvināv abharad yat tad āsīd ajahād u dvā mithunā saraṇyūḥ ||",
  "GV01rv_hn10u:301": "RV_10,017.03a pūṣā tvetaś cyāvayatu pra vidvān anaṣṭapaśur bhuvanasya gopāḥ |",
  "GV01rv_hn10u:302": "RV_10,017.03c sa tvaitebhyaḥ pari dadat pitṛbhyo 'gnir devebhyaḥ suvidatriyebhyaḥ ||",
  "GV01rv_hn10u:303": "RV_10,017.04a āyur viśvāyuḥ pari pāsati tvā pūṣā tvā pātu prapathe purastāt |",
  "GV01rv_hn10u:304": "RV_10,017.04c yatrāsate sukṛto yatra te yayus tatra tvā devaḥ savitā dadhātu ||",
  "GV01rv_hn10u:305": "RV_10,017.05a pūṣemā āśā anu veda sarvāḥ so asmāṃ abhayatamena neṣat |",
  "GV01rv_hn10u:306": "RV_10,017.05c svastidā āghṛṇiḥ sarvavīro 'prayucchan pura etu prajānan ||",
  "GV01rv_hn10u:307": "RV_10,017.06a prapathe pathām ajaniṣṭa pūṣā prapathe divaḥ prapathe pṛthivyāḥ |",
  "GV01rv_hn10u:308": "RV_10,017.06c ubhe abhi priyatame sadhasthe ā ca parā ca carati prajānan ||",
  "GV01rv_hn10u:309": "RV_10,017.07a sarasvatīṃ devayanto havante sarasvatīm adhvare tāyamāne |",
  "GV01rv_hn10u:310": "RV_10,017.07c sarasvatīṃ sukṛto ahvayanta sarasvatī dāśuṣe vāryaṃ dāt ||",
  "GV01rv_hn10u:311": "RV_10,017.08a sarasvati yā sarathaṃ yayātha svadhābhir devi pitṛbhir madantī |",
  "GV01rv_hn10u:312": "RV_10,017.08c āsadyāsmin barhiṣi mādayasvānamīvā iṣa ā dhehy asme ||",
  "GV01rv_hn10u:313": "RV_10,017.09a sarasvatīṃ yām pitaro havante dakṣiṇā yajñam abhinakṣamāṇāḥ |",
  "GV01rv_hn10u:314": "RV_10,017.09c sahasrārgham iḷo atra bhāgaṃ rāyas poṣaṃ yajamāneṣu dhehi ||",
  "GV01rv_hn10u:315": "RV_10,017.10a āpo asmān mātaraḥ śundhayantu ghṛtena no ghṛtapvaḥ punantu |",
  "GV01rv_hn10u:316": "RV_10,017.10c viśvaṃ hi ripram pravahanti devīr ud id ābhyaḥ śucir ā pūta emi ||",
  "GV01rv_hn10u:317": "RV_10,017.11a drapsaś caskanda prathamāṃ anu dyūn imaṃ ca yonim anu yaś ca pūrvaḥ |",
  "GV01rv_hn10u:318": "RV_10,017.11c samānaṃ yonim anu saṃcarantaṃ drapsaṃ juhomy anu sapta hotrāḥ ||",
  "GV01rv_hn10u:319": "RV_10,017.12a yas te drapsa skandati yas te aṃśur bāhucyuto dhiṣaṇāyā upasthāt |",
  "GV01rv_hn10u:320": "RV_10,017.12c adhvaryor vā pari vā yaḥ pavitrāt taṃ te juhomi manasā vaṣaṭkṛtam ||",
  "GV01rv_hn10u:321": "RV_10,017.13a yas te drapsa skanno yas te aṃśur avaś ca yaḥ paraḥ srucā |",
  "GV01rv_hn10u:322": "RV_10,017.13c ayaṃ devo bṛhaspatiḥ saṃ taṃ siñcatu rādhase ||",
  "GV01rv_hn10u:323": "RV_10,017.14a payasvatīr oṣadhayaḥ payasvan māmakaṃ vacaḥ |",
  "GV01rv_hn10u:324": "RV_10,017.14c apām payasvad it payas tena mā saha śundhata ||",
  "GV01rv_hn10u:325": "RV_10,018.01a param mṛtyo anu parehi panthāṃ yas te sva itaro devayānāt |",
  "GV01rv_hn10u:326": "RV_10,018.01c cakṣuṣmate śṛṇvate te bravīmi mā naḥ prajāṃ rīriṣo mota vīrān ||",
  "GV01rv_hn10u:327": "RV_10,018.02a mṛtyoḥ padaṃ yopayanto yad aita drāghīya āyuḥ prataraṃ dadhānāḥ |",
  "GV01rv_hn10u:328": "RV_10,018.02c āpyāyamānāḥ prajayā dhanena śuddhāḥ pūtā bhavata yajñiyāsaḥ ||",
  "GV01rv_hn10u:329": "RV_10,018.03a ime jīvā vi mṛtair āvavṛtrann abhūd bhadrā devahūtir no adya |",
  "GV01rv_hn10u:330": "RV_10,018.03c prāñco agāma nṛtaye hasāya drāghīya āyuḥ prataraṃ dadhānāḥ ||",
  "GV01rv_hn10u:331": "RV_10,018.04a imaṃ jīvebhyaḥ paridhiṃ dadhāmi maiṣāṃ nu gād aparo artham etam |",
  "GV01rv_hn10u:332": "RV_10,018.04c śataṃ jīvantu śaradaḥ purūcīr antar mṛtyuṃ dadhatām parvatena ||",
  "GV01rv_hn10u:333": "RV_10,018.05a yathāhāny anupūrvam bhavanti yatha ṛtava ṛtubhir yanti sādhu |",
  "GV01rv_hn10u:334": "RV_10,018.05c yathā na pūrvam aparo jahāty evā dhātar āyūṃṣi kalpayaiṣām ||",
  "GV01rv_hn10u:335": "RV_10,018.06a ā rohatāyur jarasaṃ vṛṇānā anupūrvaṃ yatamānā yati ṣṭha |",
  "GV01rv_hn10u:336": "RV_10,018.06c iha tvaṣṭā sujanimā sajoṣā dīrgham āyuḥ karati jīvase vaḥ ||",
  "GV01rv_hn10u:337": "RV_10,018.07a imā nārīr avidhavāḥ supatnīr āñjanena sarpiṣā saṃ viśantu |",
  "GV01rv_hn10u:338": "RV_10,018.07c anaśravo 'namīvāḥ suratnā ā rohantu janayo yonim agre ||",
  "GV01rv_hn10u:339": "RV_10,018.08a ud īrṣva nāry abhi jīvalokaṃ gatāsum etam upa śeṣa ehi |",
  "GV01rv_hn10u:340": "RV_10,018.08c hastagrābhasya didhiṣos tavedam patyur janitvam abhi sam babhūtha ||",
  "GV01rv_hn10u:341": "RV_10,018.09a dhanur hastād ādadāno mṛtasyāsme kṣatrāya varcase balāya |",
  "GV01rv_hn10u:342": "RV_10,018.09c atraiva tvam iha vayaṃ suvīrā viśvā spṛdho abhimātīr jayema ||",
  "GV01rv_hn10u:343": "RV_10,018.10a upa sarpa mātaram bhūmim etām uruvyacasam pṛthivīṃ suśevām |",
  "GV01rv_hn10u:344": "RV_10,018.10c ūrṇamradā yuvatir dakṣiṇāvata eṣā tvā pātu nirṛter upasthāt ||",
  "GV01rv_hn10u:345": "RV_10,018.11a uc chvañcasva pṛthivi mā ni bādhathāḥ sūpāyanāsmai bhava sūpavañcanā |",
  "GV01rv_hn10u:346": "RV_10,018.11c mātā putraṃ yathā sicābhy enam bhūma ūrṇuhi ||",
  "GV01rv_hn10u:347": "RV_10,018.12a ucchvañcamānā pṛthivī su tiṣṭhatu sahasram mita upa hi śrayantām |",
  "GV01rv_hn10u:348": "RV_10,018.12c te gṛhāso ghṛtaścuto bhavantu viśvāhāsmai śaraṇāḥ santv atra ||",
  "GV01rv_hn10u:349": "RV_10,018.13a ut te stabhnāmi pṛthivīṃ tvat parīmaṃ logaṃ nidadhan mo ahaṃ riṣam |",
  "GV01rv_hn10u:350": "RV_10,018.13c etāṃ sthūṇām pitaro dhārayantu te 'trā yamaḥ sādanā te minotu ||",
  "GV01rv_hn10u:351": "RV_10,018.14a pratīcīne mām ahanīṣvāḥ parṇam ivā dadhuḥ |",
  "GV01rv_hn10u:352": "RV_10,018.14c pratīcīṃ jagrabhā vācam aśvaṃ raśanayā yathā ||",
  "GV01rv_hn10u:353": "RV_10,019.01a ni vartadhvam mānu gātāsmān siṣakta revatīḥ |",
  "GV01rv_hn10u:354": "RV_10,019.01c agnīṣomā punarvasū asme dhārayataṃ rayim ||",
  "GV01rv_hn10u:355": "RV_10,019.02a punar enā ni vartaya punar enā ny ā kuru |",
  "GV01rv_hn10u:356": "RV_10,019.02c indra eṇā ni yacchatv agnir enā upājatu ||",
  "GV01rv_hn10u:357": "RV_10,019.03a punar etā ni vartantām asmin puṣyantu gopatau |",
  "GV01rv_hn10u:358": "RV_10,019.03c ihaivāgne ni dhārayeha tiṣṭhatu yā rayiḥ ||",
  "GV01rv_hn10u:359": "RV_10,019.04a yan niyānaṃ nyayanaṃ saṃjñānaṃ yat parāyaṇam |",
  "GV01rv_hn10u:360": "RV_10,019.04c āvartanaṃ nivartanaṃ yo gopā api taṃ huve ||",
  "GV01rv_hn10u:361": "RV_10,019.05a ya udānaḍ vyayanaṃ ya udānaṭ parāyaṇam |",
  "GV01rv_hn10u:362": "RV_10,019.05c āvartanaṃ nivartanam api gopā ni vartatām ||",
  "GV01rv_hn10u:363": "RV_10,019.06a ā nivarta ni vartaya punar na indra gā dehi |",
  "GV01rv_hn10u:364": "RV_10,019.06c jīvābhir bhunajāmahai ||",
  "GV01rv_hn10u:365": "RV_10,019.07a pari vo viśvato dadha ūrjā ghṛtena payasā |",
  "GV01rv_hn10u:366": "RV_10,019.07c ye devāḥ ke ca yajñiyās te rayyā saṃ sṛjantu naḥ ||",
  "GV01rv_hn10u:367": "RV_10,019.08a ā nivartana vartaya ni nivartana vartaya |",
  "GV01rv_hn10u:368": "RV_10,019.08c bhūmyāś catasraḥ pradiśas tābhya enā ni vartaya ||",
  "GV01rv_hn10u:369": "RV_10,020.01a bhadraṃ no api vātaya manaḥ ||",
  "GV01rv_hn10u:370": "RV_10,020.02a agnim īḷe bhujāṃ yaviṣṭhaṃ śāsā mitraṃ durdharītum |",
  "GV01rv_hn10u:371": "RV_10,020.02c yasya dharman svar enīḥ saparyanti mātur ūdhaḥ ||",
  "GV01rv_hn10u:372": "RV_10,020.03a yam āsā kṛpanīḷam bhāsāketuṃ vardhayanti |",
  "GV01rv_hn10u:373": "RV_10,020.03c bhrājate śreṇidan ||",
  "GV01rv_hn10u:374": "RV_10,020.04a aryo viśāṃ gātur eti pra yad ānaḍ divo antān |",
  "GV01rv_hn10u:375": "RV_10,020.04c kavir abhraṃ dīdyānaḥ ||",
  "GV01rv_hn10u:376": "RV_10,020.05a juṣad dhavyā mānuṣasyordhvas tasthāv ṛbhvā yajñe |",
  "GV01rv_hn10u:377": "RV_10,020.05c minvan sadma pura eti ||",
  "GV01rv_hn10u:378": "RV_10,020.06a sa hi kṣemo havir yajñaḥ śruṣṭīd asya gātur eti |",
  "GV01rv_hn10u:379": "RV_10,020.06c agniṃ devā vāśīmantam ||",
  "GV01rv_hn10u:380": "RV_10,020.07a yajñāsāhaṃ duva iṣe 'gnim pūrvasya śevasya |",
  "GV01rv_hn10u:381": "RV_10,020.07c adreḥ sūnum āyum āhuḥ ||",
  "GV01rv_hn10u:382": "RV_10,020.08a naro ye ke cāsmad ā viśvet te vāma ā syuḥ |",
  "GV01rv_hn10u:383": "RV_10,020.08c agniṃ haviṣā vardhantaḥ ||",
  "GV01rv_hn10u:384": "RV_10,020.09a kṛṣṇaḥ śveto 'ruṣo yāmo asya bradhna ṛjra uta śoṇo yaśasvān |",
  "GV01rv_hn10u:385": "RV_10,020.09c hiraṇyarūpaṃ janitā jajāna ||",
  "GV01rv_hn10u:386": "RV_10,020.10a evā te agne vimado manīṣām ūrjo napād amṛtebhiḥ sajoṣāḥ |",
  "GV01rv_hn10u:387": "RV_10,020.10c gira ā vakṣat sumatīr iyāna iṣam ūrjaṃ sukṣitiṃ viśvam ābhāḥ ||",
  "GV01rv_hn10u:388": "RV_10,021.01a āgniṃ na svavṛktibhir hotāraṃ tvā vṛṇīmahe |",
  "GV01rv_hn10u:389": "RV_10,021.01c yajñāya stīrṇabarhiṣe vi vo made śīram pāvakaśociṣaṃ vivakṣase ||",
  "GV01rv_hn10u:390": "RV_10,021.02a tvām u te svābhuvaḥ śumbhanty aśvarādhasaḥ |",
  "GV01rv_hn10u:391": "RV_10,021.02c veti tvām upasecanī vi vo mada ṛjītir agna āhutir vivakṣase ||",
  "GV01rv_hn10u:392": "RV_10,021.03a tve dharmāṇa āsate juhūbhiḥ siñcatīr iva |",
  "GV01rv_hn10u:393": "RV_10,021.03c kṛṣṇā rūpāṇy arjunā vi vo made viśvā adhi śriyo dhiṣe vivakṣase ||",
  "GV01rv_hn10u:394": "RV_10,021.04a yam agne manyase rayiṃ sahasāvann amartya |",
  "GV01rv_hn10u:395": "RV_10,021.04c tam ā no vājasātaye vi vo made yajñeṣu citram ā bharā vivakṣase ||",
  "GV01rv_hn10u:396": "RV_10,021.05a agnir jāto atharvaṇā vidad viśvāni kāvyā |",
  "GV01rv_hn10u:397": "RV_10,021.05c bhuvad dūto vivasvato vi vo made priyo yamasya kāmyo vivakṣase ||",
  "GV01rv_hn10u:398": "RV_10,021.06a tvāṃ yajñeṣv īḷate 'gne prayaty adhvare |",
  "GV01rv_hn10u:399": "RV_10,021.06c tvaṃ vasūni kāmyā vi vo made viśvā dadhāsi dāśuṣe vivakṣase ||",
  "GV01rv_hn10u:400": "RV_10,021.07a tvāṃ yajñeṣv ṛtvijaṃ cārum agne ni ṣedire |",
  "GV01rv_hn10u:401": "RV_10,021.07c ghṛtapratīkam manuṣo vi vo made śukraṃ cetiṣṭham akṣabhir vivakṣase ||",
  "GV01rv_hn10u:402": "RV_10,021.08a agne śukreṇa śociṣoru prathayase bṛhat |",
  "GV01rv_hn10u:403": "RV_10,021.08c abhikrandan vṛṣāyase vi vo made garbhaṃ dadhāsi jāmiṣu vivakṣase ||",
  "GV01rv_hn10u:404": "RV_10,022.01a kuha śruta indraḥ kasminn adya jane mitro na śrūyate |",
  "GV01rv_hn10u:405": "RV_10,022.01c ṛṣīṇāṃ vā yaḥ kṣaye guhā vā carkṛṣe girā ||",
  "GV01rv_hn10u:406": "RV_10,022.02a iha śruta indro asme adya stave vajry ṛcīṣamaḥ |",
  "GV01rv_hn10u:407": "RV_10,022.02c mitro na yo janeṣv ā yaśaś cakre asāmy ā ||",
  "GV01rv_hn10u:408": "RV_10,022.03a maho yas patiḥ śavaso asāmy ā maho nṛmṇasya tūtujiḥ |",
  "GV01rv_hn10u:409": "RV_10,022.03c bhartā vajrasya dhṛṣṇoḥ pitā putram iva priyam ||",
  "GV01rv_hn10u:410": "RV_10,022.04a yujāno aśvā vātasya dhunī devo devasya vajrivaḥ |",
  "GV01rv_hn10u:411": "RV_10,022.04c syantā pathā virukmatā sṛjāna stoṣy adhvanaḥ ||",
  "GV01rv_hn10u:412": "RV_10,022.05a tvaṃ tyā cid vātasyāśvāgā ṛjrā tmanā vahadhyai |",
  "GV01rv_hn10u:413": "RV_10,022.05c yayor devo na martyo yantā nakir vidāyyaḥ ||",
  "GV01rv_hn10u:414": "RV_10,022.06a adha gmantośanā pṛcchate vāṃ kadarthā na ā gṛham |",
  "GV01rv_hn10u:415": "RV_10,022.06c ā jagmathuḥ parākād divaś ca gmaś ca martyam ||",
  "GV01rv_hn10u:416": "RV_10,022.07a ā na indra pṛkṣase 'smākam brahmodyatam |",
  "GV01rv_hn10u:417": "RV_10,022.07c tat tvā yācāmahe 'vaḥ śuṣṇaṃ yad dhann amānuṣam ||",
  "GV01rv_hn10u:418": "RV_10,022.08a akarmā dasyur abhi no amantur anyavrato amānuṣaḥ |",
  "GV01rv_hn10u:419": "RV_10,022.08c tvaṃ tasyāmitrahan vadhar dāsasya dambhaya ||",
  "GV01rv_hn10u:420": "RV_10,022.09a tvaṃ na indra śūra śūrair uta tvotāso barhaṇā |",
  "GV01rv_hn10u:421": "RV_10,022.09c purutrā te vi pūrtayo navanta kṣoṇayo yathā ||",
  "GV01rv_hn10u:422": "RV_10,022.10a tvaṃ tān vṛtrahatye codayo nṝn kārpāṇe śūra vajrivaḥ |",
  "GV01rv_hn10u:423": "RV_10,022.10c guhā yadī kavīnāṃ viśāṃ nakṣatraśavasām ||",
  "GV01rv_hn10u:424": "RV_10,022.11a makṣū tā ta indra dānāpnasa ākṣāṇe śūra vajrivaḥ |",
  "GV01rv_hn10u:425": "RV_10,022.11c yad dha śuṣṇasya dambhayo jātaṃ viśvaṃ sayāvabhiḥ ||",
  "GV01rv_hn10u:426": "RV_10,022.12a mākudhryag indra śūra vasvīr asme bhūvann abhiṣṭayaḥ |",
  "GV01rv_hn10u:427": "RV_10,022.12c vayaṃ-vayaṃ ta āsāṃ sumne syāma vajrivaḥ ||",
  "GV01rv_hn10u:428": "RV_10,022.13a asme tā ta indra santu satyāhiṃsantīr upaspṛśaḥ |",
  "GV01rv_hn10u:429": "RV_10,022.13c vidyāma yāsām bhujo dhenūnāṃ na vajrivaḥ ||",
  "GV01rv_hn10u:430": "RV_10,022.14a ahastā yad apadī vardhata kṣāḥ śacībhir vedyānām |",
  "GV01rv_hn10u:431": "RV_10,022.14c śuṣṇam pari pradakṣiṇid viśvāyave ni śiśnathaḥ ||",
  "GV01rv_hn10u:432": "RV_10,022.15a pibā-pibed indra śūra somam mā riṣaṇyo vasavāna vasuḥ san |",
  "GV01rv_hn10u:433": "RV_10,022.15c uta trāyasva gṛṇato maghono mahaś ca rāyo revatas kṛdhī naḥ ||",
  "GV01rv_hn10u:434": "RV_10,023.01a yajāmaha indraṃ vajradakṣiṇaṃ harīṇāṃ rathyaṃ vivratānām |",
  "GV01rv_hn10u:435": "RV_10,023.01c pra śmaśru dodhuvad ūrdhvathā bhūd vi senābhir dayamāno vi rādhasā ||",
  "GV01rv_hn10u:436": "RV_10,023.02a harī nv asya yā vane vide vasv indro maghair maghavā vṛtrahā bhuvat |",
  "GV01rv_hn10u:437": "RV_10,023.02c ṛbhur vāja ṛbhukṣāḥ patyate śavo 'va kṣṇaumi dāsasya nāma cit ||",
  "GV01rv_hn10u:438": "RV_10,023.03a yadā vajraṃ hiraṇyam id athā rathaṃ harī yam asya vahato vi sūribhiḥ |",
  "GV01rv_hn10u:439": "RV_10,023.03c ā tiṣṭhati maghavā sanaśruta indro vājasya dīrghaśravasas patiḥ ||",
  "GV01rv_hn10u:440": "RV_10,023.04a so cin nu vṛṣṭir yūthyā svā sacāṃ indraḥ śmaśrūṇi haritābhi pruṣṇute |",
  "GV01rv_hn10u:441": "RV_10,023.04c ava veti sukṣayaṃ sute madhūd id dhūnoti vāto yathā vanam ||",
  "GV01rv_hn10u:442": "RV_10,023.05a yo vācā vivāco mṛdhravācaḥ purū sahasrāśivā jaghāna |",
  "GV01rv_hn10u:443": "RV_10,023.05c tat-tad id asya pauṃsyaṃ gṛṇīmasi piteva yas taviṣīṃ vāvṛdhe śavaḥ ||",
  "GV01rv_hn10u:444": "RV_10,023.06a stomaṃ ta indra vimadā ajījanann apūrvyam purutamaṃ sudānave |",
  "GV01rv_hn10u:445": "RV_10,023.06c vidmā hy asya bhojanam inasya yad ā paśuṃ na gopāḥ karāmahe ||",
  "GV01rv_hn10u:446": "RV_10,023.07a mākir na enā sakhyā vi yauṣus tava cendra vimadasya ca ṛṣeḥ |",
  "GV01rv_hn10u:447": "RV_10,023.07c vidmā hi te pramatiṃ deva jāmivad asme te santu sakhyā śivāni ||",
  "GV01rv_hn10u:448": "RV_10,024.01a indra somam imam piba madhumantaṃ camū sutam |",
  "GV01rv_hn10u:449": "RV_10,024.01c asme rayiṃ ni dhāraya vi vo made sahasriṇam purūvaso vivakṣase ||",
  "GV01rv_hn10u:450": "RV_10,024.02a tvāṃ yajñebhir ukthair upa havyebhir īmahe |",
  "GV01rv_hn10u:451": "RV_10,024.02c śacīpate śacīnāṃ vi vo made śreṣṭhaṃ no dhehi vāryaṃ vivakṣase ||",
  "GV01rv_hn10u:452": "RV_10,024.03a yas patir vāryāṇām asi radhrasya coditā |",
  "GV01rv_hn10u:453": "RV_10,024.03c indra stotṝṇām avitā vi vo made dviṣo naḥ pāhy aṃhaso vivakṣase ||",
  "GV01rv_hn10u:454": "RV_10,024.04a yuvaṃ śakrā māyāvinā samīcī nir amanthatam |",
  "GV01rv_hn10u:455": "RV_10,024.04c vimadena yad īḷitā nāsatyā niramanthatam ||",
  "GV01rv_hn10u:456": "RV_10,024.05a viśve devā akṛpanta samīcyor niṣpatantyoḥ |",
  "GV01rv_hn10u:457": "RV_10,024.05c nāsatyāv abruvan devāḥ punar ā vahatād iti ||",
  "GV01rv_hn10u:458": "RV_10,024.06a madhuman me parāyaṇam madhumat punar āyanam |",
  "GV01rv_hn10u:459": "RV_10,024.06c tā no devā devatayā yuvam madhumatas kṛtam ||",
  "GV01rv_hn10u:460": "RV_10,025.01a bhadraṃ no api vātaya mano dakṣam uta kratum |",
  "GV01rv_hn10u:461": "RV_10,025.01c adhā te sakhye andhaso vi vo made raṇan gāvo na yavase vivakṣase ||",
  "GV01rv_hn10u:462": "RV_10,025.02a hṛdispṛśas ta āsate viśveṣu soma dhāmasu |",
  "GV01rv_hn10u:463": "RV_10,025.02c adhā kāmā ime mama vi vo made vi tiṣṭhante vasūyavo vivakṣase ||",
  "GV01rv_hn10u:464": "RV_10,025.03a uta vratāni soma te prāham mināmi pākyā |",
  "GV01rv_hn10u:465": "RV_10,025.03c adhā piteva sūnave vi vo made mṛḷā no abhi cid vadhād vivakṣase ||",
  "GV01rv_hn10u:466": "RV_10,025.04a sam u pra yanti dhītayaḥ sargāso 'vatāṃ iva |",
  "GV01rv_hn10u:467": "RV_10,025.04c kratuṃ naḥ soma jīvase vi vo made dhārayā camasāṃ iva vivakṣase ||",
  "GV01rv_hn10u:468": "RV_10,025.05a tava tye soma śaktibhir nikāmāso vy ṛṇvire |",
  "GV01rv_hn10u:469": "RV_10,025.05c gṛtsasya dhīrās tavaso vi vo made vrajaṃ gomantam aśvinaṃ vivakṣase ||",
  "GV01rv_hn10u:470": "RV_10,025.06a paśuṃ naḥ soma rakṣasi purutrā viṣṭhitaṃ jagat |",
  "GV01rv_hn10u:471": "RV_10,025.06c samākṛṇoṣi jīvase vi vo made viśvā sampaśyan bhuvanā vivakṣase ||",
  "GV01rv_hn10u:472": "RV_10,025.07a tvaṃ naḥ soma viśvato gopā adābhyo bhava |",
  "GV01rv_hn10u:473": "RV_10,025.07c sedha rājann apa sridho vi vo made mā no duḥśaṃsa īśatā vivakṣase ||",
  "GV01rv_hn10u:474": "RV_10,025.08a tvaṃ naḥ soma sukratur vayodheyāya jāgṛhi |",
  "GV01rv_hn10u:475": "RV_10,025.08c kṣetravittaro manuṣo vi vo made druho naḥ pāhy aṃhaso vivakṣase ||",
  "GV01rv_hn10u:476": "RV_10,025.09a tvaṃ no vṛtrahantamendrasyendo śivaḥ sakhā |",
  "GV01rv_hn10u:477": "RV_10,025.09c yat sīṃ havante samithe vi vo made yudhyamānās tokasātau vivakṣase ||",
  "GV01rv_hn10u:478": "RV_10,025.10a ayaṃ gha sa turo mada indrasya vardhata priyaḥ |",
  "GV01rv_hn10u:479": "RV_10,025.10c ayaṃ kakṣīvato maho vi vo made matiṃ viprasya vardhayad vivakṣase ||",
  "GV01rv_hn10u:480": "RV_10,025.11a ayaṃ viprāya dāśuṣe vājāṃ iyarti gomataḥ |",
  "GV01rv_hn10u:481": "RV_10,025.11c ayaṃ saptabhya ā varaṃ vi vo made prāndhaṃ śroṇaṃ ca tāriṣad vivakṣase ||",
  "GV01rv_hn10u:482": "RV_10,026.01a pra hy acchā manīṣā spārhā yanti niyutaḥ |",
  "GV01rv_hn10u:483": "RV_10,026.01c pra dasrā niyudrathaḥ pūṣā aviṣṭu māhinaḥ ||",
  "GV01rv_hn10u:484": "RV_10,026.02a yasya tyan mahitvaṃ vātāpyam ayaṃ janaḥ |",
  "GV01rv_hn10u:485": "RV_10,026.02c vipra ā vaṃsad dhītibhiś ciketa suṣṭutīnām ||",
  "GV01rv_hn10u:486": "RV_10,026.03a sa veda suṣṭutīnām indur na pūṣā vṛṣā |",
  "GV01rv_hn10u:487": "RV_10,026.03c abhi psuraḥ pruṣāyati vrajaṃ na ā pruṣāyati ||",
  "GV01rv_hn10u:488": "RV_10,026.04a maṃsīmahi tvā vayam asmākaṃ deva pūṣan |",
  "GV01rv_hn10u:489": "RV_10,026.04c matīnāṃ ca sādhanaṃ viprāṇāṃ cādhavam ||",
  "GV01rv_hn10u:490": "RV_10,026.05a pratyardhir yajñānām aśvahayo rathānām |",
  "GV01rv_hn10u:491": "RV_10,026.05c ṛṣiḥ sa yo manurhito viprasya yāvayatsakhaḥ ||",
  "GV01rv_hn10u:492": "RV_10,026.06a ādhīṣamāṇāyāḥ patiḥ śucāyāś ca śucasya ca |",
  "GV01rv_hn10u:493": "RV_10,026.06c vāsovāyo 'vīnām ā vāsāṃsi marmṛjat ||",
  "GV01rv_hn10u:494": "RV_10,026.07a ino vājānām patir inaḥ puṣṭīnāṃ sakhā |",
  "GV01rv_hn10u:495": "RV_10,026.07c pra śmaśru haryato dūdhod vi vṛthā yo adābhyaḥ ||",
  "GV01rv_hn10u:496": "RV_10,026.08a ā te rathasya pūṣann ajā dhuraṃ vavṛtyuḥ |",
  "GV01rv_hn10u:497": "RV_10,026.08c viśvasyārthinaḥ sakhā sanojā anapacyutaḥ ||",
  "GV01rv_hn10u:498": "RV_10,026.09a asmākam ūrjā ratham pūṣā aviṣṭu māhinaḥ |",
  "GV01rv_hn10u:499": "RV_10,026.09c bhuvad vājānāṃ vṛdha imaṃ naḥ śṛṇavad dhavam ||",
  "GV01rv_hn10u:500": "RV_10,027.01a asat su me jaritaḥ sābhivego yat sunvate yajamānāya śikṣam |",
  "GV01rv_hn10u:501": "RV_10,027.01c anāśīrdām aham asmi prahantā satyadhvṛtaṃ vṛjināyantam ābhum ||",
  "GV01rv_hn10u:502": "RV_10,027.02a yadīd ahaṃ yudhaye saṃnayāny adevayūn tanvā śūśujānān |",
  "GV01rv_hn10u:503": "RV_10,027.02c amā te tumraṃ vṛṣabham pacāni tīvraṃ sutam pañcadaśaṃ ni ṣiñcam ||",
  "GV01rv_hn10u:504": "RV_10,027.03a nāhaṃ taṃ veda ya iti bravīty adevayūn samaraṇe jaghanvān |",
  "GV01rv_hn10u:505": "RV_10,027.03c yadāvākhyat samaraṇam ṛghāvad ād id dha me vṛṣabhā pra bruvanti ||",
  "GV01rv_hn10u:506": "RV_10,027.04a yad ajñāteṣu vṛjaneṣv āsaṃ viśve sato maghavāno ma āsan |",
  "GV01rv_hn10u:507": "RV_10,027.04c jināmi vet kṣema ā santam ābhum pra taṃ kṣiṇām parvate pādagṛhya ||",
  "GV01rv_hn10u:508": "RV_10,027.05a na vā u māṃ vṛjane vārayante na parvatāso yad aham manasye |",
  "GV01rv_hn10u:509": "RV_10,027.05c mama svanāt kṛdhukarṇo bhayāta eved anu dyūn kiraṇaḥ sam ejāt ||",
  "GV01rv_hn10u:510": "RV_10,027.06a darśan nv atra śṛtapāṃ anindrān bāhukṣadaḥ śarave patyamānān |",
  "GV01rv_hn10u:511": "RV_10,027.06c ghṛṣuṃ vā ye niniduḥ sakhāyam adhy ū nv eṣu pavayo vavṛtyuḥ ||",
  "GV01rv_hn10u:512": "RV_10,027.07a abhūr v aukṣīr vy u āyur ānaḍ darṣan nu pūrvo aparo nu darṣat |",
  "GV01rv_hn10u:513": "RV_10,027.07c dve pavaste pari taṃ na bhūto yo asya pāre rajaso viveṣa ||",
  "GV01rv_hn10u:514": "RV_10,027.08a gāvo yavam prayutā aryo akṣan tā apaśyaṃ sahagopāś carantīḥ |",
  "GV01rv_hn10u:515": "RV_10,027.08c havā id aryo abhitaḥ sam āyan kiyad āsu svapatiś chandayāte ||",
  "GV01rv_hn10u:516": "RV_10,027.09a saṃ yad vayaṃ yavasādo janānām ahaṃ yavāda urvajre antaḥ |",
  "GV01rv_hn10u:517": "RV_10,027.09c atrā yukto 'vasātāram icchād atho ayuktaṃ yunajad vavanvān ||",
  "GV01rv_hn10u:518": "RV_10,027.10a atred u me maṃsase satyam uktaṃ dvipāc ca yac catuṣpāt saṃsṛjāni |",
  "GV01rv_hn10u:519": "RV_10,027.10c strībhir yo atra vṛṣaṇam pṛtanyād ayuddho asya vi bhajāni vedaḥ ||",
  "GV01rv_hn10u:520": "RV_10,027.11a yasyānakṣā duhitā jātv āsa kas tāṃ vidvāṃ abhi manyāte andhām |",
  "GV01rv_hn10u:521": "RV_10,027.11c kataro menim prati tam mucāte ya īṃ vahāte ya īṃ vā vareyāt ||",
  "GV01rv_hn10u:522": "RV_10,027.12a kiyatī yoṣā maryato vadhūyoḥ pariprītā panyasā vāryeṇa |",
  "GV01rv_hn10u:523": "RV_10,027.12c bhadrā vadhūr bhavati yat supeśāḥ svayaṃ sā mitraṃ vanute jane cit ||",
  "GV01rv_hn10u:524": "RV_10,027.13a patto jagāra pratyañcam atti śīrṣṇā śiraḥ prati dadhau varūtham |",
  "GV01rv_hn10u:525": "RV_10,027.13c āsīna ūrdhvām upasi kṣiṇāti nyaṅṅ uttānām anv eti bhūmim ||",
  "GV01rv_hn10u:526": "RV_10,027.14a bṛhann acchāyo apalāśo arvā tasthau mātā viṣito atti garbhaḥ |",
  "GV01rv_hn10u:527": "RV_10,027.14c anyasyā vatsaṃ rihatī mimāya kayā bhuvā ni dadhe dhenur ūdhaḥ ||",
  "GV01rv_hn10u:528": "RV_10,027.15a sapta vīrāso adharād ud āyann aṣṭottarāttāt sam ajagmiran te |",
  "GV01rv_hn10u:529": "RV_10,027.15c nava paścātāt sthivimanta āyan daśa prāk sānu vi tiranty aśnaḥ ||",
  "GV01rv_hn10u:530": "RV_10,027.16a daśānām ekaṃ kapilaṃ samānaṃ taṃ hinvanti kratave pāryāya |",
  "GV01rv_hn10u:531": "RV_10,027.16c garbham mātā sudhitaṃ vakṣaṇāsv avenantaṃ tuṣayantī bibharti ||",
  "GV01rv_hn10u:532": "RV_10,027.17a pīvānam meṣam apacanta vīrā nyuptā akṣā anu dīva āsan |",
  "GV01rv_hn10u:533": "RV_10,027.17c dvā dhanum bṛhatīm apsv antaḥ pavitravantā carataḥ punantā ||",
  "GV01rv_hn10u:534": "RV_10,027.18a vi krośanāso viṣvañca āyan pacāti nemo nahi pakṣad ardhaḥ |",
  "GV01rv_hn10u:535": "RV_10,027.18c ayam me devaḥ savitā tad āha drvanna id vanavat sarpirannaḥ ||",
  "GV01rv_hn10u:536": "RV_10,027.19a apaśyaṃ grāmaṃ vahamānam ārād acakrayā svadhayā vartamānam |",
  "GV01rv_hn10u:537": "RV_10,027.19c siṣakty aryaḥ pra yugā janānāṃ sadyaḥ śiśnā pramināno navīyān ||",
  "GV01rv_hn10u:538": "RV_10,027.20a etau me gāvau pramarasya yuktau mo ṣu pra sedhīr muhur in mamandhi |",
  "GV01rv_hn10u:539": "RV_10,027.20c āpaś cid asya vi naśanty arthaṃ sūraś ca marka uparo babhūvān ||",
  "GV01rv_hn10u:540": "RV_10,027.21a ayaṃ yo vajraḥ purudhā vivṛtto 'vaḥ sūryasya bṛhataḥ purīṣāt |",
  "GV01rv_hn10u:541": "RV_10,027.21c śrava id enā paro anyad asti tad avyathī jarimāṇas taranti ||",
  "GV01rv_hn10u:542": "RV_10,027.22a vṛkṣe-vṛkṣe niyatā mīmayad gaus tato vayaḥ pra patān pūruṣādaḥ |",
  "GV01rv_hn10u:543": "RV_10,027.22c athedaṃ viśvam bhuvanam bhayāta indrāya sunvad ṛṣaye ca śikṣat ||",
  "GV01rv_hn10u:544": "RV_10,027.23a devānām māne prathamā atiṣṭhan kṛntatrād eṣām uparā ud āyan |",
  "GV01rv_hn10u:545": "RV_10,027.23c trayas tapanti pṛthivīm anūpā dvā bṛbūkaṃ vahataḥ purīṣam ||",
  "GV01rv_hn10u:546": "RV_10,027.24a sā te jīvātur uta tasya viddhi mā smaitādṛg apa gūhaḥ samarye |",
  "GV01rv_hn10u:547": "RV_10,027.24c āviḥ svaḥ kṛṇute gūhate busaṃ sa pādur asya nirṇijo na mucyate ||",
  "GV01rv_hn10u:548": "RV_10,028.01a viśvo hy anyo arir ājagāma mamed aha śvaśuro nā jagāma |",
  "GV01rv_hn10u:549": "RV_10,028.01c jakṣīyād dhānā uta somam papīyāt svāśitaḥ punar astaṃ jagāyāt ||",
  "GV01rv_hn10u:550": "RV_10,028.02a sa roruvad vṛṣabhas tigmaśṛṅgo varṣman tasthau varimann ā pṛthivyāḥ |",
  "GV01rv_hn10u:551": "RV_10,028.02c viśveṣv enaṃ vṛjaneṣu pāmi yo me kukṣī sutasomaḥ pṛṇāti ||",
  "GV01rv_hn10u:552": "RV_10,028.03a adriṇā te mandina indra tūyān sunvanti somān pibasi tvam eṣām |",
  "GV01rv_hn10u:553": "RV_10,028.03c pacanti te vṛṣabhāṃ atsi teṣām pṛkṣeṇa yan maghavan hūyamānaḥ ||",
  "GV01rv_hn10u:554": "RV_10,028.04a idaṃ su me jaritar ā cikiddhi pratīpaṃ śāpaṃ nadyo vahanti |",
  "GV01rv_hn10u:555": "RV_10,028.04c lopāśaḥ siṃham pratyañcam atsāḥ kroṣṭā varāhaṃ nir atakta kakṣāt ||",
  "GV01rv_hn10u:556": "RV_10,028.05a kathā ta etad aham ā ciketaṃ gṛtsasya pākas tavaso manīṣām |",
  "GV01rv_hn10u:557": "RV_10,028.05c tvaṃ no vidvāṃ ṛtuthā vi voco yam ardhaṃ te maghavan kṣemyā dhūḥ ||",
  "GV01rv_hn10u:558": "RV_10,028.06a evā hi māṃ tavasaṃ vardhayanti divaś cin me bṛhata uttarā dhūḥ |",
  "GV01rv_hn10u:559": "RV_10,028.06c purū sahasrā ni śiśāmi sākam aśatruṃ hi mā janitā jajāna ||",
  "GV01rv_hn10u:560": "RV_10,028.07a evā hi māṃ tavasaṃ jajñur ugraṃ karman-karman vṛṣaṇam indra devāḥ |",
  "GV01rv_hn10u:561": "RV_10,028.07c vadhīṃ vṛtraṃ vajreṇa mandasāno 'pa vrajam mahinā dāśuṣe vam ||",
  "GV01rv_hn10u:562": "RV_10,028.08a devāsa āyan paraśūṃr abibhran vanā vṛścanto abhi viḍbhir āyan |",
  "GV01rv_hn10u:563": "RV_10,028.08c ni sudrvaṃ dadhato vakṣaṇāsu yatrā kṛpīṭam anu tad dahanti ||",
  "GV01rv_hn10u:564": "RV_10,028.09a śaśaḥ kṣuram pratyañcaṃ jagārādriṃ logena vy abhedam ārāt |",
  "GV01rv_hn10u:565": "RV_10,028.09c bṛhantaṃ cid ṛhate randhayāni vayad vatso vṛṣabhaṃ śūśuvānaḥ ||",
  "GV01rv_hn10u:566": "RV_10,028.10a suparṇa itthā nakham ā siṣāyāvaruddhaḥ paripadaṃ na siṃhaḥ |",
  "GV01rv_hn10u:567": "RV_10,028.10c niruddhaś cin mahiṣas tarṣyāvān godhā tasmā ayathaṃ karṣad etat ||",
  "GV01rv_hn10u:568": "RV_10,028.11a tebhyo godhā ayathaṃ karṣad etad ye brahmaṇaḥ pratipīyanty annaiḥ |",
  "GV01rv_hn10u:569": "RV_10,028.11c sima ukṣṇo 'vasṛṣṭāṃ adanti svayam balāni tanvaḥ śṛṇānāḥ ||",
  "GV01rv_hn10u:570": "RV_10,028.12a ete śamībhiḥ suśamī abhūvan ye hinvire tanvaḥ soma ukthaiḥ |",
  "GV01rv_hn10u:571": "RV_10,028.12c nṛvad vadann upa no māhi vājān divi śravo dadhiṣe nāma vīraḥ ||",
  "GV01rv_hn10u:572": "RV_10,029.01a vane na vā yo ny adhāyi cākañ chucir vāṃ stomo bhuraṇāv ajīgaḥ |",
  "GV01rv_hn10u:573": "RV_10,029.01c yasyed indraḥ purudineṣu hotā nṛṇāṃ naryo nṛtamaḥ kṣapāvān ||",
  "GV01rv_hn10u:574": "RV_10,029.02a pra te asyā uṣasaḥ prāparasyā nṛtau syāma nṛtamasya nṛṇām |",
  "GV01rv_hn10u:575": "RV_10,029.02c anu triśokaḥ śatam āvahan nṝn kutsena ratho yo asat sasavān ||",
  "GV01rv_hn10u:576": "RV_10,029.03a kas te mada indra rantyo bhūd duro giro abhy ugro vi dhāva |",
  "GV01rv_hn10u:577": "RV_10,029.03c kad vāho arvāg upa mā manīṣā ā tvā śakyām upamaṃ rādho annaiḥ ||",
  "GV01rv_hn10u:578": "RV_10,029.04a kad u dyumnam indra tvāvato nṝn kayā dhiyā karase kan na āgan |",
  "GV01rv_hn10u:579": "RV_10,029.04c mitro na satya urugāya bhṛtyā anne samasya yad asan manīṣāḥ ||",
  "GV01rv_hn10u:580": "RV_10,029.05a preraya sūro arthaṃ na pāraṃ ye asya kāmaṃ janidhā iva gman |",
  "GV01rv_hn10u:581": "RV_10,029.05c giraś ca ye te tuvijāta pūrvīr nara indra pratiśikṣanty annaiḥ ||",
  "GV01rv_hn10u:582": "RV_10,029.06a mātre nu te sumite indra pūrvī dyaur majmanā pṛthivī kāvyena |",
  "GV01rv_hn10u:583": "RV_10,029.06c varāya te ghṛtavantaḥ sutāsaḥ svādman bhavantu pītaye madhūni ||",
  "GV01rv_hn10u:584": "RV_10,029.07a ā madhvo asmā asicann amatram indrāya pūrṇaṃ sa hi satyarādhāḥ |",
  "GV01rv_hn10u:585": "RV_10,029.07c sa vāvṛdhe varimann ā pṛthivyā abhi kratvā naryaḥ pauṃsyaiś ca ||",
  "GV01rv_hn10u:586": "RV_10,029.08a vy ānaḷ indraḥ pṛtanāḥ svojā āsmai yatante sakhyāya pūrvīḥ |",
  "GV01rv_hn10u:587": "RV_10,029.08c ā smā rathaṃ na pṛtanāsu tiṣṭha yam bhadrayā sumatyā codayāse ||",
  "GV01rv_hn10u:588": "RV_10,030.01a pra devatrā brahmaṇe gātur etv apo acchā manaso na prayukti |",
  "GV01rv_hn10u:589": "RV_10,030.01c mahīm mitrasya varuṇasya dhāsim pṛthujrayase rīradhā suvṛktim ||",
  "GV01rv_hn10u:590": "RV_10,030.02a adhvaryavo haviṣmanto hi bhūtācchāpa itośatīr uśantaḥ |",
  "GV01rv_hn10u:591": "RV_10,030.02c ava yāś caṣṭe aruṇaḥ suparṇas tam āsyadhvam ūrmim adyā suhastāḥ ||",
  "GV01rv_hn10u:592": "RV_10,030.03a adhvaryavo 'pa itā samudram apāṃ napātaṃ haviṣā yajadhvam |",
  "GV01rv_hn10u:593": "RV_10,030.03c sa vo dadad ūrmim adyā supūtaṃ tasmai somam madhumantaṃ sunota ||",
  "GV01rv_hn10u:594": "RV_10,030.04a yo anidhmo dīdayad apsv antar yaṃ viprāsa īḷate adhvareṣu |",
  "GV01rv_hn10u:595": "RV_10,030.04c apāṃ napān madhumatīr apo dā yābhir indro vāvṛdhe vīryāya ||",
  "GV01rv_hn10u:596": "RV_10,030.05a yābhiḥ somo modate harṣate ca kalyāṇībhir yuvatibhir na maryaḥ |",
  "GV01rv_hn10u:597": "RV_10,030.05c tā adhvaryo apo acchā parehi yad āsiñcā oṣadhībhiḥ punītāt ||",
  "GV01rv_hn10u:598": "RV_10,030.06a eved yūne yuvatayo namanta yad īm uśann uśatīr ety accha |",
  "GV01rv_hn10u:599": "RV_10,030.06c saṃ jānate manasā saṃ cikitre 'dhvaryavo dhiṣaṇāpaś ca devīḥ ||",
  "GV01rv_hn10u:600": "RV_10,030.07a yo vo vṛtābhyo akṛṇod u lokaṃ yo vo mahyā abhiśaster amuñcat |",
  "GV01rv_hn10u:601": "RV_10,030.07c tasmā indrāya madhumantam ūrmiṃ devamādanam pra hiṇotanāpaḥ ||",
  "GV01rv_hn10u:602": "RV_10,030.08a prāsmai hinota madhumantam ūrmiṃ garbho yo vaḥ sindhavo madhva utsaḥ |",
  "GV01rv_hn10u:603": "RV_10,030.08c ghṛtapṛṣṭham īḍyam adhvareṣv āpo revatīḥ śṛṇutā havam me ||",
  "GV01rv_hn10u:604": "RV_10,030.09a taṃ sindhavo matsaram indrapānam ūrmim pra heta ya ubhe iyarti |",
  "GV01rv_hn10u:605": "RV_10,030.09c madacyutam auśānaṃ nabhojām pari tritantuṃ vicarantam utsam ||",
  "GV01rv_hn10u:606": "RV_10,030.10a āvarvṛtatīr adha nu dvidhārā goṣuyudho na niyavaṃ carantīḥ |",
  "GV01rv_hn10u:607": "RV_10,030.10c ṛṣe janitrīr bhuvanasya patnīr apo vandasva savṛdhaḥ sayonīḥ ||",
  "GV01rv_hn10u:608": "RV_10,030.11a hinotā no adhvaraṃ devayajyā hinota brahma sanaye dhanānām |",
  "GV01rv_hn10u:609": "RV_10,030.11c ṛtasya yoge vi ṣyadhvam ūdhaḥ śruṣṭīvarīr bhūtanāsmabhyam āpaḥ ||",
  "GV01rv_hn10u:610": "RV_10,030.12a āpo revatīḥ kṣayathā hi vasvaḥ kratuṃ ca bhadram bibhṛthāmṛtaṃ ca |",
  "GV01rv_hn10u:611": "RV_10,030.12c rāyaś ca stha svapatyasya patnīḥ sarasvatī tad gṛṇate vayo dhāt ||",
  "GV01rv_hn10u:612": "RV_10,030.13a prati yad āpo adṛśram āyatīr ghṛtam payāṃsi bibhratīr madhūni |",
  "GV01rv_hn10u:613": "RV_10,030.13c adhvaryubhir manasā saṃvidānā indrāya somaṃ suṣutam bharantīḥ ||",
  "GV01rv_hn10u:614": "RV_10,030.14a emā agman revatīr jīvadhanyā adhvaryavaḥ sādayatā sakhāyaḥ |",
  "GV01rv_hn10u:615": "RV_10,030.14c ni barhiṣi dhattana somyāso 'pāṃ naptrā saṃvidānāsa enāḥ ||",
  "GV01rv_hn10u:616": "RV_10,030.15a āgmann āpa uśatīr barhir edaṃ ny adhvare asadan devayantīḥ |",
  "GV01rv_hn10u:617": "RV_10,030.15c adhvaryavaḥ sunutendrāya somam abhūd u vaḥ suśakā devayajyā ||",
  "GV01rv_hn10u:618": "RV_10,031.01a ā no devānām upa vetu śaṃso viśvebhis turair avase yajatraḥ |",
  "GV01rv_hn10u:619": "RV_10,031.01c tebhir vayaṃ suṣakhāyo bhavema taranto viśvā duritā syāma ||",
  "GV01rv_hn10u:620": "RV_10,031.02a pari cin marto draviṇam mamanyād ṛtasya pathā namasā vivāset |",
  "GV01rv_hn10u:621": "RV_10,031.02c uta svena kratunā saṃ vadeta śreyāṃsaṃ dakṣam manasā jagṛbhyāt ||",
  "GV01rv_hn10u:622": "RV_10,031.03a adhāyi dhītir asasṛgram aṃśās tīrthe na dasmam upa yanty ūmāḥ |",
  "GV01rv_hn10u:623": "RV_10,031.03c abhy ānaśma suvitasya śūṣaṃ navedaso amṛtānām abhūma ||",
  "GV01rv_hn10u:624": "RV_10,031.04a nityaś cākanyāt svapatir damūnā yasmā u devaḥ savitā jajāna |",
  "GV01rv_hn10u:625": "RV_10,031.04c bhago vā gobhir aryamem anajyāt so asmai cāruś chadayad uta syāt ||",
  "GV01rv_hn10u:626": "RV_10,031.05a iyaṃ sā bhūyā uṣasām iva kṣā yad dha kṣumantaḥ śavasā samāyan |",
  "GV01rv_hn10u:627": "RV_10,031.05c asya stutiṃ jaritur bhikṣamāṇā ā naḥ śagmāsa upa yantu vājāḥ ||",
  "GV01rv_hn10u:628": "RV_10,031.06a asyed eṣā sumatiḥ paprathānābhavat pūrvyā bhūmanā gauḥ |",
  "GV01rv_hn10u:629": "RV_10,031.06c asya sanīḷā asurasya yonau samāna ā bharaṇe bibhramāṇāḥ ||",
  "GV01rv_hn10u:630": "RV_10,031.07a kiṃ svid vanaṃ ka u sa vṛkṣa āsa yato dyāvāpṛthivī niṣṭatakṣuḥ |",
  "GV01rv_hn10u:631": "RV_10,031.07c saṃtasthāne ajare itaūtī ahāni pūrvīr uṣaso jaranta ||",
  "GV01rv_hn10u:632": "RV_10,031.08a naitāvad enā paro anyad asty ukṣā sa dyāvāpṛthivī bibharti |",
  "GV01rv_hn10u:633": "RV_10,031.08c tvacam pavitraṃ kṛṇuta svadhāvān yad īṃ sūryaṃ na harito vahanti ||",
  "GV01rv_hn10u:634": "RV_10,031.09a stego na kṣām aty eti pṛthvīm mihaṃ na vāto vi ha vāti bhūma |",
  "GV01rv_hn10u:635": "RV_10,031.09c mitro yatra varuṇo ajyamāno 'gnir vane na vy asṛṣṭa śokam ||",
  "GV01rv_hn10u:636": "RV_10,031.10a starīr yat sūta sadyo ajyamānā vyathir avyathīḥ kṛṇuta svagopā |",
  "GV01rv_hn10u:637": "RV_10,031.10c putro yat pūrvaḥ pitror janiṣṭa śamyāṃ gaur jagāra yad dha pṛcchān ||",
  "GV01rv_hn10u:638": "RV_10,031.11a uta kaṇvaṃ nṛṣadaḥ putram āhur uta śyāvo dhanam ādatta vājī |",
  "GV01rv_hn10u:639": "RV_10,031.11c pra kṛṣṇāya ruśad apinvatodhar ṛtam atra nakir asmā apīpet ||",
  "GV01rv_hn10u:640": "RV_10,032.01a pra su gmantā dhiyasānasya sakṣaṇi varebhir varāṃ abhi ṣu prasīdataḥ |",
  "GV01rv_hn10u:641": "RV_10,032.01c asmākam indra ubhayaṃ jujoṣati yat somyasyāndhaso bubodhati ||",
  "GV01rv_hn10u:642": "RV_10,032.02a vīndra yāsi divyāni rocanā vi pārthivāni rajasā puruṣṭuta |",
  "GV01rv_hn10u:643": "RV_10,032.02c ye tvā vahanti muhur adhvarāṃ upa te su vanvantu vagvanāṃ arādhasaḥ ||",
  "GV01rv_hn10u:644": "RV_10,032.03a tad in me chantsad vapuṣo vapuṣṭaram putro yaj jānam pitror adhīyati |",
  "GV01rv_hn10u:645": "RV_10,032.03c jāyā patiṃ vahati vagnunā sumat puṃsa id bhadro vahatuḥ pariṣkṛtaḥ ||",
  "GV01rv_hn10u:646": "RV_10,032.04a tad it sadhastham abhi cāru dīdhaya gāvo yac chāsan vahatuṃ na dhenavaḥ |",
  "GV01rv_hn10u:647": "RV_10,032.04c mātā yan mantur yūthasya pūrvyābhi vāṇasya saptadhātur ij janaḥ ||",
  "GV01rv_hn10u:648": "RV_10,032.05a pra vo 'cchā ririce devayuṣ padam eko rudrebhir yāti turvaṇiḥ |",
  "GV01rv_hn10u:649": "RV_10,032.05c jarā vā yeṣv amṛteṣu dāvane pari va ūmebhyaḥ siñcatā madhu ||",
  "GV01rv_hn10u:650": "RV_10,032.06a nidhīyamānam apagūḷham apsu pra me devānāṃ vratapā uvāca |",
  "GV01rv_hn10u:651": "RV_10,032.06c indro vidvāṃ anu hi tvā cacakṣa tenāham agne anuśiṣṭa āgām ||",
  "GV01rv_hn10u:652": "RV_10,032.07a akṣetravit kṣetravidaṃ hy aprāṭ sa praiti kṣetravidānuśiṣṭaḥ |",
  "GV01rv_hn10u:653": "RV_10,032.07c etad vai bhadram anuśāsanasyota srutiṃ vindaty añjasīnām ||",
  "GV01rv_hn10u:654": "RV_10,032.08a adyed u prāṇīd amamann imāhāpīvṛto adhayan mātur ūdhaḥ |",
  "GV01rv_hn10u:655": "RV_10,032.08c em enam āpa jarimā yuvānam aheḷan vasuḥ sumanā babhūva ||",
  "GV01rv_hn10u:656": "RV_10,032.09a etāni bhadrā kalaśa kriyāma kuruśravaṇa dadato maghāni |",
  "GV01rv_hn10u:657": "RV_10,032.09c dāna id vo maghavānaḥ so astv ayaṃ ca somo hṛdi yam bibharmi ||",
  "GV01rv_hn10u:658": "RV_10,033.01a pra mā yuyujre prayujo janānāṃ vahāmi sma pūṣaṇam antareṇa |",
  "GV01rv_hn10u:659": "RV_10,033.01c viśve devāso adha mām arakṣan duḥśāsur āgād iti ghoṣa āsīt ||",
  "GV01rv_hn10u:660": "RV_10,033.02a sam mā tapanty abhitaḥ sapatnīr iva parśavaḥ |",
  "GV01rv_hn10u:661": "RV_10,033.02c ni bādhate amatir nagnatā jasur ver na vevīyate matiḥ ||",
  "GV01rv_hn10u:662": "RV_10,033.03a mūṣo na śiśnā vy adanti mādhya stotāraṃ te śatakrato |",
  "GV01rv_hn10u:663": "RV_10,033.03c sakṛt su no maghavann indra mṛḷayādhā piteva no bhava ||",
  "GV01rv_hn10u:664": "RV_10,033.04a kuruśravaṇam āvṛṇi rājānaṃ trāsadasyavam |",
  "GV01rv_hn10u:665": "RV_10,033.04c maṃhiṣṭhaṃ vāghatām ṛṣiḥ ||",
  "GV01rv_hn10u:666": "RV_10,033.05a yasya mā harito rathe tisro vahanti sādhuyā |",
  "GV01rv_hn10u:667": "RV_10,033.05c stavai sahasradakṣiṇe ||",
  "GV01rv_hn10u:668": "RV_10,033.06a yasya prasvādaso gira upamaśravasaḥ pituḥ |",
  "GV01rv_hn10u:669": "RV_10,033.06c kṣetraṃ na raṇvam ūcuṣe ||",
  "GV01rv_hn10u:670": "RV_10,033.07a adhi putropamaśravo napān mitrātither ihi |",
  "GV01rv_hn10u:671": "RV_10,033.07c pituṣ ṭe asmi vanditā ||",
  "GV01rv_hn10u:672": "RV_10,033.08a yad īśīyāmṛtānām uta vā martyānām |",
  "GV01rv_hn10u:673": "RV_10,033.08c jīved in maghavā mama ||",
  "GV01rv_hn10u:674": "RV_10,033.09a na devānām ati vrataṃ śatātmā cana jīvati |",
  "GV01rv_hn10u:675": "RV_10,033.09c tathā yujā vi vāvṛte ||",
  "GV01rv_hn10u:676": "RV_10,034.01a prāvepā mā bṛhato mādayanti pravātejā iriṇe varvṛtānāḥ |",
  "GV01rv_hn10u:677": "RV_10,034.01c somasyeva maujavatasya bhakṣo vibhīdako jāgṛvir mahyam acchān ||",
  "GV01rv_hn10u:678": "RV_10,034.02a na mā mimetha na jihīḷa eṣā śivā sakhibhya uta mahyam āsīt |",
  "GV01rv_hn10u:679": "RV_10,034.02c akṣasyāham ekaparasya hetor anuvratām apa jāyām arodham ||",
  "GV01rv_hn10u:680": "RV_10,034.03a dveṣṭi śvaśrūr apa jāyā ruṇaddhi na nāthito vindate marḍitāram |",
  "GV01rv_hn10u:681": "RV_10,034.03c aśvasyeva jarato vasnyasya nāhaṃ vindāmi kitavasya bhogam ||",
  "GV01rv_hn10u:682": "RV_10,034.04a anye jāyām pari mṛśanty asya yasyāgṛdhad vedane vājy akṣaḥ |",
  "GV01rv_hn10u:683": "RV_10,034.04c pitā mātā bhrātara enam āhur na jānīmo nayatā baddham etam ||",
  "GV01rv_hn10u:684": "RV_10,034.05a yad ādīdhye na daviṣāṇy ebhiḥ parāyadbhyo 'va hīye sakhibhyaḥ |",
  "GV01rv_hn10u:685": "RV_10,034.05c nyuptāś ca babhravo vācam akrataṃ emīd eṣāṃ niṣkṛtaṃ jāriṇīva ||",
  "GV01rv_hn10u:686": "RV_10,034.06a sabhām eti kitavaḥ pṛcchamāno jeṣyāmīti tanvā śūśujānaḥ |",
  "GV01rv_hn10u:687": "RV_10,034.06c akṣāso asya vi tiranti kāmam pratidīvne dadhata ā kṛtāni ||",
  "GV01rv_hn10u:688": "RV_10,034.07a akṣāsa id aṅkuśino nitodino nikṛtvānas tapanās tāpayiṣṇavaḥ |",
  "GV01rv_hn10u:689": "RV_10,034.07c kumāradeṣṇā jayataḥ punarhaṇo madhvā sampṛktāḥ kitavasya barhaṇā ||",
  "GV01rv_hn10u:690": "RV_10,034.08a tripañcāśaḥ krīḷati vrāta eṣāṃ deva iva savitā satyadharmā |",
  "GV01rv_hn10u:691": "RV_10,034.08c ugrasya cin manyave nā namante rājā cid ebhyo nama it kṛṇoti ||",
  "GV01rv_hn10u:692": "RV_10,034.09a nīcā vartanta upari sphuranty ahastāso hastavantaṃ sahante |",
  "GV01rv_hn10u:693": "RV_10,034.09c divyā aṅgārā iriṇe nyuptāḥ śītāḥ santo hṛdayaṃ nir dahanti ||",
  "GV01rv_hn10u:694": "RV_10,034.10a jāyā tapyate kitavasya hīnā mātā putrasya carataḥ kva svit |",
  "GV01rv_hn10u:695": "RV_10,034.10c ṛṇāvā bibhyad dhanam icchamāno 'nyeṣām astam upa naktam eti ||",
  "GV01rv_hn10u:696": "RV_10,034.11a striyaṃ dṛṣṭvāya kitavaṃ tatāpānyeṣāṃ jāyāṃ sukṛtaṃ ca yonim |",
  "GV01rv_hn10u:697": "RV_10,034.11c pūrvāhṇe aśvān yuyuje hi babhrūn so agner ante vṛṣalaḥ papāda ||",
  "GV01rv_hn10u:698": "RV_10,034.12a yo vaḥ senānīr mahato gaṇasya rājā vrātasya prathamo babhūva |",
  "GV01rv_hn10u:699": "RV_10,034.12c tasmai kṛṇomi na dhanā ruṇadhmi daśāham prācīs tad ṛtaṃ vadāmi ||",
  "GV01rv_hn10u:700": "RV_10,034.13a akṣair mā dīvyaḥ kṛṣim it kṛṣasva vitte ramasva bahu manyamānaḥ |",
  "GV01rv_hn10u:701": "RV_10,034.13c tatra gāvaḥ kitava tatra jāyā tan me vi caṣṭe savitāyam aryaḥ ||",
  "GV01rv_hn10u:702": "RV_10,034.14a mitraṃ kṛṇudhvaṃ khalu mṛḷatā no mā no ghoreṇa caratābhi dhṛṣṇu |",
  "GV01rv_hn10u:703": "RV_10,034.14c ni vo nu manyur viśatām arātir anyo babhrūṇām prasitau nv astu ||",
  "GV01rv_hn10u:704": "RV_10,035.01a abudhram u tya indravanto agnayo jyotir bharanta uṣaso vyuṣṭiṣu |",
  "GV01rv_hn10u:705": "RV_10,035.01c mahī dyāvāpṛthivī cetatām apo 'dyā devānām ava ā vṛṇīmahe ||",
  "GV01rv_hn10u:706": "RV_10,035.02a divaspṛthivyor ava ā vṛṇīmahe mātṝn sindhūn parvatāñ charyaṇāvataḥ |",
  "GV01rv_hn10u:707": "RV_10,035.02c anāgāstvaṃ sūryam uṣāsam īmahe bhadraṃ somaḥ suvāno adyā kṛṇotu naḥ ||",
  "GV01rv_hn10u:708": "RV_10,035.03a dyāvā no adya pṛthivī anāgaso mahī trāyetāṃ suvitāya mātarā |",
  "GV01rv_hn10u:709": "RV_10,035.03c uṣā ucchanty apa bādhatām aghaṃ svasty agniṃ samidhānam īmahe ||",
  "GV01rv_hn10u:710": "RV_10,035.04a iyaṃ na usrā prathamā sudevyaṃ revat sanibhyo revatī vy ucchatu |",
  "GV01rv_hn10u:711": "RV_10,035.04c āre manyuṃ durvidatrasya dhīmahi svasty agniṃ samidhānam īmahe ||",
  "GV01rv_hn10u:712": "RV_10,035.05a pra yāḥ sisrate sūryasya raśmibhir jyotir bharantīr uṣaso vyuṣṭiṣu |",
  "GV01rv_hn10u:713": "RV_10,035.05c bhadrā no adya śravase vy ucchata svasty agniṃ samidhānam īmahe ||",
  "GV01rv_hn10u:714": "RV_10,035.06a anamīvā uṣasa ā carantu na ud agnayo jihatāṃ jyotiṣā bṛhat |",
  "GV01rv_hn10u:715": "RV_10,035.06c āyukṣātām aśvinā tūtujiṃ rathaṃ svasty agniṃ samidhānam īmahe ||",
  "GV01rv_hn10u:716": "RV_10,035.07a śreṣṭhaṃ no adya savitar vareṇyam bhāgam ā suva sa hi ratnadhā asi |",
  "GV01rv_hn10u:717": "RV_10,035.07c rāyo janitrīṃ dhiṣaṇām upa bruve svasty agniṃ samidhānam īmahe ||",
  "GV01rv_hn10u:718": "RV_10,035.08a pipartu mā tad ṛtasya pravācanaṃ devānāṃ yan manuṣyā amanmahi |",
  "GV01rv_hn10u:719": "RV_10,035.08c viśvā id usrā spaḷ ud eti sūryaḥ svasty agniṃ samidhānam īmahe ||",
  "GV01rv_hn10u:720": "RV_10,035.09a adveṣo adya barhiṣa starīmaṇi grāvṇāṃ yoge manmanaḥ sādha īmahe |",
  "GV01rv_hn10u:721": "RV_10,035.09c ādityānāṃ śarmaṇi sthā bhuraṇyasi svasty agniṃ samidhānam īmahe ||",
  "GV01rv_hn10u:722": "RV_10,035.10a ā no barhiḥ sadhamāde bṛhad divi devāṃ īḷe sādayā sapta hotṝn |",
  "GV01rv_hn10u:723": "RV_10,035.10c indram mitraṃ varuṇaṃ sātaye bhagaṃ svasty agniṃ samidhānam īmahe ||",
  "GV01rv_hn10u:724": "RV_10,035.11a ta ādityā ā gatā sarvatātaye vṛdhe no yajñam avatā sajoṣasaḥ |",
  "GV01rv_hn10u:725": "RV_10,035.11c bṛhaspatim pūṣaṇam aśvinā bhagaṃ svasty agniṃ samidhānam īmahe ||",
  "GV01rv_hn10u:726": "RV_10,035.12a tan no devā yacchata supravācanaṃ chardir ādityāḥ subharaṃ nṛpāyyam |",
  "GV01rv_hn10u:727": "RV_10,035.12c paśve tokāya tanayāya jīvase svasty agniṃ samidhānam īmahe ||",
  "GV01rv_hn10u:728": "RV_10,035.13a viśve adya maruto viśva ūtī viśve bhavantv agnayaḥ samiddhāḥ |",
  "GV01rv_hn10u:729": "RV_10,035.13c viśve no devā avasā gamantu viśvam astu draviṇaṃ vājo asme ||",
  "GV01rv_hn10u:730": "RV_10,035.14a yaṃ devāso 'vatha vājasātau yaṃ trāyadhve yam pipṛthāty aṃhaḥ |",
  "GV01rv_hn10u:731": "RV_10,035.14c yo vo gopīthe na bhayasya veda te syāma devavītaye turāsaḥ ||",
  "GV01rv_hn10u:732": "RV_10,036.01a uṣāsānaktā bṛhatī supeśasā dyāvākṣāmā varuṇo mitro aryamā |",
  "GV01rv_hn10u:733": "RV_10,036.01c indraṃ huve marutaḥ parvatāṃ apa ādityān dyāvāpṛthivī apaḥ svaḥ ||",
  "GV01rv_hn10u:734": "RV_10,036.02a dyauś ca naḥ pṛthivī ca pracetasa ṛtāvarī rakṣatām aṃhaso riṣaḥ |",
  "GV01rv_hn10u:735": "RV_10,036.02c mā durvidatrā nirṛtir na īśata tad devānām avo adyā vṛṇīmahe ||",
  "GV01rv_hn10u:736": "RV_10,036.03a viśvasmān no aditiḥ pātv aṃhaso mātā mitrasya varuṇasya revataḥ |",
  "GV01rv_hn10u:737": "RV_10,036.03c svarvaj jyotir avṛkaṃ naśīmahi tad devānām avo adyā vṛṇīmahe ||",
  "GV01rv_hn10u:738": "RV_10,036.04a grāvā vadann apa rakṣāṃsi sedhatu duṣṣvapnyaṃ nirṛtiṃ viśvam atriṇam |",
  "GV01rv_hn10u:739": "RV_10,036.04c ādityaṃ śarma marutām aśīmahi tad devānām avo adyā vṛṇīmahe ||",
  "GV01rv_hn10u:740": "RV_10,036.05a endro barhiḥ sīdatu pinvatām iḷā bṛhaspatiḥ sāmabhir ṛkvo arcatu |",
  "GV01rv_hn10u:741": "RV_10,036.05c supraketaṃ jīvase manma dhīmahi tad devānām avo adyā vṛṇīmahe ||",
  "GV01rv_hn10u:742": "RV_10,036.06a divispṛśaṃ yajñam asmākam aśvinā jīrādhvaraṃ kṛṇutaṃ sumnam iṣṭaye |",
  "GV01rv_hn10u:743": "RV_10,036.06c prācīnaraśmim āhutaṃ ghṛtena tad devānām avo adyā vṛṇīmahe ||",
  "GV01rv_hn10u:744": "RV_10,036.07a upa hvaye suhavam mārutaṃ gaṇam pāvakam ṛṣvaṃ sakhyāya śambhuvam |",
  "GV01rv_hn10u:745": "RV_10,036.07c rāyas poṣaṃ sauśravasāya dhīmahi tad devānām avo adyā vṛṇīmahe ||",
  "GV01rv_hn10u:746": "RV_10,036.08a apām peruṃ jīvadhanyam bharāmahe devāvyaṃ suhavam adhvaraśriyam |",
  "GV01rv_hn10u:747": "RV_10,036.08c suraśmiṃ somam indriyaṃ yamīmahi tad devānām avo adyā vṛṇīmahe ||",
  "GV01rv_hn10u:748": "RV_10,036.09a sanema tat susanitā sanitvabhir vayaṃ jīvā jīvaputrā anāgasaḥ |",
  "GV01rv_hn10u:749": "RV_10,036.09c brahmadviṣo viṣvag eno bharerata tad devānām avo adyā vṛṇīmahe ||",
  "GV01rv_hn10u:750": "RV_10,036.10a ye sthā manor yajñiyās te śṛṇotana yad vo devā īmahe tad dadātana |",
  "GV01rv_hn10u:751": "RV_10,036.10c jaitraṃ kratuṃ rayimad vīravad yaśas tad devānām avo adyā vṛṇīmahe ||",
  "GV01rv_hn10u:752": "RV_10,036.11a mahad adya mahatām ā vṛṇīmahe 'vo devānām bṛhatām anarvaṇām |",
  "GV01rv_hn10u:753": "RV_10,036.11c yathā vasu vīrajātaṃ naśāmahai tad devānām avo adyā vṛṇīmahe ||",
  "GV01rv_hn10u:754": "RV_10,036.12a maho agneḥ samidhānasya śarmaṇy anāgā mitre varuṇe svastaye |",
  "GV01rv_hn10u:755": "RV_10,036.12c śreṣṭhe syāma savituḥ savīmani tad devānām avo adyā vṛṇīmahe ||",
  "GV01rv_hn10u:756": "RV_10,036.13a ye savituḥ satyasavasya viśve mitrasya vrate varuṇasya devāḥ |",
  "GV01rv_hn10u:757": "RV_10,036.13c te saubhagaṃ vīravad gomad apno dadhātana draviṇaṃ citram asme ||",
  "GV01rv_hn10u:758": "RV_10,036.14a savitā paścātāt savitā purastāt savitottarāttāt savitādharāttāt |",
  "GV01rv_hn10u:759": "RV_10,036.14c savitā naḥ suvatu sarvatātiṃ savitā no rāsatāṃ dīrgham āyuḥ ||",
  "GV01rv_hn10u:760": "RV_10,037.01a namo mitrasya varuṇasya cakṣase maho devāya tad ṛtaṃ saparyata |",
  "GV01rv_hn10u:761": "RV_10,037.01c dūredṛśe devajātāya ketave divas putrāya sūryāya śaṃsata ||",
  "GV01rv_hn10u:762": "RV_10,037.02a sā mā satyoktiḥ pari pātu viśvato dyāvā ca yatra tatanann ahāni ca |",
  "GV01rv_hn10u:763": "RV_10,037.02c viśvam anyan ni viśate yad ejati viśvāhāpo viśvāhod eti sūryaḥ ||",
  "GV01rv_hn10u:764": "RV_10,037.03a na te adevaḥ pradivo ni vāsate yad etaśebhiḥ patarai ratharyasi |",
  "GV01rv_hn10u:765": "RV_10,037.03c prācīnam anyad anu vartate raja ud anyena jyotiṣā yāsi sūrya ||",
  "GV01rv_hn10u:766": "RV_10,037.04a yena sūrya jyotiṣā bādhase tamo jagac ca viśvam udiyarṣi bhānunā |",
  "GV01rv_hn10u:767": "RV_10,037.04c tenāsmad viśvām anirām anāhutim apāmīvām apa duṣṣvapnyaṃ suva ||",
  "GV01rv_hn10u:768": "RV_10,037.05a viśvasya hi preṣito rakṣasi vratam aheḷayann uccarasi svadhā anu |",
  "GV01rv_hn10u:769": "RV_10,037.05c yad adya tvā sūryopabravāmahai taṃ no devā anu maṃsīrata kratum ||",
  "GV01rv_hn10u:770": "RV_10,037.06a taṃ no dyāvāpṛthivī tan na āpa indraḥ śṛṇvantu maruto havaṃ vacaḥ |",
  "GV01rv_hn10u:771": "RV_10,037.06c mā śūne bhūma sūryasya saṃdṛśi bhadraṃ jīvanto jaraṇām aśīmahi ||",
  "GV01rv_hn10u:772": "RV_10,037.07a viśvāhā tvā sumanasaḥ sucakṣasaḥ prajāvanto anamīvā anāgasaḥ |",
  "GV01rv_hn10u:773": "RV_10,037.07c udyantaṃ tvā mitramaho dive-dive jyog jīvāḥ prati paśyema sūrya ||",
  "GV01rv_hn10u:774": "RV_10,037.08a mahi jyotir bibhrataṃ tvā vicakṣaṇa bhāsvantaṃ cakṣuṣe-cakṣuṣe mayaḥ |",
  "GV01rv_hn10u:775": "RV_10,037.08c ārohantam bṛhataḥ pājasas pari vayaṃ jīvāḥ prati paśyema sūrya ||",
  "GV01rv_hn10u:776": "RV_10,037.09a yasya te viśvā bhuvanāni ketunā pra cerate ni ca viśante aktubhiḥ |",
  "GV01rv_hn10u:777": "RV_10,037.09c anāgāstvena harikeśa sūryāhnāhnā no vasyasā-vasyasod ihi ||",
  "GV01rv_hn10u:778": "RV_10,037.10a śaṃ no bhava cakṣasā śaṃ no ahnā śam bhānunā śaṃ himā śaṃ ghṛṇena |",
  "GV01rv_hn10u:779": "RV_10,037.10c yathā śam adhvañ cham asad duroṇe tat sūrya draviṇaṃ dhehi citram ||",
  "GV01rv_hn10u:780": "RV_10,037.11a asmākaṃ devā ubhayāya janmane śarma yacchata dvipade catuṣpade |",
  "GV01rv_hn10u:781": "RV_10,037.11c adat pibad ūrjayamānam āśitaṃ tad asme śaṃ yor arapo dadhātana ||",
  "GV01rv_hn10u:782": "RV_10,037.12a yad vo devāś cakṛma jihvayā guru manaso vā prayutī devaheḷanam |",
  "GV01rv_hn10u:783": "RV_10,037.12c arāvā yo no abhi ducchunāyate tasmin tad eno vasavo ni dhetana ||",
  "GV01rv_hn10u:784": "RV_10,038.01a asmin na indra pṛtsutau yaśasvati śimīvati krandasi prāva sātaye |",
  "GV01rv_hn10u:785": "RV_10,038.01c yatra goṣātā dhṛṣiteṣu khādiṣu viṣvak patanti didyavo nṛṣāhye ||",
  "GV01rv_hn10u:786": "RV_10,038.02a sa naḥ kṣumantaṃ sadane vy ūrṇuhi goarṇasaṃ rayim indra śravāyyam |",
  "GV01rv_hn10u:787": "RV_10,038.02c syāma te jayataḥ śakra medino yathā vayam uśmasi tad vaso kṛdhi ||",
  "GV01rv_hn10u:788": "RV_10,038.03a yo no dāsa āryo vā puruṣṭutādeva indra yudhaye ciketati |",
  "GV01rv_hn10u:789": "RV_10,038.03c asmābhiṣ ṭe suṣahāḥ santu śatravas tvayā vayaṃ tān vanuyāma saṃgame ||",
  "GV01rv_hn10u:790": "RV_10,038.04a yo dabhrebhir havyo yaś ca bhūribhir yo abhīke varivovin nṛṣāhye |",
  "GV01rv_hn10u:791": "RV_10,038.04c taṃ vikhāde sasnim adya śrutaṃ naram arvāñcam indram avase karāmahe ||",
  "GV01rv_hn10u:792": "RV_10,038.05a svavṛjaṃ hi tvām aham indra śuśravānānudaṃ vṛṣabha radhracodanam |",
  "GV01rv_hn10u:793": "RV_10,038.05c pra muñcasva pari kutsād ihā gahi kim u tvāvān muṣkayor baddha āsate ||",
  "GV01rv_hn10u:794": "RV_10,039.01a yo vām parijmā suvṛd aśvinā ratho doṣām uṣāso havyo haviṣmatā |",
  "GV01rv_hn10u:795": "RV_10,039.01c śaśvattamāsas tam u vām idaṃ vayam pitur na nāma suhavaṃ havāmahe ||",
  "GV01rv_hn10u:796": "RV_10,039.02a codayataṃ sūnṛtāḥ pinvataṃ dhiya ut purandhīr īrayataṃ tad uśmasi |",
  "GV01rv_hn10u:797": "RV_10,039.02c yaśasam bhāgaṃ kṛṇutaṃ no aśvinā somaṃ na cārum maghavatsu nas kṛtam ||",
  "GV01rv_hn10u:798": "RV_10,039.03a amājuraś cid bhavatho yuvam bhago 'nāśoś cid avitārāpamasya cit |",
  "GV01rv_hn10u:799": "RV_10,039.03c andhasya cin nāsatyā kṛśasya cid yuvām id āhur bhiṣajā rutasya cit ||",
  "GV01rv_hn10u:800": "RV_10,039.04a yuvaṃ cyavānaṃ sanayaṃ yathā ratham punar yuvānaṃ carathāya takṣathuḥ |",
  "GV01rv_hn10u:801": "RV_10,039.04c niṣ ṭaugryam ūhathur adbhyas pari viśvet tā vāṃ savaneṣu pravācyā ||",
  "GV01rv_hn10u:802": "RV_10,039.05a purāṇā vāṃ vīryā pra bravā jane 'tho hāsathur bhiṣajā mayobhuvā |",
  "GV01rv_hn10u:803": "RV_10,039.05c tā vāṃ nu navyāv avase karāmahe 'yaṃ nāsatyā śrad arir yathā dadhat ||",
  "GV01rv_hn10u:804": "RV_10,039.06a iyaṃ vām ahve śṛṇutam me aśvinā putrāyeva pitarā mahyaṃ śikṣatam |",
  "GV01rv_hn10u:805": "RV_10,039.06c anāpir ajñā asajātyāmatiḥ purā tasyā abhiśaster ava spṛtam ||",
  "GV01rv_hn10u:806": "RV_10,039.07a yuvaṃ rathena vimadāya śundhyuvaṃ ny ūhathuḥ purumitrasya yoṣaṇām |",
  "GV01rv_hn10u:807": "RV_10,039.07c yuvaṃ havaṃ vadhrimatyā agacchataṃ yuvaṃ suṣutiṃ cakrathuḥ purandhaye ||",
  "GV01rv_hn10u:808": "RV_10,039.08a yuvaṃ viprasya jaraṇām upeyuṣaḥ punaḥ kaler akṛṇutaṃ yuvad vayaḥ |",
  "GV01rv_hn10u:809": "RV_10,039.08c yuvaṃ vandanam ṛśyadād ud ūpathur yuvaṃ sadyo viśpalām etave kṛthaḥ ||",
  "GV01rv_hn10u:810": "RV_10,039.09a yuvaṃ ha rebhaṃ vṛṣaṇā guhā hitam ud airayatam mamṛvāṃsam aśvinā |",
  "GV01rv_hn10u:811": "RV_10,039.09c yuvam ṛbīsam uta taptam atraya omanvantaṃ cakrathuḥ saptavadhraye ||",
  "GV01rv_hn10u:812": "RV_10,039.10a yuvaṃ śvetam pedave 'śvināśvaṃ navabhir vājair navatī ca vājinam |",
  "GV01rv_hn10u:813": "RV_10,039.10c carkṛtyaṃ dadathur drāvayatsakham bhagaṃ na nṛbhyo havyam mayobhuvam ||",
  "GV01rv_hn10u:814": "RV_10,039.11a na taṃ rājānāv adite kutaś cana nāṃho aśnoti duritaṃ nakir bhayam |",
  "GV01rv_hn10u:815": "RV_10,039.11c yam aśvinā suhavā rudravartanī purorathaṃ kṛṇuthaḥ patnyā saha ||",
  "GV01rv_hn10u:816": "RV_10,039.12a ā tena yātam manaso javīyasā rathaṃ yaṃ vām ṛbhavaś cakrur aśvinā |",
  "GV01rv_hn10u:817": "RV_10,039.12c yasya yoge duhitā jāyate diva ubhe ahanī sudine vivasvataḥ ||",
  "GV01rv_hn10u:818": "RV_10,039.13a tā vartir yātaṃ jayuṣā vi parvatam apinvataṃ śayave dhenum aśvinā |",
  "GV01rv_hn10u:819": "RV_10,039.13c vṛkasya cid vartikām antar āsyād yuvaṃ śacībhir grasitām amuñcatam ||",
  "GV01rv_hn10u:820": "RV_10,039.14a etaṃ vāṃ stomam aśvināv akarmātakṣāma bhṛgavo na ratham |",
  "GV01rv_hn10u:821": "RV_10,039.14c ny amṛkṣāma yoṣaṇāṃ na marye nityaṃ na sūnuṃ tanayaṃ dadhānāḥ ||",
  "GV01rv_hn10u:822": "RV_10,040.01a rathaṃ yāntaṃ kuha ko ha vāṃ narā prati dyumantaṃ suvitāya bhūṣati |",
  "GV01rv_hn10u:823": "RV_10,040.01c prātaryāvāṇaṃ vibhvaṃ viśe-viśe vastor-vastor vahamānaṃ dhiyā śami ||",
  "GV01rv_hn10u:824": "RV_10,040.02a kuha svid doṣā kuha vastor aśvinā kuhābhipitvaṃ karataḥ kuhoṣatuḥ |",
  "GV01rv_hn10u:825": "RV_10,040.02c ko vāṃ śayutrā vidhaveva devaram maryaṃ na yoṣā kṛṇute sadhastha ā ||",
  "GV01rv_hn10u:826": "RV_10,040.03a prātar jarethe jaraṇeva kāpayā vastor-vastor yajatā gacchatho gṛham |",
  "GV01rv_hn10u:827": "RV_10,040.03c kasya dhvasrā bhavathaḥ kasya vā narā rājaputreva savanāva gacchathaḥ ||",
  "GV01rv_hn10u:828": "RV_10,040.04a yuvām mṛgeva vāraṇā mṛgaṇyavo doṣā vastor haviṣā ni hvayāmahe |",
  "GV01rv_hn10u:829": "RV_10,040.04c yuvaṃ hotrām ṛtuthā juhvate nareṣaṃ janāya vahathaḥ śubhas patī ||",
  "GV01rv_hn10u:830": "RV_10,040.05a yuvāṃ ha ghoṣā pary aśvinā yatī rājña ūce duhitā pṛcche vāṃ narā |",
  "GV01rv_hn10u:831": "RV_10,040.05c bhūtam me ahna uta bhūtam aktave 'śvāvate rathine śaktam arvate ||",
  "GV01rv_hn10u:832": "RV_10,040.06a yuvaṃ kavī ṣṭhaḥ pary aśvinā rathaṃ viśo na kutso jaritur naśāyathaḥ |",
  "GV01rv_hn10u:833": "RV_10,040.06c yuvor ha makṣā pary aśvinā madhv āsā bharata niṣkṛtaṃ na yoṣaṇā ||",
  "GV01rv_hn10u:834": "RV_10,040.07a yuvaṃ ha bhujyuṃ yuvam aśvinā vaśaṃ yuvaṃ śiñjāram uśanām upārathuḥ |",
  "GV01rv_hn10u:835": "RV_10,040.07c yuvo rarāvā pari sakhyam āsate yuvor aham avasā sumnam ā cake ||",
  "GV01rv_hn10u:836": "RV_10,040.08a yuvaṃ ha kṛśaṃ yuvam aśvinā śayuṃ yuvaṃ vidhantaṃ vidhavām uruṣyathaḥ |",
  "GV01rv_hn10u:837": "RV_10,040.08c yuvaṃ sanibhya stanayantam aśvināpa vrajam ūrṇuthaḥ saptāsyam ||",
  "GV01rv_hn10u:838": "RV_10,040.09a janiṣṭa yoṣā patayat kanīnako vi cāruhan vīrudho daṃsanā anu |",
  "GV01rv_hn10u:839": "RV_10,040.09c āsmai rīyante nivaneva sindhavo 'smā ahne bhavati tat patitvanam ||",
  "GV01rv_hn10u:840": "RV_10,040.10a jīvaṃ rudanti vi mayante adhvare dīrghām anu prasitiṃ dīdhiyur naraḥ |",
  "GV01rv_hn10u:841": "RV_10,040.10c vāmam pitṛbhyo ya idaṃ samerire mayaḥ patibhyo janayaḥ pariṣvaje ||",
  "GV01rv_hn10u:842": "RV_10,040.11a na tasya vidma tad u ṣu pra vocata yuvā ha yad yuvatyāḥ kṣeti yoniṣu |",
  "GV01rv_hn10u:843": "RV_10,040.11c priyosriyasya vṛṣabhasya retino gṛhaṃ gamemāśvinā tad uśmasi ||",
  "GV01rv_hn10u:844": "RV_10,040.12a ā vām agan sumatir vājinīvasū ny aśvinā hṛtsu kāmā ayaṃsata |",
  "GV01rv_hn10u:845": "RV_10,040.12c abhūtaṃ gopā mithunā śubhas patī priyā aryamṇo duryāṃ aśīmahi ||",
  "GV01rv_hn10u:846": "RV_10,040.13a tā mandasānā manuṣo duroṇa ā dhattaṃ rayiṃ sahavīraṃ vacasyave |",
  "GV01rv_hn10u:847": "RV_10,040.13c kṛtaṃ tīrthaṃ suprapāṇaṃ śubhas patī sthāṇum patheṣṭhām apa durmatiṃ hatam ||",
  "GV01rv_hn10u:848": "RV_10,040.14a kva svid adya katamāsv aśvinā vikṣu dasrā mādayete śubhas patī |",
  "GV01rv_hn10u:849": "RV_10,040.14c ka īṃ ni yeme katamasya jagmatur viprasya vā yajamānasya vā gṛham ||",
  "GV01rv_hn10u:850": "RV_10,041.01a samānam u tyam puruhūtam ukthyaṃ rathaṃ tricakraṃ savanā ganigmatam |",
  "GV01rv_hn10u:851": "RV_10,041.01c parijmānaṃ vidathyaṃ suvṛktibhir vayaṃ vyuṣṭā uṣaso havāmahe ||",
  "GV01rv_hn10u:852": "RV_10,041.02a prātaryujaṃ nāsatyādhi tiṣṭhathaḥ prātaryāvāṇam madhuvāhanaṃ ratham |",
  "GV01rv_hn10u:853": "RV_10,041.02c viśo yena gacchatho yajvarīr narā kīreś cid yajñaṃ hotṛmantam aśvinā ||",
  "GV01rv_hn10u:854": "RV_10,041.03a adhvaryuṃ vā madhupāṇiṃ suhastyam agnidhaṃ vā dhṛtadakṣaṃ damūnasam |",
  "GV01rv_hn10u:855": "RV_10,041.03c viprasya vā yat savanāni gacchatho 'ta ā yātam madhupeyam aśvinā ||",
  "GV01rv_hn10u:856": "RV_10,042.01a asteva su prataraṃ lāyam asyan bhūṣann iva pra bharā stomam asmai |",
  "GV01rv_hn10u:857": "RV_10,042.01c vācā viprās tarata vācam aryo ni rāmaya jaritaḥ soma indram ||",
  "GV01rv_hn10u:858": "RV_10,042.02a dohena gām upa śikṣā sakhāyam pra bodhaya jaritar jāram indram |",
  "GV01rv_hn10u:859": "RV_10,042.02c kośaṃ na pūrṇaṃ vasunā nyṛṣṭam ā cyāvaya maghadeyāya śūram ||",
  "GV01rv_hn10u:860": "RV_10,042.03a kim aṅga tvā maghavan bhojam āhuḥ śiśīhi mā śiśayaṃ tvā śṛṇomi |",
  "GV01rv_hn10u:861": "RV_10,042.03c apnasvatī mama dhīr astu śakra vasuvidam bhagam indrā bharā naḥ ||",
  "GV01rv_hn10u:862": "RV_10,042.04a tvāṃ janā mamasatyeṣv indra saṃtasthānā vi hvayante samīke |",
  "GV01rv_hn10u:863": "RV_10,042.04c atrā yujaṃ kṛṇute yo haviṣmān nāsunvatā sakhyaṃ vaṣṭi śūraḥ ||",
  "GV01rv_hn10u:864": "RV_10,042.05a dhanaṃ na syandram bahulaṃ yo asmai tīvrān somāṃ āsunoti prayasvān |",
  "GV01rv_hn10u:865": "RV_10,042.05c tasmai śatrūn sutukān prātar ahno ni svaṣṭrān yuvati hanti vṛtram ||",
  "GV01rv_hn10u:866": "RV_10,042.06a yasmin vayaṃ dadhimā śaṃsam indre yaḥ śiśrāya maghavā kāmam asme |",
  "GV01rv_hn10u:867": "RV_10,042.06c ārāc cit san bhayatām asya śatrur ny asmai dyumnā janyā namantām ||",
  "GV01rv_hn10u:868": "RV_10,042.07a ārāc chatrum apa bādhasva dūram ugro yaḥ śambaḥ puruhūta tena |",
  "GV01rv_hn10u:869": "RV_10,042.07c asme dhehi yavamad gomad indra kṛdhī dhiyaṃ jaritre vājaratnām ||",
  "GV01rv_hn10u:870": "RV_10,042.08a pra yam antar vṛṣasavāso agman tīvrāḥ somā bahulāntāsa indram |",
  "GV01rv_hn10u:871": "RV_10,042.08c nāha dāmānam maghavā ni yaṃsan ni sunvate vahati bhūri vāmam ||",
  "GV01rv_hn10u:872": "RV_10,042.09a uta prahām atidīvyā jayāti kṛtaṃ yac chvaghnī vicinoti kāle |",
  "GV01rv_hn10u:873": "RV_10,042.09c yo devakāmo na dhanā ruṇaddhi sam it taṃ rāyā sṛjati svadhāvān ||",
  "GV01rv_hn10u:874": "RV_10,042.10a gobhiṣ ṭaremāmatiṃ durevāṃ yavena kṣudham puruhūta viśvām |",
  "GV01rv_hn10u:875": "RV_10,042.10c vayaṃ rājabhiḥ prathamā dhanāny asmākena vṛjanenā jayema ||",
  "GV01rv_hn10u:876": "RV_10,042.11a bṛhaspatir naḥ pari pātu paścād utottarasmād adharād aghāyoḥ |",
  "GV01rv_hn10u:877": "RV_10,042.11c indraḥ purastād uta madhyato naḥ sakhā sakhibhyo varivaḥ kṛṇotu ||",
  "GV01rv_hn10u:878": "RV_10,043.01a acchā ma indram matayaḥ svarvidaḥ sadhrīcīr viśvā uśatīr anūṣata |",
  "GV01rv_hn10u:879": "RV_10,043.01c pari ṣvajante janayo yathā patim maryaṃ na śundhyum maghavānam ūtaye ||",
  "GV01rv_hn10u:880": "RV_10,043.02a na ghā tvadrig apa veti me manas tve it kāmam puruhūta śiśraya |",
  "GV01rv_hn10u:881": "RV_10,043.02c rājeva dasma ni ṣado 'dhi barhiṣy asmin su some 'vapānam astu te ||",
  "GV01rv_hn10u:882": "RV_10,043.03a viṣūvṛd indro amater uta kṣudhaḥ sa id rāyo maghavā vasva īśate |",
  "GV01rv_hn10u:883": "RV_10,043.03c tasyed ime pravaṇe sapta sindhavo vayo vardhanti vṛṣabhasya śuṣmiṇaḥ ||",
  "GV01rv_hn10u:884": "RV_10,043.04a vayo na vṛkṣaṃ supalāśam āsadan somāsa indram mandinaś camūṣadaḥ |",
  "GV01rv_hn10u:885": "RV_10,043.04c praiṣām anīkaṃ śavasā davidyutad vidat svar manave jyotir āryam ||",
  "GV01rv_hn10u:886": "RV_10,043.05a kṛtaṃ na śvaghnī vi cinoti devane saṃvargaṃ yan maghavā sūryaṃ jayat |",
  "GV01rv_hn10u:887": "RV_10,043.05c na tat te anyo anu vīryaṃ śakan na purāṇo maghavan nota nūtanaḥ ||",
  "GV01rv_hn10u:888": "RV_10,043.06a viśaṃ-viśam maghavā pary aśāyata janānāṃ dhenā avacākaśad vṛṣā |",
  "GV01rv_hn10u:889": "RV_10,043.06c yasyāha śakraḥ savaneṣu raṇyati sa tīvraiḥ somaiḥ sahate pṛtanyataḥ ||",
  "GV01rv_hn10u:890": "RV_10,043.07a āpo na sindhum abhi yat samakṣaran somāsa indraṃ kulyā iva hradam |",
  "GV01rv_hn10u:891": "RV_10,043.07c vardhanti viprā maho asya sādane yavaṃ na vṛṣṭir divyena dānunā ||",
  "GV01rv_hn10u:892": "RV_10,043.08a vṛṣā na kruddhaḥ patayad rajassv ā yo aryapatnīr akṛṇod imā apaḥ |",
  "GV01rv_hn10u:893": "RV_10,043.08c sa sunvate maghavā jīradānave 'vindaj jyotir manave haviṣmate ||",
  "GV01rv_hn10u:894": "RV_10,043.09a uj jāyatām paraśur jyotiṣā saha bhūyā ṛtasya sudughā purāṇavat |",
  "GV01rv_hn10u:895": "RV_10,043.09c vi rocatām aruṣo bhānunā śuciḥ svar ṇa śukraṃ śuśucīta satpatiḥ ||",
  "GV01rv_hn10u:896": "RV_10,043.10a gobhiṣ ṭaremāmatiṃ durevāṃ yavena kṣudham puruhūta viśvām |",
  "GV01rv_hn10u:897": "RV_10,043.10c vayaṃ rājabhiḥ prathamā dhanāny asmākena vṛjanenā jayema ||",
  "GV01rv_hn10u:898": "RV_10,043.11a bṛhaspatir naḥ pari pātu paścād utottarasmād adharād aghāyoḥ |",
  "GV01rv_hn10u:899": "RV_10,043.11c indraḥ purastād uta madhyato naḥ sakhā sakhibhyo varivaḥ kṛṇotu ||",
  "GV01rv_hn10u:900": "RV_10,044.01a ā yātv indraḥ svapatir madāya yo dharmaṇā tūtujānas tuviṣmān |",
  "GV01rv_hn10u:901": "RV_10,044.01c pratvakṣāṇo ati viśvā sahāṃsy apāreṇa mahatā vṛṣṇyena ||",
  "GV01rv_hn10u:902": "RV_10,044.02a suṣṭhāmā rathaḥ suyamā harī te mimyakṣa vajro nṛpate gabhastau |",
  "GV01rv_hn10u:903": "RV_10,044.02c śībhaṃ rājan supathā yāhy arvāṅ vardhāma te papuṣo vṛṣṇyāni ||",
  "GV01rv_hn10u:904": "RV_10,044.03a endravāho nṛpatiṃ vajrabāhum ugram ugrāsas taviṣāsa enam |",
  "GV01rv_hn10u:905": "RV_10,044.03c pratvakṣasaṃ vṛṣabhaṃ satyaśuṣmam em asmatrā sadhamādo vahantu ||",
  "GV01rv_hn10u:906": "RV_10,044.04a evā patiṃ droṇasācaṃ sacetasam ūrja skambhaṃ dharuṇa ā vṛṣāyase |",
  "GV01rv_hn10u:907": "RV_10,044.04c ojaḥ kṛṣva saṃ gṛbhāya tve apy aso yathā kenipānām ino vṛdhe ||",
  "GV01rv_hn10u:908": "RV_10,044.05a gamann asme vasūny ā hi śaṃsiṣaṃ svāśiṣam bharam ā yāhi sominaḥ |",
  "GV01rv_hn10u:909": "RV_10,044.05c tvam īśiṣe sāsminn ā satsi barhiṣy anādhṛṣyā tava pātrāṇi dharmaṇā ||",
  "GV01rv_hn10u:910": "RV_10,044.06a pṛthak prāyan prathamā devahūtayo 'kṛṇvata śravasyāni duṣṭarā |",
  "GV01rv_hn10u:911": "RV_10,044.06c na ye śekur yajñiyāṃ nāvam āruham īrmaiva te ny aviśanta kepayaḥ ||",
  "GV01rv_hn10u:912": "RV_10,044.07a evaivāpāg apare santu dūḍhyo 'śvā yeṣāṃ duryuja āyuyujre |",
  "GV01rv_hn10u:913": "RV_10,044.07c itthā ye prāg upare santi dāvane purūṇi yatra vayunāni bhojanā ||",
  "GV01rv_hn10u:914": "RV_10,044.08a girīṃr ajrān rejamānāṃ adhārayad dyauḥ krandad antarikṣāṇi kopayat |",
  "GV01rv_hn10u:915": "RV_10,044.08c samīcīne dhiṣaṇe vi ṣkabhāyati vṛṣṇaḥ pītvā mada ukthāni śaṃsati ||",
  "GV01rv_hn10u:916": "RV_10,044.09a imam bibharmi sukṛtaṃ te aṅkuśaṃ yenārujāsi maghavañ chaphārujaḥ |",
  "GV01rv_hn10u:917": "RV_10,044.09c asmin su te savane astv okyaṃ suta iṣṭau maghavan bodhy ābhagaḥ ||",
  "GV01rv_hn10u:918": "RV_10,044.10a gobhiṣ ṭaremāmatiṃ durevāṃ yavena kṣudham puruhūta viśvām |",
  "GV01rv_hn10u:919": "RV_10,044.10c vayaṃ rājabhiḥ prathamā dhanāny asmākena vṛjanenā jayema ||",
  "GV01rv_hn10u:920": "RV_10,044.11a bṛhaspatir naḥ pari pātu paścād utottarasmād adharād aghāyoḥ |",
  "GV01rv_hn10u:921": "RV_10,044.11c indraḥ purastād uta madhyato naḥ sakhā sakhibhyo varivaḥ kṛṇotu ||",
  "GV01rv_hn10u:922": "RV_10,045.01a divas pari prathamaṃ jajñe agnir asmad dvitīyam pari jātavedāḥ |",
  "GV01rv_hn10u:923": "RV_10,045.01c tṛtīyam apsu nṛmaṇā ajasram indhāna enaṃ jarate svādhīḥ ||",
  "GV01rv_hn10u:924": "RV_10,045.02a vidmā te agne tredhā trayāṇi vidmā te dhāma vibhṛtā purutrā |",
  "GV01rv_hn10u:925": "RV_10,045.02c vidmā te nāma paramaṃ guhā yad vidmā tam utsaṃ yata ājagantha ||",
  "GV01rv_hn10u:926": "RV_10,045.03a samudre tvā nṛmaṇā apsv antar nṛcakṣā īdhe divo agna ūdhan |",
  "GV01rv_hn10u:927": "RV_10,045.03c tṛtīye tvā rajasi tasthivāṃsam apām upasthe mahiṣā avardhan ||",
  "GV01rv_hn10u:928": "RV_10,045.04a akrandad agni stanayann iva dyauḥ kṣāmā rerihad vīrudhaḥ samañjan |",
  "GV01rv_hn10u:929": "RV_10,045.04c sadyo jajñāno vi hīm iddho akhyad ā rodasī bhānunā bhāty antaḥ ||",
  "GV01rv_hn10u:930": "RV_10,045.05a śrīṇām udāro dharuṇo rayīṇām manīṣāṇām prārpaṇaḥ somagopāḥ |",
  "GV01rv_hn10u:931": "RV_10,045.05c vasuḥ sūnuḥ sahaso apsu rājā vi bhāty agra uṣasām idhānaḥ ||",
  "GV01rv_hn10u:932": "RV_10,045.06a viśvasya ketur bhuvanasya garbha ā rodasī apṛṇāj jāyamānaḥ |",
  "GV01rv_hn10u:933": "RV_10,045.06c vīḷuṃ cid adrim abhinat parāyañ janā yad agnim ayajanta pañca ||",
  "GV01rv_hn10u:934": "RV_10,045.07a uśik pāvako aratiḥ sumedhā marteṣv agnir amṛto ni dhāyi |",
  "GV01rv_hn10u:935": "RV_10,045.07c iyarti dhūmam aruṣam bharibhrad uc chukreṇa śociṣā dyām inakṣan ||",
  "GV01rv_hn10u:936": "RV_10,045.08a dṛśāno rukma urviyā vy adyaud durmarṣam āyuḥ śriye rucānaḥ |",
  "GV01rv_hn10u:937": "RV_10,045.08c agnir amṛto abhavad vayobhir yad enaṃ dyaur janayat suretāḥ ||",
  "GV01rv_hn10u:938": "RV_10,045.09a yas te adya kṛṇavad bhadraśoce 'pūpaṃ deva ghṛtavantam agne |",
  "GV01rv_hn10u:939": "RV_10,045.09c pra taṃ naya prataraṃ vasyo acchābhi sumnaṃ devabhaktaṃ yaviṣṭha ||",
  "GV01rv_hn10u:940": "RV_10,045.10a ā tam bhaja sauśravaseṣv agna uktha-uktha ā bhaja śasyamāne |",
  "GV01rv_hn10u:941": "RV_10,045.10c priyaḥ sūrye priyo agnā bhavāty uj jātena bhinadad uj janitvaiḥ ||",
  "GV01rv_hn10u:942": "RV_10,045.11a tvām agne yajamānā anu dyūn viśvā vasu dadhire vāryāṇi |",
  "GV01rv_hn10u:943": "RV_10,045.11c tvayā saha draviṇam icchamānā vrajaṃ gomantam uśijo vi vavruḥ ||",
  "GV01rv_hn10u:944": "RV_10,045.12a astāvy agnir narāṃ suśevo vaiśvānara ṛṣibhiḥ somagopāḥ |",
  "GV01rv_hn10u:945": "RV_10,045.12c adveṣe dyāvāpṛthivī huvema devā dhatta rayim asme suvīram ||",
  "GV01rv_hn10u:946": "RV_10,046.01a pra hotā jāto mahān nabhovin nṛṣadvā sīdad apām upasthe |",
  "GV01rv_hn10u:947": "RV_10,046.01c dadhir yo dhāyi sa te vayāṃsi yantā vasūni vidhate tanūpāḥ ||",
  "GV01rv_hn10u:948": "RV_10,046.02a imaṃ vidhanto apāṃ sadhasthe paśuṃ na naṣṭam padair anu gman |",
  "GV01rv_hn10u:949": "RV_10,046.02c guhā catantam uśijo namobhir icchanto dhīrā bhṛgavo 'vindan ||",
  "GV01rv_hn10u:950": "RV_10,046.03a imaṃ trito bhūry avindad icchan vaibhūvaso mūrdhany aghnyāyāḥ |",
  "GV01rv_hn10u:951": "RV_10,046.03c sa śevṛdho jāta ā harmyeṣu nābhir yuvā bhavati rocanasya ||",
  "GV01rv_hn10u:952": "RV_10,046.04a mandraṃ hotāram uśijo namobhiḥ prāñcaṃ yajñaṃ netāram adhvarāṇām |",
  "GV01rv_hn10u:953": "RV_10,046.04c viśām akṛṇvann aratim pāvakaṃ havyavāhaṃ dadhato mānuṣeṣu ||",
  "GV01rv_hn10u:954": "RV_10,046.05a pra bhūr jayantam mahāṃ vipodhām mūrā amūram purāṃ darmāṇam |",
  "GV01rv_hn10u:955": "RV_10,046.05c nayanto garbhaṃ vanāṃ dhiyaṃ dhur hiriśmaśruṃ nārvāṇaṃ dhanarcam ||",
  "GV01rv_hn10u:956": "RV_10,046.06a ni pastyāsu trita stabhūyan parivīto yonau sīdad antaḥ |",
  "GV01rv_hn10u:957": "RV_10,046.06c ataḥ saṃgṛbhyā viśāṃ damūnā vidharmaṇāyantrair īyate nṝn ||",
  "GV01rv_hn10u:958": "RV_10,046.07a asyājarāso damām aritrā arcaddhūmāso agnayaḥ pāvakāḥ |",
  "GV01rv_hn10u:959": "RV_10,046.07c śvitīcayaḥ śvātrāso bhuraṇyavo vanarṣado vāyavo na somāḥ ||",
  "GV01rv_hn10u:960": "RV_10,046.08a pra jihvayā bharate vepo agniḥ pra vayunāni cetasā pṛthivyāḥ |",
  "GV01rv_hn10u:961": "RV_10,046.08c tam āyavaḥ śucayantam pāvakam mandraṃ hotāraṃ dadhire yajiṣṭham ||",
  "GV01rv_hn10u:962": "RV_10,046.09a dyāvā yam agnim pṛthivī janiṣṭām āpas tvaṣṭā bhṛgavo yaṃ sahobhiḥ |",
  "GV01rv_hn10u:963": "RV_10,046.09c īḷenyam prathamam mātariśvā devās tatakṣur manave yajatram ||",
  "GV01rv_hn10u:964": "RV_10,046.10a yaṃ tvā devā dadhire havyavāham puruspṛho mānuṣāso yajatram |",
  "GV01rv_hn10u:965": "RV_10,046.10c sa yāmann agne stuvate vayo dhāḥ pra devayan yaśasaḥ saṃ hi pūrvīḥ ||",
  "GV01rv_hn10u:966": "RV_10,047.01a jagṛbhmā te dakṣiṇam indra hastaṃ vasūyavo vasupate vasūnām |",
  "GV01rv_hn10u:967": "RV_10,047.01c vidmā hi tvā gopatiṃ śūra gonām asmabhyaṃ citraṃ vṛṣaṇaṃ rayiṃ dāḥ ||",
  "GV01rv_hn10u:968": "RV_10,047.02a svāyudhaṃ svavasaṃ sunīthaṃ catuḥsamudraṃ dharuṇaṃ rayīṇām |",
  "GV01rv_hn10u:969": "RV_10,047.02c carkṛtyaṃ śaṃsyam bhūrivāram asmabhyaṃ citraṃ vṛṣaṇaṃ rayiṃ dāḥ ||",
  "GV01rv_hn10u:970": "RV_10,047.03a subrahmāṇaṃ devavantam bṛhantam uruṃ gabhīram pṛthubudhnam indra |",
  "GV01rv_hn10u:971": "RV_10,047.03c śrutaṛṣim ugram abhimātiṣāham asmabhyaṃ citraṃ vṛṣaṇaṃ rayiṃ dāḥ ||",
  "GV01rv_hn10u:972": "RV_10,047.04a sanadvājaṃ vipravīraṃ tarutraṃ dhanaspṛtaṃ śūśuvāṃsaṃ sudakṣam |",
  "GV01rv_hn10u:973": "RV_10,047.04c dasyuhanam pūrbhidam indra satyam asmabhyaṃ citraṃ vṛṣaṇaṃ rayiṃ dāḥ ||",
  "GV01rv_hn10u:974": "RV_10,047.05a aśvāvantaṃ rathinaṃ vīravantaṃ sahasriṇaṃ śatinaṃ vājam indra |",
  "GV01rv_hn10u:975": "RV_10,047.05c bhadravrātaṃ vipravīraṃ svarṣām asmabhyaṃ citraṃ vṛṣaṇaṃ rayiṃ dāḥ ||",
  "GV01rv_hn10u:976": "RV_10,047.06a pra saptagum ṛtadhītiṃ sumedhām bṛhaspatim matir acchā jigāti |",
  "GV01rv_hn10u:977": "RV_10,047.06c ya āṅgiraso namasopasadyo 'smabhyaṃ citraṃ vṛṣaṇaṃ rayiṃ dāḥ ||",
  "GV01rv_hn10u:978": "RV_10,047.07a vanīvāno mama dūtāsa indraṃ stomāś caranti sumatīr iyānāḥ |",
  "GV01rv_hn10u:979": "RV_10,047.07c hṛdispṛśo manasā vacyamānā asmabhyaṃ citraṃ vṛṣaṇaṃ rayiṃ dāḥ ||",
  "GV01rv_hn10u:980": "RV_10,047.08a yat tvā yāmi daddhi tan na indra bṛhantaṃ kṣayam asamaṃ janānām |",
  "GV01rv_hn10u:981": "RV_10,047.08c abhi tad dyāvāpṛthivī gṛṇītām asmabhyaṃ citraṃ vṛṣaṇaṃ rayiṃ dāḥ ||",
  "GV01rv_hn10u:982": "RV_10,048.01a aham bhuvaṃ vasunaḥ pūrvyas patir ahaṃ dhanāni saṃ jayāmi śaśvataḥ |",
  "GV01rv_hn10u:983": "RV_10,048.01c māṃ havante pitaraṃ na jantavo 'haṃ dāśuṣe vi bhajāmi bhojanam ||",
  "GV01rv_hn10u:984": "RV_10,048.02a aham indro rodho vakṣo atharvaṇas tritāya gā ajanayam aher adhi |",
  "GV01rv_hn10u:985": "RV_10,048.02c ahaṃ dasyubhyaḥ pari nṛmṇam ā dade gotrā śikṣan dadhīce mātariśvane ||",
  "GV01rv_hn10u:986": "RV_10,048.03a mahyaṃ tvaṣṭā vajram atakṣad āyasam mayi devāso 'vṛjann api kratum |",
  "GV01rv_hn10u:987": "RV_10,048.03c mamānīkaṃ sūryasyeva duṣṭaram mām āryanti kṛtena kartvena ca ||",
  "GV01rv_hn10u:988": "RV_10,048.04a aham etaṃ gavyayam aśvyam paśum purīṣiṇaṃ sāyakenā hiraṇyayam |",
  "GV01rv_hn10u:989": "RV_10,048.04c purū sahasrā ni śiśāmi dāśuṣe yan mā somāsa ukthino amandiṣuḥ ||",
  "GV01rv_hn10u:990": "RV_10,048.05a aham indro na parā jigya id dhanaṃ na mṛtyave 'va tasthe kadā cana |",
  "GV01rv_hn10u:991": "RV_10,048.05c somam in mā sunvanto yācatā vasu na me pūravaḥ sakhye riṣāthana ||",
  "GV01rv_hn10u:992": "RV_10,048.06a aham etāñ chāśvasato dvā-dvendraṃ ye vajraṃ yudhaye 'kṛṇvata |",
  "GV01rv_hn10u:993": "RV_10,048.06c āhvayamānāṃ ava hanmanāhanaṃ dṛḷhā vadann anamasyur namasvinaḥ ||",
  "GV01rv_hn10u:994": "RV_10,048.07a abhīdam ekam eko asmi niṣṣāḷ abhī dvā kim u trayaḥ karanti |",
  "GV01rv_hn10u:995": "RV_10,048.07c khale na parṣān prati hanmi bhūri kim mā nindanti śatravo 'nindrāḥ ||",
  "GV01rv_hn10u:996": "RV_10,048.08a ahaṃ guṅgubhyo atithigvam iṣkaram iṣaṃ na vṛtraturaṃ vikṣu dhārayam |",
  "GV01rv_hn10u:997": "RV_10,048.08c yat parṇayaghna uta vā karañjahe prāham mahe vṛtrahatye aśuśravi ||",
  "GV01rv_hn10u:998": "RV_10,048.09a pra me namī sāpya iṣe bhuje bhūd gavām eṣe sakhyā kṛṇuta dvitā |",
  "GV01rv_hn10u:999": "RV_10,048.09c didyuṃ yad asya samitheṣu maṃhayam ād id enaṃ śaṃsyam ukthyaṃ karam ||",
  "GV01rv_hn10u:1000": "RV_10,048.10a pra nemasmin dadṛśe somo antar gopā nemam āvir asthā kṛṇoti |",
  "GV01rv_hn10u:1001": "RV_10,048.10c sa tigmaśṛṅgaṃ vṛṣabhaṃ yuyutsan druhas tasthau bahule baddho antaḥ ||",
  "GV01rv_hn10u:1002": "RV_10,048.11a ādityānāṃ vasūnāṃ rudriyāṇāṃ devo devānāṃ na mināmi dhāma |",
  "GV01rv_hn10u:1003": "RV_10,048.11c te mā bhadrāya śavase tatakṣur aparājitam astṛtam aṣāḷham ||",
  "GV01rv_hn10u:1004": "RV_10,049.01a ahaṃ dāṃ gṛṇate pūrvyaṃ vasv aham brahma kṛṇavam mahyaṃ vardhanam |",
  "GV01rv_hn10u:1005": "RV_10,049.01c aham bhuvaṃ yajamānasya coditāyajvanaḥ sākṣi viśvasmin bhare ||",
  "GV01rv_hn10u:1006": "RV_10,049.02a māṃ dhur indraṃ nāma devatā divaś ca gmaś cāpāṃ ca jantavaḥ |",
  "GV01rv_hn10u:1007": "RV_10,049.02c ahaṃ harī vṛṣaṇā vivratā raghū ahaṃ vajraṃ śavase dhṛṣṇv ā dade ||",
  "GV01rv_hn10u:1008": "RV_10,049.03a aham atkaṃ kavaye śiśnathaṃ hathair ahaṃ kutsam āvam ābhir ūtibhiḥ |",
  "GV01rv_hn10u:1009": "RV_10,049.03c ahaṃ śuṣṇasya śnathitā vadhar yamaṃ na yo rara āryaṃ nāma dasyave ||",
  "GV01rv_hn10u:1010": "RV_10,049.04a aham piteva vetasūṃr abhiṣṭaye tugraṃ kutsāya smadibhaṃ ca randhayam |",
  "GV01rv_hn10u:1011": "RV_10,049.04c aham bhuvaṃ yajamānasya rājani pra yad bhare tujaye na priyādhṛṣe ||",
  "GV01rv_hn10u:1012": "RV_10,049.05a ahaṃ randhayam mṛgayaṃ śrutarvaṇe yan mājihīta vayunā canānuṣak |",
  "GV01rv_hn10u:1013": "RV_10,049.05c ahaṃ veśaṃ namram āyave 'karam ahaṃ savyāya paḍgṛbhim arandhayam ||",
  "GV01rv_hn10u:1014": "RV_10,049.06a ahaṃ sa yo navavāstvam bṛhadrathaṃ saṃ vṛtreva dāsaṃ vṛtrahārujam |",
  "GV01rv_hn10u:1015": "RV_10,049.06c yad vardhayantam prathayantam ānuṣag dūre pāre rajaso rocanākaram ||",
  "GV01rv_hn10u:1016": "RV_10,049.07a ahaṃ sūryasya pari yāmy āśubhiḥ praitaśebhir vahamāna ojasā |",
  "GV01rv_hn10u:1017": "RV_10,049.07c yan mā sāvo manuṣa āha nirṇija ṛdhak kṛṣe dāsaṃ kṛtvyaṃ hathaiḥ ||",
  "GV01rv_hn10u:1018": "RV_10,049.08a ahaṃ saptahā nahuṣo nahuṣṭaraḥ prāśrāvayaṃ śavasā turvaśaṃ yadum |",
  "GV01rv_hn10u:1019": "RV_10,049.08c ahaṃ ny anyaṃ sahasā sahas karaṃ nava vrādhato navatiṃ ca vakṣayam ||",
  "GV01rv_hn10u:1020": "RV_10,049.09a ahaṃ sapta sravato dhārayaṃ vṛṣā dravitnvaḥ pṛthivyāṃ sīrā adhi |",
  "GV01rv_hn10u:1021": "RV_10,049.09c aham arṇāṃsi vi tirāmi sukratur yudhā vidam manave gātum iṣṭaye ||",
  "GV01rv_hn10u:1022": "RV_10,049.10a ahaṃ tad āsu dhārayaṃ yad āsu na devaś cana tvaṣṭādhārayad ruśat |",
  "GV01rv_hn10u:1023": "RV_10,049.10c spārhaṃ gavām ūdhassu vakṣaṇāsv ā madhor madhu śvātryaṃ somam āśiram ||",
  "GV01rv_hn10u:1024": "RV_10,049.11a evā devāṃ indro vivye nṝn pra cyautnena maghavā satyarādhāḥ |",
  "GV01rv_hn10u:1025": "RV_10,049.11c viśvet tā te harivaḥ śacīvo 'bhi turāsaḥ svayaśo gṛṇanti ||",
  "GV01rv_hn10u:1026": "RV_10,050.01a pra vo mahe mandamānāyāndhaso 'rcā viśvānarāya viśvābhuve |",
  "GV01rv_hn10u:1027": "RV_10,050.01c indrasya yasya sumakhaṃ saho mahi śravo nṛmṇaṃ ca rodasī saparyataḥ ||",
  "GV01rv_hn10u:1028": "RV_10,050.02a so cin nu sakhyā narya ina stutaś carkṛtya indro māvate nare |",
  "GV01rv_hn10u:1029": "RV_10,050.02c viśvāsu dhūrṣu vājakṛtyeṣu satpate vṛtre vāpsv abhi śūra mandase ||",
  "GV01rv_hn10u:1030": "RV_10,050.03a ke te nara indra ye ta iṣe ye te sumnaṃ sadhanyam iyakṣān |",
  "GV01rv_hn10u:1031": "RV_10,050.03c ke te vājāyāsuryāya hinvire ke apsu svāsūrvarāsu pauṃsye ||",
  "GV01rv_hn10u:1032": "RV_10,050.04a bhuvas tvam indra brahmaṇā mahān bhuvo viśveṣu savaneṣu yajñiyaḥ |",
  "GV01rv_hn10u:1033": "RV_10,050.04c bhuvo nṝṃś cyautno viśvasmin bhare jyeṣṭhaś ca mantro viśvacarṣaṇe ||",
  "GV01rv_hn10u:1034": "RV_10,050.05a avā nu kaṃ jyāyān yajñavanaso mahīṃ ta omātrāṃ kṛṣṭayo viduḥ |",
  "GV01rv_hn10u:1035": "RV_10,050.05c aso nu kam ajaro vardhāś ca viśved etā savanā tūtumā kṛṣe ||",
  "GV01rv_hn10u:1036": "RV_10,050.06a etā viśvā savanā tūtumā kṛṣe svayaṃ sūno sahaso yāni dadhiṣe |",
  "GV01rv_hn10u:1037": "RV_10,050.06c varāya te pātraṃ dharmaṇe tanā yajño mantro brahmodyataṃ vacaḥ ||",
  "GV01rv_hn10u:1038": "RV_10,050.07a ye te vipra brahmakṛtaḥ sute sacā vasūnāṃ ca vasunaś ca dāvane |",
  "GV01rv_hn10u:1039": "RV_10,050.07c pra te sumnasya manasā pathā bhuvan made sutasya somyasyāndhasaḥ ||",
  "GV01rv_hn10u:1040": "RV_10,051.01a mahat tad ulbaṃ sthaviraṃ tad āsīd yenāviṣṭitaḥ praviveśithāpaḥ |",
  "GV01rv_hn10u:1041": "RV_10,051.01c viśvā apaśyad bahudhā te agne jātavedas tanvo deva ekaḥ ||",
  "GV01rv_hn10u:1042": "RV_10,051.02a ko mā dadarśa katamaḥ sa devo yo me tanvo bahudhā paryapaśyat |",
  "GV01rv_hn10u:1043": "RV_10,051.02c kvāha mitrāvaruṇā kṣiyanty agner viśvāḥ samidho devayānīḥ ||",
  "GV01rv_hn10u:1044": "RV_10,051.03a aicchāma tvā bahudhā jātavedaḥ praviṣṭam agne apsv oṣadhīṣu |",
  "GV01rv_hn10u:1045": "RV_10,051.03c taṃ tvā yamo acikec citrabhāno daśāntaruṣyād atirocamānam ||",
  "GV01rv_hn10u:1046": "RV_10,051.04a hotrād ahaṃ varuṇa bibhyad āyaṃ ned eva mā yunajann atra devāḥ |",
  "GV01rv_hn10u:1047": "RV_10,051.04c tasya me tanvo bahudhā niviṣṭā etam arthaṃ na ciketāham agniḥ ||",
  "GV01rv_hn10u:1048": "RV_10,051.05a ehi manur devayur yajñakāmo 'raṅkṛtyā tamasi kṣeṣy agne |",
  "GV01rv_hn10u:1049": "RV_10,051.05c sugān pathaḥ kṛṇuhi devayānān vaha havyāni sumanasyamānaḥ ||",
  "GV01rv_hn10u:1050": "RV_10,051.06a agneḥ pūrve bhrātaro artham etaṃ rathīvādhvānam anv āvarīvuḥ |",
  "GV01rv_hn10u:1051": "RV_10,051.06c tasmād bhiyā varuṇa dūram āyaṃ gauro na kṣepnor avije jyāyāḥ ||",
  "GV01rv_hn10u:1052": "RV_10,051.07a kurmas ta āyur ajaraṃ yad agne yathā yukto jātavedo na riṣyāḥ |",
  "GV01rv_hn10u:1053": "RV_10,051.07c athā vahāsi sumanasyamāno bhāgaṃ devebhyo haviṣaḥ sujāta ||",
  "GV01rv_hn10u:1054": "RV_10,051.08a prayājān me anuyājāṃś ca kevalān ūrjasvantaṃ haviṣo datta bhāgam |",
  "GV01rv_hn10u:1055": "RV_10,051.08c ghṛtaṃ cāpām puruṣaṃ cauṣadhīnām agneś ca dīrgham āyur astu devāḥ ||",
  "GV01rv_hn10u:1056": "RV_10,051.09a tava prayājā anuyājāś ca kevala ūrjasvanto haviṣaḥ santu bhāgāḥ |",
  "GV01rv_hn10u:1057": "RV_10,051.09c tavāgne yajño 'yam astu sarvas tubhyaṃ namantām pradiśaś catasraḥ ||",
  "GV01rv_hn10u:1058": "RV_10,052.01a viśve devāḥ śāstana mā yatheha hotā vṛto manavai yan niṣadya |",
  "GV01rv_hn10u:1059": "RV_10,052.01c pra me brūta bhāgadheyaṃ yathā vo yena pathā havyam ā vo vahāni ||",
  "GV01rv_hn10u:1060": "RV_10,052.02a ahaṃ hotā ny asīdaṃ yajīyān viśve devā maruto mā junanti |",
  "GV01rv_hn10u:1061": "RV_10,052.02c ahar-ahar aśvinādhvaryavaṃ vām brahmā samid bhavati sāhutir vām ||",
  "GV01rv_hn10u:1062": "RV_10,052.03a ayaṃ yo hotā kir u sa yamasya kam apy ūhe yat samañjanti devāḥ |",
  "GV01rv_hn10u:1063": "RV_10,052.03c ahar-ahar jāyate māsi-māsy athā devā dadhire havyavāham ||",
  "GV01rv_hn10u:1064": "RV_10,052.04a māṃ devā dadhire havyavāham apamluktam bahu kṛcchrā carantam |",
  "GV01rv_hn10u:1065": "RV_10,052.04c agnir vidvān yajñaṃ naḥ kalpayāti pañcayāmaṃ trivṛtaṃ saptatantum ||",
  "GV01rv_hn10u:1066": "RV_10,052.05a ā vo yakṣy amṛtatvaṃ suvīraṃ yathā vo devā varivaḥ karāṇi |",
  "GV01rv_hn10u:1067": "RV_10,052.05c ā bāhvor vajram indrasya dheyām athemā viśvāḥ pṛtanā jayāti ||",
  "GV01rv_hn10u:1068": "RV_10,052.06a trīṇi śatā trī sahasrāṇy agniṃ triṃśac ca devā nava cāsaparyan |",
  "GV01rv_hn10u:1069": "RV_10,052.06c aukṣan ghṛtair astṛṇan barhir asmā ād id dhotāraṃ ny asādayanta ||",
  "GV01rv_hn10u:1070": "RV_10,053.01a yam aicchāma manasā so 'yam āgād yajñasya vidvān paruṣaś cikitvān |",
  "GV01rv_hn10u:1071": "RV_10,053.01c sa no yakṣad devatātā yajīyān ni hi ṣatsad antaraḥ pūrvo asmat ||",
  "GV01rv_hn10u:1072": "RV_10,053.02a arādhi hotā niṣadā yajīyān abhi prayāṃsi sudhitāni hi khyat |",
  "GV01rv_hn10u:1073": "RV_10,053.02c yajāmahai yajñiyān hanta devāṃ īḷāmahā īḍyāṃ ājyena ||",
  "GV01rv_hn10u:1074": "RV_10,053.03a sādhvīm akar devavītiṃ no adya yajñasya jihvām avidāma guhyām |",
  "GV01rv_hn10u:1075": "RV_10,053.03c sa āyur āgāt surabhir vasāno bhadrām akar devahūtiṃ no adya ||",
  "GV01rv_hn10u:1076": "RV_10,053.04a tad adya vācaḥ prathamam masīya yenāsurāṃ abhi devā asāma |",
  "GV01rv_hn10u:1077": "RV_10,053.04c ūrjāda uta yajñiyāsaḥ pañca janā mama hotraṃ juṣadhvam ||",
  "GV01rv_hn10u:1078": "RV_10,053.05a pañca janā mama hotraṃ juṣantāṃ gojātā uta ye yajñiyāsaḥ |",
  "GV01rv_hn10u:1079": "RV_10,053.05c pṛthivī naḥ pārthivāt pātv aṃhaso 'ntarikṣaṃ divyāt pātv asmān ||",
  "GV01rv_hn10u:1080": "RV_10,053.06a tantuṃ tanvan rajaso bhānum anv ihi jyotiṣmataḥ patho rakṣa dhiyā kṛtān |",
  "GV01rv_hn10u:1081": "RV_10,053.06c anulbaṇaṃ vayata joguvām apo manur bhava janayā daivyaṃ janam ||",
  "GV01rv_hn10u:1082": "RV_10,053.07a akṣānaho nahyatanota somyā iṣkṛṇudhvaṃ raśanā ota piṃśata |",
  "GV01rv_hn10u:1083": "RV_10,053.07c aṣṭāvandhuraṃ vahatābhito rathaṃ yena devāso anayann abhi priyam ||",
  "GV01rv_hn10u:1084": "RV_10,053.08a aśmanvatī rīyate saṃ rabhadhvam ut tiṣṭhata pra taratā sakhāyaḥ |",
  "GV01rv_hn10u:1085": "RV_10,053.08c atrā jahāma ye asann aśevāḥ śivān vayam ut taremābhi vājān ||",
  "GV01rv_hn10u:1086": "RV_10,053.09a tvaṣṭā māyā ved apasām apastamo bibhrat pātrā devapānāni śantamā |",
  "GV01rv_hn10u:1087": "RV_10,053.09c śiśīte nūnam paraśuṃ svāyasaṃ yena vṛścād etaśo brahmaṇas patiḥ ||",
  "GV01rv_hn10u:1088": "RV_10,053.10a sato nūnaṃ kavayaḥ saṃ śiśīta vāśībhir yābhir amṛtāya takṣatha |",
  "GV01rv_hn10u:1089": "RV_10,053.10c vidvāṃsaḥ padā guhyāni kartana yena devāso amṛtatvam ānaśuḥ ||",
  "GV01rv_hn10u:1090": "RV_10,053.11a garbhe yoṣām adadhur vatsam āsany apīcyena manasota jihvayā |",
  "GV01rv_hn10u:1091": "RV_10,053.11c sa viśvāhā sumanā yogyā abhi siṣāsanir vanate kāra ij jitim ||",
  "GV01rv_hn10u:1092": "RV_10,054.01a tāṃ su te kīrtim maghavan mahitvā yat tvā bhīte rodasī ahvayetām |",
  "GV01rv_hn10u:1093": "RV_10,054.01c prāvo devāṃ ātiro dāsam ojaḥ prajāyai tvasyai yad aśikṣa indra ||",
  "GV01rv_hn10u:1094": "RV_10,054.02a yad acaras tanvā vāvṛdhāno balānīndra prabruvāṇo janeṣu |",
  "GV01rv_hn10u:1095": "RV_10,054.02c māyet sā te yāni yuddhāny āhur nādya śatruṃ nanu purā vivitse ||",
  "GV01rv_hn10u:1096": "RV_10,054.03a ka u nu te mahimanaḥ samasyāsmat pūrva ṛṣayo 'ntam āpuḥ |",
  "GV01rv_hn10u:1097": "RV_10,054.03c yan mātaraṃ ca pitaraṃ ca sākam ajanayathās tanvaḥ svāyāḥ ||",
  "GV01rv_hn10u:1098": "RV_10,054.04a catvāri te asuryāṇi nāmādābhyāni mahiṣasya santi |",
  "GV01rv_hn10u:1099": "RV_10,054.04c tvam aṅga tāni viśvāni vitse yebhiḥ karmāṇi maghavañ cakartha ||",
  "GV01rv_hn10u:1100": "RV_10,054.05a tvaṃ viśvā dadhiṣe kevalāni yāny āvir yā ca guhā vasūni |",
  "GV01rv_hn10u:1101": "RV_10,054.05c kāmam in me maghavan mā vi tārīs tvam ājñātā tvam indrāsi dātā ||",
  "GV01rv_hn10u:1102": "RV_10,054.06a yo adadhāj jyotiṣi jyotir antar yo asṛjan madhunā sam madhūni |",
  "GV01rv_hn10u:1103": "RV_10,054.06c adha priyaṃ śūṣam indrāya manma brahmakṛto bṛhadukthād avāci ||",
  "GV01rv_hn10u:1104": "RV_10,055.01a dūre tan nāma guhyam parācair yat tvā bhīte ahvayetāṃ vayodhai |",
  "GV01rv_hn10u:1105": "RV_10,055.01c ud astabhnāḥ pṛthivīṃ dyām abhīke bhrātuḥ putrān maghavan titviṣāṇaḥ ||",
  "GV01rv_hn10u:1106": "RV_10,055.02a mahat tan nāma guhyam puruspṛg yena bhūtaṃ janayo yena bhavyam |",
  "GV01rv_hn10u:1107": "RV_10,055.02c pratnaṃ jātaṃ jyotir yad asya priyam priyāḥ sam aviśanta pañca ||",
  "GV01rv_hn10u:1108": "RV_10,055.03a ā rodasī apṛṇād ota madhyam pañca devāṃ ṛtuśaḥ sapta-sapta |",
  "GV01rv_hn10u:1109": "RV_10,055.03c catustriṃśatā purudhā vi caṣṭe sarūpeṇa jyotiṣā vivratena ||",
  "GV01rv_hn10u:1110": "RV_10,055.04a yad uṣa aucchaḥ prathamā vibhānām ajanayo yena puṣṭasya puṣṭam |",
  "GV01rv_hn10u:1111": "RV_10,055.04c yat te jāmitvam avaram parasyā mahan mahatyā asuratvam ekam ||",
  "GV01rv_hn10u:1112": "RV_10,055.05a vidhuṃ dadrāṇaṃ samane bahūnāṃ yuvānaṃ santam palito jagāra |",
  "GV01rv_hn10u:1113": "RV_10,055.05c devasya paśya kāvyam mahitvādyā mamāra sa hyaḥ sam āna ||",
  "GV01rv_hn10u:1114": "RV_10,055.06a śākmanā śāko aruṇaḥ suparṇa ā yo mahaḥ śūraḥ sanād anīḷaḥ |",
  "GV01rv_hn10u:1115": "RV_10,055.06c yac ciketa satyam it tan na moghaṃ vasu spārham uta jetota dātā ||",
  "GV01rv_hn10u:1116": "RV_10,055.07a aibhir dade vṛṣṇyā pauṃsyāni yebhir aukṣad vṛtrahatyāya vajrī |",
  "GV01rv_hn10u:1117": "RV_10,055.07c ye karmaṇaḥ kriyamāṇasya mahna ṛtekarmam udajāyanta devāḥ ||",
  "GV01rv_hn10u:1118": "RV_10,055.08a yujā karmāṇi janayan viśvaujā aśastihā viśvamanās turāṣāṭ |",
  "GV01rv_hn10u:1119": "RV_10,055.08c pītvī somasya diva ā vṛdhānaḥ śūro nir yudhādhamad dasyūn ||",
  "GV01rv_hn10u:1120": "RV_10,056.01a idaṃ ta ekam para ū ta ekaṃ tṛtīyena jyotiṣā saṃ viśasva |",
  "GV01rv_hn10u:1121": "RV_10,056.01c saṃveśane tanvaś cārur edhi priyo devānām parame janitre ||",
  "GV01rv_hn10u:1122": "RV_10,056.02a tanūṣ ṭe vājin tanvaṃ nayantī vāmam asmabhyaṃ dhātu śarma tubhyam |",
  "GV01rv_hn10u:1123": "RV_10,056.02c ahruto maho dharuṇāya devān divīva jyotiḥ svam ā mimīyāḥ ||",
  "GV01rv_hn10u:1124": "RV_10,056.03a vājy asi vājinenā suvenīḥ suvita stomaṃ suvito divaṃ gāḥ |",
  "GV01rv_hn10u:1125": "RV_10,056.03c suvito dharma prathamānu satyā suvito devān suvito 'nu patma ||",
  "GV01rv_hn10u:1126": "RV_10,056.04a mahimna eṣām pitaraś caneśire devā deveṣv adadhur api kratum |",
  "GV01rv_hn10u:1127": "RV_10,056.04c sam avivyacur uta yāny atviṣur aiṣāṃ tanūṣu ni viviśuḥ punaḥ ||",
  "GV01rv_hn10u:1128": "RV_10,056.05a sahobhir viśvam pari cakramū rajaḥ pūrvā dhāmāny amitā mimānāḥ |",
  "GV01rv_hn10u:1129": "RV_10,056.05c tanūṣu viśvā bhuvanā ni yemire prāsārayanta purudha prajā anu ||",
  "GV01rv_hn10u:1130": "RV_10,056.06a dvidhā sūnavo 'suraṃ svarvidam āsthāpayanta tṛtīyena karmaṇā |",
  "GV01rv_hn10u:1131": "RV_10,056.06c svām prajām pitaraḥ pitryaṃ saha āvareṣv adadhus tantum ātatam ||",
  "GV01rv_hn10u:1132": "RV_10,056.07a nāvā na kṣodaḥ pradiśaḥ pṛthivyāḥ svastibhir ati durgāṇi viśvā |",
  "GV01rv_hn10u:1133": "RV_10,056.07c svām prajām bṛhaduktho mahitvāvareṣv adadhād ā pareṣu ||",
  "GV01rv_hn10u:1134": "RV_10,057.01a mā pra gāma patho vayam mā yajñād indra sominaḥ |",
  "GV01rv_hn10u:1135": "RV_10,057.01c mānta sthur no arātayaḥ ||",
  "GV01rv_hn10u:1136": "RV_10,057.02a yo yajñasya prasādhanas tantur deveṣv ātataḥ |",
  "GV01rv_hn10u:1137": "RV_10,057.02c tam āhutaṃ naśīmahi ||",
  "GV01rv_hn10u:1138": "RV_10,057.03a mano nv ā huvāmahe nārāśaṃsena somena |",
  "GV01rv_hn10u:1139": "RV_10,057.03c pitṝṇāṃ ca manmabhiḥ ||",
  "GV01rv_hn10u:1140": "RV_10,057.04a ā ta etu manaḥ punaḥ kratve dakṣāya jīvase |",
  "GV01rv_hn10u:1141": "RV_10,057.04c jyok ca sūryaṃ dṛśe ||",
  "GV01rv_hn10u:1142": "RV_10,057.05a punar naḥ pitaro mano dadātu daivyo janaḥ |",
  "GV01rv_hn10u:1143": "RV_10,057.05c jīvaṃ vrātaṃ sacemahi ||",
  "GV01rv_hn10u:1144": "RV_10,057.06a vayaṃ soma vrate tava manas tanūṣu bibhrataḥ |",
  "GV01rv_hn10u:1145": "RV_10,057.06c prajāvantaḥ sacemahi ||",
  "GV01rv_hn10u:1146": "RV_10,058.01a yat te yamaṃ vaivasvatam mano jagāma dūrakam |",
  "GV01rv_hn10u:1147": "RV_10,058.01c tat ta ā vartayāmasīha kṣayāya jīvase ||",
  "GV01rv_hn10u:1148": "RV_10,058.02a yat te divaṃ yat pṛthivīm mano jagāma dūrakam |",
  "GV01rv_hn10u:1149": "RV_10,058.02c tat ta ā vartayāmasīha kṣayāya jīvase ||",
  "GV01rv_hn10u:1150": "RV_10,058.03a yat te bhūmiṃ caturbhṛṣṭim mano jagāma dūrakam |",
  "GV01rv_hn10u:1151": "RV_10,058.03c tat ta ā vartayāmasīha kṣayāya jīvase ||",
  "GV01rv_hn10u:1152": "RV_10,058.04a yat te catasraḥ pradiśo mano jagāma dūrakam |",
  "GV01rv_hn10u:1153": "RV_10,058.04c tat ta ā vartayāmasīha kṣayāya jīvase ||",
  "GV01rv_hn10u:1154": "RV_10,058.05a yat te samudram arṇavam mano jagāma dūrakam |",
  "GV01rv_hn10u:1155": "RV_10,058.05c tat ta ā vartayāmasīha kṣayāya jīvase ||",
  "GV01rv_hn10u:1156": "RV_10,058.06a yat te marīcīḥ pravato mano jagāma dūrakam |",
  "GV01rv_hn10u:1157": "RV_10,058.06c tat ta ā vartayāmasīha kṣayāya jīvase ||",
  "GV01rv_hn10u:1158": "RV_10,058.07a yat te apo yad oṣadhīr mano jagāma dūrakam |",
  "GV01rv_hn10u:1159": "RV_10,058.07c tat ta ā vartayāmasīha kṣayāya jīvase ||",
  "GV01rv_hn10u:1160": "RV_10,058.08a yat te sūryaṃ yad uṣasam mano jagāma dūrakam |",
  "GV01rv_hn10u:1161": "RV_10,058.08c tat ta ā vartayāmasīha kṣayāya jīvase ||",
  "GV01rv_hn10u:1162": "RV_10,058.09a yat te parvatān bṛhato mano jagāma dūrakam |",
  "GV01rv_hn10u:1163": "RV_10,058.09c tat ta ā vartayāmasīha kṣayāya jīvase ||",
  "GV01rv_hn10u:1164": "RV_10,058.10a yat te viśvam idaṃ jagan mano jagāma dūrakam |",
  "GV01rv_hn10u:1165": "RV_10,058.10c tat ta ā vartayāmasīha kṣayāya jīvase ||",
  "GV01rv_hn10u:1166": "RV_10,058.11a yat te parāḥ parāvato mano jagāma dūrakam |",
  "GV01rv_hn10u:1167": "RV_10,058.11c tat ta ā vartayāmasīha kṣayāya jīvase ||",
  "GV01rv_hn10u:1168": "RV_10,058.12a yat te bhūtaṃ ca bhavyaṃ ca mano jagāma dūrakam |",
  "GV01rv_hn10u:1169": "RV_10,058.12c tat ta ā vartayāmasīha kṣayāya jīvase ||",
  "GV01rv_hn10u:1170": "RV_10,059.01a pra tāry āyuḥ prataraṃ navīya sthātāreva kratumatā rathasya |",
  "GV01rv_hn10u:1171": "RV_10,059.01c adha cyavāna ut tavīty artham parātaraṃ su nirṛtir jihītām ||",
  "GV01rv_hn10u:1172": "RV_10,059.02a sāman nu rāye nidhiman nv annaṃ karāmahe su purudha śravāṃsi |",
  "GV01rv_hn10u:1173": "RV_10,059.02c tā no viśvāni jaritā mamattu parātaraṃ su nirṛtir jihītām ||",
  "GV01rv_hn10u:1174": "RV_10,059.03a abhī ṣv aryaḥ pauṃsyair bhavema dyaur na bhūmiṃ girayo nājrān |",
  "GV01rv_hn10u:1175": "RV_10,059.03c tā no viśvāni jaritā ciketa parātaraṃ su nirṛtir jihītām ||",
  "GV01rv_hn10u:1176": "RV_10,059.04a mo ṣu ṇaḥ soma mṛtyave parā dāḥ paśyema nu sūryam uccarantam |",
  "GV01rv_hn10u:1177": "RV_10,059.04c dyubhir hito jarimā sū no astu parātaraṃ su nirṛtir jihītām ||",
  "GV01rv_hn10u:1178": "RV_10,059.05a asunīte mano asmāsu dhāraya jīvātave su pra tirā na āyuḥ |",
  "GV01rv_hn10u:1179": "RV_10,059.05c rārandhi naḥ sūryasya saṃdṛśi ghṛtena tvaṃ tanvaṃ vardhayasva ||",
  "GV01rv_hn10u:1180": "RV_10,059.06a asunīte punar asmāsu cakṣuḥ punaḥ prāṇam iha no dhehi bhogam |",
  "GV01rv_hn10u:1181": "RV_10,059.06c jyok paśyema sūryam uccarantam anumate mṛḷayā naḥ svasti ||",
  "GV01rv_hn10u:1182": "RV_10,059.07a punar no asum pṛthivī dadātu punar dyaur devī punar antarikṣam |",
  "GV01rv_hn10u:1183": "RV_10,059.07c punar naḥ somas tanvaṃ dadātu punaḥ pūṣā pathyāṃ yā svastiḥ ||",
  "GV01rv_hn10u:1184": "RV_10,059.08a śaṃ rodasī subandhave yahvī ṛtasya mātarā |",
  "GV01rv_hn10u:1185": "RV_10,059.08c bharatām apa yad rapo dyauḥ pṛthivi kṣamā rapo mo ṣu te kiṃ canāmamat ||",
  "GV01rv_hn10u:1186": "RV_10,059.09a ava dvake ava trikā divaś caranti bheṣajā |",
  "GV01rv_hn10u:1187": "RV_10,",
  "GV01rv_hn10u:1188": "059.09c kṣamā cariṣṇv ekakam bharatām apa yad rapo dyauḥ pṛthivi kṣamā rapo mo ṣu te kiṃ canāmamat ||",
  "GV01rv_hn10u:1189": "RV_10,059.10a sam indreraya gām anaḍvāhaṃ ya āvahad uśīnarāṇyā anaḥ |",
  "GV01rv_hn10u:1190": "RV_10,059.10c bharatām apa yad rapo dyauḥ pṛthivi kṣamā rapo mo ṣu te kiṃ canāmamat ||",
  "GV01rv_hn10u:1191": "RV_10,060.01a ā janaṃ tveṣasaṃdṛśam māhīnānām upastutam |",
  "GV01rv_hn10u:1192": "RV_10,060.01c aganma bibhrato namaḥ ||",
  "GV01rv_hn10u:1193": "RV_10,060.02a asamātiṃ nitośanaṃ tveṣaṃ niyayinaṃ ratham |",
  "GV01rv_hn10u:1194": "RV_10,060.02c bhajerathasya satpatim ||",
  "GV01rv_hn10u:1195": "RV_10,060.03a yo janān mahiṣāṃ ivātitasthau pavīravān |",
  "GV01rv_hn10u:1196": "RV_10,060.03c utāpavīravān yudhā ||",
  "GV01rv_hn10u:1197": "RV_10,060.04a yasyekṣvākur upa vrate revān marāyy edhate |",
  "GV01rv_hn10u:1198": "RV_10,060.04c divīva pañca kṛṣṭayaḥ ||",
  "GV01rv_hn10u:1199": "RV_10,060.05a indra kṣatrāsamātiṣu rathaproṣṭheṣu dhāraya |",
  "GV01rv_hn10u:1200": "RV_10,060.05c divīva sūryaṃ dṛśe ||",
  "GV01rv_hn10u:1201": "RV_10,060.06a agastyasya nadbhyaḥ saptī yunakṣi rohitā |",
  "GV01rv_hn10u:1202": "RV_10,060.06c paṇīn ny akramīr abhi viśvān rājann arādhasaḥ ||",
  "GV01rv_hn10u:1203": "RV_10,060.07a ayam mātāyam pitāyaṃ jīvātur āgamat |",
  "GV01rv_hn10u:1204": "RV_10,060.07c idaṃ tava prasarpaṇaṃ subandhav ehi nir ihi ||",
  "GV01rv_hn10u:1205": "RV_10,060.08a yathā yugaṃ varatrayā nahyanti dharuṇāya kam |",
  "GV01rv_hn10u:1206": "RV_10,060.08c evā dādhāra te mano jīvātave na mṛtyave 'tho ariṣṭatātaye ||",
  "GV01rv_hn10u:1207": "RV_10,060.09a yatheyam pṛthivī mahī dādhāremān vanaspatīn |",
  "GV01rv_hn10u:1208": "RV_10,060.09c evā dādhāra te mano jīvātave na mṛtyave 'tho ariṣṭatātaye ||",
  "GV01rv_hn10u:1209": "RV_10,060.10a yamād ahaṃ vaivasvatāt subandhor mana ābharam |",
  "GV01rv_hn10u:1210": "RV_10,060.10c jīvātave na mṛtyave 'tho ariṣṭatātaye ||",
  "GV01rv_hn10u:1211": "RV_10,060.11a nyag vāto 'va vāti nyak tapati sūryaḥ |",
  "GV01rv_hn10u:1212": "RV_10,060.11c nīcīnam aghnyā duhe nyag bhavatu te rapaḥ ||",
  "GV01rv_hn10u:1213": "RV_10,060.12a ayam me hasto bhagavān ayam me bhagavattaraḥ |",
  "GV01rv_hn10u:1214": "RV_10,060.12c ayam me viśvabheṣajo 'yaṃ śivābhimarśanaḥ ||",
  "GV01rv_hn10u:1215": "RV_10,061.01a idam itthā raudraṃ gūrtavacā brahma kratvā śacyām antar ājau |",
  "GV01rv_hn10u:1216": "RV_10,061.01c krāṇā yad asya pitarā maṃhaneṣṭhāḥ parṣat pakthe ahann ā sapta hotṝn ||",
  "GV01rv_hn10u:1217": "RV_10,061.02a sa id dānāya dabhyāya vanvañ cyavānaḥ sūdair amimīta vedim |",
  "GV01rv_hn10u:1218": "RV_10,061.02c tūrvayāṇo gūrtavacastamaḥ kṣodo na reta itaūti siñcat ||",
  "GV01rv_hn10u:1219": "RV_10,061.03a mano na yeṣu havaneṣu tigmaṃ vipaḥ śacyā vanutho dravantā |",
  "GV01rv_hn10u:1220": "RV_10,061.03c ā yaḥ śaryābhis tuvinṛmṇo asyāśrīṇītādiśaṃ gabhastau ||",
  "GV01rv_hn10u:1221": "RV_10,061.04a kṛṣṇā yad goṣv aruṇīṣu sīdad divo napātāśvinā huve vām |",
  "GV01rv_hn10u:1222": "RV_10,061.04c vītam me yajñam ā gatam me annaṃ vavanvāṃsā neṣam asmṛtadhrū ||",
  "GV01rv_hn10u:1223": "RV_10,061.05a prathiṣṭa yasya vīrakarmam iṣṇad anuṣṭhitaṃ nu naryo apauhat |",
  "GV01rv_hn10u:1224": "RV_10,061.05c punas tad ā vṛhati yat kanāyā duhitur ā anubhṛtam anarvā ||",
  "GV01rv_hn10u:1225": "RV_10,061.06a madhyā yat kartvam abhavad abhīke kāmaṃ kṛṇvāne pitari yuvatyām |",
  "GV01rv_hn10u:1226": "RV_10,061.06c manānag reto jahatur viyantā sānau niṣiktaṃ sukṛtasya yonau ||",
  "GV01rv_hn10u:1227": "RV_10,061.07a pitā yat svāṃ duhitaram adhiṣkan kṣmayā retaḥ saṃjagmāno ni ṣiñcat |",
  "GV01rv_hn10u:1228": "RV_10,061.07c svādhyo 'janayan brahma devā vāstoṣ patiṃ vratapāṃ nir atakṣan ||",
  "GV01rv_hn10u:1229": "RV_10,061.08a sa īṃ vṛṣā na phenam asyad ājau smad ā paraid apa dabhracetāḥ |",
  "GV01rv_hn10u:1230": "RV_10,061.08c sarat padā na dakṣiṇā parāvṛṅ na tā nu me pṛśanyo jagṛbhre ||",
  "GV01rv_hn10u:1231": "RV_10,061.09a makṣū na vahniḥ prajāyā upabdir agniṃ na nagna upa sīdad ūdhaḥ |",
  "GV01rv_hn10u:1232": "RV_10,061.09c sanitedhmaṃ sanitota vājaṃ sa dhartā jajñe sahasā yavīyut ||",
  "GV01rv_hn10u:1233": "RV_10,061.10a makṣū kanāyāḥ sakhyaṃ navagvā ṛtaṃ vadanta ṛtayuktim agman |",
  "GV01rv_hn10u:1234": "RV_10,061.10c dvibarhaso ya upa gopam āgur adakṣiṇāso acyutā dudukṣan ||",
  "GV01rv_hn10u:1235": "RV_10,061.11a makṣū kanāyāḥ sakhyaṃ navīyo rādho na reta ṛtam it turaṇyan |",
  "GV01rv_hn10u:1236": "RV_10,061.11c śuci yat te rekṇa āyajanta sabardughāyāḥ paya usriyāyāḥ ||",
  "GV01rv_hn10u:1237": "RV_10,061.12a paśvā yat paścā viyutā budhanteti bravīti vaktarī rarāṇaḥ |",
  "GV01rv_hn10u:1238": "RV_10,061.12c vasor vasutvā kāravo 'nehā viśvaṃ viveṣṭi draviṇam upa kṣu ||",
  "GV01rv_hn10u:1239": "RV_10,061.13a tad in nv asya pariṣadvāno agman purū sadanto nārṣadam bibhitsan |",
  "GV01rv_hn10u:1240": "RV_10,061.13c vi śuṣṇasya saṃgrathitam anarvā vidat puruprajātasya guhā yat ||",
  "GV01rv_hn10u:1241": "RV_10,061.14a bhargo ha nāmota yasya devāḥ svar ṇa ye triṣadhasthe niṣeduḥ |",
  "GV01rv_hn10u:1242": "RV_10,061.14c agnir ha nāmota jātavedāḥ śrudhī no hotar ṛtasya hotādhruk ||",
  "GV01rv_hn10u:1243": "RV_10,061.15a uta tyā me raudrāv arcimantā nāsatyāv indra gūrtaye yajadhyai |",
  "GV01rv_hn10u:1244": "RV_10,061.15c manuṣvad vṛktabarhiṣe rarāṇā mandū hitaprayasā vikṣu yajyū ||",
  "GV01rv_hn10u:1245": "RV_10,061.16a ayaṃ stuto rājā vandi vedhā apaś ca vipras tarati svasetuḥ |",
  "GV01rv_hn10u:1246": "RV_10,061.16c sa kakṣīvantaṃ rejayat so agniṃ nemiṃ na cakram arvato raghudru ||",
  "GV01rv_hn10u:1247": "RV_10,061.17a sa dvibandhur vaitaraṇo yaṣṭā sabardhuṃ dhenum asvaṃ duhadhyai |",
  "GV01rv_hn10u:1248": "RV_10,061.17c saṃ yan mitrāvaruṇā vṛñja ukthair jyeṣṭhebhir aryamaṇaṃ varūthaiḥ ||",
  "GV01rv_hn10u:1249": "RV_10,061.18a tadbandhuḥ sūrir divi te dhiyandhā nābhānediṣṭho rapati pra venan |",
  "GV01rv_hn10u:1250": "RV_10,061.18c sā no nābhiḥ paramāsya vā ghāhaṃ tat paścā katithaś cid āsa ||",
  "GV01rv_hn10u:1251": "RV_10,061.19a iyam me nābhir iha me sadhastham ime me devā ayam asmi sarvaḥ |",
  "GV01rv_hn10u:1252": "RV_10,061.19c dvijā aha prathamajā ṛtasyedaṃ dhenur aduhaj jāyamānā ||",
  "GV01rv_hn10u:1253": "RV_10,061.20a adhāsu mandro aratir vibhāvāva syati dvivartanir vaneṣāṭ |",
  "GV01rv_hn10u:1254": "RV_10,061.20c ūrdhvā yac chreṇir na śiśur dan makṣū sthiraṃ śevṛdhaṃ sūta mātā ||",
  "GV01rv_hn10u:1255": "RV_10,061.21a adhā gāva upamātiṃ kanāyā anu śvāntasya kasya cit pareyuḥ |",
  "GV01rv_hn10u:1256": "RV_10,061.21c śrudhi tvaṃ sudraviṇo nas tvaṃ yāḷ āśvaghnasya vāvṛdhe sūnṛtābhiḥ ||",
  "GV01rv_hn10u:1257": "RV_10,061.22a adha tvam indra viddhy asmān maho rāye nṛpate vajrabāhuḥ |",
  "GV01rv_hn10u:1258": "RV_10,061.22c rakṣā ca no maghonaḥ pāhi sūrīn anehasas te harivo abhiṣṭau ||",
  "GV01rv_hn10u:1259": "RV_10,061.23a adha yad rājānā gaviṣṭau sarat saraṇyuḥ kārave jaraṇyuḥ |",
  "GV01rv_hn10u:1260": "RV_10,061.23c vipraḥ preṣṭhaḥ sa hy eṣām babhūva parā ca vakṣad uta parṣad enān ||",
  "GV01rv_hn10u:1261": "RV_10,061.24a adhā nv asya jenyasya puṣṭau vṛthā rebhanta īmahe tad ū nu |",
  "GV01rv_hn10u:1262": "RV_10,061.24c saraṇyur asya sūnur aśvo vipraś cāsi śravasaś ca sātau ||",
  "GV01rv_hn10u:1263": "RV_10,061.25a yuvor yadi sakhyāyāsme śardhāya stomaṃ jujuṣe namasvān |",
  "GV01rv_hn10u:1264": "RV_10,061.25c viśvatra yasminn ā giraḥ samīcīḥ pūrvīva gātur dāśat sūnṛtāyai ||",
  "GV01rv_hn10u:1265": "RV_10,061.26a sa gṛṇāno adbhir devavān iti subandhur namasā sūktaiḥ |",
  "GV01rv_hn10u:1266": "RV_10,061.26c vardhad ukthair vacobhir ā hi nūnaṃ vy adhvaiti payasa usriyāyāḥ ||",
  "GV01rv_hn10u:1267": "RV_10,061.27a ta ū ṣu ṇo maho yajatrā bhūta devāsa ūtaye sajoṣāḥ |",
  "GV01rv_hn10u:1268": "RV_10,061.27c ye vājāṃ anayatā viyanto ye sthā nicetāro amūrāḥ ||",
  "GV01rv_hn10u:1269": "RV_10,062.01a ye yajñena dakṣiṇayā samaktā indrasya sakhyam amṛtatvam ānaśa |",
  "GV01rv_hn10u:1270": "RV_10,062.01c tebhyo bhadram aṅgiraso vo astu prati gṛbhṇīta mānavaṃ sumedhasaḥ ||",
  "GV01rv_hn10u:1271": "RV_10,062.02a ya udājan pitaro gomayaṃ vasv ṛtenābhindan parivatsare valam |",
  "GV01rv_hn10u:1272": "RV_10,062.02c dīrghāyutvam aṅgiraso vo astu prati gṛbhṇīta mānavaṃ sumedhasaḥ ||",
  "GV01rv_hn10u:1273": "RV_10,062.03a ya ṛtena sūryam ārohayan divy aprathayan pṛthivīm mātaraṃ vi |",
  "GV01rv_hn10u:1274": "RV_10,062.03c suprajāstvam aṅgiraso vo astu prati gṛbhṇīta mānavaṃ sumedhasaḥ ||",
  "GV01rv_hn10u:1275": "RV_10,062.04a ayaṃ nābhā vadati valgu vo gṛhe devaputrā ṛṣayas tac chṛṇotana |",
  "GV01rv_hn10u:1276": "RV_10,062.04c subrahmaṇyam aṅgiraso vo astu prati gṛbhṇīta mānavaṃ sumedhasaḥ ||",
  "GV01rv_hn10u:1277": "RV_10,062.05a virūpāsa id ṛṣayas ta id gambhīravepasaḥ |",
  "GV01rv_hn10u:1278": "RV_10,062.05c te aṅgirasaḥ sūnavas te agneḥ pari jajñire ||",
  "GV01rv_hn10u:1279": "RV_10,062.06a ye agneḥ pari jajñire virūpāso divas pari |",
  "GV01rv_hn10u:1280": "RV_10,062.06c navagvo nu daśagvo aṅgirastamo sacā deveṣu maṃhate ||",
  "GV01rv_hn10u:1281": "RV_10,062.07a indreṇa yujā niḥ sṛjanta vāghato vrajaṃ gomantam aśvinam |",
  "GV01rv_hn10u:1282": "RV_10,062.07c sahasram me dadato aṣṭakarṇyaḥ śravo deveṣv akrata ||",
  "GV01rv_hn10u:1283": "RV_10,062.08a pra nūnaṃ jāyatām ayam manus tokmeva rohatu |",
  "GV01rv_hn10u:1284": "RV_10,062.08c yaḥ sahasraṃ śatāśvaṃ sadyo dānāya maṃhate ||",
  "GV01rv_hn10u:1285": "RV_10,062.09a na tam aśnoti kaś cana diva iva sānv ārabham |",
  "GV01rv_hn10u:1286": "RV_10,062.09c sāvarṇyasya dakṣiṇā vi sindhur iva paprathe ||",
  "GV01rv_hn10u:1287": "RV_10,062.10a uta dāsā pariviṣe smaddiṣṭī goparīṇasā |",
  "GV01rv_hn10u:1288": "RV_10,062.10c yadus turvaś ca māmahe ||",
  "GV01rv_hn10u:1289": "RV_10,062.11a sahasradā grāmaṇīr mā riṣan manuḥ sūryeṇāsya yatamānaitu dakṣiṇā |",
  "GV01rv_hn10u:1290": "RV_10,062.11c sāvarṇer devāḥ pra tirantv āyur yasminn aśrāntā asanāma vājam ||",
  "GV01rv_hn10u:1291": "RV_10,063.01a parāvato ye didhiṣanta āpyam manuprītāso janimā vivasvataḥ |",
  "GV01rv_hn10u:1292": "RV_10,063.01c yayāter ye nahuṣyasya barhiṣi devā āsate te adhi bruvantu naḥ ||",
  "GV01rv_hn10u:1293": "RV_10,063.02a viśvā hi vo namasyāni vandyā nāmāni devā uta yajñiyāni vaḥ |",
  "GV01rv_hn10u:1294": "RV_10,063.02c ye stha jātā aditer adbhyas pari ye pṛthivyās te ma iha śrutā havam ||",
  "GV01rv_hn10u:1295": "RV_10,063.03a yebhyo mātā madhumat pinvate payaḥ pīyūṣaṃ dyaur aditir adribarhāḥ |",
  "GV01rv_hn10u:1296": "RV_10,063.03c ukthaśuṣmān vṛṣabharān svapnasas tāṃ ādityāṃ anu madā svastaye ||",
  "GV01rv_hn10u:1297": "RV_10,063.04a nṛcakṣaso animiṣanto arhaṇā bṛhad devāso amṛtatvam ānaśuḥ |",
  "GV01rv_hn10u:1298": "RV_10,063.04c jyotīrathā ahimāyā anāgaso divo varṣmāṇaṃ vasate svastaye ||",
  "GV01rv_hn10u:1299": "RV_10,063.05a samrājo ye suvṛdho yajñam āyayur aparihvṛtā dadhire divi kṣayam |",
  "GV01rv_hn10u:1300": "RV_10,063.05c tāṃ ā vivāsa namasā suvṛktibhir maho ādityāṃ aditiṃ svastaye ||",
  "GV01rv_hn10u:1301": "RV_10,063.06a ko va stomaṃ rādhati yaṃ jujoṣatha viśve devāso manuṣo yati ṣṭhana |",
  "GV01rv_hn10u:1302": "RV_10,063.06c ko vo 'dhvaraṃ tuvijātā araṃ karad yo naḥ parṣad aty aṃhaḥ svastaye ||",
  "GV01rv_hn10u:1303": "RV_10,063.07a yebhyo hotrām prathamām āyeje manuḥ samiddhāgnir manasā sapta hotṛbhiḥ |",
  "GV01rv_hn10u:1304": "RV_10,063.07c ta ādityā abhayaṃ śarma yacchata sugā naḥ karta supathā svastaye ||",
  "GV01rv_hn10u:1305": "RV_10,063.08a ya īśire bhuvanasya pracetaso viśvasya sthātur jagataś ca mantavaḥ |",
  "GV01rv_hn10u:1306": "RV_10,063.08c te naḥ kṛtād akṛtād enasas pary adyā devāsaḥ pipṛtā svastaye ||",
  "GV01rv_hn10u:1307": "RV_10,063.09a bhareṣv indraṃ suhavaṃ havāmahe 'ṃhomucaṃ sukṛtaṃ daivyaṃ janam |",
  "GV01rv_hn10u:1308": "RV_10,063.09c agnim mitraṃ varuṇaṃ sātaye bhagaṃ dyāvāpṛthivī marutaḥ svastaye ||",
  "GV01rv_hn10u:1309": "RV_10,063.10a sutrāmāṇam pṛthivīṃ dyām anehasaṃ suśarmāṇam aditiṃ supraṇītim |",
  "GV01rv_hn10u:1310": "RV_10,063.10c daivīṃ nāvaṃ svaritrām anāgasam asravantīm ā ruhemā svastaye ||",
  "GV01rv_hn10u:1311": "RV_10,063.11a viśve yajatrā adhi vocatotaye trāyadhvaṃ no durevāyā abhihrutaḥ |",
  "GV01rv_hn10u:1312": "RV_10,063.11c satyayā vo devahūtyā huvema śṛṇvato devā avase svastaye ||",
  "GV01rv_hn10u:1313": "RV_10,063.12a apāmīvām apa viśvām anāhutim apārātiṃ durvidatrām aghāyataḥ |",
  "GV01rv_hn10u:1314": "RV_10,063.12c āre devā dveṣo asmad yuyotanoru ṇaḥ śarma yacchatā svastaye ||",
  "GV01rv_hn10u:1315": "RV_10,063.13a ariṣṭaḥ sa marto viśva edhate pra prajābhir jāyate dharmaṇas pari |",
  "GV01rv_hn10u:1316": "RV_10,063.13c yam ādityāso nayathā sunītibhir ati viśvāni duritā svastaye ||",
  "GV01rv_hn10u:1317": "RV_10,063.14a yaṃ devāso 'vatha vājasātau yaṃ śūrasātā maruto hite dhane |",
  "GV01rv_hn10u:1318": "RV_10,063.14c prātaryāvāṇaṃ ratham indra sānasim ariṣyantam ā ruhemā svastaye ||",
  "GV01rv_hn10u:1319": "RV_10,063.15a svasti naḥ pathyāsu dhanvasu svasty apsu vṛjane svarvati |",
  "GV01rv_hn10u:1320": "RV_10,063.15c svasti naḥ putrakṛtheṣu yoniṣu svasti rāye maruto dadhātana ||",
  "GV01rv_hn10u:1321": "RV_10,063.16a svastir id dhi prapathe śreṣṭhā rekṇasvaty abhi yā vāmam eti |",
  "GV01rv_hn10u:1322": "RV_10,063.16c sā no amā so araṇe ni pātu svāveśā bhavatu devagopā ||",
  "GV01rv_hn10u:1323": "RV_10,063.17a evā plateḥ sūnur avīvṛdhad vo viśva ādityā adite manīṣī |",
  "GV01rv_hn10u:1324": "RV_10,063.17c īśānāso naro amartyenāstāvi jano divyo gayena ||",
  "GV01rv_hn10u:1325": "RV_10,064.01a kathā devānāṃ katamasya yāmani sumantu nāma śṛṇvatām manāmahe |",
  "GV01rv_hn10u:1326": "RV_10,064.01c ko mṛḷāti katamo no mayas karat katama ūtī abhy ā vavartati ||",
  "GV01rv_hn10u:1327": "RV_10,064.02a kratūyanti kratavo hṛtsu dhītayo venanti venāḥ patayanty ā diśaḥ |",
  "GV01rv_hn10u:1328": "RV_10,064.02c na marḍitā vidyate anya ebhyo deveṣu me adhi kāmā ayaṃsata ||",
  "GV01rv_hn10u:1329": "RV_10,064.03a narā vā śaṃsam pūṣaṇam agohyam agniṃ deveddham abhy arcase girā |",
  "GV01rv_hn10u:1330": "RV_10,064.03c sūryāmāsā candramasā yamaṃ divi tritaṃ vātam uṣasam aktum aśvinā ||",
  "GV01rv_hn10u:1331": "RV_10,064.04a kathā kavis tuvīravān kayā girā bṛhaspatir vāvṛdhate suvṛktibhiḥ |",
  "GV01rv_hn10u:1332": "RV_10,064.04c aja ekapāt suhavebhir ṛkvabhir ahiḥ śṛṇotu budhnyo havīmani ||",
  "GV01rv_hn10u:1333": "RV_10,064.05a dakṣasya vādite janmani vrate rājānā mitrāvaruṇā vivāsasi |",
  "GV01rv_hn10u:1334": "RV_10,064.05c atūrtapanthāḥ pururatho aryamā saptahotā viṣurūpeṣu janmasu ||",
  "GV01rv_hn10u:1335": "RV_10,064.06a te no arvanto havanaśruto havaṃ viśve śṛṇvantu vājino mitadravaḥ |",
  "GV01rv_hn10u:1336": "RV_10,064.06c sahasrasā medhasātāv iva tmanā maho ye dhanaṃ samitheṣu jabhrire ||",
  "GV01rv_hn10u:1337": "RV_10,064.07a pra vo vāyuṃ rathayujam purandhiṃ stomaiḥ kṛṇudhvaṃ sakhyāya pūṣaṇam |",
  "GV01rv_hn10u:1338": "RV_10,064.07c te hi devasya savituḥ savīmani kratuṃ sacante sacitaḥ sacetasaḥ ||",
  "GV01rv_hn10u:1339": "RV_10,064.08a triḥ sapta sasrā nadyo mahīr apo vanaspatīn parvatāṃ agnim ūtaye |",
  "GV01rv_hn10u:1340": "RV_10,064.08c kṛśānum astṝn tiṣyaṃ sadhastha ā rudraṃ rudreṣu rudriyaṃ havāmahe ||",
  "GV01rv_hn10u:1341": "RV_10,064.09a sarasvatī sarayuḥ sindhur ūrmibhir maho mahīr avasā yantu vakṣaṇīḥ |",
  "GV01rv_hn10u:1342": "RV_10,064.09c devīr āpo mātaraḥ sūdayitnvo ghṛtavat payo madhuman no arcata ||",
  "GV01rv_hn10u:1343": "RV_10,064.10a uta mātā bṛhaddivā śṛṇotu nas tvaṣṭā devebhir janibhiḥ pitā vacaḥ |",
  "GV01rv_hn10u:1344": "RV_10,064.10c ṛbhukṣā vājo rathaspatir bhago raṇvaḥ śaṃsaḥ śaśamānasya pātu naḥ ||",
  "GV01rv_hn10u:1345": "RV_10,064.11a raṇvaḥ saṃdṛṣṭau pitumāṃ iva kṣayo bhadrā rudrāṇām marutām upastutiḥ |",
  "GV01rv_hn10u:1346": "RV_10,064.11c gobhiḥ ṣyāma yaśaso janeṣv ā sadā devāsa iḷayā sacemahi ||",
  "GV01rv_hn10u:1347": "RV_10,064.12a yām me dhiyam maruta indra devā adadāta varuṇa mitra yūyam |",
  "GV01rv_hn10u:1348": "RV_10,064.12c tām pīpayata payaseva dhenuṃ kuvid giro adhi rathe vahātha ||",
  "GV01rv_hn10u:1349": "RV_10,064.13a kuvid aṅga prati yathā cid asya naḥ sajātyasya maruto bubodhatha |",
  "GV01rv_hn10u:1350": "RV_10,064.13c nābhā yatra prathamaṃ saṃnasāmahe tatra jāmitvam aditir dadhātu naḥ ||",
  "GV01rv_hn10u:1351": "RV_10,064.14a te hi dyāvāpṛthivī mātarā mahī devī devāñ janmanā yajñiye itaḥ |",
  "GV01rv_hn10u:1352": "RV_10,064.14c ubhe bibhṛta ubhayam bharīmabhiḥ purū retāṃsi pitṛbhiś ca siñcataḥ ||",
  "GV01rv_hn10u:1353": "RV_10,064.15a vi ṣā hotrā viśvam aśnoti vāryam bṛhaspatir aramatiḥ panīyasī |",
  "GV01rv_hn10u:1354": "RV_10,064.15c grāvā yatra madhuṣud ucyate bṛhad avīvaśanta matibhir manīṣiṇaḥ ||",
  "GV01rv_hn10u:1355": "RV_10,064.16a evā kavis tuvīravāṃ ṛtajñā draviṇasyur draviṇasaś cakānaḥ |",
  "GV01rv_hn10u:1356": "RV_10,064.16c ukthebhir atra matibhiś ca vipro 'pīpayad gayo divyāni janma ||",
  "GV01rv_hn10u:1357": "RV_10,064.17a evā plateḥ sūnur avīvṛdhad vo viśva ādityā adite manīṣī |",
  "GV01rv_hn10u:1358": "RV_10,064.17c īśānāso naro amartyenāstāvi jano divyo gayena ||",
  "GV01rv_hn10u:1359": "RV_10,065.01a agnir indro varuṇo mitro aryamā vāyuḥ pūṣā sarasvatī sajoṣasaḥ |",
  "GV01rv_hn10u:1360": "RV_10,065.01c ādityā viṣṇur marutaḥ svar bṛhat somo rudro aditir brahmaṇas patiḥ ||",
  "GV01rv_hn10u:1361": "RV_10,065.02a indrāgnī vṛtrahatyeṣu satpatī mitho hinvānā tanvā samokasā |",
  "GV01rv_hn10u:1362": "RV_10,065.02c antarikṣam mahy ā paprur ojasā somo ghṛtaśrīr mahimānam īrayan ||",
  "GV01rv_hn10u:1363": "RV_10,065.03a teṣāṃ hi mahnā mahatām anarvaṇāṃ stomāṃ iyarmy ṛtajñā ṛtāvṛdhām |",
  "GV01rv_hn10u:1364": "RV_10,065.03c ye apsavam arṇavaṃ citrarādhasas te no rāsantām mahaye sumitryāḥ ||",
  "GV01rv_hn10u:1365": "RV_10,065.04a svarṇaram antarikṣāṇi rocanā dyāvābhūmī pṛthivīṃ skambhur ojasā |",
  "GV01rv_hn10u:1366": "RV_10,065.04c pṛkṣā iva mahayantaḥ surātayo devā stavante manuṣāya sūrayaḥ ||",
  "GV01rv_hn10u:1367": "RV_10,065.05a mitrāya śikṣa varuṇāya dāśuṣe yā samrājā manasā na prayucchataḥ |",
  "GV01rv_hn10u:1368": "RV_10,065.05c yayor dhāma dharmaṇā rocate bṛhad yayor ubhe rodasī nādhasī vṛtau ||",
  "GV01rv_hn10u:1369": "RV_10,065.06a yā gaur vartanim paryeti niṣkṛtam payo duhānā vratanīr avārataḥ |",
  "GV01rv_hn10u:1370": "RV_10,065.06c sā prabruvāṇā varuṇāya dāśuṣe devebhyo dāśad dhaviṣā vivasvate ||",
  "GV01rv_hn10u:1371": "RV_10,065.07a divakṣaso agnijihvā ṛtāvṛdha ṛtasya yoniṃ vimṛśanta āsate |",
  "GV01rv_hn10u:1372": "RV_10,065.07c dyāṃ skabhitvy apa ā cakrur ojasā yajñaṃ janitvī tanvī ni māmṛjuḥ ||",
  "GV01rv_hn10u:1373": "RV_10,065.08a parikṣitā pitarā pūrvajāvarī ṛtasya yonā kṣayataḥ samokasā |",
  "GV01rv_hn10u:1374": "RV_10,065.08c dyāvāpṛthivī varuṇāya savrate ghṛtavat payo mahiṣāya pinvataḥ ||",
  "GV01rv_hn10u:1375": "RV_10,065.09a parjanyāvātā vṛṣabhā purīṣiṇendravāyū varuṇo mitro aryamā |",
  "GV01rv_hn10u:1376": "RV_10,065.09c devāṃ ādityāṃ aditiṃ havāmahe ye pārthivāso divyāso apsu ye ||",
  "GV01rv_hn10u:1377": "RV_10,065.10a tvaṣṭāraṃ vāyum ṛbhavo ya ohate daivyā hotārā uṣasaṃ svastaye |",
  "GV01rv_hn10u:1378": "RV_10,065.10c bṛhaspatiṃ vṛtrakhādaṃ sumedhasam indriyaṃ somaṃ dhanasā u īmahe ||",
  "GV01rv_hn10u:1379": "RV_10,065.11a brahma gām aśvaṃ janayanta oṣadhīr vanaspatīn pṛthivīm parvatāṃ apaḥ |",
  "GV01rv_hn10u:1380": "RV_10,065.11c sūryaṃ divi rohayantaḥ sudānava āryā vratā visṛjanto adhi kṣami ||",
  "GV01rv_hn10u:1381": "RV_10,065.12a bhujyum aṃhasaḥ pipṛtho nir aśvinā śyāvam putraṃ vadhrimatyā ajinvatam |",
  "GV01rv_hn10u:1382": "RV_10,065.12c kamadyuvaṃ vimadāyohathur yuvaṃ viṣṇāpvaṃ viśvakāyāva sṛjathaḥ ||",
  "GV01rv_hn10u:1383": "RV_10,065.13a pāvīravī tanyatur ekapād ajo divo dhartā sindhur āpaḥ samudriyaḥ |",
  "GV01rv_hn10u:1384": "RV_10,065.13c viśve devāsaḥ śṛṇavan vacāṃsi me sarasvatī saha dhībhiḥ purandhyā ||",
  "GV01rv_hn10u:1385": "RV_10,065.14a viśve devāḥ saha dhībhiḥ purandhyā manor yajatrā amṛtā ṛtajñāḥ |",
  "GV01rv_hn10u:1386": "RV_10,065.14c rātiṣāco abhiṣācaḥ svarvidaḥ svar giro brahma sūktaṃ juṣerata ||",
  "GV01rv_hn10u:1387": "RV_10,065.15a devān vasiṣṭho amṛtān vavande ye viśvā bhuvanābhi pratasthuḥ |",
  "GV01rv_hn10u:1388": "RV_10,065.15c te no rāsantām urugāyam adya yūyam pāta svastibhiḥ sadā naḥ ||",
  "GV01rv_hn10u:1389": "RV_10,066.01a devān huve bṛhacchravasaḥ svastaye jyotiṣkṛto adhvarasya pracetasaḥ |",
  "GV01rv_hn10u:1390": "RV_10,066.01c ye vāvṛdhuḥ prataraṃ viśvavedasa indrajyeṣṭhāso amṛtā ṛtāvṛdhaḥ ||",
  "GV01rv_hn10u:1391": "RV_10,066.02a indraprasūtā varuṇapraśiṣṭā ye sūryasya jyotiṣo bhāgam ānaśuḥ |",
  "GV01rv_hn10u:1392": "RV_10,066.02c marudgaṇe vṛjane manma dhīmahi māghone yajñaṃ janayanta sūrayaḥ ||",
  "GV01rv_hn10u:1393": "RV_10,066.03a indro vasubhiḥ pari pātu no gayam ādityair no aditiḥ śarma yacchatu |",
  "GV01rv_hn10u:1394": "RV_10,066.03c rudro rudrebhir devo mṛḷayāti nas tvaṣṭā no gnābhiḥ suvitāya jinvatu ||",
  "GV01rv_hn10u:1395": "RV_10,066.04a aditir dyāvāpṛthivī ṛtam mahad indrāviṣṇū marutaḥ svar bṛhat |",
  "GV01rv_hn10u:1396": "RV_10,066.04c devāṃ ādityāṃ avase havāmahe vasūn rudrān savitāraṃ sudaṃsasam ||",
  "GV01rv_hn10u:1397": "RV_10,066.05a sarasvān dhībhir varuṇo dhṛtavrataḥ pūṣā viṣṇur mahimā vāyur aśvinā |",
  "GV01rv_hn10u:1398": "RV_10,066.05c brahmakṛto amṛtā viśvavedasaḥ śarma no yaṃsan trivarūtham aṃhasaḥ ||",
  "GV01rv_hn10u:1399": "RV_10,066.06a vṛṣā yajño vṛṣaṇaḥ santu yajñiyā vṛṣaṇo devā vṛṣaṇo haviṣkṛtaḥ |",
  "GV01rv_hn10u:1400": "RV_10,066.06c vṛṣaṇā dyāvāpṛthivī ṛtāvarī vṛṣā parjanyo vṛṣaṇo vṛṣastubhaḥ ||",
  "GV01rv_hn10u:1401": "RV_10,066.07a agnīṣomā vṛṣaṇā vājasātaye purupraśastā vṛṣaṇā upa bruve |",
  "GV01rv_hn10u:1402": "RV_10,066.07c yāv ījire vṛṣaṇo devayajyayā tā naḥ śarma trivarūthaṃ vi yaṃsataḥ ||",
  "GV01rv_hn10u:1403": "RV_10,066.08a dhṛtavratāḥ kṣatriyā yajñaniṣkṛto bṛhaddivā adhvarāṇām abhiśriyaḥ |",
  "GV01rv_hn10u:1404": "RV_10,066.08c agnihotāra ṛtasāpo adruho 'po asṛjann anu vṛtratūrye ||",
  "GV01rv_hn10u:1405": "RV_10,066.09a dyāvāpṛthivī janayann abhi vratāpa oṣadhīr vanināni yajñiyā |",
  "GV01rv_hn10u:1406": "RV_10,066.09c antarikṣaṃ svar ā paprur ūtaye vaśaṃ devāsas tanvī ni māmṛjuḥ ||",
  "GV01rv_hn10u:1407": "RV_10,066.10a dhartāro diva ṛbhavaḥ suhastā vātāparjanyā mahiṣasya tanyatoḥ |",
  "GV01rv_hn10u:1408": "RV_10,066.10c āpa oṣadhīḥ pra tirantu no giro bhago rātir vājino yantu me havam ||",
  "GV01rv_hn10u:1409": "RV_10,066.11a samudraḥ sindhū rajo antarikṣam aja ekapāt tanayitnur arṇavaḥ |",
  "GV01rv_hn10u:1410": "RV_10,066.11c ahir budhnyaḥ śṛṇavad vacāṃsi me viśve devāsa uta sūrayo mama ||",
  "GV01rv_hn10u:1411": "RV_10,066.12a syāma vo manavo devavītaye prāñcaṃ no yajñam pra ṇayata sādhuyā |",
  "GV01rv_hn10u:1412": "RV_10,066.12c ādityā rudrā vasavaḥ sudānava imā brahma śasyamānāni jinvata ||",
  "GV01rv_hn10u:1413": "RV_10,066.13a daivyā hotārā prathamā purohita ṛtasya panthām anv emi sādhuyā |",
  "GV01rv_hn10u:1414": "RV_10,066.13c kṣetrasya patim prativeśam īmahe viśvān devāṃ amṛtāṃ aprayucchataḥ ||",
  "GV01rv_hn10u:1415": "RV_10,066.14a vasiṣṭhāsaḥ pitṛvad vācam akrata devāṃ īḷānā ṛṣivat svastaye |",
  "GV01rv_hn10u:1416": "RV_10,066.14c prītā iva jñātayaḥ kāmam etyāsme devāso 'va dhūnutā vasu ||",
  "GV01rv_hn10u:1417": "RV_10,066.15a devān vasiṣṭho amṛtān vavande ye viśvā bhuvanābhi pratasthuḥ |",
  "GV01rv_hn10u:1418": "RV_10,066.15c te no rāsantām urugāyam adya yūyam pāta svastibhiḥ sadā naḥ ||",
  "GV01rv_hn10u:1419": "RV_10,067.01a imāṃ dhiyaṃ saptaśīrṣṇīm pitā na ṛtaprajātām bṛhatīm avindat |",
  "GV01rv_hn10u:1420": "RV_10,067.01c turīyaṃ svij janayad viśvajanyo 'yāsya uktham indrāya śaṃsan ||",
  "GV01rv_hn10u:1421": "RV_10,067.02a ṛtaṃ śaṃsanta ṛju dīdhyānā divas putrāso asurasya vīrāḥ |",
  "GV01rv_hn10u:1422": "RV_10,067.02c vipram padam aṅgiraso dadhānā yajñasya dhāma prathamam mananta ||",
  "GV01rv_hn10u:1423": "RV_10,067.03a haṃsair iva sakhibhir vāvadadbhir aśmanmayāni nahanā vyasyan |",
  "GV01rv_hn10u:1424": "RV_10,067.03c bṛhaspatir abhikanikradad gā uta prāstaud uc ca vidvāṃ agāyat ||",
  "GV01rv_hn10u:1425": "RV_10,067.04a avo dvābhyām para ekayā gā guhā tiṣṭhantīr anṛtasya setau |",
  "GV01rv_hn10u:1426": "RV_10,067.04c bṛhaspatis tamasi jyotir icchann ud usrā ākar vi hi tisra āvaḥ ||",
  "GV01rv_hn10u:1427": "RV_10,067.05a vibhidyā puraṃ śayathem apācīṃ nis trīṇi sākam udadher akṛntat |",
  "GV01rv_hn10u:1428": "RV_10,067.05c bṛhaspatir uṣasaṃ sūryaṃ gām arkaṃ viveda stanayann iva dyauḥ ||",
  "GV01rv_hn10u:1429": "RV_10,067.06a indro valaṃ rakṣitāraṃ dughānāṃ kareṇeva vi cakartā raveṇa |",
  "GV01rv_hn10u:1430": "RV_10,067.06c svedāñjibhir āśiram icchamāno 'rodayat paṇim ā gā amuṣṇāt ||",
  "GV01rv_hn10u:1431": "RV_10,067.07a sa īṃ satyebhiḥ sakhibhiḥ śucadbhir godhāyasaṃ vi dhanasair adardaḥ |",
  "GV01rv_hn10u:1432": "RV_10,067.07c brahmaṇas patir vṛṣabhir varāhair gharmasvedebhir draviṇaṃ vy ānaṭ ||",
  "GV01rv_hn10u:1433": "RV_10,067.08a te satyena manasā gopatiṃ gā iyānāsa iṣaṇayanta dhībhiḥ |",
  "GV01rv_hn10u:1434": "RV_10,067.08c bṛhaspatir mithoavadyapebhir ud usriyā asṛjata svayugbhiḥ ||",
  "GV01rv_hn10u:1435": "RV_10,067.09a taṃ vardhayanto matibhiḥ śivābhiḥ siṃham iva nānadataṃ sadhasthe |",
  "GV01rv_hn10u:1436": "RV_10,067.09c bṛhaspatiṃ vṛṣaṇaṃ śūrasātau bhare-bhare anu madema jiṣṇum ||",
  "GV01rv_hn10u:1437": "RV_10,067.10a yadā vājam asanad viśvarūpam ā dyām arukṣad uttarāṇi sadma |",
  "GV01rv_hn10u:1438": "RV_10,067.10c bṛhaspatiṃ vṛṣaṇaṃ vardhayanto nānā santo bibhrato jyotir āsā ||",
  "GV01rv_hn10u:1439": "RV_10,067.11a satyām āśiṣaṃ kṛṇutā vayodhai kīriṃ cid dhy avatha svebhir evaiḥ |",
  "GV01rv_hn10u:1440": "RV_10,067.11c paścā mṛdho apa bhavantu viśvās tad rodasī śṛṇutaṃ viśvaminve ||",
  "GV01rv_hn10u:1441": "RV_10,067.12a indro mahnā mahato arṇavasya vi mūrdhānam abhinad arbudasya |",
  "GV01rv_hn10u:1442": "RV_10,067.12c ahann ahim ariṇāt sapta sindhūn devair dyāvāpṛthivī prāvataṃ naḥ ||",
  "GV01rv_hn10u:1443": "RV_10,068.01a udapruto na vayo rakṣamāṇā vāvadato abhriyasyeva ghoṣāḥ |",
  "GV01rv_hn10u:1444": "RV_10,068.01c giribhrajo normayo madanto bṛhaspatim abhy arkā anāvan ||",
  "GV01rv_hn10u:1445": "RV_10,068.02a saṃ gobhir āṅgiraso nakṣamāṇo bhaga ived aryamaṇaṃ nināya |",
  "GV01rv_hn10u:1446": "RV_10,068.02c jane mitro na dampatī anakti bṛhaspate vājayāśūṃr ivājau ||",
  "GV01rv_hn10u:1447": "RV_10,068.03a sādhvaryā atithinīr iṣirā spārhāḥ suvarṇā anavadyarūpāḥ |",
  "GV01rv_hn10u:1448": "RV_10,068.03c bṛhaspatiḥ parvatebhyo vitūryā nir gā ūpe yavam iva sthivibhyaḥ ||",
  "GV01rv_hn10u:1449": "RV_10,068.04a āpruṣāyan madhuna ṛtasya yonim avakṣipann arka ulkām iva dyoḥ |",
  "GV01rv_hn10u:1450": "RV_10,068.04c bṛhaspatir uddharann aśmano gā bhūmyā udneva vi tvacam bibheda ||",
  "GV01rv_hn10u:1451": "RV_10,068.05a apa jyotiṣā tamo antarikṣād udnaḥ śīpālam iva vāta ājat |",
  "GV01rv_hn10u:1452": "RV_10,068.05c bṛhaspatir anumṛśyā valasyābhram iva vāta ā cakra ā gāḥ ||",
  "GV01rv_hn10u:1453": "RV_10,068.06a yadā valasya pīyato jasum bhed bṛhaspatir agnitapobhir arkaiḥ |",
  "GV01rv_hn10u:1454": "RV_10,068.06c dadbhir na jihvā pariviṣṭam ādad āvir nidhīṃr akṛṇod usriyāṇām ||",
  "GV01rv_hn10u:1455": "RV_10,068.07a bṛhaspatir amata hi tyad āsāṃ nāma svarīṇāṃ sadane guhā yat |",
  "GV01rv_hn10u:1456": "RV_10,068.07c āṇḍeva bhittvā śakunasya garbham ud usriyāḥ parvatasya tmanājat ||",
  "GV01rv_hn10u:1457": "RV_10,068.08a aśnāpinaddham madhu pary apaśyan matsyaṃ na dīna udani kṣiyantam |",
  "GV01rv_hn10u:1458": "RV_10,068.08c niṣ ṭaj jabhāra camasaṃ na vṛkṣād bṛhaspatir viraveṇā vikṛtya ||",
  "GV01rv_hn10u:1459": "RV_10,068.09a soṣām avindat sa svaḥ so agniṃ so arkeṇa vi babādhe tamāṃsi |",
  "GV01rv_hn10u:1460": "RV_10,068.09c bṛhaspatir govapuṣo valasya nir majjānaṃ na parvaṇo jabhāra ||",
  "GV01rv_hn10u:1461": "RV_10,068.10a himeva parṇā muṣitā vanāni bṛhaspatinākṛpayad valo gāḥ |",
  "GV01rv_hn10u:1462": "RV_10,068.10c anānukṛtyam apunaś cakāra yāt sūryāmāsā mitha uccarātaḥ ||",
  "GV01rv_hn10u:1463": "RV_10,068.11a abhi śyāvaṃ na kṛśanebhir aśvaṃ nakṣatrebhiḥ pitaro dyām apiṃśan |",
  "GV01rv_hn10u:1464": "RV_10,068.11c rātryāṃ tamo adadhur jyotir ahan bṛhaspatir bhinad adriṃ vidad gāḥ ||",
  "GV01rv_hn10u:1465": "RV_10,068.12a idam akarma namo abhriyāya yaḥ pūrvīr anv ānonavīti |",
  "GV01rv_hn10u:1466": "RV_10,068.12c bṛhaspatiḥ sa hi gobhiḥ so aśvaiḥ sa vīrebhiḥ sa nṛbhir no vayo dhāt ||",
  "GV01rv_hn10u:1467": "RV_10,069.01a bhadrā agner vadhryaśvasya saṃdṛśo vāmī praṇītiḥ suraṇā upetayaḥ |",
  "GV01rv_hn10u:1468": "RV_10,069.01c yad īṃ sumitrā viśo agra indhate ghṛtenāhuto jarate davidyutat ||",
  "GV01rv_hn10u:1469": "RV_10,069.02a ghṛtam agner vadhryaśvasya vardhanaṃ ghṛtam annaṃ ghṛtam v asya medanam |",
  "GV01rv_hn10u:1470": "RV_10,069.02c ghṛtenāhuta urviyā vi paprathe sūrya iva rocate sarpirāsutiḥ ||",
  "GV01rv_hn10u:1471": "RV_10,069.03a yat te manur yad anīkaṃ sumitraḥ samīdhe agne tad idaṃ navīyaḥ |",
  "GV01rv_hn10u:1472": "RV_10,069.03c sa revac choca sa giro juṣasva sa vājaṃ darṣi sa iha śravo dhāḥ ||",
  "GV01rv_hn10u:1473": "RV_10,069.04a yaṃ tvā pūrvam īḷito vadhryaśvaḥ samīdhe agne sa idaṃ juṣasva |",
  "GV01rv_hn10u:1474": "RV_10,069.04c sa na stipā uta bhavā tanūpā dātraṃ rakṣasva yad idaṃ te asme ||",
  "GV01rv_hn10u:1475": "RV_10,069.05a bhavā dyumnī vādhryaśvota gopā mā tvā tārīd abhimātir janānām |",
  "GV01rv_hn10u:1476": "RV_10,069.05c śūra iva dhṛṣṇuś cyavanaḥ sumitraḥ pra nu vocaṃ vādhryaśvasya nāma ||",
  "GV01rv_hn10u:1477": "RV_10,069.06a sam ajryā parvatyā vasūni dāsā vṛtrāṇy āryā jigetha |",
  "GV01rv_hn10u:1478": "RV_10,069.06c śūra iva dhṛṣṇuś cyavano janānāṃ tvam agne pṛtanāyūṃr abhi ṣyāḥ ||",
  "GV01rv_hn10u:1479": "RV_10,069.07a dīrghatantur bṛhadukṣāyam agniḥ sahasrastarīḥ śatanītha ṛbhvā |",
  "GV01rv_hn10u:1480": "RV_10,069.07c dyumān dyumatsu nṛbhir mṛjyamānaḥ sumitreṣu dīdayo devayatsu ||",
  "GV01rv_hn10u:1481": "RV_10,069.08a tve dhenuḥ sudughā jātavedo 'saścateva samanā sabardhuk |",
  "GV01rv_hn10u:1482": "RV_10,069.08c tvaṃ nṛbhir dakṣiṇāvadbhir agne sumitrebhir idhyase devayadbhiḥ ||",
  "GV01rv_hn10u:1483": "RV_10,069.09a devāś cit te amṛtā jātavedo mahimānaṃ vādhryaśva pra vocan |",
  "GV01rv_hn10u:1484": "RV_10,069.09c yat sampṛccham mānuṣīr viśa āyan tvaṃ nṛbhir ajayas tvāvṛdhebhiḥ ||",
  "GV01rv_hn10u:1485": "RV_10,069.10a piteva putram abibhar upasthe tvām agne vadhryaśvaḥ saparyan |",
  "GV01rv_hn10u:1486": "RV_10,069.10c juṣāṇo asya samidhaṃ yaviṣṭhota pūrvāṃ avanor vrādhataś cit ||",
  "GV01rv_hn10u:1487": "RV_10,069.11a śaśvad agnir vadhryaśvasya śatrūn nṛbhir jigāya sutasomavadbhiḥ |",
  "GV01rv_hn10u:1488": "RV_10,069.11c samanaṃ cid adahaś citrabhāno 'va vrādhantam abhinad vṛdhaś cit ||",
  "GV01rv_hn10u:1489": "RV_10,069.12a ayam agnir vadhryaśvasya vṛtrahā sanakāt preddho namasopavākyaḥ |",
  "GV01rv_hn10u:1490": "RV_10,069.12c sa no ajāmīṃr uta vā vijāmīn abhi tiṣṭha śardhato vādhryaśva ||",
  "GV01rv_hn10u:1491": "RV_10,070.01a imām me agne samidhaṃ juṣasveḷas pade prati haryā ghṛtācīm |",
  "GV01rv_hn10u:1492": "RV_10,070.01c varṣman pṛthivyāḥ sudinatve ahnām ūrdhvo bhava sukrato devayajyā ||",
  "GV01rv_hn10u:1493": "RV_10,070.02a ā devānām agrayāveha yātu narāśaṃso viśvarūpebhir aśvaiḥ |",
  "GV01rv_hn10u:1494": "RV_10,070.02c ṛtasya pathā namasā miyedho devebhyo devatamaḥ suṣūdat ||",
  "GV01rv_hn10u:1495": "RV_10,070.03a śaśvattamam īḷate dūtyāya haviṣmanto manuṣyāso agnim |",
  "GV01rv_hn10u:1496": "RV_10,070.03c vahiṣṭhair aśvaiḥ suvṛtā rathenā devān vakṣi ni ṣadeha hotā ||",
  "GV01rv_hn10u:1497": "RV_10,070.04a vi prathatāṃ devajuṣṭaṃ tiraścā dīrghaṃ drāghmā surabhi bhūtv asme |",
  "GV01rv_hn10u:1498": "RV_10,070.04c aheḷatā manasā deva barhir indrajyeṣṭhāṃ uśato yakṣi devān ||",
  "GV01rv_hn10u:1499": "RV_10,070.05a divo vā sānu spṛśatā varīyaḥ pṛthivyā vā mātrayā vi śrayadhvam |",
  "GV01rv_hn10u:1500": "RV_10,070.05c uśatīr dvāro mahinā mahadbhir devaṃ rathaṃ rathayur dhārayadhvam ||",
  "GV01rv_hn10u:1501": "RV_10,070.06a devī divo duhitarā suśilpe uṣāsānaktā sadatāṃ ni yonau |",
  "GV01rv_hn10u:1502": "RV_10,070.06c ā vāṃ devāsa uśatī uśanta urau sīdantu subhage upasthe ||",
  "GV01rv_hn10u:1503": "RV_10,070.07a ūrdhvo grāvā bṛhad agniḥ samiddhaḥ priyā dhāmāny aditer upasthe |",
  "GV01rv_hn10u:1504": "RV_10,070.07c purohitāv ṛtvijā yajñe asmin viduṣṭarā draviṇam ā yajethām ||",
  "GV01rv_hn10u:1505": "RV_10,070.08a tisro devīr barhir idaṃ varīya ā sīdata cakṛmā vaḥ syonam |",
  "GV01rv_hn10u:1506": "RV_10,070.08c manuṣvad yajñaṃ sudhitā havīṃṣīḷā devī ghṛtapadī juṣanta ||",
  "GV01rv_hn10u:1507": "RV_10,070.09a deva tvaṣṭar yad dha cārutvam ānaḍ yad aṅgirasām abhavaḥ sacābhūḥ |",
  "GV01rv_hn10u:1508": "RV_10,070.09c sa devānām pātha upa pra vidvāṃ uśan yakṣi draviṇodaḥ suratnaḥ ||",
  "GV01rv_hn10u:1509": "RV_10,070.10a vanaspate raśanayā niyūyā devānām pātha upa vakṣi vidvān |",
  "GV01rv_hn10u:1510": "RV_10,070.10c svadāti devaḥ kṛṇavad dhavīṃṣy avatāṃ dyāvāpṛthivī havam me ||",
  "GV01rv_hn10u:1511": "RV_10,070.11a āgne vaha varuṇam iṣṭaye na indraṃ divo maruto antarikṣāt |",
  "GV01rv_hn10u:1512": "RV_10,070.11c sīdantu barhir viśva ā yajatrāḥ svāhā devā amṛtā mādayantām ||",
  "GV01rv_hn10u:1513": "RV_10,071.01a bṛhaspate prathamaṃ vāco agraṃ yat prairata nāmadheyaṃ dadhānāḥ |",
  "GV01rv_hn10u:1514": "RV_10,071.01c yad eṣāṃ śreṣṭhaṃ yad aripram āsīt preṇā tad eṣāṃ nihitaṃ guhāviḥ ||",
  "GV01rv_hn10u:1515": "RV_10,071.02a saktum iva titaunā punanto yatra dhīrā manasā vācam akrata |",
  "GV01rv_hn10u:1516": "RV_10,071.02c atrā sakhāyaḥ sakhyāni jānate bhadraiṣāṃ lakṣmīr nihitādhi vāci ||",
  "GV01rv_hn10u:1517": "RV_10,071.03a yajñena vācaḥ padavīyam āyan tām anv avindann ṛṣiṣu praviṣṭām |",
  "GV01rv_hn10u:1518": "RV_10,071.03c tām ābhṛtyā vy adadhuḥ purutrā tāṃ sapta rebhā abhi saṃ navante ||",
  "GV01rv_hn10u:1519": "RV_10,071.04a uta tvaḥ paśyan na dadarśa vācam uta tvaḥ śṛṇvan na śṛṇoty enām |",
  "GV01rv_hn10u:1520": "RV_10,071.04c uto tvasmai tanvaṃ vi sasre jāyeva patya uśatī suvāsāḥ ||",
  "GV01rv_hn10u:1521": "RV_10,071.05a uta tvaṃ sakhye sthirapītam āhur nainaṃ hinvanty api vājineṣu |",
  "GV01rv_hn10u:1522": "RV_10,071.05c adhenvā carati māyayaiṣa vācaṃ śuśruvāṃ aphalām apuṣpām ||",
  "GV01rv_hn10u:1523": "RV_10,071.06a yas tityāja sacividaṃ sakhāyaṃ na tasya vācy api bhāgo asti |",
  "GV01rv_hn10u:1524": "RV_10,071.06c yad īṃ śṛṇoty alakaṃ śṛṇoti nahi praveda sukṛtasya panthām ||",
  "GV01rv_hn10u:1525": "RV_10,071.07a akṣaṇvantaḥ karṇavantaḥ sakhāyo manojaveṣv asamā babhūvuḥ |",
  "GV01rv_hn10u:1526": "RV_10,071.07c ādaghnāsa upakakṣāsa u tve hradā iva snātvā u tve dadṛśre ||",
  "GV01rv_hn10u:1527": "RV_10,071.08a hṛdā taṣṭeṣu manaso javeṣu yad brāhmaṇāḥ saṃyajante sakhāyaḥ |",
  "GV01rv_hn10u:1528": "RV_10,071.08c atrāha tvaṃ vi jahur vedyābhir ohabrahmāṇo vi caranty u tve ||",
  "GV01rv_hn10u:1529": "RV_10,071.09a ime ye nārvāṅ na paraś caranti na brāhmaṇāso na sutekarāsaḥ |",
  "GV01rv_hn10u:1530": "RV_10,071.09c ta ete vācam abhipadya pāpayā sirīs tantraṃ tanvate aprajajñayaḥ ||",
  "GV01rv_hn10u:1531": "RV_10,071.10a sarve nandanti yaśasāgatena sabhāsāhena sakhyā sakhāyaḥ |",
  "GV01rv_hn10u:1532": "RV_10,071.10c kilbiṣaspṛt pituṣaṇir hy eṣām araṃ hito bhavati vājināya ||",
  "GV01rv_hn10u:1533": "RV_10,071.11a ṛcāṃ tvaḥ poṣam āste pupuṣvān gāyatraṃ tvo gāyati śakvarīṣu |",
  "GV01rv_hn10u:1534": "RV_10,071.11c brahmā tvo vadati jātavidyāṃ yajñasya mātrāṃ vi mimīta u tvaḥ ||",
  "GV01rv_hn10u:1535": "RV_10,072.01a devānāṃ nu vayaṃ jānā pra vocāma vipanyayā |",
  "GV01rv_hn10u:1536": "RV_10,072.01c uktheṣu śasyamāneṣu yaḥ paśyād uttare yuge ||",
  "GV01rv_hn10u:1537": "RV_10,072.02a brahmaṇas patir etā saṃ karmāra ivādhamat |",
  "GV01rv_hn10u:1538": "RV_10,072.02c devānām pūrvye yuge 'sataḥ sad ajāyata ||",
  "GV01rv_hn10u:1539": "RV_10,072.03a devānāṃ yuge prathame 'sataḥ sad ajāyata |",
  "GV01rv_hn10u:1540": "RV_10,072.03c tad āśā anv ajāyanta tad uttānapadas pari ||",
  "GV01rv_hn10u:1541": "RV_10,072.04a bhūr jajña uttānapado bhuva āśā ajāyanta |",
  "GV01rv_hn10u:1542": "RV_10,072.04c aditer dakṣo ajāyata dakṣād v aditiḥ pari ||",
  "GV01rv_hn10u:1543": "RV_10,072.05a aditir hy ajaniṣṭa dakṣa yā duhitā tava |",
  "GV01rv_hn10u:1544": "RV_10,072.05c tāṃ devā anv ajāyanta bhadrā amṛtabandhavaḥ ||",
  "GV01rv_hn10u:1545": "RV_10,072.06a yad devā adaḥ salile susaṃrabdhā atiṣṭhata |",
  "GV01rv_hn10u:1546": "RV_10,072.06c atrā vo nṛtyatām iva tīvro reṇur apāyata ||",
  "GV01rv_hn10u:1547": "RV_10,072.07a yad devā yatayo yathā bhuvanāny apinvata |",
  "GV01rv_hn10u:1548": "RV_10,072.07c atrā samudra ā gūḷham ā sūryam ajabhartana ||",
  "GV01rv_hn10u:1549": "RV_10,072.08a aṣṭau putrāso aditer ye jātās tanvas pari |",
  "GV01rv_hn10u:1550": "RV_10,072.08c devāṃ upa prait saptabhiḥ parā mārtāṇḍam āsyat ||",
  "GV01rv_hn10u:1551": "RV_10,072.09a saptabhiḥ putrair aditir upa prait pūrvyaṃ yugam |",
  "GV01rv_hn10u:1552": "RV_10,072.09c prajāyai mṛtyave tvat punar mārtāṇḍam ābharat ||",
  "GV01rv_hn10u:1553": "RV_10,073.01a janiṣṭhā ugraḥ sahase turāya mandra ojiṣṭho bahulābhimānaḥ |",
  "GV01rv_hn10u:1554": "RV_10,073.01c avardhann indram marutaś cid atra mātā yad vīraṃ dadhanad dhaniṣṭhā ||",
  "GV01rv_hn10u:1555": "RV_10,073.02a druho niṣattā pṛśanī cid evaiḥ purū śaṃsena vāvṛdhuṣ ṭa indram |",
  "GV01rv_hn10u:1556": "RV_10,073.02c abhīvṛteva tā mahāpadena dhvāntāt prapitvād ud aranta garbhāḥ ||",
  "GV01rv_hn10u:1557": "RV_10,073.03a ṛṣvā te pādā pra yaj jigāsy avardhan vājā uta ye cid atra |",
  "GV01rv_hn10u:1558": "RV_10,073.03c tvam indra sālāvṛkān sahasram āsan dadhiṣe aśvinā vavṛtyāḥ ||",
  "GV01rv_hn10u:1559": "RV_10,073.04a samanā tūrṇir upa yāsi yajñam ā nāsatyā sakhyāya vakṣi |",
  "GV01rv_hn10u:1560": "RV_10,073.04c vasāvyām indra dhārayaḥ sahasrāśvinā śūra dadatur maghāni ||",
  "GV01rv_hn10u:1561": "RV_10,073.05a mandamāna ṛtād adhi prajāyai sakhibhir indra iṣirebhir artham |",
  "GV01rv_hn10u:1562": "RV_10,073.05c ābhir hi māyā upa dasyum āgān mihaḥ pra tamrā avapat tamāṃsi ||",
  "GV01rv_hn10u:1563": "RV_10,073.06a sanāmānā cid dhvasayo ny asmā avāhann indra uṣaso yathānaḥ |",
  "GV01rv_hn10u:1564": "RV_10,073.06c ṛṣvair agacchaḥ sakhibhir nikāmaiḥ sākam pratiṣṭhā hṛdyā jaghantha ||",
  "GV01rv_hn10u:1565": "RV_10,073.07a tvaṃ jaghantha namucim makhasyuṃ dāsaṃ kṛṇvāna ṛṣaye vimāyam |",
  "GV01rv_hn10u:1566": "RV_10,073.07c tvaṃ cakartha manave syonān patho devatrāñjaseva yānān ||",
  "GV01rv_hn10u:1567": "RV_10,073.08a tvam etāni papriṣe vi nāmeśāna indra dadhiṣe gabhastau |",
  "GV01rv_hn10u:1568": "RV_10,073.08c anu tvā devāḥ śavasā madanty uparibudhnān vaninaś cakartha ||",
  "GV01rv_hn10u:1569": "RV_10,073.09a cakraṃ yad asyāpsv ā niṣattam uto tad asmai madhv ic cacchadyāt |",
  "GV01rv_hn10u:1570": "RV_10,073.09c pṛthivyām atiṣitaṃ yad ūdhaḥ payo goṣv adadhā oṣadhīṣu ||",
  "GV01rv_hn10u:1571": "RV_10,073.10a aśvād iyāyeti yad vadanty ojaso jātam uta manya enam |",
  "GV01rv_hn10u:1572": "RV_10,073.10c manyor iyāya harmyeṣu tasthau yataḥ prajajña indro asya veda ||",
  "GV01rv_hn10u:1573": "RV_10,073.11a vayaḥ suparṇā upa sedur indram priyamedhā ṛṣayo nādhamānāḥ |",
  "GV01rv_hn10u:1574": "RV_10,073.11c apa dhvāntam ūrṇuhi pūrdhi cakṣur mumugdhy asmān nidhayeva baddhān ||",
  "GV01rv_hn10u:1575": "RV_10,074.01a vasūnāṃ vā carkṛṣa iyakṣan dhiyā vā yajñair vā rodasyoḥ |",
  "GV01rv_hn10u:1576": "RV_10,074.01c arvanto vā ye rayimantaḥ sātau vanuṃ vā ye suśruṇaṃ suśruto dhuḥ ||",
  "GV01rv_hn10u:1577": "RV_10,074.02a hava eṣām asuro nakṣata dyāṃ śravasyatā manasā niṃsata kṣām |",
  "GV01rv_hn10u:1578": "RV_10,074.02c cakṣāṇā yatra suvitāya devā dyaur na vārebhiḥ kṛṇavanta svaiḥ ||",
  "GV01rv_hn10u:1579": "RV_10,074.03a iyam eṣām amṛtānāṃ gīḥ sarvatātā ye kṛpaṇanta ratnam |",
  "GV01rv_hn10u:1580": "RV_10,074.03c dhiyaṃ ca yajñaṃ ca sādhantas te no dhāntu vasavyam asāmi ||",
  "GV01rv_hn10u:1581": "RV_10,074.04a ā tat ta indrāyavaḥ panantābhi ya ūrvaṃ gomantaṃ titṛtsān |",
  "GV01rv_hn10u:1582": "RV_10,074.04c sakṛtsvaṃ ye puruputrām mahīṃ sahasradhārām bṛhatīṃ dudukṣan ||",
  "GV01rv_hn10u:1583": "RV_10,074.05a śacīva indram avase kṛṇudhvam anānataṃ damayantam pṛtanyūn |",
  "GV01rv_hn10u:1584": "RV_10,074.05c ṛbhukṣaṇam maghavānaṃ suvṛktim bhartā yo vajraṃ naryam purukṣuḥ ||",
  "GV01rv_hn10u:1585": "RV_10,074.06a yad vāvāna purutamam purāṣāḷ ā vṛtrahendro nāmāny aprāḥ |",
  "GV01rv_hn10u:1586": "RV_10,074.06c aceti prāsahas patis tuviṣmān yad īm uśmasi kartave karat tat ||",
  "GV01rv_hn10u:1587": "RV_10,075.01a pra su va āpo mahimānam uttamaṃ kārur vocāti sadane vivasvataḥ |",
  "GV01rv_hn10u:1588": "RV_10,075.01c pra sapta-sapta tredhā hi cakramuḥ pra sṛtvarīṇām ati sindhur ojasā ||",
  "GV01rv_hn10u:1589": "RV_10,075.02a pra te 'radad varuṇo yātave pathaḥ sindho yad vājāṃ abhy adravas tvam |",
  "GV01rv_hn10u:1590": "RV_10,075.02c bhūmyā adhi pravatā yāsi sānunā yad eṣām agraṃ jagatām irajyasi ||",
  "GV01rv_hn10u:1591": "RV_10,075.03a divi svano yatate bhūmyopary anantaṃ śuṣmam ud iyarti bhānunā |",
  "GV01rv_hn10u:1592": "RV_10,075.03c abhrād iva pra stanayanti vṛṣṭayaḥ sindhur yad eti vṛṣabho na roruvat ||",
  "GV01rv_hn10u:1593": "RV_10,075.04a abhi tvā sindho śiśum in na mātaro vāśrā arṣanti payaseva dhenavaḥ |",
  "GV01rv_hn10u:1594": "RV_10,075.04c rājeva yudhvā nayasi tvam it sicau yad āsām agram pravatām inakṣasi ||",
  "GV01rv_hn10u:1595": "RV_10,075.05a imam me gaṅge yamune sarasvati śutudri stomaṃ sacatā paruṣṇy ā |",
  "GV01rv_hn10u:1596": "RV_10,075.05c asiknyā marudvṛdhe vitastayārjīkīye śṛṇuhy ā suṣomayā ||",
  "GV01rv_hn10u:1597": "RV_10,075.06a tṛṣṭāmayā prathamaṃ yātave sajūḥ susartvā rasayā śvetyā tyā |",
  "GV01rv_hn10u:1598": "RV_10,075.06c tvaṃ sindho kubhayā gomatīṃ krumum mehatnvā sarathaṃ yābhir īyase ||",
  "GV01rv_hn10u:1599": "RV_10,075.07a ṛjīty enī ruśatī mahitvā pari jrayāṃsi bharate rajāṃsi |",
  "GV01rv_hn10u:1600": "RV_10,075.07c adabdhā sindhur apasām apastamāśvā na citrā vapuṣīva darśatā ||",
  "GV01rv_hn10u:1601": "RV_10,075.08a svaśvā sindhuḥ surathā suvāsā hiraṇyayī sukṛtā vājinīvatī |",
  "GV01rv_hn10u:1602": "RV_10,075.08c ūrṇāvatī yuvatiḥ sīlamāvaty utādhi vaste subhagā madhuvṛdham ||",
  "GV01rv_hn10u:1603": "RV_10,075.09a sukhaṃ rathaṃ yuyuje sindhur aśvinaṃ tena vājaṃ saniṣad asminn ājau |",
  "GV01rv_hn10u:1604": "RV_10,075.09c mahān hy asya mahimā panasyate 'dabdhasya svayaśaso virapśinaḥ ||",
  "GV01rv_hn10u:1605": "RV_10,076.01a ā va ṛñjasa ūrjāṃ vyuṣṭiṣv indram maruto rodasī anaktana |",
  "GV01rv_hn10u:1606": "RV_10,076.01c ubhe yathā no ahanī sacābhuvā sadaḥ-sado varivasyāta udbhidā ||",
  "GV01rv_hn10u:1607": "RV_10,076.02a tad u śreṣṭhaṃ savanaṃ sunotanātyo na hastayato adriḥ sotari |",
  "GV01rv_hn10u:1608": "RV_10,076.02c vidad dhy aryo abhibhūti pauṃsyam maho rāye cit tarute yad arvataḥ ||",
  "GV01rv_hn10u:1609": "RV_10,076.03a tad id dhy asya savanaṃ viver apo yathā purā manave gātum aśret |",
  "GV01rv_hn10u:1610": "RV_10,076.03c goarṇasi tvāṣṭre aśvanirṇiji prem adhvareṣv adhvarāṃ aśiśrayuḥ ||",
  "GV01rv_hn10u:1611": "RV_10,076.04a apa hata rakṣaso bhaṅgurāvata skabhāyata nirṛtiṃ sedhatāmatim |",
  "GV01rv_hn10u:1612": "RV_10,076.04c ā no rayiṃ sarvavīraṃ sunotana devāvyam bharata ślokam adrayaḥ ||",
  "GV01rv_hn10u:1613": "RV_10,076.05a divaś cid ā vo 'mavattarebhyo vibhvanā cid āśvapastarebhyaḥ |",
  "GV01rv_hn10u:1614": "RV_10,076.05c vāyoś cid ā somarabhastarebhyo 'gneś cid arca pitukṛttarebhyaḥ ||",
  "GV01rv_hn10u:1615": "RV_10,076.06a bhurantu no yaśasaḥ sotv andhaso grāvāṇo vācā divitā divitmatā |",
  "GV01rv_hn10u:1616": "RV_10,076.06c naro yatra duhate kāmyam madhv āghoṣayanto abhito mithasturaḥ ||",
  "GV01rv_hn10u:1617": "RV_10,076.07a sunvanti somaṃ rathirāso adrayo nir asya rasaṃ gaviṣo duhanti te |",
  "GV01rv_hn10u:1618": "RV_10,076.07c duhanty ūdhar upasecanāya kaṃ naro havyā na marjayanta āsabhiḥ ||",
  "GV01rv_hn10u:1619": "RV_10,076.08a ete naraḥ svapaso abhūtana ya indrāya sunutha somam adrayaḥ |",
  "GV01rv_hn10u:1620": "RV_10,076.08c vāmaṃ-vāmaṃ vo divyāya dhāmne vasu-vasu vaḥ pārthivāya sunvate ||",
  "GV01rv_hn10u:1621": "RV_10,077.01a abhrapruṣo na vācā pruṣā vasu haviṣmanto na yajñā vijānuṣaḥ |",
  "GV01rv_hn10u:1622": "RV_10,077.01c sumārutaṃ na brahmāṇam arhase gaṇam astoṣy eṣāṃ na śobhase ||",
  "GV01rv_hn10u:1623": "RV_10,077.02a śriye maryāso añjīṃr akṛṇvata sumārutaṃ na pūrvīr ati kṣapaḥ |",
  "GV01rv_hn10u:1624": "RV_10,077.02c divas putrāsa etā na yetira ādityāsas te akrā na vāvṛdhuḥ ||",
  "GV01rv_hn10u:1625": "RV_10,077.03a pra ye divaḥ pṛthivyā na barhaṇā tmanā riricre abhrān na sūryaḥ |",
  "GV01rv_hn10u:1626": "RV_10,077.03c pājasvanto na vīrāḥ panasyavo riśādaso na maryā abhidyavaḥ ||",
  "GV01rv_hn10u:1627": "RV_10,077.04a yuṣmākam budhne apāṃ na yāmani vithuryati na mahī śratharyati |",
  "GV01rv_hn10u:1628": "RV_10,077.04c viśvapsur yajño arvāg ayaṃ su vaḥ prayasvanto na satrāca ā gata ||",
  "GV01rv_hn10u:1629": "RV_10,077.05a yūyaṃ dhūrṣu prayujo na raśmibhir jyotiṣmanto na bhāsā vyuṣṭiṣu |",
  "GV01rv_hn10u:1630": "RV_10,077.05c śyenāso na svayaśaso riśādasaḥ pravāso na prasitāsaḥ paripruṣaḥ ||",
  "GV01rv_hn10u:1631": "RV_10,077.06a pra yad vahadhve marutaḥ parākād yūyam mahaḥ saṃvaraṇasya vasvaḥ |",
  "GV01rv_hn10u:1632": "RV_10,077.06c vidānāso vasavo rādhyasyārāc cid dveṣaḥ sanutar yuyota ||",
  "GV01rv_hn10u:1633": "RV_10,077.07a ya udṛci yajñe adhvareṣṭhā marudbhyo na mānuṣo dadāśat |",
  "GV01rv_hn10u:1634": "RV_10,077.07c revat sa vayo dadhate suvīraṃ sa devānām api gopīthe astu ||",
  "GV01rv_hn10u:1635": "RV_10,077.08a te hi yajñeṣu yajñiyāsa ūmā ādityena nāmnā śambhaviṣṭhāḥ |",
  "GV01rv_hn10u:1636": "RV_10,077.08c te no 'vantu rathatūr manīṣām mahaś ca yāmann adhvare cakānāḥ ||",
  "GV01rv_hn10u:1637": "RV_10,078.01a viprāso na manmabhiḥ svādhyo devāvyo na yajñaiḥ svapnasaḥ |",
  "GV01rv_hn10u:1638": "RV_10,078.01c rājāno na citrāḥ susaṃdṛśaḥ kṣitīnāṃ na maryā arepasaḥ ||",
  "GV01rv_hn10u:1639": "RV_10,078.02a agnir na ye bhrājasā rukmavakṣaso vātāso na svayujaḥ sadyaūtayaḥ |",
  "GV01rv_hn10u:1640": "RV_10,078.02c prajñātāro na jyeṣṭhāḥ sunītayaḥ suśarmāṇo na somā ṛtaṃ yate ||",
  "GV01rv_hn10u:1641": "RV_10,078.03a vātāso na ye dhunayo jigatnavo 'gnīnāṃ na jihvā virokiṇaḥ |",
  "GV01rv_hn10u:1642": "RV_10,078.03c varmaṇvanto na yodhāḥ śimīvantaḥ pitṝṇāṃ na śaṃsāḥ surātayaḥ ||",
  "GV01rv_hn10u:1643": "RV_10,078.04a rathānāṃ na ye 'rāḥ sanābhayo jigīvāṃso na śūrā abhidyavaḥ |",
  "GV01rv_hn10u:1644": "RV_10,078.04c vareyavo na maryā ghṛtapruṣo 'bhisvartāro arkaṃ na suṣṭubhaḥ ||",
  "GV01rv_hn10u:1645": "RV_10,078.05a aśvāso na ye jyeṣṭhāsa āśavo didhiṣavo na rathyaḥ sudānavaḥ |",
  "GV01rv_hn10u:1646": "RV_10,078.05c āpo na nimnair udabhir jigatnavo viśvarūpā aṅgiraso na sāmabhiḥ ||",
  "GV01rv_hn10u:1647": "RV_10,078.06a grāvāṇo na sūrayaḥ sindhumātara ādardirāso adrayo na viśvahā |",
  "GV01rv_hn10u:1648": "RV_10,078.06c śiśūlā na krīḷayaḥ sumātaro mahāgrāmo na yāmann uta tviṣā ||",
  "GV01rv_hn10u:1649": "RV_10,078.07a uṣasāṃ na ketavo 'dhvaraśriyaḥ śubhaṃyavo nāñjibhir vy aśvitan |",
  "GV01rv_hn10u:1650": "RV_10,078.07c sindhavo na yayiyo bhrājadṛṣṭayaḥ parāvato na yojanāni mamire ||",
  "GV01rv_hn10u:1651": "RV_10,078.08a subhāgān no devāḥ kṛṇutā suratnān asmān stotṝn maruto vāvṛdhānāḥ |",
  "GV01rv_hn10u:1652": "RV_10,078.08c adhi stotrasya sakhyasya gāta sanād dhi vo ratnadheyāni santi ||",
  "GV01rv_hn10u:1653": "RV_10,079.01a apaśyam asya mahato mahitvam amartyasya martyāsu vikṣu |",
  "GV01rv_hn10u:1654": "RV_10,079.01c nānā hanū vibhṛte sam bharete asinvatī bapsatī bhūry attaḥ ||",
  "GV01rv_hn10u:1655": "RV_10,079.02a guhā śiro nihitam ṛdhag akṣī asinvann atti jihvayā vanāni |",
  "GV01rv_hn10u:1656": "RV_10,079.02c atrāṇy asmai paḍbhiḥ sam bharanty uttānahastā namasādhi vikṣu ||",
  "GV01rv_hn10u:1657": "RV_10,079.03a pra mātuḥ prataraṃ guhyam icchan kumāro na vīrudhaḥ sarpad urvīḥ |",
  "GV01rv_hn10u:1658": "RV_10,079.03c sasaṃ na pakvam avidac chucantaṃ ririhvāṃsaṃ ripa upasthe antaḥ ||",
  "GV01rv_hn10u:1659": "RV_10,079.04a tad vām ṛtaṃ rodasī pra bravīmi jāyamāno mātarā garbho atti |",
  "GV01rv_hn10u:1660": "RV_10,079.04c nāhaṃ devasya martyaś ciketāgnir aṅga vicetāḥ sa pracetāḥ ||",
  "GV01rv_hn10u:1661": "RV_10,079.05a yo asmā annaṃ tṛṣv ādadhāty ājyair ghṛtair juhoti puṣyati |",
  "GV01rv_hn10u:1662": "RV_10,079.05c tasmai sahasram akṣabhir vi cakṣe 'gne viśvataḥ pratyaṅṅ asi tvam ||",
  "GV01rv_hn10u:1663": "RV_10,079.06a kiṃ deveṣu tyaja enaś cakarthāgne pṛcchāmi nu tvām avidvān |",
  "GV01rv_hn10u:1664": "RV_10,079.06c akrīḷan krīḷan harir attave 'dan vi parvaśaś cakarta gām ivāsiḥ ||",
  "GV01rv_hn10u:1665": "RV_10,079.07a viṣūco aśvān yuyuje vanejā ṛjītibhī raśanābhir gṛbhītān |",
  "GV01rv_hn10u:1666": "RV_10,079.07c cakṣade mitro vasubhiḥ sujātaḥ sam ānṛdhe parvabhir vāvṛdhānaḥ ||",
  "GV01rv_hn10u:1667": "RV_10,080.01a agniḥ saptiṃ vājambharaṃ dadāty agnir vīraṃ śrutyaṃ karmaniṣṭhām |",
  "GV01rv_hn10u:1668": "RV_10,080.01c agnī rodasī vi carat samañjann agnir nārīṃ vīrakukṣim purandhim ||",
  "GV01rv_hn10u:1669": "RV_10,080.02a agner apnasaḥ samid astu bhadrāgnir mahī rodasī ā viveśa |",
  "GV01rv_hn10u:1670": "RV_10,080.02c agnir ekaṃ codayat samatsv agnir vṛtrāṇi dayate purūṇi ||",
  "GV01rv_hn10u:1671": "RV_10,080.03a agnir ha tyaṃ jarataḥ karṇam āvāgnir adbhyo nir adahaj jarūtham |",
  "GV01rv_hn10u:1672": "RV_10,080.03c agnir atriṃ gharma uruṣyad antar agnir nṛmedham prajayāsṛjat sam ||",
  "GV01rv_hn10u:1673": "RV_10,080.04a agnir dād draviṇaṃ vīrapeśā agnir ṛṣiṃ yaḥ sahasrā sanoti |",
  "GV01rv_hn10u:1674": "RV_10,080.04c agnir divi havyam ā tatānāgner dhāmāni vibhṛtā purutrā ||",
  "GV01rv_hn10u:1675": "RV_10,080.05a agnim ukthair ṛṣayo vi hvayante 'gniṃ naro yāmani bādhitāsaḥ |",
  "GV01rv_hn10u:1676": "RV_10,080.05c agniṃ vayo antarikṣe patanto 'gniḥ sahasrā pari yāti gonām ||",
  "GV01rv_hn10u:1677": "RV_10,080.06a agniṃ viśa īḷate mānuṣīr yā agnim manuṣo nahuṣo vi jātāḥ |",
  "GV01rv_hn10u:1678": "RV_10,080.06c agnir gāndharvīm pathyām ṛtasyāgner gavyūtir ghṛta ā niṣattā ||",
  "GV01rv_hn10u:1679": "RV_10,080.07a agnaye brahma ṛbhavas tatakṣur agnim mahām avocāmā suvṛktim |",
  "GV01rv_hn10u:1680": "RV_10,080.07c agne prāva jaritāraṃ yaviṣṭhāgne mahi draviṇam ā yajasva ||",
  "GV01rv_hn10u:1681": "RV_10,081.01a ya imā viśvā bhuvanāni juhvad ṛṣir hotā ny asīdat pitā naḥ |",
  "GV01rv_hn10u:1682": "RV_10,081.01c sa āśiṣā draviṇam icchamānaḥ prathamacchad avarāṃ ā viveśa ||",
  "GV01rv_hn10u:1683": "RV_10,081.02a kiṃ svid āsīd adhiṣṭhānam ārambhaṇaṃ katamat svit kathāsīt |",
  "GV01rv_hn10u:1684": "RV_10,081.02c yato bhūmiṃ janayan viśvakarmā vi dyām aurṇon mahinā viśvacakṣāḥ ||",
  "GV01rv_hn10u:1685": "RV_10,081.03a viśvataścakṣur uta viśvatomukho viśvatobāhur uta viśvataspāt |",
  "GV01rv_hn10u:1686": "RV_10,081.03c sam bāhubhyāṃ dhamati sam patatrair dyāvābhūmī janayan deva ekaḥ ||",
  "GV01rv_hn10u:1687": "RV_10,081.04a kiṃ svid vanaṃ ka u sa vṛkṣa āsa yato dyāvāpṛthivī niṣṭatakṣuḥ |",
  "GV01rv_hn10u:1688": "RV_10,081.04c manīṣiṇo manasā pṛcchated u tad yad adhyatiṣṭhad bhuvanāni dhārayan ||",
  "GV01rv_hn10u:1689": "RV_10,081.05a yā te dhāmāni paramāṇi yāvamā yā madhyamā viśvakarmann utemā |",
  "GV01rv_hn10u:1690": "RV_10,081.05c śikṣā sakhibhyo haviṣi svadhāvaḥ svayaṃ yajasva tanvaṃ vṛdhānaḥ ||",
  "GV01rv_hn10u:1691": "RV_10,081.06a viśvakarman haviṣā vāvṛdhānaḥ svayaṃ yajasva pṛthivīm uta dyām |",
  "GV01rv_hn10u:1692": "RV_10,081.06c muhyantv anye abhito janāsa ihāsmākam maghavā sūrir astu ||",
  "GV01rv_hn10u:1693": "RV_10,081.07a vācas patiṃ viśvakarmāṇam ūtaye manojuvaṃ vāje adyā huvema |",
  "GV01rv_hn10u:1694": "RV_10,081.07c sa no viśvāni havanāni joṣad viśvaśambhūr avase sādhukarmā ||",
  "GV01rv_hn10u:1695": "RV_10,082.01a cakṣuṣaḥ pitā manasā hi dhīro ghṛtam ene ajanan nannamāne |",
  "GV01rv_hn10u:1696": "RV_10,082.01c yaded antā adadṛhanta pūrva ād id dyāvāpṛthivī aprathetām ||",
  "GV01rv_hn10u:1697": "RV_10,082.02a viśvakarmā vimanā ād vihāyā dhātā vidhātā paramota saṃdṛk |",
  "GV01rv_hn10u:1698": "RV_10,082.02c teṣām iṣṭāni sam iṣā madanti yatrā saptaṛṣīn para ekam āhuḥ ||",
  "GV01rv_hn10u:1699": "RV_10,082.03a yo naḥ pitā janitā yo vidhātā dhāmāni veda bhuvanāni viśvā |",
  "GV01rv_hn10u:1700": "RV_10,082.03c yo devānāṃ nāmadhā eka eva taṃ sampraśnam bhuvanā yanty anyā ||",
  "GV01rv_hn10u:1701": "RV_10,082.04a ta āyajanta draviṇaṃ sam asmā ṛṣayaḥ pūrve jaritāro na bhūnā |",
  "GV01rv_hn10u:1702": "RV_10,082.04c asūrte sūrte rajasi niṣatte ye bhūtāni samakṛṇvann imāni ||",
  "GV01rv_hn10u:1703": "RV_10,082.05a paro divā para enā pṛthivyā paro devebhir asurair yad asti |",
  "GV01rv_hn10u:1704": "RV_10,082.05c kaṃ svid garbham prathamaṃ dadhra āpo yatra devāḥ samapaśyanta viśve ||",
  "GV01rv_hn10u:1705": "RV_10,082.06a tam id garbham prathamaṃ dadhra āpo yatra devāḥ samagacchanta viśve |",
  "GV01rv_hn10u:1706": "RV_10,082.06c ajasya nābhāv adhy ekam arpitaṃ yasmin viśvāni bhuvanāni tasthuḥ ||",
  "GV01rv_hn10u:1707": "RV_10,082.07a na taṃ vidātha ya imā jajānānyad yuṣmākam antaram babhūva |",
  "GV01rv_hn10u:1708": "RV_10,082.07c nīhāreṇa prāvṛtā jalpyā cāsutṛpa ukthaśāsaś caranti ||",
  "GV01rv_hn10u:1709": "RV_10,083.01a yas te manyo 'vidhad vajra sāyaka saha ojaḥ puṣyati viśvam ānuṣak |",
  "GV01rv_hn10u:1710": "RV_10,083.01c sāhyāma dāsam āryaṃ tvayā yujā sahaskṛtena sahasā sahasvatā ||",
  "GV01rv_hn10u:1711": "RV_10,083.02a manyur indro manyur evāsa devo manyur hotā varuṇo jātavedāḥ |",
  "GV01rv_hn10u:1712": "RV_10,083.02c manyuṃ viśa īḷate mānuṣīr yāḥ pāhi no manyo tapasā sajoṣāḥ ||",
  "GV01rv_hn10u:1713": "RV_10,083.03a abhīhi manyo tavasas tavīyān tapasā yujā vi jahi śatrūn |",
  "GV01rv_hn10u:1714": "RV_10,083.03c amitrahā vṛtrahā dasyuhā ca viśvā vasūny ā bharā tvaṃ naḥ ||",
  "GV01rv_hn10u:1715": "RV_10,083.04a tvaṃ hi manyo abhibhūtyojāḥ svayambhūr bhāmo abhimātiṣāhaḥ |",
  "GV01rv_hn10u:1716": "RV_10,083.04c viśvacarṣaṇiḥ sahuriḥ sahāvān asmāsv ojaḥ pṛtanāsu dhehi ||",
  "GV01rv_hn10u:1717": "RV_10,083.05a abhāgaḥ sann apa pareto asmi tava kratvā taviṣasya pracetaḥ |",
  "GV01rv_hn10u:1718": "RV_10,083.05c taṃ tvā manyo akratur jihīḷāhaṃ svā tanūr baladeyāya mehi ||",
  "GV01rv_hn10u:1719": "RV_10,083.06a ayaṃ te asmy upa mehy arvāṅ pratīcīnaḥ sahure viśvadhāyaḥ |",
  "GV01rv_hn10u:1720": "RV_10,083.06c manyo vajrinn abhi mām ā vavṛtsva hanāva dasyūṃr uta bodhy āpeḥ ||",
  "GV01rv_hn10u:1721": "RV_10,083.07a abhi prehi dakṣiṇato bhavā me 'dhā vṛtrāṇi jaṅghanāva bhūri |",
  "GV01rv_hn10u:1722": "RV_10,083.07c juhomi te dharuṇam madhvo agram ubhā upāṃśu prathamā pibāva ||",
  "GV01rv_hn10u:1723": "RV_10,084.01a tvayā manyo saratham ārujanto harṣamāṇāso dhṛṣitā marutvaḥ |",
  "GV01rv_hn10u:1724": "RV_10,084.01c tigmeṣava āyudhā saṃśiśānā abhi pra yantu naro agnirūpāḥ ||",
  "GV01rv_hn10u:1725": "RV_10,084.02a agnir iva manyo tviṣitaḥ sahasva senānīr naḥ sahure hūta edhi |",
  "GV01rv_hn10u:1726": "RV_10,084.02c hatvāya śatrūn vi bhajasva veda ojo mimāno vi mṛdho nudasva ||",
  "GV01rv_hn10u:1727": "RV_10,084.03a sahasva manyo abhimātim asme rujan mṛṇan pramṛṇan prehi śatrūn |",
  "GV01rv_hn10u:1728": "RV_10,084.03c ugraṃ te pājo nanv ā rurudhre vaśī vaśaṃ nayasa ekaja tvam ||",
  "GV01rv_hn10u:1729": "RV_10,084.04a eko bahūnām asi manyav īḷito viśaṃ-viśaṃ yudhaye saṃ śiśādhi |",
  "GV01rv_hn10u:1730": "RV_10,084.04c akṛttaruk tvayā yujā vayaṃ dyumantaṃ ghoṣaṃ vijayāya kṛṇmahe ||",
  "GV01rv_hn10u:1731": "RV_10,084.05a vijeṣakṛd indra ivānavabravo 'smākam manyo adhipā bhaveha |",
  "GV01rv_hn10u:1732": "RV_10,084.05c priyaṃ te nāma sahure gṛṇīmasi vidmā tam utsaṃ yata ābabhūtha ||",
  "GV01rv_hn10u:1733": "RV_10,084.06a ābhūtyā sahajā vajra sāyaka saho bibharṣy abhibhūta uttaram |",
  "GV01rv_hn10u:1734": "RV_10,084.06c kratvā no manyo saha medy edhi mahādhanasya puruhūta saṃsṛji ||",
  "GV01rv_hn10u:1735": "RV_10,084.07a saṃsṛṣṭaṃ dhanam ubhayaṃ samākṛtam asmabhyaṃ dattāṃ varuṇaś ca manyuḥ |",
  "GV01rv_hn10u:1736": "RV_10,084.07c bhiyaṃ dadhānā hṛdayeṣu śatravaḥ parājitāso apa ni layantām ||",
  "GV01rv_hn10u:1737": "RV_10,085.01a satyenottabhitā bhūmiḥ sūryeṇottabhitā dyauḥ |",
  "GV01rv_hn10u:1738": "RV_10,085.01c ṛtenādityās tiṣṭhanti divi somo adhi śritaḥ ||",
  "GV01rv_hn10u:1739": "RV_10,085.02a somenādityā balinaḥ somena pṛthivī mahī |",
  "GV01rv_hn10u:1740": "RV_10,085.02c atho nakṣatrāṇām eṣām upasthe soma āhitaḥ ||",
  "GV01rv_hn10u:1741": "RV_10,085.03a somam manyate papivān yat sampiṃṣanty oṣadhim |",
  "GV01rv_hn10u:1742": "RV_10,085.03c somaṃ yam brahmāṇo vidur na tasyāśnāti kaś cana ||",
  "GV01rv_hn10u:1743": "RV_10,085.04a ācchadvidhānair gupito bārhataiḥ soma rakṣitaḥ |",
  "GV01rv_hn10u:1744": "RV_10,085.04c grāvṇām ic chṛṇvan tiṣṭhasi na te aśnāti pārthivaḥ ||",
  "GV01rv_hn10u:1745": "RV_10,085.05a yat tvā deva prapibanti tata ā pyāyase punaḥ |",
  "GV01rv_hn10u:1746": "RV_10,085.05c vāyuḥ somasya rakṣitā samānām māsa ākṛtiḥ ||",
  "GV01rv_hn10u:1747": "RV_10,085.06a raibhy āsīd anudeyī nārāśaṃsī nyocanī |",
  "GV01rv_hn10u:1748": "RV_10,085.06c sūryāyā bhadram id vāso gāthayaiti pariṣkṛtam ||",
  "GV01rv_hn10u:1749": "RV_10,085.07a cittir ā upabarhaṇaṃ cakṣur ā abhyañjanam |",
  "GV01rv_hn10u:1750": "RV_10,085.07c dyaur bhūmiḥ kośa āsīd yad ayāt sūryā patim ||",
  "GV01rv_hn10u:1751": "RV_10,085.08a stomā āsan pratidhayaḥ kurīraṃ chanda opaśaḥ |",
  "GV01rv_hn10u:1752": "RV_10,085.08c sūryāyā aśvinā varāgnir āsīt purogavaḥ ||",
  "GV01rv_hn10u:1753": "RV_10,085.09a somo vadhūyur abhavad aśvināstām ubhā varā |",
  "GV01rv_hn10u:1754": "RV_10,085.09c sūryāṃ yat patye śaṃsantīm manasā savitādadāt ||",
  "GV01rv_hn10u:1755": "RV_10,085.10a mano asyā ana āsīd dyaur āsīd uta cchadiḥ |",
  "GV01rv_hn10u:1756": "RV_10,085.10c śukrāv anaḍvāhāv āstāṃ yad ayāt sūryā gṛham ||",
  "GV01rv_hn10u:1757": "RV_10,085.11a ṛksāmābhyām abhihitau gāvau te sāmanāv itaḥ |",
  "GV01rv_hn10u:1758": "RV_10,085.11c śrotraṃ te cakre āstāṃ divi panthāś carācāraḥ ||",
  "GV01rv_hn10u:1759": "RV_10,085.12a śucī te cakre yātyā vyāno akṣa āhataḥ |",
  "GV01rv_hn10u:1760": "RV_10,085.12c ano manasmayaṃ sūryārohat prayatī patim ||",
  "GV01rv_hn10u:1761": "RV_10,085.13a sūryāyā vahatuḥ prāgāt savitā yam avāsṛjat |",
  "GV01rv_hn10u:1762": "RV_10,085.13c aghāsu hanyante gāvo 'rjunyoḥ pary uhyate ||",
  "GV01rv_hn10u:1763": "RV_10,085.14a yad aśvinā pṛcchamānāv ayātaṃ tricakreṇa vahatuṃ sūryāyāḥ |",
  "GV01rv_hn10u:1764": "RV_10,085.14c viśve devā anu tad vām ajānan putraḥ pitarāv avṛṇīta pūṣā ||",
  "GV01rv_hn10u:1765": "RV_10,085.15a yad ayātaṃ śubhas patī vareyaṃ sūryām upa |",
  "GV01rv_hn10u:1766": "RV_10,085.15c kvaikaṃ cakraṃ vām āsīt kva deṣṭrāya tasthathuḥ ||",
  "GV01rv_hn10u:1767": "RV_10,085.16a dve te cakre sūrye brahmāṇa ṛtuthā viduḥ |",
  "GV01rv_hn10u:1768": "RV_10,085.16c athaikaṃ cakraṃ yad guhā tad addhātaya id viduḥ ||",
  "GV01rv_hn10u:1769": "RV_10,085.17a sūryāyai devebhyo mitrāya varuṇāya ca |",
  "GV01rv_hn10u:1770": "RV_10,085.17c ye bhūtasya pracetasa idaṃ tebhyo 'karaṃ namaḥ ||",
  "GV01rv_hn10u:1771": "RV_10,085.18a pūrvāparaṃ carato māyayaitau śiśū krīḷantau pari yāto adhvaram |",
  "GV01rv_hn10u:1772": "RV_10,085.18c viśvāny anyo bhuvanābhicaṣṭa ṛtūṃr anyo vidadhaj jāyate punaḥ ||",
  "GV01rv_hn10u:1773": "RV_10,085.19a navo-navo bhavati jāyamāno 'hnāṃ ketur uṣasām ety agram |",
  "GV01rv_hn10u:1774": "RV_10,085.19c bhāgaṃ devebhyo vi dadhāty āyan pra candramās tirate dīrgham āyuḥ ||",
  "GV01rv_hn10u:1775": "RV_10,085.20a sukiṃśukaṃ śalmaliṃ viśvarūpaṃ hiraṇyavarṇaṃ suvṛtaṃ sucakram |",
  "GV01rv_hn10u:1776": "RV_10,085.20c ā roha sūrye amṛtasya lokaṃ syonam patye vahatuṃ kṛṇuṣva ||",
  "GV01rv_hn10u:1777": "RV_10,085.21a ud īrṣvātaḥ pativatī hy eṣā viśvāvasuṃ namasā gīrbhir īḷe |",
  "GV01rv_hn10u:1778": "RV_10,085.21c anyām iccha pitṛṣadaṃ vyaktāṃ sa te bhāgo januṣā tasya viddhi ||",
  "GV01rv_hn10u:1779": "RV_10,085.22a ud īrṣvāto viśvāvaso namaseḷā mahe tvā |",
  "GV01rv_hn10u:1780": "RV_10,085.22c anyām iccha prapharvyaṃ saṃ jāyām patyā sṛja ||",
  "GV01rv_hn10u:1781": "RV_10,085.23a anṛkṣarā ṛjavaḥ santu panthā yebhiḥ sakhāyo yanti no vareyam |",
  "GV01rv_hn10u:1782": "RV_10,085.23c sam aryamā sam bhago no ninīyāt saṃ jāspatyaṃ suyamam astu devāḥ ||",
  "GV01rv_hn10u:1783": "RV_10,085.24a pra tvā muñcāmi varuṇasya pāśād yena tvābadhnāt savitā suśevaḥ |",
  "GV01rv_hn10u:1784": "RV_10,085.24c ṛtasya yonau sukṛtasya loke 'riṣṭāṃ tvā saha patyā dadhāmi ||",
  "GV01rv_hn10u:1785": "RV_10,085.25a preto muñcāmi nāmutaḥ subaddhām amutas karam |",
  "GV01rv_hn10u:1786": "RV_10,085.25c yatheyam indra mīḍhvaḥ suputrā subhagāsati ||",
  "GV01rv_hn10u:1787": "RV_10,085.26a pūṣā tveto nayatu hastagṛhyāśvinā tvā pra vahatāṃ rathena |",
  "GV01rv_hn10u:1788": "RV_10,085.26c gṛhān gaccha gṛhapatnī yathāso vaśinī tvaṃ vidatham ā vadāsi ||",
  "GV01rv_hn10u:1789": "RV_10,085.27a iha priyam prajayā te sam ṛdhyatām asmin gṛhe gārhapatyāya jāgṛhi |",
  "GV01rv_hn10u:1790": "RV_10,085.27c enā patyā tanvaṃ saṃ sṛjasvādhā jivrī vidatham ā vadāthaḥ ||",
  "GV01rv_hn10u:1791": "RV_10,085.28a nīlalohitam bhavati kṛtyāsaktir vy ajyate |",
  "GV01rv_hn10u:1792": "RV_10,085.28c edhante asyā jñātayaḥ patir bandheṣu badhyate ||",
  "GV01rv_hn10u:1793": "RV_10,085.29a parā dehi śāmulyam brahmabhyo vi bhajā vasu |",
  "GV01rv_hn10u:1794": "RV_10,085.29c kṛtyaiṣā padvatī bhūtvy ā jāyā viśate patim ||",
  "GV01rv_hn10u:1795": "RV_10,085.30a aśrīrā tanūr bhavati ruśatī pāpayāmuyā |",
  "GV01rv_hn10u:1796": "RV_10,085.30c patir yad vadhvo vāsasā svam aṅgam abhidhitsate ||",
  "GV01rv_hn10u:1797": "RV_10,085.31a ye vadhvaś candraṃ vahatuṃ yakṣmā yanti janād anu |",
  "GV01rv_hn10u:1798": "RV_10,085.31c punas tān yajñiyā devā nayantu yata āgatāḥ ||",
  "GV01rv_hn10u:1799": "RV_10,085.32a mā vidan paripanthino ya āsīdanti dampatī |",
  "GV01rv_hn10u:1800": "RV_10,085.32c sugebhir durgam atītām apa drāntv arātayaḥ ||",
  "GV01rv_hn10u:1801": "RV_10,085.33a sumaṅgalīr iyaṃ vadhūr imāṃ sameta paśyata |",
  "GV01rv_hn10u:1802": "RV_10,085.33c saubhāgyam asyai dattvāyāthāstaṃ vi paretana ||",
  "GV01rv_hn10u:1803": "RV_10,085.34a tṛṣṭam etat kaṭukam etad apāṣṭhavad viṣavan naitad attave |",
  "GV01rv_hn10u:1804": "RV_10,085.34c sūryāṃ yo brahmā vidyāt sa id vādhūyam arhati ||",
  "GV01rv_hn10u:1805": "RV_10,085.35a āśasanaṃ viśasanam atho adhivikartanam |",
  "GV01rv_hn10u:1806": "RV_10,085.35c sūryāyāḥ paśya rūpāṇi tāni brahmā tu śundhati ||",
  "GV01rv_hn10u:1807": "RV_10,085.36a gṛbhṇāmi te saubhagatvāya hastam mayā patyā jaradaṣṭir yathāsaḥ |",
  "GV01rv_hn10u:1808": "RV_10,085.36c bhago aryamā savitā purandhir mahyaṃ tvādur gārhapatyāya devāḥ ||",
  "GV01rv_hn10u:1809": "RV_10,085.37a tām pūṣañ chivatamām erayasva yasyām bījam manuṣyā vapanti |",
  "GV01rv_hn10u:1810": "RV_10,085.37c yā na ūrū uśatī viśrayāte yasyām uśantaḥ praharāma śepam ||",
  "GV01rv_hn10u:1811": "RV_10,085.38a tubhyam agre pary avahan sūryāṃ vahatunā saha |",
  "GV01rv_hn10u:1812": "RV_10,085.38c punaḥ patibhyo jāyāṃ dā agne prajayā saha ||",
  "GV01rv_hn10u:1813": "RV_10,085.39a punaḥ patnīm agnir adād āyuṣā saha varcasā |",
  "GV01rv_hn10u:1814": "RV_10,085.39c dīrghāyur asyā yaḥ patir jīvāti śaradaḥ śatam ||",
  "GV01rv_hn10u:1815": "RV_10,085.40a somaḥ prathamo vivide gandharvo vivida uttaraḥ |",
  "GV01rv_hn10u:1816": "RV_10,085.40c tṛtīyo agniṣ ṭe patis turīyas te manuṣyajāḥ ||",
  "GV01rv_hn10u:1817": "RV_10,085.41a somo dadad gandharvāya gandharvo dadad agnaye |",
  "GV01rv_hn10u:1818": "RV_10,085.41c rayiṃ ca putrāṃś cādād agnir mahyam atho imām ||",
  "GV01rv_hn10u:1819": "RV_10,085.42a ihaiva stam mā vi yauṣṭaṃ viśvam āyur vy aśnutam |",
  "GV01rv_hn10u:1820": "RV_10,085.42c krīḷantau putrair naptṛbhir modamānau sve gṛhe ||",
  "GV01rv_hn10u:1821": "RV_10,085.43a ā naḥ prajāṃ janayatu prajāpatir ājarasāya sam anaktv aryamā |",
  "GV01rv_hn10u:1822": "RV_10,085.43c adurmaṅgalīḥ patilokam ā viśa śaṃ no bhava dvipade śaṃ catuṣpade ||",
  "GV01rv_hn10u:1823": "RV_10,085.44a aghoracakṣur apatighny edhi śivā paśubhyaḥ sumanāḥ suvarcāḥ |",
  "GV01rv_hn10u:1824": "RV_10,085.44c vīrasūr devakāmā syonā śaṃ no bhava dvipade śaṃ catuṣpade ||",
  "GV01rv_hn10u:1825": "RV_10,085.45a imāṃ tvam indra mīḍhvaḥ suputrāṃ subhagāṃ kṛṇu |",
  "GV01rv_hn10u:1826": "RV_10,085.45c daśāsyām putrān ā dhehi patim ekādaśaṃ kṛdhi ||",
  "GV01rv_hn10u:1827": "RV_10,085.46a samrājñī śvaśure bhava samrājñī śvaśrvām bhava |",
  "GV01rv_hn10u:1828": "RV_10,085.46c nanāndari samrājñī bhava samrājñī adhi devṛṣu ||",
  "GV01rv_hn10u:1829": "RV_10,085.47a sam añjantu viśve devāḥ sam āpo hṛdayāni nau |",
  "GV01rv_hn10u:1830": "RV_10,085.47c sam mātariśvā saṃ dhātā sam u deṣṭrī dadhātu nau ||",
  "GV01rv_hn10u:1831": "RV_10,086.01a vi hi sotor asṛkṣata nendraṃ devam amaṃsata |",
  "GV01rv_hn10u:1832": "RV_10,086.01c yatrāmadad vṛṣākapir aryaḥ puṣṭeṣu matsakhā viśvasmād indra uttaraḥ ||",
  "GV01rv_hn10u:1833": "RV_10,086.02a parā hīndra dhāvasi vṛṣākaper ati vyathiḥ |",
  "GV01rv_hn10u:1834": "RV_10,086.02c no aha pra vindasy anyatra somapītaye viśvasmād indra uttaraḥ ||",
  "GV01rv_hn10u:1835": "RV_10,086.03a kim ayaṃ tvāṃ vṛṣākapiś cakāra harito mṛgaḥ |",
  "GV01rv_hn10u:1836": "RV_10,086.03c yasmā irasyasīd u nv aryo vā puṣṭimad vasu viśvasmād indra uttaraḥ ||",
  "GV01rv_hn10u:1837": "RV_10,086.04a yam imaṃ tvaṃ vṛṣākapim priyam indrābhirakṣasi |",
  "GV01rv_hn10u:1838": "RV_10,086.04c śvā nv asya jambhiṣad api karṇe varāhayur viśvasmād indra uttaraḥ ||",
  "GV01rv_hn10u:1839": "RV_10,086.05a priyā taṣṭāni me kapir vyaktā vy adūduṣat |",
  "GV01rv_hn10u:1840": "RV_10,086.05c śiro nv asya rāviṣaṃ na sugaṃ duṣkṛte bhuvaṃ viśvasmād indra uttaraḥ ||",
  "GV01rv_hn10u:1841": "RV_10,086.06a na mat strī subhasattarā na suyāśutarā bhuvat |",
  "GV01rv_hn10u:1842": "RV_10,086.06c na mat praticyavīyasī na sakthy udyamīyasī viśvasmād indra uttaraḥ ||",
  "GV01rv_hn10u:1843": "RV_10,086.07a uve amba sulābhike yathevāṅga bhaviṣyati |",
  "GV01rv_hn10u:1844": "RV_10,086.07c bhasan me amba sakthi me śiro me vīva hṛṣyati viśvasmād indra uttaraḥ ||",
  "GV01rv_hn10u:1845": "RV_10,086.08a kiṃ subāho svaṅgure pṛthuṣṭo pṛthujāghane |",
  "GV01rv_hn10u:1846": "RV_10,086.08c kiṃ śūrapatni nas tvam abhy amīṣi vṛṣākapiṃ viśvasmād indra uttaraḥ ||",
  "GV01rv_hn10u:1847": "RV_10,086.09a avīrām iva mām ayaṃ śarārur abhi manyate |",
  "GV01rv_hn10u:1848": "RV_10,086.09c utāham asmi vīriṇīndrapatnī marutsakhā viśvasmād indra uttaraḥ ||",
  "GV01rv_hn10u:1849": "RV_10,086.10a saṃhotraṃ sma purā nārī samanaṃ vāva gacchati |",
  "GV01rv_hn10u:1850": "RV_10,086.10c vedhā ṛtasya vīriṇīndrapatnī mahīyate viśvasmād indra uttaraḥ ||",
  "GV01rv_hn10u:1851": "RV_10,086.11a indrāṇīm āsu nāriṣu subhagām aham aśravam |",
  "GV01rv_hn10u:1852": "RV_10,086.11c nahy asyā aparaṃ cana jarasā marate patir viśvasmād indra uttaraḥ ||",
  "GV01rv_hn10u:1853": "RV_10,086.12a nāham indrāṇi rāraṇa sakhyur vṛṣākaper ṛte |",
  "GV01rv_hn10u:1854": "RV_10,086.12c yasyedam apyaṃ haviḥ priyaṃ deveṣu gacchati viśvasmād indra uttaraḥ ||",
  "GV01rv_hn10u:1855": "RV_10,086.13a vṛṣākapāyi revati suputra ād u susnuṣe |",
  "GV01rv_hn10u:1856": "RV_10,086.13c ghasat ta indra ukṣaṇaḥ priyaṃ kācitkaraṃ havir viśvasmād indra uttaraḥ ||",
  "GV01rv_hn10u:1857": "RV_10,086.14a ukṣṇo hi me pañcadaśa sākam pacanti viṃśatim |",
  "GV01rv_hn10u:1858": "RV_10,086.14c utāham admi pīva id ubhā kukṣī pṛṇanti me viśvasmād indra uttaraḥ ||",
  "GV01rv_hn10u:1859": "RV_10,086.15a vṛṣabho na tigmaśṛṅgo 'ntar yūtheṣu roruvat |",
  "GV01rv_hn10u:1860": "RV_10,086.15c manthas ta indra śaṃ hṛde yaṃ te sunoti bhāvayur viśvasmād indra uttaraḥ ||",
  "GV01rv_hn10u:1861": "RV_10,086.16a na seśe yasya rambate 'ntarā sakthyā kapṛt |",
  "GV01rv_hn10u:1862": "RV_10,086.16c sed īśe yasya romaśaṃ niṣeduṣo vijṛmbhate viśvasmād indra uttaraḥ ||",
  "GV01rv_hn10u:1863": "RV_10,086.17a na seśe yasya romaśaṃ niṣeduṣo vijṛmbhate |",
  "GV01rv_hn10u:1864": "RV_10,086.17c sed īśe yasya rambate 'ntarā sakthyā kapṛd viśvasmād indra uttaraḥ ||",
  "GV01rv_hn10u:1865": "RV_10,086.18a ayam indra vṛṣākapiḥ parasvantaṃ hataṃ vidat |",
  "GV01rv_hn10u:1866": "RV_10,086.18c asiṃ sūnāṃ navaṃ carum ād edhasyāna ācitaṃ viśvasmād indra uttaraḥ ||",
  "GV01rv_hn10u:1867": "RV_10,086.19a ayam emi vicākaśad vicinvan dāsam āryam |",
  "GV01rv_hn10u:1868": "RV_10,086.19c pibāmi pākasutvano 'bhi dhīram acākaśaṃ viśvasmād indra uttaraḥ ||",
  "GV01rv_hn10u:1869": "RV_10,086.20a dhanva ca yat kṛntatraṃ ca kati svit tā vi yojanā |",
  "GV01rv_hn10u:1870": "RV_10,086.20c nedīyaso vṛṣākape 'stam ehi gṛhāṃ upa viśvasmād indra uttaraḥ ||",
  "GV01rv_hn10u:1871": "RV_10,086.21a punar ehi vṛṣākape suvitā kalpayāvahai |",
  "GV01rv_hn10u:1872": "RV_10,086.21c ya eṣa svapnanaṃśano 'stam eṣi pathā punar viśvasmād indra uttaraḥ ||",
  "GV01rv_hn10u:1873": "RV_10,086.22a yad udañco vṛṣākape gṛham indrājagantana |",
  "GV01rv_hn10u:1874": "RV_10,086.22c kva sya pulvagho mṛgaḥ kam agañ janayopano viśvasmād indra uttaraḥ ||",
  "GV01rv_hn10u:1875": "RV_10,086.23a parśur ha nāma mānavī sākaṃ sasūva viṃśatim |",
  "GV01rv_hn10u:1876": "RV_10,086.23c bhadram bhala tyasyā abhūd yasyā udaram āmayad viśvasmād indra uttaraḥ ||",
  "GV01rv_hn10u:1877": "RV_10,087.01a rakṣohaṇaṃ vājinam ā jigharmi mitram prathiṣṭham upa yāmi śarma |",
  "GV01rv_hn10u:1878": "RV_10,087.01c śiśāno agniḥ kratubhiḥ samiddhaḥ sa no divā sa riṣaḥ pātu naktam ||",
  "GV01rv_hn10u:1879": "RV_10,087.02a ayodaṃṣṭro arciṣā yātudhānān upa spṛśa jātavedaḥ samiddhaḥ |",
  "GV01rv_hn10u:1880": "RV_10,087.02c ā jihvayā mūradevān rabhasva kravyādo vṛktvy api dhatsvāsan ||",
  "GV01rv_hn10u:1881": "RV_10,087.03a ubhobhayāvinn upa dhehi daṃṣṭrā hiṃsraḥ śiśāno 'varam paraṃ ca |",
  "GV01rv_hn10u:1882": "RV_10,087.03c utāntarikṣe pari yāhi rājañ jambhaiḥ saṃ dhehy abhi yātudhānān ||",
  "GV01rv_hn10u:1883": "RV_10,087.04a yajñair iṣūḥ saṃnamamāno agne vācā śalyāṃ aśanibhir dihānaḥ |",
  "GV01rv_hn10u:1884": "RV_10,087.04c tābhir vidhya hṛdaye yātudhānān pratīco bāhūn prati bhaṅdhy eṣām ||",
  "GV01rv_hn10u:1885": "RV_10,087.05a agne tvacaṃ yātudhānasya bhindhi hiṃsrāśanir harasā hantv enam |",
  "GV01rv_hn10u:1886": "RV_10,087.05c pra parvāṇi jātavedaḥ śṛṇīhi kravyāt kraviṣṇur vi cinotu vṛkṇam ||",
  "GV01rv_hn10u:1887": "RV_10,087.06a yatredānīm paśyasi jātavedas tiṣṭhantam agna uta vā carantam |",
  "GV01rv_hn10u:1888": "RV_10,087.06c yad vāntarikṣe pathibhiḥ patantaṃ tam astā vidhya śarvā śiśānaḥ ||",
  "GV01rv_hn10u:1889": "RV_10,087.07a utālabdhaṃ spṛṇuhi jātaveda ālebhānād ṛṣṭibhir yātudhānāt |",
  "GV01rv_hn10u:1890": "RV_10,087.07c agne pūrvo ni jahi śośucāna āmādaḥ kṣviṅkās tam adantv enīḥ ||",
  "GV01rv_hn10u:1891": "RV_10,087.08a iha pra brūhi yatamaḥ so agne yo yātudhāno ya idaṃ kṛṇoti |",
  "GV01rv_hn10u:1892": "RV_10,087.08c tam ā rabhasva samidhā yaviṣṭha nṛcakṣasaś cakṣuṣe randhayainam ||",
  "GV01rv_hn10u:1893": "RV_10,087.09a tīkṣṇenāgne cakṣuṣā rakṣa yajñam prāñcaṃ vasubhyaḥ pra ṇaya pracetaḥ |",
  "GV01rv_hn10u:1894": "RV_10,087.09c hiṃsraṃ rakṣāṃsy abhi śośucānam mā tvā dabhan yātudhānā nṛcakṣaḥ ||",
  "GV01rv_hn10u:1895": "RV_10,087.10a nṛcakṣā rakṣaḥ pari paśya vikṣu tasya trīṇi prati śṛṇīhy agrā |",
  "GV01rv_hn10u:1896": "RV_10,087.10c tasyāgne pṛṣṭīr harasā śṛṇīhi tredhā mūlaṃ yātudhānasya vṛśca ||",
  "GV01rv_hn10u:1897": "RV_10,087.11a trir yātudhānaḥ prasitiṃ ta etv ṛtaṃ yo agne anṛtena hanti |",
  "GV01rv_hn10u:1898": "RV_10,087.11c tam arciṣā sphūrjayañ jātavedaḥ samakṣam enaṃ gṛṇate ni vṛṅdhi ||",
  "GV01rv_hn10u:1899": "RV_10,087.12a tad agne cakṣuḥ prati dhehi rebhe śaphārujaṃ yena paśyasi yātudhānam |",
  "GV01rv_hn10u:1900": "RV_10,087.12c atharvavaj jyotiṣā daivyena satyaṃ dhūrvantam acitaṃ ny oṣa ||",
  "GV01rv_hn10u:1901": "RV_10,087.13a yad agne adya mithunā śapāto yad vācas tṛṣṭaṃ janayanta rebhāḥ |",
  "GV01rv_hn10u:1902": "RV_10,087.13c manyor manasaḥ śaravyā jāyate yā tayā vidhya hṛdaye yātudhānān ||",
  "GV01rv_hn10u:1903": "RV_10,087.14a parā śṛṇīhi tapasā yātudhānān parāgne rakṣo harasā śṛṇīhi |",
  "GV01rv_hn10u:1904": "RV_10,087.14c parārciṣā mūradevāñ chṛṇīhi parāsutṛpo abhi śośucānaḥ ||",
  "GV01rv_hn10u:1905": "RV_10,087.15a parādya devā vṛjinaṃ śṛṇantu pratyag enaṃ śapathā yantu tṛṣṭāḥ |",
  "GV01rv_hn10u:1906": "RV_10,087.15c vācāstenaṃ śarava ṛcchantu marman viśvasyaitu prasitiṃ yātudhānaḥ ||",
  "GV01rv_hn10u:1907": "RV_10,087.16a yaḥ pauruṣeyeṇa kraviṣā samaṅkte yo aśvyena paśunā yātudhānaḥ |",
  "GV01rv_hn10u:1908": "RV_10,087.16c yo aghnyāyā bharati kṣīram agne teṣāṃ śīrṣāṇi harasāpi vṛśca ||",
  "GV01rv_hn10u:1909": "RV_10,087.17a saṃvatsarīṇam paya usriyāyās tasya māśīd yātudhāno nṛcakṣaḥ |",
  "GV01rv_hn10u:1910": "RV_10,087.17c pīyūṣam agne yatamas titṛpsāt tam pratyañcam arciṣā vidhya marman ||",
  "GV01rv_hn10u:1911": "RV_10,087.18a viṣaṃ gavāṃ yātudhānāḥ pibantv ā vṛścyantām aditaye durevāḥ |",
  "GV01rv_hn10u:1912": "RV_10,087.18c parainān devaḥ savitā dadātu parā bhāgam oṣadhīnāṃ jayantām ||",
  "GV01rv_hn10u:1913": "RV_10,087.19a sanād agne mṛṇasi yātudhānān na tvā rakṣāṃsi pṛtanāsu jigyuḥ |",
  "GV01rv_hn10u:1914": "RV_10,087.19c anu daha sahamūrān kravyādo mā te hetyā mukṣata daivyāyāḥ ||",
  "GV01rv_hn10u:1915": "RV_10,087.20a tvaṃ no agne adharād udaktāt tvam paścād uta rakṣā purastāt |",
  "GV01rv_hn10u:1916": "RV_10,087.20c prati te te ajarāsas tapiṣṭhā aghaśaṃsaṃ śośucato dahantu ||",
  "GV01rv_hn10u:1917": "RV_10,087.21a paścāt purastād adharād udaktāt kaviḥ kāvyena pari pāhi rājan |",
  "GV01rv_hn10u:1918": "RV_10,087.21c sakhe sakhāyam ajaro jarimṇe 'gne martāṃ amartyas tvaṃ naḥ ||",
  "GV01rv_hn10u:1919": "RV_10,087.22a pari tvāgne puraṃ vayaṃ vipraṃ sahasya dhīmahi |",
  "GV01rv_hn10u:1920": "RV_10,087.22c dhṛṣadvarṇaṃ dive-dive hantāram bhaṅgurāvatām ||",
  "GV01rv_hn10u:1921": "RV_10,087.23a viṣeṇa bhaṅgurāvataḥ prati ṣma rakṣaso daha |",
  "GV01rv_hn10u:1922": "RV_10,087.23c agne tigmena śociṣā tapuragrābhir ṛṣṭibhiḥ ||",
  "GV01rv_hn10u:1923": "RV_10,087.24a praty agne mithunā daha yātudhānā kimīdinā |",
  "GV01rv_hn10u:1924": "RV_10,087.24c saṃ tvā śiśāmi jāgṛhy adabdhaṃ vipra manmabhiḥ ||",
  "GV01rv_hn10u:1925": "RV_10,087.25a praty agne harasā haraḥ śṛṇīhi viśvataḥ prati |",
  "GV01rv_hn10u:1926": "RV_10,087.25c yātudhānasya rakṣaso balaṃ vi ruja vīryam ||",
  "GV01rv_hn10u:1927": "RV_10,088.01a haviṣ pāntam ajaraṃ svarvidi divispṛśy āhutaṃ juṣṭam agnau |",
  "GV01rv_hn10u:1928": "RV_10,088.01c tasya bharmaṇe bhuvanāya devā dharmaṇe kaṃ svadhayā paprathanta ||",
  "GV01rv_hn10u:1929": "RV_10,088.02a gīrṇam bhuvanaṃ tamasāpagūḷham āviḥ svar abhavaj jāte agnau |",
  "GV01rv_hn10u:1930": "RV_10,088.02c tasya devāḥ pṛthivī dyaur utāpo 'raṇayann oṣadhīḥ sakhye asya ||",
  "GV01rv_hn10u:1931": "RV_10,088.03a devebhir nv iṣito yajñiyebhir agniṃ stoṣāṇy ajaram bṛhantam |",
  "GV01rv_hn10u:1932": "RV_10,088.03c yo bhānunā pṛthivīṃ dyām utemām ātatāna rodasī antarikṣam ||",
  "GV01rv_hn10u:1933": "RV_10,088.04a yo hotāsīt prathamo devajuṣṭo yaṃ samāñjann ājyenā vṛṇānāḥ |",
  "GV01rv_hn10u:1934": "RV_10,088.04c sa patatrītvaraṃ sthā jagad yac chvātram agnir akṛṇoj jātavedāḥ ||",
  "GV01rv_hn10u:1935": "RV_10,088.05a yaj jātavedo bhuvanasya mūrdhann atiṣṭho agne saha rocanena |",
  "GV01rv_hn10u:1936": "RV_10,088.05c taṃ tvāhema matibhir gīrbhir ukthaiḥ sa yajñiyo abhavo rodasiprāḥ ||",
  "GV01rv_hn10u:1937": "RV_10,088.06a mūrdhā bhuvo bhavati naktam agnis tataḥ sūryo jāyate prātar udyan |",
  "GV01rv_hn10u:1938": "RV_10,088.06c māyām ū tu yajñiyānām etām apo yat tūrṇiś carati prajānan ||",
  "GV01rv_hn10u:1939": "RV_10,088.07a dṛśenyo yo mahinā samiddho 'rocata diviyonir vibhāvā |",
  "GV01rv_hn10u:1940": "RV_10,088.07c tasminn agnau sūktavākena devā havir viśva ājuhavus tanūpāḥ ||",
  "GV01rv_hn10u:1941": "RV_10,088.08a sūktavākam prathamam ād id agnim ād id dhavir ajanayanta devāḥ |",
  "GV01rv_hn10u:1942": "RV_10,088.08c sa eṣāṃ yajño abhavat tanūpās taṃ dyaur veda tam pṛthivī tam āpaḥ ||",
  "GV01rv_hn10u:1943": "RV_10,088.09a yaṃ devāso 'janayantāgniṃ yasminn ājuhavur bhuvanāni viśvā |",
  "GV01rv_hn10u:1944": "RV_10,088.09c so arciṣā pṛthivīṃ dyām utemām ṛjūyamāno atapan mahitvā ||",
  "GV01rv_hn10u:1945": "RV_10,088.10a stomena hi divi devāso agnim ajījanañ chaktibhī rodasiprām |",
  "GV01rv_hn10u:1946": "RV_10,088.10c tam ū akṛṇvan tredhā bhuve kaṃ sa oṣadhīḥ pacati viśvarūpāḥ ||",
  "GV01rv_hn10u:1947": "RV_10,088.11a yaded enam adadhur yajñiyāso divi devāḥ sūryam āditeyam |",
  "GV01rv_hn10u:1948": "RV_10,088.11c yadā cariṣṇū mithunāv abhūtām ād it prāpaśyan bhuvanāni viśvā ||",
  "GV01rv_hn10u:1949": "RV_10,088.12a viśvasmā agnim bhuvanāya devā vaiśvānaraṃ ketum ahnām akṛṇvan |",
  "GV01rv_hn10u:1950": "RV_10,088.12c ā yas tatānoṣaso vibhātīr apo ūrṇoti tamo arciṣā yan ||",
  "GV01rv_hn10u:1951": "RV_10,088.13a vaiśvānaraṃ kavayo yajñiyāso 'gniṃ devā ajanayann ajuryam |",
  "GV01rv_hn10u:1952": "RV_10,088.13c nakṣatram pratnam aminac cariṣṇu yakṣasyādhyakṣaṃ taviṣam bṛhantam ||",
  "GV01rv_hn10u:1953": "RV_10,088.14a vaiśvānaraṃ viśvahā dīdivāṃsam mantrair agniṃ kavim acchā vadāmaḥ |",
  "GV01rv_hn10u:1954": "RV_10,088.14c yo mahimnā paribabhūvorvī utāvastād uta devaḥ parastāt ||",
  "GV01rv_hn10u:1955": "RV_10,088.15a dve srutī aśṛṇavam pitṝṇām ahaṃ devānām uta martyānām |",
  "GV01rv_hn10u:1956": "RV_10,088.15c tābhyām idaṃ viśvam ejat sam eti yad antarā pitaram mātaraṃ ca ||",
  "GV01rv_hn10u:1957": "RV_10,088.16a dve samīcī bibhṛtaś carantaṃ śīrṣato jātam manasā vimṛṣṭam |",
  "GV01rv_hn10u:1958": "RV_10,088.16c sa pratyaṅ viśvā bhuvanāni tasthāv aprayucchan taraṇir bhrājamānaḥ ||",
  "GV01rv_hn10u:1959": "RV_10,088.17a yatrā vadete avaraḥ paraś ca yajñanyoḥ kataro nau vi veda |",
  "GV01rv_hn10u:1960": "RV_10,088.17c ā śekur it sadhamādaṃ sakhāyo nakṣanta yajñaṃ ka idaṃ vi vocat ||",
  "GV01rv_hn10u:1961": "RV_10,088.18a katy agnayaḥ kati sūryāsaḥ katy uṣāsaḥ katy u svid āpaḥ |",
  "GV01rv_hn10u:1962": "RV_10,088.18c nopaspijaṃ vaḥ pitaro vadāmi pṛcchāmi vaḥ kavayo vidmane kam ||",
  "GV01rv_hn10u:1963": "RV_10,088.19a yāvanmātram uṣaso na pratīkaṃ suparṇyo vasate mātariśvaḥ |",
  "GV01rv_hn10u:1964": "RV_10,088.19c tāvad dadhāty upa yajñam āyan brāhmaṇo hotur avaro niṣīdan ||",
  "GV01rv_hn10u:1965": "RV_10,089.01a indraṃ stavā nṛtamaṃ yasya mahnā vibabādhe rocanā vi jmo antān |",
  "GV01rv_hn10u:1966": "RV_10,089.01c ā yaḥ paprau carṣaṇīdhṛd varobhiḥ pra sindhubhyo riricāno mahitvā ||",
  "GV01rv_hn10u:1967": "RV_10,089.02a sa sūryaḥ pary urū varāṃsy endro vavṛtyād rathyeva cakrā |",
  "GV01rv_hn10u:1968": "RV_10,089.02c atiṣṭhantam apasyaṃ na sargaṃ kṛṣṇā tamāṃsi tviṣyā jaghāna ||",
  "GV01rv_hn10u:1969": "RV_10,089.03a samānam asmā anapāvṛd arca kṣmayā divo asamam brahma navyam |",
  "GV01rv_hn10u:1970": "RV_10,089.03c vi yaḥ pṛṣṭheva janimāny arya indraś cikāya na sakhāyam īṣe ||",
  "GV01rv_hn10u:1971": "RV_10,089.04a indrāya giro aniśitasargā apaḥ prerayaṃ sagarasya budhnāt |",
  "GV01rv_hn10u:1972": "RV_10,089.04c yo akṣeṇeva cakriyā śacībhir viṣvak tastambha pṛthivīm uta dyām ||",
  "GV01rv_hn10u:1973": "RV_10,089.05a āpāntamanyus tṛpalaprabharmā dhuniḥ śimīvāñ charumāṃ ṛjīṣī |",
  "GV01rv_hn10u:1974": "RV_10,089.05c somo viśvāny atasā vanāni nārvāg indram pratimānāni debhuḥ ||",
  "GV01rv_hn10u:1975": "RV_10,089.06a na yasya dyāvāpṛthivī na dhanva nāntarikṣaṃ nādrayaḥ somo akṣāḥ |",
  "GV01rv_hn10u:1976": "RV_10,089.06c yad asya manyur adhinīyamānaḥ śṛṇāti vīḷu rujati sthirāṇi ||",
  "GV01rv_hn10u:1977": "RV_10,089.07a jaghāna vṛtraṃ svadhitir vaneva ruroja puro aradan na sindhūn |",
  "GV01rv_hn10u:1978": "RV_10,089.07c bibheda giriṃ navam in na kumbham ā gā indro akṛṇuta svayugbhiḥ ||",
  "GV01rv_hn10u:1979": "RV_10,089.08a tvaṃ ha tyad ṛṇayā indra dhīro 'sir na parva vṛjinā śṛṇāsi |",
  "GV01rv_hn10u:1980": "RV_10,089.08c pra ye mitrasya varuṇasya dhāma yujaṃ na janā minanti mitram ||",
  "GV01rv_hn10u:1981": "RV_10,089.09a pra ye mitram prāryamaṇaṃ durevāḥ pra saṃgiraḥ pra varuṇam minanti |",
  "GV01rv_hn10u:1982": "RV_10,089.09c ny amitreṣu vadham indra tumraṃ vṛṣan vṛṣāṇam aruṣaṃ śiśīhi ||",
  "GV01rv_hn10u:1983": "RV_10,089.10a indro diva indra īśe pṛthivyā indro apām indra it parvatānām |",
  "GV01rv_hn10u:1984": "RV_10,089.10c indro vṛdhām indra in medhirāṇām indraḥ kṣeme yoge havya indraḥ ||",
  "GV01rv_hn10u:1985": "RV_10,089.11a prāktubhya indraḥ pra vṛdho ahabhyaḥ prāntarikṣāt pra samudrasya dhāseḥ |",
  "GV01rv_hn10u:1986": "RV_10,089.11c pra vātasya prathasaḥ pra jmo antāt pra sindhubhyo ririce pra kṣitibhyaḥ ||",
  "GV01rv_hn10u:1987": "RV_10,089.12a pra śośucatyā uṣaso na ketur asinvā te vartatām indra hetiḥ |",
  "GV01rv_hn10u:1988": "RV_10,089.12c aśmeva vidhya diva ā sṛjānas tapiṣṭhena heṣasā droghamitrān ||",
  "GV01rv_hn10u:1989": "RV_10,089.13a anv aha māsā anv id vanāny anv oṣadhīr anu parvatāsaḥ |",
  "GV01rv_hn10u:1990": "RV_10,089.13c anv indraṃ rodasī vāvaśāne anv āpo ajihata jāyamānam ||",
  "GV01rv_hn10u:1991": "RV_10,089.14a karhi svit sā ta indra cetyāsad aghasya yad bhinado rakṣa eṣat |",
  "GV01rv_hn10u:1992": "RV_10,089.14c mitrakruvo yac chasane na gāvaḥ pṛthivyā āpṛg amuyā śayante ||",
  "GV01rv_hn10u:1993": "RV_10,089.15a śatrūyanto abhi ye nas tatasre mahi vrādhanta ogaṇāsa indra |",
  "GV01rv_hn10u:1994": "RV_10,089.15c andhenāmitrās tamasā sacantāṃ sujyotiṣo aktavas tāṃ abhi ṣyuḥ ||",
  "GV01rv_hn10u:1995": "RV_10,089.16a purūṇi hi tvā savanā janānām brahmāṇi mandan gṛṇatām ṛṣīṇām |",
  "GV01rv_hn10u:1996": "RV_10,089.16c imām āghoṣann avasā sahūtiṃ tiro viśvāṃ arcato yāhy arvāṅ ||",
  "GV01rv_hn10u:1997": "RV_10,089.17a evā te vayam indra bhuñjatīnāṃ vidyāma sumatīnāṃ navānām |",
  "GV01rv_hn10u:1998": "RV_10,089.17c vidyāma vastor avasā gṛṇanto viśvāmitrā uta ta indra nūnam ||",
  "GV01rv_hn10u:1999": "RV_10,089.18a śunaṃ huvema maghavānam indram asmin bhare nṛtamaṃ vājasātau |",
  "GV01rv_hn10u:2000": "RV_10,089.18c śṛṇvantam ugram ūtaye samatsu ghnantaṃ vṛtrāṇi saṃjitaṃ dhanānām ||",
  "GV01rv_hn10u:2001": "RV_10,090.01a sahasraśīrṣā puruṣaḥ sahasrākṣaḥ sahasrapāt |",
  "GV01rv_hn10u:2002": "RV_10,090.01c sa bhūmiṃ viśvato vṛtvāty atiṣṭhad daśāṅgulam ||",
  "GV01rv_hn10u:2003": "RV_10,090.02a puruṣa evedaṃ sarvaṃ yad bhūtaṃ yac ca bhavyam |",
  "GV01rv_hn10u:2004": "RV_10,090.02c utāmṛtatvasyeśāno yad annenātirohati ||",
  "GV01rv_hn10u:2005": "RV_10,090.03a etāvān asya mahimāto jyāyāṃś ca pūruṣaḥ |",
  "GV01rv_hn10u:2006": "RV_10,090.03c pādo 'sya viśvā bhūtāni tripād asyāmṛtaṃ divi ||",
  "GV01rv_hn10u:2007": "RV_10,090.04a tripād ūrdhva ud ait puruṣaḥ pādo 'syehābhavat punaḥ |",
  "GV01rv_hn10u:2008": "RV_10,090.04c tato viṣvaṅ vy akrāmat sāśanānaśane abhi ||",
  "GV01rv_hn10u:2009": "RV_10,090.05a tasmād virāḷ ajāyata virājo adhi pūruṣaḥ |",
  "GV01rv_hn10u:2010": "RV_10,090.05c sa jāto aty aricyata paścād bhūmim atho puraḥ ||",
  "GV01rv_hn10u:2011": "RV_10,090.06a yat puruṣeṇa haviṣā devā yajñam atanvata |",
  "GV01rv_hn10u:2012": "RV_10,090.06c vasanto asyāsīd ājyaṃ grīṣma idhmaḥ śarad dhaviḥ ||",
  "GV01rv_hn10u:2013": "RV_10,090.07a taṃ yajñam barhiṣi praukṣan puruṣaṃ jātam agrataḥ |",
  "GV01rv_hn10u:2014": "RV_10,090.07c tena devā ayajanta sādhyā ṛṣayaś ca ye ||",
  "GV01rv_hn10u:2015": "RV_10,090.08a tasmād yajñāt sarvahutaḥ sambhṛtam pṛṣadājyam |",
  "GV01rv_hn10u:2016": "RV_10,090.08c paśūn tāṃś cakre vāyavyān āraṇyān grāmyāś ca ye ||",
  "GV01rv_hn10u:2017": "RV_10,090.09a tasmād yajñāt sarvahuta ṛcaḥ sāmāni jajñire |",
  "GV01rv_hn10u:2018": "RV_10,090.09c chandāṃsi jajñire tasmād yajus tasmād ajāyata ||",
  "GV01rv_hn10u:2019": "RV_10,090.10a tasmād aśvā ajāyanta ye ke cobhayādataḥ |",
  "GV01rv_hn10u:2020": "RV_10,090.10c gāvo ha jajñire tasmāt tasmāj jātā ajāvayaḥ ||",
  "GV01rv_hn10u:2021": "RV_10,090.11a yat puruṣaṃ vy adadhuḥ katidhā vy akalpayan |",
  "GV01rv_hn10u:2022": "RV_10,090.11c mukhaṃ kim asya kau bāhū kā ūrū pādā ucyete ||",
  "GV01rv_hn10u:2023": "RV_10,090.12a brāhmaṇo 'sya mukham āsīd bāhū rājanyaḥ kṛtaḥ |",
  "GV01rv_hn10u:2024": "RV_10,090.12c ūrū tad asya yad vaiśyaḥ padbhyāṃ śūdro ajāyata ||",
  "GV01rv_hn10u:2025": "RV_10,090.13a candramā manaso jātaś cakṣoḥ sūryo ajāyata |",
  "GV01rv_hn10u:2026": "RV_10,090.13c mukhād indraś cāgniś ca prāṇād vāyur ajāyata ||",
  "GV01rv_hn10u:2027": "RV_10,090.14a nābhyā āsīd antarikṣaṃ śīrṣṇo dyauḥ sam avartata |",
  "GV01rv_hn10u:2028": "RV_10,090.14c padbhyām bhūmir diśaḥ śrotrāt tathā lokāṃ akalpayan ||",
  "GV01rv_hn10u:2029": "RV_10,090.15a saptāsyāsan paridhayas triḥ sapta samidhaḥ kṛtāḥ |",
  "GV01rv_hn10u:2030": "RV_10,090.15c devā yad yajñaṃ tanvānā abadhnan puruṣam paśum ||",
  "GV01rv_hn10u:2031": "RV_10,090.16a yajñena yajñam ayajanta devās tāni dharmāṇi prathamāny āsan |",
  "GV01rv_hn10u:2032": "RV_10,090.16c te ha nākam mahimānaḥ sacanta yatra pūrve sādhyāḥ santi devāḥ ||",
  "GV01rv_hn10u:2033": "RV_10,091.01a saṃ jāgṛvadbhir jaramāṇa idhyate dame damūnā iṣayann iḷas pade |",
  "GV01rv_hn10u:2034": "RV_10,091.01c viśvasya hotā haviṣo vareṇyo vibhur vibhāvā suṣakhā sakhīyate ||",
  "GV01rv_hn10u:2035": "RV_10,091.02a sa darśataśrīr atithir gṛhe-gṛhe vane-vane śiśriye takvavīr iva |",
  "GV01rv_hn10u:2036": "RV_10,091.02c janaṃ-janaṃ janyo nāti manyate viśa ā kṣeti viśyo viśaṃ-viśam ||",
  "GV01rv_hn10u:2037": "RV_10,091.03a sudakṣo dakṣaiḥ kratunāsi sukratur agne kaviḥ kāvyenāsi viśvavit |",
  "GV01rv_hn10u:2038": "RV_10,091.03c vasur vasūnāṃ kṣayasi tvam eka id dyāvā ca yāni pṛthivī ca puṣyataḥ ||",
  "GV01rv_hn10u:2039": "RV_10,091.04a prajānann agne tava yonim ṛtviyam iḷāyās pade ghṛtavantam āsadaḥ |",
  "GV01rv_hn10u:2040": "RV_10,091.04c ā te cikitra uṣasām ivetayo 'repasaḥ sūryasyeva raśmayaḥ ||",
  "GV01rv_hn10u:2041": "RV_10,091.05a tava śriyo varṣyasyeva vidyutaś citrāś cikitra uṣasāṃ na ketavaḥ |",
  "GV01rv_hn10u:2042": "RV_10,091.05c yad oṣadhīr abhisṛṣṭo vanāni ca pari svayaṃ cinuṣe annam āsye ||",
  "GV01rv_hn10u:2043": "RV_10,091.06a tam oṣadhīr dadhire garbham ṛtviyaṃ tam āpo agniṃ janayanta mātaraḥ |",
  "GV01rv_hn10u:2044": "RV_10,091.06c tam it samānaṃ vaninaś ca vīrudho 'ntarvatīś ca suvate ca viśvahā ||",
  "GV01rv_hn10u:2045": "RV_10,091.07a vātopadhūta iṣito vaśāṃ anu tṛṣu yad annā veviṣad vitiṣṭhase |",
  "GV01rv_hn10u:2046": "RV_10,091.07c ā te yatante rathyo yathā pṛthak chardhāṃsy agne ajarāṇi dhakṣataḥ ||",
  "GV01rv_hn10u:2047": "RV_10,091.08a medhākāraṃ vidathasya prasādhanam agniṃ hotāram paribhūtamam matim |",
  "GV01rv_hn10u:2048": "RV_10,091.08c tam id arbhe haviṣy ā samānam it tam in mahe vṛṇate nānyaṃ tvat ||",
  "GV01rv_hn10u:2049": "RV_10,091.09a tvām id atra vṛṇate tvāyavo hotāram agne vidatheṣu vedhasaḥ |",
  "GV01rv_hn10u:2050": "RV_10,091.09c yad devayanto dadhati prayāṃsi te haviṣmanto manavo vṛktabarhiṣaḥ ||",
  "GV01rv_hn10u:2051": "RV_10,091.10a tavāgne hotraṃ tava potram ṛtviyaṃ tava neṣṭraṃ tvam agnid ṛtāyataḥ |",
  "GV01rv_hn10u:2052": "RV_10,091.10c tava praśāstraṃ tvam adhvarīyasi brahmā cāsi gṛhapatiś ca no dame ||",
  "GV01rv_hn10u:2053": "RV_10,091.11a yas tubhyam agne amṛtāya martyaḥ samidhā dāśad uta vā haviṣkṛti |",
  "GV01rv_hn10u:2054": "RV_10,091.11c tasya hotā bhavasi yāsi dūtyam upa brūṣe yajasy adhvarīyasi ||",
  "GV01rv_hn10u:2055": "RV_10,091.12a imā asmai matayo vāco asmad āṃ ṛco giraḥ suṣṭutayaḥ sam agmata |",
  "GV01rv_hn10u:2056": "RV_10,091.12c vasūyavo vasave jātavedase vṛddhāsu cid vardhano yāsu cākanat ||",
  "GV01rv_hn10u:2057": "RV_10,091.13a imām pratnāya suṣṭutiṃ navīyasīṃ voceyam asmā uśate śṛṇotu naḥ |",
  "GV01rv_hn10u:2058": "RV_10,091.13c bhūyā antarā hṛdy asya nispṛśe jāyeva patya uśatī suvāsāḥ ||",
  "GV01rv_hn10u:2059": "RV_10,091.14a yasminn aśvāsa ṛṣabhāsa ukṣaṇo vaśā meṣā avasṛṣṭāsa āhutāḥ |",
  "GV01rv_hn10u:2060": "RV_10,091.14c kīlālape somapṛṣṭhāya vedhase hṛdā matiṃ janaye cārum agnaye ||",
  "GV01rv_hn10u:2061": "RV_10,091.15a ahāvy agne havir āsye te srucīva ghṛtaṃ camvīva somaḥ |",
  "GV01rv_hn10u:2062": "RV_10,091.15c vājasaniṃ rayim asme suvīram praśastaṃ dhehi yaśasam bṛhantam ||",
  "GV01rv_hn10u:2063": "RV_10,092.01a yajñasya vo rathyaṃ viśpatiṃ viśāṃ hotāram aktor atithiṃ vibhāvasum |",
  "GV01rv_hn10u:2064": "RV_10,092.01c śocañ chuṣkāsu hariṇīṣu jarbhurad vṛṣā ketur yajato dyām aśāyata ||",
  "GV01rv_hn10u:2065": "RV_10,092.02a imam añjaspām ubhaye akṛṇvata dharmāṇam agniṃ vidathasya sādhanam |",
  "GV01rv_hn10u:2066": "RV_10,092.02c aktuṃ na yahvam uṣasaḥ purohitaṃ tanūnapātam aruṣasya niṃsate ||",
  "GV01rv_hn10u:2067": "RV_10,092.03a baḷ asya nīthā vi paṇeś ca manmahe vayā asya prahutā āsur attave |",
  "GV01rv_hn10u:2068": "RV_10,092.03c yadā ghorāso amṛtatvam āśatād ij janasya daivyasya carkiran ||",
  "GV01rv_hn10u:2069": "RV_10,092.04a ṛtasya hi prasitir dyaur uru vyaco namo mahy aramatiḥ panīyasī |",
  "GV01rv_hn10u:2070": "RV_10,092.04c indro mitro varuṇaḥ saṃ cikitrire 'tho bhagaḥ savitā pūtadakṣasaḥ ||",
  "GV01rv_hn10u:2071": "RV_10,092.05a pra rudreṇa yayinā yanti sindhavas tiro mahīm aramatiṃ dadhanvire |",
  "GV01rv_hn10u:2072": "RV_10,092.05c yebhiḥ parijmā pariyann uru jrayo vi roruvaj jaṭhare viśvam ukṣate ||",
  "GV01rv_hn10u:2073": "RV_10,092.06a krāṇā rudrā maruto viśvakṛṣṭayo divaḥ śyenāso asurasya nīḷayaḥ |",
  "GV01rv_hn10u:2074": "RV_10,092.06c tebhiś caṣṭe varuṇo mitro aryamendro devebhir arvaśebhir arvaśaḥ ||",
  "GV01rv_hn10u:2075": "RV_10,092.07a indre bhujaṃ śaśamānāsa āśata sūro dṛśīke vṛṣaṇaś ca pauṃsye |",
  "GV01rv_hn10u:2076": "RV_10,092.07c pra ye nv asyārhaṇā tatakṣire yujaṃ vajraṃ nṛṣadaneṣu kāravaḥ ||",
  "GV01rv_hn10u:2077": "RV_10,092.08a sūraś cid ā harito asya rīramad indrād ā kaś cid bhayate tavīyasaḥ |",
  "GV01rv_hn10u:2078": "RV_10,092.08c bhīmasya vṛṣṇo jaṭharād abhiśvaso dive-dive sahuri stann abādhitaḥ ||",
  "GV01rv_hn10u:2079": "RV_10,092.09a stomaṃ vo adya rudrāya śikvase kṣayadvīrāya namasā didiṣṭana |",
  "GV01rv_hn10u:2080": "RV_10,092.09c yebhiḥ śivaḥ svavāṃ evayāvabhir divaḥ siṣakti svayaśā nikāmabhiḥ ||",
  "GV01rv_hn10u:2081": "RV_10,092.10a te hi prajāyā abharanta vi śravo bṛhaspatir vṛṣabhaḥ somajāmayaḥ |",
  "GV01rv_hn10u:2082": "RV_10,092.10c yajñair atharvā prathamo vi dhārayad devā dakṣair bhṛgavaḥ saṃ cikitrire ||",
  "GV01rv_hn10u:2083": "RV_10,092.11a te hi dyāvāpṛthivī bhūriretasā narāśaṃsaś caturaṅgo yamo 'ditiḥ |",
  "GV01rv_hn10u:2084": "RV_10,092.11c devas tvaṣṭā draviṇodā ṛbhukṣaṇaḥ pra rodasī maruto viṣṇur arhire ||",
  "GV01rv_hn10u:2085": "RV_10,092.12a uta sya na uśijām urviyā kavir ahiḥ śṛṇotu budhnyo havīmani |",
  "GV01rv_hn10u:2086": "RV_10,092.12c sūryāmāsā vicarantā divikṣitā dhiyā śamīnahuṣī asya bodhatam ||",
  "GV01rv_hn10u:2087": "RV_10,092.13a pra naḥ pūṣā carathaṃ viśvadevyo 'pāṃ napād avatu vāyur iṣṭaye |",
  "GV01rv_hn10u:2088": "RV_10,092.13c ātmānaṃ vasyo abhi vātam arcata tad aśvinā suhavā yāmani śrutam ||",
  "GV01rv_hn10u:2089": "RV_10,092.14a viśām āsām abhayānām adhikṣitaṃ gīrbhir u svayaśasaṃ gṛṇīmasi |",
  "GV01rv_hn10u:2090": "RV_10,092.14c gnābhir viśvābhir aditim anarvaṇam aktor yuvānaṃ nṛmaṇā adhā patim ||",
  "GV01rv_hn10u:2091": "RV_10,092.15a rebhad atra januṣā pūrvo aṅgirā grāvāṇa ūrdhvā abhi cakṣur adhvaram |",
  "GV01rv_hn10u:2092": "RV_10,092.15c yebhir vihāyā abhavad vicakṣaṇaḥ pāthaḥ sumekaṃ svadhitir vananvati ||",
  "GV01rv_hn10u:2093": "RV_10,093.01a mahi dyāvāpṛthivī bhūtam urvī nārī yahvī na rodasī sadaṃ naḥ |",
  "GV01rv_hn10u:2094": "RV_10,093.01c tebhir naḥ pātaṃ sahyasa ebhir naḥ pātaṃ śūṣaṇi ||",
  "GV01rv_hn10u:2095": "RV_10,093.02a yajñe-yajñe sa martyo devān saparyati |",
  "GV01rv_hn10u:2096": "RV_10,093.02c yaḥ sumnair dīrghaśruttama āvivāsaty enān ||",
  "GV01rv_hn10u:2097": "RV_10,093.03a viśveṣām irajyavo devānāṃ vār mahaḥ |",
  "GV01rv_hn10u:2098": "RV_10,093.03c viśve hi viśvamahaso viśve yajñeṣu yajñiyāḥ ||",
  "GV01rv_hn10u:2099": "RV_10,093.04a te ghā rājāno amṛtasya mandrā aryamā mitro varuṇaḥ parijmā |",
  "GV01rv_hn10u:2100": "RV_10,093.04c kad rudro nṛṇāṃ stuto marutaḥ pūṣaṇo bhagaḥ ||",
  "GV01rv_hn10u:2101": "RV_10,093.05a uta no naktam apāṃ vṛṣaṇvasū sūryāmāsā sadanāya sadhanyā |",
  "GV01rv_hn10u:2102": "RV_10,093.05c sacā yat sādy eṣām ahir budhneṣu budhnyaḥ ||",
  "GV01rv_hn10u:2103": "RV_10,093.06a uta no devāv aśvinā śubhas patī dhāmabhir mitrāvaruṇā uruṣyatām |",
  "GV01rv_hn10u:2104": "RV_10,093.06c mahaḥ sa rāya eṣate 'ti dhanveva duritā ||",
  "GV01rv_hn10u:2105": "RV_10,093.07a uta no rudrā cin mṛḷatām aśvinā viśve devāso rathaspatir bhagaḥ |",
  "GV01rv_hn10u:2106": "RV_10,093.07c ṛbhur vāja ṛbhukṣaṇaḥ parijmā viśvavedasaḥ ||",
  "GV01rv_hn10u:2107": "RV_10,093.08a ṛbhur ṛbhukṣā ṛbhur vidhato mada ā te harī jūjuvānasya vājinā |",
  "GV01rv_hn10u:2108": "RV_10,093.08c duṣṭaraṃ yasya sāma cid ṛdhag yajño na mānuṣaḥ ||",
  "GV01rv_hn10u:2109": "RV_10,093.09a kṛdhī no ahrayo deva savitaḥ sa ca stuṣe maghonām |",
  "GV01rv_hn10u:2110": "RV_10,093.09c saho na indro vahnibhir ny eṣāṃ carṣaṇīnāṃ cakraṃ raśmiṃ na yoyuve ||",
  "GV01rv_hn10u:2111": "RV_10,093.10a aiṣu dyāvāpṛthivī dhātam mahad asme vīreṣu viśvacarṣaṇi śravaḥ |",
  "GV01rv_hn10u:2112": "RV_10,093.10c pṛkṣaṃ vājasya sātaye pṛkṣaṃ rāyota turvaṇe ||",
  "GV01rv_hn10u:2113": "RV_10,093.11a etaṃ śaṃsam indrāsmayuṣ ṭvaṃ kūcit santaṃ sahasāvann abhiṣṭaye |",
  "GV01rv_hn10u:2114": "RV_10,093.11c sadā pāhy abhiṣṭaye medatāṃ vedatā vaso ||",
  "GV01rv_hn10u:2115": "RV_10,093.12a etam me stomaṃ tanā na sūrye dyutadyāmānaṃ vāvṛdhanta nṛṇām |",
  "GV01rv_hn10u:2116": "RV_10,093.12c saṃvananaṃ nāśvyaṃ taṣṭevānapacyutam ||",
  "GV01rv_hn10u:2117": "RV_10,093.13a vāvarta yeṣāṃ rāyā yuktaiṣāṃ hiraṇyayī |",
  "GV01rv_hn10u:2118": "RV_10,093.13c nemadhitā na pauṃsyā vṛtheva viṣṭāntā ||",
  "GV01rv_hn10u:2119": "RV_10,093.14a pra tad duḥśīme pṛthavāne vene pra rāme vocam asure maghavatsu |",
  "GV01rv_hn10u:2120": "RV_10,093.14c ye yuktvāya pañca śatāsmayu pathā viśrāvy eṣām ||",
  "GV01rv_hn10u:2121": "RV_10,093.15a adhīn nv atra saptatiṃ ca sapta ca |",
  "GV01rv_hn10u:2122": "RV_10,093.15b sadyo didiṣṭa tānvaḥ sadyo didiṣṭa pārthyaḥ sadyo didiṣṭa māyavaḥ ||",
  "GV01rv_hn10u:2123": "RV_10,094.01a praite vadantu pra vayaṃ vadāma grāvabhyo vācaṃ vadatā vadadbhyaḥ |",
  "GV01rv_hn10u:2124": "RV_10,094.01c yad adrayaḥ parvatāḥ sākam āśavaḥ ślokaṃ ghoṣam bharathendrāya sominaḥ ||",
  "GV01rv_hn10u:2125": "RV_10,094.02a ete vadanti śatavat sahasravad abhi krandanti haritebhir āsabhiḥ |",
  "GV01rv_hn10u:2126": "RV_10,094.02c viṣṭvī grāvāṇaḥ sukṛtaḥ sukṛtyayā hotuś cit pūrve haviradyam āśata ||",
  "GV01rv_hn10u:2127": "RV_10,094.03a ete vadanty avidann anā madhu ny ūṅkhayante adhi pakva āmiṣi |",
  "GV01rv_hn10u:2128": "RV_10,094.03c vṛkṣasya śākhām aruṇasya bapsatas te sūbharvā vṛṣabhāḥ prem arāviṣuḥ ||",
  "GV01rv_hn10u:2129": "RV_10,094.04a bṛhad vadanti madireṇa mandinendraṃ krośanto 'vidann anā madhu |",
  "GV01rv_hn10u:2130": "RV_10,094.04c saṃrabhyā dhīrāḥ svasṛbhir anartiṣur āghoṣayantaḥ pṛthivīm upabdibhiḥ ||",
  "GV01rv_hn10u:2131": "RV_10,094.05a suparṇā vācam akratopa dyavy ākhare kṛṣṇā iṣirā anartiṣuḥ |",
  "GV01rv_hn10u:2132": "RV_10,094.05c nyaṅ ni yanty uparasya niṣkṛtam purū reto dadhire sūryaśvitaḥ ||",
  "GV01rv_hn10u:2133": "RV_10,094.06a ugrā iva pravahantaḥ samāyamuḥ sākaṃ yuktā vṛṣaṇo bibhrato dhuraḥ |",
  "GV01rv_hn10u:2134": "RV_10,094.06c yac chvasanto jagrasānā arāviṣuḥ śṛṇva eṣām prothatho arvatām iva ||",
  "GV01rv_hn10u:2135": "RV_10,094.07a daśāvanibhyo daśakakṣyebhyo daśayoktrebhyo daśayojanebhyaḥ |",
  "GV01rv_hn10u:2136": "RV_10,094.07c daśābhīśubhyo arcatājarebhyo daśa dhuro daśa yuktā vahadbhyaḥ ||",
  "GV01rv_hn10u:2137": "RV_10,094.08a te adrayo daśayantrāsa āśavas teṣām ādhānam pary eti haryatam |",
  "GV01rv_hn10u:2138": "RV_10,094.08c ta ū sutasya somyasyāndhaso 'ṃśoḥ pīyūṣam prathamasya bhejire ||",
  "GV01rv_hn10u:2139": "RV_10,094.09a te somādo harī indrasya niṃsate 'ṃśuṃ duhanto adhy āsate gavi |",
  "GV01rv_hn10u:2140": "RV_10,094.09c tebhir dugdham papivān somyam madhv indro vardhate prathate vṛṣāyate ||",
  "GV01rv_hn10u:2141": "RV_10,094.10a vṛṣā vo aṃśur na kilā riṣāthaneḷāvantaḥ sadam it sthanāśitāḥ |",
  "GV01rv_hn10u:2142": "RV_10,094.10c raivatyeva mahasā cārava sthana yasya grāvāṇo ajuṣadhvam adhvaram ||",
  "GV01rv_hn10u:2143": "RV_10,094.11a tṛdilā atṛdilāso adrayo 'śramaṇā aśṛthitā amṛtyavaḥ |",
  "GV01rv_hn10u:2144": "RV_10,094.11c anāturā ajarā sthāmaviṣṇavaḥ supīvaso atṛṣitā atṛṣṇajaḥ ||",
  "GV01rv_hn10u:2145": "RV_10,094.12a dhruvā eva vaḥ pitaro yuge-yuge kṣemakāmāsaḥ sadaso na yuñjate |",
  "GV01rv_hn10u:2146": "RV_10,094.12c ajuryāso hariṣāco haridrava ā dyāṃ raveṇa pṛthivīm aśuśravuḥ ||",
  "GV01rv_hn10u:2147": "RV_10,094.13a tad id vadanty adrayo vimocane yāmann añjaspā iva ghed upabdibhiḥ |",
  "GV01rv_hn10u:2148": "RV_10,094.13c vapanto bījam iva dhānyākṛtaḥ pṛñcanti somaṃ na minanti bapsataḥ ||",
  "GV01rv_hn10u:2149": "RV_10,094.14a sute adhvare adhi vācam akratā krīḷayo na mātaraṃ tudantaḥ |",
  "GV01rv_hn10u:2150": "RV_10,094.14c vi ṣū muñcā suṣuvuṣo manīṣāṃ vi vartantām adrayaś cāyamānāḥ ||",
  "GV01rv_hn10u:2151": "RV_10,095.01a haye jāye manasā tiṣṭha ghore vacāṃsi miśrā kṛṇavāvahai nu |",
  "GV01rv_hn10u:2152": "RV_10,095.01c na nau mantrā anuditāsa ete mayas karan paratare canāhan ||",
  "GV01rv_hn10u:2153": "RV_10,095.02a kim etā vācā kṛṇavā tavāham prākramiṣam uṣasām agriyeva |",
  "GV01rv_hn10u:2154": "RV_10,095.02c purūravaḥ punar astam parehi durāpanā vāta ivāham asmi ||",
  "GV01rv_hn10u:2155": "RV_10,095.03a iṣur na śriya iṣudher asanā goṣāḥ śatasā na raṃhiḥ |",
  "GV01rv_hn10u:2156": "RV_10,095.03c avīre kratau vi davidyutan norā na māyuṃ citayanta dhunayaḥ ||",
  "GV01rv_hn10u:2157": "RV_10,095.04a sā vasu dadhatī śvaśurāya vaya uṣo yadi vaṣṭy antigṛhāt |",
  "GV01rv_hn10u:2158": "RV_10,095.04c astaṃ nanakṣe yasmiñ cākan divā naktaṃ śnathitā vaitasena ||",
  "GV01rv_hn10u:2159": "RV_10,095.05a triḥ sma māhnaḥ śnathayo vaitasenota sma me 'vyatyai pṛṇāsi |",
  "GV01rv_hn10u:2160": "RV_10,095.05c purūravo 'nu te ketam āyaṃ rājā me vīra tanvas tad āsīḥ ||",
  "GV01rv_hn10u:2161": "RV_10,095.06a yā sujūrṇiḥ śreṇiḥ sumnaāpir hradecakṣur na granthinī caraṇyuḥ |",
  "GV01rv_hn10u:2162": "RV_10,095.06c tā añjayo 'ruṇayo na sasruḥ śriye gāvo na dhenavo 'navanta ||",
  "GV01rv_hn10u:2163": "RV_10,095.07a sam asmiñ jāyamāna āsata gnā utem avardhan nadyaḥ svagūrtāḥ |",
  "GV01rv_hn10u:2164": "RV_10,095.07c mahe yat tvā purūravo raṇāyāvardhayan dasyuhatyāya devāḥ ||",
  "GV01rv_hn10u:2165": "RV_10,095.08a sacā yad āsu jahatīṣv atkam amānuṣīṣu mānuṣo niṣeve |",
  "GV01rv_hn10u:2166": "RV_10,095.08c apa sma mat tarasantī na bhujyus tā atrasan rathaspṛśo nāśvāḥ ||",
  "GV01rv_hn10u:2167": "RV_10,095.09a yad āsu marto amṛtāsu nispṛk saṃ kṣoṇībhiḥ kratubhir na pṛṅkte |",
  "GV01rv_hn10u:2168": "RV_10,095.09c tā ātayo na tanvaḥ śumbhata svā aśvāso na krīḷayo dandaśānāḥ ||",
  "GV01rv_hn10u:2169": "RV_10,095.10a vidyun na yā patantī davidyod bharantī me apyā kāmyāni |",
  "GV01rv_hn10u:2170": "RV_10,095.10c janiṣṭo apo naryaḥ sujātaḥ prorvaśī tirata dīrgham āyuḥ ||",
  "GV01rv_hn10u:2171": "RV_10,095.11a jajñiṣa itthā gopīthyāya hi dadhātha tat purūravo ma ojaḥ |",
  "GV01rv_hn10u:2172": "RV_10,095.11c aśāsaṃ tvā viduṣī sasminn ahan na ma āśṛṇoḥ kim abhug vadāsi ||",
  "GV01rv_hn10u:2173": "RV_10,095.12a kadā sūnuḥ pitaraṃ jāta icchāc cakran nāśru vartayad vijānan |",
  "GV01rv_hn10u:2174": "RV_10,095.12c ko dampatī samanasā vi yūyod adha yad agniḥ śvaśureṣu dīdayat ||",
  "GV01rv_hn10u:2175": "RV_10,095.13a prati bravāṇi vartayate aśru cakran na krandad ādhye śivāyai |",
  "GV01rv_hn10u:2176": "RV_10,095.13c pra tat te hinavā yat te asme parehy astaṃ nahi mūra māpaḥ ||",
  "GV01rv_hn10u:2177": "RV_10,095.14a sudevo adya prapated anāvṛt parāvatam paramāṃ gantavā u |",
  "GV01rv_hn10u:2178": "RV_10,095.14c adhā śayīta nirṛter upasthe 'dhainaṃ vṛkā rabhasāso adyuḥ ||",
  "GV01rv_hn10u:2179": "RV_10,095.15a purūravo mā mṛthā mā pra papto mā tvā vṛkāso aśivāsa u kṣan |",
  "GV01rv_hn10u:2180": "RV_10,095.15c na vai straiṇāni sakhyāni santi sālāvṛkāṇāṃ hṛdayāny etā ||",
  "GV01rv_hn10u:2181": "RV_10,095.16a yad virūpācaram martyeṣv avasaṃ rātrīḥ śaradaś catasraḥ |",
  "GV01rv_hn10u:2182": "RV_10,095.16c ghṛtasya stokaṃ sakṛd ahna āśnāṃ tād evedaṃ tātṛpāṇā carāmi ||",
  "GV01rv_hn10u:2183": "RV_10,095.17a antarikṣaprāṃ rajaso vimānīm upa śikṣāmy urvaśīṃ vasiṣṭhaḥ |",
  "GV01rv_hn10u:2184": "RV_10,095.17c upa tvā rātiḥ sukṛtasya tiṣṭhān ni vartasva hṛdayaṃ tapyate me ||",
  "GV01rv_hn10u:2185": "RV_10,095.18a iti tvā devā ima āhur aiḷa yathem etad bhavasi mṛtyubandhuḥ |",
  "GV01rv_hn10u:2186": "RV_10,095.18c prajā te devān haviṣā yajāti svarga u tvam api mādayāse ||",
  "GV01rv_hn10u:2187": "RV_10,096.01a pra te mahe vidathe śaṃsiṣaṃ harī pra te vanve vanuṣo haryatam madam |",
  "GV01rv_hn10u:2188": "RV_10,096.01c ghṛtaṃ na yo haribhiś cāru secata ā tvā viśantu harivarpasaṃ giraḥ ||",
  "GV01rv_hn10u:2189": "RV_10,096.02a hariṃ hi yonim abhi ye samasvaran hinvanto harī divyaṃ yathā sadaḥ |",
  "GV01rv_hn10u:2190": "RV_10,096.02c ā yam pṛṇanti haribhir na dhenava indrāya śūṣaṃ harivantam arcata ||",
  "GV01rv_hn10u:2191": "RV_10,096.03a so asya vajro harito ya āyaso harir nikāmo harir ā gabhastyoḥ |",
  "GV01rv_hn10u:2192": "RV_10,096.03c dyumnī suśipro harimanyusāyaka indre ni rūpā haritā mimikṣire ||",
  "GV01rv_hn10u:2193": "RV_10,096.04a divi na ketur adhi dhāyi haryato vivyacad vajro harito na raṃhyā |",
  "GV01rv_hn10u:2194": "RV_10,096.04c tudad ahiṃ hariśipro ya āyasaḥ sahasraśokā abhavad dharimbharaḥ ||",
  "GV01rv_hn10u:2195": "RV_10,096.05a tvaṃ-tvam aharyathā upastutaḥ pūrvebhir indra harikeśa yajvabhiḥ |",
  "GV01rv_hn10u:2196": "RV_10,096.05c tvaṃ haryasi tava viśvam ukthyam asāmi rādho harijāta haryatam ||",
  "GV01rv_hn10u:2197": "RV_10,096.06a tā vajriṇam mandinaṃ stomyam mada indraṃ rathe vahato haryatā harī |",
  "GV01rv_hn10u:2198": "RV_10,096.06c purūṇy asmai savanāni haryata indrāya somā harayo dadhanvire ||",
  "GV01rv_hn10u:2199": "RV_10,096.07a araṃ kāmāya harayo dadhanvire sthirāya hinvan harayo harī turā |",
  "GV01rv_hn10u:2200": "RV_10,096.07c arvadbhir yo haribhir joṣam īyate so asya kāmaṃ harivantam ānaśe ||",
  "GV01rv_hn10u:2201": "RV_10,096.08a hariśmaśārur harikeśa āyasas turaspeye yo haripā avardhata |",
  "GV01rv_hn10u:2202": "RV_10,096.08c arvadbhir yo haribhir vājinīvasur ati viśvā duritā pāriṣad dharī ||",
  "GV01rv_hn10u:2203": "RV_10,096.09a sruveva yasya hariṇī vipetatuḥ śipre vājāya hariṇī davidhvataḥ |",
  "GV01rv_hn10u:2204": "RV_10,096.09c pra yat kṛte camase marmṛjad dharī pītvā madasya haryatasyāndhasaḥ ||",
  "GV01rv_hn10u:2205": "RV_10,096.10a uta sma sadma haryatasya pastyor atyo na vājaṃ harivāṃ acikradat |",
  "GV01rv_hn10u:2206": "RV_10,096.10c mahī cid dhi dhiṣaṇāharyad ojasā bṛhad vayo dadhiṣe haryataś cid ā ||",
  "GV01rv_hn10u:2207": "RV_10,096.11a ā rodasī haryamāṇo mahitvā navyaṃ-navyaṃ haryasi manma nu priyam |",
  "GV01rv_hn10u:2208": "RV_10,096.11c pra pastyam asura haryataṃ gor āviṣ kṛdhi haraye sūryāya ||",
  "GV01rv_hn10u:2209": "RV_10,096.12a ā tvā haryantam prayujo janānāṃ rathe vahantu hariśipram indra |",
  "GV01rv_hn10u:2210": "RV_10,096.12c pibā yathā pratibhṛtasya madhvo haryan yajñaṃ sadhamāde daśoṇim ||",
  "GV01rv_hn10u:2211": "RV_10,096.13a apāḥ pūrveṣāṃ harivaḥ sutānām atho idaṃ savanaṃ kevalaṃ te |",
  "GV01rv_hn10u:2212": "RV_10,096.13c mamaddhi somam madhumantam indra satrā vṛṣañ jaṭhara ā vṛṣasva ||",
  "GV01rv_hn10u:2213": "RV_10,097.01a yā oṣadhīḥ pūrvā jātā devebhyas triyugam purā |",
  "GV01rv_hn10u:2214": "RV_10,097.01c manai nu babhrūṇām ahaṃ śataṃ dhāmāni sapta ca ||",
  "GV01rv_hn10u:2215": "RV_10,097.02a śataṃ vo amba dhāmāni sahasram uta vo ruhaḥ |",
  "GV01rv_hn10u:2216": "RV_10,097.02c adhā śatakratvo yūyam imam me agadaṃ kṛta ||",
  "GV01rv_hn10u:2217": "RV_10,097.03a oṣadhīḥ prati modadhvam puṣpavatīḥ prasūvarīḥ |",
  "GV01rv_hn10u:2218": "RV_10,097.03c aśvā iva sajitvarīr vīrudhaḥ pārayiṣṇvaḥ ||",
  "GV01rv_hn10u:2219": "RV_10,097.04a oṣadhīr iti mātaras tad vo devīr upa bruve |",
  "GV01rv_hn10u:2220": "RV_10,097.04c saneyam aśvaṃ gāṃ vāsa ātmānaṃ tava pūruṣa ||",
  "GV01rv_hn10u:2221": "RV_10,097.05a aśvatthe vo niṣadanam parṇe vo vasatiṣ kṛtā |",
  "GV01rv_hn10u:2222": "RV_10,097.05c gobhāja it kilāsatha yat sanavatha pūruṣam ||",
  "GV01rv_hn10u:2223": "RV_10,097.06a yatrauṣadhīḥ samagmata rājānaḥ samitāv iva |",
  "GV01rv_hn10u:2224": "RV_10,097.06c vipraḥ sa ucyate bhiṣag rakṣohāmīvacātanaḥ ||",
  "GV01rv_hn10u:2225": "RV_10,097.07a aśvāvatīṃ somāvatīm ūrjayantīm udojasam |",
  "GV01rv_hn10u:2226": "RV_10,097.07c āvitsi sarvā oṣadhīr asmā ariṣṭatātaye ||",
  "GV01rv_hn10u:2227": "RV_10,097.08a uc chuṣmā oṣadhīnāṃ gāvo goṣṭhād iverate |",
  "GV01rv_hn10u:2228": "RV_10,097.08c dhanaṃ saniṣyantīnām ātmānaṃ tava pūruṣa ||",
  "GV01rv_hn10u:2229": "RV_10,097.09a iṣkṛtir nāma vo mātātho yūyaṃ stha niṣkṛtīḥ |",
  "GV01rv_hn10u:2230": "RV_10,097.09c sīrāḥ patatriṇī sthana yad āmayati niṣ kṛtha ||",
  "GV01rv_hn10u:2231": "RV_10,097.10a ati viśvāḥ pariṣṭhā stena iva vrajam akramuḥ |",
  "GV01rv_hn10u:2232": "RV_10,097.10c oṣadhīḥ prācucyavur yat kiṃ ca tanvo rapaḥ ||",
  "GV01rv_hn10u:2233": "RV_10,097.11a yad imā vājayann aham oṣadhīr hasta ādadhe |",
  "GV01rv_hn10u:2234": "RV_10,097.11c ātmā yakṣmasya naśyati purā jīvagṛbho yathā ||",
  "GV01rv_hn10u:2235": "RV_10,097.12a yasyauṣadhīḥ prasarpathāṅgam-aṅgam paruṣ-paruḥ |",
  "GV01rv_hn10u:2236": "RV_10,097.12c tato yakṣmaṃ vi bādhadhva ugro madhyamaśīr iva ||",
  "GV01rv_hn10u:2237": "RV_10,097.13a sākaṃ yakṣma pra pata cāṣeṇa kikidīvinā |",
  "GV01rv_hn10u:2238": "RV_10,097.13c sākaṃ vātasya dhrājyā sākaṃ naśya nihākayā ||",
  "GV01rv_hn10u:2239": "RV_10,097.14a anyā vo anyām avatv anyānyasyā upāvata |",
  "GV01rv_hn10u:2240": "RV_10,097.14c tāḥ sarvāḥ saṃvidānā idam me prāvatā vacaḥ ||",
  "GV01rv_hn10u:2241": "RV_10,097.15a yāḥ phalinīr yā aphalā apuṣpā yāś ca puṣpiṇīḥ |",
  "GV01rv_hn10u:2242": "RV_10,097.15c bṛhaspatiprasūtās tā no muñcantv aṃhasaḥ ||",
  "GV01rv_hn10u:2243": "RV_10,097.16a muñcantu mā śapathyād atho varuṇyād uta |",
  "GV01rv_hn10u:2244": "RV_10,097.16c atho yamasya paḍbīśāt sarvasmād devakilbiṣāt ||",
  "GV01rv_hn10u:2245": "RV_10,097.17a avapatantīr avadan diva oṣadhayas pari |",
  "GV01rv_hn10u:2246": "RV_10,097.17c yaṃ jīvam aśnavāmahai na sa riṣyāti pūruṣaḥ ||",
  "GV01rv_hn10u:2247": "RV_10,097.18a yā oṣadhīḥ somarājñīr bahvīḥ śatavicakṣaṇāḥ |",
  "GV01rv_hn10u:2248": "RV_10,097.18c tāsāṃ tvam asy uttamāraṃ kāmāya śaṃ hṛde ||",
  "GV01rv_hn10u:2249": "RV_10,097.19a yā oṣadhīḥ somarājñīr viṣṭhitāḥ pṛthivīm anu |",
  "GV01rv_hn10u:2250": "RV_10,097.19c bṛhaspatiprasūtā asyai saṃ datta vīryam ||",
  "GV01rv_hn10u:2251": "RV_10,097.20a mā vo riṣat khanitā yasmai cāhaṃ khanāmi vaḥ |",
  "GV01rv_hn10u:2252": "RV_10,097.20c dvipac catuṣpad asmākaṃ sarvam astv anāturam ||",
  "GV01rv_hn10u:2253": "RV_10,097.21a yāś cedam upaśṛṇvanti yāś ca dūram parāgatāḥ |",
  "GV01rv_hn10u:2254": "RV_10,097.21c sarvāḥ saṃgatya vīrudho 'syai saṃ datta vīryam ||",
  "GV01rv_hn10u:2255": "RV_10,097.22a oṣadhayaḥ saṃ vadante somena saha rājñā |",
  "GV01rv_hn10u:2256": "RV_10,097.22c yasmai kṛṇoti brāhmaṇas taṃ rājan pārayāmasi ||",
  "GV01rv_hn10u:2257": "RV_10,097.23a tvam uttamāsy oṣadhe tava vṛkṣā upastayaḥ |",
  "GV01rv_hn10u:2258": "RV_10,097.23c upastir astu so 'smākaṃ yo asmāṃ abhidāsati ||",
  "GV01rv_hn10u:2259": "RV_10,098.01a bṛhaspate prati me devatām ihi mitro vā yad varuṇo vāsi pūṣā |",
  "GV01rv_hn10u:2260": "RV_10,098.01c ādityair vā yad vasubhir marutvān sa parjanyaṃ śantanave vṛṣāya ||",
  "GV01rv_hn10u:2261": "RV_10,098.02a ā devo dūto ajiraś cikitvān tvad devāpe abhi mām agacchat |",
  "GV01rv_hn10u:2262": "RV_10,098.02c pratīcīnaḥ prati mām ā vavṛtsva dadhāmi te dyumatīṃ vācam āsan ||",
  "GV01rv_hn10u:2263": "RV_10,098.03a asme dhehi dyumatīṃ vācam āsan bṛhaspate anamīvām iṣirām |",
  "GV01rv_hn10u:2264": "RV_10,098.03c yayā vṛṣṭiṃ śantanave vanāva divo drapso madhumāṃ ā viveśa ||",
  "GV01rv_hn10u:2265": "RV_10,098.04a ā no drapsā madhumanto viśantv indra dehy adhirathaṃ sahasram |",
  "GV01rv_hn10u:2266": "RV_10,098.04c ni ṣīda hotram ṛtuthā yajasva devān devāpe haviṣā saparya ||",
  "GV01rv_hn10u:2267": "RV_10,098.05a ārṣṭiṣeṇo hotram ṛṣir niṣīdan devāpir devasumatiṃ cikitvān |",
  "GV01rv_hn10u:2268": "RV_10,098.05c sa uttarasmād adharaṃ samudram apo divyā asṛjad varṣyā abhi ||",
  "GV01rv_hn10u:2269": "RV_10,098.06a asmin samudre adhy uttarasminn āpo devebhir nivṛtā atiṣṭhan |",
  "GV01rv_hn10u:2270": "RV_10,098.06c tā adravann ārṣṭiṣeṇena sṛṣṭā devāpinā preṣitā mṛkṣiṇīṣu ||",
  "GV01rv_hn10u:2271": "RV_10,098.07a yad devāpiḥ śantanave purohito hotrāya vṛtaḥ kṛpayann adīdhet |",
  "GV01rv_hn10u:2272": "RV_10,098.07c devaśrutaṃ vṛṣṭivaniṃ rarāṇo bṛhaspatir vācam asmā ayacchat ||",
  "GV01rv_hn10u:2273": "RV_10,098.08a yaṃ tvā devāpiḥ śuśucāno agna ārṣṭiṣeṇo manuṣyaḥ samīdhe |",
  "GV01rv_hn10u:2274": "RV_10,098.08c viśvebhir devair anumadyamānaḥ pra parjanyam īrayā vṛṣṭimantam ||",
  "GV01rv_hn10u:2275": "RV_10,098.09a tvām pūrva ṛṣayo gīrbhir āyan tvām adhvareṣu puruhūta viśve |",
  "GV01rv_hn10u:2276": "RV_10,098.09c sahasrāṇy adhirathāny asme ā no yajñaṃ rohidaśvopa yāhi ||",
  "GV01rv_hn10u:2277": "RV_10,098.10a etāny agne navatir nava tve āhutāny adhirathā sahasrā |",
  "GV01rv_hn10u:2278": "RV_10,098.10c tebhir vardhasva tanvaḥ śūra pūrvīr divo no vṛṣṭim iṣito rirīhi ||",
  "GV01rv_hn10u:2279": "RV_10,098.11a etāny agne navatiṃ sahasrā sam pra yaccha vṛṣṇa indrāya bhāgam |",
  "GV01rv_hn10u:2280": "RV_10,098.11c vidvān patha ṛtuśo devayānān apy aulānaṃ divi deveṣu dhehi ||",
  "GV01rv_hn10u:2281": "RV_10,098.12a agne bādhasva vi mṛdho vi durgahāpāmīvām apa rakṣāṃsi sedha |",
  "GV01rv_hn10u:2282": "RV_10,098.12c asmāt samudrād bṛhato divo no 'pām bhūmānam upa naḥ sṛjeha ||",
  "GV01rv_hn10u:2283": "RV_10,099.01a kaṃ naś citram iṣaṇyasi cikitvān pṛthugmānaṃ vāśraṃ vāvṛdhadhyai |",
  "GV01rv_hn10u:2284": "RV_10,099.01c kat tasya dātu śavaso vyuṣṭau takṣad vajraṃ vṛtraturam apinvat ||",
  "GV01rv_hn10u:2285": "RV_10,099.02a sa hi dyutā vidyutā veti sāma pṛthuṃ yonim asuratvā sasāda |",
  "GV01rv_hn10u:2286": "RV_10,099.02c sa sanīḷebhiḥ prasahāno asya bhrātur na ṛte saptathasya māyāḥ ||",
  "GV01rv_hn10u:2287": "RV_10,099.03a sa vājaṃ yātāpaduṣpadā yan svarṣātā pari ṣadat saniṣyan |",
  "GV01rv_hn10u:2288": "RV_10,099.03c anarvā yac chatadurasya vedo ghnañ chiśnadevāṃ abhi varpasā bhūt ||",
  "GV01rv_hn10u:2289": "RV_10,099.04a sa yahvyo 'vanīr goṣv arvā juhoti pradhanyāsu sasriḥ |",
  "GV01rv_hn10u:2290": "RV_10,099.04c apādo yatra yujyāso 'rathā droṇyaśvāsa īrate ghṛtaṃ vāḥ ||",
  "GV01rv_hn10u:2291": "RV_10,099.05a sa rudrebhir aśastavāra ṛbhvā hitvī gayam āreavadya āgāt |",
  "GV01rv_hn10u:2292": "RV_10,099.05c vamrasya manye mithunā vivavrī annam abhītyārodayan muṣāyan ||",
  "GV01rv_hn10u:2293": "RV_10,099.06a sa id dāsaṃ tuvīravam patir dan ṣaḷakṣaṃ triśīrṣāṇaṃ damanyat |",
  "GV01rv_hn10u:2294": "RV_10,099.06c asya trito nv ojasā vṛdhāno vipā varāham ayoagrayā han ||",
  "GV01rv_hn10u:2295": "RV_10,099.07a sa druhvaṇe manuṣa ūrdhvasāna ā sāviṣad arśasānāya śarum |",
  "GV01rv_hn10u:2296": "RV_10,099.07c sa nṛtamo nahuṣo 'smat sujātaḥ puro 'bhinad arhan dasyuhatye ||",
  "GV01rv_hn10u:2297": "RV_10,099.08a so abhriyo na yavasa udanyan kṣayāya gātuṃ vidan no asme |",
  "GV01rv_hn10u:2298": "RV_10,099.08c upa yat sīdad induṃ śarīraiḥ śyeno 'yopāṣṭir hanti dasyūn ||",
  "GV01rv_hn10u:2299": "RV_10,099.09a sa vrādhataḥ śavasānebhir asya kutsāya śuṣṇaṃ kṛpaṇe parādāt |",
  "GV01rv_hn10u:2300": "RV_10,099.09c ayaṃ kavim anayac chasyamānam atkaṃ yo asya sanitota nṛṇām ||",
  "GV01rv_hn10u:2301": "RV_10,099.10a ayaṃ daśasyan naryebhir asya dasmo devebhir varuṇo na māyī |",
  "GV01rv_hn10u:2302": "RV_10,099.10c ayaṃ kanīna ṛtupā avedy amimītāraruṃ yaś catuṣpāt ||",
  "GV01rv_hn10u:2303": "RV_10,099.11a asya stomebhir auśija ṛjiśvā vrajaṃ darayad vṛṣabheṇa piproḥ |",
  "GV01rv_hn10u:2304": "RV_10,099.11c sutvā yad yajato dīdayad gīḥ pura iyāno abhi varpasā bhūt ||",
  "GV01rv_hn10u:2305": "RV_10,099.12a evā maho asura vakṣathāya vamrakaḥ paḍbhir upa sarpad indram |",
  "GV01rv_hn10u:2306": "RV_10,099.12c sa iyānaḥ karati svastim asmā iṣam ūrjaṃ sukṣitiṃ viśvam ābhāḥ ||",
  "GV01rv_hn10u:2307": "RV_10,100.01a indra dṛhya maghavan tvāvad id bhuja iha stutaḥ sutapā bodhi no vṛdhe |",
  "GV01rv_hn10u:2308": "RV_10,100.01c devebhir naḥ savitā prāvatu śrutam ā sarvatātim aditiṃ vṛṇīmahe ||",
  "GV01rv_hn10u:2309": "RV_10,100.02a bharāya su bharata bhāgam ṛtviyam pra vāyave śucipe krandadiṣṭaye |",
  "GV01rv_hn10u:2310": "RV_10,100.02c gaurasya yaḥ payasaḥ pītim ānaśa ā sarvatātim aditiṃ vṛṇīmahe ||",
  "GV01rv_hn10u:2311": "RV_10,100.03a ā no devaḥ savitā sāviṣad vaya ṛjūyate yajamānāya sunvate |",
  "GV01rv_hn10u:2312": "RV_10,100.03c yathā devān pratibhūṣema pākavad ā sarvatātim aditiṃ vṛṇīmahe ||",
  "GV01rv_hn10u:2313": "RV_10,100.04a indro asme sumanā astu viśvahā rājā somaḥ suvitasyādhy etu naḥ |",
  "GV01rv_hn10u:2314": "RV_10,100.04c yathā-yathā mitradhitāni saṃdadhur ā sarvatātim aditiṃ vṛṇīmahe ||",
  "GV01rv_hn10u:2315": "RV_10,100.05a indra ukthena śavasā parur dadhe bṛhaspate pratarītāsy āyuṣaḥ |",
  "GV01rv_hn10u:2316": "RV_10,100.05c yajño manuḥ pramatir naḥ pitā hi kam ā sarvatātim aditiṃ vṛṇīmahe ||",
  "GV01rv_hn10u:2317": "RV_10,100.06a indrasya nu sukṛtaṃ daivyaṃ saho 'gnir gṛhe jaritā medhiraḥ kaviḥ |",
  "GV01rv_hn10u:2318": "RV_10,100.06c yajñaś ca bhūd vidathe cārur antama ā sarvatātim aditiṃ vṛṇīmahe ||",
  "GV01rv_hn10u:2319": "RV_10,100.07a na vo guhā cakṛma bhūri duṣkṛtaṃ nāviṣṭyaṃ vasavo devaheḷanam |",
  "GV01rv_hn10u:2320": "RV_10,100.07c mākir no devā anṛtasya varpasa ā sarvatātim aditiṃ vṛṇīmahe ||",
  "GV01rv_hn10u:2321": "RV_10,100.08a apāmīvāṃ savitā sāviṣan nyag varīya id apa sedhantv adrayaḥ |",
  "GV01rv_hn10u:2322": "RV_10,100.08c grāvā yatra madhuṣud ucyate bṛhad ā sarvatātim aditiṃ vṛṇīmahe ||",
  "GV01rv_hn10u:2323": "RV_10,100.09a ūrdhvo grāvā vasavo 'stu sotari viśvā dveṣāṃsi sanutar yuyota |",
  "GV01rv_hn10u:2324": "RV_10,100.09c sa no devaḥ savitā pāyur īḍya ā sarvatātim aditiṃ vṛṇīmahe ||",
  "GV01rv_hn10u:2325": "RV_10,100.10a ūrjaṃ gāvo yavase pīvo attana ṛtasya yāḥ sadane kośe aṅgdhve |",
  "GV01rv_hn10u:2326": "RV_10,100.10c tanūr eva tanvo astu bheṣajam ā sarvatātim aditiṃ vṛṇīmahe ||",
  "GV01rv_hn10u:2327": "RV_10,100.11a kratuprāvā jaritā śaśvatām ava indra id bhadrā pramatiḥ sutāvatām |",
  "GV01rv_hn10u:2328": "RV_10,100.11c pūrṇam ūdhar divyaṃ yasya siktaya ā sarvatātim aditiṃ vṛṇīmahe ||",
  "GV01rv_hn10u:2329": "RV_10,100.12a citras te bhānuḥ kratuprā abhiṣṭiḥ santi spṛdho jaraṇiprā adhṛṣṭāḥ |",
  "GV01rv_hn10u:2330": "RV_10,100.12c rajiṣṭhayā rajyā paśva ā gos tūtūrṣati pary agraṃ duvasyuḥ ||",
  "GV01rv_hn10u:2331": "RV_10,101.01a ud budhyadhvaṃ samanasaḥ sakhāyaḥ sam agnim indhvam bahavaḥ sanīḷāḥ |",
  "GV01rv_hn10u:2332": "RV_10,101.01c dadhikrām agnim uṣasaṃ ca devīm indrāvato 'vase ni hvaye vaḥ ||",
  "GV01rv_hn10u:2333": "RV_10,101.02a mandrā kṛṇudhvaṃ dhiya ā tanudhvaṃ nāvam aritraparaṇīṃ kṛṇudhvam |",
  "GV01rv_hn10u:2334": "RV_10,101.02c iṣkṛṇudhvam āyudhāraṃ kṛṇudhvam prāñcaṃ yajñam pra ṇayatā sakhāyaḥ ||",
  "GV01rv_hn10u:2335": "RV_10,101.03a yunakta sīrā vi yugā tanudhvaṃ kṛte yonau vapateha bījam |",
  "GV01rv_hn10u:2336": "RV_10,101.03c girā ca śruṣṭiḥ sabharā asan no nedīya it sṛṇyaḥ pakvam eyāt ||",
  "GV01rv_hn10u:2337": "RV_10,101.04a sīrā yuñjanti kavayo yugā vi tanvate pṛthak |",
  "GV01rv_hn10u:2338": "RV_10,101.04c dhīrā deveṣu sumnayā ||",
  "GV01rv_hn10u:2339": "RV_10,101.05a nir āhāvān kṛṇotana saṃ varatrā dadhātana |",
  "GV01rv_hn10u:2340": "RV_10,101.05c siñcāmahā avatam udriṇaṃ vayaṃ suṣekam anupakṣitam ||",
  "GV01rv_hn10u:2341": "RV_10,101.06a iṣkṛtāhāvam avataṃ suvaratraṃ suṣecanam |",
  "GV01rv_hn10u:2342": "RV_10,101.06c udriṇaṃ siñce akṣitam ||",
  "GV01rv_hn10u:2343": "RV_10,101.07a prīṇītāśvān hitaṃ jayātha svastivāhaṃ ratham it kṛṇudhvam |",
  "GV01rv_hn10u:2344": "RV_10,101.07c droṇāhāvam avatam aśmacakram aṃsatrakośaṃ siñcatā nṛpāṇam ||",
  "GV01rv_hn10u:2345": "RV_10,101.08a vrajaṃ kṛṇudhvaṃ sa hi vo nṛpāṇo varma sīvyadhvam bahulā pṛthūni |",
  "GV01rv_hn10u:2346": "RV_10,101.08c puraḥ kṛṇudhvam āyasīr adhṛṣṭā mā vaḥ susroc camaso dṛṃhatā tam ||",
  "GV01rv_hn10u:2347": "RV_10,101.09a ā vo dhiyaṃ yajñiyāṃ varta ūtaye devā devīṃ yajatāṃ yajñiyām iha |",
  "GV01rv_hn10u:2348": "RV_10,101.09c sā no duhīyad yavaseva gatvī sahasradhārā payasā mahī gauḥ ||",
  "GV01rv_hn10u:2349": "RV_10,101.10a ā tū ṣiñca harim īṃ dror upasthe vāśībhis takṣatāśmanmayībhiḥ |",
  "GV01rv_hn10u:2350": "RV_10,101.10c pari ṣvajadhvaṃ daśa kakṣyābhir ubhe dhurau prati vahniṃ yunakta ||",
  "GV01rv_hn10u:2351": "RV_10,101.11a ubhe dhurau vahnir āpibdamāno 'ntar yoneva carati dvijāniḥ |",
  "GV01rv_hn10u:2352": "RV_10,101.11c vanaspatiṃ vana āsthāpayadhvaṃ ni ṣū dadhidhvam akhananta utsam ||",
  "GV01rv_hn10u:2353": "RV_10,101.12a kapṛn naraḥ kapṛtham ud dadhātana codayata khudata vājasātaye |",
  "GV01rv_hn10u:2354": "RV_10,101.12c niṣṭigryaḥ putram ā cyāvayotaya indraṃ sabādha iha somapītaye ||",
  "GV01rv_hn10u:2355": "RV_10,102.01a pra te ratham mithūkṛtam indro 'vatu dhṛṣṇuyā |",
  "GV01rv_hn10u:2356": "RV_10,102.01c asminn ājau puruhūta śravāyye dhanabhakṣeṣu no 'va ||",
  "GV01rv_hn10u:2357": "RV_10,102.02a ut sma vāto vahati vāso 'syā adhirathaṃ yad ajayat sahasram |",
  "GV01rv_hn10u:2358": "RV_10,102.02c rathīr abhūn mudgalānī gaviṣṭau bhare kṛtaṃ vy aced indrasenā ||",
  "GV01rv_hn10u:2359": "RV_10,102.03a antar yaccha jighāṃsato vajram indrābhidāsataḥ |",
  "GV01rv_hn10u:2360": "RV_10,102.03c dāsasya vā maghavann āryasya vā sanutar yavayā vadham ||",
  "GV01rv_hn10u:2361": "RV_10,102.04a udno hradam apibaj jarhṛṣāṇaḥ kūṭaṃ sma tṛṃhad abhimātim eti |",
  "GV01rv_hn10u:2362": "RV_10,102.04c pra muṣkabhāraḥ śrava icchamāno 'jiram bāhū abharat siṣāsan ||",
  "GV01rv_hn10u:2363": "RV_10,102.05a ny akrandayann upayanta enam amehayan vṛṣabham madhya ājeḥ |",
  "GV01rv_hn10u:2364": "RV_10,102.05c tena sūbharvaṃ śatavat sahasraṃ gavām mudgalaḥ pradhane jigāya ||",
  "GV01rv_hn10u:2365": "RV_10,102.06a kakardave vṛṣabho yukta āsīd avāvacīt sārathir asya keśī |",
  "GV01rv_hn10u:2366": "RV_10,102.06c dudher yuktasya dravataḥ sahānasa ṛcchanti ṣmā niṣpado mudgalānīm ||",
  "GV01rv_hn10u:2367": "RV_10,102.07a uta pradhim ud ahann asya vidvān upāyunag vaṃsagam atra śikṣan |",
  "GV01rv_hn10u:2368": "RV_10,102.07c indra ud āvat patim aghnyānām araṃhata padyābhiḥ kakudmān ||",
  "GV01rv_hn10u:2369": "RV_10,102.08a śunam aṣṭrāvy acarat kapardī varatrāyāṃ dārv ānahyamānaḥ |",
  "GV01rv_hn10u:2370": "RV_10,102.08c nṛmṇāni kṛṇvan bahave janāya gāḥ paspaśānas taviṣīr adhatta ||",
  "GV01rv_hn10u:2371": "RV_10,102.09a imaṃ tam paśya vṛṣabhasya yuñjaṃ kāṣṭhāyā madhye drughaṇaṃ śayānam |",
  "GV01rv_hn10u:2372": "RV_10,102.09c yena jigāya śatavat sahasraṃ gavām mudgalaḥ pṛtanājyeṣu ||",
  "GV01rv_hn10u:2373": "RV_10,102.10a āre aghā ko nv itthā dadarśa yaṃ yuñjanti tam v ā sthāpayanti |",
  "GV01rv_hn10u:2374": "RV_10,102.10c nāsmai tṛṇaṃ nodakam ā bharanty uttaro dhuro vahati pradediśat ||",
  "GV01rv_hn10u:2375": "RV_10,102.11a parivṛkteva patividyam ānaṭ pīpyānā kūcakreṇeva siñcan |",
  "GV01rv_hn10u:2376": "RV_10,102.11c eṣaiṣyā cid rathyā jayema sumaṅgalaṃ sinavad astu sātam ||",
  "GV01rv_hn10u:2377": "RV_10,102.12a tvaṃ viśvasya jagataś cakṣur indrāsi cakṣuṣaḥ |",
  "GV01rv_hn10u:2378": "RV_10,102.12c vṛṣā yad ājiṃ vṛṣaṇā siṣāsasi codayan vadhriṇā yujā ||",
  "GV01rv_hn10u:2379": "RV_10,103.01a āśuḥ śiśāno vṛṣabho na bhīmo ghanāghanaḥ kṣobhaṇaś carṣaṇīnām |",
  "GV01rv_hn10u:2380": "RV_10,103.01c saṃkrandano 'nimiṣa ekavīraḥ śataṃ senā ajayat sākam indraḥ ||",
  "GV01rv_hn10u:2381": "RV_10,103.02a saṃkrandanenānimiṣeṇa jiṣṇunā yutkāreṇa duścyavanena dhṛṣṇunā |",
  "GV01rv_hn10u:2382": "RV_10,103.02c tad indreṇa jayata tat sahadhvaṃ yudho nara iṣuhastena vṛṣṇā ||",
  "GV01rv_hn10u:2383": "RV_10,103.03a sa iṣuhastaiḥ sa niṣaṅgibhir vaśī saṃsraṣṭā sa yudha indro gaṇena |",
  "GV01rv_hn10u:2384": "RV_10,103.03c saṃsṛṣṭajit somapā bāhuśardhy ugradhanvā pratihitābhir astā ||",
  "GV01rv_hn10u:2385": "RV_10,103.04a bṛhaspate pari dīyā rathena rakṣohāmitrāṃ apabādhamānaḥ |",
  "GV01rv_hn10u:2386": "RV_10,103.04c prabhañjan senāḥ pramṛṇo yudhā jayann asmākam edhy avitā rathānām ||",
  "GV01rv_hn10u:2387": "RV_10,103.05a balavijñāya sthaviraḥ pravīraḥ sahasvān vājī sahamāna ugraḥ |",
  "GV01rv_hn10u:2388": "RV_10,103.05c abhivīro abhisatvā sahojā jaitram indra ratham ā tiṣṭha govit ||",
  "GV01rv_hn10u:2389": "RV_10,103.06a gotrabhidaṃ govidaṃ vajrabāhuṃ jayantam ajma pramṛṇantam ojasā |",
  "GV01rv_hn10u:2390": "RV_10,103.06c imaṃ sajātā anu vīrayadhvam indraṃ sakhāyo anu saṃ rabhadhvam ||",
  "GV01rv_hn10u:2391": "RV_10,103.07a abhi gotrāṇi sahasā gāhamāno 'dayo vīraḥ śatamanyur indraḥ |",
  "GV01rv_hn10u:2392": "RV_10,103.07c duścyavanaḥ pṛtanāṣāḷ ayudhyo 'smākaṃ senā avatu pra yutsu ||",
  "GV01rv_hn10u:2393": "RV_10,103.08a indra āsāṃ netā bṛhaspatir dakṣiṇā yajñaḥ pura etu somaḥ |",
  "GV01rv_hn10u:2394": "RV_10,103.08c devasenānām abhibhañjatīnāṃ jayantīnām maruto yantv agram ||",
  "GV01rv_hn10u:2395": "RV_10,103.09a indrasya vṛṣṇo varuṇasya rājña ādityānām marutāṃ śardha ugram |",
  "GV01rv_hn10u:2396": "RV_10,103.09c mahāmanasām bhuvanacyavānāṃ ghoṣo devānāṃ jayatām ud asthāt ||",
  "GV01rv_hn10u:2397": "RV_10,103.10a ud dharṣaya maghavann āyudhāny ut satvanām māmakānām manāṃsi |",
  "GV01rv_hn10u:2398": "RV_10,103.10c ud vṛtrahan vājināṃ vājināny ud rathānāṃ jayatāṃ yantu ghoṣāḥ ||",
  "GV01rv_hn10u:2399": "RV_10,103.11a asmākam indraḥ samṛteṣu dhvajeṣv asmākaṃ yā iṣavas tā jayantu |",
  "GV01rv_hn10u:2400": "RV_10,103.11c asmākaṃ vīrā uttare bhavantv asmāṃ u devā avatā haveṣu ||",
  "GV01rv_hn10u:2401": "RV_10,103.12a amīṣāṃ cittam pratilobhayantī gṛhāṇāṅgāny apve parehi |",
  "GV01rv_hn10u:2402": "RV_10,103.12c abhi prehi nir daha hṛtsu śokair andhenāmitrās tamasā sacantām ||",
  "GV01rv_hn10u:2403": "RV_10,103.13a pretā jayatā nara indro vaḥ śarma yacchatu |",
  "GV01rv_hn10u:2404": "RV_10,103.13c ugrā vaḥ santu bāhavo 'nādhṛṣyā yathāsatha ||",
  "GV01rv_hn10u:2405": "RV_10,104.01a asāvi somaḥ puruhūta tubhyaṃ haribhyāṃ yajñam upa yāhi tūyam |",
  "GV01rv_hn10u:2406": "RV_10,104.01c tubhyaṃ giro vipravīrā iyānā dadhanvira indra pibā sutasya ||",
  "GV01rv_hn10u:2407": "RV_10,104.02a apsu dhūtasya harivaḥ pibeha nṛbhiḥ sutasya jaṭharam pṛṇasva |",
  "GV01rv_hn10u:2408": "RV_10,104.02c mimikṣur yam adraya indra tubhyaṃ tebhir vardhasva madam ukthavāhaḥ ||",
  "GV01rv_hn10u:2409": "RV_10,104.03a progrām pītiṃ vṛṣṇa iyarmi satyām prayai sutasya haryaśva tubhyam |",
  "GV01rv_hn10u:2410": "RV_10,104.03c indra dhenābhir iha mādayasva dhībhir viśvābhiḥ śacyā gṛṇānaḥ ||",
  "GV01rv_hn10u:2411": "RV_10,104.04a ūtī śacīvas tava vīryeṇa vayo dadhānā uśija ṛtajñāḥ |",
  "GV01rv_hn10u:2412": "RV_10,104.04c prajāvad indra manuṣo duroṇe tasthur gṛṇantaḥ sadhamādyāsaḥ ||",
  "GV01rv_hn10u:2413": "RV_10,104.05a praṇītibhiṣ ṭe haryaśva suṣṭoḥ suṣumnasya pururuco janāsaḥ |",
  "GV01rv_hn10u:2414": "RV_10,104.05c maṃhiṣṭhām ūtiṃ vitire dadhānā stotāra indra tava sūnṛtābhiḥ ||",
  "GV01rv_hn10u:2415": "RV_10,104.06a upa brahmāṇi harivo haribhyāṃ somasya yāhi pītaye sutasya |",
  "GV01rv_hn10u:2416": "RV_10,104.06c indra tvā yajñaḥ kṣamamāṇam ānaḍ dāśvāṃ asy adhvarasya praketaḥ ||",
  "GV01rv_hn10u:2417": "RV_10,104.07a sahasravājam abhimātiṣāhaṃ suteraṇam maghavānaṃ suvṛktim |",
  "GV01rv_hn10u:2418": "RV_10,104.07c upa bhūṣanti giro apratītam indraṃ namasyā jarituḥ pananta ||",
  "GV01rv_hn10u:2419": "RV_10,104.08a saptāpo devīḥ suraṇā amṛktā yābhiḥ sindhum atara indra pūrbhit |",
  "GV01rv_hn10u:2420": "RV_10,104.08c navatiṃ srotyā nava ca sravantīr devebhyo gātum manuṣe ca vindaḥ ||",
  "GV01rv_hn10u:2421": "RV_10,104.09a apo mahīr abhiśaster amuñco 'jāgar āsv adhi deva ekaḥ |",
  "GV01rv_hn10u:2422": "RV_10,104.09c indra yās tvaṃ vṛtratūrye cakartha tābhir viśvāyus tanvam pupuṣyāḥ ||",
  "GV01rv_hn10u:2423": "RV_10,104.10a vīreṇyaḥ kratur indraḥ suśastir utāpi dhenā puruhūtam īṭṭe |",
  "GV01rv_hn10u:2424": "RV_10,104.10c ārdayad vṛtram akṛṇod u lokaṃ sasāhe śakraḥ pṛtanā abhiṣṭiḥ ||",
  "GV01rv_hn10u:2425": "RV_10,104.11a śunaṃ huvema maghavānam indram asmin bhare nṛtamaṃ vājasātau |",
  "GV01rv_hn10u:2426": "RV_10,104.11c śṛṇvantam ugram ūtaye samatsu ghnantaṃ vṛtrāṇi saṃjitaṃ dhanānām ||",
  "GV01rv_hn10u:2427": "RV_10,105.01a kadā vaso stotraṃ haryata āva śmaśā rudhad vāḥ |",
  "GV01rv_hn10u:2428": "RV_10,105.01c dīrghaṃ sutaṃ vātāpyāya ||",
  "GV01rv_hn10u:2429": "RV_10,105.02a harī yasya suyujā vivratā ver arvantānu śepā |",
  "GV01rv_hn10u:2430": "RV_10,105.02c ubhā rajī na keśinā patir dan ||",
  "GV01rv_hn10u:2431": "RV_10,105.03a apa yor indraḥ pāpaja ā marto na śaśramāṇo bibhīvān |",
  "GV01rv_hn10u:2432": "RV_10,105.03c śubhe yad yuyuje taviṣīvān ||",
  "GV01rv_hn10u:2433": "RV_10,105.04a sacāyor indraś carkṛṣa āṃ upānasaḥ saparyan |",
  "GV01rv_hn10u:2434": "RV_10,105.04c nadayor vivratayoḥ śūra indraḥ ||",
  "GV01rv_hn10u:2435": "RV_10,105.05a adhi yas tasthau keśavantā vyacasvantā na puṣṭyai |",
  "GV01rv_hn10u:2436": "RV_10,105.05c vanoti śiprābhyāṃ śipriṇīvān ||",
  "GV01rv_hn10u:2437": "RV_10,105.06a prāstaud ṛṣvaujā ṛṣvebhis tatakṣa śūraḥ śavasā |",
  "GV01rv_hn10u:2438": "RV_10,105.06c ṛbhur na kratubhir mātariśvā ||",
  "GV01rv_hn10u:2439": "RV_10,105.07a vajraṃ yaś cakre suhanāya dasyave hirīmaśo hirīmān |",
  "GV01rv_hn10u:2440": "RV_10,105.07c arutahanur adbhutaṃ na rajaḥ ||",
  "GV01rv_hn10u:2441": "RV_10,105.08a ava no vṛjinā śiśīhy ṛcā vanemānṛcaḥ |",
  "GV01rv_hn10u:2442": "RV_10,105.08c nābrahmā yajña ṛdhag joṣati tve ||",
  "GV01rv_hn10u:2443": "RV_10,105.09a ūrdhvā yat te tretinī bhūd yajñasya dhūrṣu sadman |",
  "GV01rv_hn10u:2444": "RV_10,105.09c sajūr nāvaṃ svayaśasaṃ sacāyoḥ ||",
  "GV01rv_hn10u:2445": "RV_10,105.10a śriye te pṛśnir upasecanī bhūc chriye darvir arepāḥ |",
  "GV01rv_hn10u:2446": "RV_10,105.10c yayā sve pātre siñcasa ut ||",
  "GV01rv_hn10u:2447": "RV_10,105.11a śataṃ vā yad asurya prati tvā sumitra itthāstaud durmitra itthāstaut |",
  "GV01rv_hn10u:2448": "RV_10,105.11c āvo yad dasyuhatye kutsaputram prāvo yad dasyuhatye kutsavatsam ||",
  "GV01rv_hn10u:2449": "RV_10,106.01a ubhā u nūnaṃ tad id arthayethe vi tanvāthe dhiyo vastrāpaseva |",
  "GV01rv_hn10u:2450": "RV_10,106.01c sadhrīcīnā yātave prem ajīgaḥ sudineva pṛkṣa ā taṃsayethe ||",
  "GV01rv_hn10u:2451": "RV_10,106.02a uṣṭāreva pharvareṣu śrayethe prāyogeva śvātryā śāsur ethaḥ |",
  "GV01rv_hn10u:2452": "RV_10,106.02c dūteva hi ṣṭho yaśasā janeṣu māpa sthātam mahiṣevāvapānāt ||",
  "GV01rv_hn10u:2453": "RV_10,106.03a sākaṃyujā śakunasyeva pakṣā paśveva citrā yajur ā gamiṣṭam |",
  "GV01rv_hn10u:2454": "RV_10,106.03c agnir iva devayor dīdivāṃsā parijmāneva yajathaḥ purutrā ||",
  "GV01rv_hn10u:2455": "RV_10,106.04a āpī vo asme pitareva putrogreva rucā nṛpatīva turyai |",
  "GV01rv_hn10u:2456": "RV_10,106.04c iryeva puṣṭyai kiraṇeva bhujyai śruṣṭīvāneva havam ā gamiṣṭam ||",
  "GV01rv_hn10u:2457": "RV_10,106.05a vaṃsageva pūṣaryā śimbātā mitreva ṛtā śatarā śātapantā |",
  "GV01rv_hn10u:2458": "RV_10,106.05c vājevoccā vayasā gharmyeṣṭhā meṣeveṣā saparyā purīṣā ||",
  "GV01rv_hn10u:2459": "RV_10,106.06a sṛṇyeva jarbharī turpharītū naitośeva turpharī parpharīkā |",
  "GV01rv_hn10u:2460": "RV_10,106.06c udanyajeva jemanā maderū tā me jarāyv ajaram marāyu ||",
  "GV01rv_hn10u:2461": "RV_10,106.07a pajreva carcaraṃ jāram marāyu kṣadmevārtheṣu tartarītha ugrā |",
  "GV01rv_hn10u:2462": "RV_10,106.07c ṛbhū nāpat kharamajrā kharajrur vāyur na parpharat kṣayad rayīṇām ||",
  "GV01rv_hn10u:2463": "RV_10,106.08a gharmeva madhu jaṭhare sanerū bhagevitā turpharī phārivāram |",
  "GV01rv_hn10u:2464": "RV_10,106.08c patareva cacarā candranirṇiṅ manaṛṅgā mananyā na jagmī ||",
  "GV01rv_hn10u:2465": "RV_10,106.09a bṛhanteva gambhareṣu pratiṣṭhām pādeva gādhaṃ tarate vidāthaḥ |",
  "GV01rv_hn10u:2466": "RV_10,106.09c karṇeva śāsur anu hi smarātho 'ṃśeva no bhajataṃ citram apnaḥ ||",
  "GV01rv_hn10u:2467": "RV_10,106.10a āraṅgareva madhv erayethe sāragheva gavi nīcīnabāre |",
  "GV01rv_hn10u:2468": "RV_10,106.10c kīnāreva svedam āsiṣvidānā kṣāmevorjā sūyavasāt sacethe ||",
  "GV01rv_hn10u:2469": "RV_10,106.11a ṛdhyāma stomaṃ sanuyāma vājam ā no mantraṃ sarathehopa yātam |",
  "GV01rv_hn10u:2470": "RV_10,106.11c yaśo na pakvam madhu goṣv antar ā bhūtāṃśo aśvinoḥ kāmam aprāḥ ||",
  "GV01rv_hn10u:2471": "RV_10,107.01a āvir abhūn mahi māghonam eṣāṃ viśvaṃ jīvaṃ tamaso nir amoci |",
  "GV01rv_hn10u:2472": "RV_10,107.01c mahi jyotiḥ pitṛbhir dattam āgād uruḥ panthā dakṣiṇāyā adarśi ||",
  "GV01rv_hn10u:2473": "RV_10,107.02a uccā divi dakṣiṇāvanto asthur ye aśvadāḥ saha te sūryeṇa |",
  "GV01rv_hn10u:2474": "RV_10,107.02c hiraṇyadā amṛtatvam bhajante vāsodāḥ soma pra tiranta āyuḥ ||",
  "GV01rv_hn10u:2475": "RV_10,107.03a daivī pūrtir dakṣiṇā devayajyā na kavāribhyo nahi te pṛṇanti |",
  "GV01rv_hn10u:2476": "RV_10,107.03c athā naraḥ prayatadakṣiṇāso 'vadyabhiyā bahavaḥ pṛṇanti ||",
  "GV01rv_hn10u:2477": "RV_10,107.04a śatadhāraṃ vāyum arkaṃ svarvidaṃ nṛcakṣasas te abhi cakṣate haviḥ |",
  "GV01rv_hn10u:2478": "RV_10,107.04c ye pṛṇanti pra ca yacchanti saṃgame te dakṣiṇāṃ duhate saptamātaram ||",
  "GV01rv_hn10u:2479": "RV_10,107.05a dakṣiṇāvān prathamo hūta eti dakṣiṇāvān grāmaṇīr agram eti |",
  "GV01rv_hn10u:2480": "RV_10,107.05c tam eva manye nṛpatiṃ janānāṃ yaḥ prathamo dakṣiṇām āvivāya ||",
  "GV01rv_hn10u:2481": "RV_10,107.06a tam eva ṛṣiṃ tam u brahmāṇam āhur yajñanyaṃ sāmagām ukthaśāsam |",
  "GV01rv_hn10u:2482": "RV_10,107.06c sa śukrasya tanvo veda tisro yaḥ prathamo dakṣiṇayā rarādha ||",
  "GV01rv_hn10u:2483": "RV_10,107.07a dakṣiṇāśvaṃ dakṣiṇā gāṃ dadāti dakṣiṇā candram uta yad dhiraṇyam |",
  "GV01rv_hn10u:2484": "RV_10,107.07c dakṣiṇānnaṃ vanute yo na ātmā dakṣiṇāṃ varma kṛṇute vijānan ||",
  "GV01rv_hn10u:2485": "RV_10,107.08a na bhojā mamrur na nyartham īyur na riṣyanti na vyathante ha bhojāḥ |",
  "GV01rv_hn10u:2486": "RV_10,107.08c idaṃ yad viśvam bhuvanaṃ svaś caitat sarvaṃ dakṣiṇaibhyo dadāti ||",
  "GV01rv_hn10u:2487": "RV_10,107.09a bhojā jigyuḥ surabhiṃ yonim agre bhojā jigyur vadhvaṃ yā suvāsāḥ |",
  "GV01rv_hn10u:2488": "RV_10,107.09c bhojā jigyur antaḥpeyaṃ surāyā bhojā jigyur ye ahūtāḥ prayanti ||",
  "GV01rv_hn10u:2489": "RV_10,107.10a bhojāyāśvaṃ sam mṛjanty āśum bhojāyāste kanyā śumbhamānā |",
  "GV01rv_hn10u:2490": "RV_10,107.10c bhojasyedam puṣkariṇīva veśma pariṣkṛtaṃ devamāneva citram ||",
  "GV01rv_hn10u:2491": "RV_10,107.11a bhojam aśvāḥ suṣṭhuvāho vahanti suvṛd ratho vartate dakṣiṇāyāḥ |",
  "GV01rv_hn10u:2492": "RV_10,107.11c bhojaṃ devāso 'vatā bhareṣu bhojaḥ śatrūn samanīkeṣu jetā ||",
  "GV01rv_hn10u:2493": "RV_10,108.01a kim icchantī saramā predam ānaḍ dūre hy adhvā jaguriḥ parācaiḥ |",
  "GV01rv_hn10u:2494": "RV_10,108.01c kāsmehitiḥ kā paritakmyāsīt kathaṃ rasāyā ataraḥ payāṃsi ||",
  "GV01rv_hn10u:2495": "RV_10,108.02a indrasya dūtīr iṣitā carāmi maha icchantī paṇayo nidhīn vaḥ |",
  "GV01rv_hn10u:2496": "RV_10,108.02c atiṣkado bhiyasā tan na āvat tathā rasāyā ataram payāṃsi ||",
  "GV01rv_hn10u:2497": "RV_10,108.03a kīdṛṅṅ indraḥ sarame kā dṛśīkā yasyedaṃ dūtīr asaraḥ parākāt |",
  "GV01rv_hn10u:2498": "RV_10,108.03c ā ca gacchān mitram enā dadhāmāthā gavāṃ gopatir no bhavāti ||",
  "GV01rv_hn10u:2499": "RV_10,108.04a nāhaṃ taṃ veda dabhyaṃ dabhat sa yasyedaṃ dūtīr asaram parākāt |",
  "GV01rv_hn10u:2500": "RV_10,108.04c na taṃ gūhanti sravato gabhīrā hatā indreṇa paṇayaḥ śayadhve ||",
  "GV01rv_hn10u:2501": "RV_10,108.05a imā gāvaḥ sarame yā aicchaḥ pari divo antān subhage patantī |",
  "GV01rv_hn10u:2502": "RV_10,108.05c kas ta enā ava sṛjād ayudhvy utāsmākam āyudhā santi tigmā ||",
  "GV01rv_hn10u:2503": "RV_10,108.06a asenyā vaḥ paṇayo vacāṃsy aniṣavyās tanvaḥ santu pāpīḥ |",
  "GV01rv_hn10u:2504": "RV_10,108.06c adhṛṣṭo va etavā astu panthā bṛhaspatir va ubhayā na mṛḷāt ||",
  "GV01rv_hn10u:2505": "RV_10,108.07a ayaṃ nidhiḥ sarame adribudhno gobhir aśvebhir vasubhir nyṛṣṭaḥ |",
  "GV01rv_hn10u:2506": "RV_10,108.07c rakṣanti tam paṇayo ye sugopā reku padam alakam ā jagantha ||",
  "GV01rv_hn10u:2507": "RV_10,108.08a eha gamann ṛṣayaḥ somaśitā ayāsyo aṅgiraso navagvāḥ |",
  "GV01rv_hn10u:2508": "RV_10,108.08c ta etam ūrvaṃ vi bhajanta gonām athaitad vacaḥ paṇayo vamann it ||",
  "GV01rv_hn10u:2509": "RV_10,108.09a evā ca tvaṃ sarama ājagantha prabādhitā sahasā daivyena |",
  "GV01rv_hn10u:2510": "RV_10,108.09c svasāraṃ tvā kṛṇavai mā punar gā apa te gavāṃ subhage bhajāma ||",
  "GV01rv_hn10u:2511": "RV_10,108.10a nāhaṃ veda bhrātṛtvaṃ no svasṛtvam indro vidur aṅgirasaś ca ghorāḥ |",
  "GV01rv_hn10u:2512": "RV_10,108.10c gokāmā me acchadayan yad āyam apāta ita paṇayo varīyaḥ ||",
  "GV01rv_hn10u:2513": "RV_10,108.11a dūram ita paṇayo varīya ud gāvo yantu minatīr ṛtena |",
  "GV01rv_hn10u:2514": "RV_10,108.11c bṛhaspatir yā avindan nigūḷhāḥ somo grāvāṇa ṛṣayaś ca viprāḥ ||",
  "GV01rv_hn10u:2515": "RV_10,109.01a te 'vadan prathamā brahmakilbiṣe 'kūpāraḥ salilo mātariśvā |",
  "GV01rv_hn10u:2516": "RV_10,109.01c vīḷuharās tapa ugro mayobhūr āpo devīḥ prathamajā ṛtena ||",
  "GV01rv_hn10u:2517": "RV_10,109.02a somo rājā prathamo brahmajāyām punaḥ prāyacchad ahṛṇīyamānaḥ |",
  "GV01rv_hn10u:2518": "RV_10,109.02c anvartitā varuṇo mitra āsīd agnir hotā hastagṛhyā nināya ||",
  "GV01rv_hn10u:2519": "RV_10,109.03a hastenaiva grāhya ādhir asyā brahmajāyeyam iti ced avocan |",
  "GV01rv_hn10u:2520": "RV_10,109.03c na dūtāya prahye tastha eṣā tathā rāṣṭraṃ gupitaṃ kṣatriyasya ||",
  "GV01rv_hn10u:2521": "RV_10,109.04a devā etasyām avadanta pūrve saptaṛṣayas tapase ye niṣeduḥ |",
  "GV01rv_hn10u:2522": "RV_10,109.04c bhīmā jāyā brāhmaṇasyopanītā durdhāṃ dadhāti parame vyoman ||",
  "GV01rv_hn10u:2523": "RV_10,109.05a brahmacārī carati veviṣad viṣaḥ sa devānām bhavaty ekam aṅgam |",
  "GV01rv_hn10u:2524": "RV_10,109.05c tena jāyām anv avindad bṛhaspatiḥ somena nītāṃ juhvaṃ na devāḥ ||",
  "GV01rv_hn10u:2525": "RV_10,109.06a punar vai devā adaduḥ punar manuṣyā uta |",
  "GV01rv_hn10u:2526": "RV_10,109.06c rājānaḥ satyaṃ kṛṇvānā brahmajāyām punar daduḥ ||",
  "GV01rv_hn10u:2527": "RV_10,109.07a punardāya brahmajāyāṃ kṛtvī devair nikilbiṣam |",
  "GV01rv_hn10u:2528": "RV_10,109.07c ūrjam pṛthivyā bhaktvāyorugāyam upāsate ||",
  "GV01rv_hn10u:2529": "RV_10,110.01a samiddho adya manuṣo duroṇe devo devān yajasi jātavedaḥ |",
  "GV01rv_hn10u:2530": "RV_10,110.01c ā ca vaha mitramahaś cikitvān tvaṃ dūtaḥ kavir asi pracetāḥ ||",
  "GV01rv_hn10u:2531": "RV_10,110.02a tanūnapāt patha ṛtasya yānān madhvā samañjan svadayā sujihva |",
  "GV01rv_hn10u:2532": "RV_10,110.02c manmāni dhībhir uta yajñam ṛndhan devatrā ca kṛṇuhy adhvaraṃ naḥ ||",
  "GV01rv_hn10u:2533": "RV_10,110.03a ājuhvāna īḍyo vandyaś cā yāhy agne vasubhiḥ sajoṣāḥ |",
  "GV01rv_hn10u:2534": "RV_10,110.03c tvaṃ devānām asi yahva hotā sa enān yakṣīṣito yajīyān ||",
  "GV01rv_hn10u:2535": "RV_10,110.04a prācīnam barhiḥ pradiśā pṛthivyā vastor asyā vṛjyate agre ahnām |",
  "GV01rv_hn10u:2536": "RV_10,110.04c vy u prathate vitaraṃ varīyo devebhyo aditaye syonam ||",
  "GV01rv_hn10u:2537": "RV_10,110.05a vyacasvatīr urviyā vi śrayantām patibhyo na janayaḥ śumbhamānāḥ |",
  "GV01rv_hn10u:2538": "RV_10,110.05c devīr dvāro bṛhatīr viśvaminvā devebhyo bhavata suprāyaṇāḥ ||",
  "GV01rv_hn10u:2539": "RV_10,110.06a ā suṣvayantī yajate upāke uṣāsānaktā sadatāṃ ni yonau |",
  "GV01rv_hn10u:2540": "RV_10,110.06c divye yoṣaṇe bṛhatī surukme adhi śriyaṃ śukrapiśaṃ dadhāne ||",
  "GV01rv_hn10u:2541": "RV_10,110.07a daivyā hotārā prathamā suvācā mimānā yajñam manuṣo yajadhyai |",
  "GV01rv_hn10u:2542": "RV_10,110.07c pracodayantā vidatheṣu kārū prācīnaṃ jyotiḥ pradiśā diśantā ||",
  "GV01rv_hn10u:2543": "RV_10,110.08a ā no yajñam bhāratī tūyam etv iḷā manuṣvad iha cetayantī |",
  "GV01rv_hn10u:2544": "RV_10,110.08c tisro devīr barhir edaṃ syonaṃ sarasvatī svapasaḥ sadantu ||",
  "GV01rv_hn10u:2545": "RV_10,110.09a ya ime dyāvāpṛthivī janitrī rūpair apiṃśad bhuvanāni viśvā |",
  "GV01rv_hn10u:2546": "RV_10,110.09c tam adya hotar iṣito yajīyān devaṃ tvaṣṭāram iha yakṣi vidvān ||",
  "GV01rv_hn10u:2547": "RV_10,110.10a upāvasṛja tmanyā samañjan devānām pātha ṛtuthā havīṃṣi |",
  "GV01rv_hn10u:2548": "RV_10,110.10c vanaspatiḥ śamitā devo agniḥ svadantu havyam madhunā ghṛtena ||",
  "GV01rv_hn10u:2549": "RV_10,110.11a sadyo jāto vy amimīta yajñam agnir devānām abhavat purogāḥ |",
  "GV01rv_hn10u:2550": "RV_10,110.11c asya hotuḥ pradiśy ṛtasya vāci svāhākṛtaṃ havir adantu devāḥ ||",
  "GV01rv_hn10u:2551": "RV_10,111.01a manīṣiṇaḥ pra bharadhvam manīṣāṃ yathā-yathā matayaḥ santi nṛṇām |",
  "GV01rv_hn10u:2552": "RV_10,111.01c indraṃ satyair erayāmā kṛtebhiḥ sa hi vīro girvaṇasyur vidānaḥ ||",
  "GV01rv_hn10u:2553": "RV_10,111.02a ṛtasya hi sadaso dhītir adyaut saṃ gārṣṭeyo vṛṣabho gobhir ānaṭ |",
  "GV01rv_hn10u:2554": "RV_10,111.02c ud atiṣṭhat taviṣeṇā raveṇa mahānti cit saṃ vivyācā rajāṃsi ||",
  "GV01rv_hn10u:2555": "RV_10,111.03a indraḥ kila śrutyā asya veda sa hi jiṣṇuḥ pathikṛt sūryāya |",
  "GV01rv_hn10u:2556": "RV_10,111.03c ān menāṃ kṛṇvann acyuto bhuvad goḥ patir divaḥ sanajā apratītaḥ ||",
  "GV01rv_hn10u:2557": "RV_10,111.04a indro mahnā mahato arṇavasya vratāminād aṅgirobhir gṛṇānaḥ |",
  "GV01rv_hn10u:2558": "RV_10,111.04c purūṇi cin ni tatānā rajāṃsi dādhāra yo dharuṇaṃ satyatātā ||",
  "GV01rv_hn10u:2559": "RV_10,111.05a indro divaḥ pratimānam pṛthivyā viśvā veda savanā hanti śuṣṇam |",
  "GV01rv_hn10u:2560": "RV_10,111.05c mahīṃ cid dyām ātanot sūryeṇa cāskambha cit kambhanena skabhīyān ||",
  "GV01rv_hn10u:2561": "RV_10,111.06a vajreṇa hi vṛtrahā vṛtram astar adevasya śūśuvānasya māyāḥ |",
  "GV01rv_hn10u:2562": "RV_10,111.06c vi dhṛṣṇo atra dhṛṣatā jaghanthāthābhavo maghavan bāhvojāḥ ||",
  "GV01rv_hn10u:2563": "RV_10,111.07a sacanta yad uṣasaḥ sūryeṇa citrām asya ketavo rām avindan |",
  "GV01rv_hn10u:2564": "RV_10,111.07c ā yan nakṣatraṃ dadṛśe divo na punar yato nakir addhā nu veda ||",
  "GV01rv_hn10u:2565": "RV_10,111.08a dūraṃ kila prathamā jagmur āsām indrasya yāḥ prasave sasrur āpaḥ |",
  "GV01rv_hn10u:2566": "RV_10,111.08c kva svid agraṃ kva budhna āsām āpo madhyaṃ kva vo nūnam antaḥ ||",
  "GV01rv_hn10u:2567": "RV_10,111.09a sṛjaḥ sindhūṃr ahinā jagrasānāṃ ād id etāḥ pra vivijre javena |",
  "GV01rv_hn10u:2568": "RV_10,111.09c mumukṣamāṇā uta yā mumucre 'dhed etā na ramante nitiktāḥ ||",
  "GV01rv_hn10u:2569": "RV_10,111.10a sadhrīcīḥ sindhum uśatīr ivāyan sanāj jāra āritaḥ pūrbhid āsām |",
  "GV01rv_hn10u:2570": "RV_10,111.10c astam ā te pārthivā vasūny asme jagmuḥ sūnṛtā indra pūrvīḥ ||",
  "GV01rv_hn10u:2571": "RV_10,112.01a indra piba pratikāmaṃ sutasya prātaḥsāvas tava hi pūrvapītiḥ |",
  "GV01rv_hn10u:2572": "RV_10,112.01c harṣasva hantave śūra śatrūn ukthebhiṣ ṭe vīryā pra bravāma ||",
  "GV01rv_hn10u:2573": "RV_10,112.02a yas te ratho manaso javīyān endra tena somapeyāya yāhi |",
  "GV01rv_hn10u:2574": "RV_10,112.02c tūyam ā te harayaḥ pra dravantu yebhir yāsi vṛṣabhir mandamānaḥ ||",
  "GV01rv_hn10u:2575": "RV_10,112.03a haritvatā varcasā sūryasya śreṣṭhai rūpais tanvaṃ sparśayasva |",
  "GV01rv_hn10u:2576": "RV_10,112.03c asmābhir indra sakhibhir huvānaḥ sadhrīcīno mādayasvā niṣadya ||",
  "GV01rv_hn10u:2577": "RV_10,112.04a yasya tyat te mahimānam madeṣv ime mahī rodasī nāviviktām |",
  "GV01rv_hn10u:2578": "RV_10,112.04c tad oka ā haribhir indra yuktaiḥ priyebhir yāhi priyam annam accha ||",
  "GV01rv_hn10u:2579": "RV_10,112.05a yasya śaśvat papivāṃ indra śatrūn anānukṛtyā raṇyā cakartha |",
  "GV01rv_hn10u:2580": "RV_10,112.05c sa te purandhiṃ taviṣīm iyarti sa te madāya suta indra somaḥ ||",
  "GV01rv_hn10u:2581": "RV_10,112.06a idaṃ te pātraṃ sanavittam indra pibā somam enā śatakrato |",
  "GV01rv_hn10u:2582": "RV_10,112.06c pūrṇa āhāvo madirasya madhvo yaṃ viśva id abhiharyanti devāḥ ||",
  "GV01rv_hn10u:2583": "RV_10,112.07a vi hi tvām indra purudhā janāso hitaprayaso vṛṣabha hvayante |",
  "GV01rv_hn10u:2584": "RV_10,112.07c asmākaṃ te madhumattamānīmā bhuvan savanā teṣu harya ||",
  "GV01rv_hn10u:2585": "RV_10,112.08a pra ta indra pūrvyāṇi pra nūnaṃ vīryā vocam prathamā kṛtāni |",
  "GV01rv_hn10u:2586": "RV_10,112.08c satīnamanyur aśrathāyo adriṃ suvedanām akṛṇor brahmaṇe gām ||",
  "GV01rv_hn10u:2587": "RV_10,112.09a ni ṣu sīda gaṇapate gaṇeṣu tvām āhur vipratamaṃ kavīnām |",
  "GV01rv_hn10u:2588": "RV_10,112.09c na ṛte tvat kriyate kiṃ canāre mahām arkam maghavañ citram arca ||",
  "GV01rv_hn10u:2589": "RV_10,112.10a abhikhyā no maghavan nādhamānān sakhe bodhi vasupate sakhīnām |",
  "GV01rv_hn10u:2590": "RV_10,112.10c raṇaṃ kṛdhi raṇakṛt satyaśuṣmābhakte cid ā bhajā rāye asmān ||",
  "GV01rv_hn10u:2591": "RV_10,113.01a tam asya dyāvāpṛthivī sacetasā viśvebhir devair anu śuṣmam āvatām |",
  "GV01rv_hn10u:2592": "RV_10,113.01c yad ait kṛṇvāno mahimānam indriyam pītvī somasya kratumāṃ avardhata ||",
  "GV01rv_hn10u:2593": "RV_10,113.02a tam asya viṣṇur mahimānam ojasāṃśuṃ dadhanvān madhuno vi rapśate |",
  "GV01rv_hn10u:2594": "RV_10,113.02c devebhir indro maghavā sayāvabhir vṛtraṃ jaghanvāṃ abhavad vareṇyaḥ ||",
  "GV01rv_hn10u:2595": "RV_10,113.03a vṛtreṇa yad ahinā bibhrad āyudhā samasthithā yudhaye śaṃsam āvide |",
  "GV01rv_hn10u:2596": "RV_10,113.03c viśve te atra marutaḥ saha tmanāvardhann ugra mahimānam indriyam ||",
  "GV01rv_hn10u:2597": "RV_10,113.04a jajñāna eva vy abādhata spṛdhaḥ prāpaśyad vīro abhi pauṃsyaṃ raṇam |",
  "GV01rv_hn10u:2598": "RV_10,113.04c avṛścad adrim ava sasyadaḥ sṛjad astabhnān nākaṃ svapasyayā pṛthum ||",
  "GV01rv_hn10u:2599": "RV_10,113.05a ād indraḥ satrā taviṣīr apatyata varīyo dyāvāpṛthivī abādhata |",
  "GV01rv_hn10u:2600": "RV_10,113.05c avābharad dhṛṣito vajram āyasaṃ śevam mitrāya varuṇāya dāśuṣe ||",
  "GV01rv_hn10u:2601": "RV_10,113.06a indrasyātra taviṣībhyo virapśina ṛghāyato araṃhayanta manyave |",
  "GV01rv_hn10u:2602": "RV_10,113.06c vṛtraṃ yad ugro vy avṛścad ojasāpo bibhrataṃ tamasā parīvṛtam ||",
  "GV01rv_hn10u:2603": "RV_10,113.07a yā vīryāṇi prathamāni kartvā mahitvebhir yatamānau samīyatuḥ |",
  "GV01rv_hn10u:2604": "RV_10,113.07c dhvāntaṃ tamo 'va dadhvase hata indro mahnā pūrvahūtāv apatyata ||",
  "GV01rv_hn10u:2605": "RV_10,113.08a viśve devāso adha vṛṣṇyāni te 'vardhayan somavatyā vacasyayā |",
  "GV01rv_hn10u:2606": "RV_10,113.08c raddhaṃ vṛtram ahim indrasya hanmanāgnir na jambhais tṛṣv annam āvayat ||",
  "GV01rv_hn10u:2607": "RV_10,113.09a bhūri dakṣebhir vacanebhir ṛkvabhiḥ sakhyebhiḥ sakhyāni pra vocata |",
  "GV01rv_hn10u:2608": "RV_10,113.09c indro dhuniṃ ca cumuriṃ ca dambhayañ chraddhāmanasyā śṛṇute dabhītaye ||",
  "GV01rv_hn10u:2609": "RV_10,113.10a tvam purūṇy ā bharā svaśvyā yebhir maṃsai nivacanāni śaṃsan |",
  "GV01rv_hn10u:2610": "RV_10,113.10c sugebhir viśvā duritā tarema vido ṣu ṇa urviyā gādham adya ||",
  "GV01rv_hn10u:2611": "RV_10,114.01a gharmā samantā trivṛtaṃ vy āpatus tayor juṣṭim mātariśvā jagāma |",
  "GV01rv_hn10u:2612": "RV_10,114.01c divas payo didhiṣāṇā aveṣan vidur devāḥ sahasāmānam arkam ||",
  "GV01rv_hn10u:2613": "RV_10,114.02a tisro deṣṭrāya nirṛtīr upāsate dīrghaśruto vi hi jānanti vahnayaḥ |",
  "GV01rv_hn10u:2614": "RV_10,114.02c tāsāṃ ni cikyuḥ kavayo nidānam pareṣu yā guhyeṣu vrateṣu ||",
  "GV01rv_hn10u:2615": "RV_10,114.03a catuṣkapardā yuvatiḥ supeśā ghṛtapratīkā vayunāni vaste |",
  "GV01rv_hn10u:2616": "RV_10,114.03c tasyāṃ suparṇā vṛṣaṇā ni ṣedatur yatra devā dadhire bhāgadheyam ||",
  "GV01rv_hn10u:2617": "RV_10,114.04a ekaḥ suparṇaḥ sa samudram ā viveśa sa idaṃ viśvam bhuvanaṃ vi caṣṭe |",
  "GV01rv_hn10u:2618": "RV_10,114.04c tam pākena manasāpaśyam antitas tam mātā reḷhi sa u reḷhi mātaram ||",
  "GV01rv_hn10u:2619": "RV_10,114.05a suparṇaṃ viprāḥ kavayo vacobhir ekaṃ santam bahudhā kalpayanti |",
  "GV01rv_hn10u:2620": "RV_10,114.05c chandāṃsi ca dadhato adhvareṣu grahān somasya mimate dvādaśa ||",
  "GV01rv_hn10u:2621": "RV_10,114.06a ṣaṭtriṃśāṃś ca caturaḥ kalpayantaś chandāṃsi ca dadhata ādvādaśam |",
  "GV01rv_hn10u:2622": "RV_10,114.06c yajñaṃ vimāya kavayo manīṣa ṛksāmābhyām pra rathaṃ vartayanti ||",
  "GV01rv_hn10u:2623": "RV_10,114.07a caturdaśānye mahimāno asya taṃ dhīrā vācā pra ṇayanti sapta |",
  "GV01rv_hn10u:2624": "RV_10,114.07c āpnānaṃ tīrthaṃ ka iha pra vocad yena pathā prapibante sutasya ||",
  "GV01rv_hn10u:2625": "RV_10,114.08a sahasradhā pañcadaśāny ukthā yāvad dyāvāpṛthivī tāvad it tat |",
  "GV01rv_hn10u:2626": "RV_10,114.08c sahasradhā mahimānaḥ sahasraṃ yāvad brahma viṣṭhitaṃ tāvatī vāk ||",
  "GV01rv_hn10u:2627": "RV_10,114.09a kaś chandasāṃ yogam ā veda dhīraḥ ko dhiṣṇyām prati vācam papāda |",
  "GV01rv_hn10u:2628": "RV_10,114.09c kam ṛtvijām aṣṭamaṃ śūram āhur harī indrasya ni cikāya kaḥ svit ||",
  "GV01rv_hn10u:2629": "RV_10,114.10a bhūmyā antam pary eke caranti rathasya dhūrṣu yuktāso asthuḥ |",
  "GV01rv_hn10u:2630": "RV_10,114.10c śramasya dāyaṃ vi bhajanty ebhyo yadā yamo bhavati harmye hitaḥ ||",
  "GV01rv_hn10u:2631": "RV_10,115.01a citra ic chiśos taruṇasya vakṣatho na yo mātarāv apyeti dhātave |",
  "GV01rv_hn10u:2632": "RV_10,115.01c anūdhā yadi jījanad adhā ca nu vavakṣa sadyo mahi dūtyaṃ caran ||",
  "GV01rv_hn10u:2633": "RV_10,115.02a agnir ha nāma dhāyi dann apastamaḥ saṃ yo vanā yuvate bhasmanā datā |",
  "GV01rv_hn10u:2634": "RV_10,115.02c abhipramurā juhvā svadhvara ino na prothamāno yavase vṛṣā ||",
  "GV01rv_hn10u:2635": "RV_10,115.03a taṃ vo viṃ na druṣadaṃ devam andhasa indum prothantam pravapantam arṇavam |",
  "GV01rv_hn10u:2636": "RV_10,115.03c āsā vahniṃ na śociṣā virapśinam mahivrataṃ na sarajantam adhvanaḥ ||",
  "GV01rv_hn10u:2637": "RV_10,115.04a vi yasya te jrayasānasyājara dhakṣor na vātāḥ pari santy acyutāḥ |",
  "GV01rv_hn10u:2638": "RV_10,115.04c ā raṇvāso yuyudhayo na satvanaṃ tritaṃ naśanta pra śiṣanta iṣṭaye ||",
  "GV01rv_hn10u:2639": "RV_10,115.05a sa id agniḥ kaṇvatamaḥ kaṇvasakhāryaḥ parasyāntarasya taruṣaḥ |",
  "GV01rv_hn10u:2640": "RV_10,115.05c agniḥ pātu gṛṇato agniḥ sūrīn agnir dadātu teṣām avo naḥ ||",
  "GV01rv_hn10u:2641": "RV_10,115.06a vājintamāya sahyase supitrya tṛṣu cyavāno anu jātavedase |",
  "GV01rv_hn10u:2642": "RV_10,115.06c anudre cid yo dhṛṣatā varaṃ sate mahintamāya dhanvaned aviṣyate ||",
  "GV01rv_hn10u:2643": "RV_10,115.07a evāgnir martaiḥ saha sūribhir vasu ṣṭave sahasaḥ sūnaro nṛbhiḥ |",
  "GV01rv_hn10u:2644": "RV_10,115.07c mitrāso na ye sudhitā ṛtāyavo dyāvo na dyumnair abhi santi mānuṣān ||",
  "GV01rv_hn10u:2645": "RV_10,115.08a ūrjo napāt sahasāvann iti tvopastutasya vandate vṛṣā vāk |",
  "GV01rv_hn10u:2646": "RV_10,115.08c tvāṃ stoṣāma tvayā suvīrā drāghīya āyuḥ prataraṃ dadhānāḥ ||",
  "GV01rv_hn10u:2647": "RV_10,115.09a iti tvāgne vṛṣṭihavyasya putrā upastutāsa ṛṣayo 'vocan |",
  "GV01rv_hn10u:2648": "RV_10,",
  "GV01rv_hn10u:2649": "115.09c tāṃś ca pāhi gṛṇataś ca sūrīn vaṣaḍ vaṣaḷ ity ūrdhvāso anakṣan namo nama ity ūrdhvāso anakṣan ||",
  "GV01rv_hn10u:2650": "RV_10,116.01a pibā somam mahata indriyāya pibā vṛtrāya hantave śaviṣṭha |",
  "GV01rv_hn10u:2651": "RV_10,116.01c piba rāye śavase hūyamānaḥ piba madhvas tṛpad indrā vṛṣasva ||",
  "GV01rv_hn10u:2652": "RV_10,116.02a asya piba kṣumataḥ prasthitasyendra somasya varam ā sutasya |",
  "GV01rv_hn10u:2653": "RV_10,116.02c svastidā manasā mādayasvārvācīno revate saubhagāya ||",
  "GV01rv_hn10u:2654": "RV_10,116.03a mamattu tvā divyaḥ soma indra mamattu yaḥ sūyate pārthiveṣu |",
  "GV01rv_hn10u:2655": "RV_10,116.03c mamattu yena varivaś cakartha mamattu yena niriṇāsi śatrūn ||",
  "GV01rv_hn10u:2656": "RV_10,116.04a ā dvibarhā amino yātv indro vṛṣā haribhyām pariṣiktam andhaḥ |",
  "GV01rv_hn10u:2657": "RV_10,116.04c gavy ā sutasya prabhṛtasya madhvaḥ satrā khedām aruśahā vṛṣasva ||",
  "GV01rv_hn10u:2658": "RV_10,116.05a ni tigmāni bhrāśayan bhrāśyāny ava sthirā tanuhi yātujūnām |",
  "GV01rv_hn10u:2659": "RV_10,116.05c ugrāya te saho balaṃ dadāmi pratītyā śatrūn vigadeṣu vṛśca ||",
  "GV01rv_hn10u:2660": "RV_10,116.06a vy arya indra tanuhi śravāṃsy oja sthireva dhanvano 'bhimātīḥ |",
  "GV01rv_hn10u:2661": "RV_10,116.06c asmadryag vāvṛdhānaḥ sahobhir anibhṛṣṭas tanvaṃ vāvṛdhasva ||",
  "GV01rv_hn10u:2662": "RV_10,116.07a idaṃ havir maghavan tubhyaṃ rātam prati samrāḷ ahṛṇāno gṛbhāya |",
  "GV01rv_hn10u:2663": "RV_10,116.07c tubhyaṃ suto maghavan tubhyam pakvo 'ddhīndra piba ca prasthitasya ||",
  "GV01rv_hn10u:2664": "RV_10,116.08a addhīd indra prasthitemā havīṃṣi cano dadhiṣva pacatota somam |",
  "GV01rv_hn10u:2665": "RV_10,116.08c prayasvantaḥ prati haryāmasi tvā satyāḥ santu yajamānasya kāmāḥ ||",
  "GV01rv_hn10u:2666": "RV_10,116.09a prendrāgnibhyāṃ suvacasyām iyarmi sindhāv iva prerayaṃ nāvam arkaiḥ |",
  "GV01rv_hn10u:2667": "RV_10,116.09c ayā iva pari caranti devā ye asmabhyaṃ dhanadā udbhidaś ca ||",
  "GV01rv_hn10u:2668": "RV_10,117.01a na vā u devāḥ kṣudham id vadhaṃ dadur utāśitam upa gacchanti mṛtyavaḥ |",
  "GV01rv_hn10u:2669": "RV_10,117.01c uto rayiḥ pṛṇato nopa dasyaty utāpṛṇan marḍitāraṃ na vindate ||",
  "GV01rv_hn10u:2670": "RV_10,117.02a ya ādhrāya cakamānāya pitvo 'nnavān san raphitāyopajagmuṣe |",
  "GV01rv_hn10u:2671": "RV_10,117.02c sthiram manaḥ kṛṇute sevate puroto cit sa marḍitāraṃ na vindate ||",
  "GV01rv_hn10u:2672": "RV_10,117.03a sa id bhojo yo gṛhave dadāty annakāmāya carate kṛśāya |",
  "GV01rv_hn10u:2673": "RV_10,117.03c aram asmai bhavati yāmahūtā utāparīṣu kṛṇute sakhāyam ||",
  "GV01rv_hn10u:2674": "RV_10,117.04a na sa sakhā yo na dadāti sakhye sacābhuve sacamānāya pitvaḥ |",
  "GV01rv_hn10u:2675": "RV_10,117.04c apāsmāt preyān na tad oko asti pṛṇantam anyam araṇaṃ cid icchet ||",
  "GV01rv_hn10u:2676": "RV_10,117.05a pṛṇīyād in nādhamānāya tavyān drāghīyāṃsam anu paśyeta panthām |",
  "GV01rv_hn10u:2677": "RV_10,117.05c o hi vartante rathyeva cakrānyam-anyam upa tiṣṭhanta rāyaḥ ||",
  "GV01rv_hn10u:2678": "RV_10,117.06a mogham annaṃ vindate apracetāḥ satyam bravīmi vadha it sa tasya |",
  "GV01rv_hn10u:2679": "RV_10,117.06c nāryamaṇam puṣyati no sakhāyaṃ kevalāgho bhavati kevalādī ||",
  "GV01rv_hn10u:2680": "RV_10,117.07a kṛṣann it phāla āśitaṃ kṛṇoti yann adhvānam apa vṛṅkte caritraiḥ |",
  "GV01rv_hn10u:2681": "RV_10,117.07c vadan brahmāvadato vanīyān pṛṇann āpir apṛṇantam abhi ṣyāt ||",
  "GV01rv_hn10u:2682": "RV_10,117.08a ekapād bhūyo dvipado vi cakrame dvipāt tripādam abhy eti paścāt |",
  "GV01rv_hn10u:2683": "RV_10,117.08c catuṣpād eti dvipadām abhisvare sampaśyan paṅktīr upatiṣṭhamānaḥ ||",
  "GV01rv_hn10u:2684": "RV_10,117.09a samau cid dhastau na samaṃ viviṣṭaḥ sammātarā cin na samaṃ duhāte |",
  "GV01rv_hn10u:2685": "RV_10,117.09c yamayoś cin na samā vīryāṇi jñātī cit santau na samam pṛṇītaḥ ||",
  "GV01rv_hn10u:2686": "RV_10,118.01a agne haṃsi ny atriṇaṃ dīdyan martyeṣv ā |",
  "GV01rv_hn10u:2687": "RV_10,118.01c sve kṣaye śucivrata ||",
  "GV01rv_hn10u:2688": "RV_10,118.02a ut tiṣṭhasi svāhuto ghṛtāni prati modase |",
  "GV01rv_hn10u:2689": "RV_10,118.02c yat tvā srucaḥ samasthiran ||",
  "GV01rv_hn10u:2690": "RV_10,118.03a sa āhuto vi rocate 'gnir īḷenyo girā |",
  "GV01rv_hn10u:2691": "RV_10,118.03c srucā pratīkam ajyate ||",
  "GV01rv_hn10u:2692": "RV_10,118.04a ghṛtenāgniḥ sam ajyate madhupratīka āhutaḥ |",
  "GV01rv_hn10u:2693": "RV_10,118.04c rocamāno vibhāvasuḥ ||",
  "GV01rv_hn10u:2694": "RV_10,118.05a jaramāṇaḥ sam idhyase devebhyo havyavāhana |",
  "GV01rv_hn10u:2695": "RV_10,118.05c taṃ tvā havanta martyāḥ ||",
  "GV01rv_hn10u:2696": "RV_10,118.06a tam martā amartyaṃ ghṛtenāgniṃ saparyata |",
  "GV01rv_hn10u:2697": "RV_10,118.06c adābhyaṃ gṛhapatim ||",
  "GV01rv_hn10u:2698": "RV_10,118.07a adābhyena śociṣāgne rakṣas tvaṃ daha |",
  "GV01rv_hn10u:2699": "RV_10,118.07c gopā ṛtasya dīdihi ||",
  "GV01rv_hn10u:2700": "RV_10,118.08a sa tvam agne pratīkena praty oṣa yātudhānyaḥ |",
  "GV01rv_hn10u:2701": "RV_10,118.08c urukṣayeṣu dīdyat ||",
  "GV01rv_hn10u:2702": "RV_10,118.09a taṃ tvā gīrbhir urukṣayā havyavāhaṃ sam īdhire |",
  "GV01rv_hn10u:2703": "RV_10,118.09c yajiṣṭham mānuṣe jane ||",
  "GV01rv_hn10u:2704": "RV_10,119.01a iti vā iti me mano gām aśvaṃ sanuyām iti |",
  "GV01rv_hn10u:2705": "RV_10,119.01c kuvit somasyāpām iti ||",
  "GV01rv_hn10u:2706": "RV_10,119.02a pra vātā iva dodhata un mā pītā ayaṃsata |",
  "GV01rv_hn10u:2707": "RV_10,119.02c kuvit somasyāpām iti ||",
  "GV01rv_hn10u:2708": "RV_10,119.03a un mā pītā ayaṃsata ratham aśvā ivāśavaḥ |",
  "GV01rv_hn10u:2709": "RV_10,119.03c kuvit somasyāpām iti ||",
  "GV01rv_hn10u:2710": "RV_10,119.04a upa mā matir asthita vāśrā putram iva priyam |",
  "GV01rv_hn10u:2711": "RV_10,119.04c kuvit somasyāpām iti ||",
  "GV01rv_hn10u:2712": "RV_10,119.05a ahaṃ taṣṭeva vandhuram pary acāmi hṛdā matim |",
  "GV01rv_hn10u:2713": "RV_10,119.05c kuvit somasyāpām iti ||",
  "GV01rv_hn10u:2714": "RV_10,119.06a nahi me akṣipac canācchāntsuḥ pañca kṛṣṭayaḥ |",
  "GV01rv_hn10u:2715": "RV_10,119.06c kuvit somasyāpām iti ||",
  "GV01rv_hn10u:2716": "RV_10,119.07a nahi me rodasī ubhe anyam pakṣaṃ cana prati |",
  "GV01rv_hn10u:2717": "RV_10,119.07c kuvit somasyāpām iti ||",
  "GV01rv_hn10u:2718": "RV_10,119.08a abhi dyām mahinā bhuvam abhīmām pṛthivīm mahīm |",
  "GV01rv_hn10u:2719": "RV_10,119.08c kuvit somasyāpām iti ||",
  "GV01rv_hn10u:2720": "RV_10,119.09a hantāham pṛthivīm imāṃ ni dadhānīha veha vā |",
  "GV01rv_hn10u:2721": "RV_10,119.09c kuvit somasyāpām iti ||",
  "GV01rv_hn10u:2722": "RV_10,119.10a oṣam it pṛthivīm ahaṃ jaṅghanānīha veha vā |",
  "GV01rv_hn10u:2723": "RV_10,119.10c kuvit somasyāpām iti ||",
  "GV01rv_hn10u:2724": "RV_10,119.11a divi me anyaḥ pakṣo 'dho anyam acīkṛṣam |",
  "GV01rv_hn10u:2725": "RV_10,119.11c kuvit somasyāpām iti ||",
  "GV01rv_hn10u:2726": "RV_10,119.12a aham asmi mahāmaho 'bhinabhyam udīṣitaḥ |",
  "GV01rv_hn10u:2727": "RV_10,119.12c kuvit somasyāpām iti ||",
  "GV01rv_hn10u:2728": "RV_10,119.13a gṛho yāmy araṅkṛto devebhyo havyavāhanaḥ |",
  "GV01rv_hn10u:2729": "RV_10,119.13c kuvit somasyāpām iti ||",
  "GV01rv_hn10u:2730": "RV_10,120.01a tad id āsa bhuvaneṣu jyeṣṭhaṃ yato jajña ugras tveṣanṛmṇaḥ |",
  "GV01rv_hn10u:2731": "RV_10,120.01c sadyo jajñāno ni riṇāti śatrūn anu yaṃ viśve madanty ūmāḥ ||",
  "GV01rv_hn10u:2732": "RV_10,120.02a vāvṛdhānaḥ śavasā bhūryojāḥ śatrur dāsāya bhiyasaṃ dadhāti |",
  "GV01rv_hn10u:2733": "RV_10,120.02c avyanac ca vyanac ca sasni saṃ te navanta prabhṛtā madeṣu ||",
  "GV01rv_hn10u:2734": "RV_10,120.03a tve kratum api vṛñjanti viśve dvir yad ete trir bhavanty ūmāḥ |",
  "GV01rv_hn10u:2735": "RV_10,120.03c svādoḥ svādīyaḥ svādunā sṛjā sam adaḥ su madhu madhunābhi yodhīḥ ||",
  "GV01rv_hn10u:2736": "RV_10,120.04a iti cid dhi tvā dhanā jayantam made-made anumadanti viprāḥ |",
  "GV01rv_hn10u:2737": "RV_10,120.04c ojīyo dhṛṣṇo sthiram ā tanuṣva mā tvā dabhan yātudhānā durevāḥ ||",
  "GV01rv_hn10u:2738": "RV_10,120.05a tvayā vayaṃ śāśadmahe raṇeṣu prapaśyanto yudhenyāni bhūri |",
  "GV01rv_hn10u:2739": "RV_10,120.05c codayāmi ta āyudhā vacobhiḥ saṃ te śiśāmi brahmaṇā vayāṃsi ||",
  "GV01rv_hn10u:2740": "RV_10,120.06a stuṣeyyam puruvarpasam ṛbhvam inatamam āptyam āptyānām |",
  "GV01rv_hn10u:2741": "RV_10,120.06c ā darṣate śavasā sapta dānūn pra sākṣate pratimānāni bhūri ||",
  "GV01rv_hn10u:2742": "RV_10,120.07a ni tad dadhiṣe 'varam paraṃ ca yasminn āvithāvasā duroṇe |",
  "GV01rv_hn10u:2743": "RV_10,120.07c ā mātarā sthāpayase jigatnū ata inoṣi karvarā purūṇi ||",
  "GV01rv_hn10u:2744": "RV_10,120.08a imā brahma bṛhaddivo vivaktīndrāya śūṣam agriyaḥ svarṣāḥ |",
  "GV01rv_hn10u:2745": "RV_10,120.08c maho gotrasya kṣayati svarājo duraś ca viśvā avṛṇod apa svāḥ ||",
  "GV01rv_hn10u:2746": "RV_10,120.09a evā mahān bṛhaddivo atharvāvocat svāṃ tanvam indram eva |",
  "GV01rv_hn10u:2747": "RV_10,120.09c svasāro mātaribhvarīr ariprā hinvanti ca śavasā vardhayanti ca ||",
  "GV01rv_hn10u:2748": "RV_10,121.01a hiraṇyagarbhaḥ sam avartatāgre bhūtasya jātaḥ patir eka āsīt |",
  "GV01rv_hn10u:2749": "RV_10,121.01c sa dādhāra pṛthivīṃ dyām utemāṃ kasmai devāya haviṣā vidhema ||",
  "GV01rv_hn10u:2750": "RV_10,121.02a ya ātmadā baladā yasya viśva upāsate praśiṣaṃ yasya devāḥ |",
  "GV01rv_hn10u:2751": "RV_10,121.02c yasya chāyāmṛtaṃ yasya mṛtyuḥ kasmai devāya haviṣā vidhema ||",
  "GV01rv_hn10u:2752": "RV_10,121.03a yaḥ prāṇato nimiṣato mahitvaika id rājā jagato babhūva |",
  "GV01rv_hn10u:2753": "RV_10,121.03c ya īśe asya dvipadaś catuṣpadaḥ kasmai devāya haviṣā vidhema ||",
  "GV01rv_hn10u:2754": "RV_10,121.04a yasyeme himavanto mahitvā yasya samudraṃ rasayā sahāhuḥ |",
  "GV01rv_hn10u:2755": "RV_10,121.04c yasyemāḥ pradiśo yasya bāhū kasmai devāya haviṣā vidhema ||",
  "GV01rv_hn10u:2756": "RV_10,121.05a yena dyaur ugrā pṛthivī ca dṛḷhā yena sva stabhitaṃ yena nākaḥ |",
  "GV01rv_hn10u:2757": "RV_10,121.05c yo antarikṣe rajaso vimānaḥ kasmai devāya haviṣā vidhema ||",
  "GV01rv_hn10u:2758": "RV_10,121.06a yaṃ krandasī avasā tastabhāne abhy aikṣetām manasā rejamāne |",
  "GV01rv_hn10u:2759": "RV_10,121.06c yatrādhi sūra udito vibhāti kasmai devāya haviṣā vidhema ||",
  "GV01rv_hn10u:2760": "RV_10,121.07a āpo ha yad bṛhatīr viśvam āyan garbhaṃ dadhānā janayantīr agnim |",
  "GV01rv_hn10u:2761": "RV_10,121.07c tato devānāṃ sam avartatāsur ekaḥ kasmai devāya haviṣā vidhema ||",
  "GV01rv_hn10u:2762": "RV_10,121.08a yaś cid āpo mahinā paryapaśyad dakṣaṃ dadhānā janayantīr yajñam |",
  "GV01rv_hn10u:2763": "RV_10,121.08c yo deveṣv adhi deva eka āsīt kasmai devāya haviṣā vidhema ||",
  "GV01rv_hn10u:2764": "RV_10,121.09a mā no hiṃsīj janitā yaḥ pṛthivyā yo vā divaṃ satyadharmā jajāna |",
  "GV01rv_hn10u:2765": "RV_10,121.09c yaś cāpaś candrā bṛhatīr jajāna kasmai devāya haviṣā vidhema ||",
  "GV01rv_hn10u:2766": "RV_10,121.10a prajāpate na tvad etāny anyo viśvā jātāni pari tā babhūva |",
  "GV01rv_hn10u:2767": "RV_10,121.10c yatkāmās te juhumas tan no astu vayaṃ syāma patayo rayīṇām ||",
  "GV01rv_hn10u:2768": "RV_10,122.01a vasuṃ na citramahasaṃ gṛṇīṣe vāmaṃ śevam atithim adviṣeṇyam |",
  "GV01rv_hn10u:2769": "RV_10,122.01c sa rāsate śurudho viśvadhāyaso 'gnir hotā gṛhapatiḥ suvīryam ||",
  "GV01rv_hn10u:2770": "RV_10,122.02a juṣāṇo agne prati harya me vaco viśvāni vidvān vayunāni sukrato |",
  "GV01rv_hn10u:2771": "RV_10,122.02c ghṛtanirṇig brahmaṇe gātum eraya tava devā ajanayann anu vratam ||",
  "GV01rv_hn10u:2772": "RV_10,122.03a sapta dhāmāni pariyann amartyo dāśad dāśuṣe sukṛte māmahasva |",
  "GV01rv_hn10u:2773": "RV_10,122.03c suvīreṇa rayiṇāgne svābhuvā yas ta ānaṭ samidhā taṃ juṣasva ||",
  "GV01rv_hn10u:2774": "RV_10,122.04a yajñasya ketum prathamam purohitaṃ haviṣmanta īḷate sapta vājinam |",
  "GV01rv_hn10u:2775": "RV_10,122.04c śṛṇvantam agniṃ ghṛtapṛṣṭham ukṣaṇam pṛṇantaṃ devam pṛṇate suvīryam ||",
  "GV01rv_hn10u:2776": "RV_10,122.05a tvaṃ dūtaḥ prathamo vareṇyaḥ sa hūyamāno amṛtāya matsva |",
  "GV01rv_hn10u:2777": "RV_10,122.05c tvām marjayan maruto dāśuṣo gṛhe tvāṃ stomebhir bhṛgavo vi rurucuḥ ||",
  "GV01rv_hn10u:2778": "RV_10,122.06a iṣaṃ duhan sudughāṃ viśvadhāyasaṃ yajñapriye yajamānāya sukrato |",
  "GV01rv_hn10u:2779": "RV_10,122.06c agne ghṛtasnus trir ṛtāni dīdyad vartir yajñam pariyan sukratūyase ||",
  "GV01rv_hn10u:2780": "RV_10,122.07a tvām id asyā uṣaso vyuṣṭiṣu dūtaṃ kṛṇvānā ayajanta mānuṣāḥ |",
  "GV01rv_hn10u:2781": "RV_10,122.07c tvāṃ devā mahayāyyāya vāvṛdhur ājyam agne nimṛjanto adhvare ||",
  "GV01rv_hn10u:2782": "RV_10,122.08a ni tvā vasiṣṭhā ahvanta vājinaṃ gṛṇanto agne vidatheṣu vedhasaḥ |",
  "GV01rv_hn10u:2783": "RV_10,122.08c rāyas poṣaṃ yajamāneṣu dhāraya yūyam pāta svastibhiḥ sadā naḥ ||",
  "GV01rv_hn10u:2784": "RV_10,123.01a ayaṃ venaś codayat pṛśnigarbhā jyotirjarāyū rajaso vimāne |",
  "GV01rv_hn10u:2785": "RV_10,123.01c imam apāṃ saṃgame sūryasya śiśuṃ na viprā matibhī rihanti ||",
  "GV01rv_hn10u:2786": "RV_10,123.02a samudrād ūrmim ud iyarti veno nabhojāḥ pṛṣṭhaṃ haryatasya darśi |",
  "GV01rv_hn10u:2787": "RV_10,123.02c ṛtasya sānāv adhi viṣṭapi bhrāṭ samānaṃ yonim abhy anūṣata vrāḥ ||",
  "GV01rv_hn10u:2788": "RV_10,123.03a samānam pūrvīr abhi vāvaśānās tiṣṭhan vatsasya mātaraḥ sanīḷāḥ |",
  "GV01rv_hn10u:2789": "RV_10,123.03c ṛtasya sānāv adhi cakramāṇā rihanti madhvo amṛtasya vāṇīḥ ||",
  "GV01rv_hn10u:2790": "RV_10,123.04a jānanto rūpam akṛpanta viprā mṛgasya ghoṣam mahiṣasya hi gman |",
  "GV01rv_hn10u:2791": "RV_10,123.04c ṛtena yanto adhi sindhum asthur vidad gandharvo amṛtāni nāma ||",
  "GV01rv_hn10u:2792": "RV_10,123.05a apsarā jāram upasiṣmiyāṇā yoṣā bibharti parame vyoman |",
  "GV01rv_hn10u:2793": "RV_10,123.05c carat priyasya yoniṣu priyaḥ san sīdat pakṣe hiraṇyaye sa venaḥ ||",
  "GV01rv_hn10u:2794": "RV_10,123.06a nāke suparṇam upa yat patantaṃ hṛdā venanto abhy acakṣata tvā |",
  "GV01rv_hn10u:2795": "RV_10,123.06c hiraṇyapakṣaṃ varuṇasya dūtaṃ yamasya yonau śakunam bhuraṇyum ||",
  "GV01rv_hn10u:2796": "RV_10,123.07a ūrdhvo gandharvo adhi nāke asthāt pratyaṅ citrā bibhrad asyāyudhāni |",
  "GV01rv_hn10u:2797": "RV_10,123.07c vasāno atkaṃ surabhiṃ dṛśe kaṃ svar ṇa nāma janata priyāṇi ||",
  "GV01rv_hn10u:2798": "RV_10,123.08a drapsaḥ samudram abhi yaj jigāti paśyan gṛdhrasya cakṣasā vidharman |",
  "GV01rv_hn10u:2799": "RV_10,123.08c bhānuḥ śukreṇa śociṣā cakānas tṛtīye cakre rajasi priyāṇi ||",
  "GV01rv_hn10u:2800": "RV_10,124.01a imaṃ no agna upa yajñam ehi pañcayāmaṃ trivṛtaṃ saptatantum |",
  "GV01rv_hn10u:2801": "RV_10,124.01c aso havyavāḷ uta naḥ purogā jyog eva dīrghaṃ tama āśayiṣṭhāḥ ||",
  "GV01rv_hn10u:2802": "RV_10,124.02a adevād devaḥ pracatā guhā yan prapaśyamāno amṛtatvam emi |",
  "GV01rv_hn10u:2803": "RV_10,124.02c śivaṃ yat santam aśivo jahāmi svāt sakhyād araṇīṃ nābhim emi ||",
  "GV01rv_hn10u:2804": "RV_10,124.03a paśyann anyasyā atithiṃ vayāyā ṛtasya dhāma vi mime purūṇi |",
  "GV01rv_hn10u:2805": "RV_10,124.03c śaṃsāmi pitre asurāya śevam ayajñiyād yajñiyam bhāgam emi ||",
  "GV01rv_hn10u:2806": "RV_10,124.04a bahvīḥ samā akaram antar asminn indraṃ vṛṇānaḥ pitaraṃ jahāmi |",
  "GV01rv_hn10u:2807": "RV_10,124.04c agniḥ somo varuṇas te cyavante paryāvard rāṣṭraṃ tad avāmy āyan ||",
  "GV01rv_hn10u:2808": "RV_10,124.05a nirmāyā u tye asurā abhūvan tvaṃ ca mā varuṇa kāmayāse |",
  "GV01rv_hn10u:2809": "RV_10,124.05c ṛtena rājann anṛtaṃ viviñcan mama rāṣṭrasyādhipatyam ehi ||",
  "GV01rv_hn10u:2810": "RV_10,124.06a idaṃ svar idam id āsa vāmam ayam prakāśa urv antarikṣam |",
  "GV01rv_hn10u:2811": "RV_10,124.06c hanāva vṛtraṃ nirehi soma haviṣ ṭvā santaṃ haviṣā yajāma ||",
  "GV01rv_hn10u:2812": "RV_10,124.07a kaviḥ kavitvā divi rūpam āsajad aprabhūtī varuṇo nir apaḥ sṛjat |",
  "GV01rv_hn10u:2813": "RV_10,124.07c kṣemaṃ kṛṇvānā janayo na sindhavas tā asya varṇaṃ śucayo bharibhrati ||",
  "GV01rv_hn10u:2814": "RV_10,124.08a tā asya jyeṣṭham indriyaṃ sacante tā īm ā kṣeti svadhayā madantīḥ |",
  "GV01rv_hn10u:2815": "RV_10,124.08c tā īṃ viśo na rājānaṃ vṛṇānā bībhatsuvo apa vṛtrād atiṣṭhan ||",
  "GV01rv_hn10u:2816": "RV_10,124.09a bībhatsūnāṃ sayujaṃ haṃsam āhur apāṃ divyānāṃ sakhye carantam |",
  "GV01rv_hn10u:2817": "RV_10,124.09c anuṣṭubham anu carcūryamāṇam indraṃ ni cikyuḥ kavayo manīṣā ||",
  "GV01rv_hn10u:2818": "RV_10,125.01a ahaṃ rudrebhir vasubhiś carāmy aham ādityair uta viśvadevaiḥ |",
  "GV01rv_hn10u:2819": "RV_10,125.01c aham mitrāvaruṇobhā bibharmy aham indrāgnī aham aśvinobhā ||",
  "GV01rv_hn10u:2820": "RV_10,125.02a ahaṃ somam āhanasam bibharmy ahaṃ tvaṣṭāram uta pūṣaṇam bhagam |",
  "GV01rv_hn10u:2821": "RV_10,125.02c ahaṃ dadhāmi draviṇaṃ haviṣmate suprāvye yajamānāya sunvate ||",
  "GV01rv_hn10u:2822": "RV_10,125.03a ahaṃ rāṣṭrī saṃgamanī vasūnāṃ cikituṣī prathamā yajñiyānām |",
  "GV01rv_hn10u:2823": "RV_10,125.03c tām mā devā vy adadhuḥ purutrā bhūristhātrām bhūry āveśayantīm ||",
  "GV01rv_hn10u:2824": "RV_10,125.04a mayā so annam atti yo vipaśyati yaḥ prāṇiti ya īṃ śṛṇoty uktam |",
  "GV01rv_hn10u:2825": "RV_10,125.04c amantavo māṃ ta upa kṣiyanti śrudhi śruta śraddhivaṃ te vadāmi ||",
  "GV01rv_hn10u:2826": "RV_10,125.05a aham eva svayam idaṃ vadāmi juṣṭaṃ devebhir uta mānuṣebhiḥ |",
  "GV01rv_hn10u:2827": "RV_10,125.05c yaṃ kāmaye taṃ-tam ugraṃ kṛṇomi tam brahmāṇaṃ tam ṛṣiṃ taṃ sumedhām ||",
  "GV01rv_hn10u:2828": "RV_10,125.06a ahaṃ rudrāya dhanur ā tanomi brahmadviṣe śarave hantavā u |",
  "GV01rv_hn10u:2829": "RV_10,125.06c ahaṃ janāya samadaṃ kṛṇomy ahaṃ dyāvāpṛthivī ā viveśa ||",
  "GV01rv_hn10u:2830": "RV_10,125.07a ahaṃ suve pitaram asya mūrdhan mama yonir apsv antaḥ samudre |",
  "GV01rv_hn10u:2831": "RV_10,125.07c tato vi tiṣṭhe bhuvanānu viśvotāmūṃ dyāṃ varṣmaṇopa spṛśāmi ||",
  "GV01rv_hn10u:2832": "RV_10,125.08a aham eva vāta iva pra vāmy ārabhamāṇā bhuvanāni viśvā |",
  "GV01rv_hn10u:2833": "RV_10,125.08c paro divā para enā pṛthivyaitāvatī mahinā sam babhūva ||",
  "GV01rv_hn10u:2834": "RV_10,126.01a na tam aṃho na duritaṃ devāso aṣṭa martyam |",
  "GV01rv_hn10u:2835": "RV_10,126.01c sajoṣaso yam aryamā mitro nayanti varuṇo ati dviṣaḥ ||",
  "GV01rv_hn10u:2836": "RV_10,126.02a tad dhi vayaṃ vṛṇīmahe varuṇa mitrāryaman |",
  "GV01rv_hn10u:2837": "RV_10,126.02c yenā nir aṃhaso yūyam pātha nethā ca martyam ati dviṣaḥ ||",
  "GV01rv_hn10u:2838": "RV_10,126.03a te nūnaṃ no 'yam ūtaye varuṇo mitro aryamā |",
  "GV01rv_hn10u:2839": "RV_10,126.03c nayiṣṭhā u no neṣaṇi parṣiṣṭhā u naḥ parṣaṇy ati dviṣaḥ ||",
  "GV01rv_hn10u:2840": "RV_10,126.04a yūyaṃ viśvam pari pātha varuṇo mitro aryamā |",
  "GV01rv_hn10u:2841": "RV_10,126.04c yuṣmākaṃ śarmaṇi priye syāma supraṇītayo 'ti dviṣaḥ ||",
  "GV01rv_hn10u:2842": "RV_10,126.05a ādityāso ati sridho varuṇo mitro aryamā |",
  "GV01rv_hn10u:2843": "RV_10,126.05c ugram marudbhī rudraṃ huvemendram agniṃ svastaye 'ti dviṣaḥ ||",
  "GV01rv_hn10u:2844": "RV_10,126.06a netāra ū ṣu ṇas tiro varuṇo mitro aryamā |",
  "GV01rv_hn10u:2845": "RV_10,126.06c ati viśvāni duritā rājānaś carṣaṇīnām ati dviṣaḥ ||",
  "GV01rv_hn10u:2846": "RV_10,126.07a śunam asmabhyam ūtaye varuṇo mitro aryamā |",
  "GV01rv_hn10u:2847": "RV_10,126.07c śarma yacchantu sapratha ādityāso yad īmahe ati dviṣaḥ ||",
  "GV01rv_hn10u:2848": "RV_10,126.08a yathā ha tyad vasavo gauryaṃ cit padi ṣitām amuñcatā yajatrāḥ |",
  "GV01rv_hn10u:2849": "RV_10,126.08c evo ṣv asman muñcatā vy aṃhaḥ pra tāry agne prataraṃ na āyuḥ ||",
  "GV01rv_hn10u:2850": "RV_10,127.01a rātrī vy akhyad āyatī purutrā devy akṣabhiḥ |",
  "GV01rv_hn10u:2851": "RV_10,127.01c viśvā adhi śriyo 'dhita ||",
  "GV01rv_hn10u:2852": "RV_10,127.02a orv aprā amartyā nivato devy udvataḥ |",
  "GV01rv_hn10u:2853": "RV_10,127.02c jyotiṣā bādhate tamaḥ ||",
  "GV01rv_hn10u:2854": "RV_10,127.03a nir u svasāram askṛtoṣasaṃ devy āyatī |",
  "GV01rv_hn10u:2855": "RV_10,127.03c aped u hāsate tamaḥ ||",
  "GV01rv_hn10u:2856": "RV_10,127.04a sā no adya yasyā vayaṃ ni te yāmann avikṣmahi |",
  "GV01rv_hn10u:2857": "RV_10,127.04c vṛkṣe na vasatiṃ vayaḥ ||",
  "GV01rv_hn10u:2858": "RV_10,127.05a ni grāmāso avikṣata ni padvanto ni pakṣiṇaḥ |",
  "GV01rv_hn10u:2859": "RV_10,127.05c ni śyenāsaś cid arthinaḥ ||",
  "GV01rv_hn10u:2860": "RV_10,127.06a yāvayā vṛkyaṃ vṛkaṃ yavaya stenam ūrmye |",
  "GV01rv_hn10u:2861": "RV_10,127.06c athā naḥ sutarā bhava ||",
  "GV01rv_hn10u:2862": "RV_10,127.07a upa mā pepiśat tamaḥ kṛṣṇaṃ vyaktam asthita |",
  "GV01rv_hn10u:2863": "RV_10,127.07c uṣa ṛṇeva yātaya ||",
  "GV01rv_hn10u:2864": "RV_10,127.08a upa te gā ivākaraṃ vṛṇīṣva duhitar divaḥ |",
  "GV01rv_hn10u:2865": "RV_10,127.08c rātri stomaṃ na jigyuṣe ||",
  "GV01rv_hn10u:2866": "RV_10,128.01a mamāgne varco vihaveṣv astu vayaṃ tvendhānās tanvam puṣema |",
  "GV01rv_hn10u:2867": "RV_10,128.01c mahyaṃ namantām pradiśaś catasras tvayādhyakṣeṇa pṛtanā jayema ||",
  "GV01rv_hn10u:2868": "RV_10,128.02a mama devā vihave santu sarva indravanto maruto viṣṇur agniḥ |",
  "GV01rv_hn10u:2869": "RV_10,128.02c mamāntarikṣam urulokam astu mahyaṃ vātaḥ pavatāṃ kāme asmin ||",
  "GV01rv_hn10u:2870": "RV_10,128.03a mayi devā draviṇam ā yajantām mayy āśīr astu mayi devahūtiḥ |",
  "GV01rv_hn10u:2871": "RV_10,128.03c daivyā hotāro vanuṣanta pūrve 'riṣṭāḥ syāma tanvā suvīrāḥ ||",
  "GV01rv_hn10u:2872": "RV_10,128.04a mahyaṃ yajantu mama yāni havyākūtiḥ satyā manaso me astu |",
  "GV01rv_hn10u:2873": "RV_10,128.04c eno mā ni gāṃ katamac canāhaṃ viśve devāso adhi vocatā naḥ ||",
  "GV01rv_hn10u:2874": "RV_10,128.05a devīḥ ṣaḷ urvīr uru naḥ kṛṇota viśve devāsa iha vīrayadhvam |",
  "GV01rv_hn10u:2875": "RV_10,128.05c mā hāsmahi prajayā mā tanūbhir mā radhāma dviṣate soma rājan ||",
  "GV01rv_hn10u:2876": "RV_10,128.06a agne manyum pratinudan pareṣām adabdho gopāḥ pari pāhi nas tvam |",
  "GV01rv_hn10u:2877": "RV_10,128.06c pratyañco yantu nigutaḥ punas te 'maiṣāṃ cittam prabudhāṃ vi neśat ||",
  "GV01rv_hn10u:2878": "RV_10,128.07a dhātā dhātṝṇām bhuvanasya yas patir devaṃ trātāram abhimātiṣāham |",
  "GV01rv_hn10u:2879": "RV_10,128.07c imaṃ yajñam aśvinobhā bṛhaspatir devāḥ pāntu yajamānaṃ nyarthāt ||",
  "GV01rv_hn10u:2880": "RV_10,128.08a uruvyacā no mahiṣaḥ śarma yaṃsad asmin have puruhūtaḥ purukṣuḥ |",
  "GV01rv_hn10u:2881": "RV_10,128.08c sa naḥ prajāyai haryaśva mṛḷayendra mā no rīriṣo mā parā dāḥ ||",
  "GV01rv_hn10u:2882": "RV_10,128.09a ye naḥ sapatnā apa te bhavantv indrāgnibhyām ava bādhāmahe tān |",
  "GV01rv_hn10u:2883": "RV_10,128.09c vasavo rudrā ādityā uparispṛśam mograṃ cettāram adhirājam akran ||",
  "GV01rv_hn10u:2884": "RV_10,129.01a nāsad āsīn no sad āsīt tadānīṃ nāsīd rajo no vyomā paro yat |",
  "GV01rv_hn10u:2885": "RV_10,129.01c kim āvarīvaḥ kuha kasya śarmann ambhaḥ kim āsīd gahanaṃ gabhīram ||",
  "GV01rv_hn10u:2886": "RV_10,129.02a na mṛtyur āsīd amṛtaṃ na tarhi na rātryā ahna āsīt praketaḥ |",
  "GV01rv_hn10u:2887": "RV_10,129.02c ānīd avātaṃ svadhayā tad ekaṃ tasmād dhānyan na paraḥ kiṃ canāsa ||",
  "GV01rv_hn10u:2888": "RV_10,129.03a tama āsīt tamasā gūḷham agre 'praketaṃ salilaṃ sarvam ā idam |",
  "GV01rv_hn10u:2889": "RV_10,129.03c tucchyenābhv apihitaṃ yad āsīt tapasas tan mahinājāyataikam ||",
  "GV01rv_hn10u:2890": "RV_10,129.04a kāmas tad agre sam avartatādhi manaso retaḥ prathamaṃ yad āsīt |",
  "GV01rv_hn10u:2891": "RV_10,129.04c sato bandhum asati nir avindan hṛdi pratīṣyā kavayo manīṣā ||",
  "GV01rv_hn10u:2892": "RV_10,129.05a tiraścīno vitato raśmir eṣām adhaḥ svid āsī3d upari svid āsī3t |",
  "GV01rv_hn10u:2893": "RV_10,129.05c retodhā āsan mahimāna āsan svadhā avastāt prayatiḥ parastāt ||",
  "GV01rv_hn10u:2894": "RV_10,129.06a ko addhā veda ka iha pra vocat kuta ājātā kuta iyaṃ visṛṣṭiḥ |",
  "GV01rv_hn10u:2895": "RV_10,129.06c arvāg devā asya visarjanenāthā ko veda yata ābabhūva ||",
  "GV01rv_hn10u:2896": "RV_10,129.07a iyaṃ visṛṣṭir yata ābabhūva yadi vā dadhe yadi vā na |",
  "GV01rv_hn10u:2897": "RV_10,129.07c yo asyādhyakṣaḥ parame vyoman so aṅga veda yadi vā na veda ||",
  "GV01rv_hn10u:2898": "RV_10,130.01a yo yajño viśvatas tantubhis tata ekaśataṃ devakarmebhir āyataḥ |",
  "GV01rv_hn10u:2899": "RV_10,130.01c ime vayanti pitaro ya āyayuḥ pra vayāpa vayety āsate tate ||",
  "GV01rv_hn10u:2900": "RV_10,130.02a pumāṃ enaṃ tanuta ut kṛṇatti pumān vi tatne adhi nāke asmin |",
  "GV01rv_hn10u:2901": "RV_10,130.02c ime mayūkhā upa sedur ū sadaḥ sāmāni cakrus tasarāṇy otave ||",
  "GV01rv_hn10u:2902": "RV_10,130.03a kāsīt pramā pratimā kiṃ nidānam ājyaṃ kim āsīt paridhiḥ ka āsīt |",
  "GV01rv_hn10u:2903": "RV_10,130.03c chandaḥ kim āsīt praugaṃ kim ukthaṃ yad devā devam ayajanta viśve ||",
  "GV01rv_hn10u:2904": "RV_10,130.04a agner gāyatry abhavat sayugvoṣṇihayā savitā sam babhūva |",
  "GV01rv_hn10u:2905": "RV_10,130.04c anuṣṭubhā soma ukthair mahasvān bṛhaspater bṛhatī vācam āvat ||",
  "GV01rv_hn10u:2906": "RV_10,130.05a virāṇ mitrāvaruṇayor abhiśrīr indrasya triṣṭub iha bhāgo ahnaḥ |",
  "GV01rv_hn10u:2907": "RV_10,130.05c viśvān devāñ jagaty ā viveśa tena cākḷpra ṛṣayo manuṣyāḥ ||",
  "GV01rv_hn10u:2908": "RV_10,130.06a cākḷpre tena ṛṣayo manuṣyā yajñe jāte pitaro naḥ purāṇe |",
  "GV01rv_hn10u:2909": "RV_10,130.06c paśyan manye manasā cakṣasā tān ya imaṃ yajñam ayajanta pūrve ||",
  "GV01rv_hn10u:2910": "RV_10,130.07a sahastomāḥ sahachandasa āvṛtaḥ sahapramā ṛṣayaḥ sapta daivyāḥ |",
  "GV01rv_hn10u:2911": "RV_10,130.07c pūrveṣām panthām anudṛśya dhīrā anvālebhire rathyo na raśmīn ||",
  "GV01rv_hn10u:2912": "RV_10,131.01a apa prāca indra viśvāṃ amitrān apāpāco abhibhūte nudasva |",
  "GV01rv_hn10u:2913": "RV_10,131.01c apodīco apa śūrādharāca urau yathā tava śarman madema ||",
  "GV01rv_hn10u:2914": "RV_10,131.02a kuvid aṅga yavamanto yavaṃ cid yathā dānty anupūrvaṃ viyūya |",
  "GV01rv_hn10u:2915": "RV_10,131.02c ihehaiṣāṃ kṛṇuhi bhojanāni ye barhiṣo namovṛktiṃ na jagmuḥ ||",
  "GV01rv_hn10u:2916": "RV_10,131.03a nahi sthūry ṛtuthā yātam asti nota śravo vivide saṃgameṣu |",
  "GV01rv_hn10u:2917": "RV_10,131.03c gavyanta indraṃ sakhyāya viprā aśvāyanto vṛṣaṇaṃ vājayantaḥ ||",
  "GV01rv_hn10u:2918": "RV_10,131.04a yuvaṃ surāmam aśvinā namucāv āsure sacā |",
  "GV01rv_hn10u:2919": "RV_10,131.04c vipipānā śubhas patī indraṃ karmasv āvatam ||",
  "GV01rv_hn10u:2920": "RV_10,131.05a putram iva pitarāv aśvinobhendrāvathuḥ kāvyair daṃsanābhiḥ |",
  "GV01rv_hn10u:2921": "RV_10,131.05c yat surāmaṃ vy apibaḥ śacībhiḥ sarasvatī tvā maghavann abhiṣṇak ||",
  "GV01rv_hn10u:2922": "RV_10,131.06a indraḥ sutrāmā svavāṃ avobhiḥ sumṛḷīko bhavatu viśvavedāḥ |",
  "GV01rv_hn10u:2923": "RV_10,131.06c bādhatāṃ dveṣo abhayaṃ kṛṇotu suvīryasya patayaḥ syāma ||",
  "GV01rv_hn10u:2924": "RV_10,131.07a tasya vayaṃ sumatau yajñiyasyāpi bhadre saumanase syāma |",
  "GV01rv_hn10u:2925": "RV_10,131.07c sa sutrāmā svavāṃ indro asme ārāc cid dveṣaḥ sanutar yuyotu ||",
  "GV01rv_hn10u:2926": "RV_10,132.01a ījānam id dyaur gūrtāvasur ījānam bhūmir abhi prabhūṣaṇi |",
  "GV01rv_hn10u:2927": "RV_10,132.01c ījānaṃ devāv aśvināv abhi sumnair avardhatām ||",
  "GV01rv_hn10u:2928": "RV_10,132.02a tā vām mitrāvaruṇā dhārayatkṣitī suṣumneṣitatvatā yajāmasi |",
  "GV01rv_hn10u:2929": "RV_10,132.02c yuvoḥ krāṇāya sakhyair abhi ṣyāma rakṣasaḥ ||",
  "GV01rv_hn10u:2930": "RV_10,132.03a adhā cin nu yad didhiṣāmahe vām abhi priyaṃ rekṇaḥ patyamānāḥ |",
  "GV01rv_hn10u:2931": "RV_10,132.03c dadvāṃ vā yat puṣyati rekṇaḥ sam v āran nakir asya maghāni ||",
  "GV01rv_hn10u:2932": "RV_10,132.04a asāv anyo asura sūyata dyaus tvaṃ viśveṣāṃ varuṇāsi rājā |",
  "GV01rv_hn10u:2933": "RV_10,132.04c mūrdhā rathasya cākan naitāvatainasāntakadhruk ||",
  "GV01rv_hn10u:2934": "RV_10,132.05a asmin sv etac chakapūta eno hite mitre nigatān hanti vīrān |",
  "GV01rv_hn10u:2935": "RV_10,132.05c avor vā yad dhāt tanūṣv avaḥ priyāsu yajñiyāsv arvā ||",
  "GV01rv_hn10u:2936": "RV_10,132.06a yuvor hi mātāditir vicetasā dyaur na bhūmiḥ payasā pupūtani |",
  "GV01rv_hn10u:2937": "RV_10,132.06c ava priyā didiṣṭana sūro ninikta raśmibhiḥ ||",
  "GV01rv_hn10u:2938": "RV_10,132.07a yuvaṃ hy apnarājāv asīdataṃ tiṣṭhad rathaṃ na dhūrṣadaṃ vanarṣadam |",
  "GV01rv_hn10u:2939": "RV_10,132.07c tā naḥ kaṇūkayantīr nṛmedhas tatre aṃhasaḥ sumedhas tatre aṃhasaḥ ||",
  "GV01rv_hn10u:2940": "RV_10,133.01a pro ṣv asmai puroratham indrāya śūṣam arcata |",
  "GV01rv_hn10u:2941": "RV_10,",
  "GV01rv_hn10u:2942": "133.01c abhīke cid u lokakṛt saṃge samatsu vṛtrahāsmākam bodhi coditā nabhantām anyakeṣāṃ jyākā adhi dhanvasu ||",
  "GV01rv_hn10u:2943": "RV_10,133.02a tvaṃ sindhūṃr avāsṛjo 'dharāco ahann ahim |",
  "GV01rv_hn10u:2944": "RV_10,",
  "GV01rv_hn10u:2945": "133.02c aśatrur indra jajñiṣe viśvam puṣyasi vāryaṃ taṃ tvā pari ṣvajāmahe nabhantām anyakeṣāṃ jyākā adhi dhanvasu ||",
  "GV01rv_hn10u:2946": "RV_10,133.03a vi ṣu viśvā arātayo 'ryo naśanta no dhiyaḥ |",
  "GV01rv_hn10u:2947": "RV_10,",
  "GV01rv_hn10u:2948": "133.03c astāsi śatrave vadhaṃ yo na indra jighāṃsati yā te rātir dadir vasu nabhantām anyakeṣāṃ jyākā adhi dhanvasu ||",
  "GV01rv_hn10u:2949": "RV_10,133.04a yo na indrābhito jano vṛkāyur ādideśati |",
  "GV01rv_hn10u:2950": "RV_10,133.04c adhaspadaṃ tam īṃ kṛdhi vibādho asi sāsahir nabhantām anyakeṣāṃ jyākā adhi dhanvasu ||",
  "GV01rv_hn10u:2951": "RV_10,133.05a yo na indrābhidāsati sanābhir yaś ca niṣṭyaḥ |",
  "GV01rv_hn10u:2952": "RV_10,",
  "GV01rv_hn10u:2953": "133.05c ava tasya balaṃ tira mahīva dyaur adha tmanā nabhantām anyakeṣāṃ jyākā adhi dhanvasu ||",
  "GV01rv_hn10u:2954": "RV_10,133.06a vayam indra tvāyavaḥ sakhitvam ā rabhāmahe |",
  "GV01rv_hn10u:2955": "RV_10,133.06c ṛtasya naḥ pathā nayāti viśvāni duritā nabhantām anyakeṣāṃ jyākā adhi dhanvasu ||",
  "GV01rv_hn10u:2956": "RV_10,133.07a asmabhyaṃ su tvam indra tāṃ śikṣa yā dohate prati varaṃ jaritre |",
  "GV01rv_hn10u:2957": "RV_10,133.07c acchidrodhnī pīpayad yathā naḥ sahasradhārā payasā mahī gauḥ ||",
  "GV01rv_hn10u:2958": "RV_10,134.01a ubhe yad indra rodasī āpaprāthoṣā iva |",
  "GV01rv_hn10u:2959": "RV_10,",
  "GV01rv_hn10u:2960": "134.01c mahāntaṃ tvā mahīnāṃ samrājaṃ carṣaṇīnāṃ devī janitry ajījanad bhadrā janitry ajījanat ||",
  "GV01rv_hn10u:2961": "RV_10,134.02a ava sma durhaṇāyato martasya tanuhi sthiram |",
  "GV01rv_hn10u:2962": "RV_10,",
  "GV01rv_hn10u:2963": "134.02c adhaspadaṃ tam īṃ kṛdhi yo asmāṃ ādideśati devī janitry ajījanad bhadrā janitry ajījanat ||",
  "GV01rv_hn10u:2964": "RV_10,134.03a ava tyā bṛhatīr iṣo viśvaścandrā amitrahan |",
  "GV01rv_hn10u:2965": "RV_10,",
  "GV01rv_hn10u:2966": "134.03c śacībhiḥ śakra dhūnuhīndra viśvābhir ūtibhir devī janitry ajījanad bhadrā janitry ajījanat ||",
  "GV01rv_hn10u:2967": "RV_10,134.04a ava yat tvaṃ śatakratav indra viśvāni dhūnuṣe |",
  "GV01rv_hn10u:2968": "RV_10,",
  "GV01rv_hn10u:2969": "134.04c rayiṃ na sunvate sacā sahasriṇībhir ūtibhir devī janitry ajījanad bhadrā janitry ajījanat ||",
  "GV01rv_hn10u:2970": "RV_10,134.05a ava svedā ivābhito viṣvak patantu didyavaḥ |",
  "GV01rv_hn10u:2971": "RV_10,",
  "GV01rv_hn10u:2972": "134.05c dūrvāyā iva tantavo vy asmad etu durmatir devī janitry ajījanad bhadrā janitry ajījanat ||",
  "GV01rv_hn10u:2973": "RV_10,134.06a dīrghaṃ hy aṅkuśaṃ yathā śaktim bibharṣi mantumaḥ |",
  "GV01rv_hn10u:2974": "RV_10,",
  "GV01rv_hn10u:2975": "134.06c pūrveṇa maghavan padājo vayāṃ yathā yamo devī janitry ajījanad bhadrā janitry ajījanat ||",
  "GV01rv_hn10u:2976": "RV_10,134.07a nakir devā minīmasi nakir ā yopayāmasi mantraśrutyaṃ carāmasi |",
  "GV01rv_hn10u:2977": "RV_10,134.07c pakṣebhir apikakṣebhir atrābhi saṃ rabhāmahe ||",
  "GV01rv_hn10u:2978": "RV_10,135.01a yasmin vṛkṣe supalāśe devaiḥ sampibate yamaḥ |",
  "GV01rv_hn10u:2979": "RV_10,135.01c atrā no viśpatiḥ pitā purāṇāṃ anu venati ||",
  "GV01rv_hn10u:2980": "RV_10,135.02a purāṇāṃ anuvenantaṃ carantam pāpayāmuyā |",
  "GV01rv_hn10u:2981": "RV_10,135.02c asūyann abhy acākaśaṃ tasmā aspṛhayam punaḥ ||",
  "GV01rv_hn10u:2982": "RV_10,135.03a yaṃ kumāra navaṃ ratham acakram manasākṛṇoḥ |",
  "GV01rv_hn10u:2983": "RV_10,135.03c ekeṣaṃ viśvataḥ prāñcam apaśyann adhi tiṣṭhasi ||",
  "GV01rv_hn10u:2984": "RV_10,135.04a yaṃ kumāra prāvartayo rathaṃ viprebhyas pari |",
  "GV01rv_hn10u:2985": "RV_10,135.04c taṃ sāmānu prāvartata sam ito nāvy āhitam ||",
  "GV01rv_hn10u:2986": "RV_10,135.05a kaḥ kumāram ajanayad rathaṃ ko nir avartayat |",
  "GV01rv_hn10u:2987": "RV_10,135.05c kaḥ svit tad adya no brūyād anudeyī yathābhavat ||",
  "GV01rv_hn10u:2988": "RV_10,135.06a yathābhavad anudeyī tato agram ajāyata |",
  "GV01rv_hn10u:2989": "RV_10,135.06c purastād budhna ātataḥ paścān nirayaṇaṃ kṛtam ||",
  "GV01rv_hn10u:2990": "RV_10,135.07a idaṃ yamasya sādanaṃ devamānaṃ yad ucyate |",
  "GV01rv_hn10u:2991": "RV_10,135.07c iyam asya dhamyate nāḷīr ayaṃ gīrbhiḥ pariṣkṛtaḥ ||",
  "GV01rv_hn10u:2992": "RV_10,136.01a keśy agniṃ keśī viṣaṃ keśī bibharti rodasī |",
  "GV01rv_hn10u:2993": "RV_10,136.01c keśī viśvaṃ svar dṛśe keśīdaṃ jyotir ucyate ||",
  "GV01rv_hn10u:2994": "RV_10,136.02a munayo vātaraśanāḥ piśaṅgā vasate malā |",
  "GV01rv_hn10u:2995": "RV_10,136.02c vātasyānu dhrājiṃ yanti yad devāso avikṣata ||",
  "GV01rv_hn10u:2996": "RV_10,136.03a unmaditā mauneyena vātāṃ ā tasthimā vayam |",
  "GV01rv_hn10u:2997": "RV_10,136.03c śarīred asmākaṃ yūyam martāso abhi paśyatha ||",
  "GV01rv_hn10u:2998": "RV_10,136.04a antarikṣeṇa patati viśvā rūpāvacākaśat |",
  "GV01rv_hn10u:2999": "RV_10,136.04c munir devasya-devasya saukṛtyāya sakhā hitaḥ ||",
  "GV01rv_hn10u:3000": "RV_10,136.05a vātasyāśvo vāyoḥ sakhātho deveṣito muniḥ |",
  "GV01rv_hn10u:3001": "RV_10,136.05c ubhau samudrāv ā kṣeti yaś ca pūrva utāparaḥ ||",
  "GV01rv_hn10u:3002": "RV_10,136.06a apsarasāṃ gandharvāṇām mṛgāṇāṃ caraṇe caran |",
  "GV01rv_hn10u:3003": "RV_10,136.06c keśī ketasya vidvān sakhā svādur madintamaḥ ||",
  "GV01rv_hn10u:3004": "RV_10,136.07a vāyur asmā upāmanthat pinaṣṭi smā kunannamā |",
  "GV01rv_hn10u:3005": "RV_10,136.07c keśī viṣasya pātreṇa yad rudreṇāpibat saha ||",
  "GV01rv_hn10u:3006": "RV_10,137.01a uta devā avahitaṃ devā un nayathā punaḥ |",
  "GV01rv_hn10u:3007": "RV_10,137.01c utāgaś cakruṣaṃ devā devā jīvayathā punaḥ ||",
  "GV01rv_hn10u:3008": "RV_10,137.02a dvāv imau vātau vāta ā sindhor ā parāvataḥ |",
  "GV01rv_hn10u:3009": "RV_10,137.02c dakṣaṃ te anya ā vātu parānyo vātu yad rapaḥ ||",
  "GV01rv_hn10u:3010": "RV_10,137.03a ā vāta vāhi bheṣajaṃ vi vāta vāhi yad rapaḥ |",
  "GV01rv_hn10u:3011": "RV_10,137.03c tvaṃ hi viśvabheṣajo devānāṃ dūta īyase ||",
  "GV01rv_hn10u:3012": "RV_10,137.04a ā tvāgamaṃ śantātibhir atho ariṣṭatātibhiḥ |",
  "GV01rv_hn10u:3013": "RV_10,137.04c dakṣaṃ te bhadram ābhārṣam parā yakṣmaṃ suvāmi te ||",
  "GV01rv_hn10u:3014": "RV_10,137.05a trāyantām iha devās trāyatām marutāṃ gaṇaḥ |",
  "GV01rv_hn10u:3015": "RV_10,137.05c trāyantāṃ viśvā bhūtāni yathāyam arapā asat ||",
  "GV01rv_hn10u:3016": "RV_10,137.06a āpa id vā u bheṣajīr āpo amīvacātanīḥ |",
  "GV01rv_hn10u:3017": "RV_10,137.06c āpaḥ sarvasya bheṣajīs tās te kṛṇvantu bheṣajam ||",
  "GV01rv_hn10u:3018": "RV_10,137.07a hastābhyāṃ daśaśākhābhyāṃ jihvā vācaḥ purogavī |",
  "GV01rv_hn10u:3019": "RV_10,137.07c anāmayitnubhyāṃ tvā tābhyāṃ tvopa spṛśāmasi ||",
  "GV01rv_hn10u:3020": "RV_10,138.01a tava tya indra sakhyeṣu vahnaya ṛtam manvānā vy adardirur valam |",
  "GV01rv_hn10u:3021": "RV_10,138.01c yatrā daśasyann uṣaso riṇann apaḥ kutsāya manmann ahyaś ca daṃsayaḥ ||",
  "GV01rv_hn10u:3022": "RV_10,138.02a avāsṛjaḥ prasvaḥ śvañcayo girīn ud āja usrā apibo madhu priyam |",
  "GV01rv_hn10u:3023": "RV_10,138.02c avardhayo vanino asya daṃsasā śuśoca sūrya ṛtajātayā girā ||",
  "GV01rv_hn10u:3024": "RV_10,138.03a vi sūryo madhye amucad rathaṃ divo vidad dāsāya pratimānam āryaḥ |",
  "GV01rv_hn10u:3025": "RV_10,138.03c dṛḷhāni pipror asurasya māyina indro vy āsyac cakṛvāṃ ṛjiśvanā ||",
  "GV01rv_hn10u:3026": "RV_10,138.04a anādhṛṣṭāni dhṛṣito vy āsyan nidhīṃr adevāṃ amṛṇad ayāsyaḥ |",
  "GV01rv_hn10u:3027": "RV_10,138.04c māseva sūryo vasu puryam ā dade gṛṇānaḥ śatrūṃr aśṛṇād virukmatā ||",
  "GV01rv_hn10u:3028": "RV_10,138.05a ayuddhaseno vibhvā vibhindatā dāśad vṛtrahā tujyāni tejate |",
  "GV01rv_hn10u:3029": "RV_10,138.05c indrasya vajrād abibhed abhiśnathaḥ prākrāmac chundhyūr ajahād uṣā anaḥ ||",
  "GV01rv_hn10u:3030": "RV_10,138.06a etā tyā te śrutyāni kevalā yad eka ekam akṛṇor ayajñam |",
  "GV01rv_hn10u:3031": "RV_10,138.06c māsāṃ vidhānam adadhā adhi dyavi tvayā vibhinnam bharati pradhim pitā ||",
  "GV01rv_hn10u:3032": "RV_10,139.01a sūryaraśmir harikeśaḥ purastāt savitā jyotir ud ayāṃ ajasram |",
  "GV01rv_hn10u:3033": "RV_10,139.01c tasya pūṣā prasave yāti vidvān sampaśyan viśvā bhuvanāni gopāḥ ||",
  "GV01rv_hn10u:3034": "RV_10,139.02a nṛcakṣā eṣa divo madhya āsta āpaprivān rodasī antarikṣam |",
  "GV01rv_hn10u:3035": "RV_10,139.02c sa viśvācīr abhi caṣṭe ghṛtācīr antarā pūrvam aparaṃ ca ketum ||",
  "GV01rv_hn10u:3036": "RV_10,139.03a rāyo budhnaḥ saṃgamano vasūnāṃ viśvā rūpābhi caṣṭe śacībhiḥ |",
  "GV01rv_hn10u:3037": "RV_10,139.03c deva iva savitā satyadharmendro na tasthau samare dhanānām ||",
  "GV01rv_hn10u:3038": "RV_10,139.04a viśvāvasuṃ soma gandharvam āpo dadṛśuṣīs tad ṛtenā vy āyan |",
  "GV01rv_hn10u:3039": "RV_10,139.04c tad anvavaid indro rārahāṇa āsām pari sūryasya paridhīṃr apaśyat ||",
  "GV01rv_hn10u:3040": "RV_10,139.05a viśvāvasur abhi tan no gṛṇātu divyo gandharvo rajaso vimānaḥ |",
  "GV01rv_hn10u:3041": "RV_10,139.05c yad vā ghā satyam uta yan na vidma dhiyo hinvāno dhiya in no avyāḥ ||",
  "GV01rv_hn10u:3042": "RV_10,139.06a sasnim avindac caraṇe nadīnām apāvṛṇod duro aśmavrajānām |",
  "GV01rv_hn10u:3043": "RV_10,139.06c prāsāṃ gandharvo amṛtāni vocad indro dakṣam pari jānād ahīnām ||",
  "GV01rv_hn10u:3044": "RV_10,140.01a agne tava śravo vayo mahi bhrājante arcayo vibhāvaso |",
  "GV01rv_hn10u:3045": "RV_10,140.01c bṛhadbhāno śavasā vājam ukthyaṃ dadhāsi dāśuṣe kave ||",
  "GV01rv_hn10u:3046": "RV_10,140.02a pāvakavarcāḥ śukravarcā anūnavarcā ud iyarṣi bhānunā |",
  "GV01rv_hn10u:3047": "RV_10,140.02c putro mātarā vicarann upāvasi pṛṇakṣi rodasī ubhe ||",
  "GV01rv_hn10u:3048": "RV_10,140.03a ūrjo napāj jātavedaḥ suśastibhir mandasva dhītibhir hitaḥ |",
  "GV01rv_hn10u:3049": "RV_10,140.03c tve iṣaḥ saṃ dadhur bhūrivarpasaś citrotayo vāmajātāḥ ||",
  "GV01rv_hn10u:3050": "RV_10,140.04a irajyann agne prathayasva jantubhir asme rāyo amartya |",
  "GV01rv_hn10u:3051": "RV_10,140.04c sa darśatasya vapuṣo vi rājasi pṛṇakṣi sānasiṃ kratum ||",
  "GV01rv_hn10u:3052": "RV_10,140.05a iṣkartāram adhvarasya pracetasaṃ kṣayantaṃ rādhaso mahaḥ |",
  "GV01rv_hn10u:3053": "RV_10,140.05c rātiṃ vāmasya subhagām mahīm iṣaṃ dadhāsi sānasiṃ rayim ||",
  "GV01rv_hn10u:3054": "RV_10,140.06a ṛtāvānam mahiṣaṃ viśvadarśatam agniṃ sumnāya dadhire puro janāḥ |",
  "GV01rv_hn10u:3055": "RV_10,140.06c śrutkarṇaṃ saprathastamaṃ tvā girā daivyam mānuṣā yugā ||",
  "GV01rv_hn10u:3056": "RV_10,141.01a agne acchā vadeha naḥ pratyaṅ naḥ sumanā bhava |",
  "GV01rv_hn10u:3057": "RV_10,141.01c pra no yaccha viśas pate dhanadā asi nas tvam ||",
  "GV01rv_hn10u:3058": "RV_10,141.02a pra no yacchatv aryamā pra bhagaḥ pra bṛhaspatiḥ |",
  "GV01rv_hn10u:3059": "RV_10,141.02c pra devāḥ prota sūnṛtā rāyo devī dadātu naḥ ||",
  "GV01rv_hn10u:3060": "RV_10,141.03a somaṃ rājānam avase 'gniṃ gīrbhir havāmahe |",
  "GV01rv_hn10u:3061": "RV_10,141.03c ādityān viṣṇuṃ sūryam brahmāṇaṃ ca bṛhaspatim ||",
  "GV01rv_hn10u:3062": "RV_10,141.04a indravāyū bṛhaspatiṃ suhaveha havāmahe |",
  "GV01rv_hn10u:3063": "RV_10,141.04c yathā naḥ sarva ij janaḥ saṃgatyāṃ sumanā asat ||",
  "GV01rv_hn10u:3064": "RV_10,141.05a aryamaṇam bṛhaspatim indraṃ dānāya codaya |",
  "GV01rv_hn10u:3065": "RV_10,141.05c vātaṃ viṣṇuṃ sarasvatīṃ savitāraṃ ca vājinam ||",
  "GV01rv_hn10u:3066": "RV_10,141.06a tvaṃ no agne agnibhir brahma yajñaṃ ca vardhaya |",
  "GV01rv_hn10u:3067": "RV_10,141.06c tvaṃ no devatātaye rāyo dānāya codaya ||",
  "GV01rv_hn10u:3068": "RV_10,142.01a ayam agne jaritā tve abhūd api sahasaḥ sūno nahy anyad asty āpyam |",
  "GV01rv_hn10u:3069": "RV_10,142.01c bhadraṃ hi śarma trivarūtham asti ta āre hiṃsānām apa didyum ā kṛdhi ||",
  "GV01rv_hn10u:3070": "RV_10,142.02a pravat te agne janimā pitūyataḥ sācīva viśvā bhuvanā ny ṛñjase |",
  "GV01rv_hn10u:3071": "RV_10,142.02c pra saptayaḥ pra saniṣanta no dhiyaḥ puraś caranti paśupā iva tmanā ||",
  "GV01rv_hn10u:3072": "RV_10,142.03a uta vā u pari vṛṇakṣi bapsad bahor agna ulapasya svadhāvaḥ |",
  "GV01rv_hn10u:3073": "RV_10,142.03c uta khilyā urvarāṇām bhavanti mā te hetiṃ taviṣīṃ cukrudhāma ||",
  "GV01rv_hn10u:3074": "RV_10,142.04a yad udvato nivato yāsi bapsat pṛthag eṣi pragardhinīva senā |",
  "GV01rv_hn10u:3075": "RV_10,142.04c yadā te vāto anuvāti śocir vapteva śmaśru vapasi pra bhūma ||",
  "GV01rv_hn10u:3076": "RV_10,142.05a praty asya śreṇayo dadṛśra ekaṃ niyānam bahavo rathāsaḥ |",
  "GV01rv_hn10u:3077": "RV_10,142.05c bāhū yad agne anumarmṛjāno nyaṅṅ uttānām anveṣi bhūmim ||",
  "GV01rv_hn10u:3078": "RV_10,142.06a ut te śuṣmā jihatām ut te arcir ut te agne śaśamānasya vājāḥ |",
  "GV01rv_hn10u:3079": "RV_10,142.06c uc chvañcasva ni nama vardhamāna ā tvādya viśve vasavaḥ sadantu ||",
  "GV01rv_hn10u:3080": "RV_10,142.07a apām idaṃ nyayanaṃ samudrasya niveśanam |",
  "GV01rv_hn10u:3081": "RV_10,142.07c anyaṃ kṛṇuṣvetaḥ panthāṃ tena yāhi vaśāṃ anu ||",
  "GV01rv_hn10u:3082": "RV_10,142.08a āyane te parāyaṇe dūrvā rohantu puṣpiṇīḥ |",
  "GV01rv_hn10u:3083": "RV_10,142.08c hradāś ca puṇḍarīkāṇi samudrasya gṛhā ime ||",
  "GV01rv_hn10u:3084": "RV_10,143.01a tyaṃ cid atrim ṛtajuram artham aśvaṃ na yātave |",
  "GV01rv_hn10u:3085": "RV_10,143.01c kakṣīvantaṃ yadī punā rathaṃ na kṛṇutho navam ||",
  "GV01rv_hn10u:3086": "RV_10,143.02a tyaṃ cid aśvaṃ na vājinam areṇavo yam atnata |",
  "GV01rv_hn10u:3087": "RV_10,143.02c dṛḷhaṃ granthiṃ na vi ṣyatam atriṃ yaviṣṭham ā rajaḥ ||",
  "GV01rv_hn10u:3088": "RV_10,143.03a narā daṃsiṣṭhāv atraye śubhrā siṣāsataṃ dhiyaḥ |",
  "GV01rv_hn10u:3089": "RV_10,143.03c athā hi vāṃ divo narā puna stomo na viśase ||",
  "GV01rv_hn10u:3090": "RV_10,143.04a cite tad vāṃ surādhasā rātiḥ sumatir aśvinā |",
  "GV01rv_hn10u:3091": "RV_10,143.04c ā yan naḥ sadane pṛthau samane parṣatho narā ||",
  "GV01rv_hn10u:3092": "RV_10,143.05a yuvam bhujyuṃ samudra ā rajasaḥ pāra īṅkhitam |",
  "GV01rv_hn10u:3093": "RV_10,143.05c yātam acchā patatribhir nāsatyā sātaye kṛtam ||",
  "GV01rv_hn10u:3094": "RV_10,143.06a ā vāṃ sumnaiḥ śaṃyū iva maṃhiṣṭhā viśvavedasā |",
  "GV01rv_hn10u:3095": "RV_10,143.06c sam asme bhūṣataṃ narotsaṃ na pipyuṣīr iṣaḥ ||",
  "GV01rv_hn10u:3096": "RV_10,144.01a ayaṃ hi te amartya indur atyo na patyate |",
  "GV01rv_hn10u:3097": "RV_10,144.01c dakṣo viśvāyur vedhase ||",
  "GV01rv_hn10u:3098": "RV_10,144.02a ayam asmāsu kāvya ṛbhur vajro dāsvate |",
  "GV01rv_hn10u:3099": "RV_10,144.02c ayam bibharty ūrdhvakṛśanam madam ṛbhur na kṛtvyam madam ||",
  "GV01rv_hn10u:3100": "RV_10,144.03a ghṛṣuḥ śyenāya kṛtvana āsu svāsu vaṃsagaḥ |",
  "GV01rv_hn10u:3101": "RV_10,144.03c ava dīdhed ahīśuvaḥ ||",
  "GV01rv_hn10u:3102": "RV_10,144.04a yaṃ suparṇaḥ parāvataḥ śyenasya putra ābharat |",
  "GV01rv_hn10u:3103": "RV_10,144.04c śatacakraṃ yo 'hyo vartaniḥ ||",
  "GV01rv_hn10u:3104": "RV_10,144.05a yaṃ te śyenaś cārum avṛkam padābharad aruṇam mānam andhasaḥ |",
  "GV01rv_hn10u:3105": "RV_10,144.05c enā vayo vi tāry āyur jīvasa enā jāgāra bandhutā ||",
  "GV01rv_hn10u:3106": "RV_10,144.06a evā tad indra indunā deveṣu cid dhārayāte mahi tyajaḥ |",
  "GV01rv_hn10u:3107": "RV_10,144.06c kratvā vayo vi tāry āyuḥ sukrato kratvāyam asmad ā sutaḥ ||",
  "GV01rv_hn10u:3108": "RV_10,145.01a imāṃ khanāmy oṣadhiṃ vīrudham balavattamām |",
  "GV01rv_hn10u:3109": "RV_10,145.01c yayā sapatnīm bādhate yayā saṃvindate patim ||",
  "GV01rv_hn10u:3110": "RV_10,145.02a uttānaparṇe subhage devajūte sahasvati |",
  "GV01rv_hn10u:3111": "RV_10,145.02c sapatnīm me parā dhama patim me kevalaṃ kuru ||",
  "GV01rv_hn10u:3112": "RV_10,145.03a uttarāham uttara uttared uttarābhyaḥ |",
  "GV01rv_hn10u:3113": "RV_10,145.03c athā sapatnī yā mamādharā sādharābhyaḥ ||",
  "GV01rv_hn10u:3114": "RV_10,145.04a nahy asyā nāma gṛbhṇāmi no asmin ramate jane |",
  "GV01rv_hn10u:3115": "RV_10,145.04c parām eva parāvataṃ sapatnīṃ gamayāmasi ||",
  "GV01rv_hn10u:3116": "RV_10,145.05a aham asmi sahamānātha tvam asi sāsahiḥ |",
  "GV01rv_hn10u:3117": "RV_10,145.05c ubhe sahasvatī bhūtvī sapatnīm me sahāvahai ||",
  "GV01rv_hn10u:3118": "RV_10,145.06a upa te 'dhāṃ sahamānām abhi tvādhāṃ sahīyasā |",
  "GV01rv_hn10u:3119": "RV_10,145.06c mām anu pra te mano vatsaṃ gaur iva dhāvatu pathā vār iva dhāvatu ||",
  "GV01rv_hn10u:3120": "RV_10,146.01a araṇyāny araṇyāny asau yā preva naśyasi |",
  "GV01rv_hn10u:3121": "RV_10,146.01c kathā grāmaṃ na pṛcchasi na tvā bhīr iva vindatī3ṃ ||",
  "GV01rv_hn10u:3122": "RV_10,146.02a vṛṣāravāya vadate yad upāvati ciccikaḥ |",
  "GV01rv_hn10u:3123": "RV_10,146.02c āghāṭibhir iva dhāvayann araṇyānir mahīyate ||",
  "GV01rv_hn10u:3124": "RV_10,146.03a uta gāva ivādanty uta veśmeva dṛśyate |",
  "GV01rv_hn10u:3125": "RV_10,146.03c uto araṇyāniḥ sāyaṃ śakaṭīr iva sarjati ||",
  "GV01rv_hn10u:3126": "RV_10,146.04a gām aṅgaiṣa ā hvayati dārv aṅgaiṣo apāvadhīt |",
  "GV01rv_hn10u:3127": "RV_10,146.04c vasann araṇyānyāṃ sāyam akrukṣad iti manyate ||",
  "GV01rv_hn10u:3128": "RV_10,146.05a na vā araṇyānir hanty anyaś cen nābhigacchati |",
  "GV01rv_hn10u:3129": "RV_10,146.05c svādoḥ phalasya jagdhvāya yathākāmaṃ ni padyate ||",
  "GV01rv_hn10u:3130": "RV_10,146.06a āñjanagandhiṃ surabhim bahvannām akṛṣīvalām |",
  "GV01rv_hn10u:3131": "RV_10,146.06c prāham mṛgāṇām mātaram araṇyānim aśaṃsiṣam ||",
  "GV01rv_hn10u:3132": "RV_10,147.01a śrat te dadhāmi prathamāya manyave 'han yad vṛtraṃ naryaṃ viver apaḥ |",
  "GV01rv_hn10u:3133": "RV_10,147.01c ubhe yat tvā bhavato rodasī anu rejate śuṣmāt pṛthivī cid adrivaḥ ||",
  "GV01rv_hn10u:3134": "RV_10,147.02a tvam māyābhir anavadya māyinaṃ śravasyatā manasā vṛtram ardayaḥ |",
  "GV01rv_hn10u:3135": "RV_10,147.02c tvām in naro vṛṇate gaviṣṭiṣu tvāṃ viśvāsu havyāsv iṣṭiṣu ||",
  "GV01rv_hn10u:3136": "RV_10,147.03a aiṣu cākandhi puruhūta sūriṣu vṛdhāso ye maghavann ānaśur magham |",
  "GV01rv_hn10u:3137": "RV_10,147.03c arcanti toke tanaye pariṣṭiṣu medhasātā vājinam ahraye dhane ||",
  "GV01rv_hn10u:3138": "RV_10,147.04a sa in nu rāyaḥ subhṛtasya cākanan madaṃ yo asya raṃhyaṃ ciketati |",
  "GV01rv_hn10u:3139": "RV_10,147.04c tvāvṛdho maghavan dāśvadhvaro makṣū sa vājam bharate dhanā nṛbhiḥ ||",
  "GV01rv_hn10u:3140": "RV_10,147.05a tvaṃ śardhāya mahinā gṛṇāna uru kṛdhi maghavañ chagdhi rāyaḥ |",
  "GV01rv_hn10u:3141": "RV_10,147.05c tvaṃ no mitro varuṇo na māyī pitvo na dasma dayase vibhaktā ||",
  "GV01rv_hn10u:3142": "RV_10,148.01a suṣvāṇāsa indra stumasi tvā sasavāṃsaś ca tuvinṛmṇa vājam |",
  "GV01rv_hn10u:3143": "RV_10,148.01c ā no bhara suvitaṃ yasya cākan tmanā tanā sanuyāma tvotāḥ ||",
  "GV01rv_hn10u:3144": "RV_10,148.02a ṛṣvas tvam indra śūra jāto dāsīr viśaḥ sūryeṇa sahyāḥ |",
  "GV01rv_hn10u:3145": "RV_10,148.02c guhā hitaṃ guhyaṃ gūḷham apsu bibhṛmasi prasravaṇe na somam ||",
  "GV01rv_hn10u:3146": "RV_10,148.03a aryo vā giro abhy arca vidvān ṛṣīṇāṃ vipraḥ sumatiṃ cakānaḥ |",
  "GV01rv_hn10u:3147": "RV_10,148.03c te syāma ye raṇayanta somair enota tubhyaṃ rathoḷha bhakṣaiḥ ||",
  "GV01rv_hn10u:3148": "RV_10,148.04a imā brahmendra tubhyaṃ śaṃsi dā nṛbhyo nṛṇāṃ śūra śavaḥ |",
  "GV01rv_hn10u:3149": "RV_10,148.04c tebhir bhava sakratur yeṣu cākann uta trāyasva gṛṇata uta stīn ||",
  "GV01rv_hn10u:3150": "RV_10,148.05a śrudhī havam indra śūra pṛthyā uta stavase venyasyārkaiḥ |",
  "GV01rv_hn10u:3151": "RV_10,148.05c ā yas te yoniṃ ghṛtavantam asvār ūrmir na nimnair dravayanta vakvāḥ ||",
  "GV01rv_hn10u:3152": "RV_10,149.01a savitā yantraiḥ pṛthivīm aramṇād askambhane savitā dyām adṛṃhat |",
  "GV01rv_hn10u:3153": "RV_10,149.01c aśvam ivādhukṣad dhunim antarikṣam atūrte baddhaṃ savitā samudram ||",
  "GV01rv_hn10u:3154": "RV_10,149.02a yatrā samudra skabhito vy aunad apāṃ napāt savitā tasya veda |",
  "GV01rv_hn10u:3155": "RV_10,149.02c ato bhūr ata ā utthitaṃ rajo 'to dyāvāpṛthivī aprathetām ||",
  "GV01rv_hn10u:3156": "RV_10,149.03a paścedam anyad abhavad yajatram amartyasya bhuvanasya bhūnā |",
  "GV01rv_hn10u:3157": "RV_10,149.03c suparṇo aṅga savitur garutmān pūrvo jātaḥ sa u asyānu dharma ||",
  "GV01rv_hn10u:3158": "RV_10,149.04a gāva iva grāmaṃ yūyudhir ivāśvān vāśreva vatsaṃ sumanā duhānā |",
  "GV01rv_hn10u:3159": "RV_10,149.04c patir iva jāyām abhi no ny etu dhartā divaḥ savitā viśvavāraḥ ||",
  "GV01rv_hn10u:3160": "RV_10,149.05a hiraṇyastūpaḥ savitar yathā tvāṅgiraso juhve vāje asmin |",
  "GV01rv_hn10u:3161": "RV_10,149.05c evā tvārcann avase vandamānaḥ somasyevāṃśum prati jāgarāham ||",
  "GV01rv_hn10u:3162": "RV_10,150.01a samiddhaś cit sam idhyase devebhyo havyavāhana |",
  "GV01rv_hn10u:3163": "RV_10,150.01c ādityai rudrair vasubhir na ā gahi mṛḷīkāya na ā gahi ||",
  "GV01rv_hn10u:3164": "RV_10,150.02a imaṃ yajñam idaṃ vaco jujuṣāṇa upāgahi |",
  "GV01rv_hn10u:3165": "RV_10,150.02c martāsas tvā samidhāna havāmahe mṛḷīkāya havāmahe ||",
  "GV01rv_hn10u:3166": "RV_10,150.03a tvām u jātavedasaṃ viśvavāraṃ gṛṇe dhiyā |",
  "GV01rv_hn10u:3167": "RV_10,150.03c agne devāṃ ā vaha naḥ priyavratān mṛḷīkāya priyavratān ||",
  "GV01rv_hn10u:3168": "RV_10,150.04a agnir devo devānām abhavat purohito 'gnim manuṣyā ṛṣayaḥ sam īdhire |",
  "GV01rv_hn10u:3169": "RV_10,150.04c agnim maho dhanasātāv ahaṃ huve mṛḷīkaṃ dhanasātaye ||",
  "GV01rv_hn10u:3170": "RV_10,150.05a agnir atrim bharadvājaṃ gaviṣṭhiram prāvan naḥ kaṇvaṃ trasadasyum āhave |",
  "GV01rv_hn10u:3171": "RV_10,150.05c agniṃ vasiṣṭho havate purohito mṛḷīkāya purohitaḥ ||",
  "GV01rv_hn10u:3172": "RV_10,151.01a śraddhayāgniḥ sam idhyate śraddhayā hūyate haviḥ |",
  "GV01rv_hn10u:3173": "RV_10,151.01c śraddhām bhagasya mūrdhani vacasā vedayāmasi ||",
  "GV01rv_hn10u:3174": "RV_10,151.02a priyaṃ śraddhe dadataḥ priyaṃ śraddhe didāsataḥ |",
  "GV01rv_hn10u:3175": "RV_10,151.02c priyam bhojeṣu yajvasv idam ma uditaṃ kṛdhi ||",
  "GV01rv_hn10u:3176": "RV_10,151.03a yathā devā asureṣu śraddhām ugreṣu cakrire |",
  "GV01rv_hn10u:3177": "RV_10,151.03c evam bhojeṣu yajvasv asmākam uditaṃ kṛdhi ||",
  "GV01rv_hn10u:3178": "RV_10,151.04a śraddhāṃ devā yajamānā vāyugopā upāsate |",
  "GV01rv_hn10u:3179": "RV_10,151.04c śraddhāṃ hṛdayyayākūtyā śraddhayā vindate vasu ||",
  "GV01rv_hn10u:3180": "RV_10,151.05a śraddhām prātar havāmahe śraddhām madhyandinam pari |",
  "GV01rv_hn10u:3181": "RV_10,151.05c śraddhāṃ sūryasya nimruci śraddhe śrad dhāpayeha naḥ ||",
  "GV01rv_hn10u:3182": "RV_10,152.01a śāsa itthā mahāṃ asy amitrakhādo adbhutaḥ |",
  "GV01rv_hn10u:3183": "RV_10,152.01c na yasya hanyate sakhā na jīyate kadā cana ||",
  "GV01rv_hn10u:3184": "RV_10,152.02a svastidā viśas patir vṛtrahā vimṛdho vaśī |",
  "GV01rv_hn10u:3185": "RV_10,152.02c vṛṣendraḥ pura etu naḥ somapā abhayaṅkaraḥ ||",
  "GV01rv_hn10u:3186": "RV_10,152.03a vi rakṣo vi mṛdho jahi vi vṛtrasya hanū ruja |",
  "GV01rv_hn10u:3187": "RV_10,152.03c vi manyum indra vṛtrahann amitrasyābhidāsataḥ ||",
  "GV01rv_hn10u:3188": "RV_10,152.04a vi na indra mṛdho jahi nīcā yaccha pṛtanyataḥ |",
  "GV01rv_hn10u:3189": "RV_10,152.04c yo asmāṃ abhidāsaty adharaṃ gamayā tamaḥ ||",
  "GV01rv_hn10u:3190": "RV_10,152.05a apendra dviṣato mano 'pa jijyāsato vadham |",
  "GV01rv_hn10u:3191": "RV_10,152.05c vi manyoḥ śarma yaccha varīyo yavayā vadham ||",
  "GV01rv_hn10u:3192": "RV_10,153.01a īṅkhayantīr apasyuva indraṃ jātam upāsate |",
  "GV01rv_hn10u:3193": "RV_10,153.01c bhejānāsaḥ suvīryam ||",
  "GV01rv_hn10u:3194": "RV_10,153.02a tvam indra balād adhi sahaso jāta ojasaḥ |",
  "GV01rv_hn10u:3195": "RV_10,153.02c tvaṃ vṛṣan vṛṣed asi ||",
  "GV01rv_hn10u:3196": "RV_10,153.03a tvam indrāsi vṛtrahā vy antarikṣam atiraḥ |",
  "GV01rv_hn10u:3197": "RV_10,153.03c ud dyām astabhnā ojasā ||",
  "GV01rv_hn10u:3198": "RV_10,153.04a tvam indra sajoṣasam arkam bibharṣi bāhvoḥ |",
  "GV01rv_hn10u:3199": "RV_10,153.04c vajraṃ śiśāna ojasā ||",
  "GV01rv_hn10u:3200": "RV_10,153.05a tvam indrābhibhūr asi viśvā jātāny ojasā |",
  "GV01rv_hn10u:3201": "RV_10,153.05c sa viśvā bhuva ābhavaḥ ||",
  "GV01rv_hn10u:3202": "RV_10,154.01a soma ekebhyaḥ pavate ghṛtam eka upāsate |",
  "GV01rv_hn10u:3203": "RV_10,154.01c yebhyo madhu pradhāvati tāṃś cid evāpi gacchatāt ||",
  "GV01rv_hn10u:3204": "RV_10,154.02a tapasā ye anādhṛṣyās tapasā ye svar yayuḥ |",
  "GV01rv_hn10u:3205": "RV_10,154.02c tapo ye cakrire mahas tāṃś cid evāpi gacchatāt ||",
  "GV01rv_hn10u:3206": "RV_10,154.03a ye yudhyante pradhaneṣu śūrāso ye tanūtyajaḥ |",
  "GV01rv_hn10u:3207": "RV_10,154.03c ye vā sahasradakṣiṇās tāṃś cid evāpi gacchatāt ||",
  "GV01rv_hn10u:3208": "RV_10,154.04a ye cit pūrva ṛtasāpa ṛtāvāna ṛtāvṛdhaḥ |",
  "GV01rv_hn10u:3209": "RV_10,154.04c pitṝn tapasvato yama tāṃś cid evāpi gacchatāt ||",
  "GV01rv_hn10u:3210": "RV_10,154.05a sahasraṇīthāḥ kavayo ye gopāyanti sūryam |",
  "GV01rv_hn10u:3211": "RV_10,154.05c ṛṣīn tapasvato yama tapojāṃ api gacchatāt ||",
  "GV01rv_hn10u:3212": "RV_10,155.01a arāyi kāṇe vikaṭe giriṃ gaccha sadānve |",
  "GV01rv_hn10u:3213": "RV_10,155.01c śirimbiṭhasya satvabhis tebhiṣ ṭvā cātayāmasi ||",
  "GV01rv_hn10u:3214": "RV_10,155.02a catto itaś cattāmutaḥ sarvā bhrūṇāny āruṣī |",
  "GV01rv_hn10u:3215": "RV_10,155.02c arāyyam brahmaṇas pate tīkṣṇaśṛṇgodṛṣann ihi ||",
  "GV01rv_hn10u:3216": "RV_10,155.03a ado yad dāru plavate sindhoḥ pāre apūruṣam |",
  "GV01rv_hn10u:3217": "RV_10,155.03c tad ā rabhasva durhaṇo tena gaccha parastaram ||",
  "GV01rv_hn10u:3218": "RV_10,155.04a yad dha prācīr ajagantoro maṇḍūradhāṇikīḥ |",
  "GV01rv_hn10u:3219": "RV_10,155.04c hatā indrasya śatravaḥ sarve budbudayāśavaḥ ||",
  "GV01rv_hn10u:3220": "RV_10,155.05a parīme gām aneṣata pary agnim ahṛṣata |",
  "GV01rv_hn10u:3221": "RV_10,155.05c deveṣv akrata śravaḥ ka imāṃ ā dadharṣati ||",
  "GV01rv_hn10u:3222": "RV_10,156.01a agniṃ hinvantu no dhiyaḥ saptim āśum ivājiṣu |",
  "GV01rv_hn10u:3223": "RV_10,156.01c tena jeṣma dhanaṃ-dhanam ||",
  "GV01rv_hn10u:3224": "RV_10,156.02a yayā gā ākarāmahe senayāgne tavotyā |",
  "GV01rv_hn10u:3225": "RV_10,156.02c tāṃ no hinva maghattaye ||",
  "GV01rv_hn10u:3226": "RV_10,156.03a āgne sthūraṃ rayim bhara pṛthuṃ gomantam aśvinam |",
  "GV01rv_hn10u:3227": "RV_10,156.03c aṅdhi khaṃ vartayā paṇim ||",
  "GV01rv_hn10u:3228": "RV_10,156.04a agne nakṣatram ajaram ā sūryaṃ rohayo divi |",
  "GV01rv_hn10u:3229": "RV_10,156.04c dadhaj jyotir janebhyaḥ ||",
  "GV01rv_hn10u:3230": "RV_10,156.05a agne ketur viśām asi preṣṭhaḥ śreṣṭha upasthasat |",
  "GV01rv_hn10u:3231": "RV_10,156.05c bodhā stotre vayo dadhat ||",
  "GV01rv_hn10u:3232": "RV_10,157.01a imā nu kam bhuvanā sīṣadhāmendraś ca viśve ca devāḥ ||",
  "GV01rv_hn10u:3233": "RV_10,157.02a yajñaṃ ca nas tanvaṃ ca prajāṃ cādityair indraḥ saha cīkḷpāti ||",
  "GV01rv_hn10u:3234": "RV_10,157.03a ādityair indraḥ sagaṇo marudbhir asmākam bhūtv avitā tanūnām ||",
  "GV01rv_hn10u:3235": "RV_10,157.04a hatvāya devā asurān yad āyan devā devatvam abhirakṣamāṇāḥ ||",
  "GV01rv_hn10u:3236": "RV_10,157.05a pratyañcam arkam anayañ chacībhir ād it svadhām iṣirām pary apaśyan ||",
  "GV01rv_hn10u:3237": "RV_10,158.01a sūryo no divas pātu vāto antarikṣāt |",
  "GV01rv_hn10u:3238": "RV_10,158.01c agnir naḥ pārthivebhyaḥ ||",
  "GV01rv_hn10u:3239": "RV_10,158.02a joṣā savitar yasya te haraḥ śataṃ savāṃ arhati |",
  "GV01rv_hn10u:3240": "RV_10,158.02c pāhi no didyutaḥ patantyāḥ ||",
  "GV01rv_hn10u:3241": "RV_10,158.03a cakṣur no devaḥ savitā cakṣur na uta parvataḥ |",
  "GV01rv_hn10u:3242": "RV_10,158.03c cakṣur dhātā dadhātu naḥ ||",
  "GV01rv_hn10u:3243": "RV_10,158.04a cakṣur no dhehi cakṣuṣe cakṣur vikhyai tanūbhyaḥ |",
  "GV01rv_hn10u:3244": "RV_10,158.04c saṃ cedaṃ vi ca paśyema ||",
  "GV01rv_hn10u:3245": "RV_10,158.05a susaṃdṛśaṃ tvā vayam prati paśyema sūrya |",
  "GV01rv_hn10u:3246": "RV_10,158.05c vi paśyema nṛcakṣasaḥ ||",
  "GV01rv_hn10u:3247": "RV_10,159.01a ud asau sūryo agād ud ayam māmako bhagaḥ |",
  "GV01rv_hn10u:3248": "RV_10,159.01c ahaṃ tad vidvalā patim abhy asākṣi viṣāsahiḥ ||",
  "GV01rv_hn10u:3249": "RV_10,159.02a ahaṃ ketur aham mūrdhāham ugrā vivācanī |",
  "GV01rv_hn10u:3250": "RV_10,159.02c mamed anu kratum patiḥ sehānāyā upācaret ||",
  "GV01rv_hn10u:3251": "RV_10,159.03a mama putrāḥ śatruhaṇo 'tho me duhitā virāṭ |",
  "GV01rv_hn10u:3252": "RV_10,159.03c utāham asmi saṃjayā patyau me śloka uttamaḥ ||",
  "GV01rv_hn10u:3253": "RV_10,159.04a yenendro haviṣā kṛtvy abhavad dyumny uttamaḥ |",
  "GV01rv_hn10u:3254": "RV_10,159.04c idaṃ tad akri devā asapatnā kilābhuvam ||",
  "GV01rv_hn10u:3255": "RV_10,159.05a asapatnā sapatnaghnī jayanty abhibhūvarī |",
  "GV01rv_hn10u:3256": "RV_10,159.05c āvṛkṣam anyāsāṃ varco rādho astheyasām iva ||",
  "GV01rv_hn10u:3257": "RV_10,159.06a sam ajaiṣam imā ahaṃ sapatnīr abhibhūvarī |",
  "GV01rv_hn10u:3258": "RV_10,159.06c yathāham asya vīrasya virājāni janasya ca ||",
  "GV01rv_hn10u:3259": "RV_10,160.01a tīvrasyābhivayaso asya pāhi sarvarathā vi harī iha muñca |",
  "GV01rv_hn10u:3260": "RV_10,160.01c indra mā tvā yajamānāso anye ni rīraman tubhyam ime sutāsaḥ ||",
  "GV01rv_hn10u:3261": "RV_10,160.02a tubhyaṃ sutās tubhyam u sotvāsas tvāṃ giraḥ śvātryā ā hvayanti |",
  "GV01rv_hn10u:3262": "RV_10,160.02c indredam adya savanaṃ juṣāṇo viśvasya vidvāṃ iha pāhi somam ||",
  "GV01rv_hn10u:3263": "RV_10,160.03a ya uśatā manasā somam asmai sarvahṛdā devakāmaḥ sunoti |",
  "GV01rv_hn10u:3264": "RV_10,160.03c na gā indras tasya parā dadāti praśastam ic cārum asmai kṛṇoti ||",
  "GV01rv_hn10u:3265": "RV_10,160.04a anuspaṣṭo bhavaty eṣo asya yo asmai revān na sunoti somam |",
  "GV01rv_hn10u:3266": "RV_10,160.04c nir aratnau maghavā taṃ dadhāti brahmadviṣo hanty anānudiṣṭaḥ ||",
  "GV01rv_hn10u:3267": "RV_10,160.05a aśvāyanto gavyanto vājayanto havāmahe tvopagantavā u |",
  "GV01rv_hn10u:3268": "RV_10,160.05c ābhūṣantas te sumatau navāyāṃ vayam indra tvā śunaṃ huvema ||",
  "GV01rv_hn10u:3269": "RV_10,161.01a muñcāmi tvā haviṣā jīvanāya kam ajñātayakṣmād uta rājayakṣmāt |",
  "GV01rv_hn10u:3270": "RV_10,161.01c grāhir jagrāha yadi vaitad enaṃ tasyā indrāgnī pra mumuktam enam ||",
  "GV01rv_hn10u:3271": "RV_10,161.02a yadi kṣitāyur yadi vā pareto yadi mṛtyor antikaṃ nīta eva |",
  "GV01rv_hn10u:3272": "RV_10,161.02c tam ā harāmi nirṛter upasthād aspārṣam enaṃ śataśāradāya ||",
  "GV01rv_hn10u:3273": "RV_10,161.03a sahasrākṣeṇa śataśāradena śatāyuṣā haviṣāhārṣam enam |",
  "GV01rv_hn10u:3274": "RV_10,161.03c śataṃ yathemaṃ śarado nayātīndro viśvasya duritasya pāram ||",
  "GV01rv_hn10u:3275": "RV_10,161.04a śataṃ jīva śarado vardhamānaḥ śataṃ hemantāñ chatam u vasantān |",
  "GV01rv_hn10u:3276": "RV_10,161.04c śatam indrāgnī savitā bṛhaspatiḥ śatāyuṣā haviṣemam punar duḥ ||",
  "GV01rv_hn10u:3277": "RV_10,161.05a āhārṣaṃ tvāvidaṃ tvā punar āgāḥ punarnava |",
  "GV01rv_hn10u:3278": "RV_10,161.05c sarvāṅga sarvaṃ te cakṣuḥ sarvam āyuś ca te 'vidam ||",
  "GV01rv_hn10u:3279": "RV_10,162.01a brahmaṇāgniḥ saṃvidāno rakṣohā bādhatām itaḥ |",
  "GV01rv_hn10u:3280": "RV_10,162.01c amīvā yas te garbhaṃ durṇāmā yonim āśaye ||",
  "GV01rv_hn10u:3281": "RV_10,162.02a yas te garbham amīvā durṇāmā yonim āśaye |",
  "GV01rv_hn10u:3282": "RV_10,162.02c agniṣ ṭam brahmaṇā saha niṣ kravyādam anīnaśat ||",
  "GV01rv_hn10u:3283": "RV_10,162.03a yas te hanti patayantaṃ niṣatsnuṃ yaḥ sarīsṛpam |",
  "GV01rv_hn10u:3284": "RV_10,162.03c jātaṃ yas te jighāṃsati tam ito nāśayāmasi ||",
  "GV01rv_hn10u:3285": "RV_10,162.04a yas ta ūrū viharaty antarā dampatī śaye |",
  "GV01rv_hn10u:3286": "RV_10,162.04c yoniṃ yo antar āreḷhi tam ito nāśayāmasi ||",
  "GV01rv_hn10u:3287": "RV_10,162.05a yas tvā bhrātā patir bhūtvā jāro bhūtvā nipadyate |",
  "GV01rv_hn10u:3288": "RV_10,162.05c prajāṃ yas te jighāṃsati tam ito nāśayāmasi ||",
  "GV01rv_hn10u:3289": "RV_10,162.06a yas tvā svapnena tamasā mohayitvā nipadyate |",
  "GV01rv_hn10u:3290": "RV_10,162.06c prajāṃ yas te jighāṃsati tam ito nāśayāmasi ||",
  "GV01rv_hn10u:3291": "RV_10,163.01a akṣībhyāṃ te nāsikābhyāṃ karṇābhyāṃ chubukād adhi |",
  "GV01rv_hn10u:3292": "RV_10,163.01c yakṣmaṃ śīrṣaṇyam mastiṣkāj jihvāyā vi vṛhāmi te ||",
  "GV01rv_hn10u:3293": "RV_10,163.02a grīvābhyas ta uṣṇihābhyaḥ kīkasābhyo anūkyāt |",
  "GV01rv_hn10u:3294": "RV_10,163.02c yakṣmaṃ doṣaṇyam aṃsābhyām bāhubhyāṃ vi vṛhāmi te ||",
  "GV01rv_hn10u:3295": "RV_10,163.03a āntrebhyas te gudābhyo vaniṣṭhor hṛdayād adhi |",
  "GV01rv_hn10u:3296": "RV_10,163.03c yakṣmam matasnābhyāṃ yaknaḥ plāśibhyo vi vṛhāmi te ||",
  "GV01rv_hn10u:3297": "RV_10,163.04a ūrubhyāṃ te aṣṭhīvadbhyām pārṣṇibhyām prapadābhyām |",
  "GV01rv_hn10u:3298": "RV_10,163.04c yakṣmaṃ śroṇibhyām bhāsadād bhaṃsaso vi vṛhāmi te ||",
  "GV01rv_hn10u:3299": "RV_10,163.05a mehanād vanaṅkaraṇāl lomabhyas te nakhebhyaḥ |",
  "GV01rv_hn10u:3300": "RV_10,163.05c yakṣmaṃ sarvasmād ātmanas tam idaṃ vi vṛhāmi te ||",
  "GV01rv_hn10u:3301": "RV_10,163.06a aṅgād-aṅgāl lomno-lomno jātam parvaṇi-parvaṇi |",
  "GV01rv_hn10u:3302": "RV_10,163.06c yakṣmaṃ sarvasmād ātmanas tam idaṃ vi vṛhāmi te ||",
  "GV01rv_hn10u:3303": "RV_10,164.01a apehi manasas pate 'pa krāma paraś cara |",
  "GV01rv_hn10u:3304": "RV_10,164.01c paro nirṛtyā ā cakṣva bahudhā jīvato manaḥ ||",
  "GV01rv_hn10u:3305": "RV_10,164.02a bhadraṃ vai varaṃ vṛṇate bhadraṃ yuñjanti dakṣiṇam |",
  "GV01rv_hn10u:3306": "RV_10,164.02c bhadraṃ vaivasvate cakṣur bahutrā jīvato manaḥ ||",
  "GV01rv_hn10u:3307": "RV_10,164.03a yad āśasā niḥśasābhiśasopārima jāgrato yat svapantaḥ |",
  "GV01rv_hn10u:3308": "RV_10,164.03c agnir viśvāny apa duṣkṛtāny ajuṣṭāny āre asmad dadhātu ||",
  "GV01rv_hn10u:3309": "RV_10,164.04a yad indra brahmaṇas pate 'bhidrohaṃ carāmasi |",
  "GV01rv_hn10u:3310": "RV_10,164.04c pracetā na āṅgiraso dviṣatām pātv aṃhasaḥ ||",
  "GV01rv_hn10u:3311": "RV_10,164.05a ajaiṣmādyāsanāma cābhūmānāgaso vayam |",
  "GV01rv_hn10u:3312": "RV_10,164.05c jāgratsvapnaḥ saṃkalpaḥ pāpo yaṃ dviṣmas taṃ sa ṛcchatu yo no dveṣṭi tam ṛcchatu ||",
  "GV01rv_hn10u:3313": "RV_10,165.01a devāḥ kapota iṣito yad icchan dūto nirṛtyā idam ājagāma |",
  "GV01rv_hn10u:3314": "RV_10,165.01c tasmā arcāma kṛṇavāma niṣkṛtiṃ śaṃ no astu dvipade śaṃ catuṣpade ||",
  "GV01rv_hn10u:3315": "RV_10,165.02a śivaḥ kapota iṣito no astv anāgā devāḥ śakuno gṛheṣu |",
  "GV01rv_hn10u:3316": "RV_10,165.02c agnir hi vipro juṣatāṃ havir naḥ pari hetiḥ pakṣiṇī no vṛṇaktu ||",
  "GV01rv_hn10u:3317": "RV_10,165.03a hetiḥ pakṣiṇī na dabhāty asmān āṣṭryām padaṃ kṛṇute agnidhāne |",
  "GV01rv_hn10u:3318": "RV_10,165.03c śaṃ no gobhyaś ca puruṣebhyaś cāstu mā no hiṃsīd iha devāḥ kapotaḥ ||",
  "GV01rv_hn10u:3319": "RV_10,165.04a yad ulūko vadati mogham etad yat kapotaḥ padam agnau kṛṇoti |",
  "GV01rv_hn10u:3320": "RV_10,165.04c yasya dūtaḥ prahita eṣa etat tasmai yamāya namo astu mṛtyave ||",
  "GV01rv_hn10u:3321": "RV_10,165.05a ṛcā kapotaṃ nudata praṇodam iṣam madantaḥ pari gāṃ nayadhvam |",
  "GV01rv_hn10u:3322": "RV_10,165.05c saṃyopayanto duritāni viśvā hitvā na ūrjam pra patāt patiṣṭhaḥ ||",
  "GV01rv_hn10u:3323": "RV_10,166.01a ṛṣabham mā samānānāṃ sapatnānāṃ viṣāsahim |",
  "GV01rv_hn10u:3324": "RV_10,166.01c hantāraṃ śatrūṇāṃ kṛdhi virājaṃ gopatiṃ gavām ||",
  "GV01rv_hn10u:3325": "RV_10,166.02a aham asmi sapatnahendra ivāriṣṭo akṣataḥ |",
  "GV01rv_hn10u:3326": "RV_10,166.02c adhaḥ sapatnā me pador ime sarve abhiṣṭhitāḥ ||",
  "GV01rv_hn10u:3327": "RV_10,166.03a atraiva vo 'pi nahyāmy ubhe ārtnī iva jyayā |",
  "GV01rv_hn10u:3328": "RV_10,166.03c vācas pate ni ṣedhemān yathā mad adharaṃ vadān ||",
  "GV01rv_hn10u:3329": "RV_10,166.04a abhibhūr aham āgamaṃ viśvakarmeṇa dhāmnā |",
  "GV01rv_hn10u:3330": "RV_10,166.04c ā vaś cittam ā vo vratam ā vo 'haṃ samitiṃ dade ||",
  "GV01rv_hn10u:3331": "RV_10,166.05a yogakṣemaṃ va ādāyāham bhūyāsam uttama ā vo mūrdhānam akramīm |",
  "GV01rv_hn10u:3332": "RV_10,166.05d adhaspadān ma ud vadata maṇḍūkā ivodakān maṇḍūkā udakād iva ||",
  "GV01rv_hn10u:3333": "RV_10,167.01a tubhyedam indra pari ṣicyate madhu tvaṃ sutasya kalaśasya rājasi |",
  "GV01rv_hn10u:3334": "RV_10,167.01c tvaṃ rayim puruvīrām u nas kṛdhi tvaṃ tapaḥ paritapyājayaḥ svaḥ ||",
  "GV01rv_hn10u:3335": "RV_10,167.02a svarjitam mahi mandānam andhaso havāmahe pari śakraṃ sutāṃ upa |",
  "GV01rv_hn10u:3336": "RV_10,167.02c imaṃ no yajñam iha bodhy ā gahi spṛdho jayantam maghavānam īmahe ||",
  "GV01rv_hn10u:3337": "RV_10,167.03a somasya rājño varuṇasya dharmaṇi bṛhaspater anumatyā u śarmaṇi |",
  "GV01rv_hn10u:3338": "RV_10,167.03c tavāham adya maghavann upastutau dhātar vidhātaḥ kalaśāṃ abhakṣayam ||",
  "GV01rv_hn10u:3339": "RV_10,167.04a prasūto bhakṣam akaraṃ carāv api stomaṃ cemam prathamaḥ sūrir un mṛje |",
  "GV01rv_hn10u:3340": "RV_10,167.04c sute sātena yady āgamaṃ vām prati viśvāmitrajamadagnī dame ||",
  "GV01rv_hn10u:3341": "RV_10,168.01a vātasya nu mahimānaṃ rathasya rujann eti stanayann asya ghoṣaḥ |",
  "GV01rv_hn10u:3342": "RV_10,168.01c divispṛg yāty aruṇāni kṛṇvann uto eti pṛthivyā reṇum asyan ||",
  "GV01rv_hn10u:3343": "RV_10,168.02a sam prerate anu vātasya viṣṭhā ainaṃ gacchanti samanaṃ na yoṣāḥ |",
  "GV01rv_hn10u:3344": "RV_10,168.02c tābhiḥ sayuk sarathaṃ deva īyate 'sya viśvasya bhuvanasya rājā ||",
  "GV01rv_hn10u:3345": "RV_10,168.03a antarikṣe pathibhir īyamāno na ni viśate katamac canāhaḥ |",
  "GV01rv_hn10u:3346": "RV_10,168.03c apāṃ sakhā prathamajā ṛtāvā kva svij jātaḥ kuta ā babhūva ||",
  "GV01rv_hn10u:3347": "RV_10,168.04a ātmā devānām bhuvanasya garbho yathāvaśaṃ carati deva eṣaḥ |",
  "GV01rv_hn10u:3348": "RV_10,168.04c ghoṣā id asya śṛṇvire na rūpaṃ tasmai vātāya haviṣā vidhema ||",
  "GV01rv_hn10u:3349": "RV_10,169.01a mayobhūr vāto abhi vātūsrā ūrjasvatīr oṣadhīr ā riśantām |",
  "GV01rv_hn10u:3350": "RV_10,169.01c pīvasvatīr jīvadhanyāḥ pibantv avasāya padvate rudra mṛḷa ||",
  "GV01rv_hn10u:3351": "RV_10,169.02a yāḥ sarūpā virūpā ekarūpā yāsām agnir iṣṭyā nāmāni veda |",
  "GV01rv_hn10u:3352": "RV_10,169.02c yā aṅgirasas tapaseha cakrus tābhyaḥ parjanya mahi śarma yaccha ||",
  "GV01rv_hn10u:3353": "RV_10,169.03a yā deveṣu tanvam airayanta yāsāṃ somo viśvā rūpāṇi veda |",
  "GV01rv_hn10u:3354": "RV_10,169.03c tā asmabhyam payasā pinvamānāḥ prajāvatīr indra goṣṭhe rirīhi ||",
  "GV01rv_hn10u:3355": "RV_10,169.04a prajāpatir mahyam etā rarāṇo viśvair devaiḥ pitṛbhiḥ saṃvidānaḥ |",
  "GV01rv_hn10u:3356": "RV_10,169.04c śivāḥ satīr upa no goṣṭham ākas tāsāṃ vayam prajayā saṃ sadema ||",
  "GV01rv_hn10u:3357": "RV_10,170.01a vibhrāḍ bṛhat pibatu somyam madhv āyur dadhad yajñapatāv avihrutam |",
  "GV01rv_hn10u:3358": "RV_10,170.01c vātajūto yo abhirakṣati tmanā prajāḥ pupoṣa purudhā vi rājati ||",
  "GV01rv_hn10u:3359": "RV_10,170.02a vibhrāḍ bṛhat subhṛtaṃ vājasātamaṃ dharman divo dharuṇe satyam arpitam |",
  "GV01rv_hn10u:3360": "RV_10,170.02c amitrahā vṛtrahā dasyuhantamaṃ jyotir jajñe asurahā sapatnahā ||",
  "GV01rv_hn10u:3361": "RV_10,170.03a idaṃ śreṣṭhaṃ jyotiṣāṃ jyotir uttamaṃ viśvajid dhanajid ucyate bṛhat |",
  "GV01rv_hn10u:3362": "RV_10,170.03c viśvabhrāḍ bhrājo mahi sūryo dṛśa uru paprathe saha ojo acyutam ||",
  "GV01rv_hn10u:3363": "RV_10,170.04a vibhrājañ jyotiṣā svar agaccho rocanaṃ divaḥ |",
  "GV01rv_hn10u:3364": "RV_10,170.04c yenemā viśvā bhuvanāny ābhṛtā viśvakarmaṇā viśvadevyāvatā ||",
  "GV01rv_hn10u:3365": "RV_10,171.01a tvaṃ tyam iṭato ratham indra prāvaḥ sutāvataḥ |",
  "GV01rv_hn10u:3366": "RV_10,171.01c aśṛṇoḥ somino havam ||",
  "GV01rv_hn10u:3367": "RV_10,171.02a tvam makhasya dodhataḥ śiro 'va tvaco bharaḥ |",
  "GV01rv_hn10u:3368": "RV_10,171.02c agacchaḥ somino gṛham ||",
  "GV01rv_hn10u:3369": "RV_10,171.03a tvaṃ tyam indra martyam āstrabudhnāya venyam |",
  "GV01rv_hn10u:3370": "RV_10,171.03c muhuḥ śrathnā manasyave ||",
  "GV01rv_hn10u:3371": "RV_10,171.04a tvaṃ tyam indra sūryam paścā santam puras kṛdhi |",
  "GV01rv_hn10u:3372": "RV_10,171.04c devānāṃ cit tiro vaśam ||",
  "GV01rv_hn10u:3373": "RV_10,172.01a ā yāhi vanasā saha gāvaḥ sacanta vartaniṃ yad ūdhabhiḥ ||",
  "GV01rv_hn10u:3374": "RV_10,172.02a ā yāhi vasvyā dhiyā maṃhiṣṭho jārayanmakhaḥ sudānubhiḥ ||",
  "GV01rv_hn10u:3375": "RV_10,172.03a pitubhṛto na tantum it sudānavaḥ prati dadhmo yajāmasi ||",
  "GV01rv_hn10u:3376": "RV_10,172.04a uṣā apa svasus tamaḥ saṃ vartayati vartaniṃ sujātatā ||",
  "GV01rv_hn10u:3377": "RV_10,173.01a ā tvāhārṣam antar edhi dhruvas tiṣṭhāvicācaliḥ |",
  "GV01rv_hn10u:3378": "RV_10,173.01c viśas tvā sarvā vāñchantu mā tvad rāṣṭram adhi bhraśat ||",
  "GV01rv_hn10u:3379": "RV_10,173.02a ihaivaidhi māpa cyoṣṭhāḥ parvata ivāvicācaliḥ |",
  "GV01rv_hn10u:3380": "RV_10,173.02c indra iveha dhruvas tiṣṭheha rāṣṭram u dhāraya ||",
  "GV01rv_hn10u:3381": "RV_10,173.03a imam indro adīdharad dhruvaṃ dhruveṇa haviṣā |",
  "GV01rv_hn10u:3382": "RV_10,173.03c tasmai somo adhi bravat tasmā u brahmaṇas patiḥ ||",
  "GV01rv_hn10u:3383": "RV_10,173.04a dhruvā dyaur dhruvā pṛthivī dhruvāsaḥ parvatā ime |",
  "GV01rv_hn10u:3384": "RV_10,173.04c dhruvaṃ viśvam idaṃ jagad dhruvo rājā viśām ayam ||",
  "GV01rv_hn10u:3385": "RV_10,173.05a dhruvaṃ te rājā varuṇo dhruvaṃ devo bṛhaspatiḥ |",
  "GV01rv_hn10u:3386": "RV_10,173.05c dhruvaṃ ta indraś cāgniś ca rāṣṭraṃ dhārayatāṃ dhruvam ||",
  "GV01rv_hn10u:3387": "RV_10,173.06a dhruvaṃ dhruveṇa haviṣābhi somam mṛśāmasi |",
  "GV01rv_hn10u:3388": "RV_10,173.06c atho ta indraḥ kevalīr viśo balihṛtas karat ||",
  "GV01rv_hn10u:3389": "RV_10,174.01a abhīvartena haviṣā yenendro abhivāvṛte |",
  "GV01rv_hn10u:3390": "RV_10,174.01c tenāsmān brahmaṇas pate 'bhi rāṣṭrāya vartaya ||",
  "GV01rv_hn10u:3391": "RV_10,174.02a abhivṛtya sapatnān abhi yā no arātayaḥ |",
  "GV01rv_hn10u:3392": "RV_10,174.02c abhi pṛtanyantaṃ tiṣṭhābhi yo na irasyati ||",
  "GV01rv_hn10u:3393": "RV_10,174.03a abhi tvā devaḥ savitābhi somo avīvṛtat |",
  "GV01rv_hn10u:3394": "RV_10,174.03c abhi tvā viśvā bhūtāny abhīvarto yathāsasi ||",
  "GV01rv_hn10u:3395": "RV_10,174.04a yenendro haviṣā kṛtvy abhavad dyumny uttamaḥ |",
  "GV01rv_hn10u:3396": "RV_10,174.04c idaṃ tad akri devā asapatnaḥ kilābhuvam ||",
  "GV01rv_hn10u:3397": "RV_10,174.05a asapatnaḥ sapatnahābhirāṣṭro viṣāsahiḥ |",
  "GV01rv_hn10u:3398": "RV_10,174.05c yathāham eṣām bhūtānāṃ virājāni janasya ca ||",
  "GV01rv_hn10u:3399": "RV_10,175.01a pra vo grāvāṇaḥ savitā devaḥ suvatu dharmaṇā |",
  "GV01rv_hn10u:3400": "RV_10,175.01c dhūrṣu yujyadhvaṃ sunuta ||",
  "GV01rv_hn10u:3401": "RV_10,175.02a grāvāṇo apa ducchunām apa sedhata durmatim |",
  "GV01rv_hn10u:3402": "RV_10,175.02c usrāḥ kartana bheṣajam ||",
  "GV01rv_hn10u:3403": "RV_10,175.03a grāvāṇa upareṣv ā mahīyante sajoṣasaḥ |",
  "GV01rv_hn10u:3404": "RV_10,175.03c vṛṣṇe dadhato vṛṣṇyam ||",
  "GV01rv_hn10u:3405": "RV_10,175.04a grāvāṇaḥ savitā nu vo devaḥ suvatu dharmaṇā |",
  "GV01rv_hn10u:3406": "RV_10,175.04c yajamānāya sunvate ||",
  "GV01rv_hn10u:3407": "RV_10,176.01a pra sūnava ṛbhūṇām bṛhan navanta vṛjanā |",
  "GV01rv_hn10u:3408": "RV_10,176.01c kṣāmā ye viśvadhāyaso 'śnan dhenuṃ na mātaram ||",
  "GV01rv_hn10u:3409": "RV_10,176.02a pra devaṃ devyā dhiyā bharatā jātavedasam |",
  "GV01rv_hn10u:3410": "RV_10,176.02c havyā no vakṣad ānuṣak ||",
  "GV01rv_hn10u:3411": "RV_10,176.03a ayam u ṣya pra devayur hotā yajñāya nīyate |",
  "GV01rv_hn10u:3412": "RV_10,176.03c ratho na yor abhīvṛto ghṛṇīvāñ cetati tmanā ||",
  "GV01rv_hn10u:3413": "RV_10,176.04a ayam agnir uruṣyaty amṛtād iva janmanaḥ |",
  "GV01rv_hn10u:3414": "RV_10,176.04c sahasaś cit sahīyān devo jīvātave kṛtaḥ ||",
  "GV01rv_hn10u:3415": "RV_10,177.01a pataṅgam aktam asurasya māyayā hṛdā paśyanti manasā vipaścitaḥ |",
  "GV01rv_hn10u:3416": "RV_10,177.01c samudre antaḥ kavayo vi cakṣate marīcīnām padam icchanti vedhasaḥ ||",
  "GV01rv_hn10u:3417": "RV_10,177.02a pataṅgo vācam manasā bibharti tāṃ gandharvo 'vadad garbhe antaḥ |",
  "GV01rv_hn10u:3418": "RV_10,177.02c tāṃ dyotamānāṃ svaryam manīṣām ṛtasya pade kavayo ni pānti ||",
  "GV01rv_hn10u:3419": "RV_10,177.03a apaśyaṃ gopām anipadyamānam ā ca parā ca pathibhiś carantam |",
  "GV01rv_hn10u:3420": "RV_10,177.03c sa sadhrīcīḥ sa viṣūcīr vasāna ā varīvarti bhuvaneṣv antaḥ ||",
  "GV01rv_hn10u:3421": "RV_10,178.01a tyam ū ṣu vājinaṃ devajūtaṃ sahāvānaṃ tarutāraṃ rathānām |",
  "GV01rv_hn10u:3422": "RV_10,178.01c ariṣṭanemim pṛtanājam āśuṃ svastaye tārkṣyam ihā huvema ||",
  "GV01rv_hn10u:3423": "RV_10,178.02a indrasyeva rātim ājohuvānāḥ svastaye nāvam ivā ruhema |",
  "GV01rv_hn10u:3424": "RV_10,178.02c urvī na pṛthvī bahule gabhīre mā vām etau mā paretau riṣāma ||",
  "GV01rv_hn10u:3425": "RV_10,178.03a sadyaś cid yaḥ śavasā pañca kṛṣṭīḥ sūrya iva jyotiṣāpas tatāna |",
  "GV01rv_hn10u:3426": "RV_10,178.03c sahasrasāḥ śatasā asya raṃhir na smā varante yuvatiṃ na śaryām ||",
  "GV01rv_hn10u:3427": "RV_10,179.01a ut tiṣṭhatāva paśyatendrasya bhāgam ṛtviyam |",
  "GV01rv_hn10u:3428": "RV_10,179.01c yadi śrāto juhotana yady aśrāto mamattana ||",
  "GV01rv_hn10u:3429": "RV_10,179.02a śrātaṃ havir o ṣv indra pra yāhi jagāma sūro adhvano vimadhyam |",
  "GV01rv_hn10u:3430": "RV_10,179.02c pari tvāsate nidhibhiḥ sakhāyaḥ kulapā na vrājapatiṃ carantam ||",
  "GV01rv_hn10u:3431": "RV_10,179.03a śrātam manya ūdhani śrātam agnau suśrātam manye tad ṛtaṃ navīyaḥ |",
  "GV01rv_hn10u:3432": "RV_10,179.03c mādhyandinasya savanasya dadhnaḥ pibendra vajrin purukṛj juṣāṇaḥ ||",
  "GV01rv_hn10u:3433": "RV_10,180.01a pra sasāhiṣe puruhūta śatrūñ jyeṣṭhas te śuṣma iha rātir astu |",
  "GV01rv_hn10u:3434": "RV_10,180.01c indrā bhara dakṣiṇenā vasūni patiḥ sindhūnām asi revatīnām ||",
  "GV01rv_hn10u:3435": "RV_10,180.02a mṛgo na bhīmaḥ kucaro giriṣṭhāḥ parāvata ā jaganthā parasyāḥ |",
  "GV01rv_hn10u:3436": "RV_10,180.02c sṛkaṃ saṃśāya pavim indra tigmaṃ vi śatrūn tāḷhi vi mṛdho nudasva ||",
  "GV01rv_hn10u:3437": "RV_10,180.03a indra kṣatram abhi vāmam ojo 'jāyathā vṛṣabha carṣaṇīnām |",
  "GV01rv_hn10u:3438": "RV_10,180.03c apānudo janam amitrayantam uruṃ devebhyo akṛṇor u lokam ||",
  "GV01rv_hn10u:3439": "RV_10,181.01a prathaś ca yasya saprathaś ca nāmānuṣṭubhasya haviṣo havir yat |",
  "GV01rv_hn10u:3440": "RV_10,181.01c dhātur dyutānāt savituś ca viṣṇo rathantaram ā jabhārā vasiṣṭhaḥ ||",
  "GV01rv_hn10u:3441": "RV_10,181.02a avindan te atihitaṃ yad āsīd yajñasya dhāma paramaṃ guhā yat |",
  "GV01rv_hn10u:3442": "RV_10,181.02c dhātur dyutānāt savituś ca viṣṇor bharadvājo bṛhad ā cakre agneḥ ||",
  "GV01rv_hn10u:3443": "RV_10,181.03a te 'vindan manasā dīdhyānā yaju ṣkannam prathamaṃ devayānam |",
  "GV01rv_hn10u:3444": "RV_10,181.03c dhātur dyutānāt savituś ca viṣṇor ā sūryād abharan gharmam ete ||",
  "GV01rv_hn10u:3445": "RV_10,182.01a bṛhaspatir nayatu durgahā tiraḥ punar neṣad aghaśaṃsāya manma |",
  "GV01rv_hn10u:3446": "RV_10,182.01c kṣipad aśastim apa durmatiṃ hann athā karad yajamānāya śaṃ yoḥ ||",
  "GV01rv_hn10u:3447": "RV_10,182.02a narāśaṃso no 'vatu prayāje śaṃ no astv anuyājo haveṣu |",
  "GV01rv_hn10u:3448": "RV_10,182.02c kṣipad aśastim apa durmatiṃ hann athā karad yajamānāya śaṃ yoḥ ||",
  "GV01rv_hn10u:3449": "RV_10,182.03a tapurmūrdhā tapatu rakṣaso ye brahmadviṣaḥ śarave hantavā u |",
  "GV01rv_hn10u:3450": "RV_10,182.03c kṣipad aśastim apa durmatiṃ hann athā karad yajamānāya śaṃ yoḥ ||",
  "GV01rv_hn10u:3451": "RV_10,183.01a apaśyaṃ tvā manasā cekitānaṃ tapaso jātaṃ tapaso vibhūtam |",
  "GV01rv_hn10u:3452": "RV_10,183.01c iha prajām iha rayiṃ rarāṇaḥ pra jāyasva prajayā putrakāma ||",
  "GV01rv_hn10u:3453": "RV_10,183.02a apaśyaṃ tvā manasā dīdhyānāṃ svāyāṃ tanū ṛtvye nādhamānām |",
  "GV01rv_hn10u:3454": "RV_10,183.02c upa mām uccā yuvatir babhūyāḥ pra jāyasva prajayā putrakāme ||",
  "GV01rv_hn10u:3455": "RV_10,183.03a ahaṃ garbham adadhām oṣadhīṣv ahaṃ viśveṣu bhuvaneṣv antaḥ |",
  "GV01rv_hn10u:3456": "RV_10,183.03c aham prajā ajanayam pṛthivyām ahaṃ janibhyo aparīṣu putrān ||",
  "GV01rv_hn10u:3457": "RV_10,184.01a viṣṇur yoniṃ kalpayatu tvaṣṭā rūpāṇi piṃśatu |",
  "GV01rv_hn10u:3458": "RV_10,184.01c ā siñcatu prajāpatir dhātā garbhaṃ dadhātu te ||",
  "GV01rv_hn10u:3459": "RV_10,184.02a garbhaṃ dhehi sinīvāli garbhaṃ dhehi sarasvati |",
  "GV01rv_hn10u:3460": "RV_10,184.02c garbhaṃ te aśvinau devāv ā dhattām puṣkarasrajā ||",
  "GV01rv_hn10u:3461": "RV_10,184.03a hiraṇyayī araṇī yaṃ nirmanthato aśvinā |",
  "GV01rv_hn10u:3462": "RV_10,184.03c taṃ te garbhaṃ havāmahe daśame māsi sūtave ||",
  "GV01rv_hn10u:3463": "RV_10,185.01a mahi trīṇām avo 'stu dyukṣam mitrasyāryamṇaḥ |",
  "GV01rv_hn10u:3464": "RV_10,185.01c durādharṣaṃ varuṇasya ||",
  "GV01rv_hn10u:3465": "RV_10,185.02a nahi teṣām amā cana nādhvasu vāraṇeṣu |",
  "GV01rv_hn10u:3466": "RV_10,185.02c īśe ripur aghaśaṃsaḥ ||",
  "GV01rv_hn10u:3467": "RV_10,185.03a yasmai putrāso aditeḥ pra jīvase martyāya |",
  "GV01rv_hn10u:3468": "RV_10,185.03c jyotir yacchanty ajasram ||",
  "GV01rv_hn10u:3469": "RV_10,186.01a vāta ā vātu bheṣajaṃ śambhu mayobhu no hṛde |",
  "GV01rv_hn10u:3470": "RV_10,186.01c pra ṇa āyūṃṣi tāriṣat ||",
  "GV01rv_hn10u:3471": "RV_10,186.02a uta vāta pitāsi na uta bhrātota naḥ sakhā |",
  "GV01rv_hn10u:3472": "RV_10,186.02c sa no jīvātave kṛdhi ||",
  "GV01rv_hn10u:3473": "RV_10,186.03a yad ado vāta te gṛhe 'mṛtasya nidhir hitaḥ |",
  "GV01rv_hn10u:3474": "RV_10,186.03c tato no dehi jīvase ||",
  "GV01rv_hn10u:3475": "RV_10,187.01a prāgnaye vācam īraya vṛṣabhāya kṣitīnām |",
  "GV01rv_hn10u:3476": "RV_10,187.01c sa naḥ parṣad ati dviṣaḥ ||",
  "GV01rv_hn10u:3477": "RV_10,187.02a yaḥ parasyāḥ parāvatas tiro dhanvātirocate |",
  "GV01rv_hn10u:3478": "RV_10,187.02c sa naḥ parṣad ati dviṣaḥ ||",
  "GV01rv_hn10u:3479": "RV_10,187.03a yo rakṣāṃsi nijūrvati vṛṣā śukreṇa śociṣā |",
  "GV01rv_hn10u:3480": "RV_10,187.03c sa naḥ parṣad ati dviṣaḥ ||",
  "GV01rv_hn10u:3481": "RV_10,187.04a yo viśvābhi vipaśyati bhuvanā saṃ ca paśyati |",
  "GV01rv_hn10u:3482": "RV_10,187.04c sa naḥ parṣad ati dviṣaḥ ||",
  "GV01rv_hn10u:3483": "RV_10,187.05a yo asya pāre rajasaḥ śukro agnir ajāyata |",
  "GV01rv_hn10u:3484": "RV_10,187.05c sa naḥ parṣad ati dviṣaḥ ||",
  "GV01rv_hn10u:3485": "RV_10,188.01a pra nūnaṃ jātavedasam aśvaṃ hinota vājinam |",
  "GV01rv_hn10u:3486": "RV_10,188.01c idaṃ no barhir āsade ||",
  "GV01rv_hn10u:3487": "RV_10,188.02a asya pra jātavedaso vipravīrasya mīḷhuṣaḥ |",
  "GV01rv_hn10u:3488": "RV_10,188.02c mahīm iyarmi suṣṭutim ||",
  "GV01rv_hn10u:3489": "RV_10,188.03a yā ruco jātavedaso devatrā havyavāhanīḥ |",
  "GV01rv_hn10u:3490": "RV_10,188.03c tābhir no yajñam invatu ||",
  "GV01rv_hn10u:3491": "RV_10,189.01a āyaṃ gauḥ pṛśnir akramīd asadan mātaram puraḥ |",
  "GV01rv_hn10u:3492": "RV_10,189.01c pitaraṃ ca prayan svaḥ ||",
  "GV01rv_hn10u:3493": "RV_10,189.02a antaś carati rocanāsya prāṇād apānatī |",
  "GV01rv_hn10u:3494": "RV_10,189.02c vy akhyan mahiṣo divam ||",
  "GV01rv_hn10u:3495": "RV_10,189.03a triṃśad dhāma vi rājati vāk pataṅgāya dhīyate |",
  "GV01rv_hn10u:3496": "RV_10,189.03c prati vastor aha dyubhiḥ ||",
  "GV01rv_hn10u:3497": "RV_10,190.01a ṛtaṃ ca satyaṃ cābhīddhāt tapaso 'dhy ajāyata |",
  "GV01rv_hn10u:3498": "RV_10,190.01c tato rātry ajāyata tataḥ samudro arṇavaḥ ||",
  "GV01rv_hn10u:3499": "RV_10,190.02a samudrād arṇavād adhi saṃvatsaro ajāyata |",
  "GV01rv_hn10u:3500": "RV_10,190.02c ahorātrāṇi vidadhad viśvasya miṣato vaśī ||",
  "GV01rv_hn10u:3501": "RV_10,190.03a sūryācandramasau dhātā yathāpūrvam akalpayat |",
  "GV01rv_hn10u:3502": "RV_10,190.03c divaṃ ca pṛthivīṃ cāntarikṣam atho svaḥ ||",
  "GV01rv_hn10u:3503": "RV_10,191.01a saṃ-sam id yuvase vṛṣann agne viśvāny arya ā |",
  "GV01rv_hn10u:3504": "RV_10,191.01c iḷas pade sam idhyase sa no vasūny ā bhara ||",
  "GV01rv_hn10u:3505": "RV_10,191.02a saṃ gacchadhvaṃ saṃ vadadhvaṃ saṃ vo manāṃsi jānatām |",
  "GV01rv_hn10u:3506": "RV_10,191.02c devā bhāgaṃ yathā pūrve saṃjānānā upāsate ||",
  "GV01rv_hn10u:3507": "RV_10,191.03a samāno mantraḥ samitiḥ samānī samānam manaḥ saha cittam eṣām |",
  "GV01rv_hn10u:3508": "RV_10,191.03c samānam mantram abhi mantraye vaḥ samānena vo haviṣā juhomi ||",
  "GV01rv_hn10u:3509": "RV_10,191.04a samānī va ākūtiḥ samānā hṛdayāni vaḥ |",
  "GV01rv_hn10u:3510": "RV_10,191.04c samānam astu vo mano yathā vaḥ susahāsati ||"
}