{
    "T04vasbocpu:0": " bodhicittotpādasūtraśāstra",
    "T04vasbocpu:1": " prathamo vargaḥ",
    "T04vasbocpu:2": " adhyeṣaṇotpādaḥ",
    "T04vasbocpu:3": " namāmyaparyantatathāatān gatān",
    "T04vasbocpu:4": " jinānahaṃ sāmpratikānanāgatān /",
    "T04vasbocpu:5": " nabhaḥsamākṣobhyadhiyo 'parājitān",
    "T04vasbocpu:6": " janān paritrātumatho mahākṛpān //1//",
    "T04vasbocpu:7": " 1 / asti mahāvaipulyamanuttaraṃ saddharmamātṛkāpiṭakaṃ bodhisatvai rmahāsattvairabhyastam /",
    "T04vasbocpu:8": " tathāhi /",
    "T04vasbocpu:9": " (1) adhyepatantyabhisamboddhu manuttarāṃ bodhim /",
    "T04vasbocpu:10": " (2) prerayanti sattvān cittamutpādayituṃ gambhīrodāram /",
    "T04vasbocpu:11": " (3) pratiṣṭhāpayanti praṇidhānaṃ pariniṣpannam /",
    "T04vasbocpu:12": " (4) utsṛjantyātmabhāvaṃ dhanāni ca nigṛhṇanti lobhaṃ mātsarya ca /",
    "T04vasbocpu:13": " (5) ācaranti pacaskandhaśīlam /",
    "T04vasbocpu:14": " vinayanti cāparādhinaḥ /",
    "T04vasbocpu:15": " (6) bhāvayanti paramāṃ kṣāntiṃ dveṣāparaṇanigrahāya (7)",
    "T04vasbocpu:16": " janayanti voryotsāhaṃ sattvapratiṣṭhāpanāya (8)",
    "T04vasbocpu:17": " saṃgṛhṇanti dhyānāni sattvacittaparijñānāya /",
    "T04vasbocpu:18": " (9) bhāvayanti prajñāmavidyānirodhāya /",
    "T04vasbocpu:19": " (10) praviśanti tathatādvāramāsaṅgaprahāṇāya /",
    "T04vasbocpu:20": " (11) pradarśayānti gaṃbhīratamāmalakṣaṇāṃ śūnyatācaryām /",
    "T04vasbocpu:21": " (12) anuśaṃsanti puṇyaṃ buddhabījānucchedāya /",
    "T04vasbocpu:22": " ityevamādīnaprameyānupāyān bodhidharmasahāyabhūtāni viśuddhimukhāni sarvebhyo 'nuttarakuśalakāmebhyo vibhajya darśayāmi sambodhayitumanuttarāṃ samyaksambodhim //",
    "T04vasbocpu:23": " 2 / buddhaputrā buddhamāṣitamudgṛhṇādbhiḥ sattvānāmarthāya dharma deśyadbhi rbuddhaputraiḥ",
    "T04vasbocpu:24": " prathamaṃ tāvadanuśaṃsayitavyā buddhaguṇā yāñcchrutvā sattvāścittamutpādayeyurgaveṣayituṃ buddhaprajñām /",
    "T04vasbocpu:25": " cittotpādahetorbuddhabījamanucchinnaṃ bhavati /",
    "T04vasbocpu:26": " yadi bhikṣubhikṣuṇyuyāsakopāsikā anusmaranti buddhamanusmaranti dharmaṃ punaranusmaranti",
    "T04vasbocpu:27": " yat tathāgatā bodhisattvamārgasamprasthānakāle dharma gaveṣayitumasaṃkhyeyakalpaṃ",
    "T04vasbocpu:28": " prayatnaduḥkhamudvahantītyevamanusmṛtyā bodhisattvā nāmarthāya deśayanti dharma yāvadekāmapi",
    "T04vasbocpu:29": " gāthāṃ yena dharmamimaṃ śrutvā bodhisattvā hitāṃ deśanāmabhinandattyavaropayanti",
    "T04vasbocpu:30": " kuśalamūlānyācaranti buddhadharma prāpruvantyanuttarāṃ samyaksambodhim //",
    "T04vasbocpu:31": " 3 / sattvānāmaprameyāṇāmanādijātimaraṇaduḥkhocchedāya bodhisattvā mahasattvā abhilaṣantyaprameyāṇi kāyacittāni /",
    "T04vasbocpu:32": " ācaranti vīryam /",
    "T04vasbocpu:33": " gambhīramutpādayantimahāpraṇidhānaṃ /",
    "T04vasbocpu:34": " anutiṣṭhanti mahopāyam /",
    "T04vasbocpu:35": " utpādayanti mahāmaitrī mahākarūṇām /",
    "T04vasbocpu:36": " gaveṣayanti mahāprajñāmadṭaṣṭoṣṇīṣalakṣaṇām //",
    "T04vasbocpu:37": " 4 / gaveṣayanta evaṃvidhānmahato buddhadharmān jñātavyaṃ yad dharmā aprameyā aparyantāḥ /",
    "T04vasbocpu:38": " dharmāṇāmaprameyatvāttatpuṇyaphalavipāko 'pyaprameyaḥ /",
    "T04vasbocpu:39": " bhagavānavocat /",
    "T04vasbocpu:40": " bodhisattvāścedādivodhicittamutpādayanti teṣāṃ tasya durbalasyāpi kṣaṇasya puṇyaphalavipākaḥ",
    "T04vasbocpu:41": " kalpakoṭiśatasahasrairapi vaktuṃ na pāryate kathaṃ puarekadinamekamāsamekavarṣa yāvacchatavarṣaṃ",
    "T04vasbocpu:42": " samprasthitasya cittasya puṇyaphalavipāko vaktuṃ pāryeta /",
    "T04vasbocpu:43": " tatkasya hetoḥ /",
    "T04vasbocpu:44": " sarvānsattvānsthāpayitumanutpādadharmakṣāntāvabhisaṃbodhayiumanuttarāṃ samyaksambodhiḥ bodhisattvacaryāyā anantatvāt //",
    "T04vasbocpu:45": " 5 / buddhatmajā bodhisattvā ādibodhicittamutpādayanti /",
    "T04vasbocpu:46": " tathāhi /",
    "T04vasbocpu:47": " mahāsamudro yadādau samudeti jñātavyaḥ so 'dhamamadhyamottamamūlyānāṃ yāvadmulyānāṃ cintāmaṇiratnamuktāphalānāmākaro bhavati /",
    "T04vasbocpu:48": " eṣāṃ ratnānāṃ mahāsamudrādutpatteḥ /",
    "T04vasbocpu:49": " bodhisattvasya cittotpādā apyevam /",
    "T04vasbocpu:50": " yadādicittamutpadyate jñātavyaṃ taddevamanuṣyāṇāṃ śrāvakapratyekabuddhabodhisattvānāṃ sarvakuśaladharmāṇāṃ dhyānasya prajñāyāścotpatterākaraḥ",
    "T04vasbocpu:51": " 6 / punastathāhi /",
    "T04vasbocpu:52": " trisāhasramahāsāhasro lokadhāturyadā samudeti jñātavyaṃ tatra ye paṃcaviṃśatirbhavā steṣu yāvantaḥ sattvāḥ sarvānvahati sarveṣāmāśrayo bhavatyāvāso bhavati /",
    "T04vasbocpu:53": " bodhisattvasya cittotpādā apyevam /",
    "T04vasbocpu:54": " yadā tatsamudeti sarveṣāmāśrayo bhavatyaprameyāṇāṃ sattvānām /",
    "T04vasbocpu:55": " ṣaḍgatiṣu caturyoniṣu ye samyagmithyādṭaṣṭayo 'bhyastakuśalābhyastākuśalā rakṣitaśuddhaśīlakṛtacaturgurupārājikāḥ",
    "T04vasbocpu:56": " satkṛtaratnatrayaninditasaddharmāḥ samalāstairthikāḥ śramaṇabrāhmaṇāḥ kṣatriyabrāhmaṇavaiśyaśūdrāstān",
    "T04vasbocpu:57": " sarvān vahati sarveṣāmāśrayo bhavatyāvāso bhavati //",
    "T04vasbocpu:58": " 7 / punarboddhisattvo maitrī karuṇāṃ ca puraskṛtya cittamutpādayāti /",
    "T04vasbocpu:59": " maitrī bodhisattvasyāparyantāprameyā tasmādaparyantaścittotpādaḥ sattvadhātusamaḥ /",
    "T04vasbocpu:60": " tathāhi /",
    "T04vasbocpu:61": " ākāśena na kiñcidyadanāvṛtam /",
    "T04vasbocpu:62": " bodhisattvasya cittotpādā apyevamaprameyā aparyantā akṣayāḥ /",
    "T04vasbocpu:63": " ākāśasvākṣayatvātsattvā akṣayāḥ sattvānāmakṣayatvād bodhisattvasya cittotpādā api sattvadhātusamāḥ //",
    "T04vasbocpu:64": " 8 / sattvadhātornāsti paryanta iti buddhaśāsana manusṛtya saṃkṣepata ucyate /",
    "T04vasbocpu:65": " pūrvadikparyantaṃ santi koṭisahasragaṃgānadīvālukāsamā asaṃkhyeyā buddhalokadhātavaḥ /",
    "T04vasbocpu:66": " evaṃ dakṣiṇapaścimottarāsu dikṣu caturṣu vidikṣūrdhvamadha ekaikasyāṃ santi koṭisahasra gaṃgānadīvālukāsamā asaṃkhyeyā buddhalokadhātavaḥ /",
    "T04vasbocpu:67": " akhilāste cūrṇitā rajāṃsi bhaveyu rnemāni rajāṃsi māṃsacakṣurgocarāṇi syuḥ /",
    "T04vasbocpu:68": " koṭiśatasahasra gaṃgānadīvālukāsameṣvasaṃkhyeyeṣu trisāhasramahāsāhasralokadhātuṣuyāvantaḥ sattvāḥ sarvete saṃgatā udgṛhṇīyurekaṃ rajaḥ /",
    "T04vasbocpu:69": " dviguṇitakoṭiśatasahasra gaṃgānadivālukāsameṣvasaṃkhyeyeṣu trisāhasramahāsāhasralokadhātuṣu yāvantaḥ sattvā gṛhṇīyuste dve rajasī /",
    "T04vasbocpu:70": " evaṃ viparivartanamānā udgṛhṇanto daśadikṣvekaikasyāṃ koṭisahasra gaṃgānadī bālukāsameṣva",
    "T04vasbocpu:71": " saṃkhyeyeṣu buddhalokadhātuṣu yāvatpṛthivībhṛtarajāṃsi paryantaṃ nayeyustathāpi na",
    "T04vasbocpu:72": " paryantaḥ sattavadhātoḥ /",
    "T04vasbocpu:73": " tathāhi /",
    "T04vasbocpu:74": " kaścitpuruṣaḥ keśamikaṃ śatadhā vibhajyaikena bhāgena mahāsamudjalājjalalavaṃ gṛhṇāti /",
    "T04vasbocpu:75": " mayā sattvānāṃ viṣaye bhāṣitaṃ tadevamalpaṃ yaścāpi na mayā bhāṣitaṃ tadyathā mahāsamudrajalam /",
    "T04vasbocpu:76": " yadi nāma buddho 'prameyamaparyantamasaṃkhyeyaṃ kalpamavadānaṃ vyākaroti tathāpi na paryantaḥ /",
    "T04vasbocpu:77": " bodhisattvasya cittotpādā avṛṇvantyevaṃbhūtānapi sattvān/",
    "T04vasbocpu:78": " tatkathaṃ buddhaputrāḥ /",
    "T04vasbocpu:79": " syādbodhicittasya paryantaḥ //",
    "T04vasbocpu:80": " 9 / yadi bodhisattvā evaṃvidhaṃ bhāṣitaṃ śrutvā nottrasiṣyanti na saṃtrasiṣyanti",
    "T04vasbocpu:81": " na saṃtrāsamāpatsyante na vinivartipyante na bilayaṃ gamiṣyanti jñātavyaṃ te dhruvamutpādayiṣyanti bodhicittamiti /",
    "T04vasbocpu:82": " yadi hi sarve 'premayā buddhā aprameyamasaṃkhyeyaṃ kalpaṃ yāvadanuśaṃsanti tadguṇān tathāpi na paryantaḥ /",
    "T04vasbocpu:83": " tatkasya hetoḥ /",
    "T04vasbocpu:84": " bodhicittasyāparimitatvānna paryantaḥ /",
    "T04vasbocpu:85": " ityevamādīnaprameyāṃllābhān vyākuryādyena sattvāḥ sssṛṇvantyācarantūtpāda yanti bodhicittam //",
    "T04vasbocpu:86": " (iti bodhicittotpādasūtraśāstre 'vyeṣaṇotpādonāma prathamo vargaḥ //)",
    "T04vasbocpu:87": " dvitīyo vargaḥ",
    "T04vasbocpu:88": " bodhicittotpādaḥ",
    "T04vasbocpu:89": " 1 / bodhisattvaḥ kathaṃ bodhicittamutpādayati /",
    "T04vasbocpu:90": " kaiśca pratyayaiḥ bodhi samudāgacchati /",
    "T04vasbocpu:91": " yadi bodhisattvaḥ paricinoti kalyāṇamitrāṇi /",
    "T04vasbocpu:92": " pūjayati buddhān saṃgṛhṇāti kuśalamūlāni /",
    "T04vasbocpu:93": " gavepayati praṇītadharmān /",
    "T04vasbocpu:94": " bhavati nityaṃ suratacittaḥ /",
    "T04vasbocpu:95": " kṣamate duḥkhānyāpatitāni /",
    "T04vasbocpu:96": " bhavati maitraḥ kāruṇika ṛjucittaḥ /",
    "T04vasbocpu:97": " bhavati samacittaśayaḥ /",
    "T04vasbocpu:98": " śraddhayābhinandati mahāyānam /",
    "T04vasbocpu:99": " gaveṣayati buddhaprajñām /",
    "T04vasbocpu:100": " yadi puruṣasya santime daśadharmā utpādayatyanuttarasamyaksamboddicittam //",
    "T04vasbocpu:101": " 2 / punaścatvāraḥpratyayā yaiścittamutpādayati saṃgrahītumanuttarāṃ bodhim /",
    "T04vasbocpu:102": " katame catbāraḥ /",
    "T04vasbocpu:103": " anuvicintayanbuddhānbodhicittamutpādayatīti prathamaḥ /",
    "T04vasbocpu:104": " pratyavekṣamāṇakāyasyādīnavān bodhicittamutpādayatīti dvitīyaḥ /",
    "T04vasbocpu:105": " dayamānaḥ sattveṣu bodhicittamutpādayatīti tṛtīyaḥ /",
    "T04vasbocpu:106": " gaveṣayannuttamaṃ phalaṃ bodhicittamutpādayatīi caturthaḥ //",
    "T04vasbocpu:107": " 3 / buddhānuvicintanā punaḥ pañcaprakārā /",
    "T04vasbocpu:108": " anuvicintayati yaddaśadikṣvatītānāgatapratyutpannāḥ sarve buddhāścittotpādārambhe",
    "T04vasbocpu:109": " 'dhunāhamivāsan kleśasvabhāvāante cābhavansamyaksambuddhā anuttarā bhagavanta iti",
    "T04vasbocpu:110": " heto rbodhicittamutpādayāmīti prathamā /",
    "T04vasbocpu:111": " anuvicintayati yat sarve triṣvadhvasu buddhā mahotsāhamudapādayan pṛthakpṛthagvāptumanuttarāṃ bodhim /",
    "T04vasbocpu:112": " yadi bodhiḥ prāptavyo dharmo mayāpi prāptavyetihetorutpādayāmi bodhicittamiti dvitīyā /",
    "T04vasbocpu:113": " anuvicintayati yatsarve triṣvadhvasu buddhā udapādayanmahāprajñāṃ pratyatiṣṭhipannādyāvaraṇe varacittaṃ saṃcinvanto duṣkaracaryāmudadīdharannātmānamatyakramiṣustridhātum",
    "T04vasbocpu:114": " ahamapyevamātmānamuddhareyamiti hetorutpādayāmi bodhicittamiti tṛtītā /",
    "T04vasbocpu:115": " anuvicintayati yatsarve triṣvadhvanu buddhā lokanāyakāḥ pāraṃgatā jātijarāmaraṇakleśamahāsamudāt /",
    "T04vasbocpu:116": " ahamapi puruṣaḥ pāraṃ brajeyamiti hetoratpādayāmi bodhicittamiti caturthī /",
    "T04vasbocpu:117": " anuvicintayati yatsarve tripvadhvasu buddhā udapādayanmahāvīryamudasṛjannātmabhāvaṃ jīvitaṃ dhanāni cāmārgayansarvajñatām /",
    "T04vasbocpu:118": " ahamapi sāmpratamanusareyaṃ buddhāniti hetorutpādayāmi bodhicittamiti paṃcamī //",
    "T04vasbocpu:119": " 4 / kāyasyādīnavapratyavekṣā bodhicittotpādāya punaḥ paṃcaprakārā /",
    "T04vasbocpu:120": " ātmānaṃ pratyavekṣate yatkāye 'sminnubhaye pañcaskandhāścaturmahābhūtāni kurvantyaprameyāṇyaśubhakarmāṇītikāmayate tatparityāgamiti prathamā",
    "T04vasbocpu:121": " ātmānaṃ pratyavekṣate yatkāye 'sminnavacchidrāṇi yebhyaḥ sravanti durgandhimalāmedhyānīti kurute taṃ pratyanādaramitidvitīyā /",
    "T04vasbocpu:122": " ātmānaṃ pratyavekṣate yatkāye 'smillobhadveṣamohā aprameyāḥ kleśā nirdahanti kuśalacittamiti kāmayate nirvāpayitumiti tṛtīyā /",
    "T04vasbocpu:123": " ātmānaṃ pratyavekṣate yatkāyo 'yaṃ phenabudbudavatkṣaṇaṃkṣaṇamutpadyate nirudhyate tena dharmāḥ prahātavyā iti kāmayate prahātumiti caturthī",
    "T04vasbocpu:124": " ātmānaṃ pratyavekṣate yatkāyo 'yamavidyāvṛtatayā sarvadā karityaśubhakarmāṇi saṃsarati ṣaḍgatiṣu na cāsya lābha iti paṃcamī /",
    "T04vasbocpu:125": " 5 / uttamaphalagaveṣaṇā bodhicittotpādāya punaḥ paṃcaprakārā /",
    "T04vasbocpu:126": " paśyati tathāgatānāṃ bhāsvaranirmalāṃ sallakṣaṇānuvyañjananiṣpattiṃ yāṃ saṃgacchataḥ kleśā vyapagatā bhavantīti saṃgṛhṇatīti prathamā /",
    "T04vasbocpu:127": " paśyati tathāgatānāṃ dharmakāyaṃ nityamavasthitaṃ pariśuddhaṃ niṣkalaṃkamiti saṃgṛhṇatīti dvitīyā /",
    "T04vasbocpu:128": " paśyati tathāgatānāṃ śīlasamādhiprajñāvimuktivimuktijñānadarśanapariśuddhadharmaskandhāmiti saṃgṛhṇatīti tṛtīyā /",
    "T04vasbocpu:129": " paśyati tathāgatānāṃ daśa balāni catvāri vaiśaradyāni mahākaruṇāṃ trīṇi smṛtyupasthānānīti saṃgṛhṇatīti caturthī /",
    "T04vasbocpu:130": " paśyati tathāgatānāṃ sarvajñatāṃ kṛpāṃ sattveṣu yanmaitrīkaruṇābhyāṃ samāvṛtya vibhrāntānnayati sarvānsanmārgamiti saṃgṛhṇatīti pañcamī //",
    "T04vasbocpu:131": " 6 / kṛpā sattveṣu bodhicittotpādāya punaḥ pañcaprakārā /",
    "T04vasbocpu:132": " paśyati sattvānavidyayā vinibaddhāniti prathamā /",
    "T04vasbocpu:133": " paśyati satvānnānāduḥkhaparyavasthitāniti dvitīyā /",
    "T04vasbocpu:134": " paśyati sattvansaṃgṛhṇato 'kuśalakarmāṇīti tṛtīyā /",
    "T04vasbocpu:135": " paśyati sattvānkurvato gurutarāṇi duścaritānīti caturthī /",
    "T04vasbocpu:136": " paśyatisattvānanācarataḥ samyagdharmamiti pañcamī //",
    "T04vasbocpu:137": " 7 / avidyābandhanaṃ punaścatuḥprakāram /",
    "T04vasbocpu:138": " paśyati sattvānmoharāgavibhrāntānvedayato mahākṛcchraduḥkhānīti prathamam /",
    "T04vasbocpu:139": " paśyati sattvānaśraddadhānānhetuphalayoḥ kurvato 'śubhakarmāṇīti dvitīyam /",
    "T04vasbocpu:140": " paśyati sattvānutsṛjataḥ samyagdharmaṃ śraddadhānān mṛṣāmārgamiti tṛtīyam /",
    "T04vasbocpu:141": " paśyati sattvānkleśanadyāṃ majjataścatuḥpravāheṣūnmajjata iti caturtham // @",
    "T04vasbocpu:142": " 8 / nānāduḥkhaparyavasthānaṃ punaścatuḥprakāram /",
    "T04vasbocpu:143": " paśyati sattvānbibhyato jātijarāvyādhimaraṇebhyo vimokṣamagaveṣayataḥ karmāṇi punaḥ kurvata iti prathamam /",
    "T04vasbocpu:144": " paśyati sattvāñcchokaparidevadaurmanasyaduḥkhitānnityamaviśrāntakarmaṇa iti dvitīyam /",
    "T04vasbocpu:145": " paśyati sattvānpriyaviyogaduḥkhamūḍhānupāyāsaktāniti tṛtīyam /",
    "T04vasbocpu:146": " paśyati sattvānapriyasaṃyogaduḥkhitānnityamatikrāntabhederṣyānapi kṛtāpriyāniti caturtham //",
    "T04vasbocpu:147": " 9 / akuśalasaṃgrahaḥpunaścatuḥprakāraḥ /",
    "T04vasbocpu:148": " paśyati sattvānkāmārāgātkurvato 'śubhāniti prathamaḥ /",
    "T04vasbocpu:149": " paśyati sattvāñjānato 'pi kāmānāṃ duḥkhotpādakatamanutsṛjataḥ kāmāniti dvitīyaḥ /",
    "T04vasbocpu:150": " paśyati sattvānsukhaṃ kāmayato 'pi śīlapādavimukhāniti tṛtīyaḥ /",
    "T04vasbocpu:151": " paśyati sattvānduḥkhamanabhinandato 'pi carato 'virataṃ duḥkhāyeti caturthaḥ //",
    "T04vasbocpu:152": " 10 / gurutarapāpācāraḥ punaścatuḥprakāraḥ /",
    "T04vasbocpu:153": " paśyati sattvānaparādhyatoguruśīlaṃ bhaye 'pi pramādina iti prathamaḥ /",
    "T04vasbocpu:154": " paśyatisattvānkurvato 'tyantāśubhāni pañcānantaryakarmāṇi drohāvṛtatvena notpādayato hriyamapatrapāṃceti dvitīyaḥ /",
    "T04vasbocpu:155": " paśyati sattvānnindato mahāyānavaipulyasaddharmānvālyaparigṛhītānsamudgatamadamānāniti tṛtīyaḥ /",
    "T04vasbocpu:156": " paśyati sattvānbuddhimato 'pyucchindataḥ kuśalamūlānyathāpi mānino na kadāpyanuśocata iti caturthaḥ //",
    "T04vasbocpu:157": " 11 / samyagdharmānācaraṇaṃ punaścatuḥprakāram /",
    "T04vasbocpu:158": " paśyati sattvānaṣṭākṣaṇeṣu na śṛṇvataḥ saddharmamajānataścarituṃ kuśalamiti prathamam /",
    "T04vasbocpu:159": " paśyati sattvānbuddhotpāde nāpitaṃ saddharmaṃ śṛṇvato 'pi na gṛhṇata iti dvitīyam /",
    "T04vasbocpu:160": " paśyati sattvānudgṛhṇata stairthikavādānkurvata ātmaklamathānuyogān nityamapagacchato vimokṣāditi tṛtīyam /",
    "T04vasbocpu:161": " dṛśyati sattvāṃllabdhaṃ naivasaṃjñānāsaṃjñāṃ nāma samādhi nirvāṇamivodgṛhṇataḥ kuśalavipākānte punaścyavatastisṛtiṣu durgatiṣviti caturtham",
    "T04vasbocpu:162": " 12 / bodhisattvaḥ paśyati sattvānavidyayākarmāṇi kurvato dīrgharātraṃ vedayato duḥkhāni",
    "T04vasbocpu:163": " parityajataḥsaddharmaṃ vismarato niḥsaraṇamārganityevaṃ kāraṇādutpādayati mahāmaitrīṃ",
    "T04vasbocpu:164": " karūṇāṃ pradīptaśirasrāṇavacca gaveṣayatyanuttarāṃ samyagyambodhiṃ sarvānsattvā keśaduḥkhitānahamuddharāmi niravaśeṣamiti /",
    "T04vasbocpu:165": " buddhātmajāḥ saṃkṣepeṇa meyadamuktam /",
    "T04vasbocpu:166": " vādikarmiko bodhisattvaḥ sakāraṇaṃ cittamutpādayatīti /",
    "T04vasbocpu:167": " vistareṇa ceducyeta na tasya parimāṇaṃ na tasya paryantaḥ //",
    "T04vasbocpu:168": " (iti bodhicittotpādasutraśāstre bodhicittotpādo nāma dvitīyo vargaḥ //)",
    "T04vasbocpu:169": " tṛtiyo vargaḥ",
    "T04vasbocpu:170": " pratidhānam",
    "T04vasbocpu:171": " 1 / bodhisattvaḥ kathamutpādayati bodhim /",
    "T04vasbocpu:172": " kayā karmacaryayā paripūrayati bodhim /",
    "T04vasbocpu:173": " utpāditacitto bodhisattvaḥ śuvidarśanābhūmi madhiṣṭhito dṭaḍhmādāvutpādayati samyakpraṇidhānaṃ saṃgrahītuṃ sarvānaprameyānsattvān /",
    "T04vasbocpu:174": " gaveṣayāmyahamanuttarāṃ bodhiṃ pāratrātuṃ niravaśepaṃ prāpayitumanupadhinirvāṇam /",
    "T04vasbocpu:175": " tasmāccittotpādādarabhya mahākaruṇāyāḥ karuṇācittenotpādayati daśottaraṇi samyakpraṇidhānāni //",
    "T04vasbocpu:176": " 2 / katamāni daśa /",
    "T04vasbocpu:177": " kāmaye yanmayā purā janmanīhacānena kāyena yadavaropitaṃ kuśalamūlaṃ tadutsṛjāmyaparmantebhyaḥ sarvasattvebhyaḥ /",
    "T04vasbocpu:178": " pariṇāmayāmi ca sarvānanuttarāyāṃ bodhau /",
    "T04vasbocpu:179": " kṣaṇaṃ kṣaṇaṃ praṇidhānametanme saṃvarddheta jātau jātau ca jāyeta nityaṃ cittānubaddhaṃ na kadāpi vismriyeta dhāraṇyā ca parikṣyeta /",
    "T04vasbocpu:180": " kāmaye yadahaṃ pariṇāmya mahābodhāvanena kuśalamūlena sarvajātinivāseṣu nityaṃ pūjayeyaṃ sarvabuddhānna kadāpyabuddhakṣetreṣu saṃbhaveyam /",
    "T04vasbocpu:181": " kāmaye yadahamutpadya buddhakṣetre ṣūpagaccheyaṃ buddhānupatiṣṭheyaṃ buddhāñchāyeva śarīramanugataḥ kṣaṇamapi na dūrībhaveyaṃ buddhebhyaḥ /",
    "T04vasbocpu:182": " kāmaye yadahamupagato buddhāṃstai ryathākāmaṃ mamārthāya deśitena dharmeṇa niṣpādayeyaṃ bodhisattvapaṃcābhijñānāni /",
    "T04vasbocpu:183": " kāmaye yadahaṃ niṣpādya bodhisattvapaṃcābhijñānāni saṃvṛtisatyaṃ vijñaptiprasṛtaṃ pratibudhya paramārthasatyaṃ bhṛtasvamāvaṃ parijñāya prāpnuyāṃ samyagdharmajñānam /",
    "T04vasbocpu:184": " kāmaye yadahaṃ prāpya samyagdharmajñānamaviśrāntacittena deśayeyaṃ sattvebhyo nidarśayitumupadeśahitān ababodhayituṃ ca tānsarvān /",
    "T04vasbocpu:185": " kāmaye yadahamababodhya sarvānsattvānbuddhānubhāvena gaccheyaṃ daśadikṣu niravaśeṣeṣu lokadhātuṣu pūjatituṃ buddhāñchrotuṃ saddarmān saṃparigrahītuṃ sattvān /",
    "T04vasbocpu:186": " kāmaye yadahaṃ buddhakṣetreṣu saddharmamudgṛhyānupravarteyaṃ pariśuddhaṃ dharmacakram /",
    "T04vasbocpu:187": " daśadi kathātuṣu sarvesattvā mama deśanāṃ śrutvā mama nāmākarṇya parityajantu sarvānkleśānu dayantu bodhicittam /",
    "T04vasbocpu:188": " kāmaye yadahaṃ sarvasattveṣu bodhicittamutpādya nityaṃ paripāluyituṃ parihareyamalābhaṃ",
    "T04vasbocpu:189": " prapaccheyamaprameyasukhānyutsṛjeyaṃ jīvitaṃ dhanānicoddhareyaṃ sattvānudvaheyaṃ saddharmam /",
    "T04vasbocpu:190": " kāmaye yadahaṃ saddharmamudūḍhaya caritvāpi saddharmaṃ cittena nācareyam /",
    "T04vasbocpu:191": " yathā sattvā ācaritadharmāṇo 'pi nācaritadharmāṇo na ca nācaritadharmāṇaḥ /",
    "T04vasbocpu:192": " vinetuṃ vānnotsṛjeyaṃ samyakpraṇidhānam /",
    "T04vasbocpu:193": " itīme samutpāditacittānāṃ bodhisattvānāṃ samyagmahāpraṇidhānāni /",
    "T04vasbocpu:194": " imāni daśamahāpraṇidhānāni sarvasattvadhātuṣṛdgṛhṇanti gaṃgānadībālakāsamāni praṇidhānāni /",
    "T04vasbocpu:195": " yadi ca sattvānāṃ samāptiḥ syānmama dhānānāmapi samāptirbhavet /",
    "T04vasbocpu:196": " naca khalu sattvānāṃ samāptistena mama praṇidhānānāmapi na samāptiḥ //",
    "T04vasbocpu:197": " 3 / punaḥ khalu dānaṃ bodhihetuḥ sarvasattvānugrāhakatvāt /",
    "T04vasbocpu:198": " śīlaṃ bodhihetuḥ daśalaprāptyā mūlapraṇihitaparipūrakatvāt /",
    "T04vasbocpu:199": " kṣāntirbodhheturdvatrīśallakṣaṇāśītyanupyañjanasaṃprāpakatvāt /",
    "T04vasbocpu:200": " vīryaṃ bodhihetuḥ kuśalācāravardhakatayā sotsāhaṃ sattvaparipācakatvāt /",
    "T04vasbocpu:201": " dhyānaṃ bodhiheturbodhisattvānāṃ samyagātmasaṃyamanena sattvacittacaryāvavodhakatvāt /",
    "T04vasbocpu:202": " prajñā bodhiheturniravaśepaṃ dharmabhāvalakṣaṇāvavodhakatvāt /",
    "T04vasbocpu:203": " saṃkṣepata ucyate ṣaḍimāḥ pāramitā bodheḥ samyaghetuḥ /",
    "T04vasbocpu:204": " catvāro brahmavihārāḥ saptaviśadbodhipākṣikā dharmā sahasraśaḥ kuśalācārāḥ sahakāriṇaḥ pūrayitāraḥ /",
    "T04vasbocpu:205": " yadi bodhisattva ācarati ṣaṭ pāramitāstadanusṛtya carati caryāṃ krameṇopaityanuttarāṃ samyaksambodhim //",
    "T04vasbocpu:206": " 4 / buddhātmajā bodhi gaveṣayadbhirna pramaditavyam /",
    "T04vasbocpu:207": " pramādācaraṇena vinaśyatikuśalamūlam /",
    "T04vasbocpu:208": " bodhisattvo damayati ṣaḍindriyāṇi na pramādyati cedācarituṃ śaknoti ṣaṭ pāramitāḥ /",
    "T04vasbocpu:209": " bodhisattvaścittamutpādya pratiṣṭhāpayati sthairyaṃ saṃpratiṣṭhāpayati dṭaḍhaṃ praṇidhānam /",
    "T04vasbocpu:210": " praṇihitaṃ pratiṣṭhāpya na kadāpi pramādyati na ca bhavati kusīdo na ca dīrghasūtraḥ /",
    "T04vasbocpu:211": " tatkasya hetoḥ /",
    "T04vasbocpu:212": " praṇihitamadhiṣṭhitaḥ paṃcavastūnyudgṛhṇāti /",
    "T04vasbocpu:213": " dṭaḍhayati cittamiti prathamam /",
    "T04vasbocpu:214": " atikrāmyati kleśāniti dvitīyam /",
    "T04vasbocpu:215": " niruṇaddhi vicintya pramādacittamiti tṛtīyam /",
    "T04vasbocpu:216": " bhinatti paṃcanīvaraṇānīti caturtham /",
    "T04vasbocpu:217": " sotsāhamācarati ṣaṭ pāramitā iti paṃcamam /",
    "T04vasbocpu:218": " tathācānuśaṃsitaṃ bhagavatā tathāgatai rmahāprājñai rbhahāprājñai rbhagavadbhi vyākhyāteṣu guṇeṣu kṣāntiprajñāpuṇyavalānāmadhigameṣu praṇidhānabalamuttamamiti",
    "T04vasbocpu:219": " 5 / kathaṃ pratiṣṭhāpayati praṇidhānam /",
    "T04vasbocpu:220": " yadi kaścidāyāti bahubidhaṃ yācituṃ tadahaṃ dadāmi yāvannotpādayāmi kṣaṇamapi mātsaryacittam /",
    "T04vasbocpu:221": " kṣaṇamapinimeṣamapyutpādaya nnaśubhacittaṃ dānapratyayena cedgaveṣayāmi śubhavipākaṃ",
    "T04vasbocpu:222": " tadahaṃ pratārayāmi daśadikṣu bhagavato 'prameyānāparyantānasaṃkhyeyān pratputpannāṃstathāgatān",
    "T04vasbocpu:223": " anāgate 'śvanyapi na pūrayeyaṃ dhruvamanuttarāṃ samyaksambodhim /",
    "T04vasbocpu:224": " yadyahaṃdhārayāmi śīlaṃ yāvadutsṛjannapyātmabhāvaṃ (jīvitaṃ)",
    "T04vasbocpu:225": " pratiṣṭhāpayāmi pariśūddhaṃ cittaṃ praṇidadhāmi yanna pratinivarte nānuśocāmi /",
    "T04vasbocpu:226": " yadyamācarāmi kṣāntiṃ pareṇākrāntaḥ pratyaṃgaṃ vibhajyamāno 'pi cchidyamāno 'pyutpādayāmi nityaṃ maitrīṃ praṇidadhāmi yannācareyaṃ dveṣam /",
    "T04vasbocpu:227": " yadyahamācarāmi vīryamupalabhya śītoṣṇarājadasyujalāgnisiṃhavyāghravṛkanirjakāntārān dṭaḍhikaromi cittaṃ praṇidadhāmi yanna pratinivarte /",
    "T04vasbocpu:228": " yadyahaṃ bhāvayāmi dhyānaṃ bāhyai rvastubhiḥ kliśyamāno 'pi vyākulacittau 'pyanubadhnāmi smṛtiṃ karmasthāne /",
    "T04vasbocpu:229": " kṣaṇamapi na kadācidutpādayāmyadharmyāṃ vikṣepasaṃjñām /",
    "T04vasbocpu:230": " yadyahaṃ bhāvayāmi prajñāṃ sarvadharmāstathatābhūtānpaśyanparigṛhṇapi /",
    "T04vasbocpu:231": " kuśalākuśaleṣu saṃskṛtāsaṃskṛteṣu jātimaraṇanirvāṇeṣu notpādayāmi dvaitadṭaṣṭim /",
    "T04vasbocpu:232": " yadyahaṃ nimeṣamapi kṣaṇamapyanuśocandviṣan pratinivartamānaḥ saṃjñāṃ vikṣipan dvaitadṭaṣṭimutpādayañchilakṣāntivīryadhyānaprajñābhiḥ",
    "T04vasbocpu:233": " śubhavipākaṃ gaveṣayāmi tadahaṃ pratārayāmi daśadiglokadhātuṣvaprameyānaparyantānasaṃkhyeyān",
    "T04vasbocpu:234": " pratyutpannāṃstathāgatān /",
    "T04vasbocpu:235": " anāgate 'dhvanyapi na khalupūrayeyamanuttarāṃ samyaksaṃbodhim /",
    "T04vasbocpu:236": " 6 / bodhisattvo daśamahāpraṇidhānai rgṛhṇāti saddharmacaryām /",
    "T04vasbocpu:237": " ṣaṇmahā praṇidhānai rdamayati prāmadacittam /",
    "T04vasbocpu:238": " sotsāhaṃ varati vīryam /",
    "T04vasbocpu:239": " ācarati ṣat pāramitāḥ paripūrayatyanuttarāṃ samyaksaṃbodhim //",
    "T04vasbocpu:240": " (iti bodhicittotpādasutraśātre praṇidhānaṃ nāma tṛtīyo vargaḥ //)",
    "T04vasbocpu:241": " caturtho vargaḥ",
    "T04vasbocpu:242": " dānapāramitā",
    "T04vasbocpu:243": " 1 / bodhisattvaḥ kathaṃ dānaṃ dadāti /",
    "T04vasbocpu:244": " dānamātmaparobhayalābhāya cedevaṃvidhaṃ dānaṃ niṣpādayati bodhimārgam /",
    "T04vasbocpu:245": " bodhisattvaḥ kāmayate vinetuṃ sattvānaparhatuṃ duḥkhāni dadāti tasmāddānam /",
    "T04vasbocpu:246": " dānamutsṛjannityamutpādayatyātmavitteṣu tyāgacittam /",
    "T04vasbocpu:247": " yācakeṣu mātāpitṛgurukalyāṇamitreṣvivotpādayatyādaracittam /",
    "T04vasbocpu:248": " janayati mātāpitṛgurukalyāṇamitrasaṃjñām /",
    "T04vasbocpu:249": " putra ivotpādayati daridreṣu hīneṣu karuṇācittam /",
    "T04vasbocpu:250": " janayati putrasaṃjñām /",
    "T04vasbocpu:251": " yathāprārthitaṃ vitaratyādareṇa muditacittenetyucyate bodhisattvasyādidānacittam //",
    "T04vasbocpu:252": " 2 / dānacaryāhetoḥ prasarati yaśaḥ /",
    "T04vasbocpu:253": " yatra va kacijjāyate bhavantyasya prabhṛtāni dhanānītyasyātmalābhaḥ /",
    "T04vasbocpu:254": " tarpayansattvānāṃ cittaṃ śikṣayati vinayati vidadhāti tānavimatsarānityeṣa paralābhaḥ /",
    "T04vasbocpu:255": " vitarannalakṣaṇaṃ mahādānaṃ sattveṣu pariṇāmyātmanā salābhinaḥ karotītyeṣa ubhayalābhaḥ /",
    "T04vasbocpu:256": " dānacaryāhetoḥ prāpnoti vartipadam /",
    "T04vasbocpu:257": " upasaṃgṛhṇātyaprameyānsarvasattvānyāvadāprāpte rbuddhatvasyākṣayadharmakośabhyetyevaṃ niṣpādayati bodhimārgam //",
    "T04vasbocpu:258": " 3 / dānaṃ trividham /",
    "T04vasbocpu:259": " prathamaṃ dharmadānaṃ dvitīyamabhayadānaṃ tṛtīyamāmipadānam /",
    "T04vasbocpu:260": " dharmadānamudbodhayati lokāñchīlagrahaṇāya pravrajyācittacaraṇāya /",
    "T04vasbocpu:261": " mithyādṭaṣṭeḥ prahāṇāya deśayati śāśvatocchedau,",
    "T04vasbocpu:262": " caturaḥ viparyāsān pāpānāmādīnavaṃ ca,",
    "T04vasbocpu:263": " vibhajya prakāśayati paramārtham anuśaṃsati vīryaguṇānbhāṣate pramādātyayapāpamityucyate dharmadānam /",
    "T04vasbocpu:264": " yadi sattvo vibheti nṛpātsaṃhādvyābrādvṛkājjalādagne rdasyoścaurādvā bodhisattvo dṛṣṭe tatparitrāyat ityamayadānam /",
    "T04vasbocpu:265": " ātmano vittāni yāvad ratnaṃ hastinamaśvaṃ rathaṃ vasrāṇi dhānyaṃ vāsasī peyaṃ khādyaṃ yāvatkavalamātramekasūtraṃ prabhūtamalpaṃ vā vitaranna mātsaryaṃ kurute /",
    "T04vasbocpu:266": " yathāprārthitaṃ tarpayati yācakānityāmiṣadānam //",
    "T04vasbocpu:267": " 4 / āmiṣadānaṃ punaḥ pañcavidham /",
    "T04vasbocpu:268": " prathamaṃ saralacittadānaṃ dvitīyaṃ śraddhā cittadānaṃ tṛtīyaṃ yathākāladānaṃ caturthaṃ svahastena dānaṃ paṃcamaṃ yathādharmadānam //",
    "T04vasbocpu:269": " 5 / adātavyaṃ dānaṃ punaḥ paṃcaprakāram /",
    "T04vasbocpu:270": " adharmeṇopārjitaṃ dhanaṃ na dātavyaṃ syāpariśūddhatvāt /",
    "T04vasbocpu:271": " madyaṃ na dātavyaṃ parebhyo viṣaṃ ca sattvānāṃ vikṣepasattvāt /",
    "T04vasbocpu:272": " mṛgayopakaraṇāni na dātavyāni parebhyassattvānāṃ kleśakaratvāt /",
    "T04vasbocpu:273": " na dātavyāḥ parebhyassattvānāṃ hisakatvāt /",
    "T04vasbocpu:274": " gītaṃ striyaśca na dātavyāḥ parebhyaścittapavitratāyā dūṣakatvāt /",
    "T04vasbocpu:275": " saṃkṣepata ucyate /",
    "T04vasbocpu:276": " yanna yathādharmaṃ yacca vikṣepakaraṃ vikṣepakaraṃ sattvānāṃ tanna dātavyaṃ parebhyaḥ /",
    "T04vasbocpu:277": " śiṣṭaṃ sarvaṃ yatsukhayati sattvāṃstaducyate yathādharmadānam //",
    "T04vasbocpu:278": " dānaricirlabhate paṃcabidhaṃ kīrtikuśalalābham /",
    "T04vasbocpu:279": " sāmīpyaṃ labhate sarvasatāmiti prathamaḥ /",
    "T04vasbocpu:280": " sarve sattvāstaṃ draṣṭumabhilaṣantīti dvitīyaḥ /",
    "T04vasbocpu:281": " janakāyaṃ praviṣṭaḥ satkriyate janairiti tṛtīyaḥ /",
    "T04vasbocpu:282": " prasarannasya yaśovarṇaḥ śrūyate daśasu dikṣviti caturthaḥ /",
    "T04vasbocpu:283": " bhavati bodheḥ samyaguttamo heturiti paṃcamaḥ //",
    "T04vasbocpu:284": " 6 / bodhisattvaḥ sarvadātetyucyate /",
    "T04vasbocpu:285": " sarvadānaṃ na bahudhanaṃ kintu dānacittam /",
    "T04vasbocpu:286": " yathādharmaṃ dhanamupārjyopādāya yaddadāti taducyate sarvadānam pariśuddhacittena yadaśāṭhayadānaṃ taducyate sarvadānam /",
    "T04vasbocpu:287": " daridrāndṭaṣṭrā dayācittena yaddadāti taducyate sarvadānam /",
    "T04vasbocpu:288": " duḥkhitāndṭaṣṭrā karuṇācittena yaddadāti taducyate sarvadānam /",
    "T04vasbocpu:289": " daridro 'lpadhano 'pi yaddadāti taducyate sarvadānam /",
    "T04vasbocpu:290": " spṛhaṇīyāni ratnajātānyudāracittena yaddadāti taducyate sarvadānam /",
    "T04vasbocpu:291": " apaśyañchīlāśīlaṃ kṣetrākṣetraṃ yaddadāti taducyate sarvadānam apaśyaz ṇchilāśīlaṃ kṣetākṣetraṃ yaddadāti taducyate sarvadānam /",
    "T04vasbocpu:292": " agaveṣayandevamānupakalyāṇasukhāni yaddadāti taducyate sarvadānam /",
    "T04vasbocpu:293": " gaveṣayannanuttarāṃ bodhi yaddadāti taducyate sarvadānam /",
    "T04vasbocpu:294": " ditsayā dānakāle pradāya yannānuśocati taducyate sarvadānam //",
    "T04vasbocpu:295": " 7 / yadi puṣpāṇi dadāti labhate dhāraṇīsaptabodhipuṣpāṇi /",
    "T04vasbocpu:296": " yadi gandhaṃ dadāti labhate śīlasamādhiprajñāḥ /",
    "T04vasbocpu:297": " (śīlasamādhiprajñādhūpaṃ prajvālya)",
    "T04vasbocpu:298": " dhūpayati cātmānam /",
    "T04vasbocpu:299": " yadi phalaṃ dadāti labhate pūrayati cānāsravaphalam /",
    "T04vasbocpu:300": " yadyāhāraṃ dadātikāyavāgrū pavalasukhasampannobhavati /",
    "T04vasbocpu:301": " yadi vastrāṇi dadāti labhate 'vadātaṃ rūpamapanayatyāhrīkyamanapatrāpyam /",
    "T04vasbocpu:302": " yadi pradīpaṃ dadāti buddhacakṣurlabhate bhāsvaraṃ sarvadharmasvabhāvānām /",
    "T04vasbocpu:303": " yadi hastyaśvarathayānāni dadāti labhate 'nuttaraṃ yānamṛddhiṃca /",
    "T04vasbocpu:304": " yadyalaṅkārāndadāti labhate 'śītyanuvyañjanāni /",
    "T04vasbocpu:305": " yadi ratnāni dadāti labhate dvātriṃśanmahāpuruṣalakṣaṇāni /",
    "T04vasbocpu:306": " pariśrameṇa [sattva-]sevāṃ yadyācarati labhate daśavalāni caturvaiśaradyāni /",
    "T04vasbocpu:307": " saṃkṣepata ucyate /",
    "T04vasbocpu:308": " rāṣṭraṃ nagaraṃ dārānputrāñchira ścakṣura hastapādau yāvatsarvakāyaṃ dadātyantarā citramātsaryaṃ prāptamanuttarāṃ bodhiṃ parinirvāpayituṃ sattvān",
    "T04vasbocpu:309": " bodhisattvo mahāsattva ācarandānacaryāṃ bhavatyavittadṭaṣṭi rdānādānayoralakṣaṇatvāttatasmātpūrayati dānapāramitām //",
    "T04vasbocpu:310": " (iti bodhicittotpādasṛtraśāstre dānapāramitā nāma caturtho vargaḥ //)",
    "T04vasbocpu:311": " paṃcamo vargaḥ",
    "T04vasbocpu:312": " śīlapāramitā",
    "T04vasbocpu:313": " 1 / bodhisattvaḥ kathamācaratiśīlam /",
    "T04vasbocpu:314": " śīlamātmaparobhayalābhāya cedevaṃvidhaṃ śilaṃ niṣpādayati bodhimārgam /",
    "T04vasbocpu:315": " bodhisattvaḥ kāmayatevinetuṃ sattvānaparhatuṃ duḥkhānyācarati tasmācchīlam /",
    "T04vasbocpu:316": " śīlamācaransarvāṇi pavitrayati kāyavāṅmanaḥkarmāṇi /",
    "T04vasbocpu:317": " akuśalacaryāsu pariharati cittam /",
    "T04vasbocpu:318": " samyakprabhavati cāvajñāpayituṃ duṣkṛtaṃ śīlavidhātaṃ ca /",
    "T04vasbocpu:319": " kṣudreṣvapi pātakeṣu cittena vibheti nityamityucyate bodhisattvasyādiśīlacittam /",
    "T04vasbocpu:320": " 2 / śīlācaraṇahetoḥ sarvān parityajati pāpātyayān kuśalāvāsepūtpadyate nityamityasyātmalābhaḥ /",
    "T04vasbocpu:321": " śikṣayati sattvānakartuṃ duṣkṛtamiti paralābhaḥ /",
    "T04vasbocpu:322": " caritvābodhaye śīlaṃ pariṇāmya sattveṣvātmanā salābhinaḥ karotityubhavalābhaḥ /",
    "T04vasbocpu:323": " śīlācaraṇahetorlabhate vairāgyaṃ yāvatkṣapayatyāsravānparipūrayati cānuttarāṃ samyaksambodhimiti niṣyādayati bodhimārgam //",
    "T04vasbocpu:324": " 3 / śīlaṃ tāvattrividham /",
    "T04vasbocpu:325": " prathamaṃ kāyaśīlaṃ dvitīyam vākśīlaṃ tṛtīyaṃ cittaśīlam /",
    "T04vasbocpu:326": " udgṛhṇankāyaśīlaṃ sākalyena pariharatihiṃsāstainyakāmamithyācārān /",
    "T04vasbocpu:327": " virataḥ prāṇātipātādvirato 'dattādānādvirato 'brahmacaryānnapunarvidadhāti prāṇātipātādīnāṃ",
    "T04vasbocpu:328": " hetupratyāyāṃnsteṣāmupāyāṃśca na ca praharato sattvāndaṇḍena kāṣṭheneṣṭikayā prastareṇa vā /",
    "T04vasbocpu:329": " parakīyamarthajātaṃ parakīyaṃ bhogyajātaṃ yāvattṛṇamātramapi patramātramapi nādattamādatte na ca khalu punaḥ kadācidapimohakaṃ rūpaṃ nirikṣate",
    "T04vasbocpu:330": " caturṣu sādarībhavatīryāpatheṣvityucyate kāyaśīlam //",
    "T04vasbocpu:331": " 4 / udgṛhṇanvākśīlaṃ sākalyena prajahāti mṛṣāvādaṃ paiśunyaṃ pāruṣyaṃ sambhinnapralāpam /",
    "T04vasbocpu:332": " na kadāpi pratārayati na ca saṃgatānbhinatti nābhyākhyāti na ca kṛtrimāṃ vācamudāharati nāpi lokāprāsādakamupāyamāracayati bhāṣate viśvastaṃ madhuramakapaṭaṃ bhāṣate nityahitam /",
    "T04vasbocpu:333": " śikṣayati kuśalamācaritumityucyate vākśīlam //",
    "T04vasbocpu:334": " 5 / udgṛhṇaṃścittaśīlaṃ niruṇaddhi lobhadveṣamithyādṭaṣṭīḥ /",
    "T04vasbocpu:335": " nityaṃ vidadhāti mṛducittam /",
    "T04vasbocpu:336": " nātyayānācarati /",
    "T04vasbocpu:337": " śraddhadhāti pāpakarmaṇāmaśūbhaṃ phalaṃ bhavatīti bhavanābalena nāśubhānyacarati /",
    "T04vasbocpu:338": " kṣudreṣvapi pāreṣu janayati gurutara (pāpa)saṃjñām /",
    "T04vasbocpu:339": " ajñānataḥ kurvanpāpāni vibheti paścāttatpatte sattveṣu notpādayati dveṣam /",
    "T04vasbocpu:340": " dṭaṣṭvā sattvānutpādayati snehacittam /",
    "T04vasbocpu:341": " kṛtaṃ jānāti pratyupakaropyavimatsaracittaḥ /",
    "T04vasbocpu:342": " puṇyācaraṇe chandaṃ janayan nityaṃ śikṣayati janān /",
    "T04vasbocpu:343": " nityaṃbhāvayati maitrīcittam /",
    "T04vasbocpu:344": " karuṇāyatesarveṣvityucyate cittaśīlam //",
    "T04vasbocpu:345": " 6 / eteṣāṃ daśakuśalakarmapathānāṃ paṃcākāro lābhaḥ nigṛhyate duścaritamiti prathamaḥ /",
    "T04vasbocpu:346": " utpadyate kuśalacittamiti dvitīyaḥ /",
    "T04vasbocpu:347": " nirudhyante kleśā iti tṛtīyaḥ /",
    "T04vasbocpu:348": " paripūryate viśuddhacittamiti caturthaḥ /",
    "T04vasbocpu:349": " samedhate śīlamiti paṃcamaḥ //",
    "T04vasbocpu:350": " 7 / kuśalamacaranpuruṣo na carati cetpramādamadhigacchati samyaksmṛtim /",
    "T04vasbocpu:351": " vivinakti kuśalākuśalam /",
    "T04vasbocpu:352": " jñātavyamevaṃvidhaḥ prabhavati puruṣo dhruvamācarituṃ daśakuśalakarmāṇi /",
    "T04vasbocpu:353": " caturaśītisahasrāṇyamprameyāṇi śīlāṅgāni daśakuśaleṣveva śīleṣvantarbhavanti /",
    "T04vasbocpu:354": " santīmāni daśakuśalaśīlāni sarvakuśalaśīlamūlāni /",
    "T04vasbocpu:355": " prahāṇātkāyavākcittaśūbhānāṃ nirodhātsarvākuśaladharmāṇāmucyate śīlamiti //",
    "T04vasbocpu:356": " 8 / śīlaṃ paṃcavidham /",
    "T04vasbocpu:357": " prathamaṃ prātimokṣaśīlam /",
    "T04vasbocpu:358": " dvitīyaṃ dhyānasahacaraśīlam /",
    "T04vasbocpu:359": " tṛtīyamanāsravaśīlam /",
    "T04vasbocpu:360": " caturthamindriyadamanaśīlam /",
    "T04vasbocpu:361": " paṃcamamavijñaptiśīlam /",
    "T04vasbocpu:362": " caturudīritajñaptikarmaṇopādhyādavāptamucyate prātimokṣaśīlam /",
    "T04vasbocpu:363": " caturmauladhyānacaturasamāpattidhyānamucyate dhyānaśīlam /",
    "T04vasbocpu:364": " maulacaturdhyānaprathamadhyānāsamāpattirucyate 'nāsravaśīlam /",
    "T04vasbocpu:365": " damannindriyāṇi vidadhāti samyaksmṛticittam /",
    "T04vasbocpu:366": " paśyañchṛṇvanbudhyañjānabrū paśabdagandharasaspraṣṭavyāni notpādayatyasaṃprajanyamityucyata indriyadamanaśīlam /",
    "T04vasbocpu:367": " utsṛjatyātmabhāvamanāgate 'dhvanyakartuṃ punaraśubhamityucyate 'vijñaptiśīlam/",
    "T04vasbocpu:368": " 9 / bodhisattva ācarati śīlaṃ śrāvakapratyekabuddhāveṇikam /",
    "T04vasbocpu:369": " aveṇikatvāducyate kuśalaśīlagrahaṇam /",
    "T04vasbocpu:370": " kuśalaśīlagrahaṇatvātkaroti sarvasattvāṃllābhinaḥ gṛhṇan maitrīcittaśīlaṃ paritrāyate sukhayituṃ sattvān /",
    "T04vasbocpu:371": " gṛhṇan karuṇācittaśīlaṃ kṣamate sarvaduḥkhānyuddhartuṃ vipattiḥ /",
    "T04vasbocpu:372": " gṛhṇanmuditācittaśīlaṃ nandatyakuśīdatvācca kuśalānyācarati /",
    "T04vasbocpu:373": " gṛhṇannupekṣācittaśīlaṃ śavumitrayorbhavatiu samaḥ parihartuṃ rāgadveṣam /",
    "T04vasbocpu:374": " gṛhṇāti dānaśīlaṃ śikṣayituṃ sāntvayituṃ ca sarvasattvāt /",
    "T04vasbocpu:375": " gṛhṇan kṣāntiśīlaṃ bhavati nityaṃ mṛducitto dveṣāvaraṇabaprahīṇatvāt /",
    "T04vasbocpu:376": " gṛhṇanvīryaśīlaṃ vardhayati pratidinaṃ kuśalakarmāṇyapratinivartanāt /",
    "T04vasbocpu:377": " gṛhṇanśyānaśīlaṃ prajahāti rāgamakuśalaṃ vardhayitudhyānāṅḥāni /",
    "T04vasbocpu:378": " gṛhṇan prajñāśīlaṃ bahu śṛṇoti kuśalamūlaṃ (tatprati) atṛpteḥ /",
    "T04vasbocpu:379": " gṛhṇāti kalyāṇamitrasaṃgrahaśīlaṃ paripūrayituṃ bodhimanuttaraṃ mārgam /",
    "T04vasbocpu:380": " gṛhṇātyakalyāṇabhitraparityāgaśīlaṃ parityaktuṃ trividhaṃ duścaritamaṣṭau bhayasthānānī //",
    "T04vasbocpu:381": " 10 / bodhisattvo gṛhṇanpariśuddhaśīlaṃ na pratiṣṭhito bhavati kāmadhātau na ca rūpadhātau nāpi ca pratiṣṭhito bhavatyarūpadhātāviti pariśuddhaśīlam",
    "T04vasbocpu:382": " pariharati rāgarajāsyapanayati dveṣāvagṇaṃ niruṇaddhyavidyāvaraṇamiti pariśuddhaśīlam /",
    "T04vasbocpu:383": " parihārati dvāvantau śāśvatam cocchedaṃ cāpratilaumahetupratyayeneti pariśuddhaśīlam/",
    "T04vasbocpu:384": " na spṛśati rūpavedanāsaṃjñāsaṃskāravijñānāni prajñaptilakṣaṇānīti pariśuddhaśīlam /",
    "T04vasbocpu:385": " na badhnāti hetau notpādayati dṭaṣṭīrna pratiṣṭhāpayati vicikitsākaukṛtye iti pariśuddhaśīlam /",
    "T04vasbocpu:386": " na pratiṣṭhāpayati rāgadveṣamohāstrīṇyakuśalamūlānīti pariśuddhaśīlam /",
    "T04vasbocpu:387": " na pratiṣṭhāpayatyātmamānaṃ madamānamabhimānaṃ mānātimānaṃ mahāmānaṃ mṛduḥ kuśalasnigdho bhavatīti pariśuddhaśīlam /",
    "T04vasbocpu:388": " neñjati lābhālābhanindāpraśaṃsāyaśo 'yaśasukhaduḥkheṣu nānulipyate lokasatye śūnye prajñatau bhavati cānugataḥ paramārthasatyamiti pariśuddhaśīlam",
    "T04vasbocpu:389": " akleśamaparitāpaṃ śāntaṃ vimuktilakṣaṇamidaṃśīlam /",
    "T04vasbocpu:390": " saṃkṣepata ucyate kāyajīvita nirapekṣo 'nityasaṃjñādarśanenotpādayati vairāgyaṃ sodyogaṃ kuśalamūlaṃ bhāvayannabhyutsāhena vīryamācaratīti pariśūddhaśīlam",
    "T04vasbocpu:391": " bodhisattvasya śīlamācarato na bhavati pariśūddhacittadṭaṣṭiḥ saṃjñāvimuktihetoritīyaṃ śīlapāramitā //",
    "T04vasbocpu:392": " (iti bodhicittātpādasuitraśāstre śīlapāramitā nāma paṃcamo vargaḥ //)",
    "T04vasbocpu:393": " ṣaṣṭho vargaḥ",
    "T04vasbocpu:394": " kṣāntipāramitā",
    "T04vasbocpu:395": " 1 / bodhisattvaḥ kathamācarati kṣāntim /",
    "T04vasbocpu:396": " kṣāntirātmaparobhayalābhāya cedevaṃvidhā kṣāntirniṣpādayati bodhimārgam /",
    "T04vasbocpu:397": " bodhisattvaḥ kāmayate vinetuṃ sattvānaparhartuṃ duḥkhānyācarati tasmātkṣāntim /",
    "T04vasbocpu:398": " kṣāntimācarataścitaṃ vinītaṃ bhavati /",
    "T04vasbocpu:399": " sattvānāmupekṣate balavanmadamānaṃ (svayaṃ)",
    "T04vasbocpu:400": " na cācarati /",
    "T04vasbocpu:401": " paśyantudvṛttānutpādayati karuṇām /",
    "T04vasbocpu:402": " mṛdulamudīrayandeśayati kuśalacaryām /",
    "T04vasbocpu:403": " vibhajya darśayati yo dvepo yā ca kṣāntiryaśca tayorvipāka itīdaṃ bodhisattvasyādikṣānticittam //",
    "T04vasbocpu:404": " 2 / kṣāntyācaraṇahetoḥ pāpakaṃ vidurī bhavati /",
    "T04vasbocpu:405": " kāyacittaṃ praśāntaṃ bhavatītyasyātmalābhaḥ /",
    "T04vasbocpu:406": " vinayati sattvānanuvartate sarvāniti paralābhaḥ /",
    "T04vasbocpu:407": " caritvā mahatīmanuttarāṃ kṣānti sattveṣu pariṇāmyātmanā salābhinaḥ karotītyubhayalābhaḥ /",
    "T04vasbocpu:408": " kṣānticaryāhetorlabhate janamataṃ yāvallabhate buddhasya śobhanottamāni lakṣaṇānuvyañjanānīti niṣpādayati bodhimārgam //",
    "T04vasbocpu:409": " 3 / kṣāntistrividhā /",
    "T04vasbocpu:410": " tadyathā kāyakṣāntirvākkṣānti rmanaḥkṣāntiśceti /",
    "T04vasbocpu:411": " kā nāma kāyakṣāntiḥ /",
    "T04vasbocpu:412": " yadi kaścanākrośati nindati tāḍayati yāvatāharati tatsarvaṃ kṣamate /",
    "T04vasbocpu:413": " paśyansattvānatrāṇe bhaye ca vyatiharati tairātmānaṃ na ca śrāmyatīti kāyakṣāntiḥ //",
    "T04vasbocpu:414": " 4 / kā nāma vākkṣāntiḥ /",
    "T04vasbocpu:415": " ākrośakaṃ paśyanna pratyākrośati niḥśabdaṃ kṣamate /",
    "T04vasbocpu:416": " ākośakamakāraṇamapyupagataṃ vilokayanmadhurayā girā sampratīcchati /",
    "T04vasbocpu:417": " mṛpaiva dūṣyamāṇo nirnimittamabhyākhyātaḥ sarvaṃ kṣamata iti vākkṣāntiḥ //",
    "T04vasbocpu:418": " 5 / kā nāma manaḥkṣānti /",
    "T04vasbocpu:419": " dveṣiṇamavalokayannodgṛhṇāti dvepacitaṃ kopito na vikarotyātmacittam /",
    "T04vasbocpu:420": " nindāpakīrtiṣvati citte bhavati nivaira iti manaḥkṣānti //",
    "T04vasbocpu:421": " 6 / tāḍitaṃ jagati dvividham /",
    "T04vasbocpu:422": " ucitamanucittaṃ ca /",
    "T04vasbocpu:423": " satyaparādhe saṃdihānena kena cijjanena tāḍitaḥ kṣametāmṛtamivodgṛhṇīyādādaramutpādayettāḍayitari /",
    "T04vasbocpu:424": " kasmāt /",
    "T04vasbocpu:425": " sādhu śīlaṃ śikṣayanmāṃ cikitsati pāpādapanayati /",
    "T04vasbocpu:426": " yadyanucitameva māmapakaroti māmapahanti tadā cintayenna kṛto mayāparādho 'tītakarmaṇāmevaitatkāritaṃ tena soḍhavyameca /",
    "T04vasbocpu:427": " punarevaṃ vibhāvayedyatvāri bhūtānīmāni pañcaskaṃghapratyayairabhisaṃhatāni yāni tāḍayante tāḍayanti ca /",
    "T04vasbocpu:428": " punarevaṃ paśyedyatsa puruṣo 'jña ivonmatta iveti mayā karuṇāyitavyaṃ kimuta na kṣantavyam //",
    "T04vasbocpu:429": " 7 / ākrośo dvividhaḥ /",
    "T04vasbocpu:430": " ucito 'nucitaśca /",
    "T04vasbocpu:431": " ucitamuktaṃ cenmayāpatraptavyam /",
    "T04vasbocpu:432": " anucitamuktaṃ cenmavā na kiṃcidapi kartavyam /",
    "T04vasbocpu:433": " dhavaniriva vāyuriva cātigacchannāpakaroti māmiti soḍhavyam /",
    "T04vasbocpu:434": " dviṣṭo 'pyevameva soḍhavyaḥ /",
    "T04vasbocpu:435": " kupito mayi mayā soḍhavyaḥ /",
    "T04vasbocpu:436": " ahaṃ cettaṃ pratikupyeyaṃ durgatimadhigaccheyamanāgate 'dhvani vedayeyaṃ mahāduḥkham /",
    "T04vasbocpu:437": " pratyayairebhirmama kāyaścedbhidyeta viśīryeta mayā notpādanīyo dvepaḥ /",
    "T04vasbocpu:438": " pratyayānāmatītakarmaṇāmetaditi gambhīraṃ pratyavekṣaṇīyam karūṇācaraṇīyā maitrī ca /",
    "T04vasbocpu:439": " karuṇāyitavyaṃ sarveṣu /",
    "T04vasbocpu:440": " yadyehaṃ na prabhavāmyevamalpamapi duḥkhaṃ soḍhuṃ na ca śaknomi damayituṃ svacittaṃ",
    "T04vasbocpu:441": " tatkathamahaṃ prabhaviṣyāmi vinetuṃ sattvānvimocayituṃ sarvānakuśaladharmānpūrayitumanuttaraṃ phalam //",
    "T04vasbocpu:442": " 8 / yo hi dhīmānsukhena kṣāntimācarati labhate sa ākāravaiśiṣṭyam /",
    "T04vasbocpu:443": " bahudhanau bhavati janāstamavalokya muditā bhavanti sukhitāśca bhavanti sukhitāśca bhavanti mānayantyanu vartante ca /",
    "T04vasbocpu:444": " puruṣaṃ cedvikalāṅgaṃ paśyedvībhatsadarśanaṃ vikalendriyamakiñcanaṃ jāniyāttadidaṃ dvepapratyayaiḥ kāritam /",
    "T04vasbocpu:445": " ebhiḥ pratyayai dhīṃmānācaredgambhīrāṃ kṣāntim //",
    "T04vasbocpu:446": " 9 / kṣāntyutpādapratyayasya santīmāni daśa vastūni /",
    "T04vasbocpu:447": " ātmani nātmalakṣaṇaṃ paśyatīti prathamam /",
    "T04vasbocpu:448": " na jātimedaṃ manasi karotīti dvitīyam /",
    "T04vasbocpu:449": " pratinivartate madamānāditi tṛtīyam /",
    "T04vasbocpu:450": " apakurvantaṃ na pratyayakarotīti caturtham /",
    "T04vasbocpu:451": " anityalakṣaṇaṃ paśyatīti paṃcamam /",
    "T04vasbocpu:452": " maitrī karuṇā cācaratīti ṣaṣṭham /",
    "T04vasbocpu:453": " na cittena pramādyatīti sanamam /",
    "T04vasbocpu:454": " upekṣate kṣutpipāsāduḥkhaduḥkhādīnītyaṣṭamam /",
    "T04vasbocpu:455": " dvepaṃ prajahātīti navamam /",
    "T04vasbocpu:456": " prajñā bhāvayatīti daśamam /",
    "T04vasbocpu:457": " puruṣaścedimāni pūrayati daśa vastṛmi jñātavyaṃ śaknoti sa puruṣaḥ kṣāntimācaritum //",
    "T04vasbocpu:458": " 10 / bodhisattvo mahāsattvaḥ pariśuddhāyāṃ yadācarati caramāyāṃ kṣāntau praviśate śūnyatāmalakṣaṇamapraṇihitamasaṃskṛtam /",
    "T04vasbocpu:459": " na ca dṭaṣṭijñānapraṇihitasaṃskṛtaiḥ saṃpariṣvakto bhavati nāpi ca śūnyatālakṣaṇāpraṇihitāsaṃskṛteṣu rajyati /",
    "T04vasbocpu:460": " dṛṣṭijñānapraṇihitasaṃskṛtaṃ sarvamevaśūnyamityevaṃvidhā kṣāntiradvayalakṣaṇā pariśuddhā caramā kṣāntirityucyate /",
    "T04vasbocpu:461": " yadi viśati saṃyojanaparikṣayaṃ yadi viśati śāntaṃ nirvāṇamasaṃpṛktajātimaraṇaṃ na cāsya rāgo bhavati saṃyojanakṣaye na ca śānte na nirvāṇe",
    "T04vasbocpu:462": " saṃyojanajātijarāmaraṇaṃ sarvaṃ śūnyamityevaṃvidhā kṣāntiradvayalakṣaṇā pariśuddhā caramā kṣāntirityucyate /",
    "T04vasbocpu:463": " bhāvo na svato jāyate na parato jāyate na dvābhyāṃ jāyate /",
    "T04vasbocpu:464": " api ca nāstyupādo na cocchedo na ca vināśo na cāvināśo na kṣaya ityevaṃvidhā kṣāntiradvayalakṣaṇā pariśuddhā caramā kṣāntirityucyate /",
    "T04vasbocpu:465": " na kṛtākṛtaṃ nāsaṃgo na bhedo na niṣpattirna caryā notpādavīryaṃ na karaṇotpāda ityevaṃvidhā kṣāntiranutpādakṣāntiḥ /",
    "T04vasbocpu:466": " bodhisattvo yadācaratyevaṃvidhāṃ kṣānti labhate vyākaraṇakṣāntim /",
    "T04vasbocpu:467": " bodhisattva ācarati kṣāntiṃ bhāvalakṣaṇaśūnyatāṃ sattvābhāvahetaustataḥ pūrayāte kṣāntipāramitām //",
    "T04vasbocpu:468": " (iti bodhicittotpādasūtraśāstre kṣāntipāramitā māna ṣaṣṭho vargaḥ //)",
    "T04vasbocpu:469": " saptamo vargaḥ",
    "T04vasbocpu:470": " vīryapāramitā",
    "T04vasbocpu:471": " 1 / bodhisattvaḥ kathamācarati vīryam /",
    "T04vasbocpu:472": " vīryamātmaparobhayalābhāyacedevaṃvidhaṃ vīryaṃ niṣpādayati bodhimārgam /",
    "T04vasbocpu:473": " bodhisattvaḥ kāmayate vinetuṃ sattvānāparhatuṃ duḥkhānyācarati tasmādvīryam /",
    "T04vasbocpu:474": " vīryamācaransarvādhvasu sarvadotsāhacaryayā saṃgṛhṇāti pariśūddhaṃ brahmacaryaṃ pariharati kausīdyaṃ na ca cittena pramādyati /",
    "T04vasbocpu:475": " kṛcchreṣvahitāpakṣavastuṣu sarvadāsya vīryavattayā cittaṃ nāntataḥ pratyāvartata iti bodhisattvasyādi vīryacittam //",
    "T04vasbocpu:476": " 2 / vīryācaraṇena labhate lokacaraṃ lokottaramanuttaraṃ saddharmamityasyātmalābhaḥ /",
    "T04vasbocpu:477": " śikṣayati sattvānyenācaraṃtyabhyutsāhena kuśalamiti paralābhaḥ /",
    "T04vasbocpu:478": " caritvā bodheḥ samyaghetuṃ sattveṣu pariṇāmyātmanā salābhinaḥ karotītyubhayalābhaḥ /",
    "T04vasbocpu:479": " vīryacaryāhetorlabhate paramapariśuddhaṃ satphalamatikramya ca bhūmī ryāvacchīghraṃ pūrayati sambodhimiti niṣpādayati bodhimārgam //",
    "T04vasbocpu:480": " 3 / vīryaṃ dvividham /",
    "T04vasbocpu:481": " gavepayatyanuttaraṃ mārgamiti prathamam /",
    "T04vasbocpu:482": " paritrātuṃ duḥkhādvipulābhilāpeṇa vīryaṃ janayatīti dvitīyam /",
    "T04vasbocpu:483": " pūrayanbodhisattvo daśānusmṛtīrutpādayati bodhicittam /",
    "T04vasbocpu:484": " ācarati vīryam /",
    "T04vasbocpu:485": " kā daśānusmṛtayaḥ /",
    "T04vasbocpu:486": " prathamā buddhānusmṛtiraprameyapuṇyā /",
    "T04vasbocpu:487": " dvitīyā dharmānusmṛtiracintyavimuktiḥ /",
    "T04vasbocpu:488": " tṛtīyā saṃghānusmṛtiḥ pariśuddhatayā niṣkalaṃkā /",
    "T04vasbocpu:489": " caturthī mahāmaitryanusmṛtiḥ sattvavyavasthāpanāya /",
    "T04vasbocpu:490": " paṃcamīmahākaruṇānusmṛtirduḥkhataḥ paritrāṇāya /",
    "T04vasbocpu:491": " ṣaṣṭhī samyaksamādhiskandhānusmṛtiranurocayituṃ kuśalācaraṇāya /",
    "T04vasbocpu:492": " saptamī mithyāsamādhiskandhānusmṛtiruddhartuṃ (sattvān kuśala-)",
    "T04vasbocpu:493": " mūlaṃ pratyānayanaya /",
    "T04vasbocpu:494": " aṣṭamī pretānusmṛtiḥ kṣutpipāsoṣṇatākleśamayī /",
    "T04vasbocpu:495": " navamī tiryaganusmṛti dīrghaduḥkhavedanātmikā /",
    "T04vasbocpu:496": " daśamī narakānusmṛtirdāhanabharjanavedanātmikā /",
    "T04vasbocpu:497": " bodhisattva evaṃ bhāvayati daśānusmṛtīstriratnapuṇyāni /",
    "T04vasbocpu:498": " bhāvayeyamahaṃ samyaksamādhi maitrī karuṇāṃ (tatra)",
    "T04vasbocpu:499": " sattvānārocayeyamahaṃ mṛṣā dhyāyatastridurgatiduḥkhāduddhareyaṃ nityamahaṃ parirakṣayeyamityevaṃ cintayati /",
    "T04vasbocpu:500": " saṃcintayannavikṣitaṃ divānaktaṃ bhāvayati sotsāhaṃ na ca viśrāmyatīti samyaksmṛtitā vīryaṃ samudeti //",
    "T04vasbocpu:501": " 4 / vīryaṃ puna rbodhisattvasya caturvidham /",
    "T04vasbocpu:502": " tathāhi /",
    "T04vasbocpu:503": " catuḥsamyakpradhāna [prahāṇa]mārgamācarato 'nutpannānāmakuśalānāṃ dharmāṇāṃ punaranutpādaḥ /",
    "T04vasbocpu:504": " utpannānāṃ punarakuśalānāṃ dharmāṇāṃ śīghraṃ samprahāṇam /",
    "T04vasbocpu:505": " anutpannānāṃ kuśalānāṃ dharmāṇāmupāyena samutpādaḥ /",
    "T04vasbocpu:506": " utpannānāṃ kuśalānāṃ dharmāṇāṃ paripūraṇaṃ saṃvarddhanaṃ ca /",
    "T04vasbocpu:507": " evaṃ bodhisattva ācarati catvāri samyakpradhānāni na ca viśrāmyatītyucyate vīryam /",
    "T04vasbocpu:508": " 5 / vīryaṃ kṣapayati sarvakleśadhātūnsampravardhayati bodheranuttarāyāḥ samyaghetum /",
    "T04vasbocpu:509": " kāyacittamahāduḥkhānyakhilānyapi sahamāno bodhisattvo 'vasthāpayitumamilapati sattvānna ca viśrāmyatītyucyate vīryam //",
    "T04vasbocpu:510": " 6 / bodhisattvaḥ vigatakalmapo 'cāṭukuṭilaḥ paryavasitamithyāvīrya ācarati samyagvīryam /",
    "T04vasbocpu:511": " tathāhi /",
    "T04vasbocpu:512": " ācarati śraddhāṃ dānaṃ śīlaṃ kṣāntiṃ dhyānaṃ prajñāṃ maitrī karuṇāṃ muditāmupekṣām /",
    "T04vasbocpu:513": " sābhilāṣaṃ karogyakaravaṃ kariṣyāmīti viśvastacittaḥ sarvadācarati vīryam /",
    "T04vasbocpu:514": " nānutāpo 'sya kuśaladharmeṣu /",
    "T04vasbocpu:515": " pradīptaśira iva paritrāyate sattvānna ca cittaṃ parāvartayatītyucyate vīryam //",
    "T04vasbocpu:516": " 7 / kāyajīvitanirapekṣo 'pi bodhisattvaḥ paritrātuṃ (sattvān)",
    "T04vasbocpu:517": " duḥkhebhyaḥ paripālayatuṃ saddharmaṃ kāyamapekṣate nopekṣata īryāpathaṃ sarvadā bhāvayituṃ kuśaladharmān /",
    "T04vasbocpu:518": " kuśaladharmācaraṇakāle na cittena kusīdo bhavati /",
    "T04vasbocpu:519": " kāyajīvitavidhāte 'pi dharmaṃ na parityajatīti bodhisattvo bodhimārgaṃ caransotsāhamācarati vīryam /",
    "T04vasbocpu:520": " kusīdaḥ puruṣo 'samartho naikakālaṃ sarvaṃ dadāti na ca śīlamudgṛṇāyi na ca kṣamate duḥkhāni na cācaratyabhyutsāhena vīryam /",
    "T04vasbocpu:521": " na ca samādhau smṛtisaṃprajanyacitto bhavati na ca kuśalākuśalaṃ vivinakti /",
    "T04vasbocpu:522": " tenocyate dhīryamupādāya ṣaṭpāramitāḥ saṃpravardhanta iti /",
    "T04vasbocpu:523": " bodhisattvo mahāsattvaḥ saṃpravardhayati ced vīryaṃ labhate 'cirāt samyaksaṃvodhim //",
    "T04vasbocpu:524": " 8 / bodhisattvo mahāniṣpattyutpādena punaścaturvidhaṃ vīryaṃ janayati /",
    "T04vasbocpu:525": " tanna prathamamutpādayati mahāniṣpattiṃ dvitīyaṃ saṃgṛhṇāti śūraṃgamaṃ tṛtīyamācarati kuśalamūlaṃ caturthaṃ vinayati sattvān /",
    "T04vasbocpu:526": " kathaṃ bodhisattvomahāniṣpattimutpādayati /",
    "T04vasbocpu:527": " jātimaraṇeṣu kṣamate 'sya cittaṃ na ca gaṇayati kalpasaṃkhyāmaprameyeṣvaparyanteṣu",
    "T04vasbocpu:528": " niyutakoṭiśatasahasragaṃgānadībālukāvadasaṃkhyeyeṣu kalpeṣu buddhamārgamudgrahīṣyāmyaklāntacitta",
    "T04vasbocpu:529": " ityakusīdasya [mahā]niṣpattivīryam /",
    "T04vasbocpu:530": " bodhisattvaḥ saṃgṛhṇañchūraṃgamaṃ janayati vīryam trisāhasramahāsāhasro 'yaṃ lokadhātuḥ",
    "T04vasbocpu:531": " paripūrṇo 'nnineti draṣṭuṃ buddhaṃ śrotuṃ dharma sthāpayituṃ sattvānkuśaladharmeṣvatikrāmatyetamagniṃ",
    "T04vasbocpu:532": " vinetuṃ sattvān saṃpratiṣṭhāpayati cittaṃ mahākaruṇāyāmiti śūraṃgamavīryam /",
    "T04vasbocpu:533": " bodhisattva ācarankuśalaṃmūlaṃ janayati vīryam /",
    "T04vasbocpu:534": " utpāditāni sarvāṇi kuśalamūlāni pariṇāmayatyanuttarāyāṃ samyaksaṃbodhau paripūrayituṃ sarvajñatāmiti kuśalamūlācaraṇavīryam /",
    "T04vasbocpu:535": " bodhisattvaḥ vinayansattvāñjanayati vīryam /",
    "T04vasbocpu:536": " aprameyāḥ sattvabhāvā aparyantā ākāśadhātusamā aparisaṃkhyeyāḥ /",
    "T04vasbocpu:537": " bodhisattvaḥ praṇidadhāti yannirvāpayitavyānte yathā na kaścanāvaśiṣyate /",
    "T04vasbocpu:538": " nirvāpayituṃ sotsāhamācarati vīryamiti [sattva-]vinayavīryam //",
    "T04vasbocpu:539": " 9 / saṃkṣepata ucyate /",
    "T04vasbocpu:540": " bodhisattvo bhāvayati mārgasahāyāṃ puṇyasahāyāmanuttarāṃ prajñām /",
    "T04vasbocpu:541": " saṃgṛhṇanbuddhadharmānutpādayati vīryam /",
    "T04vasbocpu:542": " aparyantā buddhaguṇāaprameyāḥ /",
    "T04vasbocpu:543": " bodhisattvasya mahāsattvasya mahāniṣpatyutpādena janitaṃ vīryamapyeṣamaparyantamaprameyam /",
    "T04vasbocpu:544": " bodhisattvo mahāsattvo vīryamācarannaviraktacittobhavatyuddhartuṃ duḥkhānīti pūrayati vīryapāramitām //",
    "T04vasbocpu:545": " (iti bodhicittotpādasūtraśāstre vīryapāramitā māna saptamo vargaḥ //)",
    "T04vasbocpu:546": " aṣṭamo vargaḥ",
    "T04vasbocpu:547": " dhyāmapāramiatā",
    "T04vasbocpu:548": " 1 / bodhisattvaḥ kathamāvarati dhyānam /",
    "T04vasbocpu:549": " dhyānamātmaparobhayalābhāya cedevaṃvidhaṃ dhyānaṃ niṣpādyati bodhimārgam /",
    "T04vasbocpu:550": " bodhisattvaḥ kāmayate vinetuṃ sattvānaparhatuṃ duḥkhānyacarati tasmāddhyānam /",
    "T04vasbocpu:551": " yogāvacaraḥ svacittaṃ saṃgṛhṇan sarvavikṣepaikhyavahito gacchantiṣṭhanniṣīdañchayāno vā smṛtimabhimukhīmupasthāpayati /",
    "T04vasbocpu:552": " paśyatyanulobhaṃ pratilobhaṃ kapālaṃ śīrṣa kaśerukāṃ bāhkurparamuraḥ parśakāṃ śroṇi kaṭaṃ jānvadharaṃ guṇau /",
    "T04vasbocpu:553": " anusmaratyānapānamiti bodhisattvasyādidhyānacittam //",
    "T04vasbocpu:554": " 2 / dhyānacaryāhetorna prāpnotyakuśalāni sadāsya nandati cittamityasyātmalābhaḥ /",
    "T04vasbocpu:555": " vinayansattvānācārayati samyaksmṛtimiti paralābhaḥ /",
    "T04vasbocpu:556": " caritvā pariśuddhaṃ samādhiṃ vītākuśalavitarkavicāraḥ sattveṣu pariṇāmyātmanā salābhinaḥ karotītyubhayalābhaḥ /",
    "T04vasbocpu:557": " dhyānacaryā hetorlabhate 'ṣṭau vimokṣānyāvacchraraṃgamavajasamādhimiti niṣpādayati bodhimārgam //",
    "T04vasbocpu:558": " 3 / dhyānaṃ tribhirdharmairupajāyate /",
    "T04vasbocpu:559": " ke vayaḥ /",
    "T04vasbocpu:560": " prathamaḥ śrutamayī prajñā /",
    "T04vasbocpu:561": " dvitīyaścintāmayī prajñā /",
    "T04vasbocpu:562": " tṛtīyo bhāvanāmayī prajñā /",
    "T04vasbocpu:563": " tribhirebhirdharmaiḥ krameṇopajāyante sarvasamādhayaḥ //",
    "T04vasbocpu:564": " 4 / kā nāma śrutamayī prajñā /",
    "T04vasbocpu:565": " yathā yathā dharmāñcaṇoti tathā tathasya cittṃ prītaṃ bhavati sukhitam /",
    "T04vasbocpu:566": " punarevamanusmarati santyānantaryavimokṣādayo buddhadharmāḥ /",
    "T04vasbocpu:567": " ime dharmā bahuśratenāvāpyante /",
    "T04vasbocpu:568": " evamanusmmṛtya sarvadā dharmagaveṣaṇākāle 'syottarottasmutsāhaḥ saṃpravardhate 'horātraṃ dharmaśravaṇe 'syābhirucirbhavati na ca klāntirnāpyasyatuptiriti śrutamayī prajñā /",
    "T04vasbocpu:569": " 5 / kā nāma cintāmayī prajñā /",
    "T04vasbocpu:570": " cintayati sarve saṃskṛtadharmāstathatālakṣaṇāḥ /",
    "T04vasbocpu:571": " tathā hi /",
    "T04vasbocpu:572": " anityā duḥkhāḥ śūnyā anātmāno 'śucayaḥ kṣaṇaṃ kṣaṇamutpadyante nirudhyante 'ciraṃ pamohāgninā jvalitāḥ saṃvarddhayanti paścimaṃ duḥkhamahāskandham",
    "T04vasbocpu:573": " māyāvanmṛṣeva bhāgha it sarveṣu saṃskṛtadharmeṣu janayati saṃvegam /",
    "T04vasbocpu:574": " samadhikotsāhaṃ gacchati buddhaprajñām /",
    "T04vasbocpu:575": " cinayati yattathāgatāprajñācintyāparimeyā mahābalāparājitā prāptāpagatabhayasparśāṃ mahānagarī na ca punarāvartate duḥkhebhyo 'prameyebhyaḥ sattvānaparitrāyate /",
    "T04vasbocpu:576": " evaṃ jānāti buddhasyāprameyāṃ praḥyāṃ paśyati saṃskṛtadharmāṇāmaparimeyadu/",
    "T04vasbocpu:577": " kāmayate gaveṣayitumanuttaraṃ mahāyānamiti cintāmayī pajñā //",
    "T04vasbocpu:578": " 6 / kā nāma bhāvanāmayī prajñetyucyate /",
    "T04vasbocpu:579": " tyajati rāgamakuśalāṃśca dharmān /",
    "T04vasbocpu:580": " tenopajāyante 'sya vitarkavicāraprītisukhāni viśati prathamaṃ dhyānam /",
    "T04vasbocpu:581": " kṣapayato vitarkavicāran prasannabhyantarastaikāgracittasyāvitarkavicāraḥ samādhirasyopajāyate saprīti śukhaṃ viśati dvitīyaṃ dhyānam /",
    "T04vasbocpu:582": " prīti parityajyopekṣāsaṃskāravān smṛtisaṃprajanyacittaḥ kāye śukhaṃ vedayakṣāryābhilāpepekṣārhāṃ",
    "T04vasbocpu:583": " nityamanusmaransukhāṃ vedanāṃ viśati tṛtīyaṃ dhyānam prajahāti duḥkhaṃ prajahāti",
    "T04vasbocpu:584": " śukhaṃ niruṇaddhi śokaṃ prīti viśatyaduḥkhamśukhamupekṣāsmṛtipariśūddhaṃ caturthaṃ dhyānam /",
    "T04vasbocpu:585": " atyetisarvaṃ rūpalakṣaṇam /",
    "T04vasbocpu:586": " niruṇaddhi sarvaṃ pratighalakṣaṇaṃ nānusmarati viṣabhāgalakṣaṇaṃ tena jānatyākāśamanantam /",
    "T04vasbocpu:587": " tataḥ praviśatyakāśamarūpadhyānāyatanam /",
    "T04vasbocpu:588": " atyeti sarvamākāśalakṣaṇaṃ tena jānāti vijñānamanantam /",
    "T04vasbocpu:589": " tatapraviśati vijñānamrūpadhyānāyatanam /",
    "T04vasbocpu:590": " atyeti sarvaṃ vijñānalakṣaṇaṃ tena jānātyākiṃcanyam /",
    "T04vasbocpu:591": " tena jānan nevasaṃjñānāsṃjñāsparśaṃ tataḥ praviśati naiva saṃjñānāsaṃjñāyatanam /",
    "T04vasbocpu:592": " sarvadharmānkevalamanusmarañcarati na ca rajyati gaveṣayatyanuttaraṃ mahāyānam /",
    "T04vasbocpu:593": " pūrayatyanuttarāṃ samyak sambodhimiti bhāvanāmayī praḥyā /",
    "T04vasbocpu:594": " bodhisattvaḥ śrutena cintayā bhāvanayā ca saṃgṛhṇāti cittam /",
    "T04vasbocpu:595": " tataḥ pūrayati [ṣaḍ] abhijñā[stisro] vidyāḥ samādhi dhyānapāramitām //",
    "T04vasbocpu:596": " 7 / dhyāyanbodhisattvaḥ punarācarati daśadharmāñchrāvakapratyekabuddhāveṇikān /",
    "T04vasbocpu:597": " ke deśa /",
    "T04vasbocpu:598": " dhyāyannairātmyamavāpnoti tathāgatadhyānānīti prathamaḥ dhyānna ca sakto na ca rakto na ca bhavati kliṣṭacitto na ca gaveṣayatyātmasukhamiti dvitīyaḥ /",
    "T04vasbocpu:599": " dhyāyannavāpnotyuddhikarmāṇi pariḥyātuṃ sattvānāṃ cittacaryāmiti tṛtīyaḥ /",
    "T04vasbocpu:600": " dhyānprajānāti janakāyacittāni paritrāyate ca sarvasattvāniti caturthaḥ /",
    "T04vasbocpu:601": " dhyāyānnācarati mahākaruṇāṃ chinatti sattvānāṃ kleśagranthimiti paṃcamaḥ /",
    "T04vasbocpu:602": " dhyāyandhyānasamādhiṃ samyagjānāti prameśanirgamamatikrāmyati tridhātumiti ṣaṣṭaḥ /",
    "T04vasbocpu:603": " dhyāyannityamulabhate vaśitāmavāpnoti kuśaladharmāniti saptamaḥ /",
    "T04vasbocpu:604": " dhyāyañcitaṃ śāntaṃbhavati nirvṛttaṃ yānadvayasyātikrāmyati sarvāṇi dhyānānītyaṣṭamaḥ /",
    "T04vasbocpu:605": " dhyāyannityaṃ viśati prajñāṃ lokamatikramyāvapnoti tatpadamiti navamaḥ /",
    "T04vasbocpu:606": " dhyāyanpratiṣṭhāpayati saddharmaṃ nirantaraṃ saṃvarddhayati triratnaṃ yena bhavatyanucchinnamiti daśamaḥ /",
    "T04vasbocpu:607": " bhavati caivaṃvidhaṃ dhyāaṃ śrāvakapratyekabudhāvenīkam //",
    "T04vasbocpu:608": " 8 / jñātuṃ punaḥ sarvasattvānāṃ kliṣṭacittāni saṃgṛhṇāti sarvadhyānasamādhidharmān cittasthairyaṃ vidhātuṃ /",
    "T04vasbocpu:609": " dhyāyānpratiṣṭhāpayati cittasamatāmityucyate dhyānam /",
    "T04vasbocpu:610": " evaṃ samatā hyānaṃ samaṃ śūnyatayākṣaṇatayāpraṇihitatayākriyayā /",
    "T04vasbocpu:611": " śūnyatā khalvalakṣaṇāpraṇihitākriyābhiḥ samā tena sattvā api samāḥ /",
    "T04vasbocpu:612": " yataḥ sattvāḥ /",
    "T04vasbocpu:613": " yataḥ sattvāḥ samāstena dharmā api samāḥ /",
    "T04vasbocpu:614": " iti viśatyevaṃvidhāṃ samatāmiti dhyānam //",
    "T04vasbocpu:615": " 9 / punarbodhisattvo lokamanucarannapi na ca bhavati lokasaktaḥ prajahātyaṣṭau lokadharmānvināśayati sarvagranthiṃ tyajati janāvāsaṃ rocate 'sya viviktāyatanam /",
    "T04vasbocpu:616": " evaṃ dhyānamācarataścittaṃ saṃpratiṣṭhitaṃ bhavati prajahāti saṃsārakarmāṇi //",
    "T04vasbocpu:617": " 10 / punarbodhisattvasya dhyānamācarata ṛddhirbhavati prajñopāyo matiḥ kathaṃ bhavatyṛddhi kathaṃ prajñā /",
    "T04vasbocpu:618": " paśyati cedrūpalakṣaṇam śṛṇoti śabdaṃ jānāti paracittaṃ smaratyatītaṃ prāpnoti sarvabuddhalokadhātūntadasyārddhiḥ /",
    "T04vasbocpu:619": " rūpaṃ jānāti ced dharmasvabhāvaṃ jānāti śabdagaṃndharasaspraṣṭavyacittasaṃskārāḥ svabhāvālakṣaṇāḥ śāntāḥparinirvṛtāstriṣvadhvasu samā iti /",
    "T04vasbocpu:620": " ākāśalakṣaṇaṃ jānāti buddhalokadhātumapariprāptanirodhamitiprajñā /",
    "T04vasbocpu:621": " kathamupāyaḥ kaṃtha matiḥ /",
    "T04vasbocpu:622": " dhyānasamādhimanuviśannutpādayati mahāmaitrīṃ karuṇāṃ na jahāti prāṇidhānaṃ vajramiva bhavati cāsya cittamavalokayanbuddhalokadhātu niṣpādayati bodhimārgamityupāyaḥ /",
    "T04vasbocpu:623": " cittaṃ sarvathāsyabhavati śāntam /",
    "T04vasbocpu:624": " na cātmāna ca pudgala iti cintayati sarvadharmānmūlasvabhāvāvikṣepān /",
    "T04vasbocpu:625": " paśyati buddhalokadhātumākāśalakṣaṇam yanniṣpannaṃ tatpaśyati śāntaṃ nirvāṇamiti matiḥ /",
    "T04vasbocpu:626": " iti bositvaścarandhyānamṛddhi prajñāmupāyaṃ mati ca vibhajya caturvastūnyācaratyavāptotyanuttarāṃ samyaksambodhim /",
    "T04vasbocpu:627": " bodhisattvo mahāsattvo dhyānamācarannopalabhate 'kuśalacittamakṣomyadharmatayā paripūrayati dhyānapāramitām //",
    "T04vasbocpu:628": " (iti bodhicittotpādasūtraśāstre dhyānapāramitā nāmāṣṭamo vargaḥ /)",
    "T04vasbocpu:629": " navami vargaḥ",
    "T04vasbocpu:630": " prajñāpāramitā",
    "T04vasbocpu:631": " 1 / bodhisattvaḥ kathaṃ bhāvayati prajñām /",
    "T04vasbocpu:632": " prajñā hyātmaparābhayalābhāyacedevaṃvidhā prajñā niṣpādayati bodhimārgam /",
    "T04vasbocpu:633": " bodhisattvaḥ kāmayate vinetuṃ sattvānaparhatuṃ duḥkhāni bhāvayati tasmātprajñām /",
    "T04vasbocpu:634": " bhāvayanprajñāṃ śikṣate sarvalokadhātuvastūni /",
    "T04vasbocpu:635": " prajahāti lobhadvepamohān pratiṣṭhāpayati mahāmaitrīm /",
    "T04vasbocpu:636": " karuṇāyamāna upakaroti sattvān /",
    "T04vasbocpu:637": " nityaṃ paritrātumicchaṃsteṣāṃ pariṇāyako bhavati /",
    "T04vasbocpu:638": " vibhajya deśayati sadasanmārgaṃ kuśalākuśalāśca vipākāniti bodhisattvasyādiprajñācittam //",
    "T04vasbocpu:639": " 2 // prajñābhāvanāhetoḥ prajahātyavidyām /",
    "T04vasbocpu:640": " apākurute kleśāvaraṇaṃ jñeyāvaraṇamityasyātmalābhaḥ /",
    "T04vasbocpu:641": " vinayansattvānparisāntvayatīti paralābha/",
    "T04vasbocpu:642": " carittvānuttarāṃ bodhiṃ sattveṣu pariṇāmyātmanā salābhinaḥ karotītyubhayalābhaḥ /",
    "T04vasbocpu:643": " prajñābhāvanayā prāpnoti prathamāṃ bhūmi yāvatsarvajñatāmiti niṣpādayati bodhimārgam //",
    "T04vasbocpu:644": " 3 / prajñāṃ bhāvayanbodhisattvaḥkrameṇa pratiṣṭhāpayati viśati cittāni /",
    "T04vasbocpu:645": " kāni viśatiḥ /",
    "T04vasbocpu:646": " (1) kuśalakāmānutpādayato 'sya kalyāṇamitrānutsargacittam /",
    "T04vasbocpu:647": " (2) madamānaṃ parityajato 'syāpramādacittam /",
    "T04vasbocpu:648": " (3) anucarataḥ sikṣāpadāni prītaṃ dharmaśravaṇacittam /",
    "T04vasbocpu:649": " (4) dharmāñchṛṇvato 'viśrāntaṃ kuśalacintācittam /",
    "T04vasbocpu:650": " (5) bhāvayataścaturi brahmavihārānsamyagjñānacittam /",
    "T04vasbocpu:651": " (6) paśyato 'śūcicaryāṃ tataḥ śrāmyataḥ parityāgacittam /",
    "T04vasbocpu:652": " (7) paśyata āryasatyāni poḍaśākāraṃ cittam /",
    "T04vasbocpu:653": " (8) paśyato dvādaśāṅgapratītyasamutpādaṃ bhāvayataḥ prajñācittam /",
    "T04vasbocpu:654": " (9) śṛṇvataḥ pāramitāḥ tatsaṃgrahakāmacittam /",
    "T04vasbocpu:655": " (10) anityaduḥkhānātmatāṃ paśyataḥ śāntaṃ nirvāṇaṃ cittam /",
    "T04vasbocpu:656": " (11) paśyataḥ śūnyamalakṣaṇamapraṇihitaṃ niṣkriyacittam /",
    "T04vasbocpu:657": " (12) paśyataḥ skandhadhātvāyatanāni bhūya ādīnavacittam (13)",
    "T04vasbocpu:658": " kleśāñjayato 'sahacaracittam /",
    "T04vasbocpu:659": " (14) pālayataḥ kuśaladharmānātmasahacaracitam /",
    "T04vasbocpu:660": " (15) nivārayato 'kuśaladharmānprahāṇacittam /",
    "T04vasbocpu:661": " (16) ācarataḥ samyagdharmaṃ vipulacittam /",
    "T04vasbocpu:662": " (17) ācarato yānadvayamapi nityamupekṣācittam /",
    "T04vasbocpu:663": " (18) śṛṇvanbodhisattvapiṭakaṃ pramodānusaraṇacittam /",
    "T04vasbocpu:664": " (19) svalābhaparalābhāvanusaṃvardhayataḥ sarvakuśalakarmacittam /",
    "T04vasbocpu:665": " (20) gṛhṇataḥ sucaritaṃ sarvabuddhadharmagaveṣaṇācittam //",
    "T04vasbocpu:666": " 4 / punaḥkhalu prajñāṃ bhavayato bodhisattvasya bhavanti daśadharmāḥ kuśalacintācittāḥ śrāvakapratyekabuddhāveṇikāḥ /",
    "T04vasbocpu:667": " ke daśa /",
    "T04vasbocpu:668": " (1)vibhajya cintayati samādhiprajñāmūlam /",
    "T04vasbocpu:669": " (2)cintayanna parityajati śāśvatocchedāntadvayam /",
    "T04vasbocpu:670": " (3) cintayati pratītyasamutpādadharmān /",
    "T04vasbocpu:671": " (4) cintayati na sattvo nātmā na pudgalo na jīva iti /",
    "T04vasbocpu:672": " (5) cintayati na santi triṣvadhsvātītānāgatapratyutpannadharmāḥ /",
    "T04vasbocpu:673": " (6) cintayatyanutpannamapi karma nocchinatti hetuphalam /",
    "T04vasbocpu:674": " (7) cintayam dharmān śūnyanapya kusīdaścāvaropayati kuśalam /",
    "T04vasbocpu:675": " (8) cintayatyalakṣaṇaṃ na ca pratinivartate nirvāpayituṃ sattvān /",
    "T04vasbocpu:676": " (9) cintayannapyapraṇihitaṃ na jahāti gaveṣayituṃ bodhim /",
    "T04vasbocpu:677": " (10) cintayannapyakṛtaṃ na pariharati prakāśayituṃ sāṃbhogikaṃ kāyam //",
    "T04vasbocpu:678": " 5 / punaḥ khalu bodhisattvasya dvādaśa bhavanti kuśalāvatāradharmamukhāni (1)",
    "T04vasbocpu:679": " śūnyatādisamādhiṣvavatārakuśalo 'pi na (tān) gṛhṇāti /",
    "T04vasbocpu:680": " (2) dhyānasamādhiṣvavatārakuśalo 'pi na yathādhyānaṃ tatropapadyate /",
    "T04vasbocpu:681": " (3) ṛddhijñāneṣvavatārakuśalo 'pi nānāsravān dharmān labhate /",
    "T04vasbocpu:682": " (4) adhyātmaparyavekṣaṇadharmeṣvavatārakuśalo 'pi na teṣu niścayamanuprāpnoti /",
    "T04vasbocpu:683": " (5) sarvasattvaśūnyatādṭaṣṭāvavatārakuśalo 'pi nopekṣate mahāmaitrīm /",
    "T04vasbocpu:684": " (6) sarvasattvānātmatādṭaṣṭavavatārakuśalo 'pi nopekṣate mahākaruṇām /",
    "T04vasbocpu:685": " (7) durgayupapattāvatārakuśalo 'pi na sa karmanimittaṃ tatropapadyate/",
    "T04vasbocpu:686": " (8) vairāgyāvatārakuśalo 'pi na vairāgyadharmān pratilabhate /",
    "T04vasbocpu:687": " (9) kāmasukhaparityāgāvatārakuśalo 'pi nopekṣate dharmasukham /",
    "T04vasbocpu:688": " (10) prapaṃcamatavādaparityāgāvatārakuśalo 'pi nopekṣate upāyadṭaṣṭīḥ /",
    "T04vasbocpu:689": " (11) bahvādīnavāḥ saṃskṛta dharmā ityanucintanāvatārakuśalo 'pi nopekṣate saṃskṛtam /",
    "T04vasbocpu:690": " (12) paramapariśuddheṣvasaṃskṛtadharmeṣvavatārakuśalo 'pināsaṃskṛte pratiṣṭhito bhavati /",
    "T04vasbocpu:691": " bodhisattvaścetsarvakuśalāvatāradharmamukhānyācarati samyagjānāti śūnyatāṃ triṣvadhvasu ba kiciditi //",
    "T04vasbocpu:692": " 6 / yadi caivaṃ paśyati paśyati triṣvadhvasu śūnyatāṃ prajñābalahetoḥ /",
    "T04vasbocpu:693": " yadi cāvaropitāni triṣvadhvasu tathāgatairaprameyāṇi puṇyānyakhilaṃ pariṇāmayatyanuttarāyāṃ bodhau tadevaṃ bodhisattvaḥ saṃpaśyati triṣvadhvasūpāyam/",
    "T04vasbocpu:694": " punarapi paśyannatītāndharmānkṣapitānanāgatānnāgatānsadaivācaratikuśalaṃ parākramate na ca kusado bhavati /",
    "T04vasbocpu:695": " anutpannānapi paśyannagatāndharmānparākramate kāmayate bodhim /",
    "T04vasbocpu:696": " kṣaṇaṃ kṣaṇaṃ nirudhyamānānpaśyannapi pratyutyannāndharmān bodhimupagantuṃ na cāsya cittavismṛtirityevaṃ bodhisattvaḥ paśyati triṣvadhvasūpāyam",
    "T04vasbocpu:697": " niruddhamatītaṃ nāgatamanāgatamasthiraṃ pratyutpannam /",
    "T04vasbocpu:698": " api ca paśyandharmāñcittacaittānutpadyamānānnirudhyamānānviśīryamāṇānpūyamānānnopekṣate saṃgrahītuṃkuśalamūlāni /",
    "T04vasbocpu:699": " upacarati bodhidharmānityevaṃ bodhisattvaḥ paśyati triṣvadhvasūpāmam /",
    "T04vasbocpu:700": " 7 / punaḥ khalu bodhisattvaḥ paśyati sarvaṃ kuśalamakuśalamātmānamanātmānaṃ bhūtamabhūtaṃ",
    "T04vasbocpu:701": " śūnyamaśūnyaṃ saṃvṛtaṃ paramārthaṃ samyaksamādhi mithyāsamādhi saṃskṛtamasaṃskṛtaṃ",
    "T04vasbocpu:702": " sāsravamanāsravaṃ kṛṣṇadharmaṃ śukladharmaṃ jātimaraṇaṃ nirvāṇaṃ dharmadhātusvabhāvamekalakṣaṇamalakṣaṇam /",
    "T04vasbocpu:703": " na ca tatra dharmā ityucyate 'lakṣaṇamiti /",
    "T04vasbocpu:704": " api nāma kaścana dharmo yohyalakṣaṇo nāmetyucyate sarvadharmamudrākṣayāmudrā /",
    "T04vasbocpu:705": " āsu mudrāsu na mudrālakṣaṇamityucyate satyaṃ bhūtaṃ prajñopāyaḥ prajñāpāramitā /",
    "T04vasbocpu:706": " utpāditabādhicettena bodhisattvenaivaṃ śikṣiotavyamevaṃ bhāvayitavyam /",
    "T04vasbocpu:707": " evaṃ bhāvayannavāpnotyanuttarāṃ samyaksambodhim /",
    "T04vasbocpu:708": " bodhisattvasya mahāsattvasya prajñāṃ bhāvayato na cittaṃ carati dharmatāyāḥ pariśuddhatvāt /",
    "T04vasbocpu:709": " evaṃ paripūrayati prajñāpāramitām //",
    "T04vasbocpu:710": " (iti bodhicittotpādasūtraśāstre prajñāpāramitā nāma navamo vargaḥ //",
    "T04vasbocpu:711": " daśamo vargaḥ",
    "T04vasbocpu:712": " tathātādharmamukhaṃ",
    "T04vasbocpu:713": " 1 / kulaputreṇa kuladuhitrā vā caratā ṣaṭ pāramitā gaveṣayatānuttarāṃ samyaksaṃbodhiṃ prahātavyāḥ sapta dharmāḥ /",
    "T04vasbocpu:714": " katame sapta /",
    "T04vasbocpu:715": " prathamaṃ prajahātyakalpāṇamitrāṇi /",
    "T04vasbocpu:716": " akalyāṇamitrāṇi śikṣayanti parihartamanuttarāṃ śraddhāmudāttaṃ saṃkalpamanuttamaṃ vīryaṃ samuccetuṃ ca saṃkliṣṭācārān /",
    "T04vasbocpu:717": " dvitīyaṃ prajahāti strīrūpaṃ kāmarāgaṃ pṛthagjanairvivikto bhavatyasahacaraḥ /",
    "T04vasbocpu:718": " tṛtīyaṃ paśyannātmānamābhāsaṃ prajahātyasadgrāhaṃ snehabahumānānurāgāṃściraṃ sthāsyatīti /",
    "T04vasbocpu:719": " caturthaṃ prajahāti dveṣapratidhamauddhatyaṃ mānamīrṣvāmasūyāṃ yato jayate kalahaḥ pratihanyate kuśalacittam /",
    "T04vasbocpu:720": " pañcamaṃ prajahāti pramādaṃ madamānaṃ kausīdyaṃ svakaṃ parittakuśalaṃ ca yenāvajānāti parān /",
    "T04vasbocpu:721": " ṣaṣṭhaṃ prajahāti tairthikāgamaṃ kāvyāni na cābuddhabhāṣitāni praśaṃsati /",
    "T04vasbocpu:722": " saptamaṃ nopagacchati mithyādṭaṣṭimasamyagdṭaṣṭim /",
    "T04vasbocpu:723": " evamime saptadharmāḥ prahātavyāḥ /",
    "T04vasbocpu:724": " uktaṃ bhagavatā na paśyāmi tathānyāndharmānya āvṛṇvanti buddhamārgaṃ yatheme saptadharmāḥ/",
    "T04vasbocpu:725": " ataeva bodhisattvena prahātavyāḥ //",
    "T04vasbocpu:726": " 2 / aciramanuttarāṃ sambodhimabhisamboddhukāmenācaritavyāḥ saptadharmāḥ /",
    "T04vasbocpu:727": " ke sapta /",
    "T04vasbocpu:728": " prathamaṃbodhisattvenopagantavyāni kalpāṇa mitrāṇi /",
    "T04vasbocpu:729": " kalpāṇamitrāṇi buddhā bodhisattvāśca /",
    "T04vasbocpu:730": " śrāvakā api bodhisattvaṃ gambhīradharmakośe pāramitāsu saṃpratiṣṭhāpayanto bhavanti bodhisattvasya kalpāṇamitrāṇi /",
    "T04vasbocpu:731": " dvitīyaṃ bodhisattvenopacaritavyāḥ pravrajitā āraṇyakadharmāśca /",
    "T04vasbocpu:732": " mātṛgrāmaḥ prahātavyaḥ kāmarāgaśca /",
    "T04vasbocpu:733": " viviktena bhavitavyaṃ pṛthagjanairasahacareṇa /",
    "T04vasbocpu:734": " tṛtīyaṃ bodhisattvena draṣṭavyaḥ kāyo malabhūmivadaśucisaṃśrayaḥ kevalaṃ vātaśleṣmapittalohitakamarāgārho",
    "T04vasbocpu:735": " dine dine maraṇonmukho 'nādarabuddhyā parihartavyaḥ sotsāhaṃ bhāvayitavyo mārgaḥ /",
    "T04vasbocpu:736": " caturthaṃ bodhisattvena nityaṃ caritavyā śāntiḥ kṣāntirgurukaraṇīyā mṛdutāca /",
    "T04vasbocpu:737": " śikṣayitavyāḥ kṣāntau sthāpayitavyāśca janāḥ /",
    "T04vasbocpu:738": " paṃcamaṃ bodhisattvenācaritavyaṃ vīryamutpādayitavyā hrīrapatrapā ca pūjayitavya upādhyāyaḥ karuṇāyitavyā dīnā duḥkhitāndṭaṣṭrā svakāyena parigrahītavyaṃ tadduḥkham /",
    "T04vasbocpu:739": " ṣaṣṭhaṃ bodhisattvenabhāvayitavyaṃ vipulaṃ mahāyānabodhisattvapiṭakaṃ grahītavyā dhārayitavyā vācayitavyā dharmmā buddhānuśaṃsitāḥ /",
    "T04vasbocpu:740": " saptamaṃ bodhisattvenopagantavyaṃ bhāvayitavyaṃ paramārthasatyam /",
    "T04vasbocpu:741": " tathāhi /",
    "T04vasbocpu:742": " bhūtalakṣaṇamekalakṣaṇamalakṣaṇam bodhisattvaścetkāmayate śīghramabhisambodhimabhyupagantavyā evamime sapta dharmāḥ /",
    "T04vasbocpu:743": " 3 / punaḥ khalu puruṣaḥ prāptihetorutpādayati ced bodhicittamaprameyamasaṃkhyeyaṃ kalpaṃ saṃgṛhṇati maitrīṃkaruṇāṃ muditāmupekṣāṃ dānaṃ śīlaṃ kṣāntiṃ vīryaṃ dhyānaṃ prajñām /",
    "T04vasbocpu:744": " jñātavyaṃ na sa puruṣaḥ prajñahāti jātimaraṇam /",
    "T04vasbocpu:745": " na ca gacchati bodhim /",
    "T04vasbocpu:746": " tatkasya hetoḥ /",
    "T04vasbocpu:747": " [bodhi-]cittaprāptirapyasti prāptidṭaṣṭiḥ skandhadhātvāyatanadṭaṣṭirātmadṭaṣṭiḥ pudgaladṭasṭiḥ",
    "T04vasbocpu:748": " sattvadṭaṣṭi jīrvadṭaṣṭi maitrīkaruṇāmuditopokṣādānaśīlakṣāntivīryadhyānaprajñādidṭaṣṭiḥ /",
    "T04vasbocpu:749": " saṃkṣepata ucyate /",
    "T04vasbocpu:750": " buddhadharmasaṃghadṭaṣṭirnirvāṇadṭaṣṭirevaṃ yatkiñcatprāptavyadṭaṣṭiḥ sarvameṣa āsaṅga /",
    "T04vasbocpu:751": " cittāsaṃga evocyate mithyādṭaṣṭiḥ /",
    "T04vasbocpu:752": " kasmāt /",
    "T04vasbocpu:753": " puruṣā mithyādṭaṣṭayaścakavatparivartante trighātau sadaiva parihīyante vimukteḥ /",
    "T04vasbocpu:754": " ayamepa āsaṃgaḥ /",
    "T04vasbocpu:755": " na caivaṃ kadāpi nirmucyate/",
    "T04vasbocpu:756": " na cāpnuvantyayanuttarāṃ samyaksambodhim //",
    "T04vasbocpu:757": " 4 / puruṣaścedutpādayati bodhicittaṃ draṣṭavyaṃ cittaṃ śūnyalakṣaṇam /",
    "T04vasbocpu:758": " kicittaṃ kathaṃ ca śūnyalakṣaṇam /",
    "T04vasbocpu:759": " cittaṃ nāma manovijñānamevaṃ vijñānaskandho mana āyatanaṃ mano dhātuḥ /",
    "T04vasbocpu:760": " cittaṃ śūnyalakṣaṇaṃ na cittaṃ cittalakṣaṇaṃ na ca kartṛ/",
    "T04vasbocpu:761": " kasmāt /",
    "T04vasbocpu:762": " yā cittalakṣaṇaśūnyatā sā na ca kartrī na ca kārayitrī /",
    "T04vasbocpu:763": " yadi kaścitkarttaiva nāsti na tarhi kartṛlakṣaṇam /",
    "T04vasbocpu:764": " yadi bodhisattvo jānātyevaṃ dharmānsarvadharmeṣvanāsakto bhavati /",
    "T04vasbocpu:765": " anāsaktiheto rna jānātikuśalākuśalaphalavipāka iti ācaritāyāṃ maintryāṃ jānāti nāstyātmā /",
    "T04vasbocpu:766": " acaritāyāṃ karuṇāyāṃ na sattvāḥ /",
    "T04vasbocpu:767": " ācaritāyāṃ muditāyāṃ na jīvaḥ /",
    "T04vasbocpu:768": " ācaritāyāmupekṣāyāṃ na pudgalaḥ /",
    "T04vasbocpu:769": " ācarannapi dānaṃ na paśyati dānavastu /",
    "T04vasbocpu:770": " ācarannapi śīlaṃ na paśyati cittaviśuddhim /",
    "T04vasbocpu:771": " ācarannapi kṣāntiṃ na paśyati sattvān /",
    "T04vasbocpu:772": " ācarannapi vīryaṃ na jahāti rāgacitam /",
    "T04vasbocpu:773": " ācarannapi dhyānaṃ parityajati nākuśalacittam /",
    "T04vasbocpu:774": " bhāvayato 'pi prajñāṃ na ca kācicittabhāvanā /",
    "T04vasbocpu:775": " sarvalaṃbanā sarvaprajñā na cāsaṅgo 'sya prajñāyām /",
    "T04vasbocpu:776": " na ca prajñāvāptirna ca prajñā dṭaṣṭiḥ /",
    "T04vasbocpu:777": " ya ācaratyevamācarati prajñāṃ /",
    "T04vasbocpu:778": " na catasyācaritaṃ bhavati kiṃcita na cāpi nācaritaṃ bhavati kiṃcit /",
    "T04vasbocpu:779": " antaḥ pariśuddho 'pi sa vinetuṃ sattvanācarati ṣaṭ pāramitāḥ /",
    "T04vasbocpu:780": " ya acaratyevaṃ bhāvayati cittaṃ kṣaṇamavaropitakuśalasyāpi tasya puṇyaphalavipāko 'prameyo 'paryantaḥ /",
    "T04vasbocpu:781": " asaṃkhyeyaiḥ kalpakoṭiśatasahasrairapi na tasyāntaḥ /",
    "T04vasbocpu:782": " avāpnoti so 'nāyāsenānuttarāṃ samyaksambodhim //",
    "T04vasbocpu:783": " (iti bodhicittotpādasūtraśāstretathatādharmamukhaṃ nāma daśamo vargaḥ //)",
    "T04vasbocpu:784": " ekadaśo vargaḥ",
    "T04vasbocpu:785": " śūnyālakṣaṇaṃ",
    "T04vasbocpu:786": " 1 / ekasminsamaye bhagavānpurā viharati smaveṇuvane kalandakanivāpe mahatā [bhikṣu]saṃghena sārddhamaprameyeṇa /",
    "T04vasbocpu:787": " atha bhagavāndeśayituṃ saddharmamāmantrayati sma mahāsaṃgham /",
    "T04vasbocpu:788": " bhagavānavocat/",
    "T04vasbocpu:789": " sarvadharmā niḥsvabhāvāḥ śūnyā niḥsārā aśraddheyāḥ sarvalokaiḥ /",
    "T04vasbocpu:790": " tatkasya hetoḥ /",
    "T04vasbocpu:791": " rūpaṃ na bandho na mokṣaḥ /",
    "T04vasbocpu:792": " vedanā saṃjñā saṃskārāvijñānaṃ na bandho na mokṣaḥ /",
    "T04vasbocpu:793": " rūpalakṣaṇaṃ tyajati ca lakṣaṇam vedanāsaṃjñāsaṃskāravijñānanyalakṣaṇāni tyajanti ca kṣaṇāni /",
    "T04vasbocpu:794": " cakṣūrūpaśrotraśabdaghrāṇagandhajihvārasakāyaspraṣṭavyamanodharmā apyevam /",
    "T04vasbocpu:795": " na te grāhyā nopekṣyā na samalā na vimalā jagatā nānugatā na pratigatā nābhākharā",
    "T04vasbocpu:796": " na bhākharā na moho na prajñā na caipo 'nto na so 'nta nāpi ca madhyasrota iticocyate na bandhaḥ //",
    "T04vasbocpu:797": " 2 / bandhābhāvācchūnyam /",
    "T04vasbocpu:798": " śūnyamucyate 'lakṣaṇam /",
    "T04vasbocpu:799": " alakṣaṇamapi śūnyamityucyate śūnyam /",
    "T04vasbocpu:800": " śūnyamucyate 'kṣaṇamakṣaṇamapi śūnyamityucyate śūnyam /",
    "T04vasbocpu:801": " śūnyakṣaṇamapi śūnyamityuccate śūnyam /",
    "T04vasbocpu:802": " śūnyatāyāṃna kuśakaṃ na cā kuśalaṃ na cāpi śūnyalakṣaṇamityucyate śūnyam /",
    "T04vasbocpu:803": " bodhisattvo yadyevaṃ jānāti skandhadhātvāyatanasvabhāvaṃ na cagṛhṇātītyucyate dharmakṣāntiḥ /",
    "T04vasbocpu:804": " bodhisattva evaṃvidhakṣāntihetoḥ prāpnot vyākaraṇakṣāntim //",
    "T04vasbocpu:805": " 3 / buddhaputrāstathāhi bodhisattvo likhatyākāśe tathāgatasya dvādaśaṅḥapravacanāni /",
    "T04vasbocpu:806": " atīteṣvaprameyeṣu kalpeṣu parinirvṛteṣu buddhadharmeṣu puruṣo dharmaṃ gaveṣayanna kicidapi paśyati na ca śṛṇoti sattvā viparivartante kurvanto 'prameyāṇyakuśalāni /",
    "T04vasbocpu:807": " punaranyataḥ pariśuddhaprajñajanāḥ karuṇāyante satveṣu gaveṣayanti buddhadharmāngatvā",
    "T04vasbocpu:808": " paśyantyākāśe likhitāni lekhaspaṣṭatayāvagacchanti vācayanti gṛhnanti dhārayanti",
    "T04vasbocpu:809": " yathābhāṣitamācaranti vibhajya prakāśayantyupakurvanti sattvān /",
    "T04vasbocpu:810": " yaśca likhatyākāśe yaśca jānātyākāśākṣarāṇi sa nu cintayituṃ śakyo yaśca vā prakāśayati deśayatyācarati gṛhṇāti dhārayati nayāte sattvānvimocayati vandham //",
    "T04vasbocpu:811": " 4 / buddhaputrā uktaṃ bhagavatā /",
    "T04vasbocpu:812": " atīte 'dhvani gaveṣayanvodhimārgaṃ mayā labdhāni buddhakoṭitrayastriśadaṣṭānavatibuddhaśatasahasrāṇi /",
    "T04vasbocpu:813": " sarveṣāṃ kāle 'hamāsaṃ cakravarta sarve cārāgitāstepūjitāste buddhāśca buddhaputrāśca prāptavyahetorna ca mayā prāptaṃ vyākaraṇam /",
    "T04vasbocpu:814": " punarlabdhāni pratyekabuddhakoṭicaturaśītiśatasahasrāṇi pratyekabuddhanavatiśatasahasrāṇi ca /",
    "T04vasbocpu:815": " sava'pi caturbhiḥ pariṣkārai ryāvajjīvaṃ pūjitāḥ /",
    "T04vasbocpu:816": " punaḥ khalu labdhāni dvāpaṣṭibuddhaśatasahasrāṇi ekaṣapṭayuttaradvādaśabuddhaśatāni ca /",
    "T04vasbocpu:817": " sarveṣāṃ kāle 'hamāsaṃ cakavartī /",
    "T04vasbocpu:818": " ārāgitāścate yāvajjivaṃ pūjitāśca te /",
    "T04vasbocpu:819": " parinirvṛteṣu teṣu kāritāḥ saptaratnamayāḥ stūpā dhṛtapūjita [buddha]śarīrāḥ /",
    "T04vasbocpu:820": " atha punarlokamāgatā buddhā āmantritā mayādhyepitāḥ prāvartayandharmacakram /",
    "T04vasbocpu:821": " pūjitāścaivaṃ buddhānāṃ śatāni sahasrāṇi śatasahasrāṇi śatasahasrāṇi koṭayaśca /",
    "T04vasbocpu:822": " te ca tathāgatāḥ śūnyadharmeṣu dharmalakṣaṇamavocan /",
    "T04vasbocpu:823": " prāptavyaheto rna mayā prāptaṃ vyākaraṇam //",
    "T04vasbocpu:824": " 5 / evaṃ viparivartamānasya me tāvajjāto dīpaṃkarastathāgataḥ /",
    "T04vasbocpu:825": " apaśyaṃ taṃ bhagavantamaśṛṇvaṃ dharmam /",
    "T04vasbocpu:826": " labdhā ca sarvānutpādā dharmakṣāntistadā labdhaṃ vyākaraṇam /",
    "T04vasbocpu:827": " dīpaṃkareṇa tathāgatena śūnyadharmeṣu bhāṣitaṃ dharmalakṣaṇam /",
    "T04vasbocpu:828": " paritrātānyaprameyasattvasahasrāṇi na tathāpi bhāṣitaṃ kiñcinna ca paritrātaḥ kaścit /",
    "T04vasbocpu:829": " lokamāgatena lokanāyakamuninā satsvapi śūnyadharmeṣu bhāṣitaṃ lekhitaṃ prakāśitaṃ /",
    "T04vasbocpu:830": " lokamāgatena lokanāyakamuninā satsvapi śūnyadharmeṣu bhāṣitaṃ lekhitaṃ prakāśitaṃ śikṣitamāmoditaṃ sarvaśca veditamācaritamapi ca na prakāśitaṃ nāpi veditaṃ na cāpyācaritam /",
    "T04vasbocpu:831": " evaṃ dharmāḥ svabhāvalakṣaṇena śūnyāḥ lekhanamapi śūnyam /",
    "T04vasbocpu:832": " yo 'bhijānāti so 'pi śūnyaḥ /",
    "T04vasbocpu:833": " yo 'bhāṣata so 'pi śūnyaḥ /",
    "T04vasbocpu:834": " yaśca janāti so 'pi śūnyaḥ /",
    "T04vasbocpu:835": " ādiḥ śūnyamanāgataṃ śūnyaṃ pratyutpannaṃ śūnyam /",
    "T04vasbocpu:836": " bodhisattvaḥ saṃgṛhṇandaśa kuśalopāyavalasahasrāṇi sotsāho 'kusīdo puṇyaparipūrito labhate 'nuttarāṃ sanyaksambodhim //",
    "T04vasbocpu:837": " 6 / nūnamasukaramacintyaṃ yaducyate dharmābhāve dharmābhāve dharmalakṣaṇaṃ prāptavyābhāve prāptidharmāḥ /",
    "T04vasbocpu:838": " buddhagocaramidamevaṃvastvaprameyayaitabuddhaprajñayā kevalaṃ jñātuṃśakyam /",
    "T04vasbocpu:839": " na ca jñātuṃ śakyaṃ cintayā /",
    "T04vasbocpu:840": " acirotpāditacitto bodhisattvaḥ śraddhācittenānuśaṃsati bodhimārocayati ca /",
    "T04vasbocpu:841": " śraddhāhetoḥ krameṇa buddhabhāṣiteṣu viśati /",
    "T04vasbocpu:842": " kā nāma śraddhā /",
    "T04vasbocpu:843": " śraddhayā paśyati caturāryasatyāni niruṇaddhi kleśān mithyādṭaṣṭisaṃyojanāni /",
    "T04vasbocpu:844": " prāpnotyarhatvam /",
    "T04vasbocpu:845": " paśyati dvādaśapratyayaṃ dvādaśāṅḥaṃ pratītyasamutpādam /",
    "T04vasbocpu:846": " nirudhyante cāsyāvidyājanitāḥ saṃskārā labhate pratyekabuddhatām /",
    "T04vasbocpu:847": " śraddhayā carati caturo brahmacihārān ṣaṭ pāramitāḥ prāpnotyanuttārāṃ samyaksambodhimityucyate śraddhākṣāntiḥ //",
    "T04vasbocpu:848": " 7 / sattvā anādimati jātimaraṇalakṣaṇe saktā na paśyanti dharmasvabhāvam /",
    "T04vasbocpu:849": " prathamaṃ draṣṭavyaṃ yadepa svakāyaḥ paṃcaskandhaḥ prajñāyate sattva iti /",
    "T04vasbocpu:850": " tanna nātmā na sattvaḥ tatkasyahetoḥ tatrātmā cedātmātmavaśas tiṣṭhet /",
    "T04vasbocpu:851": " sattvāstu jātiharāvyādhimaraṇaiḥ sadākrāntā nātmavaśās tiṣṭhanti /",
    "T04vasbocpu:852": " jñātavyaṃ tena nātmā /",
    "T04vasbocpu:853": " anātmatvānna kartā /",
    "T04vasbocpu:854": " akartṛtvānnopādātā /",
    "T04vasbocpu:855": " dharmasvabhāvaḥ pariśuddhaḥ /",
    "T04vasbocpu:856": " nityaṃ tiṣṭhati bhūtakoṭiḥ /",
    "T04vasbocpu:857": " evamaparipūritapratyavekṣaṇocyate 'nvayakṣāntiḥ /",
    "T04vasbocpu:858": " bodhisattvaścaritvā śraddhākṣānti manvayakṣānti cāciraṃ purayatyanuttarāṃ dharmakṣāntim //",
    "T04vasbocpu:859": " (iti bodhicittotpādasūtraśāstre śūnyālakṣaṇaṃ nāmaikādaśo vargaḥ //)",
    "T04vasbocpu:860": " dvādaśo vargaḥ",
    "T04vasbocpu:861": " puṇyaparigrahaḥ",
    "T04vasbocpu:862": " 1 / bodhisattvasyālakṣaṇacittamācaritasyāpi cittaṃ na karmamu pratiṣṭhitaṃ bhavati /",
    "T04vasbocpu:863": " karmalakṣaṇāni jānannapi karoti karmāṇi /",
    "T04vasbocpu:864": " kuśalamūlamācarituṃ bodhimamisamboddhuṃ na parityajati saṃskṛtam /",
    "T04vasbocpu:865": " satvārthaṃ caranmahākaruṇāṃ nādhitiṣṭhatyasaṃskṛtam /",
    "T04vasbocpu:866": " sarvabuddhasamyakprajñārthaṃ na parityajati jātimaraṇaṃ nirvāpayitumaparyantānsattvānanupadhinirvāṇadhātau",
    "T04vasbocpu:867": " nādhitiṣṭhati nirvāṇamityucyate bodhisattvasya mahāsattvasya gambhīraṃ cittamabhisamboddhamanuttarāṃ samyaksambodhim //",
    "T04vasbocpu:868": " 2 / buddhaputrā bodhisattvaḥ paripūrati daśa dharmānna ca pratyāvartate 'nuttarāyāḥ samyaksambodheḥ /",
    "T04vasbocpu:869": " katame daśa /",
    "T04vasbocpu:870": " pathamaṃ bodhisattvo gambhīramutpādayati bodhicittaṃ sattvānapi śikṣayatyutpādayituṃ cittam /",
    "T04vasbocpu:871": " dvitīyaṃ nityamabhinandantathāgataṃ priyadānena pūjayati gambhīraṃ cavaropayati kuśalamūlam /",
    "T04vasbocpu:872": " tṛtīyaṃ dharmāngaveṣayituṃ gauravacittena pūjayati dharmagurūndharmaḥ śṛṇvanna ca pariśrāgyati /",
    "T04vasbocpu:873": " caturthaṃ paśyanbhikṣusaṃghaṃ bhinnaṃ dvidhāvibhaktaṃ paramparaṃ vivadamānaṃ bhaṇḍanaṃ kurvāṇaṃ gavepayatyupāyaṃ saṃgamayati ca /",
    "T04vasbocpu:874": " pañcamaṃ paśyannāṣṭre vardhamānānyaśubhāni kṣīyamāṇānbuddhadharmāndeśayati tathā vācayati yāvadekāmapi gāthāṃ yenānucchinno bhavati dharmaḥ",
    "T04vasbocpu:875": " ekacittaṃ paripālayati dharmaṃ na ca gaṇayati kāyajīvitam /",
    "T04vasbocpu:876": " ṣaṣṭhaṃ paritrāyate sattvānpaśyanmītānduḥkhitāndadāti cābhayam /",
    "T04vasbocpu:877": " saptamaṃ janayati caryotsāhaṃ gaveṣayati caivaṃ mahāyāanaṃ vaipulyamatigambhīraṃ sūtradharmaṃ bodhisattvapiṭakam /",
    "T04vasbocpu:878": " aṣṭamaṃ labdhvemāndharmāndhārayati vācayati paryavāpnotiyathābhāṣitamācarati yathābhāṣitamavatiṣṭhate /",
    "T04vasbocpu:879": " navamaṃ dharmamadhitiṣṭhannutsāhayati bahutarasattvānpraveṣṭuṃ dharme /",
    "T04vasbocpu:880": " daśamaṃ dharme praveśya prakāśayansaṃdarśayaṃllābhaprāmodyavavodhayati sattvān /",
    "T04vasbocpu:881": " bodhisattvaḥ paripūryemāndāśadharmānanuttarāyā bodhe rna pratinivartate //",
    "T04vasbocpu:882": " 3 / bodhisattvenācaritavyamevamidaṃsūtram /",
    "T04vasbocpu:883": " acintyaṃ khalvevaṃvidhaṃ sūtraṃ yajjanayati sarvamahāmaitrīkaruṇābījam /",
    "T04vasbocpu:884": " idaṃ sūtraṃ cittamutpādayituṃ nayati cāvabodhayati ca baddhasattvān /",
    "T04vasbocpu:885": " idaṃ sūtramutpādahetu rbodhimabhisaṃprasthitānām /",
    "T04vasbocpu:886": " ida sūtraṃ paripūrakaṃ sarvabodhisattvānāmakṣomyacaryāyāḥ /",
    "T04vasbocpu:887": " idaṃ sūtramatītānāgatapratyutpannabuddhairanuparigṛhītam /",
    "T04vasbocpu:888": " kulaputrāḥ kuladuhitaraścetkāmayante saṃgrahītumanuttarāṃ bodhi deśayitavyamevaṃ rūpaṃ sūtraṃ /",
    "T04vasbocpu:889": " jaṃbūdvīpe 'nucchedāya [buddhadharmāṇāṃ] aprayeyā aparyantāḥ sattvāḥ śṛṇvantvidaṃ sūtram /",
    "T04vasbocpu:890": " kulaputrāḥ kuladuhitaraścecchṛṇvantīdaṃ sūtraṃ labhante 'cintyamatītīkṣṇaṃ mahāprajñāvyūhamaprameyaṃ ca puṇyaphalavipākam /",
    "T04vasbocpu:891": " tat kasya hetoḥ /",
    "T04vasbocpu:892": " idaṃ sūtraṃ vivṛṇotyaprameyaṃ supariśuddhaṃ prajñānennaṃ karoti buddhavijaṃ nirantaramanucchinnam /",
    "T04vasbocpu:893": " paripālayati sattvānaprameyaduḥkhaduḥkhitān /",
    "T04vasbocpu:894": " avabhāsayati sarvamavidyāmohāndhakāram /",
    "T04vasbocpu:895": " bhinatti caturo mārānmārakarmāṇi ca /",
    "T04vasbocpu:896": " nāśāyati sarva tīrthikāṇāṃ mithyādṭaṣṭim /",
    "T04vasbocpu:897": " nirvāpayati sarvaṃ kleśamahājvanalam /",
    "T04vasbocpu:898": " apanayati [avidyā-]pratyayajanitānsaṃskārān /",
    "T04vasbocpu:899": " chinatti lobhaṃ mātsaryaṃ śīlabhedaṃ dveṣaṃ kausīdyaṃ vikṣepaṃ mūḍhatāṃ (ca)",
    "T04vasbocpu:900": " ṣaḍ guruvyādhīn /",
    "T04vasbocpu:901": " apanayati karmāvaraṇaṃ vipakāvaraṇaṃ kleśāvaraṇaṃ dṭaṣṭyāvaraṇamavidyāvaraṇaṃ jñānāvaraṇaṃbhāvānāvaraṇaṃ /",
    "T04vasbocpu:902": " saṃkṣepata ucyate /",
    "T04vasbocpu:903": " idaṃ sūtraṃ nirvāpayati niravaśeṣaṃ sarvākuśaladharmān /",
    "T04vasbocpu:904": " samedhayati sarvakuśaladharmāgniskandham /",
    "T04vasbocpu:905": " kulaputrāḥ kuladuhitaraścetsūtramidaṃ śrutvārocayantyanumodayantyāścaryacittamutpādayanti jñātavyaṃ taiḥ pūjitā aprameyā buddhāḥ /",
    "T04vasbocpu:906": " gambhīramavaropitaṃ kuśalamūlam /",
    "T04vasbocpu:907": " tatkasya hetoḥ asya sūtrasya triṣvadhvasu buddhairācaritatvādyaḥ khalu (mārgā-)",
    "T04vasbocpu:908": " vacaraḥ śṛṇoti cedaṃ sūtraṃ svātmānaṃ dhanyaṃ manyate /",
    "T04vasbocpu:909": " labhate ca mahākuśalalābham /",
    "T04vasbocpu:910": " yaḥ kaścillikhatīdaṃ vācayatīdaṃ sūtraṃ jñātavyaṃ sa puruṣaḥ prāpnotyaprameyamaparyantaṃ puṇyaphalavipākam /",
    "T04vasbocpu:911": " tatkasya hetoḥ /",
    "T04vasbocpu:912": " asya sūtrasyāparyantā lambanatvādapramayamahāpraṇidhānotpādakatvātsarvasattvānugrāhakatvādanuttarasambodhiniṣpādakatvāllabdhaḥ puṇyaphalavipāko 'pyevayameyaḥ /",
    "T04vasbocpu:913": " yadi kaścidavabudhyārthaṃ tathācarati yathā sarvabuddhairasaṃkhyeyeṣu kalpeṣvakṣayaprajñayā bhāṣitaṃ tasya puṇyaphalavipāko 'pyakṣayo bhavati",
    "T04vasbocpu:914": " yasminpradeśe dharmaśāstā deśayatīdaṃ sūtraṃ jñātavyaṃ tasminpradeśe stūpaḥ kārayitavyaḥ /",
    "T04vasbocpu:915": " kasmāt /",
    "T04vasbocpu:916": " samyagdharmasya tatra janitatvāt /",
    "T04vasbocpu:917": " edaṃ sūtraṃ yasmindeśe nagarai grāme vihāre kuṭayāṃ vā bhavati jñātavyaṃ tatra bhavati [3 tathāgatasya] dharmakāyaḥ /",
    "T04vasbocpu:918": " yadi puruṣaḥ pūjayati gandhapuṣpaiḥ saṃgītena vitānena camaracchatrairgītaiḥ stautrairnamaskāraiḥ",
    "T04vasbocpu:919": " jñātavyaṃ sa puruṣa buddhabījaṃ bahulikaroti ki punarvaktavyaṃ yo niravaśeṣaṃ gṛhṇati",
    "T04vasbocpu:920": " dhārayati sūtramidam /",
    "T04vasbocpu:921": " sa puruṣaḥ pūrayati puṇyaprajñāniṣpattimanāgate 'dhvani labhate vyākaraṇaṃ prāpnityanuttarāṃ samyaksambodhim //",
    "T04vasbocpu:922": " (iti bodhicittotpādasūtraśāstre puṇyaparigraho nāma dvādaśo vargaḥ //)",
    "T04vasbocpu:923": " pariniṣṭhitaṃ bodhicittotpādasūtraśāstram //"
}