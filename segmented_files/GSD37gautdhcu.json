{
    "GSD37gautdhcu:1": "gautamagṛhyasūtram.",
    "GSD37gautdhcu:2": "maskaribhāṣyasahitam.",
    "GSD37gautdhcu:3": "praṇipatyādidevāya vāsudevāya bhaktitaḥ /",
    "GSD37gautdhcu:4": "gautamīyacchalenedaṃ sarvasmṛtinibandhanam //",
    "GSD37gautdhcu:5": "kriyate 'dya mayā bhāṣyaṃ sūnunā vāmanasya tu //",
    "GSD37gautdhcu:6": "ko vābhisambandhaḥ ? ayamucyate-santi caturdaśa vidyāsthānāni, tadyathā-",
    "GSD37gautdhcu:7": "aṅgāni vedāścatvāro mīmāṃsā nyāyavistaraḥ /",
    "GSD37gautdhcu:8": "purāṇaṃ dharmaśāstraṃ ca vidyā hyetāścaturdaśa // iti //",
    "GSD37gautdhcu:10": "teṣāṃ madhye parigaṇitamidaṃ dharmaśāstramārabhyata ityabhisambandhaḥ /",
    "GSD37gautdhcu:11": "athavā-puruṣasya sukhaduḥkhopabhogārthaiḥ śarīrendriyaviṣayaiḥ saṃyogaviyogarūpo janmajarāmaraṇaprabandhaḥ saṃsāraḥ /",
    "GSD37gautdhcu:12": "sa ca dharmādharmanimitto nānyanimittaḥ /",
    "GSD37gautdhcu:13": "tayośca dharmādharmayoriṣṭāniṣṭopabhogahetutvādupādānaparivarjanārhai tau bhavataḥ /",
    "GSD37gautdhcu:14": "tadubhayamaparijñāne na sambhavatīti dharmādharmasvarūpāvabodhanārthaṃ gautamena śāstraṃ praṇītamiti",
    "GSD37gautdhcu:15": "prayojanamapi cāsyaitadeva, dharmādharmopādānaparivarjanayoḥ puruṣārthatvāditi /",
    "GSD37gautdhcu:16": "abhidheyamaṣṭakādīni, yathā śrautānyagniṣṭomādīnyavaśyakartavyāni tathāṣṭakādīnmapīti /",
    "GSD37gautdhcu:17": "tatra sarvakāryāṇāṃ kāraṇataḥ pravṛttidarśanātpūrvaṃ",
    "GSD37gautdhcu:18": "kāraṇaviśeṣapratipādanārthamāha-",
    "GSD37gautdhcu:19": "vedo dharmamūlam // Gaut_1.1 //",
    "GSD37gautdhcu:20": "nanu vidhipratiṣedharūpatvācchāstrasya 'upanayanaṃ brāhmaṇasyāṣṭame';",
    "GSD37gautdhcu:21": "ityādyeva vaktavyam, na tvanuvādarūpatvādvedo dharmamūlamityādi,",
    "GSD37gautdhcu:22": "niṣprayojanatvādanuvādasyeti /",
    "GSD37gautdhcu:23": "na cānena vedasya prāmāṇyaṃ pratipādyate, tasya svata eva siddheḥ anyathā yena prāmāṇyaṃ pratipādyate tasyāpyanyena prāmāṇyaṃ tasyāpyanyenetyanavasthā syāditi //",
    "GSD37gautdhcu:24": "ucyate-vedasya dharmamūlatvānuvādaḥ taddvāreṇa smṛtiśīlayorapi",
    "GSD37gautdhcu:25": "dharmamūlatvapratipādanārthaḥ /",
    "GSD37gautdhcu:26": "kathamiti",
    "GSD37gautdhcu:27": "ceducyate-vedavacanāduccaritāttatpadārthavidāṃ viśiṣṭer'the yā pratipattirniḥsaṃdigdhā jāyate na ca kālāntare deśāntare puruṣāntare 'vasthāntare vā viparyeti sā dharmamūlamiti /",
    "GSD37gautdhcu:28": "yacca niḥsaṃdigdhamaviparītaṃ ca jñānamutpadyate tasya prāmāṇyamadhyavasituṃ śakyate /",
    "GSD37gautdhcu:29": "na ca vedajanitapratyayasya kāraṇadoṣakṛtaṃ mithyātvaṃ,",
    "GSD37gautdhcu:30": "karturanabhyupagamāt /",
    "GSD37gautdhcu:31": "kartṛgato hi doṣaḥ śabdajanitasya pratyayasya mithyātvamāpādayati /",
    "GSD37gautdhcu:32": "evamuttarārtho 'nuvādaḥ //",
    "GSD37gautdhcu:33": "idānīṃ sūtraṃ vibrīyate-tatra vedo mantrabrāhmaṇākhyo grantharāśiḥ /",
    "GSD37gautdhcu:34": "vida jñāne, jñāyate 'nena dharmādisvarūpamiti vedaḥ /",
    "GSD37gautdhcu:35": "yadyapi smṛtyāderetattulyatvam /",
    "GSD37gautdhcu:36": "tathāpi parivrājakādivadrūḍhatvādadoṣaḥ /",
    "GSD37gautdhcu:37": "tathā ca smṛtyantaraṃ-",
    "GSD37gautdhcu:38": "śrutiśtu vedo vijñeyo dharmaśāstraṃ tu vai smṛtiḥ // iti //",
    "GSD37gautdhcu:40": "sa ca ṛgvedādibhedena bhidyate /",
    "GSD37gautdhcu:41": "jātyapekṣayaikavacanam /",
    "GSD37gautdhcu:42": "dharmaḥ karma ācāra ityarthaḥ, apūrvākhyo vā /",
    "GSD37gautdhcu:43": "mūlaṃ kāraṇaṃ jñāpakaṃ, pramāṇamityarthaḥ /",
    "GSD37gautdhcu:44_0": "tatra vidhipratiṣedhātmako hi vedo dharmādyavabodhakatvaṃ pratipadyate, na tu mantrārthavādarūpa",
    "GSD37gautdhcu:44_1": "iti ceducyate- arthavādāderapi vidhyekavākyatvenopakārakatvāt pāraṃparyeṇa dharmamūlatvamaviruddham",
    "GSD37gautdhcu:44_2": "arthavādastāvat stutinindādvāreṇa vidhipratiṣedharūpatvaṃ pratipadyate,",
    "GSD37gautdhcu:45": "mantrastvanuṣṭānakāle vihitārthasmārakatvāt /",
    "GSD37gautdhcu:46": "tataḥ sarvaprakāra eva vedo dharmamūlamiti /",
    "GSD37gautdhcu:47": "kecinmantrārthavādamūlameva pratijānate yatā 'dhanvanniva prapā asi';",
    "GSD37gautdhcu:48": "ityatra prapā kartavyetyādi /",
    "GSD37gautdhcu:49": "anye tvāhuḥ-adhyayanamātrādeva dharmasiddhiḥ, yathā'ha-",
    "GSD37gautdhcu:50": "ā haiva sa nakhāgrebhyaḥ paramaṃ tapyate tapaḥ /",
    "GSD37gautdhcu:51": "yaḥ sragvyapi dvijo 'dhīte svādhyāyaṃ śaktito 'nvaham // iti //",
    "GSD37gautdhcu:53": "ataḥ pāṭha eva dharmamūlamiti /",
    "GSD37gautdhcu:54": "tadayuktaṃ, karmaphalaśruteḥ ānarthakyaprasaṅgāt,",
    "GSD37gautdhcu:55": "mīmāṃsakairadhyayanaphalasya nistatvācca /",
    "GSD37gautdhcu:56": "athavā vedavācyā kriyā vedaśabdenocyate, sa dharmasya mūlamiti /",
    "GSD37gautdhcu:57": "śyenādiṣu na bhavatīti cet, ucyate-tatrāpi vairivadhāt prāṇadhanaputradārādirakṣaṇadvāreṇa dharmo 'styeveti /",
    "GSD37gautdhcu:58": "tataścāvagamyate-yadidaṃ putrapaśugrāmādi dṛṣṭaṃ, yacca",
    "GSD37gautdhcu:59": "sargādyadṛṣṭaṃ, tatsarvaṃ dharmahetukamiti //",
    "GSD37gautdhcu:60": "dharmaḥ pañcaprakāraḥ-varṇadharma āśramadharmo guṇadharmo varṇāśramadharmo",
    "GSD37gautdhcu:61": "nimittadharma iti /",
    "GSD37gautdhcu:62": "varṇadharmo 'dhyayanādiḥ, āśramadharmaḥ samidādhānādiḥ guṇadharmo",
    "GSD37gautdhcu:63": "'bhiṣekādiguṇayuktasya rakṣaṇādiḥ, varṇāśramadharmo brāhmaṇasya pālāśo",
    "GSD37gautdhcu:64": "daṇḍa ityādiḥ, nimittadharmaḥ prāyaścittādiḥ /",
    "GSD37gautdhcu:65": "mūlaṃ kāraṇam /",
    "GSD37gautdhcu:66": "tathā cāha-'vedāddharmo hi nirbabhau'; iti /",
    "GSD37gautdhcu:67": "sūtrārambhaprayojanaṃ ca-yathaiva vedo dharmamūlaṃ tathā smṛtiśīle apīti //",
    "GSD37gautdhcu:68": "na kevalaṃ veda eva dharmamūlaṃ, kiṃ tarhi-",
    "GSD37gautdhcu:69": "tadvidāṃ ca smṛtiśīle // Gaut_1.2 //",
    "GSD37gautdhcu:70": "vedavidāṃ ca ye smṛtiśīle te api dharmamūle bhavataḥ te api vedāvirodhinī,",
    "GSD37gautdhcu:71": "tadvidāmityārambhāt /",
    "GSD37gautdhcu:72": "mūlaśabdaśceha dvābhyāmabhisambadhyamāno dvicanānto draṣṭavyaḥ /",
    "GSD37gautdhcu:73": "tacchabdena ṣaḍaṅgo vedo lakṣyate /",
    "GSD37gautdhcu:74": "smṛtirupanibanandhanaṃ",
    "GSD37gautdhcu:75": "manu-yama-vasiṣṭha-bhṛgvaṅgiro-bṛhaspatyuśano-bhāradvāja-gautapāpastamba-saṃvarta-vyāsa-śatātapa-",
    "GSD37gautdhcu:76": "śaṅkha-likhita-hārīta-bodhāyana-yājñavalkya-pracetādibhiḥ kṛtam /",
    "GSD37gautdhcu:77": "śīlamanupanibaddhaḥ samācāraḥ kautukamaṅgalādiḥ bahutvātpratideśaṃ bhidyamānatvāccānupanibaddhaḥ",
    "GSD37gautdhcu:78": "cakāro 'nuktasamuccayārthaḥ /",
    "GSD37gautdhcu:79": "yathā'ha manu--",
    "GSD37gautdhcu:80": "vedo 'khilo dharmamūlaṃ smṛtiśīle ca tadvidām /",
    "GSD37gautdhcu:81": "ācāraścaiva sādhūnāṃ ātmanastuṣṭireva ca // iti //",
    "GSD37gautdhcu:83": "sandhyoparamaṇakāle triḥ pradakṣiṇādiḥ śiṣṭācāra /",
    "GSD37gautdhcu:84": "vedavidāṃ sakalānuṣṭhānaparāṇāṃ nirdeṣatvena yadvijñānamutpadyate,",
    "GSD37gautdhcu:85": "sā'tmatuṣṭiḥ /",
    "GSD37gautdhcu:86": "vakṣyati-”yaccātmavanto vṛddhāḥ”ityādi //",
    "GSD37gautdhcu:87": "kecidvarṇayanti-aṣṭakādivadeṣāṃ kautukamaṅgalādīnāṃ anupanibandho 'karaṇe",
    "GSD37gautdhcu:88": "pratyavāyābhāvāt /",
    "GSD37gautdhcu:89": "ācārātmatuṣṭī api śīla evāntarbhūte iti na pṛthagupanyaste /",
    "GSD37gautdhcu:90": "cakāropyuktasamuccayārtha eveti //",
    "GSD37gautdhcu:91": "idānīṃ pūrvapakṣīkaroti vedavidāṃ śīlaṃ dharmamūlaṃ na bhavati yataḥ-",
    "GSD37gautdhcu:92": "dṛṣṭo dharmavyatikramaḥ // Gaut_1.3 //",
    "GSD37gautdhcu:93": "dharmamūlatvaṃ na prāpnotīti śeṣaḥ /",
    "GSD37gautdhcu:94": "yathā prajāpatiḥ svāṃ dihitaramabhyadhyāyat,yathendrasyāhalyāgamanādiḥ",
    "GSD37gautdhcu:95": "yathā vyāsabhīṣmādīnāmanāśramāvasthānam //",
    "GSD37gautdhcu:96": "kiñca-",
    "GSD37gautdhcu:97": "sāhasaṃ ca mahatām // Gaut_1.4 //",
    "GSD37gautdhcu:98": "atrāpi dharmamūlatvaṃ na prāpnotīti śeṣaḥ caśabdopādānāt /",
    "GSD37gautdhcu:99": "sahaḥśabdena balamucyate /",
    "GSD37gautdhcu:100": "yathā ca nāradaḥ-”saho balamihocyate”iti /",
    "GSD37gautdhcu:101": "tena śāstraṃ lokasaṃvyavahāraṃ cānavekṣya yat kriyate tat sāhasam /",
    "GSD37gautdhcu:102": "mahatāṃ lokavikhyātānāmityarthaḥ /",
    "GSD37gautdhcu:103": "yathā rāmasya tāṭakādistrīvadhaḥ /",
    "GSD37gautdhcu:104": "jāmadagnyasya mātuḥśiracaśchedaḥ, vasiṣṭhasya jalapraveśaḥ ityādi /",
    "GSD37gautdhcu:105": "tena ayuktaṃ śīlasya dharmamūlatvamiti //",
    "GSD37gautdhcu:106": "kathaṃ punardharmavyatikramasāhasayoḥ bhedaḥ-viṣayābhilāṣeṇa",
    "GSD37gautdhcu:107": "yadayuktamācaryate, sa dharmavyatikramaḥ, krodhādyabhibhavena yat kriyate",
    "GSD37gautdhcu:108": "tat sāhasam //",
    "GSD37gautdhcu:109": "atrottaramāha-",
    "GSD37gautdhcu:110": "na tu dṛṣṭārthe 'varadaurbalyāt // Gaut_1.5 //",
    "GSD37gautdhcu:111": "tuśabda- pakṣanivṛttyarthaḥ /",
    "GSD37gautdhcu:112": "dṛṣṭārtho dṛṣṭaprayojanaḥ tasmin dṛṣṭaprayojane śīlaṃ dharmamūlaṃ na bhavati /",
    "GSD37gautdhcu:113": "tathā ca",
    "GSD37gautdhcu:114": "vasiṣṭhaḥ-”agṛhyamāṇakāraṇo dharmaḥ”iti /",
    "GSD37gautdhcu:115": "naitādvivacanaṃ, dṛṣṭārthe dharmavyatikramasāhase iti /",
    "GSD37gautdhcu:116": "tasmin gṛhyamāṇe”īdudet”ityādinā pragṛhyasaṃjñāyāṃ satyāṃ”dṛṣṭārthe",
    "GSD37gautdhcu:117": "avaradaurbalyāt”iti pāṭhaḥ prāpnoti /",
    "GSD37gautdhcu:118": "avaradaurbalyāt na varaḥ avaro nikṛṣṭaḥ dveṣādyabhibhūtaḥ aparamārthajñāna ityarthaḥ tasya daurbalyāt dharmādharmaparijñānāśakterityarthaḥ /",
    "GSD37gautdhcu:119": "etaccānena jñāpitaṃ bhavati- mahatāmapi tadvidāṃ kadā cidabhibhavo 'stīti,",
    "GSD37gautdhcu:120": "śarīravata- priyāpriyayoravaśyaṃbhāvitvāt /",
    "GSD37gautdhcu:121": "tasmādyāvadeteṣāṃ rāgādidoṣeṇābhibhavaḥ, tāvatteṣāṃ ācāro 'pi na grāhyaḥ /",
    "GSD37gautdhcu:122": "tathāca vasiṣṭhaḥ--”śiṣṭaḥ punarakāmātmā”iti /",
    "GSD37gautdhcu:123": "athavā-avaraśabdenedānīṃtanāḥ kaliyugapuruṣā ucyante, teṣāṃ daurbalyāt asārmathyāt //",
    "GSD37gautdhcu:124": "evaṃ smṛtipramāṇamuktvā adhunā ekārthopanipatitānāṃ vākyānāṃ parasparavirodhe sati kiṃ kravyamityāta",
    "GSD37gautdhcu:125": "tulyabalavirodhe vikalpaḥ // Gaut_1.6 //",
    "GSD37gautdhcu:126": "tulyapramāṇaprāpitaḥ padārthastulyabalaḥ /",
    "GSD37gautdhcu:127": "tayoḥ parasparavirodhe sati vikalpo veditavyaḥ, ayaṃ vāyaṃ veti /",
    "GSD37gautdhcu:128": "nobhayaparityāgaḥ, ubhayoḥ pramāṇaprāpitatvāt /",
    "GSD37gautdhcu:129": "nānyataraparigrahaḥ, ekasmin gṛhyamāṇe dvitīyasyānarthakyaprasaṅgaḥ",
    "GSD37gautdhcu:130": "syāditi /",
    "GSD37gautdhcu:131": "kimudāharaṇaṃ-śrutau tāvat udite hotavyaṃ, anudite hotavyamityevamādi /",
    "GSD37gautdhcu:132": "smṛtāvapi,”nityamabhojyaṃ keśakīṭāvapannam”iti gautamaḥ /",
    "GSD37gautdhcu:133": "pakṣijagdhaṃ gavāghrātamavadhūtamavakṣutam /",
    "GSD37gautdhcu:134": "dūṣitaṃ keśakīṭaiśca mṛtprakṣepeṇa śudhyati //",
    "GSD37gautdhcu:135": "iti manuḥ //",
    "GSD37gautdhcu:136": "nanu-cātra sārmathyādeva vikalpaprasiddheḥ anarthakamidaṃ sūtraṃ samuccayastāvadatra na saṃbhatīti",
    "GSD37gautdhcu:137": "na hyanudite hutvā punarudite hotuṃ śakyate, guṇabhūtakālavaśena pradhānasya homasyāvṛtteranyāyyatvāt",
    "GSD37gautdhcu:138": "pradhānavaśavartino hi guṇāḥ, na guṇavaśavarti pradhānamiti /",
    "GSD37gautdhcu:139": "na cānāvṛttamubhayo- kālayorhetuṃ śakyate /",
    "GSD37gautdhcu:140": "evaṃ smṛtāvapi śuddhiparityāgayonairva samuccayaḥ sambhavatīti,",
    "GSD37gautdhcu:141": "parasparavirodhāditi /",
    "GSD37gautdhcu:142": "na cobhayaparityāgo yukta ityuktam /",
    "GSD37gautdhcu:143": "tenātra vikalpa eva prāpnotīti nārtho 'neneti //",
    "GSD37gautdhcu:144": "evaṃ tarhi nyāyaprāptānuvādo 'yaṃ viśeṣārthaḥ /",
    "GSD37gautdhcu:145": "ko viśeṣaḥ ? tulyabalayoreva virodhe vikalpaḥ, atulyabalayostu bādha eveti",
    "GSD37gautdhcu:146": "tena śrutismṛtyorvirodhe smṛtireva bādhyate /",
    "GSD37gautdhcu:147": "śrutau hi pratyakṣaḥ śabdaḥ smṛtāvānumānikaḥ /",
    "GSD37gautdhcu:148": "na cānumānaṃ pratyakṣavirodhe pramāṇībhavati /",
    "GSD37gautdhcu:149": "evaṃ smṛtyācāravirodhe ca mātuladuhitṛpariṇayanādyācāro bādhyata iti,",
    "GSD37gautdhcu:150": "tatra hyācārāt smṛtyanumānamiti /",
    "GSD37gautdhcu:151": "virodhe vikalpavacanāt, avirodhe tu tulyapramāṇaśiṣṭānāṃ samuccayaḥ yathā ācamanādīnāṃ śrauteṣu karmasviti //",
    "GSD37gautdhcu:152": "nanu ca yadi vedaliṅgaprabhavatvābhyupagama eva smṛteḥ śrutyā",
    "GSD37gautdhcu:153": "sahātulyabalatvamupapādyate, tadā hi mantrārthavādavākyeṣvanyapareṣvapi",
    "GSD37gautdhcu:154": "yāni smārtadharmamabalabhūtāni liṅgāni”kumārā viśikhā iva”ityevamādīni",
    "GSD37gautdhcu:155": "teṣāṃ pratyakṣavedavākyavirodhe sati virodhivākyānumānavirodhāt durbalatvaṃ prasajyate /",
    "GSD37gautdhcu:156": "yadā tūtsannaśākhāpūrvikā smṛtirabhyupagame-yathā'hāpastambaḥ-”brāhmaṇoktā",
    "GSD37gautdhcu:157": "vidhayasteṣāmutsannāḥ pāṭhāḥ prayogādanumīyante”iti tadobhayośca vaidikatvāt tulyabalataiva prasajyate /",
    "GSD37gautdhcu:158": "na hyanumitasya vedavākyasya pratyakṣasya ca balābalaviśeṣo 'sti",
    "GSD37gautdhcu:159": "pratyakṣānumānaparicchinnāgnivaditi /",
    "GSD37gautdhcu:160": "syādetat yatra smṛtivacane vedavirodho 'sti tannaiva vedavākyānumāpakaṃ bhavati, kiṃ tarhi bhrāntyādiprabhavamevaitaditi /",
    "GSD37gautdhcu:161": "tacca na yuktaṃ, dharmaśāstrapraṇeturanāptatvābhyupagame aviśvāsaprasaṅgāt /",
    "GSD37gautdhcu:162": "yadāpi vedavadavicchinnapāraṃparyeṇāgatā smṛtirabhyupagamyate tadāpi tulyabalatvamupapadyata iti tatrāpi tannaivopapadyate /",
    "GSD37gautdhcu:163": "yastāvanmātuladuhitṛpariṇayanādikaḥ samācāra upanyastaḥ sa kāmādyabhibhave sati duṣṭācāratvācchiṣṭācāra eva nopapadyate /",
    "GSD37gautdhcu:164": "yastvavigānenoktalakṣaṇaiḥ śiṣṭairācaryate tasya vedamūlatvāviśeṣāt smṛtyā saha tulyabalatvameva prāpnoti /",
    "GSD37gautdhcu:165": "vibandhanānibandhanayostvanyadeva prayojanamupadiṣṭam /",
    "GSD37gautdhcu:166": "na ca samācārasya smṛtivākyāntaritarūpsaya vedavākyānumānasaṃnikarṣakṛtaṃ balābalatvaṃ sidhyati",
    "GSD37gautdhcu:167": "atrocyate-atulyabalatvaṃ tāvat vedādīnāṃ sūtrārambhasārmathyādevāvagamyate",
    "GSD37gautdhcu:168": "yadi hi tulyabalānyetāni syuḥ tadā virodhe vikalpaḥ sārmathyādeva siddhaḥ,",
    "GSD37gautdhcu:169": "kimanena sūtreṇeti tulyabalagrahaṇaṃ cānarthakaṃ syāditi /",
    "GSD37gautdhcu:170": "asminapi vedādyurbalataratvaṃ smṛterupapadyate /",
    "GSD37gautdhcu:171": "tatra liṅgaprabhavatvamupapadyate ityuktam /",
    "GSD37gautdhcu:172": "tenāyameva pakṣoyuktaḥ vastu svatantrapakṣo 'bhihitaḥ, sa pakṣaḥ”tadvidāṃ ca smṛtiśīle”ityetasmin sati durupapāda eveti /",
    "GSD37gautdhcu:173": "tasmādvedaliṅgaprabhavatvameva smṛtīnāṃ nirdeṣataramiti //",
    "GSD37gautdhcu:174": "nanu caivamapi nopapadyate, kvacit smṛtyā śruterbādhadarśanāt yathā sāmānyena pravṛtto vaidikakarmādhikāraḥ smṛtyā upanītādipuruṣaviśeṣa",
    "GSD37gautdhcu:175": "evādhikriyate /",
    "GSD37gautdhcu:176_0": "tathā saṃskāraikadeśenāpyātmaguṇayoge sati viśiṣṭaphalābhidhānāt, tathā gāmālabheteti",
    "GSD37gautdhcu:176_1": "śruticodito 'pi govadhaḥ smārtapratiṣedhabalīyastvānna kriyate, tathāgnihotrādikaṃ",
    "GSD37gautdhcu:176_2": "coditajīvanopādhikaṃ karma dravyasādhyamapi na smārtacauryādipratiṣaddhenāpi dravyamārjayitvā",
    "GSD37gautdhcu:176_3": "tatkriyate /",
    "GSD37gautdhcu:177": "ataḥ śrutyā smṛtirbādhyata ityayuktamuktamiti //",
    "GSD37gautdhcu:178": "ucyate-virodhe sata pramāṇānāṃ balābalacintā yujyate /",
    "GSD37gautdhcu:179": "yatra tu virodhābhāvaḥ tatra durbalopi naiva bādhyata iti /",
    "GSD37gautdhcu:180": "yastāvadupanītasya karmādhikāraḥ saḥ śrutyā naiva virudhyate, upanayanasya",
    "GSD37gautdhcu:181": "vedagrahaṇārthatvāt, tasya ca karmārthatvāt, na cāpūrvasaṃyogamantareṇa pradhānasiddhiḥ",
    "GSD37gautdhcu:182": "yaccoktaṃ govardhestu śruticoditopi na kriyata iti, tadapi na kevalaṃ",
    "GSD37gautdhcu:183": "smṛtyā, kintu mantravarṇācca 'mā gāḥ pramāpayāśvān pramāpaya'; ityādi /",
    "GSD37gautdhcu:184": "ataḥ smṛtyā śrutirnaiva bādhyate /",
    "GSD37gautdhcu:185": "kecidutsannaśākhāpūrvikāṃ smṛtimāhuḥ /",
    "GSD37gautdhcu:186": "tadayuktam /",
    "GSD37gautdhcu:187": "tatra vicāryate-kiṃ smaraṇātpūrvameva naṣṭāḥ śākhāḥ utottarakālamiti /",
    "GSD37gautdhcu:188": "yāde pūrvaṃ tatra smaraṇaṃ nopapadyate, vinaṣṭatvāt,",
    "GSD37gautdhcu:189": "pūrvavijñānasadṛśatvāt smṛteḥ /",
    "GSD37gautdhcu:190": "yadyuttarakālaṃ, tadotsannaśākhāpūrvakatvaṃ vaktuṃ na yujyate,",
    "GSD37gautdhcu:191": "tadānīmupalabhyamānatvāt /",
    "GSD37gautdhcu:192": "āpastamboktasyāpyayamabhiprāyaḥ-utsannāḥ kvacitkvaciddeśe na sarvatreti",
    "GSD37gautdhcu:193": "'teṣāmutsannāḥ pāṭhāḥ prayogādanumīyante'; ityatrāpi vyākhyā kartavyā //",
    "GSD37gautdhcu:194": "evamiyaṃ dharmapramāṇaparibhāṣoktā /",
    "GSD37gautdhcu:195": "idānīṃ smṛtyā yatpramīyate tadabhidhānārthamāha-",
    "GSD37gautdhcu:196": "upanayanaṃ brāhmaṇasyāṣṭame // Gaut_1.7 //",
    "GSD37gautdhcu:197": "vedasya agnerācāryasya yamaniyamānāṃ vā samīpe nayanamupanayanam /",
    "GSD37gautdhcu:198": "tadaṣṭame varṣe, varṣagaṇanāsārmathyāt /",
    "GSD37gautdhcu:199": "nityo 'yamupanayanakālaḥ, kāmyāpatkalpayorūrdhvamabhidhānāt /",
    "GSD37gautdhcu:200": "kṣatriyavaiśyayorūrdhvamabhidhānāt śūdrasyaikajātitvādarthasiddhasyāpi brāhmaṇagrahaṇasya jātinimittatvaprasiddhyarthamārambhaḥ /",
    "GSD37gautdhcu:201": "na ca dvijatvavat brāhmaṇatvaṃ kriyata iti /",
    "GSD37gautdhcu:202": "evaṃ ca surāpasya brāhmaṇasya 'surāpasya brāhmaṇasyoṣṇāmāsiṃceyuḥ';",
    "GSD37gautdhcu:203": "ityevamādayo brāhmaṇoddeśena vidhīyamānā anupanītasyāpi bhavanti /",
    "GSD37gautdhcu:204": "yadvā-brāhmaṇagrahaṇena vinā trayāṇāmapyetannityaṃ syāt, kāmyaṃ tu brāhmaṇasya navame pañcame vā syāt, itarayostvekādaśadvādaśayoḥ syātāṃ,",
    "GSD37gautdhcu:205": "kāmyānantaramabhidhānāt /",
    "GSD37gautdhcu:206": "pūrvasaṃskārabhāve 'pi upanayanenādhikriyate, na tvanena vinoparitanairiti",
    "GSD37gautdhcu:207": "garbhādhānādimanuktvā upanayanasyaivehārambhaḥ //",
    "GSD37gautdhcu:208": "navame pañcame vā kāmyam // Gaut_1.8 //",
    "GSD37gautdhcu:209": "kāmāya hitaṃ kāmyaṃ tadupatpādanasamartham /",
    "GSD37gautdhcu:210": "pañcame navama iti vācye kramabhedaḥ anayorantarā kṣatriyavaiśyayoḥ kāmyakālaparigrahārthaḥ",
    "GSD37gautdhcu:211": "tathā ca manuḥ-",
    "GSD37gautdhcu:212": "rājño balārthinaṣṣaṣṭhe vaiśyasyārthārthino 'ṣṭame //",
    "GSD37gautdhcu:213": "visamāsaḥ kāmyabhedajñāpanārthaḥ /",
    "GSD37gautdhcu:214": "tathācaca smṛtyantaraṃ-'navame tvāyuṣmākaṃ pañcame brahmavarcasakāmam'; iti /",
    "GSD37gautdhcu:216": "vāśabdo vikalpārthaḥ /",
    "GSD37gautdhcu:217": "sa icchāto draṣṭavyaḥ //",
    "GSD37gautdhcu:218": "garbhādiḥsaṅkhyā varṣāṇām // Gaut_1.9 //",
    "GSD37gautdhcu:219": "garbhasahacaritā daśa māsā garbha ityucyate /",
    "GSD37gautdhcu:220": "tatprabhṛti varṣagaṇanā kartavyā, na tu janmata ārabhya /",
    "GSD37gautdhcu:221": "tataśca 'upanayanaṃ brāhmaṇasya'; ityevamādau 'garbhāṣṭame'; ityevamādi yojyam //",
    "GSD37gautdhcu:222": "taddvitīyaṃ janma // Gaut_1.10 //",
    "GSD37gautdhcu:223": "tat upanayanaṃ dvitīyaṃ janma /",
    "GSD37gautdhcu:224": "tena saṃskṛto dvijo bhavatītyarthaḥ /",
    "GSD37gautdhcu:225": "'dvijātīnāmadhyayanam'; ityevamādau vyavahārārthaṃ dvijasaṃjñākaraṇam /",
    "GSD37gautdhcu:226": "tadgrahaṇaṃ nityakāmyopanayanasaṃgrahaṇārtham //",
    "GSD37gautdhcu:227": "tadyasmātsa ācāryaḥ // Gaut_1.11 //",
    "GSD37gautdhcu:228": "tadgrahaṇaṃ nityakāmyopanayanasaṃgrahaṇārtham /",
    "GSD37gautdhcu:229": "'ācāryaḥ śreṣṭho gurūṇām'; ityādau vyavahārārthaṃ saṃjñākaraṇam //",
    "GSD37gautdhcu:230": "vedānuvacanācca // Gaut_1.12 //",
    "GSD37gautdhcu:231": "vedānuvacanaṃ samastavedānucanam /",
    "GSD37gautdhcu:232": "adṛṣṭārthamekadeśādhyāpanena guruḥ /",
    "GSD37gautdhcu:233": "tathā ca manuḥ-",
    "GSD37gautdhcu:234": "alpaṃ vā bahu vā yasya śrutasyopakaroti yaḥ /",
    "GSD37gautdhcu:235": "tamapīha guruṃ vidyāt śrutopakriyayā tayā // iti //",
    "GSD37gautdhcu:237": "dṛṣṭārthaṃ cedupādhyāyaḥ /",
    "GSD37gautdhcu:238": "tathāca vasiṣṭhaḥ-'yastvekadeśaṃ sa upādhyāyaḥ'; iti /",
    "GSD37gautdhcu:239": "cakārāt aṅgavyākhyātāpi /",
    "GSD37gautdhcu:240": "tathāca yāskaḥ-'ācārya ācārānācinoti, arthānācinoti, buddhiṃ vā'; iti /",
    "GSD37gautdhcu:241": "keciccakāraṃ pūrvasūtreṇa samuccayārthaṃ vyācakṣate /",
    "GSD37gautdhcu:242": "tenobhayakaraṇādevācāryaḥ /",
    "GSD37gautdhcu:243": "tathāca manuḥ-",
    "GSD37gautdhcu:244": "upanīya tu yaḥśiṣyaṃ vedamadhyāpayeddvijaḥ /",
    "GSD37gautdhcu:245": "sakalpaṃ sarahasyaṃ ca tamācāryaṃ pracakṣate // iti //",
    "GSD37gautdhcu:247": "ekādaśadvādaśayoḥ kṣatriyavaiśyayoḥ // Gaut_1.13 //",
    "GSD37gautdhcu:248": "nityo 'yaṃ kālaḥ, kāmyāpakatkalpayorūrdhvamabhidhānāt //",
    "GSD37gautdhcu:249": "yadā tu nityakāmyayoḥ kenaciddurbhikṣādinā nimittenātikramaḥ syāt",
    "GSD37gautdhcu:250": "tadānīmāpatkalpamāha-",
    "GSD37gautdhcu:251": "ā ṣoḍaśādbrāhmaṇasyāpatitā sāvitrī // Gaut_1.14 //",
    "GSD37gautdhcu:252": "āṅtrābhividhyarthaḥ, sahaṣoḍasena varṣeṇeti, 'dvyadhikāyāḥ'; iti liṅgāt 'ṣoḍaśe sarvakāmam'; iti smṛtyantaradarśanācca /",
    "GSD37gautdhcu:253": "apatitā anapagatā /",
    "GSD37gautdhcu:254": "sāvitrīśabdena tatsādhanamupanayamucyate, upanayanasyādhikṛto bhavatītyarthaḥ /",
    "GSD37gautdhcu:255": "evaṃ ca pitrādiṣvanupanīteṣvapi prāyaścittenopanayane 'dhikriyate /",
    "GSD37gautdhcu:256": "tathācāpastambaḥ-'yasya pitā... pitāmahaḥ....prapitāmahaḥ'; ityādi //",
    "GSD37gautdhcu:257": "dvāvaṃśate rājanyasya // Gaut_1.15 //",
    "GSD37gautdhcu:258": "atrāpyāṅnuvartate varṣasahitam /",
    "GSD37gautdhcu:259": "rājanyaśabdaprayogo rājatvaprasiddhyarthaḥ, tasyopanītasyaiva rājyādhikāra iti //",
    "GSD37gautdhcu:260": "dvyadhikāyā vaiśyasya // Gaut_1.16 //",
    "GSD37gautdhcu:261": "dvābhyāmadhikābhyāṃ sahitā yā dvāviṃśatiḥ sā dvyadhikāḥ,",
    "GSD37gautdhcu:262": "caturviṃśāterityarthaḥ /",
    "GSD37gautdhcu:263": "caturviṃśateriti vaktavye evamabhidhānaṃ pūrvatrāṅo 'bhividhijñāpanārtham",
    "GSD37gautdhcu:264": "ukta upanayanakālaḥ /",
    "GSD37gautdhcu:265": "idānīṃ tatsādhanābhidhitsayā'ha-",
    "GSD37gautdhcu:266": "mauñjījyāmaurvīsautrayo mekhalāḥ krameṇa // Gaut_1.17 //",
    "GSD37gautdhcu:267": "muñjavikārā mauñjī /",
    "GSD37gautdhcu:268": "mūrvā prasiddhā, tadvikārā maurvī /",
    "GSD37gautdhcu:269": "jyācāsau maurvī ceti samānādhikaraṇasamāsaḥ /",
    "GSD37gautdhcu:270": "tataśca dhanuṣo 'panīya grāhyā /",
    "GSD37gautdhcu:271": "sūtraṃ śaṇasūtram /",
    "GSD37gautdhcu:272": "ekaguṇā maurvī, itare trivṛtau /",
    "GSD37gautdhcu:273": "yathā'ha manuḥ-",
    "GSD37gautdhcu:274": "mauñjī trivṛt samā ślakṣṇā kāryā viprasya mekhalā /",
    "GSD37gautdhcu:275": "kṣatriyasya tu maurvī jyā vaiśyasya śaṇatāntavī // iti //",
    "GSD37gautdhcu:277": "jyāmaurvyordvitvavyāvṛttyarthaṃ kramagrahaṇam /",
    "GSD37gautdhcu:278": "kecidabhāve vaikalpikārthamiti varṇayanti /",
    "GSD37gautdhcu:279": "tathāca manuḥ-",
    "GSD37gautdhcu:280": "muñjābhāve tu kartavyā kuśāśmantakabalbajaiḥ /",
    "GSD37gautdhcu:281": "trivṛtā granthinaikena tribhiḥ pañcabhireva veti //",
    "GSD37gautdhcu:282": "nyāyasiddhe kramagrahaṇasyānyārthatvāditi //",
    "GSD37gautdhcu:283": "kṛṣṇarurubastājināni // Gaut_1.18 //",
    "GSD37gautdhcu:284": "ajinaśabdaḥ pratyekamabhisambadhyate /",
    "GSD37gautdhcu:285": "kṛṣṇaḥ kṛṣṇamṛgaḥ, ruruḥ pṛṣanmṛgaḥ, bastaḥ prasiddhaḥ /",
    "GSD37gautdhcu:286": "etāni krameṇottarīyāṇi /",
    "GSD37gautdhcu:287": "tathā ca smṛtyantaram-'ajinamevottarīyaṃ dhārayeyuḥ'; iti //",
    "GSD37gautdhcu:288": "vāsāṃsi śāṇakṣaumacīrakutapāḥsarveṣām // Gaut_1.19 //",
    "GSD37gautdhcu:289": "śaṇādhikāraḥśāṇaḥ /",
    "GSD37gautdhcu:290": "kṣumā atasī,tadvikāraḥ kṣaumaḥ /",
    "GSD37gautdhcu:291": "darbhādipariniṣpannaṃ cīram /",
    "GSD37gautdhcu:292": "kutapaḥ pārvatīyacchāgaromaniṣpannaḥ /",
    "GSD37gautdhcu:293": "etānyadhovasanāni /",
    "GSD37gautdhcu:294": "viṣamasaṅkhyatvādeva sarveṣāṃ siddheḥ smṛtyantare 'śāṇaṃ kṣaumaṃ vāso brāhmaṇasya'; iti tadāśritya yadyathāsaṅkhyaṃ tannivṛttyarthaṃ sarveṣāṃ grahaṇaṃ, adhikārārthaṃ vā //",
    "GSD37gautdhcu:295": "kārpāsaṃ cāvikṛtam // Gaut_1.20 //",
    "GSD37gautdhcu:296": "sarveṣāmityanuvartate, vāsa iti ca /",
    "GSD37gautdhcu:297": "avikṛtamarāgasambandham /",
    "GSD37gautdhcu:298": "svabhāvataḥ śuklamevetyarthaḥ /",
    "GSD37gautdhcu:299": "pūrveṣāmapyavikṛtatvajñāpanārthaścaśabdaḥ //",
    "GSD37gautdhcu:300": "kāṣāyamapyeke // Gaut_1.21 //",
    "GSD37gautdhcu:301": "rāgasambandhamapi kecidicchanti /",
    "GSD37gautdhcu:302": "apiśabdo nindārthaḥ /",
    "GSD37gautdhcu:303": "ataḥ pūrveṣāmabhāve draṣṭavyam //",
    "GSD37gautdhcu:304": "idānīṃ kāṣāyapakṣe niyamārthamāha-",
    "GSD37gautdhcu:305": "vārkṣaṃ brāhmaṇasya // Gaut_1.22 //",
    "GSD37gautdhcu:306": "vṛṣakaṣāyakṛtaṃ vārkṣaṃ tadeva brāhmaṇasya vāsaḥ //",
    "GSD37gautdhcu:307": "māñjiṣṭhahāridre itarayoḥ // Gaut_1.23 //",
    "GSD37gautdhcu:308": "mañjiṣṭhayā vikṛtaṃ kṣatriyasya /",
    "GSD37gautdhcu:309": "haridrayā vikṛtaṃ vaiśyasya //",
    "GSD37gautdhcu:310": "bailvapālāśau brāhmaṇadaṇḍau // Gaut_1.24 //",
    "GSD37gautdhcu:311": "bailvaḥ pālāśo vā brāhmaṇasya daṇḍaḥ /",
    "GSD37gautdhcu:312": "yadyapi dvandvanirdeśaiḥ, tathāpi 'yajñiyo vā sarveṣām';",
    "GSD37gautdhcu:313": "ityekavacananirdeśāt, 'pratigṛhyepsitaṃ daṇḍam'; iti smṛtyantaradarśanācca ekasyaiva dhāraṇaṃ yuktam //",
    "GSD37gautdhcu:314": "āśvatthapailavo śeṣe // Gaut_1.25 //",
    "GSD37gautdhcu:315": "aśvatthaḥ prasiddhaḥ, pīluḥ kalkiḥ, śeṣe kṣatriyavaiśyaviṣaye /",
    "GSD37gautdhcu:316": "tatrāpi kṣatriyasyāśvatthaḥ, vaiśyasya pailavaḥ //",
    "GSD37gautdhcu:317": "yajñiyo vā sarveṣām // Gaut_1.26 //",
    "GSD37gautdhcu:318": "yajñārhe vā syāt vibhītakabilvakayāvakādirvarjito vṛkṣaviśeṣa ityarthaḥ /",
    "GSD37gautdhcu:319": "vāśabdo 'bhāvavikalpārthaḥ, ataḥ pūrveṣāmabhāve /",
    "GSD37gautdhcu:320": "anyathāpārtho vāśabdaḥ /",
    "GSD37gautdhcu:321": "sarveṣāṃgrahaṇamanantarayoreva mā bhūditi //",
    "GSD37gautdhcu:322": "idānīṃ daṇḍaguṇamāha-",
    "GSD37gautdhcu:323": "apīḍitā yūpavakrāḥsaśalkāḥ // Gaut_1.27 //",
    "GSD37gautdhcu:324": "apīḍitā vallīveṣṭanakīṭāgnyādibhiranupahatā ityarthaḥ /",
    "GSD37gautdhcu:325": "yūpavakrāḥ yūpavannatāgrā ityarthaḥ /",
    "GSD37gautdhcu:326": "saśalkāḥ satvacaḥ /",
    "GSD37gautdhcu:327": "asamāsāt sarva evaṃrūpāḥ, na tu yathāsaṅkhyam /",
    "GSD37gautdhcu:328": "tathā cāha manuḥ-",
    "GSD37gautdhcu:329": "ṛjavaste tu sarve syuravraṇāḥsaumyadarśanāḥ /",
    "GSD37gautdhcu:330": "anudvegakarā nṝṇāṃ satvaco 'nagnidūṣitāḥ // iti //",
    "GSD37gautdhcu:332": "mūrghalalāṭanāsāgrapramāṇāḥ // Gaut_1.28 //",
    "GSD37gautdhcu:333": "pramāṇaśabdaḥ pratyekaṃ sambadhyate /",
    "GSD37gautdhcu:334": "mūrdhapramāṇā brahmaṇasya, lalāṭapramāṇāḥ kṣatriyasya, nāsāgrapramāṇā vaiśyasya /",
    "GSD37gautdhcu:335": "tathā ca manuḥ -",
    "GSD37gautdhcu:336": "keśāntiko brāhmaṇasya daṇḍaḥ kāryaḥ pramāṇataḥ /",
    "GSD37gautdhcu:337": "lalāṭasammito rājñaḥ syāttu nāsāntiko viśaḥ // iti //",
    "GSD37gautdhcu:339": "idānīṃ brahmacāriveṣamāha-",
    "GSD37gautdhcu:340": "muṇḍajaṭilaśikhājaṭāśca // Gaut_1.29 //",
    "GSD37gautdhcu:341": "muṇḍo muṇḍitaśiraskaḥ /",
    "GSD37gautdhcu:342": "jaṭilaḥ sakeśaḥ /",
    "GSD37gautdhcu:343": "śikhā eva jaṭā yasya sa śikhājaṭaḥ /",
    "GSD37gautdhcu:344": "evaṃ muṇḍaśabdena samastamuṇḍanamucyate /",
    "GSD37gautdhcu:345": "cakāro vār'thaḥ pratyekamabhisambadhyate-muṇḍo vā jaṭilo vā śikhājaṭo veti /",
    "GSD37gautdhcu:346": "brāhmaṇakṣatriyavaiśyābhiprāyaṃ bahuvacanam /",
    "GSD37gautdhcu:347": "yathākramanivṛttyarthaṃ veti noktam /",
    "GSD37gautdhcu:348": "tathā ca manuḥ-",
    "GSD37gautdhcu:349": "muṇḍo vā jaṭilo vā syādasya vā syācchikhājaṭaḥ // iti //",
    "GSD37gautdhcu:351": "idānīṃ śaucato 'dhyayanādhikārāt śaucārthaṃ pūrvaṃ dravyaśuddhirucyate-",
    "GSD37gautdhcu:352": "dravyahasta ucchiṣṭo nidhāyācāmet // Gaut_1.30 //",
    "GSD37gautdhcu:353": "brāhmaṇabhojanādau pravṛtto dravyahastaḥ pūrvamanucchiṣṭaḥ kenacitkāraṇenocchiṣṭasparśādaprayato bhavati, tadā taddravyaṃ bhūmau",
    "GSD37gautdhcu:354": "nidhāya sthāpayitvā'cāmet /",
    "GSD37gautdhcu:355": "tathā ca vasiṣṭhaḥ-",
    "GSD37gautdhcu:356": "pracarannabhyavahāryeṣu ucchiṣṭaṃ yadi saṃspṛśet /",
    "GSD37gautdhcu:357": "bhūmau nidhāya taddravyamācamya pracaretpunaḥ // iti //",
    "GSD37gautdhcu:359": "puruṣaśaucavivakṣāyāṃ dravyahastagrahaṇamanarthakam /",
    "GSD37gautdhcu:360": "ato dravyasya nidhānamātrādeva śuddhiḥ, puruṣasyācamanāt /",
    "GSD37gautdhcu:361": "yattu dravyasya smṛtyantare prokṣaṇamukta-'bhūmau nikṣipya prokṣaṇāddravyaṃ śuddhyati'; iti tadabhyavahāryapakvadravyaviṣayameva draṣṭavyam /",
    "GSD37gautdhcu:362": "kathaṃ punastulyasaṃhite sūtre viśeṣo 'vagamyate-nidhāyācacamanaṃ na punaranidhāyeti /",
    "GSD37gautdhcu:363": "ucyate-yadyanidhāyācamanamiṣṭaṃ syāttato 'dravyahasta ucchiṣṭa ācāmet';",
    "GSD37gautdhcu:364": "ityetāvadeva vaktavyaṃ syāt, kiṃ nidhānena kriyata iti, tataḥ sūtrātirekānnidhānapakṣa evābhīṣṭa ityavagamyate /",
    "GSD37gautdhcu:365": "yattu manunoktaṃ-",
    "GSD37gautdhcu:366": "ucchiṣṭena tu saṃspṛṣṭo dravyahastaḥ kathaṃcana /",
    "GSD37gautdhcu:367": "anidhāyaiva taddravyamācāntaḥśucitāmiyāt // iti //",
    "GSD37gautdhcu:369": "tadanabhyavahāryadravyaviṣayaṃ draṣṭavyam /",
    "GSD37gautdhcu:370": "evaṃcābhyavahāryadravyasyāpakvasya kadalīphalādeḥ nidhānamātrādeva śuddhiḥ",
    "GSD37gautdhcu:371": "pakvasya bhūmau nikṣipya prokṣaṇācchuddhiḥ /",
    "GSD37gautdhcu:372": "anabhyavahāryadravyasya vastrāderanidhāyācamanācchuddhiḥ //",
    "GSD37gautdhcu:373": "idānīṃ dravyaśuddhimāha-",
    "GSD37gautdhcu:374": "dravyaśuddhiḥ parimārjanapradāhatakṣaṇanirṇejanāni taijasamārttikadāravatāntavānām // Gaut_1.31",
    "GSD37gautdhcu:375": "taijasādīnāṃ dravyāṇāṃ parimārjanādinā krameṇa śuddhiḥ /",
    "GSD37gautdhcu:376": "dravyatve siddhe teṣāṃ dravyavacanaṃ svakāryaniṣpādanasārmathyārtham /",
    "GSD37gautdhcu:377": "tataśca bhinnabhāṇḍādīnāṃ na śaucam /",
    "GSD37gautdhcu:378": "tejasā hetubhūtena yāni kriyante tāni taijasāni sauvarṇādīni /",
    "GSD37gautdhcu:379": "teṣāṃ taijasānāmucchiṣṭaliptānām /",
    "GSD37gautdhcu:380": "kuta etat ? mūtrādyupahatānāṃ smṛtyantare śuddhyantaravidhānāt /",
    "GSD37gautdhcu:381": "tathā cauśanasaṃ-'taijasānāṃ mūtrapurīṣaretaḥ kuṇapopahatānāṃ āvartanamullekhanaṃ bhasmanā triḥ saptakṛtvaḥ parimārjanam /",
    "GSD37gautdhcu:382": "ataijasānāmevaṃbhūtānāmutsargaḥ'; iti /",
    "GSD37gautdhcu:383": "tathā anyaśarīramaladūṣite kaṇvavacanamārabdham-",
    "GSD37gautdhcu:384": "'śleṣmādyupahatānāmekaviṃśatiparimārjanacchuddhiḥ'; iti /",
    "GSD37gautdhcu:385": "tathācāspṛśyochiṣṭānāmauśanasaṃ vacanaṃ saṃgatamārabdham-",
    "GSD37gautdhcu:386": "'anulomaśūdraśvakākopahatānāmullekhanaṃ pratilomeṣu",
    "GSD37gautdhcu:387": "spṛśyopahatānomakaviṃśatiparimarjanamaspṛśyopahatānāmāvartanam'; iti /",
    "GSD37gautdhcu:388": "tathā māṃsarudhiropahatānāṃ śaṅkhavacanamārabdhaṃ-'mṛdariṣṭakeṅgudabilvasarṣapakalkagomūtragomayādīni",
    "GSD37gautdhcu:389": "śaucadravyāṇi'; iti /",
    "GSD37gautdhcu:390": "tathā 'rajasvalāduṣṭānāmekadinaṃ pañcagavye nikṣipya ekaviṃśatiparimārjanācchuddhiḥ'; iti paiṭhīnasivacanam /",
    "GSD37gautdhcu:391": "evamanyeṣvapi smṛtyantareṣu malāntaradūṣiteṣu taijaseṣu śuddhyantarāṇyāmnātāni /",
    "GSD37gautdhcu:392": "atotrocchiṣṭaliptānāmeva kalpayituṃ nyāyyamiti /",
    "GSD37gautdhcu:393": "teṣāmucchiṣṭaliptānāṃ parimārjanaṃ bhasmanā paritaḥ sarvataḥ /",
    "GSD37gautdhcu:394": "mārttikānāṃ mṛnmayānāmaspṛśyopahatānām /",
    "GSD37gautdhcu:395": "kutaḥ? smṛtyantare viśeṣadarśanāt /",
    "GSD37gautdhcu:396": "tathośanaso",
    "GSD37gautdhcu:397": "vacanaṃ-'mṛnmayānāmucchiṣṭaliptānāmapamārjanamucchaṣṭaspṛṣṭānāṃ",
    "GSD37gautdhcu:398": "prokṣaṇam'; iti /",
    "GSD37gautdhcu:399": "tathā vasiṣṭhavacanam-",
    "GSD37gautdhcu:400": "madyamūtrapurīṣaiśca śleṣmapūyāśruśoṇitaiḥ /",
    "GSD37gautdhcu:401": "saṃspṛṣṭaṃ naiva śuddhyeta punaḥpākena mṛnmayam //",
    "GSD37gautdhcu:402": "iti madyādidūṣitānāṃ tyāga uktaḥ /",
    "GSD37gautdhcu:403": "atotra caṇḍālādyupahatānāmeva kalpayituṃ nyāyyamiti /",
    "GSD37gautdhcu:404": "pradāhaḥ prakarṣeṇa dāhaḥ pūrvasvabhāvotpādanamityarthaḥ /",
    "GSD37gautdhcu:405": "dāravāṇāṃ āsanaśayanādīnāṃ aṇedhyādyupahatānāṃ takṣaṇaṃ tanūkaraṇaṃ yāvanmātramupahatam /",
    "GSD37gautdhcu:406": "aspṛśyaspṛṣṭānāṃ prokṣaṇam /",
    "GSD37gautdhcu:407": "kutaḥ ? 'prokṣaṇaṃ saṃhatānām'; iti manuvacanāt /",
    "GSD37gautdhcu:408": "prakṣālanaśakyānāṃ prakṣālanam /",
    "GSD37gautdhcu:409": "tāntavānāṃ tantumayānāṃ kārpāsādivikārāṇāṃ aspṛśyadūṣitānām /",
    "GSD37gautdhcu:410": "maladūṣite smṛtyantaraṃ draṣṭavyam-'dhāvanaṃ tanmātracchedanamutsargaḥ'; iti /",
    "GSD37gautdhcu:412": "'celādīnāṃ malādidūṣitānām'; iti paiṭhīnasivacanam /",
    "GSD37gautdhcu:413": "tathā 'śrīphalairaṃśupaṭṭānām'; ityevamādīni manunoktāni draṣṭavyāni,aspṛśyadūṣitānāṃ bahūnāṃ vastrāṇāṃ prokṣaṇam 'bahūnāṃ",
    "GSD37gautdhcu:414": "dhānyavāsasāma'; iti manunā prokṣaṇenaiva śuddhividhānāt /",
    "GSD37gautdhcu:415": "atolpānāmaspṛśyadūṣitānāṃ nirṇejanam //",
    "GSD37gautdhcu:416": "taijasavadupalamaṇiśaṅkhaśuktīnām // Gaut_1.32 //",
    "GSD37gautdhcu:417": "taijasavacchuddhirupalādīnām /",
    "GSD37gautdhcu:418": "atideśaḥ smṛtyantaroktaśuddhyapekṣārthaḥ /",
    "GSD37gautdhcu:419": "upalānāṃ maṇīnāṃ tāvacchrūyate-",
    "GSD37gautdhcu:420": "nirlepaṃ kāñcanaṃ bhāṇḍaṃ adbhireva viśuddhyati /",
    "GSD37gautdhcu:421": "abjamaśmamayaṃ caiva rājataṃ cānupaskṛtam //",
    "GSD37gautdhcu:422": "śaṅkhaśuktimaṇīnāṃ ca gomūtreṇodakena vā //",
    "GSD37gautdhcu:423": "iti manuvacanam /",
    "GSD37gautdhcu:424": "'payasā śaṅkhaśuktīnām'; iti paiṭhīnasivacanam //",
    "GSD37gautdhcu:425": "dāruvadasthibhūmyoḥ // Gaut_1.33 //",
    "GSD37gautdhcu:426": "asthi hastidantādisaṃvyavahāryadravyāṇi /",
    "GSD37gautdhcu:427": "bhūmiḥ, gṛhādiḥ dāruvaditi prakṛtidravyeṇātideśaṃ bruvan etat jñāpayati-yat vikārasya śocamucyate prakṛtidravyasyāpi tadeva bhavatīti /",
    "GSD37gautdhcu:428": "itarathā dāravavaditi vaktavyamāsīditi /",
    "GSD37gautdhcu:429": "asthibhūmyoḥ smṛtyantaropadiṣṭāpekṣārtho 'tideśaḥ /",
    "GSD37gautdhcu:430": "tathā ca smṛtyantaropadiṣṭāpekṣārtho 'tideśaḥ /",
    "GSD37gautdhcu:431": "tathā ca smṛtyantaram-'aspṛśyaspṛṣṭānāṃ bhūmyasthnāṃ prokṣaṇācchuddhiḥ';",
    "GSD37gautdhcu:432": "iti kaṇvavacanam //",
    "GSD37gautdhcu:433": "āvapanaṃ ca bhūmeḥ // Gaut_1.34 //",
    "GSD37gautdhcu:434": "bhūmigrahaṇamasthinivṛttyartham /",
    "GSD37gautdhcu:435": "cakorāt smṛtyantaroktānyapi draṣṭavyāni /",
    "GSD37gautdhcu:436": "tathācoktaṃ vasiṣṭhena-",
    "GSD37gautdhcu:437": "khananāddahanāddharṣāt gobhirākramaṇādapi /",
    "GSD37gautdhcu:438": "caturbhiḥśuddhyate bhūmiḥ pañcamāccopalepanāt // iti /",
    "GSD37gautdhcu:440": "tathā ca manuḥ-",
    "GSD37gautdhcu:441": "sammārjanena sekena dāhenollekhanena ca /",
    "GSD37gautdhcu:442": "gavāṃ ca parivāsena bhūmiḥśuddhyati pañcabhiḥ // iti /",
    "GSD37gautdhcu:444": "yathālepaṃ vikalpena samuccayena vā śaucaṃ kartavyam //",
    "GSD37gautdhcu:445": "celavadrajjuvidalacarmaṇām // Gaut_1.35 //",
    "GSD37gautdhcu:446": "rajjuḥ darbhādiniṣpannaḥ /",
    "GSD37gautdhcu:447": "vidalaḥ vaṃśamayūrapakṣādiniṣpannaḥ carma vyāghracarmādi teṣāmaspṛśyaspṛṣṭānāṃ celavat vastravacchaucam",
    "GSD37gautdhcu:448": "carmaśabdena prakṛtigrahaṇena vikārasyāpi grahaṇam /",
    "GSD37gautdhcu:449": "rajjvādīnāṃ prokṣaṇasyāpi praveśārthamatideśaḥ /",
    "GSD37gautdhcu:450": "atospṛśyaspṛṣṭānāṃ prokṣaṇamapi kartavyam /",
    "GSD37gautdhcu:451": "tathā ca paiṭhanasiḥ-'rajjuvidalacarmaṇāmaspṛśyaspṛṣṭānāṃ",
    "GSD37gautdhcu:452": "prokṣaṇācchuddhiḥ'; iti //",
    "GSD37gautdhcu:453": "utsargo vātyantopahatānām // Gaut_1.36 //",
    "GSD37gautdhcu:454": "rajjvādīnāṃ tyāgo vā /",
    "GSD37gautdhcu:455": "vyavasthaitavikalpo 'yam /",
    "GSD37gautdhcu:456": "ato 'tyantopahatānāṃ tyāgaḥ /",
    "GSD37gautdhcu:457": "itareṣāṃ śaucamiti //",
    "GSD37gautdhcu:458": "idānīṃ 'dravyahasta ucchiṣṭo nidhāyācāmet'; ityuktaṃ,",
    "GSD37gautdhcu:459": "tadācamanavidhitsayā'ha-",
    "GSD37gautdhcu:460": "prāṅmukha udaṅmukho vā śaucamārabheta // Gaut_1.37 //",
    "GSD37gautdhcu:461": "prāṅmukha udaṅmukho vetīcchāto vikalpaḥ /",
    "GSD37gautdhcu:462": "nanu ca śauca grahaṇamanarthakam, uttaratrācāmoditi vakṣyati,",
    "GSD37gautdhcu:463": "tenaivārthasiddhatvāditi /",
    "GSD37gautdhcu:464": "ucyate-anyadapi śaucāṅgametaddigabhimukha eva kuryāditi /",
    "GSD37gautdhcu:465": "evaṃ ca pādaprakṣālanādikamapi taddigabhimukha eva kuryāditi /",
    "GSD37gautdhcu:466": "ārabheteti samāhitārtham, ato yāvadācamanaparisamāptiḥ tāvantaṃ",
    "GSD37gautdhcu:467": "kālamananyacitto bhavet //",
    "GSD37gautdhcu:468": "śucau deśa āsīno dakṣiṇaṃ bāhuṃ jānvantarā kṛtvā yajñopavītyā maṇibandhātpāṇī prakṣālya vāgyato hṛdayaspṛśastriścaturvāpa ācāmet //",
    "GSD37gautdhcu:469": "śucau deśe sthāne anupahate /",
    "GSD37gautdhcu:470": "evaṃ ca pādaprakṣālanamapyarthasiddhaṃ mā bhūt aśuddhipādasambandhāddeśasyāpyaśucibhāva iti",
    "GSD37gautdhcu:471": "tathā ca vakhiṣṭhaḥ- 'prakṣālya pādau pāṇo cā maṇibandhanāt'; iti /",
    "GSD37gautdhcu:472": "āsīna eva, nānyāvasthaḥ /",
    "GSD37gautdhcu:473": "tathāca vasiṣṭhaḥ-'vrajan tiṣṭhan śayānaḥ praṇato vā nācāmet'; iti /",
    "GSD37gautdhcu:474": "dākṣiṇaṃ bāhuṃ jānvormadhye kṛtvā /",
    "GSD37gautdhcu:475": "yajñopavītoti /",
    "GSD37gautdhcu:476": "yadi kadācit ayajñopavīti bhūtvāpyāste tathāpyācamane avaśyaṃ yajñopavītinā bhavitavyamiti",
    "GSD37gautdhcu:477": "tathā cāpaspambaḥ-'upāsane gurūṇāṃ vṛddhānāmatithīnāṃ home japyakarmaṇi bhojana ācamane svādhyāye ca yajñopavīti syāt'; iti /",
    "GSD37gautdhcu:478": "ācamanāṅgatvenānyayajñopavītotpādanārthaṃ vā /",
    "GSD37gautdhcu:479": "tathā ca vasiṣṭhaḥ-",
    "GSD37gautdhcu:480": "snātakānāṃ tu nityaṃ syādantarvāsastathottaram /",
    "GSD37gautdhcu:481": "yajñopavīte dde yaṣṭiḥ sodakaśca kamaṇḍaluḥ // iti //",
    "GSD37gautdhcu:483": "maṇiryasmindeśe badhyate sa maṇibandhaḥ /",
    "GSD37gautdhcu:484": "tasmādāmaṇibandhanātpāṇī prakṣālya vāgyatastūrṣṇīṃ hṛdayaspṛśo hṛdayaṃgamāḥ /",
    "GSD37gautdhcu:485": "apāṃparimāṇārthamidam /",
    "GSD37gautdhcu:486": "māṣanimajjanamātrāstāvatyo bhavanti /",
    "GSD37gautdhcu:487": "tathācāhośanā 'māṣanimajjanamātrā hṛdayaṃgamā bhavanti'; iti /",
    "GSD37gautdhcu:488": "triścaturvetyatra vikalpo vyavasthitaḥ- yadā 'āpaḥ punantu';",
    "GSD37gautdhcu:489": "ityādimantramuktvā'camyate tadā catuḥ",
    "GSD37gautdhcu:490": "anyatra tririti /",
    "GSD37gautdhcu:491": "abgrahaṇaṃ gomūtrādinivṛttyarthaṃ teṣāṃ śuddhihetutvasāmānyādgrahaṇaṃ mā bhūditi /",
    "GSD37gautdhcu:492": "uṣṇabuddhudaphenakaṣāyādivarjanārthaṃ vā /",
    "GSD37gautdhcu:493": "pibediti vaktavye ācāmediti gurusūtrakaraṇaṃ vidhyantaropasaṅgrahārtham /",
    "GSD37gautdhcu:494": "tatra tūśanā'ha- 'dakṣiṇaṃ hastatalaṃ gokarṇākāraṃ vinyasya brāhmeṇa tīrthenāśabdaṃ pibedṛgyajuḥsāmavedān dhyāyan'; iti //",
    "GSD37gautdhcu:495": "dviḥ parimṛjyāt // Gaut_1.39 //",
    "GSD37gautdhcu:496": "prakṛtāboṣṭhau, atrānuktatvāt, smṛtyantaradarśanācca, brāhmeṇaiva tīrthena /",
    "GSD37gautdhcu:497": "parityupasargo vidhyantaropasaṃgrahārthaḥ /",
    "GSD37gautdhcu:498": "tatra tūktaṃ kaṇvena-'atharvavedetihāsapurāṇāni dhyāyan brāhmeṇa tīrthenoṣṭhayoḥ salomapradeśaṃ mṛjyāt'; iti //",
    "GSD37gautdhcu:499": "pādau cābhyukṣet // Gaut_1.40 //",
    "GSD37gautdhcu:500": "cakārāt mukhaṃ ca /",
    "GSD37gautdhcu:501": "abhyupasargo vidhyantaropasaṃgrahārthaḥ /",
    "GSD37gautdhcu:502": "tatrāha bhārgavaḥ-'oṣṭhau parimṛjyāttato mukhaṃ",
    "GSD37gautdhcu:503": "parimṛjedagnāndhyāyaṃ stataḥ pādāvabhyukṣet viṣṇuṃ dhyān'iti //",
    "GSD37gautdhcu:504": "khāni copaspṛśecchīrṣaṇyāni // Gaut_1.41 //",
    "GSD37gautdhcu:505": "khāni śīrṣaṇyāni nayananāsikākarṇāni /",
    "GSD37gautdhcu:506": "cakārāddhṛdayaṃ ca /",
    "GSD37gautdhcu:507": "tathāca manuḥ-",
    "GSD37gautdhcu:508": "trirācāmedapaḥ pūrvaṃ dvirunmṛjyāttato mukham /",
    "GSD37gautdhcu:509": "khāni copaspṛśedadbhirātmānaṃ hṛdayaṃ śiraḥ // iti //",
    "GSD37gautdhcu:511": "upopasargo vidhyantaropasaṃgrahārthaḥ tannośanā 'aṅguṣṭhopakaniṣṭikābhyāṃ",
    "GSD37gautdhcu:512_0": "nayane candrādityau dhyātvā tata upaspṛśya tarjanyaṅguṣṭhābhyāṃ nāsikāvakāśau prāṇān",
    "GSD37gautdhcu:512_1": "dhyātvā tata upaspṛśya kaniṣṭhikāṅguṣṭhābhyāṃ karṇau diśo dhyātvā tata upaspṛśyāṅguṣṭhena",
    "GSD37gautdhcu:512_2": "kevalena hṛdayamupaspṛśedātmānaṃ",
    "GSD37gautdhcu:513": "dhyāyan'; iti //",
    "GSD37gautdhcu:514": "mūrdhani ca dadyāt // Gaut_1.42 //",
    "GSD37gautdhcu:515": "mūrdhani cet vaktavye dadyāditi grahaṇaṃ sarvāṅgulyartham /",
    "GSD37gautdhcu:516": "tathāca smṛtyantaraṃ 'sarvāṅgulibhiḥ śriyaṃ dhyātvā mūrdhani prakṣipet'; iti /",
    "GSD37gautdhcu:518": "cakārātsavye ca pāṇau /",
    "GSD37gautdhcu:519": "tathā ca vasiṣṭhaḥ-'mūrdhani ca dadyātsavye pāṇau'; iti /",
    "GSD37gautdhcu:520": "kṣatriyavaiśyayorapyetadevācamanaṃ viśeṣānabhidhānāt strīśūdrau ca",
    "GSD37gautdhcu:521": "sakṛtsakṛt'; iti smṛtyantarābhidhānāt strīśūdrayośca sakṛtpānāt sakṛdoṣṭhasparśanācca śuddhirdraṣṭavyā atrānuktāpi //",
    "GSD37gautdhcu:522": "na kevalamucchiṣṭasparśa evācamanaṃ, anyadapyācamananimittamidānīmāha-",
    "GSD37gautdhcu:523": "suptvā bhuktvā kṣutvā ca punaḥ // Gaut_1.43 //",
    "GSD37gautdhcu:524": "punargrahaṇaṃ ādāvante cācamanaṃ kuryādityevamartham /",
    "GSD37gautdhcu:525": "cakārāt snātvā ruditvā ca /",
    "GSD37gautdhcu:526": "tathā ca vasiṣṭhaḥ- 'suptvā bhuktvā kṣutvā snātvā pītvā ruditvā cācāntaḥ",
    "GSD37gautdhcu:527": "punarācāmet'; iti //",
    "GSD37gautdhcu:528": "tatra kṣutasyāniyatakālatvāt ādāvaśakyamācamanamiti cet tatrāpi nityaprāyatyārtha ārambhaḥ",
    "GSD37gautdhcu:529": "yathā'hāpastambaḥ-'muhūrtamapi śaktiviṣaye nāprayatastiṣṭhet'; iti /",
    "GSD37gautdhcu:530": "svāpādau prayatasyāpyācamanamārambhasārmathyāt /",
    "GSD37gautdhcu:531": "atastatrādāvante cācamanaṃ kuryāt tatra bhojane kecidādāvapi dvirācamanamicchanti /",
    "GSD37gautdhcu:532": "tathācāpastambaḥ 'bhokṣyamāṇastu prayato dvirācāmet'; iti /",
    "GSD37gautdhcu:533": "anye svāpādāvanta eva dvirācamanamicchanti yathā'hośanā-",
    "GSD37gautdhcu:534": "'suptvā bhuktvā kṣutvā snātvā pītvā ruditvā cācāntaḥ punarācāmeddvi'; iti",
    "GSD37gautdhcu:535": "evaṃ ca bhojane ādāvante cca dvirācamanaṃ svāpādāvekamante ca dviḥ /",
    "GSD37gautdhcu:536": "kṣutasyāniyatatvādanta eva dviriti siddhāntaḥ //",
    "GSD37gautdhcu:537": "idānīnucchiṣṭasaṃśleṣe aśucitve prāpte āha-",
    "GSD37gautdhcu:538": "dantaśliṣṭeṣu dantavadanyatra jihvābhimarśanāt //",
    "GSD37gautdhcu:539": "daśanāntaralagneṣu bhakṣyabhojyāvayaveṣu dantavat anucchiṣṭo bhavatītyarthaḥ /",
    "GSD37gautdhcu:540": "na cejjihvayā saṃspṛśyante //",
    "GSD37gautdhcu:541": "atrāpi-",
    "GSD37gautdhcu:542": "prākcyuterityeke // Gaut_1.44 //",
    "GSD37gautdhcu:543": "satyapi jihvābhimarśane yāvat svasthānānna cyavanti tāvacchucirityeke manyante //",
    "GSD37gautdhcu:544": "cyuteṣvāsrāvavadvidyānnigiranneva tacchuciḥ // Gaut_1.46 //",
    "GSD37gautdhcu:545": "cyuteṣu āsye yajjalaṃ tadāsrāve yadvadvijātīyāt tannigiran śucacireva bhavati /",
    "GSD37gautdhcu:546": "ācamanaśaṅkā nāstītyarthaḥ /",
    "GSD37gautdhcu:547": "evaṃ cāsrāvamapi nigiran śucireva bhavati /",
    "GSD37gautdhcu:548": "kutaḥ cyuteṣu nigiran śuciriti vaktavye āsrāvavadvidyādityārambhāt /",
    "GSD37gautdhcu:549": "gautamastu dantaśliṣṭānāṃ sati jihvābhimarśane aśucirbhavatīti /",
    "GSD37gautdhcu:550": "anyamataṃ tu prākcyuteriti /",
    "GSD37gautdhcu:551": "so 'yaṃ vyavasthitavikalpaḥ, karmānuṣṭhānādhikṛtasyācamananamanyasya neti //",
    "GSD37gautdhcu:552": "yathocchiṣṭāvayavo bahirbhūtaḥ aśucitvamāpādayati tadvadāsrāvasyāpi prāpta āha-",
    "GSD37gautdhcu:553": "na mukhyā vipruṣa ucchiṣṭaṃ kurvanti na cedaṅge nipatanti // Gaut_1.47 //",
    "GSD37gautdhcu:554": "mukhe bhavā mukhyāḥ vipruṣa āsrābāvayavāḥ te mantrayamāṇasya vinirgatā nāprāyatyaṃ janayanti yadyaṅge stanodarādau na nipatanti /",
    "GSD37gautdhcu:555": "niśabdo niścayārthaḥ ato niścayena yadyaṅge patanti tadānīmevocchiṣṭaṃ janayanti nāśaṅkāmātreṇeti",
    "GSD37gautdhcu:556": "evaṃ cocchiṣṭāvayavo yatrakutracinnipatannucchiṣṭaṃ janayati, āsrāvo 'ṅga",
    "GSD37gautdhcu:557": "eveti siddhāntaḥ //",
    "GSD37gautdhcu:558": "sarvaśaucārthamidamadhunocyate-",
    "GSD37gautdhcu:559": "lepagandhāpakarṣaṇe śaucamamedhyaliptasya // Gaut_1.48 //",
    "GSD37gautdhcu:560": "lepagandhayorapanayane kṛte amedhyaliptasya amedhyasambaddhasya śucitvaṃ bhavati /",
    "GSD37gautdhcu:561": "amedhyaśabdena dvādaśamalā ucyante //",
    "GSD37gautdhcu:562": "yathā'ha manuḥ-",
    "GSD37gautdhcu:563": "vasā śuklamasṛṅmajjā mūtraviḍghrāṇakarṇaviṭ /",
    "GSD37gautdhcu:564": "śleṣmāśru dūṣikā svedo dvādaśaite nṛṇāṃ malāḥ //",
    "GSD37gautdhcu:565": "anabhivyaktagandhānāṃ śleṣmādīnāṃ lepamātradarśanāt lepagrahaṇam /",
    "GSD37gautdhcu:566": "mūtrādīnāṃ lepānupalabdhergandhamātropalabdheśca gandhagrahaṇam /",
    "GSD37gautdhcu:567": "śaucādhikāre punaḥ śaucagrahaṇaṃ taijasādīnāmapi lepagandhāpanayanayādeva śaucamityevamartham",
    "GSD37gautdhcu:568": "tat kena kartavyamityata āha-",
    "GSD37gautdhcu:569": "tadadbhiḥ pūrvaṃ mṛtā ca // Gaut_1.49 //",
    "GSD37gautdhcu:570": "tacchaucamadbhiḥ pūrvaṃ tato mṛdā /",
    "GSD37gautdhcu:571": "cakārāttata ubhayena /",
    "GSD37gautdhcu:572": "tadgrahaṇaṃ annalepasyāpi cūrṇādinā apakarṣaṇārtham /",
    "GSD37gautdhcu:573": "tadadbhirmṛdā ceti vaktavye pūrvagrahaṇaṃ yatra nātīva lepo lakṣyate tatrādbhireva śasaucamityevamarthaṃ, yathā'ha manuḥ-",
    "GSD37gautdhcu:574": "nirlepaṃ kāñcanaṃ bhāṇḍamadbhireva viśudhyati /",
    "GSD37gautdhcu:575": "abjamaśmamayaṃ caiva rājataṃ cānupaskṛtam // iti //",
    "GSD37gautdhcu:577": "athavā yatra yatra śaucamuktaṃ tatra tatrādbhireva śaucaṃ prathamaṃ kāryamityevamartham /",
    "GSD37gautdhcu:578": "yathā mṛdā adbhiriti samuccīyate tathā bhasmādibhirapi samuccayārtho visamāsaḥ /",
    "GSD37gautdhcu:579": "taisajādīnāṃ dravyāṇāmuktatvāt idaṃ śaucaṃ śarīrāvayavasyāmedhyaliptasya draṣṭavyam //",
    "GSD37gautdhcu:580": "mūtrapurīṣasrehuvisraṃsanābhyavahārasaṃyogeṣu ca // Gaut_1.50 //",
    "GSD37gautdhcu:581": "cakāraḥ ācamanānukarṣaṇārthaḥ /",
    "GSD37gautdhcu:582": "visraṃsanaṃ nirasanaṃ, tat mūtrapūrīṣasrehūṇāṃ pratyekaṃ sambadhyate /",
    "GSD37gautdhcu:583": "abhyavahārasaṃyogo 'bhyavahāryadravyopayogaḥ /",
    "GSD37gautdhcu:584": "tasyānamedhyatvāt lepagandhāpakarṣaṇārthamabhidhānaṃ, ācamanasya 'suptvā",
    "GSD37gautdhcu:585": "bhuktvā'; ityanena siddhatvāt lepagandhāpakarṣaṇaṃ ca mṛtsalilaprakṣālanena kuryāt /",
    "GSD37gautdhcu:586": "evaṃ ca 'tadadbhiḥ pūrvam'; ityatra yaduktaṃ cūrṇādinā annalepāpakarṣaṇaṃ tenāśakyamidaṃ draṣṭavyam",
    "GSD37gautdhcu:587": "athavā-abhyavahārasaṃyogasyāpi ācamanārtha evopanyāsaḥ /",
    "GSD37gautdhcu:588": "'suptvā bhuktvā'; ityanenaiva siddhamanūdyate kramārtham,",
    "GSD37gautdhcu:589": "kathaṃ-tadgrahaṇenānnalepāpakarṣaṇamuktaṃ tadapakarṣaṇaṃ pūrvaṃ kṛtvā",
    "GSD37gautdhcu:590": "tataācāmedityevamarthaṃ anyathā sandehaḥ syāditi /",
    "GSD37gautdhcu:591": "tathā cāpastambaḥ 'mūtraṃ kṛtvā pūrīṣaṃ vā",
    "GSD37gautdhcu:592": "mūtrapurīṣalepānannalepānucchiṣṭalepān retasaśca ye lepāstān prakṣālya pādau cācamya prayato bhavati'; iti /",
    "GSD37gautdhcu:593": "mūtrapurīṣau prasiddhau /",
    "GSD37gautdhcu:594": "srehū retaḥ /",
    "GSD37gautdhcu:595": "mūtrādīnāmācamanārthamupanyāsaḥ lepagandhāpakarṣasya 'lepagandhāpakarṣaṇe",
    "GSD37gautdhcu:596": "śaucam'; ityanenaiva siddhatvāt //",
    "GSD37gautdhcu:597": "yatra cāmnāyo vidadhyāt // Gaut_1.51 //",
    "GSD37gautdhcu:598": "tatra tadeva bhavatīti śeṣaḥ /",
    "GSD37gautdhcu:599": "āmnāyo vedaḥ, sa yatra yajñaviṣaye sphyādīnāṃ prakṣālanamātrādeva śuddhiṃ",
    "GSD37gautdhcu:600": "vidadhyāt tatra tadeva, na dārusāmānyena takṣaṇādi /",
    "GSD37gautdhcu:601_0": "atulyabalatvādevedaṃ siddhamiti cet śrutyuktasya laukike ananupraveśanārtha upanyāsaḥ,",
    "GSD37gautdhcu:601_1": "yathār davyā yāgaviṣaye śrutyā prakṣālanena śuddhiruktā, tasyā laukike vyāpṛtāyā",
    "GSD37gautdhcu:601_2": "api darvīsāmānyena śrutyuktā mā bhūt smṛtyuktāmeva",
    "GSD37gautdhcu:602": "kuryādityevamarthamupanyāsaḥ /",
    "GSD37gautdhcu:603": "athavā-āmnāyaśabdena manurucyate /",
    "GSD37gautdhcu:604": "sa yatra śaucaṃ vidadhyāt tatra tadeva, yathā 'yatīnāṃ tu caturguṇam';",
    "GSD37gautdhcu:605": "ityādi /",
    "GSD37gautdhcu:606": "taduktatvādevāsandeha iti cet ucyate- yasminviṣaye na kiṃciducyate tatra smṛtyantaroktaṃ bhavati",
    "GSD37gautdhcu:607": "yatra lepagandhāpakarṣaṇādi kiṃciducyate tatra smṛtyantareṇa vikalpaśaṅkā bhavatīti tannirāsārthamuktaṃ 'yatra cāmnāyo vidadhyāt'; iti /",
    "GSD37gautdhcu:608": "evaṃ ca lepagandhāpakarṣaṇe kṛte 'pi 'dviguṇaṃ brahmacāriṇaḥ';",
    "GSD37gautdhcu:609": "ityevamādyāśrayaṇīyam //",
    "GSD37gautdhcu:610": "idānīṃ kṛtaśaucasya brahmacāriṇo 'dhyayanārthaṃ gurūpasadanavidhimāha-",
    "GSD37gautdhcu:611": "pāṇinā savyamupasaṅgṛhyānaṅguṣṭhamadhīhi bho ityāmantrayeta gurum //",
    "GSD37gautdhcu:612": "pāṇinā dakṣiṇena savyaṃ pāṇimanaṅguṣṭhavarjitaṃ gṛhītvā adhīhi bho iti prārthayeta gurumadhyāpakam",
    "GSD37gautdhcu:613": "pāṇigrahaṇaṃ pādanivṛttyartham /",
    "GSD37gautdhcu:614": "pāṇiprakaraṇātasavyamapi pāṇimeveti gamyate /",
    "GSD37gautdhcu:615": "upasaṅgrahaṇaṃ aṅgulipradeśe iti gamyate anaṅguṣṭhamityuktatvāt //",
    "GSD37gautdhcu:616": "kiñca-",
    "GSD37gautdhcu:617": "tatra cakṣurmanāḥ // Gaut_1.53 //",
    "GSD37gautdhcu:618": "tatra gurau cakṣurmanasī vyavasthāpayedityarthaḥ //",
    "GSD37gautdhcu:619": "kiñca-",
    "GSD37gautdhcu:620": "prāṇopasparśanaṃ darbhaiḥ // Gaut_1.54 //",
    "GSD37gautdhcu:621": "kāryamiti śeṣaḥ /",
    "GSD37gautdhcu:622": "sākṣātprāṇānāmupasparśanāsambhavāt prāṇa iti cakṣurādīndriyāṇi śīrṣaṇyānyucyante /",
    "GSD37gautdhcu:623": "tānyupasparśayeddarbhairācamanoktena krameṇa //",
    "GSD37gautdhcu:624": "kiñca-",
    "GSD37gautdhcu:625": "prāṇāyāmāstrayaḥ pañcadaśamātrāḥ // Gaut_1.55 //",
    "GSD37gautdhcu:626": "kāryā iti śeṣaḥ /",
    "GSD37gautdhcu:627": "prāṇāyāmaḥ prāṇanirodhaḥ nirucchvāsenāvasthānaṃ, te trayaḥ kāryāḥ /",
    "GSD37gautdhcu:628": "pratyekaṃ pañcadaśamātrāḥ /",
    "GSD37gautdhcu:629": "mātrā nāma madhyamāṅguṣṭhaśabdena loke prasiddhā //",
    "GSD37gautdhcu:630": "kiñca-",
    "GSD37gautdhcu:631": "prākkūleṣvāsanaṃ ca // Gaut_1.56 //",
    "GSD37gautdhcu:632": "prāgagreṣu, prakaraṇāddarbheṣu, āsanamupaveśanaṃ, kāryamiti śeṣaḥ /",
    "GSD37gautdhcu:633": "cakārāt darbhapavitraprāṇiśca //",
    "GSD37gautdhcu:634": "kiñca-",
    "GSD37gautdhcu:635": "oṃpūrvā vyāhṛtayaḥ pañca satyāntāḥ // Gaut_1.57 //",
    "GSD37gautdhcu:636": "udāhartavyā iti śeṣaḥ /",
    "GSD37gautdhcu:637": "pratyekaṃ praṇavapūrvā bhūrādyāstisraḥ puruṣamadhyāḥ satyāntāḥ /",
    "GSD37gautdhcu:638": "evaṃ jābāliśrutau prasiddhaḥ //",
    "GSD37gautdhcu:639": "kiñca-",
    "GSD37gautdhcu:640": "guroḥ pādopasaṅgrahaṇaṃ prātaḥ // Gaut_1.58 //",
    "GSD37gautdhcu:641": "kāryamiti śeṣaḥ /",
    "GSD37gautdhcu:642": "upasaṅgrahaṇamiti vaktavye pādagrahaṇaṃ smṛtyantaropadiṣṭavidhyupasaṅgrahaṇārtham /",
    "GSD37gautdhcu:643": "yathā'ha manuḥ-",
    "GSD37gautdhcu:644": "vyatyastapāṇinā kāryamupasaṅgrahaṇaṃ guroḥ /",
    "GSD37gautdhcu:645": "savyena savyaḥ spṛṣṭavyo dakṣiṇena tu dakṣiṇaḥ // iti //",
    "GSD37gautdhcu:647": "prātarutthāyotthāya pratidinam /",
    "GSD37gautdhcu:648": "gurugrahaṇaṃ ātmano mā bhūditi /",
    "GSD37gautdhcu:649": "taṭaḥ pūrvaṃ prāṇopasparśanamātmanaḥ //",
    "GSD37gautdhcu:650": "kiñca-",
    "GSD37gautdhcu:651": "brahmānuvacane cādyantayoḥ // Gaut_1.59 //",
    "GSD37gautdhcu:652": "vedapāṭhasyādyantayoḥ ārambhāvasānayoḥ /",
    "GSD37gautdhcu:653": "cakāraḥ pādopasaṅgrahaṇānukarṣaṇārthaḥ //",
    "GSD37gautdhcu:654": "kiñca-",
    "GSD37gautdhcu:655": "anujñāta upaviśetprāṅmukho dakṣiṇataḥ śiṣya udaṅmukho vā // Gaut_1.60 //",
    "GSD37gautdhcu:656": "ācāryeṇādiṣṭaḥ tasya dakṣiṇasyāṃ diśi prāṅmukha udaṅmukho vopaviśet saṃbhavato vikalpaḥ āsīnasyācāryasya yathā tadabhimukho bhavati tathā prāṅmukha udaṅmukho vā upaviśedityarthaḥ /",
    "GSD37gautdhcu:657": "kathaṃ ? 'tatra caturmanāḥ '; ityuktatvāt /",
    "GSD37gautdhcu:658": "śiṣyagrahaṇamanyasyāpyupasannasyāyameva vidhiriti jñāpanārtham /",
    "GSD37gautdhcu:659": "'anujñāto dakṣiṇataḥ'; iti ca niyamārthaḥ nānanujñāta upaviśennādakṣiṇata iti //",
    "GSD37gautdhcu:660": "kiñca-",
    "GSD37gautdhcu:661": "sāvitrī cānuvacanamādito brahmaṇa ādāne // Gaut_1.61 //",
    "GSD37gautdhcu:662": "sāvitrī tatsaviturityādi /",
    "GSD37gautdhcu:663": "cakārādoṅkārapūrvā vyāhṛtayaśca /",
    "GSD37gautdhcu:664": "tathāca manuḥ-",
    "GSD37gautdhcu:665": "oṅkārapūrvikāstisro mahāvyāhṛtayo 'vyayāḥ /",
    "GSD37gautdhcu:666": "tripadā caiva gāyatrī vijñeyā brahmaṇo mukham // iti //",
    "GSD37gautdhcu:668": "anuvacanamadhyetavyam /",
    "GSD37gautdhcu:669": "brahmaṇo vedasyādāne ārambhe adhyayanārambhakāla ityarthaḥ /",
    "GSD37gautdhcu:670": "āditaḥ pūrvam //",
    "GSD37gautdhcu:671": "kiṃca-",
    "GSD37gautdhcu:672": "oṅkāro 'nyatrāpi // Gaut_1.62 //",
    "GSD37gautdhcu:673": "anuvacanānantaraṃ oṅkāraścodāhartavyaḥ anyatrāpi /",
    "GSD37gautdhcu:674": "atra kramaḥ prātarutthāya pādaupasaṅgrahaṇaṃ, tadāhūya upaviśet darbheṣu,",
    "GSD37gautdhcu:675": "tataḥ prāṇopasparśanaṃ darbhaiḥ, tataḥ prāṇāyāmānkṛtvā mahāvyāhṛtīḥ pañca",
    "GSD37gautdhcu:676": "uktvā, añjalinā 'adhīhi bhoḥ'; iti gurumāmantrya, oṅkārapūrvikā vyāhṛtīḥ sāvitrīṃ coktvā praṇavapūrvamadhīyīta /",
    "GSD37gautdhcu:677": "prathamādhyayana evāyaṃ vidhiḥ kutaḥ ? sāvitrī cānuvacanaṃ tato 'dhīyīteti",
    "GSD37gautdhcu:678": "vaktavye ādito brahmaṇa ādāna ityārambhāt /",
    "GSD37gautdhcu:679": "pratidivasamoṅkāramevoktvā /",
    "GSD37gautdhcu:680": "kutaḥ ? oṅkāro 'nyatretyuktatvāt /",
    "GSD37gautdhcu:681": "anyatra prathamādhyayanādanyatra /",
    "GSD37gautdhcu:682": "apiśabdaḥ prathamādhyayane 'pi praṇavapraveśanārthaḥ /",
    "GSD37gautdhcu:683": "kecidanyatrāpītyanenāṅgādau praṇavamicchanti //",
    "GSD37gautdhcu:684": "antarāgamane punarupasadanam // Gaut_1.63 //",
    "GSD37gautdhcu:685": "yadyadhīyatāmantarā madhye kaścidgacchettataḥ punarapi pādopasaṅgrahaṇādipraṇavoccāraṇānto yo vidhistaṃ kuryāttasya prāyaścittārtham /",
    "GSD37gautdhcu:686": "aprakaraṇe 'pi prāyaścittamānantaryeṇānuṣṭhānārtham /",
    "GSD37gautdhcu:687": "mānuṣāṇāṃ gamana etat, itareṣāmūrdhvamabhidhānāt /",
    "GSD37gautdhcu:688": "atrānadhyāyaśravaṇābhāvāt prāyaścattānantaramadhīyīta /",
    "GSD37gautdhcu:689": "prathamādhyayanāpe7yā punargrahaṇam, anyatropasadanābhāvāt /",
    "GSD37gautdhcu:690": "ato 'nyatra prāyaścittārthamevopasadanaṃ kartavyaṃ tadanantaramadhyayanaṃ",
    "GSD37gautdhcu:691": "kartavyam /",
    "GSD37gautdhcu:692": "tathā'hāpastambaḥ- 'adhīhi bho ityuktvādhīyītādhyāpayedvā'; iti //",
    "GSD37gautdhcu:693": "kiñca-",
    "GSD37gautdhcu:694": "śvanakulasarpamaṇḍūkamārjārāṇāṃ tryahamupavāso vipravāsaśca // Gaut_1.64",
    "GSD37gautdhcu:695": "ete prasiddhāḥ /",
    "GSD37gautdhcu:696": "śvādīnāṃ pratyekamantarā manage tryahaṃ bhaktatyāgaḥ prāyaścittaṃ,",
    "GSD37gautdhcu:697": "vipravāso guruṇā virahitasyāvasthānamekāham /",
    "GSD37gautdhcu:698": "evaṃ ca guruviprayogopadeśādeva ekāhamanadhyāyasiddhiḥ /",
    "GSD37gautdhcu:699": "kuta ekāhopalabdhiriti cet, visamāsāt /",
    "GSD37gautdhcu:700": "anyathā tryahamupavāsavipravāsau cetyavakṣyat /",
    "GSD37gautdhcu:701": "ata ekāhamevānadhyāyaḥ /",
    "GSD37gautdhcu:702": "tathā ca manuḥ-",
    "GSD37gautdhcu:703": "paśumaṇḍūkamārjāraśvasarpanakuleṣu ca /",
    "GSD37gautdhcu:704": "antarā gamane vidyādanadhyāyamaharniśam // iti //",
    "GSD37gautdhcu:706": "evaṃ cātrāpi śvagrahaṇaṃ catuṣpadāṃ paśūnāmupalakṣaṇam /",
    "GSD37gautdhcu:707": "catuṣpādgrahaṇena gṛhyamāṇatvāt mārjārasya punarupanyāsaḥ prāyaścittagauravārthaḥ /",
    "GSD37gautdhcu:708": "yathā'hośanā- 'mārjārāntarāgamane dhṛtaṃ prāśyatryahamupavaset'; iti /",
    "GSD37gautdhcu:709": "upasadanānukarṣaṇārthaścakāraḥ /",
    "GSD37gautdhcu:710": "ato 'dhyayanakāle tatkṛtvādhīyīta /",
    "GSD37gautdhcu:711": "kecidupavāsamadhyayanatyāgamāhuḥ /",
    "GSD37gautdhcu:712": "tadyuktamayuktaṃ veti vicāryam //",
    "GSD37gautdhcu:713": "kiñca-",
    "GSD37gautdhcu:714": "prāṇāyāmā ghṛtaprāśanaṃ cetareṣām // Gaut_1.65 //",
    "GSD37gautdhcu:715": "itareṣāṃ kākādīnāṃ prāṇāyāmāstrayaḥ, bahuvacanaśravaṇāt /",
    "GSD37gautdhcu:716": "ghṛtaprāśanaṃ kāyāplavanamātram /",
    "GSD37gautdhcu:717": "upasadanānukarṣeṇārthaḥ cakāraḥ /",
    "GSD37gautdhcu:718": "tatastrīnprāṇāyāmān dhārayitvā ghṛtaṃ prāśyopasadanaṃ ca kṛtvādhīyīta,",
    "GSD37gautdhcu:719": "anadhyāyāśravaṇāt //",
    "GSD37gautdhcu:720": "śmaśānābhyadhyayane caivaṃ śmaśānābhyadhyayane caivam // Gaut_1.66 //",
    "GSD37gautdhcu:721": "āpastambena sarvataḥśamyāprāsānnādhīyītetyuktam /",
    "GSD37gautdhcu:722": "tasmāttatsamīpe 'dhyayanaṃ śmaśānādhyayanam /",
    "GSD37gautdhcu:723": "abhyupasargo buddhipūrvasūcanārthaḥ /",
    "GSD37gautdhcu:724": "tato 'buddhipūrve anyatprāyaścittaṃ laghutaraṃ draṣṭavyam /",
    "GSD37gautdhcu:725": "tathā cāhośanā- 'anabhisandhyā śmaśānābhyadhyayane 'dhīhi bho",
    "GSD37gautdhcu:726": "ityuktvādhīyīta'; iti /",
    "GSD37gautdhcu:727": "cakārādanantaroktasya praṇāyāmādeḥ sarvasya prāptau evaṃśabdena anantaroktasyopasadanasyaiva prāptiḥ kriyate /",
    "GSD37gautdhcu:728": "tarhyevaṃśabda eva vaktavya iti cet na, ubhayasakāśa evāyamartho labhyate",
    "GSD37gautdhcu:729": "kathaṃ ? evaṃśabde caśabde vā vaktavye ubhayapāṭhasya prayojanāntaraṃ",
    "GSD37gautdhcu:730": "kalpayituṃ nyāyyaṃ, na hyekasyaiveti /",
    "GSD37gautdhcu:731": "ata upasadanameva kartavyam /",
    "GSD37gautdhcu:732": "tathāca smṛtyantaraṃ-'śmaśānasamīpe 'dhītya prāṇān dhārayet prāṇopasparśanamabhivādanaṃ sāvitryanuvācanaṃ'; ityādi /",
    "GSD37gautdhcu:733": "dviruktiradhyāyaparisamāptyarthā /",
    "GSD37gautdhcu:734": "uktamidaṃ sarvaṃ prāyaścittaṃ śiṣyasyaiva, tadarthatvādadhyanaprabhṛteḥ /",
    "GSD37gautdhcu:735": "kiñca-sarvatra sopasadanameva prāyaścittaṃ, upasadanaṃ tvabhivādanādi,",
    "GSD37gautdhcu:736": "tadabhivādanamācāryasya na sambhavatīti //",
    "GSD37gautdhcu:737": "iti maskarīye gautamabhāṣye prathamo 'dhyāyaḥ //",
    "GSD37gautdhcu:738": "dvitīyo 'dhyāyaḥ",
    "GSD37gautdhcu:739": "dvijānāmuktamupanayanam /",
    "GSD37gautdhcu:740": "teṣāmupanayanātprāgapi kaiścidvarṇadharmairadhikāra iṣyata iti",
    "GSD37gautdhcu:741": "tadarthamāha-",
    "GSD37gautdhcu:742": "prāgupanayanātkāmacāravādabhakṣaḥ // Gaut_2.1 //",
    "GSD37gautdhcu:743": "nanu ca prāgevopanayanādetadvaktavyaṃ, tatra prāgupanayanādityetanna vaktavyaṃ bhavati",
    "GSD37gautdhcu:744": "ucyate-satyametat /",
    "GSD37gautdhcu:745": "kintu upanayanasyādāvabhidhāne prayojanamuktam /",
    "GSD37gautdhcu:746": "nānena vidhīyate, arthaprāptatvāt /",
    "GSD37gautdhcu:747": "na ca niyamyate, avaśyakartavyābhāvāt, 'upanayanādirniyamaḥ'; iti vakṣyamāṇatvāt pākṣikatvābhāvācca",
    "GSD37gautdhcu:748": "nāpi parisaṅkhyā, nirvatyābhāvāt /",
    "GSD37gautdhcu:749": "na hyasyākāmacāritvādikaṃ prāptam /",
    "GSD37gautdhcu:750": "ataḥ idaṃ sūtramanuvādakaṃ prāyaścittarājadaṇḍābhāvajñāpanārthaṃ, tayoḥ sāmānyenopadiśṭatvāt",
    "GSD37gautdhcu:751": "nanu ca rājadaṇḍaprāyaścittāni ca vihitākaraṇe niṣiddhasevane vā vidhīyante /",
    "GSD37gautdhcu:752": "na cāsya vidhipratiṣedhābhyāmadhikāraḥ /",
    "GSD37gautdhcu:753": "na cāsya vidhiḥ pratiṣedhābhyāmadhikāraḥ /",
    "GSD37gautdhcu:754": "na cāsya vidhiḥ pratiṣedho vā śrūyata iti /",
    "GSD37gautdhcu:755": "na tvasyāhutāttvādi vidhāyiṣyate pratiṣidhyate vā, yadvyatikrame ubhayaṃ bhaviṣyatīti, pitrādīnāmupadeśāt /",
    "GSD37gautdhcu:756": "ata idaṃ sūtramanarthakamiti //",
    "GSD37gautdhcu:757": "atrocyate-yadvihitākaraṇe pratipiddhasevane vā prāyaścittamuktaṃ rājadaṇḍo vā tadubhayamasyāpi prāpnotyeva /",
    "GSD37gautdhcu:758": "yadyapyasyaivoddeśena vidhiḥ pratiṣedho vā na śrūyate, tathāpi yattu sāmānyenoktaṃ 'ahiṃsā satyamasteyam'; ityādi, tdavarṇadharmatvādasyāpi prāpnoti /",
    "GSD37gautdhcu:759": "tadvyatikrame rājadaṇḍaprāyaścitte api bhavataḥ /",
    "GSD37gautdhcu:760": "ataḥ tannivṛttyarthamanuvādasvarūpaṃ sūtramārabdham //",
    "GSD37gautdhcu:761": "'upanayanādirniyamaḥ'; ityanena sūtreṇa upanayanādārabhya yo",
    "GSD37gautdhcu:762": "vidhirucyate-tadvyatikrame eva prāyaścittaṃ nānyavyatikrame iti vakṣyamāṇatvāt /",
    "GSD37gautdhcu:763": "tenaivāsyāpi varṇadhramātikrame prāyaścittābhāvo jñātuṃ śakyate,",
    "GSD37gautdhcu:764": "rājadaṇḍābhāvo 'pi /",
    "GSD37gautdhcu:765": "tathāpi nityopanayanakālātītasya bhinnabuddheḥ śaktasya ekādaśavarṣādūrdhvaṃ ṣoḍaśavarṣātprāk",
    "GSD37gautdhcu:766": "tator'vāk pañcavarṣādūrdhvaṃ pitrādīnāṃ prāyaścittapraveśārthaṃ, tata arvāgaparādhābhāvajñāpanārthaṃ ca sūtramārabdham /",
    "GSD37gautdhcu:767": "tathāca bhārgavīyaṃ-",
    "GSD37gautdhcu:768": "āśītiryasya varṣāṇi bālo vāpyūnaṣoḍaśaḥ /",
    "GSD37gautdhcu:769": "prāyaścittārdhamarhanti striyo vyādhita eva ca //",
    "GSD37gautdhcu:770": "ūnaikādaśavarṣasya pañcavarṣātparasya ca /",
    "GSD37gautdhcu:771": "caretsuhṛdguraścaiva prāyaścittaṃ viśuddhaye //",
    "GSD37gautdhcu:772": "ato bālatarasyātha nāparādho 'sti kutra cit /",
    "GSD37gautdhcu:773": "rājadaṇḍaśca tasyātaḥ prāyaścittaṃ ca neṣyate // iti //",
    "GSD37gautdhcu:775": "evaṃ copanayanātprāgyadyapi sāmānyena kāmacāritvādyuktaṃ, tathāpi",
    "GSD37gautdhcu:776": "pañcavarṣātprāgevātyantakāmacāritā, tata ūrdhvaṃ varṇadharmeṣu niyoktavyaḥ",
    "GSD37gautdhcu:777": "pitrādibhiḥ, tadvyatikrame bālasya sataḥ pitrādīnāṃ prāyaścittasya śravaṇāt /",
    "GSD37gautdhcu:778": "alamatiprasaṅgena //",
    "GSD37gautdhcu:779": "idānīṃ sūtraṃ vivriyate-upanayanātprākkāmacāra icchāgatiḥ tasmāccaṇḍālasparśanādau prokṣaṇamātraṃ vakṣyati 'avokṣaṇebhyaḥ'; iti tadapi pañcavarṣātprāgevetyuktam /",
    "GSD37gautdhcu:780": "ata ūrdhvaṃ caṇḍālādisparśane snāpayitavyaḥ /",
    "GSD37gautdhcu:781": "ekādaśavarṣādūrdhvaṃ svayameva snāyāt /",
    "GSD37gautdhcu:782": "evaṃ sarvatra /",
    "GSD37gautdhcu:783": "kāmavādaḥ aślīlādyapi vadati /",
    "GSD37gautdhcu:784": "kāmapakṣaḥ paryuṣitādyapi bhakṣayati /",
    "GSD37gautdhcu:785": "pañcavarṣādūrdhvaṃ varṇadharmāvirodhīni kārayitavyāni /",
    "GSD37gautdhcu:786": "upanayanātprāgityāpatkalpopanayanasyāpi grahaṇam /",
    "GSD37gautdhcu:787": "kutaḥ ? brahmacārīti liṅgāt /",
    "GSD37gautdhcu:788": "nityakālātprāk brahmacaryasya skhalanāsambhavādeva siddhatvāt brahmacaryarakṣaṇopadeśo 'narthakaḥsyāditi",
    "GSD37gautdhcu:789": "kāmacārasyodāharaṇaṃ svayameva vakṣyati 'yathopapādamūtrapurīṣo bhavati'; iti /",
    "GSD37gautdhcu:791": "ato 'tyantabālāvasthāyāmapi brahmahatyāderyatnato nivārayitavyaḥ /",
    "GSD37gautdhcu:792": "kāmavāde abhiśaṃsādau kāmabhakṣaṇe surāpānādau cātyantavālyāvasthāyāmapi yatnato nivārayitavya-, kāmacāra ityanenaiva siddhe vādabhakṣaṇayoḥ punarupanyāsāt /",
    "GSD37gautdhcu:793": "upanayanāditi vaktavye prāggrahaṇaṃ niyamārthaṃ, upanayanātprāgeva kāmacāritvādīti /",
    "GSD37gautdhcu:794": "asati niyame 'uttareṣāṃ caitadavirodhi'; ityanena hutaśiṣṭabhakṣaṇavarjanādi yatīnāmapi prāpnotīti",
    "GSD37gautdhcu:795": "idānīṃ kāmavādabhakṣaṇasyāpavādamāha-",
    "GSD37gautdhcu:796": "ahutādbrahmacārī // Gaut_2.2 //",
    "GSD37gautdhcu:797": "hutaṃ hutaśiṣṭaṃ carupuroḍāśādi, na vaiśvadevaśiṣṭaṃ, tasya sarvārthatvāt /",
    "GSD37gautdhcu:798": "tathā'hāpastambaḥ-'sarvān veśvadeve bhāginaḥ kurvīta'; iti /",
    "GSD37gautdhcu:799": "ahutātkārya iti śeṣaḥ /",
    "GSD37gautdhcu:800": "arthaprāptasya pratiṣedho 'yaṃ pitrādīnāmupadeśaḥ, bālasya vijñānābhāvāt /",
    "GSD37gautdhcu:801": "ekādaśavarṣādūrdhvaṃ tasyaivetyuktam //",
    "GSD37gautdhcu:802": "brahmacārī // Gaut_2.3 //",
    "GSD37gautdhcu:803": "brahmacaryarakṣaṇaṃ kartavyam //",
    "GSD37gautdhcu:804": "idānīṃ kāmacārasyodāharaṇamāha-",
    "GSD37gautdhcu:805": "yathopapādamūtrapurīṣo bhavati // Gaut_2.4 //",
    "GSD37gautdhcu:806": "yathāpariveṣṭitaśirasaḥ kṛṣṭādāvapi mūtrapurīṣāvutpadyete tiṣṭhato vā tathā tatraiva kuryādityarthaḥ",
    "GSD37gautdhcu:807": "kiñca-",
    "GSD37gautdhcu:808": "nāsyācamanakalpo vidyate // Gaut_2.5 //",
    "GSD37gautdhcu:809": "pañcavarṣādūrdhvamasyaikādaśavarṣātprāk ācamanakalpaḥ ācamanavidhirna vidyate /",
    "GSD37gautdhcu:810": "kalpapratiṣedhāt ācamanamātramastītyavagamyate /",
    "GSD37gautdhcu:811": "tatra 'śūdreṇa hi samastāvadyāvadvedena jāyate'; iti smṛtyantare śūdreṇa",
    "GSD37gautdhcu:812": "tulyadharmaśravaṇādācamanaṃ śūdravaddraṣṭavyam /",
    "GSD37gautdhcu:813": "ūnaikādaśavarṣasyeti kutaḥ ? asyetyārambhāt,",
    "GSD37gautdhcu:814": "pañcavarṣatprāgdoṣābhāvaśravaṇāt ekādaśavarṣādūrdhvaṃ varṇadharme",
    "GSD37gautdhcu:815": "'dhikṛtatvācca /",
    "GSD37gautdhcu:816": "ekādaśavarṣādūrdhvamācamanakalpo 'pi tasya vidyata eveti gamyate //",
    "GSD37gautdhcu:817": "idānīmatibālasyāha-",
    "GSD37gautdhcu:818": "anyatrāpamārjanapradhāvanāvokṣaṇebhyaḥ // Gaut_2.6 //",
    "GSD37gautdhcu:819": "asya na vidyata iti vartate /",
    "GSD37gautdhcu:820": "asyonapañcavarṣasyāpamārjanādibhyaḥ anyatra kiñcidapi śaucaprakāraḥ na vidyata ityarthaḥ /",
    "GSD37gautdhcu:821": "apamārjanaṃ bhuktocchiṣṭasya sodakena pāṇinā taducchiṣṭāpanayanam /",
    "GSD37gautdhcu:822": "pradhābanaṃ prakṣālanaṃ mūtroccārādau /",
    "GSD37gautdhcu:823": "avokṣaṇaṃ caṇḍālādisparśane prokṣaṇam /",
    "GSD37gautdhcu:824": "prāptyabhāvāt 'nāsyācamanakalpo vidyate /",
    "GSD37gautdhcu:825": "anyatrāpamārjanapradhāvanāvokṣaṇebhyaḥ'; iti pratiṣedhadvayasyānārambhaḥ prāpnotīti cet, naiṣa doṣaḥ, 'nāsyācamanakalpo dyitate';",
    "GSD37gautdhcu:826": "ityanenonaṣoḍaśavarṣasyācamanakalpo vidhīyate ūnaikādaśavarṣasya pratiṣedhadvāreṇa /",
    "GSD37gautdhcu:827": "'anyatrāpamārjanapradhāvanāvokṣaṇebhyaḥ'; ityanena punaḥ ūnapañcavarṣasyāpamārjanādi vidhīyate anyaśaucapratiṣedhadvāreṇeti //",
    "GSD37gautdhcu:828": "kiñca-",
    "GSD37gautdhcu:829": "na tadupasparśanādaśaucam // Gaut_2.7 //",
    "GSD37gautdhcu:830": "tadgrahaṇenākṛtaśauco gṛhyate /",
    "GSD37gautdhcu:831": "akṛtaśaucasparśanāttena vā spṛṣṭasyāśucitvaṃ na bhavati /",
    "GSD37gautdhcu:832": "atibālaviṣayamevaitat //",
    "GSD37gautdhcu:833": "tarhyasya śaucavidhānamanarthakaṃ, kutaḥ ? dvayameva prayojanaṃ śaucavidhānasya dṛśyate itarasparśayogyārthamanuṣṭhānārthaṃ ca /",
    "GSD37gautdhcu:834": "asya tu itarasparśayogyārthaṃ na bhavati, akṛtaśaucasyāpi sparśayogyatvāt /",
    "GSD37gautdhcu:835": "'na tadupasparśanādaśaucam'; ityanena /",
    "GSD37gautdhcu:836": "anuṣṭhānārthaṃ ca na bhavati, asyānuṣṭhānābhāvāditi //",
    "GSD37gautdhcu:837": "nānarthakaṃ, rakṣārthatvācchaucavidhānasyeti /",
    "GSD37gautdhcu:838": "tathāca smṛtyantaraṃ-'bālasyāpañcamādvarṣādrakṣārthaṃ śaucaṃ kuryāt'; iti",
    "GSD37gautdhcu:839": "akṛtaśaucasyāsyaiva sparśane doṣābhāvajñāpanārthaḥ upaśabdaprayogaḥ /",
    "GSD37gautdhcu:840": "evaṃ cānyeṣāmucchiṣṭakṛta mūtrapurīṣāṇāṃ sparśane ācamanaṃ kartavyam /",
    "GSD37gautdhcu:841": "tatsparśane na doṣaḥ śavaspṛṣṭisūtre parigaṇitatvāt /",
    "GSD37gautdhcu:842": "tathā smṛtyantaraṃ-",
    "GSD37gautdhcu:843": "aśuciṃ spṛśate yastu eka eva hi duṣyate /",
    "GSD37gautdhcu:844": "taṃ spṛṣṭvānyo na duṣyeta sarvadravyeṣvayaṃ vidhiḥ // iti //",
    "GSD37gautdhcu:846": "caṇḍālasparśane tu śavaspṛṣṭisūtre vakṣyati /",
    "GSD37gautdhcu:847": "'tamupaspṛśet'; iti vaktavye 'na tadupasparśanādaśaucam'; iti gurasūtrakaraṇaṃ prāgupanayanādityatra niyamamyāpi bādhanārtham /",
    "GSD37gautdhcu:848": "tataścopanayanādūrdhvamapyucchiṣṭakṛtamūtrapurīṣāṇāṃ sparśane ācamanaṃ kartavyam //",
    "GSD37gautdhcu:849": "kiñca-",
    "GSD37gautdhcu:850": "na tvenainamagnihavanabaligrahaṇayorniyuñjyāt // Gaut_2.8 //",
    "GSD37gautdhcu:851": "enamiti sarvasyānupanītasyopasaṅgrahārtham /",
    "GSD37gautdhcu:852": "agnau yatkriyate agnihotrahomādi tat agnihavanam /",
    "GSD37gautdhcu:853": "vaiśvadevottarakālaṃ digdevatābhyo yo balirdīryate tadbaliharaṇam /",
    "GSD37gautdhcu:854": "tuśabdo viśeṣavācī, aṣṭakādau brāhmaṇapādaprakṣālanādāvapi na niyuñjyāt,",
    "GSD37gautdhcu:855": "viśeṣato 'gnihavanabaliharaṇayoriti /",
    "GSD37gautdhcu:856": "kāmacāritvādyatrakutracinmantramadhītyāgnihotrādau yadi svayameva pravartate tadā taṃ dṛṣṭvānumantāpi na syādityevamartha evaśabdaḥ /",
    "GSD37gautdhcu:857": "upanītasya niyogārthamidaṃ vacanaṃ, anyatra prāptyabhāvātpratiniṣedhasya /",
    "GSD37gautdhcu:858": "evaṃ ca 'vidvānāgnihotraṃ juhuyāt'; iti yadyapi śrutyā",
    "GSD37gautdhcu:859": "bahuśrutasyaivādhikāraḥ, tathāpi tadasambhave alpavidyamapyupanītaṃ",
    "GSD37gautdhcu:860": "niyuñjyāt /",
    "GSD37gautdhcu:861": "tathāca manuḥ-",
    "GSD37gautdhcu:862": "naiva kanyā na yuvatirnālpavidyo na bāliśaḥ /",
    "GSD37gautdhcu:863": "hotā syādagnihotrasya nārto nāsaṃskṛtastathā // iti //",
    "GSD37gautdhcu:865": "tatrālpavidyapratiṣedhādeva pratiṣedhe siddhe nāsaṃskṛta iti pratiṣedho",
    "GSD37gautdhcu:866": "'nyasya viduṣo 'bhāvelpavidyasyāpi saṃskṛtasyābhyanujñānārthamiti pratipāditam /",
    "GSD37gautdhcu:867": "prāgupanayanādityādi yaduktaṃ tatstrīṇāmapi avivāhāddraṣṭavyam /",
    "GSD37gautdhcu:868": "kutaḥ ? 'vaivāhiko vidhiḥ strīṇāmaupanāyanikaḥ smṛtaḥ'; iti smṛtyantaradarśanāt /",
    "GSD37gautdhcu:869": "evaṃ cāgnihavanabalirharaṇayoḥ kanyāyā api niyogapratiṣedhaḥ siddhaḥ /",
    "GSD37gautdhcu:870": "ato vivāhottarakālaṃ niyogaḥ kartavyaḥ /",
    "GSD37gautdhcu:871": "tatra 'na strī juhuyāt'; iti śrutyāgnihotre pratiṣiddhatvāt aupāsanādau draṣṭavyam /",
    "GSD37gautdhcu:872": "tathā ca smṛtyantaraṃ-'patnyaupāsanaṃ juhuyādvaiśvadevaṃ ca'; ityādi /",
    "GSD37gautdhcu:873": "na yuvatiriti pratiṣedhaśca paradāraviṣayatvādadoṣaḥ //",
    "GSD37gautdhcu:874": "kiñca-",
    "GSD37gautdhcu:875": "na brahmābhivyāhārayedanyatra svadhāninayanāt // Gaut_2.9 //",
    "GSD37gautdhcu:876": "evamityanuvartate /",
    "GSD37gautdhcu:877": "brahmaśabdena vedā ucyante /",
    "GSD37gautdhcu:878": "tasmādenaṃ nādhyāpayet /",
    "GSD37gautdhcu:879": "upanītasyopākaraṇādūrdhvaṃ 'adhīyīta chandāṃsi'; ityanena vedādhyayanavidhānādevānupanītasya pratiṣedhe siddhe vedasya punaḥ",
    "GSD37gautdhcu:880": "pratiṣedhaḥ veda eva nādhyāpayitavyaḥ iti niyamārthaḥ tataścāṅgādhyāpane na doṣaḥ /",
    "GSD37gautdhcu:881": "kāmacāritvādyenakenacitprakāreṇa gṛhātaṃ mantramapi noccārayet /",
    "GSD37gautdhcu:882": "kutaḥ ? adhyāpayayedityanārabhyābhivyāhārayedityārambhāt /",
    "GSD37gautdhcu:883": "anyatra svadhāninayanāt, svadhāninayanaṃ varjayitvā /",
    "GSD37gautdhcu:884": "amuṣmai svadhetyuktvā yatpiṇḍodakādi pretebhyo dīyate tatsvadhāninayanam /",
    "GSD37gautdhcu:885": "tadapi pretakarmaṇaḥ samastasyāpyupalakṣaṇam /",
    "GSD37gautdhcu:886": "tathāca vasiṣṭhaḥ-'anyatrodakakarmasvadhāṣitṛsaṃyuktebhyaḥ'; iti /",
    "GSD37gautdhcu:887": "evaṃca putre 'nupanīte 'pi",
    "GSD37gautdhcu:888": "sati sapiṇḍādibhiḥ pretakriyā na kartavyā, śāstracodanānarthakyaprasaṅgo mā bhūditi //",
    "GSD37gautdhcu:889": "anupanītasyoktvedānīmupanītasyāha-",
    "GSD37gautdhcu:890": "upanayanādirniyamaḥ // Gaut_2.10 //",
    "GSD37gautdhcu:891": "upanayanādārabhya yo vidhiruktaḥ sa niyamasaṃjño bhavati /",
    "GSD37gautdhcu:892": "evaṃ cāsyākaraṇe prāyaścittaṃ na pūrvasya /",
    "GSD37gautdhcu:893": "ato vā ārabhya niyamaḥ vratadhāraṇaṃ yo vakṣyate 'gnīndhanādiḥ sa niyamaḥ upanayanādiḥ kartavyaḥ //",
    "GSD37gautdhcu:894": "kiñca-",
    "GSD37gautdhcu:895": "uktaṃ brahmacaryam // Gaut_2.11 //",
    "GSD37gautdhcu:896": "uktagrahaṇaṃ prāgupanayanānniyama evaitaditi /",
    "GSD37gautdhcu:897": "tataśca tatskhalane 'nupanītasyāpi avakīrṇiprāyaścittenaivādhikāro draṣṭavyaḥ /",
    "GSD37gautdhcu:898": "tathāca smṛtyantaraṃ-'viplutamavakīrṇivratena",
    "GSD37gautdhcu:899": "śuddhamupanayedūnasaptadaśavarṣaṃ, ata ūrdhvaṃ brātyāvakīrṇivratābhyām'; iti /",
    "GSD37gautdhcu:901": "brahmacāriṇastu strīprekṣaṇādipratiṣedhādarthasiddhamiti cet, na,",
    "GSD37gautdhcu:902": "paśvādaṣvapi sambhavāt //",
    "GSD37gautdhcu:903": "kiñca-",
    "GSD37gautdhcu:904": "agnīndhanabhaikṣacaraṇe // Gaut_2.12 //",
    "GSD37gautdhcu:905": "agnīndhanaṃ samiddhomaḥ /",
    "GSD37gautdhcu:906": "itaratprasiddham /",
    "GSD37gautdhcu:907": "te pratidinaṃ kartavye /",
    "GSD37gautdhcu:908": "sahanirdeśo 'nantarānuṣṭhānārthaḥ /",
    "GSD37gautdhcu:909": "tathāca manuḥ-",
    "GSD37gautdhcu:910": "pratigṛhyepsitaṃ daṇḍamupasthāya ca bhāskaram /",
    "GSD37gautdhcu:911": "pradakṣiṇaṃ parotyāgniṃ caredbhaikṣaṃ yathāvidhi // iti /",
    "GSD37gautdhcu:913": "tatrāpi pradakṣiṇaṃ parītyāgnimityanena samiddhoma ukta ityuktam /",
    "GSD37gautdhcu:914": "'sāyaṃ prātastvannamabhaipūjitamanindan bhuñjīta'; iti dvirbhojanaśravaṇāt sāyaṃ prātaḥ dviragnīndhanamapi draṣṭavyam /",
    "GSD37gautdhcu:915": "tathā ca smṛtyantaram-",
    "GSD37gautdhcu:916": "dūrādāhṛtya samidhaḥ sannidadhyādvihāyasi /",
    "GSD37gautdhcu:917": "sāyaṃ prātaśca juhuyāttābhiragnimatandritaḥ // iti /",
    "GSD37gautdhcu:919": "kecitsamiddhomaṃ sāyamevecchanti //",
    "GSD37gautdhcu:920": "kiñca-",
    "GSD37gautdhcu:921": "satyavacan // Gaut_2.13 //",
    "GSD37gautdhcu:922": "sarvatra kartavyakriyādhyāhartavyā /",
    "GSD37gautdhcu:923": "vacanagrahaṇamasaṃdehārthaṃ, satyamapāmupasparśanamityevaṃ saṃdehaḥ syāditi /",
    "GSD37gautdhcu:924": "pṛthaggrahaṇaṃ āturasyāpyanuṣṭhānārtham /",
    "GSD37gautdhcu:925": "tataśca pūrvayostanna /",
    "GSD37gautdhcu:926": "tathācaca manuḥ-",
    "GSD37gautdhcu:927": "akṛtvā bhaikṣacaraṇamasamidhya ca pāvakam /",
    "GSD37gautdhcu:928": "anāturaḥ saptarātramavakīrṇivrataṃ caret // iti //",
    "GSD37gautdhcu:930": "kiñca-",
    "GSD37gautdhcu:931": "apāmupasparśanam // Gaut_2.14 //",
    "GSD37gautdhcu:932": "abgrahaṇaṃ bhasmādīnāmupalakṣaṇam /",
    "GSD37gautdhcu:933": "tathāca bhṛguḥ-",
    "GSD37gautdhcu:934": "snānāni pañca puṇyāni kīrtitāni maharṣibhiḥ /",
    "GSD37gautdhcu:935": "āgneyaṃ vāruṇaṃ vrāhyaṃ vāyavyaṃ divyameva ca //",
    "GSD37gautdhcu:936": "āgneyaṃ bhasmanā snānamavagāhaṃ tu vāruṇam /",
    "GSD37gautdhcu:937": "āpo hiṣṭheti ca brāhmaṃ vāyavyaṃ gorajaḥ smṛtam //",
    "GSD37gautdhcu:938": "yattu syātsātapaṃ varṣaṃ divyaṃ snānaṃ taducyate /",
    "GSD37gautdhcu:939": "aśakto vāruṇe snāne āgneyādi samācaret // iti //",
    "GSD37gautdhcu:941": "snānamiti vaktavye evamabhidhānaṃ smṛtyantaroktasnānavidherupasaṅgrahaṇārtham /",
    "GSD37gautdhcu:942": "evaṃ ca smṛtyantaroktaṃ draṣṭavyam /",
    "GSD37gautdhcu:943": "upaśabdo 'vijñātajalavarjanārthaḥ /",
    "GSD37gautdhcu:944": "agnīndhanabhaikṣacaraṇayoḥ pṛthaggrahaṇaṃ bhuktasya",
    "GSD37gautdhcu:945": "nityasnānapratiṣedhārthaṃ, na naimittikasya /",
    "GSD37gautdhcu:946": "ato naimittikaṃ kartavyam /",
    "GSD37gautdhcu:947": "satyavacanasya pṛthaggrahaṇamāturasya naimittikasyāpi pratiṣedhārtham /",
    "GSD37gautdhcu:948": "upaśabdor'dharātrasnānapratiṣedhārthaṃ iti kecidvadanti /",
    "GSD37gautdhcu:949": "yaduktamatra tatsarvaṃ manunanāpyuktaṃ-",
    "GSD37gautdhcu:950": "na snānamācaredbhuktvā nāturo na mahāniśi /",
    "GSD37gautdhcu:951": "na vāsobhiḥsahājasraṃ nāvijñāte jalāśaye // iti //",
    "GSD37gautdhcu:953": "eke godānādi // Gaut_2.15 //",
    "GSD37gautdhcu:954": "godānaṃ nāma chandogānāṃ dvitīyaṃ vrataṃ anyeṣāmapi ṣoḍaśe varṣe dhārayitavyam /",
    "GSD37gautdhcu:955": "teṣāmapi ṣoḍaśe godānadhāraṇaṃ kecidicchacanti /",
    "GSD37gautdhcu:956": "tata ārabhyaike snānamicchanti /",
    "GSD37gautdhcu:957": "godānāt prāk nityasnānaṃ na kuryāt, naimittikameva kartavyam /",
    "GSD37gautdhcu:958": "tata ūrdhvaṃ nityasnānamapītyeke ācāryā icchanti /",
    "GSD37gautdhcu:959": "eka iti vacanāt na tu gautamaḥ //",
    "GSD37gautdhcu:960": "bahiḥsandhyatvaṃ ca // Gaut_2.16 //",
    "GSD37gautdhcu:961": "ekegrahaṇānuvartanārthaścacakāraḥ /",
    "GSD37gautdhcu:962": "vahirgrābhātsandhyopāsanameke icchanti /",
    "GSD37gautdhcu:963": "na tu gautamaḥ /",
    "GSD37gautdhcu:964": "na tu gautamaḥ /",
    "GSD37gautdhcu:965": "etaduktaṃ bhavati-grāmādbahireva sandhyopāsanaṃ kartavyamityekeṣāṃ mataṃ,",
    "GSD37gautdhcu:966": "bahirabhyantare vā yatra kutra cicchuddhadeśe kartavyamiti gautamamatam //",
    "GSD37gautdhcu:967": "idānīṃ prasaṅgāt tat sandhyopāsanaṃ kadā kathaṃ ca kartavyamityata āha-",
    "GSD37gautdhcu:968": "tiṣṭhetpūrvāmāsītottarāṃ sajyotiṣyā jyotiṣo darśanādvāgyataḥ // Gaut_2.17",
    "GSD37gautdhcu:969": "vāgyata iti sthānāsanayoḥ pratyekaṃ sambadhyate /",
    "GSD37gautdhcu:970": "yasyāmāditya udeti sā pūrvā sandhyā /",
    "GSD37gautdhcu:971": "pūrvasūtrakhaṇḍāt sandhyāśabdo 'nuvartate /",
    "GSD37gautdhcu:972": "yasyāmādityo 'stameti sottarā sandhyā /",
    "GSD37gautdhcu:973": "sthānāsane atra guṇabhūte /",
    "GSD37gautdhcu:974": "upāsanamatra pradhānaṃ karma /",
    "GSD37gautdhcu:975": "ato yadyapi tiṣṭhedityuktaṃ, tathāpi tiṣṭhannupāsīta, āsīna upāsīteti draṣṭavyam /",
    "GSD37gautdhcu:976": "tathāca manuḥ-",
    "GSD37gautdhcu:977": "pūrvāṃ sandhyāṃ japan tiṣṭhennaiśameno vyapohati /",
    "GSD37gautdhcu:978": "paścimāṃ tu samāsīno malaṃ hanti divā kṛtam // iti /",
    "GSD37gautdhcu:980": "sajyotiḥ kālaḥ, pūrvasyāṃ nakṣatrajyotiḥ /",
    "GSD37gautdhcu:981": "yaḥ kālo nakṣatrajyotiṣā saha vartata sa sajyotiḥ tasmin sajyotiṣi kāle ārambhaḥ kartavyaḥ",
    "GSD37gautdhcu:982": "itarasyāṃ tathā ādityajyotiḥ /",
    "GSD37gautdhcu:983": "tata ā jyotiṣo darśanāt-pūrvasyāmādityadarśanāt uttarasyāṃ nakṣatradarśanāt /",
    "GSD37gautdhcu:984": "ā jyotiṣa iti vaktavye darśanagrahaṇaṃ sampagartham /",
    "GSD37gautdhcu:985": "tathāca manuḥ-",
    "GSD37gautdhcu:986": "ṛṣayo dīrghasandhyatvāddīrghamāyuravāpnuyuḥ /",
    "GSD37gautdhcu:987": "prajñāṃ yaśaśca kīrtiṃ ca brahmavarcasameva ca // iti //",
    "GSD37gautdhcu:989": "nanu ca 'uttareṣāṃ caitadavirodhi'; ityanena snātakasyāgnimata etanna",
    "GSD37gautdhcu:990": "prāpyate, tasyāgnihavanenāsya kālasyāvaruddhatvāditi /",
    "GSD37gautdhcu:991": "ucyate-yastāvatsmārtaḥ sāyaṃprātarhemaḥ tatra kālabhedādavirodha eva /",
    "GSD37gautdhcu:992": "kathaṃ ? sāyaṃśabdena rātrirucyate, prātaḥśabdena ca divasaḥ,",
    "GSD37gautdhcu:993": "uditahomādivākyavadatra tathāvidhasyābhāvāt sandhyopāsanānantarameva homasyānupraveśaḥ syāditi",
    "GSD37gautdhcu:994": "athāpi keṣāṃcitsandhyākāla eva homa uktaḥ,tatrāpi",
    "GSD37gautdhcu:995": "dīrghasandhyatvasyābhiṣṭatvāddhomānantaramapi sandhyopāsanasyāvakāśo 'stīti /",
    "GSD37gautdhcu:996": "evaṃ śraute uditahomādiviṣaye 'pyavirodha eveti //",
    "GSD37gautdhcu:997": "'tiṣṭhanpūrvāṃ sandhyāmāsīna uttarāmupāsīta'; iti vaktavye evamabhidhānaṃ",
    "GSD37gautdhcu:998": "smṛtyantaroktasyāpi vidhergrahaṇārtham /",
    "GSD37gautdhcu:999": "tathā'hośanā-'sāyaṃ prātarudakaṃ gatvā pūto bhūtvā pavitreṇa mārjayitvā",
    "GSD37gautdhcu:1000": "āpohiṣṭhīyābhistisṛbhirabliṅgābhiḥ vāmadevyena ca, tataḥ śuco deśe",
    "GSD37gautdhcu:1001_0": "darbheṣvāsīno darbhāndhārayamāṇaḥ pratyaṅmukho vāgyata ātmānaṃ dhyātvā tataḥ sarecakaṣūrakakumbhakādīn",
    "GSD37gautdhcu:1001_1": "trīn prāṇāyāmān dhārayitvā ṛṣicchabdodevatādhyānapūrvakaṃ bhūrbhuvaḥsvarityādikāṃ",
    "GSD37gautdhcu:1001_2": "sāvitrīṃ sahasrakṛtva āvartayecchatakṛtvo vā daśāvarāmathottiṣṭhamnagniyamabrahmabhyaḥ",
    "GSD37gautdhcu:1001_3": "pratyagdakṣiṇodīcyāsu namaskṛtvā triḥ pradakṣiṇaṃ kṛtvā punarapi pratīcīṃ diśaṃ namaskuryāt /",
    "GSD37gautdhcu:1002": "evameva prātaḥ prāṅmukhastiṣṭhanmitrādibhyo namaskuryāt'; // iti //",
    "GSD37gautdhcu:1004": "nādityamīkṣeta // Gaut_2.18 //",
    "GSD37gautdhcu:1005": "yadi sandhyākālayorevāyaṃ pratiṣedhaḥ syāt tadānīmekameva sūtraṃ kriyeta",
    "GSD37gautdhcu:1006": "'tiṣṭhetpūrvāmāsītottarāṃ sajyotipyā jyotiṣo darśanādvāgyato",
    "GSD37gautdhcu:1007": "nādityamīkṣeta'; iti /",
    "GSD37gautdhcu:1008": "yadi sarvadā syāttadānīṃ 'varjayenmadhumāṃsa'; ityādāvādityekṣaṇamapi paṭhet /",
    "GSD37gautdhcu:1009": "ubhayathākaraṇādanyābhiprāyeṇedamuktamiti jñātuṃ śakyate /",
    "GSD37gautdhcu:1010": "abhiprāyaśca smṛtyantarokto draṣṭavyaḥ yathā cāhośanā-'nekṣetādityaṃ",
    "GSD37gautdhcu:1011": "sandhyāgataṃ madhyaṃdinagataṃ rāhugrastaṃ vāristham'; iti //",
    "GSD37gautdhcu:1012": "varjayenmadhumāṃsagandhamālyadivāsvapnāñjanābhyañjanayānopānacchatrakāmakrodhalobhamohavādavādanasnānadantadhāvanaharṣanṛttagītaparivādabhayāni",
    "GSD37gautdhcu:1013": "varjayediti pratyekaṃ sambadhyate /",
    "GSD37gautdhcu:1014": "madhu mākṣikaṃ, tasyābuddhipūrvabhakṣaṇe na doṣaḥ, 'akāmopanataṃ madhu vājasaneyake na duṣyati'; iti smṛtyantaradarśanāt /",
    "GSD37gautdhcu:1015": "māṃsaṃ gṛhasthasya apratiṣiddhamapi /",
    "GSD37gautdhcu:1016": "tatrāpyāturasyauṣadhārthaṃ gurorucchiṣṭasya māṃsasya bhakṣaṇe na doṣaḥ,",
    "GSD37gautdhcu:1017": "'sa cedavyādhīyīta kāmaṃ gurorucchiṣṭaṃ bhaiṣajyārthe sarvaṃ prāśnīyāt';",
    "GSD37gautdhcu:1018": "iti smṛtyantaradarśanāt /",
    "GSD37gautdhcu:1019": "evaṃ cānāturasya śrāddhe 'pi varjanīyam /",
    "GSD37gautdhcu:1020": "tathāca manuḥ-",
    "GSD37gautdhcu:1021": "vratavaddevadaivatye pritrayai karmaṇyatharṣivat /",
    "GSD37gautdhcu:1022": "kāmamabhyarthito 'śnīyādvratamasya na lupyate //",
    "GSD37gautdhcu:1023": "ityādi /",
    "GSD37gautdhcu:1024": "gandhaṃ candanādi /",
    "GSD37gautdhcu:1025": "tasyāpi sukhārthasya pratiṣedhaḥ, na devatāśiṣṭasya, 'devatāśiṣṭameva",
    "GSD37gautdhcu:1026": "gṛhṇīyādbrahmacārī'; iti smṛtyantaradarśanāt /",
    "GSD37gautdhcu:1027": "mālāyā api tathaiva /",
    "GSD37gautdhcu:1028": "divāsvapno divā nidrāsevanaṃ, tadapyāturasya na doṣaḥ /",
    "GSD37gautdhcu:1029": "añjanamakṣṇoḥ /",
    "GSD37gautdhcu:1030": "atrāpyupabhogārthasya pratiṣedhaḥ, nauṣadhārthasya /",
    "GSD37gautdhcu:1031": "abhyañjanaṃ tailena gātrābhyaṅgaḥ /",
    "GSD37gautdhcu:1032": "kecidgandhatailasyāyaṃ pratiṣedha iti vadanti /",
    "GSD37gautdhcu:1033": "tasminpakṣe itarasya na doṣaḥ /",
    "GSD37gautdhcu:1034": "gandhapratiśedhenaivāyaṃ pratiṣedhaḥ siddha iti cenna, viśeṣata eva lokaprasiddherna gandhasāmānyasya grahaṇaṃ bhavatīti /",
    "GSD37gautdhcu:1035": "yānaṃ śibikādi /",
    "GSD37gautdhcu:1036": "tadapyanāturasyaiva /",
    "GSD37gautdhcu:1037": "upānacchatre prasiddhe /",
    "GSD37gautdhcu:1038": "mayūrapatrakṛtasyādoṣaḥ /",
    "GSD37gautdhcu:1039": "kāmaḥ strīgato bhogābhilāṣaḥ /",
    "GSD37gautdhcu:1040": "krodhaḥ parasyāniṣṭacintanam /",
    "GSD37gautdhcu:1041": "lobhaḥ anyāyena paradravyādyapaharaṇam /",
    "GSD37gautdhcu:1042": "moho 'jñānam /",
    "GSD37gautdhcu:1043": "vādo bahupralāpaḥ /",
    "GSD37gautdhcu:1044": "vādanaṃ bherītāḍanādi /",
    "GSD37gautdhcu:1045": "snānaṃ śirasnānādi yenopabhogaḥ, vihitatvāditarasya /",
    "GSD37gautdhcu:1046": "dantadhāvanaṃ prasiddham /",
    "GSD37gautdhcu:1047": "tāmbūlapatreṇāpi tanna kartavyaṃ 'paṅkadanto bhavedvratī'; iti smṛtyantaradarśanāt /",
    "GSD37gautdhcu:1048": "harṣaḥ prītiḥ evaṃ ca taddhetūnāṃ nāṭakādīnāṃ prekṣaṇasyāpi pratiṣedhaḥ siddhaḥ, taddarśane prītyutpatteḥ nivārāyetumaśakyatvāt /",
    "GSD37gautdhcu:1049": "nūttaṃ gātravikṣepaḥ /",
    "GSD37gautdhcu:1050": "gītaṃ gāndharvasambandhavākyasyābhidhānam /",
    "GSD37gautdhcu:1051": "parivādaḥ paradoṣasaṃkīrtanam /",
    "GSD37gautdhcu:1052": "bhayaṃ parasya bhīṣaṇaṃ, itarasya parihartumaśakyatvāt //",
    "GSD37gautdhcu:1053": "kiñca-",
    "GSD37gautdhcu:1054": "gurudarśane kaṇṭhaprāvṛtāvasakthikāpāśrayaṇapādaprasāraṇāni // Gaut_2.20",
    "GSD37gautdhcu:1055": "gururācāryādi /",
    "GSD37gautdhcu:1056": "kutaḥ ? yadyācāryasyaiva grahaṇaṃ tadānīṃ ācāryadarśana iti vaktavyam /",
    "GSD37gautdhcu:1057": "gurugrahaṇaṃ sarveṣāṃ gurūsthānīyānāmapyupalakṣaṇam /",
    "GSD37gautdhcu:1058": "tathāca smṛtyantaraṃ-'manyānāṃ sarveṣāṃ sakāśe saṃkucitastiṣṭhet'; iti /",
    "GSD37gautdhcu:1059": "kaṇṭhaprāvaraṇaṃ kaṇṭhe vastraprakṣepaḥ /",
    "GSD37gautdhcu:1060": "avasakthikāṃ jānvorupari parikarabandhaḥ /",
    "GSD37gautdhcu:1061": "śeṣaṃ prasiddham /",
    "GSD37gautdhcu:1062": "paravaśāddhyetāni kriyanta iti pratiṣedhaḥ //",
    "GSD37gautdhcu:1063": "kiñca-",
    "GSD37gautdhcu:1064": "niṣṭhīvitahasitavijṛmbhitāvasphoṭanāni // Gaut_2.21 //",
    "GSD37gautdhcu:1065": "gurusamīpe 'nyasamīpe 'pi varjanārthaṃ pṛthagabhidhānam /",
    "GSD37gautdhcu:1066": "niṣṭhīvanaṃ prasiddham /",
    "GSD37gautdhcu:1067": "hasanaṃ paravaśe 'pi yatnato nivārayitavyam /",
    "GSD37gautdhcu:1068": "tathā cāpastambaḥ-'na smayeta yadi smayetāpapṛhya smayeteti brāhmaṇaṃ'; iti /",
    "GSD37gautdhcu:1070": "vijṛmbhaṇaṃ prasiddham /",
    "GSD37gautdhcu:1071": "avasphoṭhanaṃ saśabdasandhipramokaḥ //",
    "GSD37gautdhcu:1072": "kiñca-",
    "GSD37gautdhcu:1073": "strīprekṣaṇalambhane maithunaśaṅkāyām // Gaut_2.22 //",
    "GSD37gautdhcu:1074": "varjayediti vartate /",
    "GSD37gautdhcu:1075": "prekṣaṇaṃ prakarṣeṇekṣaṇaṃ avayavanirūpaṇaṃ, na rūpamātradarśanaṃ, tasya nimiṣato vārayitumaśakyatvāt",
    "GSD37gautdhcu:1076": "ālambanaṃ sparśanam /",
    "GSD37gautdhcu:1077": "sparśane iti vaktavye evamabhidhānamabhisandhisparśanavarjanārtham /",
    "GSD37gautdhcu:1078": "evaṃ ca pramādānna doṣaḥ /",
    "GSD37gautdhcu:1079": "abhisandhyā tvandhakārādāvapi sparśanaṃ na kartavyam /",
    "GSD37gautdhcu:1080": "tadubhayaṃ striyāṃ na kuryāt /",
    "GSD37gautdhcu:1081": "yasyāṃ maithunaśaṅkānyeṣāṃ bhavati tasyāmeva, nānyasyām //",
    "GSD37gautdhcu:1082": "dyūtaṃ hīnasevāmadattādānaṃ hiṃsām // Gaut_2.23 //",
    "GSD37gautdhcu:1083": "varjayedityeva /",
    "GSD37gautdhcu:1084": "dyūtamakṣādinā /",
    "GSD37gautdhcu:1085": "hīnasevāḥ mūtrapurīṣāpamārjanādinā sevā /",
    "GSD37gautdhcu:1086": "evaṃ ca gurorapyanurūpā sevā na kartavyā /",
    "GSD37gautdhcu:1087": "adattādānaṃ ananujñātasyotsṛṣṭasyāpi grahaṇam /",
    "GSD37gautdhcu:1088": "hiṃsā prāṇivadhaḥ prāṇipīḍā vā /",
    "GSD37gautdhcu:1089": "visamāsānna kārayennānumanyetāpi //",
    "GSD37gautdhcu:1090": "kiñca-",
    "GSD37gautdhcu:1091": "ācāryatatputrastrīdīkṣitanāmāni // Gaut_2.24 //",
    "GSD37gautdhcu:1092": "varjayediti prastutam /",
    "GSD37gautdhcu:1093": "ācāryasya tatputrasya ca tadbhāryāyāśca dīkṣitasya ca saṃjñāṃ pitrādikṛtāṃ noccārayet //",
    "GSD37gautdhcu:1094": "kiñca-",
    "GSD37gautdhcu:1095": "śuktā vācaḥ // Gaut_2.25 //",
    "GSD37gautdhcu:1096": "śuktāḥ niṣṭhurāḥ parasyogvegakāriṇvaḥ /",
    "GSD37gautdhcu:1097": "sarveṣāṃ varjayet //",
    "GSD37gautdhcu:1098": "madyaṃ nityaṃ brāhmaṇaḥ // Gaut_2.26 //",
    "GSD37gautdhcu:1099": "varjayediti prakṛtam /",
    "GSD37gautdhcu:1100": "madyaṃ guḍamadhupiṣṭakṛtaṃ anyadapi yanmadakaraṃ yatsarvaṃ brāhmaṇo nityaṃ prāgapyupanayanādvarjayet",
    "GSD37gautdhcu:1101": "evaṃ kṣatriyavaiśyayoḥ prāgupanayanādūrdhvaṃ ca brahmacaryāt paiṣṭīvarjitāyāḥ surāyā apratiṣedhaḥ, smṛtyantaradarśanāt /",
    "GSD37gautdhcu:1102": "yathā'ha manuḥ-",
    "GSD37gautdhcu:1103": "gauḍī mādhvī ca paiṣṭī ca vijñeyā trividhā surā /",
    "GSD37gautdhcu:1104": "yathaivaikā tathā sarvā na pātavyā dvijottamaiḥ // iti //",
    "GSD37gautdhcu:1106": "idānīṃ kartavyapratipādanārthamāha-",
    "GSD37gautdhcu:1107": "adhaḥśayyāsanī pūrvotthāyī jaghanyasaṃveśī // Gaut_2.27 //",
    "GSD37gautdhcu:1108": "gurvapekṣayā nīcaiḥśayyāsane kuryāt /",
    "GSD37gautdhcu:1109": "tasyaiva ca pūrvotthāyī paścātsaṃveśī /",
    "GSD37gautdhcu:1110": "yathā'ha manuḥ-",
    "GSD37gautdhcu:1111": "nīcaiḥśayyāsanaṃ cāsya nityaṃ syādgurusannidhau /",
    "GSD37gautdhcu:1112": "uttiṣṭhetprathamaṃ cāsya caramaṃ caiva saṃviśet // iti //",
    "GSD37gautdhcu:1114": "kiñca-",
    "GSD37gautdhcu:1115": "vāgbāhūdarasaṃyataḥ // Gaut_2.28 //",
    "GSD37gautdhcu:1116": "syāditi śeṣaḥ /",
    "GSD37gautdhcu:1117": "vākyasaṃyataḥ anibaddhapralāpoparataḥ /",
    "GSD37gautdhcu:1118": "bāhusaṃyato loṣṭamardanādivarjakaḥ /",
    "GSD37gautdhcu:1119": "udarasaṃyataḥ hitamitabhuk /",
    "GSD37gautdhcu:1120": "'vāgbāhūdarakarmasaṃyataḥ'; iti kecitpaṭhanti /",
    "GSD37gautdhcu:1121": "tat bāhusaṃyatatvenārthasiddhatvāt yuktamayuktaṃ veti vicāraṇīyam //",
    "GSD37gautdhcu:1122": "kiñca-",
    "GSD37gautdhcu:1123": "nāmagotre guroḥsamānato nirdiśet // Gaut_2.29 //",
    "GSD37gautdhcu:1124": "gurugrahaṇamācāryādīnāmapyupalakṣaṇam /",
    "GSD37gautdhcu:1125": "samānataḥ samyagānataḥ prahvaḥ /",
    "GSD37gautdhcu:1126": "taṃ dhyātvā namaskāraṃ kṛtvetyarthaḥ /",
    "GSD37gautdhcu:1127": "evañca tatrāpi 'ācāryatatputra'; ityasminnācāryagrahaṇaṃ",
    "GSD37gautdhcu:1128": "gurvādīnāmapyupalakṣaṇam, teṣāmapi nāmadheyoccāraṇasya pratiṣiddhatvāt /",
    "GSD37gautdhcu:1129": "tathāca smṛtyantaram-",
    "GSD37gautdhcu:1130": "ācāryaṃ caiva tatputraṃ tadbhāryāṃ dīkṣitaṃ gurum /",
    "GSD37gautdhcu:1131": "pitaraṃ ca pitṛvyaṃ ca mātaraṃ mātulaṃ tathā //",
    "GSD37gautdhcu:1132": "hitaiṣiṇaṃ ca vidvāṃsaṃ śvaśuraṃ patimeva ca /",
    "GSD37gautdhcu:1133": "na brūyānnāmato vidvān mātuśca bhaginīṃ tathā //",
    "GSD37gautdhcu:1134": "yadi brūyāttu taṃ dhyātvā namaskṛtvā vadedatha // iti //",
    "GSD37gautdhcu:1136": "arcite śreyasi caivam // Gaut_2.30 //",
    "GSD37gautdhcu:1137": "arcito mānyo vidvānityarthaḥ /",
    "GSD37gautdhcu:1138": "śreyān hitaiṣī vayasā ca vṛddha iti draṣṭavyam /",
    "GSD37gautdhcu:1139": "cakārādevaitasmin siddhe evaṃśabdaḥsamastātideśārthaḥ /",
    "GSD37gautdhcu:1140": "tataśca gurudarśane yadabhivādanādi tadatrāpi draṣṭavyam //",
    "GSD37gautdhcu:1141": "śayyāsanasthānāni vihāya pratiśravaṇam // Gaut_2.31 //",
    "GSD37gautdhcu:1142": "yadā gururājñāṃ dadyāttadā śayanaṃ khaṭvādi /",
    "GSD37gautdhcu:1143": "āsanaṃ phalakādi /",
    "GSD37gautdhcu:1144": "sthānaṃ yatra sthitaḥ /",
    "GSD37gautdhcu:1145": "etāni vihāya tyaktvā pratiśravaṇaṃ prativacanaṃ dadyādityarthaḥ //",
    "GSD37gautdhcu:1146": "abhikramaṇaṃ vacanādadṛṣṭena // Gaut_2.32 //",
    "GSD37gautdhcu:1147": "adṛṣṭena guruṇā ājñāyāṃ dīyamānāyāṃ abhikramaṇaṃ tadabhimukhena gamanaṃ kuryādityarthaḥ //",
    "GSD37gautdhcu:1148": "adhaḥsthānāsanatiryagvātasevāyāṃ gurudarśane cottiṣṭhet // Gaut_2.33 //",
    "GSD37gautdhcu:1149": "yadā guruḥ adho nīcaiḥ tiṣṭhet āsīta vā, tiryagvātasevā mūtrapurīṣotsargaḥ /",
    "GSD37gautdhcu:1150": "tatra guruṃ dṛṣṭvā uttiṣṭhet /",
    "GSD37gautdhcu:1151": "cakārādanyamukho bhūtvā /",
    "GSD37gautdhcu:1152": "tathāca smṛtyantaram-",
    "GSD37gautdhcu:1153": "kūpasthitaṃ guruṃ dṛṣṭvā taṭākasthaṃ tathaiva ca /",
    "GSD37gautdhcu:1154": "tiṣṭhedanyamukho bhūtvā śiṣyo dāsastathaiva ca // iti //",
    "GSD37gautdhcu:1156": "athavā-cakārādapagamanamucyate /",
    "GSD37gautdhcu:1157": "evaṃ sūtrārthaśca tadānīṃ draṣṭavyaḥ adhaḥsthānāsanatiryagvātasevāyāmuttiṣṭhet apayāyācca krameṇeti tatrādhaḥsthānāsane dṛṣṭvottiṣṭhet /",
    "GSD37gautdhcu:1158": "tiryagvātasevāyāmapayāyāditi kramaḥ //",
    "GSD37gautdhcu:1159": "gacchantamanuvrajet // Gaut_2.34 //",
    "GSD37gautdhcu:1160": "gacchantaṃ dṛṣṭvānuvrajet /",
    "GSD37gautdhcu:1161": "cakāro 'nuvartate /",
    "GSD37gautdhcu:1162": "tena anuktamapi samuccīyate āsīnaṃ dṛṣṭvā uttiṣṭhet śayānaṃ dṛṣṭvā'sīteti",
    "GSD37gautdhcu:1163": "tathāca smṛtyantaram-'gacchantamanugacchedāsīnaṃ cottiṣṭhecchayānaṃ cāsīna",
    "GSD37gautdhcu:1164": "upāsīta' iti //",
    "GSD37gautdhcu:1166": "karma vijñāpyākhyāya // Gaut_2.35 //",
    "GSD37gautdhcu:1167": "yadasya karma kartavyaṃ tatkaromītyācāryasya vijñāpya tatkṛtvā kṛtamityākhyāya tiṣṭhet /",
    "GSD37gautdhcu:1168": "vākyasyāparipūrṇatvāt vijñāpyetyatra kṛtvā ityadhyāhartavyam /",
    "GSD37gautdhcu:1169": "ākhyāyetyatrāpi tiṣṭhediti kriyā ca, 'praviśa piṇḍīm'; itivat //",
    "GSD37gautdhcu:1170": "āhūtādhyāyī // Gaut_2.36 //",
    "GSD37gautdhcu:1171": "yadaiva guruṇā'hūto bhavati tadaivādhīyīta /",
    "GSD37gautdhcu:1172": "na tvenaṃ codayedityarthaḥ //",
    "GSD37gautdhcu:1173": "yuktaḥ priyahitayoḥ // Gaut_2.37 //",
    "GSD37gautdhcu:1174": "syāditi śeṣaḥ /",
    "GSD37gautdhcu:1175": "yuktastatparaḥ /",
    "GSD37gautdhcu:1176": "priyahitayoḥsamuccitayoḥ /",
    "GSD37gautdhcu:1177": "hitasya cāpriyasyākartavyatvāt /",
    "GSD37gautdhcu:1178": "priyaṃ prītikaraṃ, hitaṃ āyatikṣamam /",
    "GSD37gautdhcu:1179": "yatpriyamāyatikṣamaṃ ca tadeva kuryādityarthaḥ //",
    "GSD37gautdhcu:1180": "tadbhāryāputreṣu caivam // Gaut_2.38 //",
    "GSD37gautdhcu:1181": "tasya yau savarṇau sadṛśau bhāryāputrau tayorapi priyahitayoryuktaḥsyāt /",
    "GSD37gautdhcu:1182": "cakārāt kaṇṭhaprāvṛtādyapi /",
    "GSD37gautdhcu:1183": "kutaḥsavarṇayoreva grahaṇamiti cet bahuvacanasya pūjārthatvāt //",
    "GSD37gautdhcu:1184": "idānīṃ tasyāpavādamāha-",
    "GSD37gautdhcu:1185": "nocchiṣṭāśanasnāpanaprasādhanapādaprakṣālanonmardanopasaṃgrahaṇāni //",
    "GSD37gautdhcu:1186": "tadbhāryāputrayoretāni na kuryāt /",
    "GSD37gautdhcu:1187": "priyahitatvātprāptaṃ pratiṣiddhyate /",
    "GSD37gautdhcu:1188": "anayoreva pratiṣedhāt guroretāni kartavyānyeva /",
    "GSD37gautdhcu:1189_0": "tathācāpastambaḥ-'proṣito bhaikṣādagnau kṛtvā bhuñjīta bhaikṣaṃ haviṣā saṃstutaṃ",
    "GSD37gautdhcu:1189_1": "tatrācāryo devatārtha āhavanīyārthe ca taṃ bhojayitvā yaducchiṣṭaṃ prāśnāti havirucchaṣṭameva",
    "GSD37gautdhcu:1189_2": "tat'; ityādi tathāca vasiṣṭho 'pi-'ucchiṣṭamagurorabhojyam'; ityādi /",
    "GSD37gautdhcu:1190": "prasādhanaṃ alaṃkāraḥ /",
    "GSD37gautdhcu:1191": "śeṣaṃ prasiddham //",
    "GSD37gautdhcu:1192": "upasaṃgrahaṇasyedānīṃ pratiprasavamāha-",
    "GSD37gautdhcu:1193": "viproṣyopasaṃgrahaṇaṃ gurabhāryāṇām // Gaut_2.40 //",
    "GSD37gautdhcu:1194": "viproṣya pratyāgatena gurubhāryāṇāmupasaṃgrahaṇaṃ kāryam /",
    "GSD37gautdhcu:1195": "nānyadā /",
    "GSD37gautdhcu:1197": "tatrāpi tu-",
    "GSD37gautdhcu:1198": "naike yuvatīnāṃ vyavahāraprāptena // Gaut_2.41 //",
    "GSD37gautdhcu:1199": "vyavahārasamarthena pūrṇaṣoḍaśavarṣeṇetyarthaḥ /",
    "GSD37gautdhcu:1200": "yuvatīnāṃ taruṇīnāṃ viproṣyāpi na kāryamityeke manyante na tu gautamaḥ /",
    "GSD37gautdhcu:1201": "āśaṅkanīyānāśaṅkanīyāpekṣayā draṣṭavyaḥ //",
    "GSD37gautdhcu:1202": "uktaṃ 'agnīndhanabhaikṣacaraṇe'; iti /",
    "GSD37gautdhcu:1203": "tatrāgnīndhanaṃ gṛhyebhya eva pṛthakpṛthagupalabhyata iti,",
    "GSD37gautdhcu:1204": "bhaikṣacaraṇavidhimāha-",
    "GSD37gautdhcu:1205": "sārvavarṇikaṃ bhaikṣacaraṇamabhiśastapatitavarjam // Gaut_2.42 //",
    "GSD37gautdhcu:1206": "kimarthamidaṃ sūtramārabhyate ? bhaikṣacaraṇaṃ tāvadanena na vidhīyate",
    "GSD37gautdhcu:1207": "'agnīndhanabhaikṣacaraṇe'; ityanena vihitatvāt /",
    "GSD37gautdhcu:1208": "abhiśastapativarjanaṃ ca 'praśastānāṃ svakarmasu'; ityanenoktatvāditi //",
    "GSD37gautdhcu:1209": "atraika āhuḥ-śūdraprāpaṇārtho 'yamārambhaḥ, 'praśastānāṃ svakarmasu';",
    "GSD37gautdhcu:1210": "ityanenāprāptatvāditi /",
    "GSD37gautdhcu:1211": "na caitadyuktaṃ, 'vṛttiścennāntareṇa śūdrāt ityanenāpadi śūdrābhyanujñānasiddheḥ /",
    "GSD37gautdhcu:1212": "na cānāpadyapi brahmacāriṇaḥ śūdrābhyanujñānamanena kalpayituṃ yuktaṃ,",
    "GSD37gautdhcu:1213": "smṛtyantare atyantapratiṣiddhatvāt,'-",
    "GSD37gautdhcu:1214": "śūdrānnarasapuṣṭāṅgo yodhīyānopi nityaśaḥ /",
    "GSD37gautdhcu:1215": "juhvannapi japanvāpi gatimūrdhvāṃ na vindati // iti //",
    "GSD37gautdhcu:1217": "tasmādanāpadyeva brahmacāriṇaḥ apraśastadvijātiprāpaṇārthoyamārambhaḥ apraśastānāmaviśeṣeṇa prāptau satyāṃ 'abhiśastapatitavarjaṃ'; iti yujyate ca pratiṣedhaḥ /",
    "GSD37gautdhcu:1218_0": "itarathā śūdraprāpaṇe sati abhiśastādīnāṃ prāptyabhāvādeva pratiṣedho na yujyata",
    "GSD37gautdhcu:1218_1": "iti na ca śakyate vaktuṃ śūdraviṣaya evāyamapavāda iti, yatra hi dvijātayaḥ praśastā",
    "GSD37gautdhcu:1218_2": "adhikriyante tatra śūdro 'pi praśasta eveti itarasya",
    "GSD37gautdhcu:1219": "prasaṅga eva nāstīti //",
    "GSD37gautdhcu:1220": "tena prathamakalpastāvat brahmacāriṇaḥ praśastebhya eva bhaikṣacaraṇaṃ,",
    "GSD37gautdhcu:1221": "tadalābhe apraśastebhyaḥ, tadalābhe ācāryādibhyaḥ, sarvābhāve āpadi śūdrāditi sthitam //",
    "GSD37gautdhcu:1222": "sarvavarṇānarhatīti sārvavarṇikaṃ, sarveṣāṃ bhavatītyarthaḥ /",
    "GSD37gautdhcu:1223": "sarvagrahaṇaṃ kṣatriyavaiśyaprāpaṇārthaṃ, anyathā brāhmaṇasyaiva pratigrahādhikārāt tasyaiva syāditi /",
    "GSD37gautdhcu:1224": "varṇagrahaṇaṃ śūdrasyāpi prāpaṇārthaṃ asati varṇagrahaṇe sarvagrahaṇaṃ tayoreva syāditi tadarthaṃ varṇagrahaṇaṃ kṛtam /",
    "GSD37gautdhcu:1225": "tena śūdrasyāprāptau tatprāpaṇārthaṃ varṇagrahaṇam /",
    "GSD37gautdhcu:1226": "tataśca śūdrasyāpi vṛttihīnasya bhikṣācaraṇe na doṣaḥ /",
    "GSD37gautdhcu:1227": "bhikṣāsamūho bhaikṣaṃ, tataśca bahubhyo gṛhebhya āhartavyam /",
    "GSD37gautdhcu:1228": "abhiśasta upapātakadoṣeṇābhiśasto gṛhyate, pātakadoṣeṇābhiśastasya patitagrahaṇenaiva siddhatvāt",
    "GSD37gautdhcu:1229": "tathāca vasiṣṭhaḥ- 'brāhmaṇamanṛtenābhiśasya patanīyenopapatanīyena vā'; iti //",
    "GSD37gautdhcu:1231": "kecitsarveṣu varṇeṣu bhavaṃ sārvavarṇikamiti vigrahaṃ kurvanti teṣāṃ sarvaśabdasya prayojanaṃ na vidmaḥ /",
    "GSD37gautdhcu:1232": "apraśastadvijātiprāpaṇārthaṃ cenna sūtrārambhasyāpi tasyaiva prayojanatvāt /",
    "GSD37gautdhcu:1233": "śūdraprāpaṇārthatve 'pyukta eva parihāraḥ tasmāttadbhūsurairvicāraṇīyam //",
    "GSD37gautdhcu:1234": "adimadhyānteṣu bhavacchabdaḥ prayojyo varṇānupūrvyeṇa // Gaut_2.43 //",
    "GSD37gautdhcu:1235": "dvipadasya bhikṣāṃ dehīti śabdasya prārthanāyāṃ dehītyasyāpi ca sārmathyāt prāptasyādau brāhmaṇena bhavacchabdaḥ prayoktavyaḥ, madhye kṣatriyeṇa,",
    "GSD37gautdhcu:1236": "ante vaiśyena /",
    "GSD37gautdhcu:1237": "bhavacchabdasya prātipadikatvātkevalasya ca prayogābhāvāt strīṇāṃ sakāśe tadāmantritavibhaktyantaḥ prayoktavyaḥ, bhavati bhikṣāṃ dehīti /",
    "GSD37gautdhcu:1238": "puruṣasakāśe bhavan bhikṣāṃ dehīti /",
    "GSD37gautdhcu:1239": "pretyupasargāt smṛtyantaroktamapi draṣṭavyam /",
    "GSD37gautdhcu:1240": "tadapi kṣakārahikārau noccairvaktavyāviti /",
    "GSD37gautdhcu:1241": "yathāha gṛhyasmṛtiḥ 'brāhmaṇo bhikṣeta bhavati bhikṣāṃ dehīti,",
    "GSD37gautdhcu:1242": "bhavanmadhyayā rājanyo bhikṣāṃ bhavati dehīti, bhavadantyayā vaiśyo bhikṣāṃ dehi bhavati, kṣāṃ ca hiṃ ca na vardhayet'; iti /",
    "GSD37gautdhcu:1243": "varṇagrahaṇaṃ śūdrasya mantraprāpaṇārthaṃ, tataśca trayāṇāmeva varṇānāmanyatamo mantro draṣṭavyaḥ /",
    "GSD37gautdhcu:1244": "anyo vā racanāviśeṣaḥ kartavyaḥ /",
    "GSD37gautdhcu:1245": "“vaiśyavaccūdravṛttiḥ”iti smṛtyantaradarśanāt vaiśyokto vā draṣṭavyaḥ /",
    "GSD37gautdhcu:1246": "aniyatavṛttivijñāpanārthaṃ sākṣānmantro noktaḥ /",
    "GSD37gautdhcu:1247": "tathā ca vasiṣṭhaḥ-”aniyatā ca vṛttiraniyatakeśaveṣāḥ”ityādi /",
    "GSD37gautdhcu:1248": "ekasyaiva vikalpo mā bhūditi anupūrvagrahaṇam //",
    "GSD37gautdhcu:1249": "ācāryajñātigurusveṣvalābhe 'nyatra // Gaut_2.44 //",
    "GSD37gautdhcu:1250": "ācārya uktaḥ /",
    "GSD37gautdhcu:1251": "jñātiḥ sapiṇḍaḥ, gururmātulādiḥ, svamātmīyam /",
    "GSD37gautdhcu:1252": "anyatrālābhe eṣu bhaikṣaṃ prārthanīyam /",
    "GSD37gautdhcu:1253": "kramastu pratipāditaḥ //",
    "GSD37gautdhcu:1254": "atrāpi-",
    "GSD37gautdhcu:1255": "teṣāṃ pūrvaṃ pūrvaṃ pariharet // Gaut_2.45 //",
    "GSD37gautdhcu:1256": "teṣāṃ yo yaḥ prathamanirdiṣṭaḥ tatra tatra pariharet /",
    "GSD37gautdhcu:1257": "anyatrālābhe pūrvaṃ pūrvaṃ parihṛtyāpi teṣāmeva sakāśe bhaikṣaṃ paricaritavyam /",
    "GSD37gautdhcu:1258": "nopādhyāyagṛhādityevaṃ niyamārthaṃ teṣāṃ grahaṇam /",
    "GSD37gautdhcu:1259": "tataśca sarvatrālābhe upādhyāyagṛhādityeva draṣṭavyam /",
    "GSD37gautdhcu:1260": "tathāca smṛtyantaraṃ”alābhe 'nyatropādhyāyagṛhādapi”iti //",
    "GSD37gautdhcu:1261": "nivedya gurave 'nujñāto bhuñjīta // Gaut_2.46 //",
    "GSD37gautdhcu:1262": "idaṃ bhaikṣamiti gurave kathayitvā tato bhuṃkṣveti tenānujñāto bhuñjīta /",
    "GSD37gautdhcu:1263": "evañca nivedanaṃ bhaikṣasaṃskārārthaṃ, anujñāta iti vacanāt /",
    "GSD37gautdhcu:1264": "yadi gururgṛhṇīyāt tadānyadāhartavyam //",
    "GSD37gautdhcu:1265": "asannidhau tadbhāryāputrasabrahmacārisadbhyaḥ // Gaut_2.47 //",
    "GSD37gautdhcu:1266": "ācāryasannidhānena tadbhāryādīnāṃ nivedanaṃ yathāsambhavaṃ kartavyam /",
    "GSD37gautdhcu:1267": "tadgrahaṇaṃ bhāryāputrayoḥ samānajātīyatvajñāpanārtham /",
    "GSD37gautdhcu:1268": "sabrahmacārī samānacaraṇaḥ, san sādhu prakṛṣṭaguṇaḥ //",
    "GSD37gautdhcu:1269": "tatkatha bhuñjītetyata āha-",
    "GSD37gautdhcu:1270": "vāgyatastṛpyannalolupyamānaḥ sannidhāyodakam // Gaut_2.48 //",
    "GSD37gautdhcu:1271": "vāgyatastūṣṇīṃ, tṛpyansaṃtoṣaṃ kurvan, pūrvamasaṃtuṣṭo",
    "GSD37gautdhcu:1272": "'pyannadarśanamātrādeva hṛṣyedityarthaḥ /",
    "GSD37gautdhcu:1273": "tathāca smṛtyantaram-",
    "GSD37gautdhcu:1274": "dṛṣṭvā hṛṣyetprasīdecca pratinandecca sarvaśaḥ // iti /",
    "GSD37gautdhcu:1276": "alolupyamāno viśeṣaspṛhāṃ pariharannatibhojanaṃ varjayedityarthaḥ /",
    "GSD37gautdhcu:1277": "tathāca smṛtyantaram-",
    "GSD37gautdhcu:1278": "anāyuṣyamanārogyarmasvagyaṃ cātibhojanam //",
    "GSD37gautdhcu:1279": "apuṇyaṃ lokavidviṣṭaṃ tasmāttatparivarjayet // iti /",
    "GSD37gautdhcu:1281": "athavā bhojanavidhimaparivarjayannityarthaḥ /",
    "GSD37gautdhcu:1282": "tathāca smṛtyantare bhojanavidhirdraṣṭavyaḥ /",
    "GSD37gautdhcu:1283": "samyaṅinadhāyodakaṃ prāśyetyarthaḥ /",
    "GSD37gautdhcu:1284": "samupasargaḥ smṛtyantaroktamārgopasaṃgrahārthaḥ /",
    "GSD37gautdhcu:1285": "tathā'hośanā-”satyaṃ tvartenetyādinodakaṃ pariṣicyāmṛtopastaraṇamityādinā prāśayet”iti",
    "GSD37gautdhcu:1286": "athavā-udakamiti kamaṇḍalurucyate, tat sannidhāya /",
    "GSD37gautdhcu:1287": "tataśca brahmacāriṇo 'pi kamaṇḍaludhāraṇaṃ kartavyam /",
    "GSD37gautdhcu:1288": "tathaiva manurapi mekhalādibhiḥ saha pratipattividhānāt brahmacāriṇaḥ kamaṇḍaludhāraṇaṃ jñāpayati-",
    "GSD37gautdhcu:1289": "mekhalāmajinaṃ daṇḍamupavītaṃ kamaṇḍalum /",
    "GSD37gautdhcu:1290": "apsu prāsya vinaṣṭāni gṛhṇītānyāni mantravat // iti /",
    "GSD37gautdhcu:1292": "evaṃca tata evācamanaṃ kartavyaṃ, vacanasārmathyāt /",
    "GSD37gautdhcu:1293": "ucchiṣṭasparśane na doṣaḥ /",
    "GSD37gautdhcu:1294": "smṛtyantaroktaṃ vā draṣṭavyam /",
    "GSD37gautdhcu:1295": "yathā'ha vasiṣṭhaḥ-",
    "GSD37gautdhcu:1296": "apsu pāṇau ca kāṣṭhe ca kalpitaḥ pāvakaḥ śuciḥ /",
    "GSD37gautdhcu:1297": "tasmādudakapāṇibhyāṃ parimṛjyātkamaṇḍalum // iti /",
    "GSD37gautdhcu:1299": "kecitsamupasargādevaitamarthaṃ samarthayanti //",
    "GSD37gautdhcu:1300": "idānīṃ yadi brahmacārī guroḥ samyagvinayenāvatiṣṭheta tadānīṃ kiṃ kartavyamityata āha-",
    "GSD37gautdhcu:1301": "śiṣyaśiṣṭiravadhena // Gaut_2.49 //",
    "GSD37gautdhcu:1302": "śiṣyāśiṣṭiḥ śiṣyaśāsanaṃ, avadhena vadhaṃ muktvā, nirrbhatsanādinā kartavyamityarthaḥ /",
    "GSD37gautdhcu:1303": "adhikārādeva siddhe śiṣyagrahaṇamanyasyāpi śāsanīyasya bhāryāputrāderayameva dharma iti jñāpanārtham",
    "GSD37gautdhcu:1304": "aśaktau rajjuveṇuvidalābhyāṃ tanubhyām // Gaut_2.50 //",
    "GSD37gautdhcu:1305": "nirrbhatsanādinā śāsanāśaktau rajjvā veṇuvidalena vā /",
    "GSD37gautdhcu:1306": "sahanirdiṣṭayorapi tulyārthatvāt vikalpaḥ /",
    "GSD37gautdhcu:1307": "tenāpi tanunā śāsyaḥ //",
    "GSD37gautdhcu:1308": "anyena ghnatrājñā śāsyaḥ // Gaut_2.51 //",
    "GSD37gautdhcu:1309": "anyena hastapādādinā krodhena ghnatrājñā daṇḍyaḥ /",
    "GSD37gautdhcu:1310": "gauravārthaṃ rājagrahaṇam //",
    "GSD37gautdhcu:1311": "atha kiyantaṃ kālamevaṃ vartetetyāha-",
    "GSD37gautdhcu:1312": "dvādaśa varṣāṇyekavede brahmacaryaṃ caret // Gaut_2.52 //",
    "GSD37gautdhcu:1313": "ekavedamadhyeṣyamāṇo dvādaśavarṣāṇyabhihitarūpaṃ brahmacaryaṃ caret kuryāt /",
    "GSD37gautdhcu:1314": "brahmacaryaśabdena yamaniyamakalāpa",
    "GSD37gautdhcu:1315": "ucyate, brahmārthatvāt //",
    "GSD37gautdhcu:1316": "prati dvādaśa vā // Gaut_2.53 //",
    "GSD37gautdhcu:1317": "prativedaṃ vā dvādaśavarṣāṇi brahmacaryaṃ caret //",
    "GSD37gautdhcu:1318": "sarveṣu grahaṇāntaṃ vā // Gaut_2.54 //",
    "GSD37gautdhcu:1319": "sarveṣu vedeṣu yāvataiva kālenādhyayanamabhinirvartayet tāvantameva kālaṃ brahmacaryaṃ caret tasya tadarthatvāt /",
    "GSD37gautdhcu:1320": "sarvagrahaṇaṃ yadyekamadhīyīta yadi vā dvau yadi vā sarvānityevamartham /",
    "GSD37gautdhcu:1321": "tathāca manuḥ-",
    "GSD37gautdhcu:1322": "vedānadhītya vedau vā vedaṃ vāpi yathākramam // iti /",
    "GSD37gautdhcu:1324": "soyamuktāvadherūrdvamarvāgvāpavādaḥ /",
    "GSD37gautdhcu:1325": "niyamenādhītaṃ vīryavadbhavatīti niyamoktiḥ //",
    "GSD37gautdhcu:1326": "vidyānte gururarthena nimantryaḥ // Gaut_2.55 //",
    "GSD37gautdhcu:1327": "vidyāsamāptau, na tu vratānām, gururācāryaḥ arthena prayojanena nimantryaḥ praṣṭavyaḥ kiṃ gurvarthe karavāṇīti //",
    "GSD37gautdhcu:1328": "tataḥ-",
    "GSD37gautdhcu:1329": "kṛtvānujñātasya vā snānam // Gaut_2.56 //",
    "GSD37gautdhcu:1330": "kṛtvā datvetyarthaḥ, gurūpadiṣṭamartham /",
    "GSD37gautdhcu:1331": "tena vā alaṃ gurudakṣiṇayetyanujñātasya snānaṃ samāvṛttiḥ //",
    "GSD37gautdhcu:1332": "idānīṃ pitrādyanekagurusannidhāne kaḥ prathamaḥ pūjya ityata āha-",
    "GSD37gautdhcu:1333": "ācāryaḥ śreṣṭho gurūṇām // Gaut_2.57 //",
    "GSD37gautdhcu:1334": "ācārya uktalakṣaṇaḥ, sa śreṣṭhaḥ pradhāno gurūṇāṃ anyeṣāṃ pitrādīnām /",
    "GSD37gautdhcu:1335": "tataśca 'saṃnipāte parasya'; ityatra paraśabdenāyamevocyate //",
    "GSD37gautdhcu:1336": "mātetyeke mātetyeke // Gaut_2.58 //",
    "GSD37gautdhcu:1337": "eke mātā śreṣṭheti manyante /",
    "GSD37gautdhcu:1338": "itikaraṇātpitetyapare /",
    "GSD37gautdhcu:1339": "anyathā mātaika ityeva siddhatvāt /",
    "GSD37gautdhcu:1340": "kevalāt piturācāryaḥ pradhānaḥ /",
    "GSD37gautdhcu:1341": "tathāca manuḥ-",
    "GSD37gautdhcu:1342": "kāmānmātā pitā cainaṃ yadutpādayato mithaḥ /",
    "GSD37gautdhcu:1343": "sambhūtiṃ tasya tāṃ vidyāt yadyonāvabhijāyate //",
    "GSD37gautdhcu:1344": "ācāryastvasya yāṃ jātiṃ vidhivadvedapāragaḥ /",
    "GSD37gautdhcu:1345": "utpādayati sāvitryā sā satyā sājarāmarā // iti /",
    "GSD37gautdhcu:1347": "yadi pitaivācāryo bhavati tadā pitā viśiṣyate /",
    "GSD37gautdhcu:1348": "mātā sarveṣāṃ śreṣṭhā /",
    "GSD37gautdhcu:1349": "tathāca vasiṣṭhaḥ-",
    "GSD37gautdhcu:1350": "upādhyāyaddaśācārya ācāryāttu śataṃ pitā /",
    "GSD37gautdhcu:1351": "sahasraṃ tu piturmātā gauraveṇātiricyate //",
    "GSD37gautdhcu:1352": "ityatra pitṛśabdena pitaivācāryo yo bhavati sa eva gṛhyata iti //",
    "GSD37gautdhcu:1353": "iti maskarīye gautamabhāṣye dvitīyo 'dhyāyaḥ //",
    "GSD37gautdhcu:1354": "tṛtīyo 'dhyāyaḥ",
    "GSD37gautdhcu:1355": "evaṃ kṛtaniyamasya kṛtavidyasya ca-",
    "GSD37gautdhcu:1356": "tasyāśramavikalpameke bruvate // Gaut_3.1 //",
    "GSD37gautdhcu:1357": "tasyākhaṇḍitabrahmacaryasya /",
    "GSD37gautdhcu:1358": "tathāca manuḥ-",
    "GSD37gautdhcu:1359": "vedānadhītya vedau vā vedaṃ vāpi yathākramam /",
    "GSD37gautdhcu:1360": "aviplutabrahmacaryo gṛhasthāśramamāvaset // iti /",
    "GSD37gautdhcu:1362": "evaṃ ca viplutasyopapātakaprāyaścittaṃ draṣṭavyam /",
    "GSD37gautdhcu:1363": "śūdraparyudāsārthaṃ vā tadgrahaṇaṃ, āśramadharmābhidhānaṃ mā bhūttasyāpīti",
    "GSD37gautdhcu:1364": "vīpsārthaṃ vā tasya tasyeti, brāhmaṇasya kṣatriyasya vaiśyasya ceti /",
    "GSD37gautdhcu:1365": "tadgrahaṇamantareṇāpyadhikārādevaitatsiddhamiti cenna,",
    "GSD37gautdhcu:1366": "smṛtyantarābhāsāśaṅkānivṛttyarthatvāt /",
    "GSD37gautdhcu:1367": "evaṃ hi smṛtyantaraṃ pratibhāti-”eṣa vo 'bhihito dharmo brāhmaṇasya caturvidhaḥ”iti, tatra brāhmaṇasyaivāyaṃ caturvidho dharmaḥ itarayorekavidha ityāśaṅkā syāditi /",
    "GSD37gautdhcu:1368": "tarhi tatkathamiti cet tatra brāhmaṇagrahaṇaṃ pradarśanārtham /",
    "GSD37gautdhcu:1369": "tatkathaṃ gamyata iti cet trayāṇāmeva varṇānāṃ catvāra āśramā iti smṛtyantaradarśanāt /",
    "GSD37gautdhcu:1370": "tathā cāpastambaḥ-”sarveṣāmupanayanaprabhṛti samānamācāryakule vāsaḥ sarveṣāmanūtsargo vidyāyā buddhvā karmāṇi yatkāmayettadārabheta”iti /",
    "GSD37gautdhcu:1371": "eke bruvate,- tulyaphalatvādāśramavikalpaḥ /",
    "GSD37gautdhcu:1372": "dvividhaṃ hi phalamabhyudayarūpaṃ niḥśreyasarūpaṃ ceti, tadanyatamenava labhyata iti /",
    "GSD37gautdhcu:1373": "tathā ca śrutiḥ-”trayo dharmaskandhā yajño 'dhyayanaṃ dānamiti prathamastapa eva dvitīyastṛtīyamācāryakule vasanametānāruhya brahmalokaṃ",
    "GSD37gautdhcu:1374": "gacchati brahmasaṃstho 'mṛtatvameti”iti /",
    "GSD37gautdhcu:1375": "arthastu-trayo dharmasyāśrayā-, yajñādhyayanaṃ dānamiti gṛhasthanirdeśaḥ,",
    "GSD37gautdhcu:1376": "tapa eveti vānaprasthaparivrājakayordharmaḥ, ācāryakulavasanaṃ brahmacāriṇaḥ /",
    "GSD37gautdhcu:1377": "etānāruhyeti brahmacāryāśramaṃ, gṛhasthāśramaṃ, vānaprasthāśramaṃ,",
    "GSD37gautdhcu:1378": "parivrājakāśramaṃ vā samyagāsthāyetyarthaḥ /",
    "GSD37gautdhcu:1379": "yasteṣāṃ brahmasaṃstho brahmaniṣṭho jñānī amṛtatvaṃ mokṣameti gacchatīti //",
    "GSD37gautdhcu:1380": "tataśca sarveṣāmapi brahmalokaprāptipratipādanāt, tulyaphalataivoktā /",
    "GSD37gautdhcu:1381": "tathā jābālaśrutāvapi tulyaphalataiva śrūyate-'brahmacaryaṃ samāpya gṛhī bhavet /",
    "GSD37gautdhcu:1382": "gṛhī bhūtvā vanī bhavet /",
    "GSD37gautdhcu:1383": "vanī bhūtvā pravrajat /",
    "GSD37gautdhcu:1384": "yadi vetarathā brahmacaryādeva pravrajet gṛhādvā vanādvā brahmalokaṃ",
    "GSD37gautdhcu:1385": "gacchati'; iti /",
    "GSD37gautdhcu:1386": "manurapyāha-",
    "GSD37gautdhcu:1387": "sarve 'pi kramaśastvete yathāśāstraṃ niṣevitāḥ /",
    "GSD37gautdhcu:1388": "yathoktakāriṇaṃ vipraṃ nayanti paramāṃ gatim // iti /",
    "GSD37gautdhcu:1390": "atrāpiśabdādeko 'pi draṣṭavyaḥ /",
    "GSD37gautdhcu:1391": "āpastambopyāha-'catvāra āśramā gārhasthyamācāryakule vasanaṃ maunaṃ vānapraśthyāmiti /",
    "GSD37gautdhcu:1392": "teṣu sarveṣu yathopadeśamavyagraṃ vartamānaḥ kṣemaṃ gacchati'; iti /",
    "GSD37gautdhcu:1393": "tena tulyaphalatvādvikalpa iti //",
    "GSD37gautdhcu:1394": "nanu tulyatve sati brahmacaryeṇaivobhayavidhaphalaprāpteritarāśramavidhānānarthakyaprasaṅgaḥ iti /",
    "GSD37gautdhcu:1395": "ucyate- yo yasyānuṣṭhāne samarthaḥ tasya tadāśramapratipattyarthaṃ itarāśramavidhānamiti",
    "GSD37gautdhcu:1396": "janmāntaravāsanayā vā iṣṭāśramapratipattyartham /",
    "GSD37gautdhcu:1397": "śrutirupi-”taṃ vidyākarmaṇī samanvārabhete pūrvaprajñā ca”iti /",
    "GSD37gautdhcu:1398": "yāvajjīvaśrutirapi gṛhasthasyārthinaḥ śaktiviṣaye draṣṭavyā /",
    "GSD37gautdhcu:1399": "evaṃ gṛhīte vyutthānaśrutirapyupapadyate-'evaṃ vai tamātmānaṃ viditvā",
    "GSD37gautdhcu:1400": "putreṣaṇāyāśca vitteṣaṇāyāśca lokeṣaṇāyāśca vyutthāyātha bhikṣācaryaṃ caranti'; iti /",
    "GSD37gautdhcu:1401": "itarathā hi bhikṣācaryamiti saṃnyāsopadeśo nopapadyata iti /",
    "GSD37gautdhcu:1402": "jāyamānaśrutyāpi yajñādīnāmavaśyakartavyatā pratipādyate gṛhasthasya, na tu jāyamānasyaiva, ṛṇatrayasambandhasyātyantāsambhavāt 'brahmacaryādeva",
    "GSD37gautdhcu:1403": "pravrajet'; iti śrutiviruddhatvāt 'so 'ta eva brahmacaryātpravrajati,';",
    "GSD37gautdhcu:1404": "'yamicchettamāvaset'; ityādismṛteraviruddhatvācca /",
    "GSD37gautdhcu:1405": "arthavādānāṃ ca kāryaśeṣatvāt /",
    "GSD37gautdhcu:1406": "tataśca padārtho 'pyevaṃ grahītavyaḥ-gṛhastho jāyamānaḥ pūrvavāsanayā gārhasthyaṃ praviṣṭaḥ",
    "GSD37gautdhcu:1407": "brahmaṇagrahaṇaṃ kṣatriyavaiśyayorupalakṣaṇam /",
    "GSD37gautdhcu:1408": "tribhiḥ ṝṇaiḥ sambadhyate-yajñena devebhya ṝṇī bhavatyato yajñaḥ kartavyaḥ /",
    "GSD37gautdhcu:1409": "prajayā pitṛbhyaḥ ataḥ prajotpādanaṃ kartavyam /",
    "GSD37gautdhcu:1410": "brahmacaryeṇa ṝṣibhyaḥ ataḥ parvādau brahmacaryarakṣaṇaṃ kartavyamiti /",
    "GSD37gautdhcu:1411": "evaṃ gṛhīte sarvatra śrutismṛtyaravirodho bhavati /",
    "GSD37gautdhcu:1412": "ekegrahaṇānna tu gautamaḥ, tasya tu samuccayo mataḥ /",
    "GSD37gautdhcu:1413": "kathamavagamyate ?”aikāśramyaṃ tvācāryāḥ”iti bādhapakṣasyāpi paramatatvena nirdeśāt,”prāguttamāttraya āśramiṇaḥ”iti ca",
    "GSD37gautdhcu:1414": "liṅgāt,prāguttamāśramāttrayasyābhāvāt /",
    "GSD37gautdhcu:1415": "vikalpapakṣe gautamastāvadevaṃ manyate-",
    "GSD37gautdhcu:1416": "yajñena devānāpnoti vairājaṃ tapasā punaḥ /",
    "GSD37gautdhcu:1417": "saṃnyāsādbrahmaṇaḥ sthānaṃ vairāgyātprakṛtau layam //",
    "GSD37gautdhcu:1418_0": "iti bhinnaphalatvenopadeśāt jābālaśrutāvapyanyatamamāruhyetyanuktvā etānāruhyeti",
    "GSD37gautdhcu:1418_1": "samuccayābhiprāyeṇoktatvāt, brahmalokaprāpterapi samuccayaphalatvenopadiṣṭatvāt jābālaśrutāvapi",
    "GSD37gautdhcu:1418_2": "prādhānyena pūrvaṃ samuccayapakṣasyaivābhihitatvāt, 'sarve 'pi kramaśaḥ'; ityasmin",
    "GSD37gautdhcu:1418_3": "manuvākye 'piśabdasya samuccayārthatvāt, āpastambavākye 'pi teṣu sarveṣviti bahuvacanāt-",
    "GSD37gautdhcu:1418_4": "naikasminneva vartamānaḥ kiṃ tu sarveṣveva vartamāna",
    "GSD37gautdhcu:1419": "ityabhiprāyeṇoktatvāt, ṛṇatrayaśruterapi yathārtha evopapadyamānatvāt,”pūrvaprajñā ca”iti",
    "GSD37gautdhcu:1420": "vidyābhiprāyeṇopapadyamānatvāt, yāvajjīvaśruterapi”gṛhī vanaṃ praviśedyadi gṛhameva kāmayeta tadā yāvajjīvasagnihotraṃ juhuyāt”iti jābālaśrutivākye",
    "GSD37gautdhcu:1421": "anityatvadarśanāt, asmin pakṣe vyatthānaśruterapi",
    "GSD37gautdhcu:1422": "sutarāmupapadyamānatvāt,”caturthamāyuṣo bhāgaṃ”ityanenāpi manunā",
    "GSD37gautdhcu:1423": "samuccayapakṣamevāśrityoktatvāt, samuccayapakṣa eva śreyāniti /",
    "GSD37gautdhcu:1424": "ata eva vikalpabādhapakṣau paramatatvenopanyastau /",
    "GSD37gautdhcu:1425": "evañca -”yamicchettamāvaset”ityādivākyāni vikalpācāryadarśanenoktānīti draṣṭavyāni /",
    "GSD37gautdhcu:1426": "asamartho yaḥ samuccayānuṣṭhāne andhapaṅgutvādidoṣeṇa niḥsvatvādinā vā tena vikalpapakṣo 'pyāśrayaṇīyaḥ ityabhiprāyeṇa bruvata ityarthasiddhasyāpyupanyāsaḥ /",
    "GSD37gautdhcu:1427": "athavā-yo 'dhyātmajñānī tena vikalpapakṣa āśrayaṇīyaḥ,itareṇa",
    "GSD37gautdhcu:1428": "samuccayapakṣa iti /",
    "GSD37gautdhcu:1429": "kutaḥ ? anuṣṭhānasya vijñānotpattiḥ prayojanam /",
    "GSD37gautdhcu:1430": "tasminnutpanne yatra kvāpyāśrame sthitasya puruṣārthaḥ sidhyatīti /",
    "GSD37gautdhcu:1431": "āśramagrahaṇaṃ saṃvyavahārārthaṃ 'varṇānāśramāṃśca'; ityādau //",
    "GSD37gautdhcu:1432": "ke punasta āśramā ityata āha-",
    "GSD37gautdhcu:1433": "brahmacārī gṛhastho bhikṣurvaikhānasaḥ // Gaut_3.2 //",
    "GSD37gautdhcu:1434": "brahmacaryaṃ caratīti, brahmaṇa eva vā viṣaye niḥspṛhaścaratīti,",
    "GSD37gautdhcu:1435": "brahmacārī /",
    "GSD37gautdhcu:1436": "gṛhaṃ patnī tatsaṃyogādagṛhasthaḥ /",
    "GSD37gautdhcu:1437": "bhikṣāśīlatvādibhakṣuḥ /",
    "GSD37gautdhcu:1438": "vikhanasā proktaṃ śāstraṃ vaikhānasaṃ tadvidhinā vartata iti vaikhānasaḥ /",
    "GSD37gautdhcu:1439": "visamāsa eṣāmeva",
    "GSD37gautdhcu:1440": "pṛthaktvajñāpanārthaḥ, yathā'hośanā-'dvau brahmacāriṇāvupakurvāṇo",
    "GSD37gautdhcu:1441": "naiṣṭhikaśceti, dvau vaikhānasau sapatnīko vipatnīkaśceti, dvau saṃnyāsinau bhikṣusanyāsī vedasanyāsī ceti, bahudhā gṛhasthaḥ śālīnayāyāvarādibhedena'; ityādi /",
    "GSD37gautdhcu:1442": "nanu ca smṛtyantare vaikhānasamabhidhāya bhikṣurityuktaḥ iha kimarthaṃ kramabheda iti /",
    "GSD37gautdhcu:1443": "ucyate 'prāguttamāstraya āśramiṇaḥ'; ityatra vaikhānasavarjanārthaḥ kramabhedaḥ /",
    "GSD37gautdhcu:1444": "tasya grāmapraveśanapratiṣedhādeva siddhamiti cet na,",
    "GSD37gautdhcu:1445": "arthināmaraṇyagamanasyāpi sambhavāt tathāca smṛtyantaram-",
    "GSD37gautdhcu:1446": "cāturvaidyo vikalpī ca nairukto dharmapāṭhakaḥ /",
    "GSD37gautdhcu:1447": "brahmacārī gṛhī bhikṣuḥ parṣadeṣā daśāvarā // iti //",
    "GSD37gautdhcu:1449": "kecittu-",
    "GSD37gautdhcu:1450": "prajāpatyāṃ nirupyeṣṭiṃ sarvavedasadakṣiṇām /",
    "GSD37gautdhcu:1451": "ātmanyagnīnsamāropya brāhmaṇaḥ pravrajet gṛhāt //",
    "GSD37gautdhcu:1452": "iti smṛtyantaramavalambya gārhasthyādeva saṃnyāsaḥ kartavya ityevamarthaḥ kramabheda iti varṇayanti",
    "GSD37gautdhcu:1453": "tatpūrvasūtreṇaiva pratipāditaṃ uta neti bhūsurairvicāraṇīyam //",
    "GSD37gautdhcu:1454": "teṣāṃ gṛhastho yoniraprajanatvāditareṣām // Gaut_3.3 //",
    "GSD37gautdhcu:1455": "caturṇāmapyāśramāṇāṃ gṛhasthaḥ kāraṇaṃ, aprajanatvāditareṣāṃ brahmacāryādīnām /",
    "GSD37gautdhcu:1456": "vaikhānasārthā hetūktiḥ, brahmacāriṇo brahmacaryarakṣaṇādeva siddhatvādibhakṣorapyūrdhvaretastvavidhānāt",
    "GSD37gautdhcu:1457": "evaṃ ca vaikhānasasya sapatnīkatvapakṣe 'pi brahmacaryarakṣaṇaṃ kartavyam /",
    "GSD37gautdhcu:1458": "adhikārādeva siddhe 'teṣāṃ'; grahaṇaṃ gṛhasthotpannānāmeva teṣāṃ dharme ādhikāra ityevamartham",
    "GSD37gautdhcu:1459": "tathāca śātātapaḥ-",
    "GSD37gautdhcu:1460": "caṇḍālāḥ pratyavasitāḥ parivrājakatāpasāḥ /",
    "GSD37gautdhcu:1461": "teṣāṃ jātānyapatyāni caṇḍālaiḥsaha vāsayet //",
    "GSD37gautdhcu:1462": "iti teṣāṃ gṛhastha eva yonirityukte evakārādevetareṣāṃ brahmacaryarakṣaṇe siddhe evamabhidhānameṣāṃ punarnivṛttirmā bhūditi /",
    "GSD37gautdhcu:1463": "yadi te gārhasthyaṃ prati nivṛtti bhaveyuḥ tadā te caṇḍālā bhavanti kutaḥ ? udāhṛtaśātātapavacanāt",
    "GSD37gautdhcu:1464": "tatra- caṇḍālā bhavanti /",
    "GSD37gautdhcu:1465": "pratyavasitāḥ pratinivṛttāḥ ye parivrājakatāpasāḥ naiṣṭhikavaikhānasāḥ tasmātteṣāṃ jātānyapatyāni caṇḍālaiḥsahavāsayedrājā grāmo vetyarthaḥ //",
    "GSD37gautdhcu:1466": "idānīmāśramadharmeṣu krameṇa vaktavyeṣu prāpteṣu sarvāśramasāmyādupakurvāṇasya pūrvamuktvā naiṣṭhikasya krameṇa prāptaṃ",
    "GSD37gautdhcu:1467": "vaktumāha-",
    "GSD37gautdhcu:1468": "tatroktaṃ brahmacāriṇaḥ // Gaut_3.4 //",
    "GSD37gautdhcu:1469": "tatropanayanaprakareṇa yadagnīndhanādyuktaṃ tadasyāpi bhavatītyatideśaḥ /",
    "GSD37gautdhcu:1470": "nanu ca naiṣṭikasyaivedaṃ nopakurvāṇasyeti kathaṃ jñāyata iti ?",
    "GSD37gautdhcu:1471": "ucyate-upakurvāṇasyoktatvāt, gṛhasthabhikṣuvaikhānasānāṃ vakṣyamāṇatvāt,",
    "GSD37gautdhcu:1472": "naiṣṭikasyaiva bhavatīti /",
    "GSD37gautdhcu:1473": "tarhi brahmacārigrahaṇaṃ kimartamiti cet yenopakurvāṇavratamanuṣṭhitaṃ tasyaiva naiṣṭhikatvasyādhikāra ityevamartham /",
    "GSD37gautdhcu:1474": "atideśāt upakurvāṇavratameva naiṣṭhikasyāpyanuṣṭātavyamityuktvā idānīmasya",
    "GSD37gautdhcu:1475": "viśeṣavidhimāha-",
    "GSD37gautdhcu:1476": "ācāryādhīnatvamāntam // Gaut_3.5 //",
    "GSD37gautdhcu:1477": "ācāryapāratantryaṃ taccittānuvidhāyitvaṃ ā maraṇāt kartavyam //",
    "GSD37gautdhcu:1478": "kiṃca-",
    "GSD37gautdhcu:1479": "guroḥ karmaśeṣeṇa japet // Gaut_3.6 //",
    "GSD37gautdhcu:1480": "guruśuśrūṣātiriktakāle japaṃ kuryāt /",
    "GSD37gautdhcu:1481": "evaṃ ca japa evāsya viśiṣṭaṃ dharmasādhanamiti //",
    "GSD37gautdhcu:1482": "ācārya iti prakṛte gurugrahaṇaṃ mātāpitrorapi śuśrūṣāprāpaṇārtham /",
    "GSD37gautdhcu:1483": "tathāca manuḥ-",
    "GSD37gautdhcu:1484": "teṣāṃ trayāṇāṃ śuśrūṣā paramaṃ tapa ucyate /",
    "GSD37gautdhcu:1485": "na tairanabhyanujñāto dharmamanyaṃ samācaret // iti //",
    "GSD37gautdhcu:1487": "gurvabhāve tadapatye vṛttiḥ // Gaut_3.7 //",
    "GSD37gautdhcu:1488": "gurorabhāve tadapatye śuśrūṣā, adhyāpayiturabhāve tadapatye śuśrūṣeti",
    "GSD37gautdhcu:1489": "niyamārtham /",
    "GSD37gautdhcu:1490": "gurugrahaṇaṃ samānajātīyāpatyagrahaṇārtham /",
    "GSD37gautdhcu:1491": "apatyagrahaṇaṃ bhāryānivṛttyartham //",
    "GSD37gautdhcu:1492": "tadabhāve vṛddhe sabrahmacāriṇyagnau vā // Gaut_3.8 //",
    "GSD37gautdhcu:1493": "tadabhāve guruputrābhāve vidyādibhirvṛddhe, tadabhāve sabrahmacāriṇiṃ samānacaraṇe, tadabhāve agnau /",
    "GSD37gautdhcu:1494": "agneḥ śuśrūṣā jyotīrūpasyāgnerdhyānam //",
    "GSD37gautdhcu:1495": "kiṃ punarasyāśramasya phalamityata āha-",
    "GSD37gautdhcu:1496": "evaṃvṛtto brahmalokamavāpnoti jitendriyaḥ // Gaut_3.9 //",
    "GSD37gautdhcu:1497": "evaṃ yathopadeśaṃ vartamāno brahmalokaṃ brahmaṇaḥ sthānamavāpnoti sa cejjitendriyo bhavati",
    "GSD37gautdhcu:1498": "brahmacaryarakṣaṇopadeśāt upasthendriyasyoktatvāt idaṃ cakṣurādiviṣayaṃ draṣṭavyam /",
    "GSD37gautdhcu:1499": "yathā'ha manuḥ-",
    "GSD37gautdhcu:1500": "śrutvā spṛṣṭvā ca dṛṣṭvā ca bhuktvā ghrātvā ca yo nara /",
    "GSD37gautdhcu:1501": "na hṛṣyati glāyati vā sa vijñeyo jitendriyaḥ // iti /",
    "GSD37gautdhcu:1503": "uttareṣāmapyetadeva pradhānamityevamarthaṃ phalāvasāne vidhānam //",
    "GSD37gautdhcu:1504": "idānīmanyeṣāmapi sāmānyadharmamāha-",
    "GSD37gautdhcu:1505": "uttareṣāṃ caitadavirodhi // Gaut_3.10 //",
    "GSD37gautdhcu:1506": "yadbrahmacāriṇa uktaṃ taduttareṣāmapi bhavati yadaviruddhaṃ dyūtādivarjanam /",
    "GSD37gautdhcu:1507": "yadvirudhyate tadvyāvartate yathāgnikāryaṃ pravrajitasya, gurukulavāso",
    "GSD37gautdhcu:1508": "vaikhānasasya, gṛhasthasya brahmacaryarakṣaṇam /",
    "GSD37gautdhcu:1509": "caśabdaḥ uttarasya yadvakṣyamāṇaṃ tadapyaviruddhaṃ pūrveṣāmapi bhavatīti",
    "GSD37gautdhcu:1510": "jñāpayati, 'yathā na mlecchāśucyadhārmikaiḥsaha sambhāṣeta'; ityādi //",
    "GSD37gautdhcu:1511": "anicayo bhikṣuḥ // Gaut_3.11 //",
    "GSD37gautdhcu:1512": "idānīṃ kramaprāptasya gṛhasthasya dharmā vaktavyāḥ, tānvilaṅghya kimarthaṃ bhikṣorabhidhīyata iti cet,atrocyate- bahuvaktavyo gṛhasthaḥ /",
    "GSD37gautdhcu:1513": "tasyābhidhīyamānāḥ dharmāḥ aviruddhāḥ kecitkathaṃ nāma pūrveṣāṃ syuriti tadarthaṃ vyutkrameṇābhidhānam",
    "GSD37gautdhcu:1514": "tarhi vaikhānasasya vaktavya iti cet, upanyāsakrameṇoktatvādadoṣaḥ //",
    "GSD37gautdhcu:1515": "ato bhikṣostāvaducyate /",
    "GSD37gautdhcu:1516": "anicayaśabdenaupacayikadravyasya tyāga ucyate, na nityadravyasya śikhāyajñopavītādeḥ //",
    "GSD37gautdhcu:1517": "nanu ca nityasyaiva tyāgo yuktaḥ upavītaśabdena nyāsaviśeṣo 'bhidhīyate-",
    "GSD37gautdhcu:1518": "uddhṛte dakṣiṇe pāṇāvupavītyucyate budhaiḥ // iti //",
    "GSD37gautdhcu:1520": "yathārthamupavītaṃ yajñopavītam /",
    "GSD37gautdhcu:1521": "asya yajñādhikārābhāvāt /",
    "GSD37gautdhcu:1522": "na kuṇḍyāṃ nodake saṅge na cele na tripuṣkare //",
    "GSD37gautdhcu:1523": "nāgāre nāsane nānne yasya syānmokṣavittu saḥ //",
    "GSD37gautdhcu:1524": "iti kuṇḍyādīnāṃ tyāgopadeśāt /",
    "GSD37gautdhcu:1525": "jābālaśrutāvapi-'nakhāni nikṛtya yajñopavītaṃ visṛjya'; iti yajñopavītasya",
    "GSD37gautdhcu:1526": "tyāgopadeśācceti //",
    "GSD37gautdhcu:1527": "ucyate-prathamaṃ tāvadyaduktaṃ yajñādhikārābhāvāt iti tatra yāgaśabdo devapūjanādāvapi vartate devapūjanaṃ tvasya dhyānena paramātmapūjanāmastyeva kutaḥ ?",
    "GSD37gautdhcu:1528": "araṇyanityasya jitendriyasya sarvātmakaprītanivartakasya /",
    "GSD37gautdhcu:1529": "adhyātmacintāgatamānasasya dhruvā hyanāvṛttirupekṣakasya //",
    "GSD37gautdhcu:1530": "iti smṛtyantaradarśanāt autmayāga evādhikārāt /",
    "GSD37gautdhcu:1531_0": "tathāca śrūyate śrutau-'dharmādharmau havirmanaḥsruvaḥ prāṇo 'dhvaryurindriyāṇyudgātāraḥ",
    "GSD37gautdhcu:1531_1": "śabdādayo hotā etai ṛtvigbhistena sruveṇa taddhaviraharaharyatinā paramātmanyagnau",
    "GSD37gautdhcu:1531_2": "hotavyam'; iti /",
    "GSD37gautdhcu:1532": "ato yogādhikārasadbhāvādadoṣaḥ /",
    "GSD37gautdhcu:1533": "yaccoktam- 'na kuṇḍyāṃ nodake saṅgaḥ'; iti tatrāpi kuṇḍikādīnāṃ",
    "GSD37gautdhcu:1534": "vaicitryavarjanārthaḥ saṅgasyaiva parityāgaḥ, na kuṇḍikādeḥ /",
    "GSD37gautdhcu:1535": "kutaḥ ? tatraiva",
    "GSD37gautdhcu:1536": "'yajñopavītyudakakamaṇḍaluhastaḥ'; iti vakṣyamāṇatvāt /",
    "GSD37gautdhcu:1537": "tatra 'sarvāśrayāṇāṃ dharmiṣṭhaṃ'; iti sarvāśramādhikārāt sāmānyatvena",
    "GSD37gautdhcu:1538_0": "vartamāno 'pi viśeṣadharmeṇa bādhyata iti cet, na, yadi sarvāśramādhikārastatreṣyate",
    "GSD37gautdhcu:1538_1": "tatra prakaraṇe vākyārthaghaṭanārthaṃ 'yajñopavītyudakakamaṇḍaluhastatvam'; iti bhāvapratyayenaivāvakṣyat",
    "GSD37gautdhcu:1538_2": "'paiśunamatsarābhimānāhaṃkārānārjavātmastavaparagarhadambhalobhakrodhamohavivarjanaṃ",
    "GSD37gautdhcu:1539": "sarvāśramāṇāṃ dharmiṣṭham'; iti pūrvamuktvā tataścābhāvapratyayena",
    "GSD37gautdhcu:1540": "viśeṣoddeśena 'yajñopavītyudakakamaṇḍaluhastaḥ'; iti nirdeśaḥ sarvāśramādhikāranivṛttyartha iti jñātuṃ śakyate /",
    "GSD37gautdhcu:1541": "tatastatra sarvāśramādhikārābhāvāt pūrvāparavirodhaprasaṅgo mā bhūditi 'na",
    "GSD37gautdhcu:1542": "kuṇḍyāṃ nodake saṅgaḥ'; iti saṅgamātrasyaiva tyāgaḥ kriyata iti grahītuṃ",
    "GSD37gautdhcu:1543": "śakyata eveti /",
    "GSD37gautdhcu:1544": "tadartha eva saṅgaśabdasyāpi nirdeśaḥ /",
    "GSD37gautdhcu:1545_0": "tasmāttenāpi na kuṇḍyādīnāṃ tyāgaḥ yaccoktam-'nakhāni nikṛtya yajñopavītaṃ visṛjya';",
    "GSD37gautdhcu:1545_1": "iti tatrāpi prathamaṃ saṃnyāsāśramapraveśakāle purāṇasya yajñopavītasya tyāgamātraṃ",
    "GSD37gautdhcu:1545_2": "kriyate, na tadānīṃ gṛhyamāṇasya pratiṣedhaḥ /",
    "GSD37gautdhcu:1546": "kutaḥ ? 'nakhāni nikṛtya purāṇaṃ vastraṃ yajñopavītaṃ kamaṇḍaluṃ tyaktvā",
    "GSD37gautdhcu:1547": "navāni gṛhītvā'śramaṃ praviśet'; iti smṛtyantaraśravaṇāt /",
    "GSD37gautdhcu:1548": "tasmādaupacayikataddravyasya tyāgaḥ //",
    "GSD37gautdhcu:1549": "kiñca-nityadravyatyāge bhikṣorācamanābhāvaśca prāpnoti, 'ācamane",
    "GSD37gautdhcu:1550": "yajñopavīti'; ityārambhāt tadabhāve ācamanasyāpyabhāvaḥ prāpnotīti /",
    "GSD37gautdhcu:1551": "'muṇḍaśikhī vā'; iti muṇḍapakṣe ācamanāṅgaśikhāvarjitasyāpi ācamanaṃ",
    "GSD37gautdhcu:1552": "yuṣmābhirabhyupagamyate, tadvadasmābhirapīti cet, na, tatra vacanādadoṣaḥ 'muṇḍaḥśikhī vā'; iti /",
    "GSD37gautdhcu:1553": "yuṣmākaṃ tu yajñopavītaṃ tyaktavyamiti vacanābhāvāddoṣa eveti //",
    "GSD37gautdhcu:1554": "bhikṣuranicaya iti vaktavye dharmāsyādāvabhidhānaṃ nityasyāgnihotradārāderapi tyāgārtham /",
    "GSD37gautdhcu:1555": "evaṃ ca gārhasthyādeva yaḥ pravrajet tena śrautasya ca smārtasya cāgneḥ dāraputraprapañcayajñādisahitasya tyāgaḥ kartavyaḥ /",
    "GSD37gautdhcu:1556": "vaisānasādeva yaḥ pravrajet tatrāpi sapatnīkapakṣe prāptasya dārasya śrāmaṇakāgnisahitasya pañcayajñāderapi tyāgaḥ kartavyaḥ //",
    "GSD37gautdhcu:1557": "kecinnaiṣṭhikasyāpyanicayatvavidhānārthamādābabhidhānamiti varṇayanti /",
    "GSD37gautdhcu:1558": "tadayuktaṃ, 'guroḥ karmaśeṣeṇa japet'; iti japasyaiva pradhānatvenopadiṣṭatvāt tenaivāgniparigrahāderapyabhāvo jñātuṃ śakyata eveti //",
    "GSD37gautdhcu:1559": "ūrdhvaretāḥ // Gaut_3.12 //",
    "GSD37gautdhcu:1560": "'uttareṣāṃ caitadavirodhi'; ityanena brahmacāriṇaḥ uktena",
    "GSD37gautdhcu:1561": "brahmacaryarakṣaṇenāsyāpi siddherūrdhvaretograhaṇaṃ yathā yathā retasaḥ kṣayo bhavati tathā tathopāyaḥ kartavya ityevamartham /",
    "GSD37gautdhcu:1562": "upāyaścālpānnābhyavahārādi /",
    "GSD37gautdhcu:1563": "yathā cāha bhagavānvāsudevaḥ-",
    "GSD37gautdhcu:1564": "viṣayā vinivartante nirāhārasya dehinaḥ /",
    "GSD37gautdhcu:1565": "rasavarjaṃ rasopyasya paraṃ dṛṣṭvā nivartate // iti /",
    "GSD37gautdhcu:1567": "tathālpānnāmyavahārābhiprāyeṇa smṛtyantare 'pyuktam 'aṣṭau grāsā",
    "GSD37gautdhcu:1568": "munerbhakṣaḥ'; ityādi /",
    "GSD37gautdhcu:1569": "evaṃca brahmacāriṇaḥ saṃpūrṇabhojane na doṣaḥ /",
    "GSD37gautdhcu:1570": "tathā ca smṛtyantaram-",
    "GSD37gautdhcu:1571": "anaḍvānbrahmacārī ca āhitāgniśca te trayaḥ /",
    "GSD37gautdhcu:1572": "bhuñjānā eva sidhyanti naiṣāṃ siddhiranaśnatām // iti /",
    "GSD37gautdhcu:1574": "dhruvaśīlo varṣāsu // Gaut_3.13 //",
    "GSD37gautdhcu:1575": "varṣāsviti bahuvacanāt grāmādgrāmāntaraṃ caturṣu māseṣu na gacchedityarthaḥ /",
    "GSD37gautdhcu:1576": "ekatrāpi vasanna caṅkramaṇaprayāsaḥ syāditi śīlagrahaṇam /",
    "GSD37gautdhcu:1577": "anenaivāsyāniketanatvaṃ sidhyati /",
    "GSD37gautdhcu:1578": "tathāca smṛtyantaram- 'grāmānte devagṛhe śūnyāgāre vṛkṣamūle vā'; iti /",
    "GSD37gautdhcu:1579": "śīlagrahaṇaṃ ca kurvannetat jñāpayati, nāvaśyamevaṃ bhavet /",
    "GSD37gautdhcu:1580": "tataśca durbhikṣarāṣṭrabhraṃśādau gacchedapīti //",
    "GSD37gautdhcu:1581": "bhikṣārthī grāmamiyāt // Gaut_3.14 //",
    "GSD37gautdhcu:1582": "bhikṣā bhikṣyamāṇatvādannaṃ vāsaḥ kamaṇḍalvādiḥ, tadarthaṃ grāmaṃ gacchet",
    "GSD37gautdhcu:1583": "arthāccheṣaṃ kālamaraṇye devāyatanādau tiṣṭhediti siddham //",
    "GSD37gautdhcu:1584": "brahmacāribhikṣākāle prāpta āha-",
    "GSD37gautdhcu:1585": "jaghanyamanivṛttaṃ caret // Gaut_3.15 //",
    "GSD37gautdhcu:1586": "jaghanyaṃ bhojanakriyātaḥ paścādityarthaḥ /",
    "GSD37gautdhcu:1587": "tathāca manuḥ-",
    "GSD37gautdhcu:1588": "vidhūme sannamusale vyaṅgāre bhuktavajjane /",
    "GSD37gautdhcu:1589": "vṛtte śarāvasaṃpāte bhikṣāṃ nityaṃ yatiścaret // iti /",
    "GSD37gautdhcu:1591": "anivṛttaṃ yasmin gṛhe pratyākhyātaṃ tasmindine tadgrahaṃ punarna praviśedityarthaḥ /",
    "GSD37gautdhcu:1592": "carediti smṛtyantaropasaṅgrahaṇārtham /",
    "GSD37gautdhcu:1593": "yathā'ha vasiṣṭhaḥ-'vidhūme sannamusale ekaśāṭhīparihito 'jinena vā'; iti",
    "GSD37gautdhcu:1594": "nivṛttāśīḥ // Gaut_3.16 //",
    "GSD37gautdhcu:1595": "bhikṣādānābhivādanādāvāśiṣāmaprayoktetyarthaḥ /",
    "GSD37gautdhcu:1596": "'hiṃsānugrahayoranārambhī'; ityanenaivetallabhyamiti cet, na ,",
    "GSD37gautdhcu:1597": "kriyārūpatvādanugrahasya, vāgātmakatvādāśiṣaḥ //",
    "GSD37gautdhcu:1598": "vākcakṣuḥkarmasaṃyataḥ // Gaut_3.17 //",
    "GSD37gautdhcu:1599": "brahmacāriprakaraṇe 'vāgbāhūdarasaṃyataḥ'; ityanenaiva siddhe atiśayārthaṃ",
    "GSD37gautdhcu:1600": "punarvacanam /",
    "GSD37gautdhcu:1601": "ato vāksaṃyamo maunam, anyatra",
    "GSD37gautdhcu:1602": "svādhyāyajapapathipraśnadharmayogapraśnebhyaḥ-",
    "GSD37gautdhcu:1603": "dharmayogaṃ pathipraśnaṃ svādhyāyaṃ ca tathaiva ca /",
    "GSD37gautdhcu:1604": "bhikṣārthaṃ dehivacanaṃ na nindati yaterapi //",
    "GSD37gautdhcu:1605": "iti smṛtyantaravacanāt /",
    "GSD37gautdhcu:1606": "cakṣuḥsaṃyamaḥ, ātmano vyādherapīkṣaṇaṃ na kartavyam /",
    "GSD37gautdhcu:1607": "tathā ca vasiṣṭhaḥ-'upekṣakaḥsarvabhūtānām'; iti /",
    "GSD37gautdhcu:1608": "karmasaṃyamaḥ yāvadvihitānuṣṭhānamātraṃ, kāmye pravṛttirmā bhūditi //",
    "GSD37gautdhcu:1609": "idānīṃ 'anicayo bhikṣuḥ'; ityanena sarvasyaipacayikadravyasya parityāge",
    "GSD37gautdhcu:1610": "sati pratiprasavaḥ kriyate-",
    "GSD37gautdhcu:1611": "kaupīnācchādanārthaṃ vāso bibhṛyāt // Gaut_3.18 //",
    "GSD37gautdhcu:1612": "kaupīnāmiti nagnatocyate /",
    "GSD37gautdhcu:1613": "tadāvaraṇamātraṃ vāsaḥ paridadhyāt /",
    "GSD37gautdhcu:1614": "evaṃ ca praśastadvijātibhyastāvanmātrapratigrahe na doṣa /",
    "GSD37gautdhcu:1615": "tataśca-",
    "GSD37gautdhcu:1616": "abhayaṃ sarvabhūtebhyo datvā yastu nivartate //",
    "GSD37gautdhcu:1617": "hanti jātānajātāṃśca pratigṛhṇāti yaḥsadā //",
    "GSD37gautdhcu:1618": "iti smṛtyantare yaddoṣasaṃkīrtanaṃ tadasmādanyatreti draṣṭavyam //",
    "GSD37gautdhcu:1619": "prahīṇameke nirṇijya // Gaut_3.19 //",
    "GSD37gautdhcu:1620": "eke manyante pratigrahadoṣaparihārārthaṃ prahīṇaṃ yadrathyādau tyaktaṃ tatprakṣālya paridadhyāt nirṇijyeti pratyātmikaśaucaprāpaṇārtham //",
    "GSD37gautdhcu:1621": "nāviprayuktamoṣadhivanaspatīnāmaṅgamupādadīta // Gaut_3.20 //",
    "GSD37gautdhcu:1622": "oṣadhayaḥ phalapākāntāḥ /",
    "GSD37gautdhcu:1623": "apuṣpeṇa ye phalavantaste vanaspatayaḥ /",
    "GSD37gautdhcu:1624": "ubhayagrahaṇena sarve sthāvarā api gṛhyante /",
    "GSD37gautdhcu:1625": "teṣāmaviprayuktaṃ tato 'napagataṃ śākhāpatrādi na gṛhṇīyāt",
    "GSD37gautdhcu:1626": "'hiṃsānugrahayoranārambhī'; ityanena siddhamiti",
    "GSD37gautdhcu:1627": "cet, tatra jaṅgamavadha eva hiṃseti kecidvadanti /",
    "GSD37gautdhcu:1628": "tadabhiprāyeṇoktatvādadoṣaḥ /",
    "GSD37gautdhcu:1629": "upaśabdāt prayojayitāpi na syāt //",
    "GSD37gautdhcu:1630": "dhruvaśīlatvopadeśādvarṣābhyo 'nyatra kāmacāre prāpte āha-",
    "GSD37gautdhcu:1631": "dvitīyāmapartu rātriṃ grāme vaset // Gaut_3.21 //",
    "GSD37gautdhcu:1632": "ṛtuśabdena varṣā evocyante /",
    "GSD37gautdhcu:1633": "apagate ṛtau dvitīyāṃ rātriṃ grāme na vaset /",
    "GSD37gautdhcu:1634": "ekasmingrāme dinadvayaṃ na vasedityarthaḥ /",
    "GSD37gautdhcu:1635": "grāmagrahaṇādaraṇye na doṣaḥ /",
    "GSD37gautdhcu:1636": "apartugrahaṇādvarṣāsu kadācit dvitīyāmapi vasato na doṣaḥ /",
    "GSD37gautdhcu:1637": "varṣāśabdena hemantagrāṣmāvucyete /",
    "GSD37gautdhcu:1638": "tataśca tasminvarṣākāle ekatraiva vasedanyatra na vasedityarthasiddham //",
    "GSD37gautdhcu:1639": "muṇḍaḥśikhī vā // Gaut_3.22 //",
    "GSD37gautdhcu:1640": "jaṭilapratiṣedhārtha ārambhaḥ /",
    "GSD37gautdhcu:1641": "icchāto vikalpaḥ /",
    "GSD37gautdhcu:1642": "varjayedbījavadham // Gaut_3.23 //",
    "GSD37gautdhcu:1643": "bījānāṃ vrīhyādīnāṃ vadhaṃ avahananādi na kuryāt //",
    "GSD37gautdhcu:1644": "samo bhūteṣu // Gaut_3.24 //",
    "GSD37gautdhcu:1645": "sarvaprāṇiṣu madhyasthaḥ syāt ātmaparapakṣavibhāgavarjaka ityarthaḥ //",
    "GSD37gautdhcu:1646": "hiṃsānugrahayoranārambhī // Gaut_3.25 //",
    "GSD37gautdhcu:1647": "brahmacāriprakaraṇe hiṃsāmityanenaiva siddhe atiśayārthamidaṃ punarvacanam /",
    "GSD37gautdhcu:1648": "tataścājñāte 'pi prāṇivadhe aharahastatparihārārthaṃ prāyaścittaṃ",
    "GSD37gautdhcu:1649": "kartavyam /",
    "GSD37gautdhcu:1650": "tathācāhośanā-'ajñātavadhaśuddhyarthaṃ",
    "GSD37gautdhcu:1651": "rātrāvahastrīnmaprāṇāyāmāndhārayet'; iti /",
    "GSD37gautdhcu:1652": "anugrahaśabdena sneha ucyate /",
    "GSD37gautdhcu:1653": "tamapi na kuryādityarthaḥ //",
    "GSD37gautdhcu:1654": "bhikṣoruktvā idānīṃ vaikhānasadharmamāha-",
    "GSD37gautdhcu:1655": "vaikhānaso vane mūlaphalāśī tapaḥśīlaḥ // Gaut_3.26 //",
    "GSD37gautdhcu:1656": "vaikhānasaśabdaḥ sṛtanirvacanaḥ /",
    "GSD37gautdhcu:1657": "so 'raṇye vasanmūlādyaśanaśīlaḥ syāt, na saṃskṛtamannamaśnīyādityarthaḥ /",
    "GSD37gautdhcu:1658": "tapaḥśīlaḥ śarīrapariśoṣaṇaśīlaḥ /",
    "GSD37gautdhcu:1659": "evaṃca mūlaphalādyapi svalpamevāśnīyāt, smṛtyantaradarśanāt ṣoḍaśakṛtva eva 'vānaprasthasya ṣoḍaśa'; iti //",
    "GSD37gautdhcu:1660": "śrāmaṇakenāgnimādhāya // Gaut_3.27 //",
    "GSD37gautdhcu:1661": "śrāmaṇako nāma vaikhānasānāṃ śāstram /",
    "GSD37gautdhcu:1662": "tenāgnimādhāya gṛhītvā sāyaṃprātarhemaṃ kuryāditi śeṣaḥ //",
    "GSD37gautdhcu:1663": "agrāmyabhojī // Gaut_3.28 //",
    "GSD37gautdhcu:1664": "mūlaphalamapi grāmyaṃ na bhakṣayet //",
    "GSD37gautdhcu:1665": "devapitṛmanuṣyabhūtarṣipūjakaḥ // Gaut_3.29 //",
    "GSD37gautdhcu:1666": "grāmyānnasādhanāḥ gṛhasthasya pañca mahāyajñāḥ /",
    "GSD37gautdhcu:1667": "asya cāgrāmyāhārapratiṣedhāttannivṛttirmā bhūdityārambhaḥ /",
    "GSD37gautdhcu:1668": "tathāca manuḥ-",
    "GSD37gautdhcu:1669": "āraṇyairvividhairmedhyaiḥ śākamūlaphalena vā /",
    "GSD37gautdhcu:1670": "etāneva mahāyajñān nirvapedvidhipūrvakam //",
    "GSD37gautdhcu:1671": "sarvātithiḥ pratiṣiddhavarjam // Gaut_3.30 //",
    "GSD37gautdhcu:1672": "yāvadasya āśramaṃ gacchati tatsarvamasyātithireva /",
    "GSD37gautdhcu:1673": "'brāhmaṇasyānatithirabrāhmaṇaḥ'; ityādivarṇaniyamaḥ saṅkhyāniyamo vā",
    "GSD37gautdhcu:1674": "nāstītyarthaḥ /",
    "GSD37gautdhcu:1675": "pratiṣiddhāḥ stenādayaḥ pratilomajāśca, tadvarjam //",
    "GSD37gautdhcu:1676": "vaiṣkamapyupayuñjīta // Gaut_3.31 //",
    "GSD37gautdhcu:1677": "viṣkairvyāghrādibhirhatasya paśormāṃsaṃ vaiṣkam /",
    "GSD37gautdhcu:1678": "tadupayuñjīta /",
    "GSD37gautdhcu:1679": "apiśabdo garhāyām /",
    "GSD37gautdhcu:1680": "tataścāpadyevopayuñjīta //",
    "GSD37gautdhcu:1681": "na phālakṛṣṭamadhitiṣṭhet // Gaut_3.32 //",
    "GSD37gautdhcu:1682": "araṇye 'pi phālakṛṣṭapradeśaṃ nākrāmeta, āvāsaṃ tatra na kuryādityarthaḥ /",
    "GSD37gautdhcu:1683": "ākrāmediti siddhe adhitiṣṭhediti vacanaṃ pramādādākramato doṣābhāvajñāpanārtham /",
    "GSD37gautdhcu:1684": "kṛṣṭamiti siddhe phālagrahaṇaṃ kṣetrasamīpe vāsapratiṣedhārtham //",
    "GSD37gautdhcu:1685": "grāmaṃ ca na praviśet // Gaut_3.33 //",
    "GSD37gautdhcu:1686": "aphālakṛṣṭenāpi mārgeṇa janavāsaṃ na praviśet /",
    "GSD37gautdhcu:1687": "caśabdādgrāmāntaramapi //",
    "GSD37gautdhcu:1688": "jaṭilaścīrājinavāsāḥ // Gaut_3.34 //",
    "GSD37gautdhcu:1689": "jaṭilaḥ keśī /",
    "GSD37gautdhcu:1690": "jaṭila eva syāditi niyamārtha ārambhaḥ /",
    "GSD37gautdhcu:1691": "cīraṃ darbhādiniṣpannam /",
    "GSD37gautdhcu:1692": "idamadhovāso draṣṭavyam /",
    "GSD37gautdhcu:1693": "ajinaṃ carma /",
    "GSD37gautdhcu:1694": "uttarīyamidam /",
    "GSD37gautdhcu:1695": "tathāca smṛtyantaram-'cīravāsā ajinottarīyaśca'; iti //",
    "GSD37gautdhcu:1696": "nātisaṃvatsaraṃ bhuñjīta // Gaut_3.35 //",
    "GSD37gautdhcu:1697": "mūlaphalamapi gatasaṃvatsaraṃ na bhuñjīta /",
    "GSD37gautdhcu:1698": "tathāca manuḥ-'tyajedāśvayuje māsi'; ityādi /",
    "GSD37gautdhcu:1699": "evaṃca saṃvatsaramātranicayaḥ siddhaḥ //",
    "GSD37gautdhcu:1700": "vaikhānasasyoktvā idānīmekīyamatenāśramabādhapakṣaṃ vaktukāma āha-",
    "GSD37gautdhcu:1701": "aikāśramyaṃ tvācāryaḥ pratyakṣavidhānāt gārhasthasya gārhasthasya //",
    "GSD37gautdhcu:1702": "ekāśrame bhavamaikāśramyam /",
    "GSD37gautdhcu:1703": "tuśabdo 'vadhāraṇe /",
    "GSD37gautdhcu:1704": "gārhasthasyeti karmaṇi ṣaṣṭhī /",
    "GSD37gautdhcu:1705": "gārhasthyamevācāryā icchanti /",
    "GSD37gautdhcu:1706": "kutaḥ ? pratyakṣavidhānāt upalabdhaśrutividhānādityarthaḥ /",
    "GSD37gautdhcu:1707": "yadyapi gṛhasthobhavedityevaṃ na vihitam,",
    "GSD37gautdhcu:1708": "tathāpyagnihotrādigṛhasthasādhyakriyāvidhānāttasyaiva vidhānaṃ draṣṭavyam",
    "GSD37gautdhcu:1709": "iti maskarīye gautamabhāṣye tṛtīyo 'dhy"
}