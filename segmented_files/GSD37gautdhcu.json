{
  "GSD37gautdhcu:0": "oṃ",
  "GSD37gautdhcu:1": "gautamagṛhyasūtram.",
  "GSD37gautdhcu:2": "maskaribhāṣyasahitam.",
  "GSD37gautdhcu:3": "praṇipatyādidevāya vāsudevāya bhaktitaḥ /",
  "GSD37gautdhcu:4": "gautamīyacchalenedaṃ sarvasmṛtinibandhanam //",
  "GSD37gautdhcu:5": "kriyate 'dya mayā bhāṣyaṃ sūnunā vāmanasya tu //",
  "GSD37gautdhcu:6": "ko vābhisambandhaḥ ?",
  "GSD37gautdhcu:7": "ayamucyate-santi caturdaśa vidyāsthānāni, tadyathā-",
  "GSD37gautdhcu:8": "aṅgāni vedāścatvāro mīmāṃsā nyāyavistaraḥ /",
  "GSD37gautdhcu:9": "purāṇaṃ dharmaśāstraṃ ca vidyā hyetāścaturdaśa //",
  "GSD37gautdhcu:10": "iti //",
  "GSD37gautdhcu:11": "teṣāṃ madhye parigaṇitamidaṃ dharmaśāstramārabhyata ityabhisambandhaḥ /",
  "GSD37gautdhcu:12": "athavā-puruṣasya sukhaduḥkhopabhogārthaiḥ śarīrendriyaviṣayaiḥ saṃyogaviyogarūpo janmajarāmaraṇaprabandhaḥ saṃsāraḥ /",
  "GSD37gautdhcu:13": "sa ca dharmādharmanimitto nānyanimittaḥ /",
  "GSD37gautdhcu:14": "tayośca dharmādharmayoriṣṭāniṣṭopabhogahetutvādupādānaparivarjanārhai tau bhavataḥ /",
  "GSD37gautdhcu:15": "tadubhayamaparijñāne na sambhavatīti dharmādharmasvarūpāvabodhanārthaṃ gautamena śāstraṃ praṇītamiti /",
  "GSD37gautdhcu:16": "prayojanamapi cāsyaitadeva,",
  "GSD37gautdhcu:17": "dharmādharmopādānaparivarjanayoḥ puruṣārthatvāditi /",
  "GSD37gautdhcu:18": "abhidheyamaṣṭakādīni,",
  "GSD37gautdhcu:19": "yathā śrautānyagniṣṭomādīnyavaśyakartavyāni tathāṣṭakādīnmapīti /",
  "GSD37gautdhcu:20": "tatra sarvakāryāṇāṃ kāraṇataḥ pravṛttidarśanātpūrvaṃ kāraṇaviśeṣapratipādanārthamāha-",
  "GSD37gautdhcu:21": "vedo dharmamūlam // Gaut_1.1 //",
  "GSD37gautdhcu:22": "nanu vidhipratiṣedharūpatvācchāstrasya 'upanayanaṃ brāhmaṇasyāṣṭame';",
  "GSD37gautdhcu:23": "ityādyeva vaktavyam,",
  "GSD37gautdhcu:24": "na tvanuvādarūpatvādvedo dharmamūlamityādi,",
  "GSD37gautdhcu:25": "niṣprayojanatvādanuvādasyeti /",
  "GSD37gautdhcu:26": "na cānena vedasya prāmāṇyaṃ pratipādyate,",
  "GSD37gautdhcu:27": "tasya svata eva siddheḥ anyathā yena prāmāṇyaṃ pratipādyate tasyāpyanyena prāmāṇyaṃ tasyāpyanyenetyanavasthā syāditi //",
  "GSD37gautdhcu:28": "ucyate-vedasya dharmamūlatvānuvādaḥ taddvāreṇa smṛtiśīlayorapi dharmamūlatvapratipādanārthaḥ /",
  "GSD37gautdhcu:29": "kathamiti",
  "GSD37gautdhcu:30": "ceducyate-vedavacanāduccaritāttatpadārthavidāṃ viśiṣṭer'the yā pratipattirniḥsaṃdigdhā jāyate na ca kālāntare deśāntare puruṣāntare 'vasthāntare vā viparyeti sā dharmamūlamiti /",
  "GSD37gautdhcu:31": "yacca niḥsaṃdigdhamaviparītaṃ ca jñānamutpadyate tasya prāmāṇyamadhyavasituṃ śakyate /",
  "GSD37gautdhcu:32": "na ca vedajanitapratyayasya kāraṇadoṣakṛtaṃ mithyātvaṃ,",
  "GSD37gautdhcu:33": "karturanabhyupagamāt /",
  "GSD37gautdhcu:34": "kartṛgato hi doṣaḥ śabdajanitasya pratyayasya mithyātvamāpādayati /",
  "GSD37gautdhcu:35": "evamuttarārtho 'nuvādaḥ //",
  "GSD37gautdhcu:36": "idānīṃ sūtraṃ vibrīyate-tatra vedo mantrabrāhmaṇākhyo grantharāśiḥ /",
  "GSD37gautdhcu:37": "vida jñāne, jñāyate 'nena dharmādisvarūpamiti vedaḥ /",
  "GSD37gautdhcu:38": "yadyapi smṛtyāderetattulyatvam /",
  "GSD37gautdhcu:39": "tathāpi parivrājakādivadrūḍhatvādadoṣaḥ /",
  "GSD37gautdhcu:40": "tathā ca smṛtyantaraṃ-",
  "GSD37gautdhcu:41": "śrutiśtu vedo vijñeyo dharmaśāstraṃ tu vai smṛtiḥ //",
  "GSD37gautdhcu:42": "iti //",
  "GSD37gautdhcu:43": "sa ca ṛgvedādibhedena bhidyate /",
  "GSD37gautdhcu:44": "jātyapekṣayaikavacanam /",
  "GSD37gautdhcu:45": "dharmaḥ karma ācāra ityarthaḥ,",
  "GSD37gautdhcu:46": "apūrvākhyo vā /",
  "GSD37gautdhcu:47": "mūlaṃ kāraṇaṃ jñāpakaṃ,",
  "GSD37gautdhcu:48": "pramāṇamityarthaḥ /",
  "GSD37gautdhcu:49": "tatra vidhipratiṣedhātmako hi vedo dharmādyavabodhakatvaṃ pratipadyate,",
  "GSD37gautdhcu:50": "na tu mantrārthavādarūpa iti ceducyate- arthavādāderapi vidhyekavākyatvenopakārakatvāt pāraṃparyeṇa dharmamūlatvamaviruddham /",
  "GSD37gautdhcu:51": "arthavādastāvat stutinindādvāreṇa vidhipratiṣedharūpatvaṃ pratipadyate,",
  "GSD37gautdhcu:52": "mantrastvanuṣṭānakāle vihitārthasmārakatvāt /",
  "GSD37gautdhcu:53": "tataḥ sarvaprakāra eva vedo",
  "GSD37gautdhcu:54": "dharmamūlamiti /",
  "GSD37gautdhcu:55": "kecinmantrārthavādamūlameva pratijānate yatā 'dhanvanniva prapā asi';",
  "GSD37gautdhcu:56": "ityatra prapā kartavyetyādi /",
  "GSD37gautdhcu:57": "anye tvāhuḥ-adhyayanamātrādeva dharmasiddhiḥ, yathā'ha-",
  "GSD37gautdhcu:58": "ā haiva sa nakhāgrebhyaḥ paramaṃ tapyate tapaḥ /",
  "GSD37gautdhcu:59": "yaḥ sragvyapi dvijo 'dhīte svādhyāyaṃ śaktito 'nvaham //",
  "GSD37gautdhcu:60": "iti //",
  "GSD37gautdhcu:61": "ataḥ pāṭha eva dharmamūlamiti /",
  "GSD37gautdhcu:62": "tadayuktaṃ,",
  "GSD37gautdhcu:63": "karmaphalaśruteḥ ānarthakyaprasaṅgāt,",
  "GSD37gautdhcu:64": "mīmāṃsakairadhyayanaphalasya nistatvācca /",
  "GSD37gautdhcu:65": "athavā vedavācyā kriyā vedaśabdenocyate,",
  "GSD37gautdhcu:66": "sa dharmasya mūlamiti /",
  "GSD37gautdhcu:67": "śyenādiṣu na bhavatīti cet,",
  "GSD37gautdhcu:68": "ucyate-tatrāpi vairivadhāt prāṇadhanaputradārādirakṣaṇadvāreṇa dharmo 'styeveti /",
  "GSD37gautdhcu:69": "tataścāvagamyate-yadidaṃ putrapaśugrāmādi dṛṣṭaṃ, yacca",
  "GSD37gautdhcu:70": "sargādyadṛṣṭaṃ,",
  "GSD37gautdhcu:71": "tatsarvaṃ dharmahetukamiti //",
  "GSD37gautdhcu:72": "dharmaḥ pañcaprakāraḥ-varṇadharma āśramadharmo guṇadharmo varṇāśramadharmo nimittadharma iti /",
  "GSD37gautdhcu:73": "varṇadharmo 'dhyayanādiḥ,",
  "GSD37gautdhcu:74": "āśramadharmaḥ samidādhānādiḥ guṇadharmo 'bhiṣekādiguṇayuktasya rakṣaṇādiḥ,",
  "GSD37gautdhcu:75": "varṇāśramadharmo brāhmaṇasya pālāśo daṇḍa ityādiḥ,",
  "GSD37gautdhcu:76": "nimittadharmaḥ prāyaścittādiḥ /",
  "GSD37gautdhcu:77": "mūlaṃ kāraṇam /",
  "GSD37gautdhcu:78": "tathā cāha-'vedāddharmo hi nirbabhau'; iti /",
  "GSD37gautdhcu:79": "sūtrārambhaprayojanaṃ ca-yathaiva vedo dharmamūlaṃ tathā smṛtiśīle apīti //",
  "GSD37gautdhcu:80": "na kevalaṃ veda eva dharmamūlaṃ, kiṃ tarhi-",
  "GSD37gautdhcu:81": "tadvidāṃ ca smṛtiśīle // Gaut_1.2 //",
  "GSD37gautdhcu:82": "vedavidāṃ ca ye smṛtiśīle te api dharmamūle bhavataḥ te api vedāvirodhinī,",
  "GSD37gautdhcu:83": "tadvidāmityārambhāt /",
  "GSD37gautdhcu:84": "mūlaśabdaśceha dvābhyāmabhisambadhyamāno dvicanānto draṣṭavyaḥ /",
  "GSD37gautdhcu:85": "tacchabdena ṣaḍaṅgo vedo lakṣyate /",
  "GSD37gautdhcu:86": "smṛtirupanibanandhanaṃ manu-yama-vasiṣṭha-bhṛgvaṅgiro-bṛhaspatyuśano-bhāradvāja-gautapāpastamba-saṃvarta-vyāsa-śatātapa-",
  "GSD37gautdhcu:87": "śaṅkha-likhita-hārīta-bodhāyana-yājñavalkya-pracetādibhiḥ kṛtam /",
  "GSD37gautdhcu:88": "śīlamanupanibaddhaḥ samācāraḥ kautukamaṅgalādiḥ bahutvātpratideśaṃ bhidyamānatvāccānupanibaddhaḥ /",
  "GSD37gautdhcu:89": "cakāro 'nuktasamuccayārthaḥ /",
  "GSD37gautdhcu:90": "yathā'ha manu--",
  "GSD37gautdhcu:91": "vedo 'khilo dharmamūlaṃ smṛtiśīle ca tadvidām /",
  "GSD37gautdhcu:92": "ācāraścaiva sādhūnāṃ ātmanastuṣṭireva ca //",
  "GSD37gautdhcu:93": "iti //",
  "GSD37gautdhcu:94": "sandhyoparamaṇakāle triḥ pradakṣiṇādiḥ śiṣṭācāra /",
  "GSD37gautdhcu:95": "vedavidāṃ sakalānuṣṭhānaparāṇāṃ nirdeṣatvena yadvijñānamutpadyate,",
  "GSD37gautdhcu:96": "sā'tmatuṣṭiḥ /",
  "GSD37gautdhcu:97": "vakṣyati-“yaccātmavanto vṛddhāḥ“ityādi //",
  "GSD37gautdhcu:98": "kecidvarṇayanti-aṣṭakādivadeṣāṃ kautukamaṅgalādīnāṃ anupanibandho 'karaṇe pratyavāyābhāvāt /",
  "GSD37gautdhcu:99": "ācārātmatuṣṭī api śīla evāntarbhūte iti na pṛthagupanyaste /",
  "GSD37gautdhcu:100": "cakāropyuktasamuccayārtha eveti //",
  "GSD37gautdhcu:101": "idānīṃ pūrvapakṣīkaroti vedavidāṃ śīlaṃ dharmamūlaṃ na bhavati yataḥ-",
  "GSD37gautdhcu:102": "dṛṣṭo dharmavyatikramaḥ // Gaut_1.3 //",
  "GSD37gautdhcu:103": "dharmamūlatvaṃ na prāpnotīti śeṣaḥ /",
  "GSD37gautdhcu:104": "yathā prajāpatiḥ svāṃ dihitaramabhyadhyāyat,",
  "GSD37gautdhcu:105": "yathendrasyāhalyāgamanādiḥ yathā vyāsabhīṣmādīnāmanāśramāvasthānam //",
  "GSD37gautdhcu:106": "kiñca-",
  "GSD37gautdhcu:107": "sāhasaṃ ca mahatām // Gaut_1.4 //",
  "GSD37gautdhcu:108": "atrāpi dharmamūlatvaṃ na prāpnotīti śeṣaḥ caśabdopādānāt /",
  "GSD37gautdhcu:109": "sahaḥśabdena balamucyate /",
  "GSD37gautdhcu:110": "yathā ca nāradaḥ-“saho balamihocyate“iti /",
  "GSD37gautdhcu:111": "tena śāstraṃ lokasaṃvyavahāraṃ cānavekṣya yat kriyate tat sāhasam /",
  "GSD37gautdhcu:112": "mahatāṃ lokavikhyātānāmityarthaḥ /",
  "GSD37gautdhcu:113": "yathā rāmasya tāṭakādistrīvadhaḥ /",
  "GSD37gautdhcu:114": "jāmadagnyasya mātuḥśiracaśchedaḥ,",
  "GSD37gautdhcu:115": "vasiṣṭhasya jalapraveśaḥ ityādi /",
  "GSD37gautdhcu:116": "tena ayuktaṃ śīlasya dharmamūlatvamiti //",
  "GSD37gautdhcu:117": "kathaṃ punardharmavyatikramasāhasayoḥ bhedaḥ-viṣayābhilāṣeṇa yadayuktamācaryate,",
  "GSD37gautdhcu:118": "sa dharmavyatikramaḥ,",
  "GSD37gautdhcu:119": "krodhādyabhibhavena yat kriyate tat sāhasam //",
  "GSD37gautdhcu:120": "atrottaramāha-",
  "GSD37gautdhcu:121": "na tu dṛṣṭārthe 'varadaurbalyāt // Gaut_1.5 //",
  "GSD37gautdhcu:122": "tuśabda- pakṣanivṛttyarthaḥ /",
  "GSD37gautdhcu:123": "dṛṣṭārtho dṛṣṭaprayojanaḥ tasmin dṛṣṭaprayojane śīlaṃ dharmamūlaṃ na bhavati /",
  "GSD37gautdhcu:124": "tathā ca",
  "GSD37gautdhcu:125": "vasiṣṭhaḥ-“agṛhyamāṇakāraṇo dharmaḥ“iti /",
  "GSD37gautdhcu:126": "naitādvivacanaṃ,",
  "GSD37gautdhcu:127": "dṛṣṭārthe dharmavyatikramasāhase iti /",
  "GSD37gautdhcu:128": "tasmin gṛhyamāṇe“īdudet“ityādinā pragṛhyasaṃjñāyāṃ satyāṃ“dṛṣṭārthe avaradaurbalyāt“iti pāṭhaḥ prāpnoti /",
  "GSD37gautdhcu:129": "avaradaurbalyāt na varaḥ avaro nikṛṣṭaḥ dveṣādyabhibhūtaḥ aparamārthajñāna ityarthaḥ tasya daurbalyāt dharmādharmaparijñānāśakterityarthaḥ /",
  "GSD37gautdhcu:130": "etaccānena jñāpitaṃ bhavati- mahatāmapi tadvidāṃ kadā cidabhibhavo 'stīti,",
  "GSD37gautdhcu:131": "śarīravata- priyāpriyayoravaśyaṃbhāvitvāt /",
  "GSD37gautdhcu:132": "tasmādyāvadeteṣāṃ rāgādidoṣeṇābhibhavaḥ,",
  "GSD37gautdhcu:133": "tāvatteṣāṃ ācāro 'pi na grāhyaḥ /",
  "GSD37gautdhcu:134": "tathāca vasiṣṭhaḥ--“śiṣṭaḥ punarakāmātmā“iti /",
  "GSD37gautdhcu:135": "athavā-avaraśabdenedānīṃtanāḥ kaliyugapuruṣā ucyante,",
  "GSD37gautdhcu:136": "teṣāṃ daurbalyāt asārmathyāt //",
  "GSD37gautdhcu:137": "evaṃ smṛtipramāṇamuktvā adhunā ekārthopanipatitānāṃ vākyānāṃ parasparavirodhe sati kiṃ kravyamityāta āha-",
  "GSD37gautdhcu:138": "tulyabalavirodhe vikalpaḥ // Gaut_1.6 //",
  "GSD37gautdhcu:139": "tulyapramāṇaprāpitaḥ padārthastulyabalaḥ /",
  "GSD37gautdhcu:140": "tayoḥ parasparavirodhe sati vikalpo veditavyaḥ,",
  "GSD37gautdhcu:141": "ayaṃ vāyaṃ veti /",
  "GSD37gautdhcu:142": "nobhayaparityāgaḥ,",
  "GSD37gautdhcu:143": "ubhayoḥ pramāṇaprāpitatvāt /",
  "GSD37gautdhcu:144": "nānyataraparigrahaḥ,",
  "GSD37gautdhcu:145": "ekasmin gṛhyamāṇe dvitīyasyānarthakyaprasaṅgaḥ syāditi /",
  "GSD37gautdhcu:146": "kimudāharaṇaṃ-śrutau tāvat udite hotavyaṃ,",
  "GSD37gautdhcu:147": "anudite hotavyamityevamādi /",
  "GSD37gautdhcu:148": "smṛtāvapi,“nityamabhojyaṃ keśakīṭāvapannam“iti gautamaḥ /",
  "GSD37gautdhcu:149": "pakṣijagdhaṃ gavāghrātamavadhūtamavakṣutam /",
  "GSD37gautdhcu:150": "dūṣitaṃ keśakīṭaiśca mṛtprakṣepeṇa śudhyati //",
  "GSD37gautdhcu:151": "iti manuḥ //",
  "GSD37gautdhcu:152": "nanu-cātra sārmathyādeva vikalpaprasiddheḥ anarthakamidaṃ sūtraṃ samuccayastāvadatra na saṃbhatīti /",
  "GSD37gautdhcu:153": "na hyanudite hutvā punarudite hotuṃ śakyate,",
  "GSD37gautdhcu:154": "guṇabhūtakālavaśena pradhānasya homasyāvṛtteranyāyyatvāt /",
  "GSD37gautdhcu:155": "pradhānavaśavartino hi guṇāḥ,",
  "GSD37gautdhcu:156": "na guṇavaśavarti pradhānamiti /",
  "GSD37gautdhcu:157": "na cānāvṛttamubhayo- kālayorhetuṃ śakyate /",
  "GSD37gautdhcu:158": "evaṃ smṛtāvapi śuddhiparityāgayonairva samuccayaḥ sambhavatīti,",
  "GSD37gautdhcu:159": "parasparavirodhāditi /",
  "GSD37gautdhcu:160": "na cobhayaparityāgo yukta ityuktam /",
  "GSD37gautdhcu:161": "tenātra vikalpa eva prāpnotīti nārtho 'neneti //",
  "GSD37gautdhcu:162": "evaṃ tarhi nyāyaprāptānuvādo 'yaṃ viśeṣārthaḥ /",
  "GSD37gautdhcu:163": "ko viśeṣaḥ ? tulyabalayoreva virodhe vikalpaḥ,",
  "GSD37gautdhcu:164": "atulyabalayostu bādha eveti /",
  "GSD37gautdhcu:165": "tena śrutismṛtyorvirodhe smṛtireva bādhyate /",
  "GSD37gautdhcu:166": "śrutau hi pratyakṣaḥ śabdaḥ smṛtāvānumānikaḥ /",
  "GSD37gautdhcu:167": "na cānumānaṃ pratyakṣavirodhe pramāṇībhavati /",
  "GSD37gautdhcu:168": "evaṃ smṛtyācāravirodhe ca mātuladuhitṛpariṇayanādyācāro bādhyata iti,",
  "GSD37gautdhcu:169": "tatra hyācārāt smṛtyanumānamiti /",
  "GSD37gautdhcu:170": "virodhe vikalpavacanāt,",
  "GSD37gautdhcu:171": "avirodhe tu tulyapramāṇaśiṣṭānāṃ samuccayaḥ yathā ācamanādīnāṃ śrauteṣu karmasviti //",
  "GSD37gautdhcu:172": "nanu ca yadi vedaliṅgaprabhavatvābhyupagama eva smṛteḥ śrutyā sahātulyabalatvamupapādyate,",
  "GSD37gautdhcu:173_0": "tadā hi mantrārthavādavākyeṣvanyapareṣvapi yāni smārtadharmamabalabhūtāni liṅgāni“kumārā",
  "GSD37gautdhcu:173_1": "viśikhā iva“ityevamādīni teṣāṃ pratyakṣavedavākyavirodhe sati virodhivākyānumānavirodhāt",
  "GSD37gautdhcu:173_2": "durbalatvaṃ prasajyate /",
  "GSD37gautdhcu:174": "yadā tūtsannaśākhāpūrvikā smṛtirabhyupagame-yathā'hāpastambaḥ-“brāhmaṇoktā vidhayasteṣāmutsannāḥ pāṭhāḥ prayogādanumīyante“iti tadobhayośca vaidikatvāt tulyabalataiva prasajyate /",
  "GSD37gautdhcu:175": "na hyanumitasya vedavākyasya pratyakṣasya ca balābalaviśeṣo 'sti pratyakṣānumānaparicchinnāgnivaditi /",
  "GSD37gautdhcu:176": "syādetat yatra smṛtivacane vedavirodho 'sti tannaiva vedavākyānumāpakaṃ bhavati,",
  "GSD37gautdhcu:177": "kiṃ tarhi bhrāntyādiprabhavamevaitaditi /",
  "GSD37gautdhcu:178": "tacca na yuktaṃ,",
  "GSD37gautdhcu:179": "dharmaśāstrapraṇeturanāptatvābhyupagame aviśvāsaprasaṅgāt /",
  "GSD37gautdhcu:180": "yadāpi vedavadavicchinnapāraṃparyeṇāgatā smṛtirabhyupagamyate tadāpi tulyabalatvamupapadyata iti tatrāpi tannaivopapadyate /",
  "GSD37gautdhcu:181": "yastāvanmātuladuhitṛpariṇayanādikaḥ samācāra upanyastaḥ sa kāmādyabhibhave sati duṣṭācāratvācchiṣṭācāra eva nopapadyate /",
  "GSD37gautdhcu:182": "yastvavigānenoktalakṣaṇaiḥ śiṣṭairācaryate tasya vedamūlatvāviśeṣāt smṛtyā saha tulyabalatvameva prāpnoti /",
  "GSD37gautdhcu:183": "vibandhanānibandhanayostvanyadeva prayojanamupadiṣṭam /",
  "GSD37gautdhcu:184": "na ca samācārasya smṛtivākyāntaritarūpsaya vedavākyānumānasaṃnikarṣakṛtaṃ balābalatvaṃ sidhyati //",
  "GSD37gautdhcu:185": "atrocyate-atulyabalatvaṃ tāvat vedādīnāṃ sūtrārambhasārmathyādevāvagamyate /",
  "GSD37gautdhcu:186": "yadi hi tulyabalānyetāni syuḥ tadā virodhe vikalpaḥ sārmathyādeva siddhaḥ,",
  "GSD37gautdhcu:187": "kimanena sūtreṇeti tulyabalagrahaṇaṃ cānarthakaṃ syāditi /",
  "GSD37gautdhcu:188": "asminapi vedādyurbalataratvaṃ smṛterupapadyate /",
  "GSD37gautdhcu:189": "tatra liṅgaprabhavatvamupapadyate ityuktam /",
  "GSD37gautdhcu:190": "tenāyameva",
  "GSD37gautdhcu:191": "pakṣoyuktaḥ vastu",
  "GSD37gautdhcu:192": "svatantrapakṣo 'bhihitaḥ,",
  "GSD37gautdhcu:193": "sa pakṣaḥ“tadvidāṃ ca smṛtiśīle“ityetasmin sati durupapāda eveti /",
  "GSD37gautdhcu:194": "tasmādvedaliṅgaprabhavatvameva smṛtīnāṃ nirdeṣataramiti //",
  "GSD37gautdhcu:195": "nanu caivamapi nopapadyate,",
  "GSD37gautdhcu:196": "kvacit smṛtyā śruterbādhadarśanāt yathā sāmānyena pravṛtto vaidikakarmādhikāraḥ smṛtyā upanītādipuruṣaviśeṣa evādhikriyate /",
  "GSD37gautdhcu:197": "tathā saṃskāraikadeśenāpyātmaguṇayoge sati viśiṣṭaphalābhidhānāt,",
  "GSD37gautdhcu:198": "tathā gāmālabheteti śruticodito 'pi govadhaḥ smārtapratiṣedhabalīyastvānna kriyate,",
  "GSD37gautdhcu:199": "tathāgnihotrādikaṃ coditajīvanopādhikaṃ karma dravyasādhyamapi na smārtacauryādipratiṣaddhenāpi dravyamārjayitvā tatkriyate /",
  "GSD37gautdhcu:200": "ataḥ śrutyā smṛtirbādhyata ityayuktamuktamiti //",
  "GSD37gautdhcu:201": "ucyate-virodhe sata pramāṇānāṃ balābalacintā yujyate /",
  "GSD37gautdhcu:202": "yatra tu virodhābhāvaḥ tatra durbalopi naiva bādhyata iti /",
  "GSD37gautdhcu:203": "yastāvadupanītasya karmādhikāraḥ saḥ śrutyā naiva virudhyate,",
  "GSD37gautdhcu:204": "upanayanasya vedagrahaṇārthatvāt,",
  "GSD37gautdhcu:205": "tasya ca karmārthatvāt,",
  "GSD37gautdhcu:206": "na cāpūrvasaṃyogamantareṇa pradhānasiddhiḥ /",
  "GSD37gautdhcu:207": "yaccoktaṃ govardhestu śruticoditopi na kriyata iti,",
  "GSD37gautdhcu:208": "tadapi na kevalaṃ smṛtyā,",
  "GSD37gautdhcu:209": "kintu mantravarṇācca 'mā gāḥ pramāpayāśvān pramāpaya'; ityādi /",
  "GSD37gautdhcu:210": "ataḥ smṛtyā śrutirnaiva bādhyate /",
  "GSD37gautdhcu:211": "kecidutsannaśākhāpūrvikāṃ smṛtimāhuḥ /",
  "GSD37gautdhcu:212": "tadayuktam /",
  "GSD37gautdhcu:213": "tatra vicāryate-kiṃ smaraṇātpūrvameva naṣṭāḥ śākhāḥ utottarakālamiti /",
  "GSD37gautdhcu:214": "yāde pūrvaṃ tatra smaraṇaṃ nopapadyate,",
  "GSD37gautdhcu:215": "vinaṣṭatvāt,",
  "GSD37gautdhcu:216": "pūrvavijñānasadṛśatvāt smṛteḥ /",
  "GSD37gautdhcu:217": "yadyuttarakālaṃ,",
  "GSD37gautdhcu:218": "tadotsannaśākhāpūrvakatvaṃ vaktuṃ na yujyate,",
  "GSD37gautdhcu:219": "tadānīmupalabhyamānatvāt /",
  "GSD37gautdhcu:220": "āpastamboktasyāpyayamabhiprāyaḥ-utsannāḥ kvacitkvaciddeśe na sarvatreti 'teṣāmutsannāḥ pāṭhāḥ prayogādanumīyante';",
  "GSD37gautdhcu:221": "ityatrāpi vyākhyā kartavyā //",
  "GSD37gautdhcu:222": "evamiyaṃ dharmapramāṇaparibhāṣoktā /",
  "GSD37gautdhcu:223": "idānīṃ smṛtyā yatpramīyate tadabhidhānārthamāha-",
  "GSD37gautdhcu:224": "upanayanaṃ brāhmaṇasyāṣṭame // Gaut_1.7 //",
  "GSD37gautdhcu:225": "vedasya agnerācāryasya yamaniyamānāṃ vā samīpe nayanamupanayanam /",
  "GSD37gautdhcu:226": "tadaṣṭame varṣe,",
  "GSD37gautdhcu:227": "varṣagaṇanāsārmathyāt /",
  "GSD37gautdhcu:228": "nityo 'yamupanayanakālaḥ,",
  "GSD37gautdhcu:229": "kāmyāpatkalpayorūrdhvamabhidhānāt /",
  "GSD37gautdhcu:230": "kṣatriyavaiśyayorūrdhvamabhidhānāt śūdrasyaikajātitvādarthasiddhasyāpi brāhmaṇagrahaṇasya jātinimittatvaprasiddhyarthamārambhaḥ /",
  "GSD37gautdhcu:231": "na ca dvijatvavat brāhmaṇatvaṃ kriyata iti /",
  "GSD37gautdhcu:232": "evaṃ ca surāpasya brāhmaṇasya 'surāpasya brāhmaṇasyoṣṇāmāsiṃceyuḥ';",
  "GSD37gautdhcu:233": "ityevamādayo brāhmaṇoddeśena vidhīyamānā anupanītasyāpi bhavanti /",
  "GSD37gautdhcu:234": "yadvā-brāhmaṇagrahaṇena vinā trayāṇāmapyetannityaṃ syāt,",
  "GSD37gautdhcu:235": "kāmyaṃ tu brāhmaṇasya navame pañcame vā syāt,",
  "GSD37gautdhcu:236": "itarayostvekādaśadvādaśayoḥ syātāṃ,",
  "GSD37gautdhcu:237": "kāmyānantaramabhidhānāt /",
  "GSD37gautdhcu:238": "pūrvasaṃskārabhāve 'pi upanayanenādhikriyate,",
  "GSD37gautdhcu:239": "na tvanena vinoparitanairiti garbhādhānādimanuktvā upanayanasyaivehārambhaḥ //",
  "GSD37gautdhcu:240": "navame pañcame vā kāmyam // Gaut_1.8 //",
  "GSD37gautdhcu:241": "kāmāya hitaṃ kāmyaṃ tadupatpādanasamartham /",
  "GSD37gautdhcu:242": "pañcame navama iti vācye kramabhedaḥ anayorantarā kṣatriyavaiśyayoḥ kāmyakālaparigrahārthaḥ /",
  "GSD37gautdhcu:243": "tathā ca manuḥ-",
  "GSD37gautdhcu:244": "rājño balārthinaṣṣaṣṭhe vaiśyasyārthārthino 'ṣṭame //",
  "GSD37gautdhcu:245": "visamāsaḥ kāmyabhedajñāpanārthaḥ /",
  "GSD37gautdhcu:246": "tathācaca smṛtyantaraṃ-'navame tvāyuṣmākaṃ pañcame brahmavarcasakāmam'; iti /",
  "GSD37gautdhcu:247": "vāśabdo vikalpārthaḥ /",
  "GSD37gautdhcu:248": "sa icchāto draṣṭavyaḥ //",
  "GSD37gautdhcu:249": "garbhādiḥsaṅkhyā varṣāṇām // Gaut_1.9 //",
  "GSD37gautdhcu:250": "garbhasahacaritā daśa māsā garbha ityucyate /",
  "GSD37gautdhcu:251": "tatprabhṛti varṣagaṇanā kartavyā,",
  "GSD37gautdhcu:252": "na tu janmata ārabhya /",
  "GSD37gautdhcu:253": "tataśca 'upanayanaṃ brāhmaṇasya';",
  "GSD37gautdhcu:254": "ityevamādau 'garbhāṣṭame';",
  "GSD37gautdhcu:255": "ityevamādi yojyam //",
  "GSD37gautdhcu:256": "taddvitīyaṃ janma // Gaut_1.10 //",
  "GSD37gautdhcu:257": "tat upanayanaṃ dvitīyaṃ janma /",
  "GSD37gautdhcu:258": "tena saṃskṛto dvijo bhavatītyarthaḥ /",
  "GSD37gautdhcu:259": "'dvijātīnāmadhyayanam';",
  "GSD37gautdhcu:260": "ityevamādau vyavahārārthaṃ dvijasaṃjñākaraṇam /",
  "GSD37gautdhcu:261": "tadgrahaṇaṃ nityakāmyopanayanasaṃgrahaṇārtham //",
  "GSD37gautdhcu:262": "tadyasmātsa ācāryaḥ // Gaut_1.11 //",
  "GSD37gautdhcu:263": "tadgrahaṇaṃ nityakāmyopanayanasaṃgrahaṇārtham /",
  "GSD37gautdhcu:264": "'ācāryaḥ śreṣṭho gurūṇām';",
  "GSD37gautdhcu:265": "ityādau vyavahārārthaṃ saṃjñākaraṇam //",
  "GSD37gautdhcu:266": "vedānuvacanācca // Gaut_1.12 //",
  "GSD37gautdhcu:267": "vedānuvacanaṃ samastavedānucanam /",
  "GSD37gautdhcu:268": "adṛṣṭārthamekadeśādhyāpanena guruḥ /",
  "GSD37gautdhcu:269": "tathā ca manuḥ-",
  "GSD37gautdhcu:270": "alpaṃ vā bahu vā yasya śrutasyopakaroti yaḥ /",
  "GSD37gautdhcu:271": "tamapīha guruṃ vidyāt śrutopakriyayā tayā //",
  "GSD37gautdhcu:272": "iti //",
  "GSD37gautdhcu:273": "dṛṣṭārthaṃ cedupādhyāyaḥ /",
  "GSD37gautdhcu:274": "tathāca vasiṣṭhaḥ-'yastvekadeśaṃ sa upādhyāyaḥ'; iti /",
  "GSD37gautdhcu:275": "cakārāt aṅgavyākhyātāpi /",
  "GSD37gautdhcu:276": "tathāca yāskaḥ-'ācārya ācārānācinoti,",
  "GSD37gautdhcu:277": "arthānācinoti,",
  "GSD37gautdhcu:278": "buddhiṃ vā'; iti /",
  "GSD37gautdhcu:279": "keciccakāraṃ pūrvasūtreṇa samuccayārthaṃ vyācakṣate /",
  "GSD37gautdhcu:280": "tenobhayakaraṇādevācāryaḥ /",
  "GSD37gautdhcu:281": "tathāca manuḥ-",
  "GSD37gautdhcu:282": "upanīya tu yaḥśiṣyaṃ vedamadhyāpayeddvijaḥ /",
  "GSD37gautdhcu:283": "sakalpaṃ sarahasyaṃ ca tamācāryaṃ pracakṣate //",
  "GSD37gautdhcu:284": "iti //",
  "GSD37gautdhcu:285": "ekādaśadvādaśayoḥ kṣatriyavaiśyayoḥ // Gaut_1.13 //",
  "GSD37gautdhcu:286": "nityo 'yaṃ kālaḥ,",
  "GSD37gautdhcu:287": "kāmyāpakatkalpayorūrdhvamabhidhānāt //",
  "GSD37gautdhcu:288": "yadā tu nityakāmyayoḥ kenaciddurbhikṣādinā nimittenātikramaḥ syāt tadānīmāpatkalpamāha-",
  "GSD37gautdhcu:289": "ā ṣoḍaśādbrāhmaṇasyāpatitā sāvitrī // Gaut_1.14 //",
  "GSD37gautdhcu:290": "āṅtrābhividhyarthaḥ,",
  "GSD37gautdhcu:291": "sahaṣoḍasena varṣeṇeti,",
  "GSD37gautdhcu:292": "'dvyadhikāyāḥ';",
  "GSD37gautdhcu:293": "iti liṅgāt 'ṣoḍaśe sarvakāmam';",
  "GSD37gautdhcu:294": "iti smṛtyantaradarśanācca /",
  "GSD37gautdhcu:295": "apatitā anapagatā /",
  "GSD37gautdhcu:296": "sāvitrīśabdena tatsādhanamupanayamucyate,",
  "GSD37gautdhcu:297": "upanayanasyādhikṛto bhavatītyarthaḥ /",
  "GSD37gautdhcu:298": "evaṃ ca pitrādiṣvanupanīteṣvapi prāyaścittenopanayane 'dhikriyate /",
  "GSD37gautdhcu:299": "tathācāpastambaḥ-'yasya pitā... pitāmahaḥ....prapitāmahaḥ'; ityādi //",
  "GSD37gautdhcu:300": "dvāvaṃśate rājanyasya // Gaut_1.15 //",
  "GSD37gautdhcu:301": "atrāpyāṅnuvartate varṣasahitam /",
  "GSD37gautdhcu:302": "rājanyaśabdaprayogo rājatvaprasiddhyarthaḥ,",
  "GSD37gautdhcu:303": "tasyopanītasyaiva rājyādhikāra iti //",
  "GSD37gautdhcu:304": "dvyadhikāyā vaiśyasya // Gaut_1.16 //",
  "GSD37gautdhcu:305": "dvābhyāmadhikābhyāṃ sahitā yā dvāviṃśatiḥ sā dvyadhikāḥ,",
  "GSD37gautdhcu:306": "caturviṃśāterityarthaḥ /",
  "GSD37gautdhcu:307": "caturviṃśateriti vaktavye evamabhidhānaṃ pūrvatrāṅo 'bhividhijñāpanārtham //",
  "GSD37gautdhcu:308": "ukta upanayanakālaḥ /",
  "GSD37gautdhcu:309": "idānīṃ tatsādhanābhidhitsayā'ha-",
  "GSD37gautdhcu:310": "mauñjījyāmaurvīsautrayo mekhalāḥ krameṇa // Gaut_1.17 //",
  "GSD37gautdhcu:311": "muñjavikārā mauñjī /",
  "GSD37gautdhcu:312": "mūrvā prasiddhā,",
  "GSD37gautdhcu:313": "tadvikārā maurvī /",
  "GSD37gautdhcu:314": "jyācāsau maurvī ceti samānādhikaraṇasamāsaḥ /",
  "GSD37gautdhcu:315": "tataśca dhanuṣo 'panīya grāhyā /",
  "GSD37gautdhcu:316": "sūtraṃ śaṇasūtram /",
  "GSD37gautdhcu:317": "ekaguṇā maurvī,",
  "GSD37gautdhcu:318": "itare trivṛtau /",
  "GSD37gautdhcu:319": "yathā'ha manuḥ-",
  "GSD37gautdhcu:320": "mauñjī trivṛt samā ślakṣṇā kāryā viprasya mekhalā /",
  "GSD37gautdhcu:321": "kṣatriyasya tu maurvī jyā vaiśyasya śaṇatāntavī //",
  "GSD37gautdhcu:322": "iti //",
  "GSD37gautdhcu:323": "jyāmaurvyordvitvavyāvṛttyarthaṃ kramagrahaṇam /",
  "GSD37gautdhcu:324": "kecidabhāve vaikalpikārthamiti varṇayanti /",
  "GSD37gautdhcu:325": "tathāca manuḥ-",
  "GSD37gautdhcu:326": "muñjābhāve tu kartavyā kuśāśmantakabalbajaiḥ /",
  "GSD37gautdhcu:327": "trivṛtā granthinaikena tribhiḥ pañcabhireva veti //",
  "GSD37gautdhcu:328": "nyāyasiddhe kramagrahaṇasyānyārthatvāditi //",
  "GSD37gautdhcu:329": "kṛṣṇarurubastājināni // Gaut_1.18 //",
  "GSD37gautdhcu:330": "ajinaśabdaḥ pratyekamabhisambadhyate /",
  "GSD37gautdhcu:331": "kṛṣṇaḥ kṛṣṇamṛgaḥ,",
  "GSD37gautdhcu:332": "ruruḥ pṛṣanmṛgaḥ,",
  "GSD37gautdhcu:333": "bastaḥ prasiddhaḥ /",
  "GSD37gautdhcu:334": "etāni krameṇottarīyāṇi /",
  "GSD37gautdhcu:335": "tathā ca smṛtyantaram-'ajinamevottarīyaṃ dhārayeyuḥ'; iti //",
  "GSD37gautdhcu:336": "vāsāṃsi śāṇakṣaumacīrakutapāḥsarveṣām // Gaut_1.19 //",
  "GSD37gautdhcu:337": "śaṇādhikāraḥśāṇaḥ /",
  "GSD37gautdhcu:338": "kṣumā atasī,",
  "GSD37gautdhcu:339": "tadvikāraḥ kṣaumaḥ /",
  "GSD37gautdhcu:340": "darbhādipariniṣpannaṃ cīram /",
  "GSD37gautdhcu:341": "kutapaḥ pārvatīyacchāgaromaniṣpannaḥ /",
  "GSD37gautdhcu:342": "etānyadhovasanāni /",
  "GSD37gautdhcu:343": "viṣamasaṅkhyatvādeva sarveṣāṃ siddheḥ smṛtyantare 'śāṇaṃ kṣaumaṃ vāso brāhmaṇasya';",
  "GSD37gautdhcu:344": "iti tadāśritya yadyathāsaṅkhyaṃ tannivṛttyarthaṃ sarveṣāṃ grahaṇaṃ,",
  "GSD37gautdhcu:345": "adhikārārthaṃ vā //",
  "GSD37gautdhcu:346": "kārpāsaṃ cāvikṛtam // Gaut_1.20 //",
  "GSD37gautdhcu:347": "sarveṣāmityanuvartate, vāsa iti ca /",
  "GSD37gautdhcu:348": "avikṛtamarāgasambandham /",
  "GSD37gautdhcu:349": "svabhāvataḥ śuklamevetyarthaḥ /",
  "GSD37gautdhcu:350": "pūrveṣāmapyavikṛtatvajñāpanārthaścaśabdaḥ //",
  "GSD37gautdhcu:351": "kāṣāyamapyeke // Gaut_1.21 //",
  "GSD37gautdhcu:352": "rāgasambandhamapi kecidicchanti /",
  "GSD37gautdhcu:353": "apiśabdo nindārthaḥ /",
  "GSD37gautdhcu:354": "ataḥ pūrveṣāmabhāve draṣṭavyam //",
  "GSD37gautdhcu:355": "idānīṃ kāṣāyapakṣe niyamārthamāha-",
  "GSD37gautdhcu:356": "vārkṣaṃ brāhmaṇasya // Gaut_1.22 //",
  "GSD37gautdhcu:357": "vṛṣakaṣāyakṛtaṃ vārkṣaṃ tadeva brāhmaṇasya vāsaḥ //",
  "GSD37gautdhcu:358": "māñjiṣṭhahāridre itarayoḥ // Gaut_1.23 //",
  "GSD37gautdhcu:359": "mañjiṣṭhayā vikṛtaṃ kṣatriyasya /",
  "GSD37gautdhcu:360": "haridrayā vikṛtaṃ vaiśyasya //",
  "GSD37gautdhcu:361": "bailvapālāśau brāhmaṇadaṇḍau // Gaut_1.24 //",
  "GSD37gautdhcu:362": "bailvaḥ pālāśo vā brāhmaṇasya daṇḍaḥ /",
  "GSD37gautdhcu:363": "yadyapi dvandvanirdeśaiḥ,",
  "GSD37gautdhcu:364": "tathāpi 'yajñiyo vā sarveṣām';",
  "GSD37gautdhcu:365": "ityekavacananirdeśāt,",
  "GSD37gautdhcu:366": "'pratigṛhyepsitaṃ daṇḍam';",
  "GSD37gautdhcu:367": "iti smṛtyantaradarśanācca ekasyaiva dhāraṇaṃ yuktam //",
  "GSD37gautdhcu:368": "āśvatthapailavo śeṣe // Gaut_1.25 //",
  "GSD37gautdhcu:369": "aśvatthaḥ prasiddhaḥ,",
  "GSD37gautdhcu:370": "pīluḥ kalkiḥ,",
  "GSD37gautdhcu:371": "śeṣe kṣatriyavaiśyaviṣaye /",
  "GSD37gautdhcu:372": "tatrāpi kṣatriyasyāśvatthaḥ,",
  "GSD37gautdhcu:373": "vaiśyasya pailavaḥ //",
  "GSD37gautdhcu:374": "yajñiyo vā sarveṣām // Gaut_1.26 //",
  "GSD37gautdhcu:375": "yajñārhe vā syāt vibhītakabilvakayāvakādirvarjito vṛkṣaviśeṣa ityarthaḥ /",
  "GSD37gautdhcu:376": "vāśabdo 'bhāvavikalpārthaḥ,",
  "GSD37gautdhcu:377": "ataḥ pūrveṣāmabhāve /",
  "GSD37gautdhcu:378": "anyathāpārtho vāśabdaḥ /",
  "GSD37gautdhcu:379": "sarveṣāṃgrahaṇamanantarayoreva mā bhūditi //",
  "GSD37gautdhcu:380": "idānīṃ daṇḍaguṇamāha-",
  "GSD37gautdhcu:381": "apīḍitā yūpavakrāḥsaśalkāḥ // Gaut_1.27 //",
  "GSD37gautdhcu:382": "apīḍitā vallīveṣṭanakīṭāgnyādibhiranupahatā ityarthaḥ /",
  "GSD37gautdhcu:383": "yūpavakrāḥ yūpavannatāgrā ityarthaḥ /",
  "GSD37gautdhcu:384": "saśalkāḥ satvacaḥ /",
  "GSD37gautdhcu:385": "asamāsāt sarva evaṃrūpāḥ,",
  "GSD37gautdhcu:386": "na tu yathāsaṅkhyam /",
  "GSD37gautdhcu:387": "tathā cāha manuḥ-",
  "GSD37gautdhcu:388": "ṛjavaste tu sarve syuravraṇāḥsaumyadarśanāḥ /",
  "GSD37gautdhcu:389": "anudvegakarā nṝṇāṃ satvaco 'nagnidūṣitāḥ //",
  "GSD37gautdhcu:390": "iti //",
  "GSD37gautdhcu:391": "mūrghalalāṭanāsāgrapramāṇāḥ // Gaut_1.28 //",
  "GSD37gautdhcu:392": "pramāṇaśabdaḥ pratyekaṃ sambadhyate /",
  "GSD37gautdhcu:393": "mūrdhapramāṇā brahmaṇasya,",
  "GSD37gautdhcu:394": "lalāṭapramāṇāḥ kṣatriyasya,",
  "GSD37gautdhcu:395": "nāsāgrapramāṇā",
  "GSD37gautdhcu:396": "vaiśyasya /",
  "GSD37gautdhcu:397": "tathā ca manuḥ -",
  "GSD37gautdhcu:398": "keśāntiko brāhmaṇasya daṇḍaḥ kāryaḥ pramāṇataḥ /",
  "GSD37gautdhcu:399": "lalāṭasammito rājñaḥ syāttu nāsāntiko viśaḥ //",
  "GSD37gautdhcu:400": "iti //",
  "GSD37gautdhcu:401": "idānīṃ brahmacāriveṣamāha-",
  "GSD37gautdhcu:402": "muṇḍajaṭilaśikhājaṭāśca // Gaut_1.29 //",
  "GSD37gautdhcu:403": "muṇḍo muṇḍitaśiraskaḥ /",
  "GSD37gautdhcu:404": "jaṭilaḥ sakeśaḥ /",
  "GSD37gautdhcu:405": "śikhā eva jaṭā yasya sa śikhājaṭaḥ /",
  "GSD37gautdhcu:406": "evaṃ muṇḍaśabdena samastamuṇḍanamucyate /",
  "GSD37gautdhcu:407": "cakāro vār'thaḥ pratyekamabhisambadhyate-muṇḍo vā jaṭilo vā śikhājaṭo veti /",
  "GSD37gautdhcu:408": "brāhmaṇakṣatriyavaiśyābhiprāyaṃ bahuvacanam /",
  "GSD37gautdhcu:409": "yathākramanivṛttyarthaṃ veti noktam /",
  "GSD37gautdhcu:410": "tathā ca manuḥ-",
  "GSD37gautdhcu:411": "muṇḍo vā jaṭilo vā syādasya vā syācchikhājaṭaḥ //",
  "GSD37gautdhcu:412": "iti //",
  "GSD37gautdhcu:413": "idānīṃ śaucato 'dhyayanādhikārāt śaucārthaṃ pūrvaṃ dravyaśuddhirucyate-",
  "GSD37gautdhcu:414": "dravyahasta ucchiṣṭo nidhāyācāmet // Gaut_1.30 //",
  "GSD37gautdhcu:415": "brāhmaṇabhojanādau pravṛtto dravyahastaḥ pūrvamanucchiṣṭaḥ kenacitkāraṇenocchiṣṭasparśādaprayato bhavati,",
  "GSD37gautdhcu:416": "tadā taddravyaṃ bhūmau nidhāya sthāpayitvā'cāmet /",
  "GSD37gautdhcu:417": "tathā ca vasiṣṭhaḥ-",
  "GSD37gautdhcu:418": "pracarannabhyavahāryeṣu ucchiṣṭaṃ yadi saṃspṛśet /",
  "GSD37gautdhcu:419": "bhūmau nidhāya taddravyamācamya pracaretpunaḥ //",
  "GSD37gautdhcu:420": "iti //",
  "GSD37gautdhcu:421": "puruṣaśaucavivakṣāyāṃ dravyahastagrahaṇamanarthakam /",
  "GSD37gautdhcu:422": "ato dravyasya nidhānamātrādeva śuddhiḥ,",
  "GSD37gautdhcu:423": "puruṣasyācamanāt /",
  "GSD37gautdhcu:424": "yattu dravyasya smṛtyantare prokṣaṇamukta-'bhūmau nikṣipya prokṣaṇāddravyaṃ śuddhyati';",
  "GSD37gautdhcu:425": "iti tadabhyavahāryapakvadravyaviṣayameva draṣṭavyam /",
  "GSD37gautdhcu:426": "kathaṃ punastulyasaṃhite sūtre viśeṣo 'vagamyate-nidhāyācacamanaṃ na punaranidhāyeti /",
  "GSD37gautdhcu:427": "ucyate-yadyanidhāyācamanamiṣṭaṃ syāttato 'dravyahasta ucchiṣṭa ācāmet';",
  "GSD37gautdhcu:428": "ityetāvadeva vaktavyaṃ syāt,",
  "GSD37gautdhcu:429": "kiṃ nidhānena kriyata iti,",
  "GSD37gautdhcu:430": "tataḥ sūtrātirekānnidhānapakṣa evābhīṣṭa ityavagamyate /",
  "GSD37gautdhcu:431": "yattu manunoktaṃ-",
  "GSD37gautdhcu:432": "ucchiṣṭena tu saṃspṛṣṭo dravyahastaḥ kathaṃcana /",
  "GSD37gautdhcu:433": "anidhāyaiva taddravyamācāntaḥśucitāmiyāt //",
  "GSD37gautdhcu:434": "iti //",
  "GSD37gautdhcu:435": "tadanabhyavahāryadravyaviṣayaṃ draṣṭavyam /",
  "GSD37gautdhcu:436": "evaṃcābhyavahāryadravyasyāpakvasya kadalīphalādeḥ nidhānamātrādeva śuddhiḥ /",
  "GSD37gautdhcu:437": "pakvasya bhūmau nikṣipya prokṣaṇācchuddhiḥ /",
  "GSD37gautdhcu:438": "anabhyavahāryadravyasya vastrāderanidhāyācamanācchuddhiḥ //",
  "GSD37gautdhcu:439": "idānīṃ dravyaśuddhimāha-",
  "GSD37gautdhcu:440": "dravyaśuddhiḥ parimārjanapradāhatakṣaṇanirṇejanāni",
  "GSD37gautdhcu:441": "taijasamārttikadāravatāntavānām // Gaut_1.31 //",
  "GSD37gautdhcu:442": "taijasādīnāṃ dravyāṇāṃ parimārjanādinā krameṇa śuddhiḥ /",
  "GSD37gautdhcu:443": "dravyatve siddhe teṣāṃ dravyavacanaṃ svakāryaniṣpādanasārmathyārtham /",
  "GSD37gautdhcu:444": "tataśca bhinnabhāṇḍādīnāṃ na śaucam /",
  "GSD37gautdhcu:445": "tejasā hetubhūtena yāni kriyante tāni taijasāni sauvarṇādīni /",
  "GSD37gautdhcu:446": "teṣāṃ taijasānāmucchiṣṭaliptānām /",
  "GSD37gautdhcu:447": "kuta etat ? mūtrādyupahatānāṃ smṛtyantare śuddhyantaravidhānāt /",
  "GSD37gautdhcu:448": "tathā cauśanasaṃ-'taijasānāṃ mūtrapurīṣaretaḥ kuṇapopahatānāṃ āvartanamullekhanaṃ bhasmanā triḥ saptakṛtvaḥ parimārjanam /",
  "GSD37gautdhcu:449": "ataijasānāmevaṃbhūtānāmutsargaḥ'; iti /",
  "GSD37gautdhcu:450": "tathā anyaśarīramaladūṣite kaṇvavacanamārabdham- 'śleṣmādyupahatānāmekaviṃśatiparimārjanacchuddhiḥ'; iti /",
  "GSD37gautdhcu:451": "tathācāspṛśyochiṣṭānāmauśanasaṃ vacanaṃ saṃgatamārabdham- 'anulomaśūdraśvakākopahatānāmullekhanaṃ pratilomeṣu spṛśyopahatānomakaviṃśatiparimarjanamaspṛśyopahatānāmāvartanam'; iti /",
  "GSD37gautdhcu:452": "tathā māṃsarudhiropahatānāṃ śaṅkhavacanamārabdhaṃ-'mṛdariṣṭakeṅgudabilvasarṣapakalkagomūtragomayādīni śaucadravyāṇi'; iti /",
  "GSD37gautdhcu:453": "tathā 'rajasvalāduṣṭānāmekadinaṃ pañcagavye nikṣipya ekaviṃśatiparimārjanācchuddhiḥ';",
  "GSD37gautdhcu:454": "iti paiṭhīnasivacanam /",
  "GSD37gautdhcu:455": "evamanyeṣvapi smṛtyantareṣu malāntaradūṣiteṣu taijaseṣu śuddhyantarāṇyāmnātāni /",
  "GSD37gautdhcu:456": "atotrocchiṣṭaliptānāmeva kalpayituṃ nyāyyamiti /",
  "GSD37gautdhcu:457": "teṣāmucchiṣṭaliptānāṃ parimārjanaṃ bhasmanā paritaḥ sarvataḥ /",
  "GSD37gautdhcu:458": "mārttikānāṃ mṛnmayānāmaspṛśyopahatānām /",
  "GSD37gautdhcu:459": "kutaḥ? smṛtyantare viśeṣadarśanāt /",
  "GSD37gautdhcu:460": "tathośanaso vacanaṃ-'mṛnmayānāmucchiṣṭaliptānāmapamārjanamucchaṣṭaspṛṣṭānāṃ prokṣaṇam'; iti /",
  "GSD37gautdhcu:461": "tathā vasiṣṭhavacanam-",
  "GSD37gautdhcu:462": "madyamūtrapurīṣaiśca śleṣmapūyāśruśoṇitaiḥ /",
  "GSD37gautdhcu:463": "saṃspṛṣṭaṃ naiva śuddhyeta punaḥpākena mṛnmayam //",
  "GSD37gautdhcu:464": "iti madyādidūṣitānāṃ tyāga uktaḥ /",
  "GSD37gautdhcu:465": "atotra caṇḍālādyupahatānāmeva kalpayituṃ nyāyyamiti /",
  "GSD37gautdhcu:466": "pradāhaḥ prakarṣeṇa dāhaḥ pūrvasvabhāvotpādanamityarthaḥ /",
  "GSD37gautdhcu:467": "dāravāṇāṃ āsanaśayanādīnāṃ aṇedhyādyupahatānāṃ takṣaṇaṃ tanūkaraṇaṃ yāvanmātramupahatam /",
  "GSD37gautdhcu:468": "aspṛśyaspṛṣṭānāṃ prokṣaṇam /",
  "GSD37gautdhcu:469": "kutaḥ ? 'prokṣaṇaṃ saṃhatānām';",
  "GSD37gautdhcu:470": "iti manuvacanāt /",
  "GSD37gautdhcu:471": "prakṣālanaśakyānāṃ prakṣālanam /",
  "GSD37gautdhcu:472": "tāntavānāṃ tantumayānāṃ kārpāsādivikārāṇāṃ aspṛśyadūṣitānām /",
  "GSD37gautdhcu:473": "maladūṣite smṛtyantaraṃ draṣṭavyam-'dhāvanaṃ tanmātracchedanamutsargaḥ'; iti /",
  "GSD37gautdhcu:474": "'celādīnāṃ malādidūṣitānām';",
  "GSD37gautdhcu:475": "iti paiṭhīnasivacanam /",
  "GSD37gautdhcu:476": "tathā 'śrīphalairaṃśupaṭṭānām';",
  "GSD37gautdhcu:477": "ityevamādīni manunoktāni draṣṭavyāni,",
  "GSD37gautdhcu:478": "aspṛśyadūṣitānāṃ bahūnāṃ vastrāṇāṃ prokṣaṇam 'bahūnāṃ dhānyavāsasāma';",
  "GSD37gautdhcu:479": "iti manunā prokṣaṇenaiva śuddhividhānāt /",
  "GSD37gautdhcu:480": "atolpānāmaspṛśyadūṣitānāṃ nirṇejanam //",
  "GSD37gautdhcu:481": "taijasavadupalamaṇiśaṅkhaśuktīnām // Gaut_1.32 //",
  "GSD37gautdhcu:482": "taijasavacchuddhirupalādīnām /",
  "GSD37gautdhcu:483": "atideśaḥ smṛtyantaroktaśuddhyapekṣārthaḥ /",
  "GSD37gautdhcu:484": "upalānāṃ maṇīnāṃ tāvacchrūyate-",
  "GSD37gautdhcu:485": "nirlepaṃ kāñcanaṃ bhāṇḍaṃ adbhireva viśuddhyati /",
  "GSD37gautdhcu:486": "abjamaśmamayaṃ caiva rājataṃ cānupaskṛtam //",
  "GSD37gautdhcu:487": "śaṅkhaśuktimaṇīnāṃ ca gomūtreṇodakena vā //",
  "GSD37gautdhcu:488": "iti manuvacanam /",
  "GSD37gautdhcu:489": "'payasā śaṅkhaśuktīnām';",
  "GSD37gautdhcu:490": "iti paiṭhīnasivacanam //",
  "GSD37gautdhcu:491": "dāruvadasthibhūmyoḥ // Gaut_1.33 //",
  "GSD37gautdhcu:492": "asthi hastidantādisaṃvyavahāryadravyāṇi /",
  "GSD37gautdhcu:493": "bhūmiḥ, gṛhādiḥ dāruvaditi prakṛtidravyeṇātideśaṃ bruvan etat jñāpayati-yat vikārasya śocamucyate prakṛtidravyasyāpi tadeva bhavatīti /",
  "GSD37gautdhcu:494": "itarathā dāravavaditi vaktavyamāsīditi /",
  "GSD37gautdhcu:495": "asthibhūmyoḥ smṛtyantaropadiṣṭāpekṣārtho 'tideśaḥ /",
  "GSD37gautdhcu:496": "tathā ca smṛtyantaropadiṣṭāpekṣārtho 'tideśaḥ /",
  "GSD37gautdhcu:497": "tathā ca smṛtyantaram-'aspṛśyaspṛṣṭānāṃ bhūmyasthnāṃ prokṣaṇācchuddhiḥ';",
  "GSD37gautdhcu:498": "iti kaṇvavacanam //",
  "GSD37gautdhcu:499": "āvapanaṃ ca bhūmeḥ // Gaut_1.34 //",
  "GSD37gautdhcu:500": "bhūmigrahaṇamasthinivṛttyartham /",
  "GSD37gautdhcu:501": "cakorāt smṛtyantaroktānyapi draṣṭavyāni /",
  "GSD37gautdhcu:502": "tathācoktaṃ vasiṣṭhena-",
  "GSD37gautdhcu:503": "khananāddahanāddharṣāt gobhirākramaṇādapi /",
  "GSD37gautdhcu:504": "caturbhiḥśuddhyate bhūmiḥ pañcamāccopalepanāt //",
  "GSD37gautdhcu:505": "iti /",
  "GSD37gautdhcu:506": "tathā ca manuḥ-",
  "GSD37gautdhcu:507": "sammārjanena sekena dāhenollekhanena ca /",
  "GSD37gautdhcu:508": "gavāṃ ca parivāsena bhūmiḥśuddhyati pañcabhiḥ //",
  "GSD37gautdhcu:509": "iti /",
  "GSD37gautdhcu:510": "yathālepaṃ vikalpena samuccayena vā śaucaṃ kartavyam //",
  "GSD37gautdhcu:511": "celavadrajjuvidalacarmaṇām // Gaut_1.35 //",
  "GSD37gautdhcu:512": "rajjuḥ darbhādiniṣpannaḥ /",
  "GSD37gautdhcu:513": "vidalaḥ vaṃśamayūrapakṣādiniṣpannaḥ carma vyāghracarmādi teṣāmaspṛśyaspṛṣṭānāṃ celavat vastravacchaucam /",
  "GSD37gautdhcu:514": "carmaśabdena prakṛtigrahaṇena vikārasyāpi grahaṇam /",
  "GSD37gautdhcu:515": "rajjvādīnāṃ prokṣaṇasyāpi praveśārthamatideśaḥ /",
  "GSD37gautdhcu:516": "atospṛśyaspṛṣṭānāṃ prokṣaṇamapi kartavyam /",
  "GSD37gautdhcu:517": "tathā ca paiṭhanasiḥ-'rajjuvidalacarmaṇāmaspṛśyaspṛṣṭānāṃ prokṣaṇācchuddhiḥ'; iti //",
  "GSD37gautdhcu:518": "utsargo vātyantopahatānām // Gaut_1.36 //",
  "GSD37gautdhcu:519": "rajjvādīnāṃ tyāgo vā /",
  "GSD37gautdhcu:520": "vyavasthaitavikalpo 'yam /",
  "GSD37gautdhcu:521": "ato 'tyantopahatānāṃ tyāgaḥ /",
  "GSD37gautdhcu:522": "itareṣāṃ śaucamiti //",
  "GSD37gautdhcu:523": "idānīṃ 'dravyahasta ucchiṣṭo nidhāyācāmet'; ityuktaṃ,",
  "GSD37gautdhcu:524": "tadācamanavidhitsayā'ha-",
  "GSD37gautdhcu:525": "prāṅmukha udaṅmukho vā śaucamārabheta // Gaut_1.37 //",
  "GSD37gautdhcu:526": "prāṅmukha udaṅmukho vetīcchāto vikalpaḥ /",
  "GSD37gautdhcu:527": "nanu ca śauca grahaṇamanarthakam,",
  "GSD37gautdhcu:528": "uttaratrācāmoditi vakṣyati,",
  "GSD37gautdhcu:529": "tenaivārthasiddhatvāditi /",
  "GSD37gautdhcu:530": "ucyate-anyadapi śaucāṅgametaddigabhimukha eva kuryāditi /",
  "GSD37gautdhcu:531": "evaṃ ca pādaprakṣālanādikamapi taddigabhimukha eva kuryāditi /",
  "GSD37gautdhcu:532": "ārabheteti samāhitārtham,",
  "GSD37gautdhcu:533": "ato yāvadācamanaparisamāptiḥ tāvantaṃ kālamananyacitto bhavet //",
  "GSD37gautdhcu:534": "śucau deśa āsīno dakṣiṇaṃ bāhuṃ jānvantarā kṛtvā yajñopavītyā maṇibandhātpāṇī prakṣālya vāgyato hṛdayaspṛśastriścaturvāpa ācāmet // Gaut_1.38 //",
  "GSD37gautdhcu:535": "śucau deśe sthāne anupahate /",
  "GSD37gautdhcu:536": "evaṃ ca pādaprakṣālanamapyarthasiddhaṃ mā bhūt",
  "GSD37gautdhcu:537": "aśuddhipādasambandhāddeśasyāpyaśucibhāva iti /",
  "GSD37gautdhcu:538": "tathā ca vakhiṣṭhaḥ- 'prakṣālya pādau pāṇo cā maṇibandhanāt'; iti /",
  "GSD37gautdhcu:539": "āsīna eva, nānyāvasthaḥ /",
  "GSD37gautdhcu:540": "tathāca vasiṣṭhaḥ-'vrajan tiṣṭhan śayānaḥ praṇato vā nācāmet'; iti /",
  "GSD37gautdhcu:541": "dākṣiṇaṃ bāhuṃ jānvormadhye kṛtvā /",
  "GSD37gautdhcu:542": "yajñopavītoti /",
  "GSD37gautdhcu:543": "yadi kadācit ayajñopavīti bhūtvāpyāste tathāpyācamane avaśyaṃ yajñopavītinā bhavitavyamiti /",
  "GSD37gautdhcu:544": "tathā cāpaspambaḥ-'upāsane gurūṇāṃ vṛddhānāmatithīnāṃ home japyakarmaṇi bhojana ācamane svādhyāye ca yajñopavīti syāt'; iti /",
  "GSD37gautdhcu:545": "ācamanāṅgatvenānyayajñopavītotpādanārthaṃ vā /",
  "GSD37gautdhcu:546": "tathā ca vasiṣṭhaḥ-",
  "GSD37gautdhcu:547": "snātakānāṃ tu nityaṃ syādantarvāsastathottaram /",
  "GSD37gautdhcu:548": "yajñopavīte dde yaṣṭiḥ sodakaśca kamaṇḍaluḥ //",
  "GSD37gautdhcu:549": "iti //",
  "GSD37gautdhcu:550": "maṇiryasmindeśe badhyate sa maṇibandhaḥ /",
  "GSD37gautdhcu:551": "tasmādāmaṇibandhanātpāṇī prakṣālya vāgyatastūrṣṇīṃ hṛdayaspṛśo hṛdayaṃgamāḥ /",
  "GSD37gautdhcu:552": "apāṃparimāṇārthamidam /",
  "GSD37gautdhcu:553": "māṣanimajjanamātrāstāvatyo bhavanti /",
  "GSD37gautdhcu:554": "tathācāhośanā 'māṣanimajjanamātrā hṛdayaṃgamā bhavanti'; iti /",
  "GSD37gautdhcu:555": "triścaturvetyatra vikalpo vyavasthitaḥ- yadā 'āpaḥ punantu';",
  "GSD37gautdhcu:556": "ityādimantramuktvā'camyate tadā catuḥ",
  "GSD37gautdhcu:557": "anyatra tririti /",
  "GSD37gautdhcu:558": "abgrahaṇaṃ gomūtrādinivṛttyarthaṃ teṣāṃ śuddhihetutvasāmānyādgrahaṇaṃ mā bhūditi /",
  "GSD37gautdhcu:559": "uṣṇabuddhudaphenakaṣāyādivarjanārthaṃ vā /",
  "GSD37gautdhcu:560": "pibediti vaktavye ācāmediti gurusūtrakaraṇaṃ vidhyantaropasaṅgrahārtham /",
  "GSD37gautdhcu:561": "tatra tūśanā'ha- 'dakṣiṇaṃ hastatalaṃ gokarṇākāraṃ vinyasya brāhmeṇa tīrthenāśabdaṃ pibedṛgyajuḥsāmavedān dhyāyan'; iti //",
  "GSD37gautdhcu:562": "dviḥ parimṛjyāt // Gaut_1.39 //",
  "GSD37gautdhcu:563": "prakṛtāboṣṭhau,",
  "GSD37gautdhcu:564": "atrānuktatvāt,",
  "GSD37gautdhcu:565": "smṛtyantaradarśanācca,",
  "GSD37gautdhcu:566": "brāhmeṇaiva tīrthena /",
  "GSD37gautdhcu:567": "parityupasargo vidhyantaropasaṃgrahārthaḥ /",
  "GSD37gautdhcu:568": "tatra tūktaṃ kaṇvena-'atharvavedetihāsapurāṇāni dhyāyan brāhmeṇa tīrthenoṣṭhayoḥ salomapradeśaṃ mṛjyāt'; iti //",
  "GSD37gautdhcu:569": "pādau cābhyukṣet // Gaut_1.40 //",
  "GSD37gautdhcu:570": "cakārāt mukhaṃ ca /",
  "GSD37gautdhcu:571": "abhyupasargo vidhyantaropasaṃgrahārthaḥ /",
  "GSD37gautdhcu:572": "tatrāha bhārgavaḥ-'oṣṭhau parimṛjyāttato mukhaṃ",
  "GSD37gautdhcu:573": "parimṛjedagnāndhyāyaṃ stataḥ pādāvabhyukṣet viṣṇuṃ dhyān'iti //",
  "GSD37gautdhcu:574": "khāni copaspṛśecchīrṣaṇyāni // Gaut_1.41 //",
  "GSD37gautdhcu:575": "khāni śīrṣaṇyāni nayananāsikākarṇāni /",
  "GSD37gautdhcu:576": "cakārāddhṛdayaṃ ca /",
  "GSD37gautdhcu:577": "tathāca manuḥ-",
  "GSD37gautdhcu:578": "trirācāmedapaḥ pūrvaṃ dvirunmṛjyāttato mukham /",
  "GSD37gautdhcu:579": "khāni copaspṛśedadbhirātmānaṃ hṛdayaṃ śiraḥ //",
  "GSD37gautdhcu:580": "iti //",
  "GSD37gautdhcu:581_0": "upopasargo vidhyantaropasaṃgrahārthaḥ tannośanā 'aṅguṣṭhopakaniṣṭikābhyāṃ nayane",
  "GSD37gautdhcu:581_1": "candrādityau dhyātvā tata upaspṛśya tarjanyaṅguṣṭhābhyāṃ nāsikāvakāśau prāṇān dhyātvā",
  "GSD37gautdhcu:581_2": "tata upaspṛśya kaniṣṭhikāṅguṣṭhābhyāṃ karṇau diśo dhyātvā tata upaspṛśyāṅguṣṭhena",
  "GSD37gautdhcu:581_3": "kevalena hṛdayamupaspṛśedātmānaṃ dhyāyan'; iti //",
  "GSD37gautdhcu:582": "mūrdhani ca dadyāt // Gaut_1.42 //",
  "GSD37gautdhcu:583": "mūrdhani cet vaktavye dadyāditi grahaṇaṃ sarvāṅgulyartham /",
  "GSD37gautdhcu:584": "tathāca smṛtyantaraṃ 'sarvāṅgulibhiḥ śriyaṃ dhyātvā mūrdhani prakṣipet'; iti /",
  "GSD37gautdhcu:585": "cakārātsavye ca pāṇau /",
  "GSD37gautdhcu:586": "tathā ca vasiṣṭhaḥ-'mūrdhani ca dadyātsavye pāṇau'; iti /",
  "GSD37gautdhcu:587": "kṣatriyavaiśyayorapyetadevācamanaṃ viśeṣānabhidhānāt strīśūdrau ca sakṛtsakṛt';",
  "GSD37gautdhcu:588": "iti smṛtyantarābhidhānāt strīśūdrayośca sakṛtpānāt sakṛdoṣṭhasparśanācca śuddhirdraṣṭavyā atrānuktāpi //",
  "GSD37gautdhcu:589": "na kevalamucchiṣṭasparśa evācamanaṃ,",
  "GSD37gautdhcu:590": "anyadapyācamananimittamidānīmāha-",
  "GSD37gautdhcu:591": "suptvā bhuktvā kṣutvā ca punaḥ // Gaut_1.43 //",
  "GSD37gautdhcu:592": "punargrahaṇaṃ ādāvante cācamanaṃ kuryādityevamartham /",
  "GSD37gautdhcu:593": "cakārāt snātvā ruditvā ca /",
  "GSD37gautdhcu:594": "tathā ca vasiṣṭhaḥ- 'suptvā bhuktvā kṣutvā snātvā pītvā ruditvā cācāntaḥ punarācāmet'; iti //",
  "GSD37gautdhcu:595": "tatra kṣutasyāniyatakālatvāt ādāvaśakyamācamanamiti cet tatrāpi nityaprāyatyārtha ārambhaḥ /",
  "GSD37gautdhcu:596": "yathā'hāpastambaḥ-'muhūrtamapi śaktiviṣaye nāprayatastiṣṭhet'; iti /",
  "GSD37gautdhcu:597": "svāpādau prayatasyāpyācamanamārambhasārmathyāt /",
  "GSD37gautdhcu:598": "atastatrādāvante cācamanaṃ kuryāt tatra bhojane kecidādāvapi dvirācamanamicchanti /",
  "GSD37gautdhcu:599": "tathācāpastambaḥ 'bhokṣyamāṇastu prayato dvirācāmet'; iti /",
  "GSD37gautdhcu:600": "anye svāpādāvanta eva dvirācamanamicchanti yathā'hośanā-",
  "GSD37gautdhcu:601": "'suptvā bhuktvā kṣutvā snātvā pītvā ruditvā cācāntaḥ punarācāmeddvi'; iti /",
  "GSD37gautdhcu:602": "evaṃ ca bhojane ādāvante cca dvirācamanaṃ svāpādāvekamante ca dviḥ /",
  "GSD37gautdhcu:603": "kṣutasyāniyatatvādanta eva dviriti siddhāntaḥ //",
  "GSD37gautdhcu:604": "idānīnucchiṣṭasaṃśleṣe aśucitve prāpte āha-",
  "GSD37gautdhcu:605": "dantaśliṣṭeṣu dantavadanyatra jihvābhimarśanāt //",
  "GSD37gautdhcu:606": "daśanāntaralagneṣu bhakṣyabhojyāvayaveṣu dantavat anucchiṣṭo bhavatītyarthaḥ /",
  "GSD37gautdhcu:607": "na cejjihvayā saṃspṛśyante //",
  "GSD37gautdhcu:608": "atrāpi-",
  "GSD37gautdhcu:609": "prākcyuterityeke // Gaut_1.44 //",
  "GSD37gautdhcu:610": "satyapi jihvābhimarśane yāvat svasthānānna cyavanti tāvacchucirityeke manyante //",
  "GSD37gautdhcu:611": "cyuteṣvāsrāvavadvidyānnigiranneva tacchuciḥ // Gaut_1.46 //",
  "GSD37gautdhcu:612": "cyuteṣu āsye yajjalaṃ tadāsrāve yadvadvijātīyāt tannigiran śucacireva bhavati /",
  "GSD37gautdhcu:613": "ācamanaśaṅkā",
  "GSD37gautdhcu:614": "nāstītyarthaḥ /",
  "GSD37gautdhcu:615": "evaṃ cāsrāvamapi nigiran śucireva bhavati /",
  "GSD37gautdhcu:616": "kutaḥ cyuteṣu nigiran śuciriti vaktavye āsrāvavadvidyādityārambhāt /",
  "GSD37gautdhcu:617": "gautamastu dantaśliṣṭānāṃ sati jihvābhimarśane aśucirbhavatīti /",
  "GSD37gautdhcu:618": "anyamataṃ tu prākcyuteriti /",
  "GSD37gautdhcu:619": "so 'yaṃ vyavasthitavikalpaḥ,",
  "GSD37gautdhcu:620": "karmānuṣṭhānādhikṛtasyācamananamanyasya neti //",
  "GSD37gautdhcu:621": "yathocchiṣṭāvayavo bahirbhūtaḥ aśucitvamāpādayati tadvadāsrāvasyāpi prāpta āha-",
  "GSD37gautdhcu:622": "na mukhyā vipruṣa ucchiṣṭaṃ kurvanti na cedaṅge nipatanti // Gaut_1.47 //",
  "GSD37gautdhcu:623": "mukhe bhavā mukhyāḥ vipruṣa āsrābāvayavāḥ te mantrayamāṇasya vinirgatā nāprāyatyaṃ janayanti yadyaṅge stanodarādau na nipatanti /",
  "GSD37gautdhcu:624": "niśabdo niścayārthaḥ ato niścayena yadyaṅge patanti tadānīmevocchiṣṭaṃ janayanti nāśaṅkāmātreṇeti /",
  "GSD37gautdhcu:625": "evaṃ cocchiṣṭāvayavo yatrakutracinnipatannucchiṣṭaṃ janayati,",
  "GSD37gautdhcu:626": "āsrāvo 'ṅga eveti siddhāntaḥ //",
  "GSD37gautdhcu:627": "sarvaśaucārthamidamadhunocyate-",
  "GSD37gautdhcu:628": "lepagandhāpakarṣaṇe śaucamamedhyaliptasya // Gaut_1.48 //",
  "GSD37gautdhcu:629": "lepagandhayorapanayane kṛte amedhyaliptasya amedhyasambaddhasya śucitvaṃ bhavati /",
  "GSD37gautdhcu:630": "amedhyaśabdena dvādaśamalā ucyante //",
  "GSD37gautdhcu:631": "yathā'ha manuḥ-",
  "GSD37gautdhcu:632": "vasā śuklamasṛṅmajjā mūtraviḍghrāṇakarṇaviṭ /",
  "GSD37gautdhcu:633": "śleṣmāśru dūṣikā svedo dvādaśaite nṛṇāṃ malāḥ //",
  "GSD37gautdhcu:634": "anabhivyaktagandhānāṃ śleṣmādīnāṃ lepamātradarśanāt lepagrahaṇam /",
  "GSD37gautdhcu:635": "mūtrādīnāṃ lepānupalabdhergandhamātropalabdheśca gandhagrahaṇam /",
  "GSD37gautdhcu:636": "śaucādhikāre punaḥ śaucagrahaṇaṃ taijasādīnāmapi lepagandhāpanayanayādeva śaucamityevamartham //",
  "GSD37gautdhcu:637": "tat kena kartavyamityata āha-",
  "GSD37gautdhcu:638": "tadadbhiḥ pūrvaṃ mṛtā ca // Gaut_1.49 //",
  "GSD37gautdhcu:639": "tacchaucamadbhiḥ pūrvaṃ tato mṛdā /",
  "GSD37gautdhcu:640": "cakārāttata ubhayena /",
  "GSD37gautdhcu:641": "tadgrahaṇaṃ annalepasyāpi cūrṇādinā apakarṣaṇārtham /",
  "GSD37gautdhcu:642": "tadadbhirmṛdā ceti vaktavye pūrvagrahaṇaṃ yatra nātīva lepo lakṣyate tatrādbhireva śasaucamityevamarthaṃ,",
  "GSD37gautdhcu:643": "yathā'ha manuḥ-",
  "GSD37gautdhcu:644": "nirlepaṃ kāñcanaṃ bhāṇḍamadbhireva viśudhyati /",
  "GSD37gautdhcu:645": "abjamaśmamayaṃ caiva rājataṃ cānupaskṛtam //",
  "GSD37gautdhcu:646": "iti //",
  "GSD37gautdhcu:647": "athavā yatra yatra śaucamuktaṃ tatra tatrādbhireva śaucaṃ prathamaṃ kāryamityevamartham /",
  "GSD37gautdhcu:648": "yathā mṛdā adbhiriti samuccīyate tathā bhasmādibhirapi samuccayārtho visamāsaḥ /",
  "GSD37gautdhcu:649": "taisajādīnāṃ dravyāṇāmuktatvāt idaṃ śaucaṃ śarīrāvayavasyāmedhyaliptasya draṣṭavyam //",
  "GSD37gautdhcu:650": "mūtrapurīṣasrehuvisraṃsanābhyavahārasaṃyogeṣu ca // Gaut_1.50 //",
  "GSD37gautdhcu:651": "cakāraḥ ācamanānukarṣaṇārthaḥ /",
  "GSD37gautdhcu:652": "visraṃsanaṃ nirasanaṃ,",
  "GSD37gautdhcu:653": "tat mūtrapūrīṣasrehūṇāṃ pratyekaṃ sambadhyate /",
  "GSD37gautdhcu:654": "abhyavahārasaṃyogo 'bhyavahāryadravyopayogaḥ /",
  "GSD37gautdhcu:655": "tasyānamedhyatvāt lepagandhāpakarṣaṇārthamabhidhānaṃ,",
  "GSD37gautdhcu:656": "ācamanasya 'suptvā bhuktvā';",
  "GSD37gautdhcu:657": "ityanena siddhatvāt lepagandhāpakarṣaṇaṃ ca mṛtsalilaprakṣālanena kuryāt /",
  "GSD37gautdhcu:658": "evaṃ ca 'tadadbhiḥ pūrvam';",
  "GSD37gautdhcu:659": "ityatra yaduktaṃ cūrṇādinā annalepāpakarṣaṇaṃ tenāśakyamidaṃ draṣṭavyam /",
  "GSD37gautdhcu:660": "athavā-abhyavahārasaṃyogasyāpi ācamanārtha evopanyāsaḥ /",
  "GSD37gautdhcu:661": "'suptvā bhuktvā';",
  "GSD37gautdhcu:662": "ityanenaiva siddhamanūdyate kramārtham,",
  "GSD37gautdhcu:663": "kathaṃ-tadgrahaṇenānnalepāpakarṣaṇamuktaṃ tadapakarṣaṇaṃ pūrvaṃ kṛtvā tataācāmedityevamarthaṃ anyathā sandehaḥ syāditi /",
  "GSD37gautdhcu:664": "tathā cāpastambaḥ 'mūtraṃ kṛtvā pūrīṣaṃ vā mūtrapurīṣalepānannalepānucchiṣṭalepān",
  "GSD37gautdhcu:665": "retasaśca ye lepāstān prakṣālya pādau cācamya prayato bhavati'; iti /",
  "GSD37gautdhcu:666": "mūtrapurīṣau prasiddhau /",
  "GSD37gautdhcu:667": "srehū retaḥ /",
  "GSD37gautdhcu:668": "mūtrādīnāmācamanārthamupanyāsaḥ lepagandhāpakarṣasya 'lepagandhāpakarṣaṇe śaucam';",
  "GSD37gautdhcu:669": "ityanenaiva siddhatvāt //",
  "GSD37gautdhcu:670": "yatra cāmnāyo vidadhyāt // Gaut_1.51 //",
  "GSD37gautdhcu:671": "tatra tadeva bhavatīti śeṣaḥ /",
  "GSD37gautdhcu:672": "āmnāyo vedaḥ,",
  "GSD37gautdhcu:673": "sa yatra yajñaviṣaye sphyādīnāṃ prakṣālanamātrādeva śuddhiṃ vidadhyāt tatra tadeva,",
  "GSD37gautdhcu:674": "na dārusāmānyena takṣaṇādi /",
  "GSD37gautdhcu:675": "atulyabalatvādevedaṃ siddhamiti cet śrutyuktasya laukike ananupraveśanārtha upanyāsaḥ,",
  "GSD37gautdhcu:676": "yathār davyā yāgaviṣaye śrutyā prakṣālanena śuddhiruktā,",
  "GSD37gautdhcu:677": "tasyā laukike vyāpṛtāyā api",
  "GSD37gautdhcu:678": "darvīsāmānyena śrutyuktā mā bhūt smṛtyuktāmeva kuryādityevamarthamupanyāsaḥ /",
  "GSD37gautdhcu:679": "athavā-āmnāyaśabdena manurucyate /",
  "GSD37gautdhcu:680": "sa yatra śaucaṃ vidadhyāt tatra tadeva,",
  "GSD37gautdhcu:681": "yathā 'yatīnāṃ tu caturguṇam'; ityādi /",
  "GSD37gautdhcu:682": "taduktatvādevāsandeha iti cet ucyate- yasminviṣaye na kiṃciducyate tatra smṛtyantaroktaṃ bhavati /",
  "GSD37gautdhcu:683": "yatra lepagandhāpakarṣaṇādi kiṃciducyate tatra smṛtyantareṇa vikalpaśaṅkā bhavatīti tannirāsārthamuktaṃ 'yatra cāmnāyo vidadhyāt'; iti /",
  "GSD37gautdhcu:684": "evaṃ ca lepagandhāpakarṣaṇe kṛte 'pi 'dviguṇaṃ brahmacāriṇaḥ';",
  "GSD37gautdhcu:685": "ityevamādyāśrayaṇīyam //",
  "GSD37gautdhcu:686": "idānīṃ kṛtaśaucasya brahmacāriṇo 'dhyayanārthaṃ gurūpasadanavidhimāha-",
  "GSD37gautdhcu:687": "pāṇinā savyamupasaṅgṛhyānaṅguṣṭhamadhīhi bho ityāmantrayeta gurum // Gaut_1.52 //",
  "GSD37gautdhcu:688": "pāṇinā dakṣiṇena savyaṃ pāṇimanaṅguṣṭhavarjitaṃ gṛhītvā adhīhi bho iti prārthayeta gurumadhyāpakam /",
  "GSD37gautdhcu:689": "pāṇigrahaṇaṃ pādanivṛttyartham /",
  "GSD37gautdhcu:690": "pāṇiprakaraṇātasavyamapi pāṇimeveti gamyate /",
  "GSD37gautdhcu:691": "upasaṅgrahaṇaṃ aṅgulipradeśe iti",
  "GSD37gautdhcu:692": "gamyate anaṅguṣṭhamityuktatvāt //",
  "GSD37gautdhcu:693": "kiñca-",
  "GSD37gautdhcu:694": "tatra cakṣurmanāḥ // Gaut_1.53 //",
  "GSD37gautdhcu:695": "tatra gurau cakṣurmanasī vyavasthāpayedityarthaḥ //",
  "GSD37gautdhcu:696": "kiñca-",
  "GSD37gautdhcu:697": "prāṇopasparśanaṃ darbhaiḥ // Gaut_1.54 //",
  "GSD37gautdhcu:698": "kāryamiti śeṣaḥ /",
  "GSD37gautdhcu:699": "sākṣātprāṇānāmupasparśanāsambhavāt prāṇa iti cakṣurādīndriyāṇi śīrṣaṇyānyucyante /",
  "GSD37gautdhcu:700": "tānyupasparśayeddarbhairācamanoktena krameṇa //",
  "GSD37gautdhcu:701": "kiñca-",
  "GSD37gautdhcu:702": "prāṇāyāmāstrayaḥ pañcadaśamātrāḥ // Gaut_1.55 //",
  "GSD37gautdhcu:703": "kāryā iti śeṣaḥ /",
  "GSD37gautdhcu:704": "prāṇāyāmaḥ prāṇanirodhaḥ nirucchvāsenāvasthānaṃ,",
  "GSD37gautdhcu:705": "te trayaḥ kāryāḥ /",
  "GSD37gautdhcu:706": "pratyekaṃ pañcadaśamātrāḥ /",
  "GSD37gautdhcu:707": "mātrā nāma madhyamāṅguṣṭhaśabdena loke prasiddhā //",
  "GSD37gautdhcu:708": "kiñca-",
  "GSD37gautdhcu:709": "prākkūleṣvāsanaṃ ca // Gaut_1.56 //",
  "GSD37gautdhcu:710": "prāgagreṣu,",
  "GSD37gautdhcu:711": "prakaraṇāddarbheṣu,",
  "GSD37gautdhcu:712": "āsanamupaveśanaṃ,",
  "GSD37gautdhcu:713": "kāryamiti śeṣaḥ /",
  "GSD37gautdhcu:714": "cakārāt darbhapavitraprāṇiśca //",
  "GSD37gautdhcu:715": "kiñca-",
  "GSD37gautdhcu:716": "oṃpūrvā vyāhṛtayaḥ pañca satyāntāḥ // Gaut_1.57 //",
  "GSD37gautdhcu:717": "udāhartavyā iti śeṣaḥ /",
  "GSD37gautdhcu:718": "pratyekaṃ praṇavapūrvā bhūrādyāstisraḥ puruṣamadhyāḥ satyāntāḥ /",
  "GSD37gautdhcu:719": "evaṃ jābāliśrutau prasiddhaḥ //",
  "GSD37gautdhcu:720": "kiñca-",
  "GSD37gautdhcu:721": "guroḥ pādopasaṅgrahaṇaṃ prātaḥ // Gaut_1.58 //",
  "GSD37gautdhcu:722": "kāryamiti śeṣaḥ /",
  "GSD37gautdhcu:723": "upasaṅgrahaṇamiti vaktavye pādagrahaṇaṃ smṛtyantaropadiṣṭavidhyupasaṅgrahaṇārtham /",
  "GSD37gautdhcu:724": "yathā'ha manuḥ-",
  "GSD37gautdhcu:725": "vyatyastapāṇinā kāryamupasaṅgrahaṇaṃ guroḥ /",
  "GSD37gautdhcu:726": "savyena savyaḥ spṛṣṭavyo dakṣiṇena tu dakṣiṇaḥ //",
  "GSD37gautdhcu:727": "iti //",
  "GSD37gautdhcu:728": "prātarutthāyotthāya pratidinam /",
  "GSD37gautdhcu:729": "gurugrahaṇaṃ ātmano mā bhūditi /",
  "GSD37gautdhcu:730": "taṭaḥ pūrvaṃ prāṇopasparśanamātmanaḥ //",
  "GSD37gautdhcu:731": "kiñca-",
  "GSD37gautdhcu:732": "brahmānuvacane cādyantayoḥ // Gaut_1.59 //",
  "GSD37gautdhcu:733": "vedapāṭhasyādyantayoḥ ārambhāvasānayoḥ /",
  "GSD37gautdhcu:734": "cakāraḥ pādopasaṅgrahaṇānukarṣaṇārthaḥ //",
  "GSD37gautdhcu:735": "kiñca-",
  "GSD37gautdhcu:736": "anujñāta upaviśetprāṅmukho dakṣiṇataḥ śiṣya udaṅmukho vā // Gaut_1.60 //",
  "GSD37gautdhcu:737": "ācāryeṇādiṣṭaḥ tasya dakṣiṇasyāṃ diśi prāṅmukha udaṅmukho vopaviśet saṃbhavato vikalpaḥ āsīnasyācāryasya yathā tadabhimukho bhavati tathā prāṅmukha udaṅmukho vā upaviśedityarthaḥ /",
  "GSD37gautdhcu:738": "kathaṃ ? 'tatra caturmanāḥ ';",
  "GSD37gautdhcu:739": "ityuktatvāt /",
  "GSD37gautdhcu:740": "śiṣyagrahaṇamanyasyāpyupasannasyāyameva vidhiriti jñāpanārtham /",
  "GSD37gautdhcu:741": "'anujñāto dakṣiṇataḥ';",
  "GSD37gautdhcu:742": "iti ca niyamārthaḥ nānanujñāta upaviśennādakṣiṇata iti //",
  "GSD37gautdhcu:743": "kiñca-",
  "GSD37gautdhcu:744": "sāvitrī cānuvacanamādito brahmaṇa ādāne // Gaut_1.61 //",
  "GSD37gautdhcu:745": "sāvitrī tatsaviturityādi /",
  "GSD37gautdhcu:746": "cakārādoṅkārapūrvā vyāhṛtayaśca /",
  "GSD37gautdhcu:747": "tathāca manuḥ-",
  "GSD37gautdhcu:748": "oṅkārapūrvikāstisro mahāvyāhṛtayo 'vyayāḥ /",
  "GSD37gautdhcu:749": "tripadā caiva gāyatrī vijñeyā brahmaṇo mukham //",
  "GSD37gautdhcu:750": "iti //",
  "GSD37gautdhcu:751": "anuvacanamadhyetavyam /",
  "GSD37gautdhcu:752": "brahmaṇo vedasyādāne ārambhe adhyayanārambhakāla ityarthaḥ /",
  "GSD37gautdhcu:753": "āditaḥ pūrvam //",
  "GSD37gautdhcu:754": "kiṃca-",
  "GSD37gautdhcu:755": "oṅkāro 'nyatrāpi // Gaut_1.62 //",
  "GSD37gautdhcu:756": "anuvacanānantaraṃ oṅkāraścodāhartavyaḥ anyatrāpi /",
  "GSD37gautdhcu:757": "atra kramaḥ prātarutthāya pādaupasaṅgrahaṇaṃ,",
  "GSD37gautdhcu:758": "tadāhūya upaviśet darbheṣu,",
  "GSD37gautdhcu:759": "tataḥ prāṇopasparśanaṃ darbhaiḥ,",
  "GSD37gautdhcu:760": "tataḥ prāṇāyāmānkṛtvā mahāvyāhṛtīḥ pañca uktvā,",
  "GSD37gautdhcu:761": "añjalinā 'adhīhi bhoḥ';",
  "GSD37gautdhcu:762": "iti gurumāmantrya,",
  "GSD37gautdhcu:763": "oṅkārapūrvikā vyāhṛtīḥ sāvitrīṃ coktvā praṇavapūrvamadhīyīta /",
  "GSD37gautdhcu:764": "prathamādhyayana evāyaṃ vidhiḥ kutaḥ ?",
  "GSD37gautdhcu:765": "sāvitrī cānuvacanaṃ tato 'dhīyīteti vaktavye ādito brahmaṇa ādāna ityārambhāt /",
  "GSD37gautdhcu:766": "pratidivasamoṅkāramevoktvā /",
  "GSD37gautdhcu:767": "kutaḥ ? oṅkāro 'nyatretyuktatvāt /",
  "GSD37gautdhcu:768": "anyatra prathamādhyayanādanyatra /",
  "GSD37gautdhcu:769": "apiśabdaḥ prathamādhyayane 'pi praṇavapraveśanārthaḥ /",
  "GSD37gautdhcu:770": "kecidanyatrāpītyanenāṅgādau praṇavamicchanti //",
  "GSD37gautdhcu:771": "antarāgamane punarupasadanam // Gaut_1.63 //",
  "GSD37gautdhcu:772": "yadyadhīyatāmantarā madhye kaścidgacchettataḥ punarapi pādopasaṅgrahaṇādipraṇavoccāraṇānto yo vidhistaṃ kuryāttasya prāyaścittārtham /",
  "GSD37gautdhcu:773": "aprakaraṇe 'pi prāyaścittamānantaryeṇānuṣṭhānārtham /",
  "GSD37gautdhcu:774": "mānuṣāṇāṃ gamana etat,",
  "GSD37gautdhcu:775": "itareṣāmūrdhvamabhidhānāt /",
  "GSD37gautdhcu:776": "atrānadhyāyaśravaṇābhāvāt prāyaścattānantaramadhīyīta /",
  "GSD37gautdhcu:777": "prathamādhyayanāpe7yā punargrahaṇam,",
  "GSD37gautdhcu:778": "anyatropasadanābhāvāt /",
  "GSD37gautdhcu:779": "ato 'nyatra prāyaścittārthamevopasadanaṃ kartavyaṃ tadanantaramadhyayanaṃ kartavyam /",
  "GSD37gautdhcu:780": "tathā'hāpastambaḥ- 'adhīhi bho ityuktvādhīyītādhyāpayedvā'; iti //",
  "GSD37gautdhcu:781": "kiñca-",
  "GSD37gautdhcu:782": "śvanakulasarpamaṇḍūkamārjārāṇāṃ tryahamupavāso vipravāsaśca // Gaut_1.64 //",
  "GSD37gautdhcu:783": "ete prasiddhāḥ /",
  "GSD37gautdhcu:784": "śvādīnāṃ pratyekamantarā manage tryahaṃ bhaktatyāgaḥ prāyaścittaṃ,",
  "GSD37gautdhcu:785": "vipravāso guruṇā virahitasyāvasthānamekāham /",
  "GSD37gautdhcu:786": "evaṃ ca guruviprayogopadeśādeva ekāhamanadhyāyasiddhiḥ /",
  "GSD37gautdhcu:787": "kuta ekāhopalabdhiriti cet, visamāsāt /",
  "GSD37gautdhcu:788": "anyathā tryahamupavāsavipravāsau cetyavakṣyat /",
  "GSD37gautdhcu:789": "ata ekāhamevānadhyāyaḥ /",
  "GSD37gautdhcu:790": "tathā ca manuḥ-",
  "GSD37gautdhcu:791": "paśumaṇḍūkamārjāraśvasarpanakuleṣu ca /",
  "GSD37gautdhcu:792": "antarā gamane vidyādanadhyāyamaharniśam //",
  "GSD37gautdhcu:793": "iti //",
  "GSD37gautdhcu:794": "evaṃ cātrāpi śvagrahaṇaṃ catuṣpadāṃ paśūnāmupalakṣaṇam /",
  "GSD37gautdhcu:795": "catuṣpādgrahaṇena gṛhyamāṇatvāt mārjārasya punarupanyāsaḥ prāyaścittagauravārthaḥ /",
  "GSD37gautdhcu:796": "yathā'hośanā- 'mārjārāntarāgamane dhṛtaṃ prāśyatryahamupavaset'; iti /",
  "GSD37gautdhcu:797": "upasadanānukarṣaṇārthaścakāraḥ /",
  "GSD37gautdhcu:798": "ato 'dhyayanakāle tatkṛtvādhīyīta /",
  "GSD37gautdhcu:799": "kecidupavāsamadhyayanatyāgamāhuḥ /",
  "GSD37gautdhcu:800": "tadyuktamayuktaṃ veti vicāryam //",
  "GSD37gautdhcu:801": "kiñca-",
  "GSD37gautdhcu:802": "prāṇāyāmā ghṛtaprāśanaṃ cetareṣām // Gaut_1.65 //",
  "GSD37gautdhcu:803": "itareṣāṃ kākādīnāṃ prāṇāyāmāstrayaḥ,",
  "GSD37gautdhcu:804": "bahuvacanaśravaṇāt /",
  "GSD37gautdhcu:805": "ghṛtaprāśanaṃ kāyāplavanamātram /",
  "GSD37gautdhcu:806": "upasadanānukarṣeṇārthaḥ cakāraḥ /",
  "GSD37gautdhcu:807": "tatastrīnprāṇāyāmān dhārayitvā ghṛtaṃ prāśyopasadanaṃ ca kṛtvādhīyīta,",
  "GSD37gautdhcu:808": "anadhyāyāśravaṇāt //",
  "GSD37gautdhcu:809": "śmaśānābhyadhyayane caivaṃ śmaśānābhyadhyayane caivam // Gaut_1.66 //",
  "GSD37gautdhcu:810": "āpastambena sarvataḥśamyāprāsānnādhīyītetyuktam /",
  "GSD37gautdhcu:811": "tasmāttatsamīpe 'dhyayanaṃ śmaśānādhyayanam /",
  "GSD37gautdhcu:812": "abhyupasargo buddhipūrvasūcanārthaḥ /",
  "GSD37gautdhcu:813": "tato 'buddhipūrve anyatprāyaścittaṃ laghutaraṃ draṣṭavyam /",
  "GSD37gautdhcu:814": "tathā cāhośanā- 'anabhisandhyā śmaśānābhyadhyayane 'dhīhi bho ityuktvādhīyīta'; iti /",
  "GSD37gautdhcu:815": "cakārādanantaroktasya praṇāyāmādeḥ sarvasya prāptau evaṃśabdena anantaroktasyopasadanasyaiva prāptiḥ kriyate /",
  "GSD37gautdhcu:816": "tarhyevaṃśabda eva vaktavya iti cet na,",
  "GSD37gautdhcu:817": "ubhayasakāśa evāyamartho labhyate /",
  "GSD37gautdhcu:818": "kathaṃ ? evaṃśabde caśabde vā vaktavye ubhayapāṭhasya prayojanāntaraṃ kalpayituṃ nyāyyaṃ,",
  "GSD37gautdhcu:819": "na hyekasyaiveti /",
  "GSD37gautdhcu:820": "ata upasadanameva kartavyam /",
  "GSD37gautdhcu:821": "tathāca smṛtyantaraṃ-'śmaśānasamīpe 'dhītya prāṇān dhārayet prāṇopasparśanamabhivādanaṃ sāvitryanuvācanaṃ'; ityādi /",
  "GSD37gautdhcu:822": "dviruktiradhyāyaparisamāptyarthā /",
  "GSD37gautdhcu:823": "uktamidaṃ sarvaṃ prāyaścittaṃ śiṣyasyaiva,",
  "GSD37gautdhcu:824": "tadarthatvādadhyanaprabhṛteḥ /",
  "GSD37gautdhcu:825": "kiñca-sarvatra sopasadanameva prāyaścittaṃ,",
  "GSD37gautdhcu:826": "upasadanaṃ tvabhivādanādi,",
  "GSD37gautdhcu:827": "tadabhivādanamācāryasya",
  "GSD37gautdhcu:828": "na sambhavatīti //",
  "GSD37gautdhcu:829": "iti maskarīye gautamabhāṣye prathamo 'dhyāyaḥ //",
  "GSD37gautdhcu:831": "dvitīyo 'dhyāyaḥ",
  "GSD37gautdhcu:832": "dvijānāmuktamupanayanam /",
  "GSD37gautdhcu:833": "teṣāmupanayanātprāgapi kaiścidvarṇadharmairadhikāra iṣyata iti tadarthamāha-",
  "GSD37gautdhcu:834": "prāgupanayanātkāmacāravādabhakṣaḥ // Gaut_2.1 //",
  "GSD37gautdhcu:835": "nanu ca prāgevopanayanādetadvaktavyaṃ,",
  "GSD37gautdhcu:836": "tatra prāgupanayanādityetanna vaktavyaṃ bhavati //",
  "GSD37gautdhcu:837": "ucyate-satyametat /",
  "GSD37gautdhcu:838": "kintu upanayanasyādāvabhidhāne prayojanamuktam /",
  "GSD37gautdhcu:839": "nānena vidhīyate,",
  "GSD37gautdhcu:840": "arthaprāptatvāt /",
  "GSD37gautdhcu:841": "na ca niyamyate,",
  "GSD37gautdhcu:842": "avaśyakartavyābhāvāt,",
  "GSD37gautdhcu:843": "'upanayanādirniyamaḥ';",
  "GSD37gautdhcu:844": "iti vakṣyamāṇatvāt pākṣikatvābhāvācca /",
  "GSD37gautdhcu:845": "nāpi parisaṅkhyā,",
  "GSD37gautdhcu:846": "nirvatyābhāvāt /",
  "GSD37gautdhcu:847": "na hyasyākāmacāritvādikaṃ prāptam /",
  "GSD37gautdhcu:848": "ataḥ idaṃ sūtramanuvādakaṃ prāyaścittarājadaṇḍābhāvajñāpanārthaṃ,",
  "GSD37gautdhcu:849": "tayoḥ sāmānyenopadiśṭatvāt //",
  "GSD37gautdhcu:850": "nanu ca rājadaṇḍaprāyaścittāni ca vihitākaraṇe niṣiddhasevane vā vidhīyante /",
  "GSD37gautdhcu:851": "na cāsya vidhipratiṣedhābhyāmadhikāraḥ /",
  "GSD37gautdhcu:852": "na cāsya vidhiḥ pratiṣedhābhyāmadhikāraḥ /",
  "GSD37gautdhcu:853": "na cāsya vidhiḥ pratiṣedho vā śrūyata iti /",
  "GSD37gautdhcu:854": "na tvasyāhutāttvādi vidhāyiṣyate pratiṣidhyate vā,",
  "GSD37gautdhcu:855": "yadvyatikrame ubhayaṃ bhaviṣyatīti,",
  "GSD37gautdhcu:856": "pitrādīnāmupadeśāt /",
  "GSD37gautdhcu:857": "ata idaṃ sūtramanarthakamiti //",
  "GSD37gautdhcu:858": "atrocyate-yadvihitākaraṇe pratipiddhasevane vā prāyaścittamuktaṃ rājadaṇḍo vā tadubhayamasyāpi prāpnotyeva /",
  "GSD37gautdhcu:859": "yadyapyasyaivoddeśena vidhiḥ pratiṣedho vā na śrūyate,",
  "GSD37gautdhcu:860": "tathāpi yattu sāmānyenoktaṃ 'ahiṃsā satyamasteyam'; ityādi,",
  "GSD37gautdhcu:861": "tdavarṇadharmatvādasyāpi prāpnoti /",
  "GSD37gautdhcu:862": "tadvyatikrame rājadaṇḍaprāyaścitte api bhavataḥ /",
  "GSD37gautdhcu:863": "ataḥ tannivṛttyarthamanuvādasvarūpaṃ sūtramārabdham //",
  "GSD37gautdhcu:864": "'upanayanādirniyamaḥ';",
  "GSD37gautdhcu:865": "ityanena sūtreṇa upanayanādārabhya yo vidhirucyate-tadvyatikrame eva prāyaścittaṃ nānyavyatikrame iti vakṣyamāṇatvāt /",
  "GSD37gautdhcu:866": "tenaivāsyāpi varṇadhramātikrame prāyaścittābhāvo jñātuṃ śakyate,",
  "GSD37gautdhcu:867": "rājadaṇḍābhāvo 'pi /",
  "GSD37gautdhcu:868": "tathāpi nityopanayanakālātītasya bhinnabuddheḥ śaktasya ekādaśavarṣādūrdhvaṃ ṣoḍaśavarṣātprāk prāyaścittārdhapraveśanārthaṃ,",
  "GSD37gautdhcu:869": "tator'vāk pañcavarṣādūrdhvaṃ pitrādīnāṃ prāyaścittapraveśārthaṃ,",
  "GSD37gautdhcu:870": "tata arvāgaparādhābhāvajñāpanārthaṃ ca sūtramārabdham /",
  "GSD37gautdhcu:871": "tathāca bhārgavīyaṃ-",
  "GSD37gautdhcu:872": "āśītiryasya varṣāṇi bālo vāpyūnaṣoḍaśaḥ /",
  "GSD37gautdhcu:873": "prāyaścittārdhamarhanti striyo vyādhita eva ca //",
  "GSD37gautdhcu:874": "ūnaikādaśavarṣasya pañcavarṣātparasya ca /",
  "GSD37gautdhcu:875": "caretsuhṛdguraścaiva prāyaścittaṃ viśuddhaye //",
  "GSD37gautdhcu:876": "ato bālatarasyātha nāparādho 'sti kutra cit /",
  "GSD37gautdhcu:877": "rājadaṇḍaśca tasyātaḥ prāyaścittaṃ ca neṣyate //",
  "GSD37gautdhcu:878": "iti //",
  "GSD37gautdhcu:879": "evaṃ copanayanātprāgyadyapi sāmānyena kāmacāritvādyuktaṃ,",
  "GSD37gautdhcu:880": "tathāpi pañcavarṣātprāgevātyantakāmacāritā,",
  "GSD37gautdhcu:881": "tata ūrdhvaṃ varṇadharmeṣu niyoktavyaḥ pitrādibhiḥ,",
  "GSD37gautdhcu:882": "tadvyatikrame bālasya sataḥ pitrādīnāṃ prāyaścittasya śravaṇāt /",
  "GSD37gautdhcu:883": "alamatiprasaṅgena //",
  "GSD37gautdhcu:884": "idānīṃ sūtraṃ vivriyate-upanayanātprākkāmacāra icchāgatiḥ tasmāccaṇḍālasparśanādau prokṣaṇamātraṃ vakṣyati 'avokṣaṇebhyaḥ';",
  "GSD37gautdhcu:885": "iti tadapi pañcavarṣātprāgevetyuktam /",
  "GSD37gautdhcu:886": "ata ūrdhvaṃ caṇḍālādisparśane snāpayitavyaḥ /",
  "GSD37gautdhcu:887": "ekādaśavarṣādūrdhvaṃ svayameva snāyāt /",
  "GSD37gautdhcu:888": "evaṃ sarvatra /",
  "GSD37gautdhcu:889": "kāmavādaḥ aślīlādyapi vadati /",
  "GSD37gautdhcu:890": "kāmapakṣaḥ paryuṣitādyapi bhakṣayati /",
  "GSD37gautdhcu:891": "pañcavarṣādūrdhvaṃ varṇadharmāvirodhīni kārayitavyāni /",
  "GSD37gautdhcu:892": "upanayanātprāgityāpatkalpopanayanasyāpi grahaṇam /",
  "GSD37gautdhcu:893": "kutaḥ ? brahmacārīti liṅgāt /",
  "GSD37gautdhcu:894": "nityakālātprāk brahmacaryasya skhalanāsambhavādeva siddhatvāt brahmacaryarakṣaṇopadeśo 'narthakaḥsyāditi /",
  "GSD37gautdhcu:895": "kāmacārasyodāharaṇaṃ svayameva vakṣyati 'yathopapādamūtrapurīṣo bhavati'; iti /",
  "GSD37gautdhcu:896": "ato 'tyantabālāvasthāyāmapi brahmahatyāderyatnato nivārayitavyaḥ /",
  "GSD37gautdhcu:897": "kāmavāde abhiśaṃsādau kāmabhakṣaṇe surāpānādau cātyantavālyāvasthāyāmapi yatnato nivārayitavya-,",
  "GSD37gautdhcu:898": "kāmacāra ityanenaiva siddhe vādabhakṣaṇayoḥ punarupanyāsāt /",
  "GSD37gautdhcu:899": "upanayanāditi vaktavye prāggrahaṇaṃ niyamārthaṃ,",
  "GSD37gautdhcu:900": "upanayanātprāgeva kāmacāritvādīti /",
  "GSD37gautdhcu:901": "asati niyame 'uttareṣāṃ caitadavirodhi';",
  "GSD37gautdhcu:902": "ityanena hutaśiṣṭabhakṣaṇavarjanādi yatīnāmapi prāpnotīti //",
  "GSD37gautdhcu:903": "idānīṃ kāmavādabhakṣaṇasyāpavādamāha-",
  "GSD37gautdhcu:904": "ahutādbrahmacārī // Gaut_2.2 //",
  "GSD37gautdhcu:905": "hutaṃ hutaśiṣṭaṃ carupuroḍāśādi,",
  "GSD37gautdhcu:906": "na vaiśvadevaśiṣṭaṃ,",
  "GSD37gautdhcu:907": "tasya sarvārthatvāt /",
  "GSD37gautdhcu:908": "tathā'hāpastambaḥ-'sarvān veśvadeve bhāginaḥ kurvīta'; iti /",
  "GSD37gautdhcu:909": "ahutātkārya iti śeṣaḥ /",
  "GSD37gautdhcu:910": "arthaprāptasya pratiṣedho 'yaṃ pitrādīnāmupadeśaḥ,",
  "GSD37gautdhcu:911": "bālasya vijñānābhāvāt /",
  "GSD37gautdhcu:912": "ekādaśavarṣādūrdhvaṃ tasyaivetyuktam //",
  "GSD37gautdhcu:913": "brahmacārī // Gaut_2.3 //",
  "GSD37gautdhcu:914": "brahmacaryarakṣaṇaṃ kartavyam //",
  "GSD37gautdhcu:915": "idānīṃ kāmacārasyodāharaṇamāha-",
  "GSD37gautdhcu:916": "yathopapādamūtrapurīṣo bhavati // Gaut_2.4 //",
  "GSD37gautdhcu:917": "yathāpariveṣṭitaśirasaḥ kṛṣṭādāvapi mūtrapurīṣāvutpadyete tiṣṭhato vā tathā tatraiva kuryādityarthaḥ //",
  "GSD37gautdhcu:918": "kiñca-",
  "GSD37gautdhcu:919": "nāsyācamanakalpo vidyate // Gaut_2.5 //",
  "GSD37gautdhcu:920": "pañcavarṣādūrdhvamasyaikādaśavarṣātprāk ācamanakalpaḥ ācamanavidhirna vidyate /",
  "GSD37gautdhcu:921": "kalpapratiṣedhāt ācamanamātramastītyavagamyate /",
  "GSD37gautdhcu:922": "tatra 'śūdreṇa hi samastāvadyāvadvedena jāyate';",
  "GSD37gautdhcu:923": "iti smṛtyantare śūdreṇa tulyadharmaśravaṇādācamanaṃ śūdravaddraṣṭavyam /",
  "GSD37gautdhcu:924": "ūnaikādaśavarṣasyeti kutaḥ ?",
  "GSD37gautdhcu:925": "asyetyārambhāt,",
  "GSD37gautdhcu:926": "pañcavarṣatprāgdoṣābhāvaśravaṇāt ekādaśavarṣādūrdhvaṃ varṇadharme 'dhikṛtatvācca /",
  "GSD37gautdhcu:927": "ekādaśavarṣādūrdhvamācamanakalpo 'pi tasya vidyata eveti gamyate //",
  "GSD37gautdhcu:928": "idānīmatibālasyāha-",
  "GSD37gautdhcu:929": "anyatrāpamārjanapradhāvanāvokṣaṇebhyaḥ // Gaut_2.6 //",
  "GSD37gautdhcu:930": "asya na vidyata iti vartate /",
  "GSD37gautdhcu:931": "asyonapañcavarṣasyāpamārjanādibhyaḥ anyatra kiñcidapi śaucaprakāraḥ na vidyata ityarthaḥ /",
  "GSD37gautdhcu:932": "apamārjanaṃ bhuktocchiṣṭasya sodakena pāṇinā taducchiṣṭāpanayanam /",
  "GSD37gautdhcu:933": "pradhābanaṃ prakṣālanaṃ mūtroccārādau /",
  "GSD37gautdhcu:934": "avokṣaṇaṃ caṇḍālādisparśane prokṣaṇam /",
  "GSD37gautdhcu:935": "prāptyabhāvāt 'nāsyācamanakalpo vidyate /",
  "GSD37gautdhcu:936": "anyatrāpamārjanapradhāvanāvokṣaṇebhyaḥ';",
  "GSD37gautdhcu:937": "iti pratiṣedhadvayasyānārambhaḥ prāpnotīti cet,",
  "GSD37gautdhcu:938": "naiṣa doṣaḥ,",
  "GSD37gautdhcu:939": "'nāsyācamanakalpo dyitate';",
  "GSD37gautdhcu:940": "ityanenonaṣoḍaśavarṣasyācamanakalpo vidhīyate ūnaikādaśavarṣasya pratiṣedhadvāreṇa /",
  "GSD37gautdhcu:941": "'anyatrāpamārjanapradhāvanāvokṣaṇebhyaḥ';",
  "GSD37gautdhcu:942": "ityanena punaḥ ūnapañcavarṣasyāpamārjanādi vidhīyate anyaśaucapratiṣedhadvāreṇeti //",
  "GSD37gautdhcu:943": "kiñca-",
  "GSD37gautdhcu:944": "na tadupasparśanādaśaucam // Gaut_2.7 //",
  "GSD37gautdhcu:945": "tadgrahaṇenākṛtaśauco gṛhyate /",
  "GSD37gautdhcu:946": "akṛtaśaucasparśanāttena vā spṛṣṭasyāśucitvaṃ na bhavati /",
  "GSD37gautdhcu:947": "atibālaviṣayamevaitat //",
  "GSD37gautdhcu:948": "tarhyasya śaucavidhānamanarthakaṃ, kutaḥ ?",
  "GSD37gautdhcu:949": "dvayameva prayojanaṃ śaucavidhānasya dṛśyate itarasparśayogyārthamanuṣṭhānārthaṃ ca /",
  "GSD37gautdhcu:950": "asya tu itarasparśayogyārthaṃ na bhavati,",
  "GSD37gautdhcu:951": "akṛtaśaucasyāpi sparśayogyatvāt /",
  "GSD37gautdhcu:952": "'na tadupasparśanādaśaucam'; ityanena /",
  "GSD37gautdhcu:953": "anuṣṭhānārthaṃ ca na bhavati,",
  "GSD37gautdhcu:954": "asyānuṣṭhānābhāvāditi //",
  "GSD37gautdhcu:955": "nānarthakaṃ,",
  "GSD37gautdhcu:956": "rakṣārthatvācchaucavidhānasyeti /",
  "GSD37gautdhcu:957": "tathāca smṛtyantaraṃ-'bālasyāpañcamādvarṣādrakṣārthaṃ śaucaṃ kuryāt'; iti //",
  "GSD37gautdhcu:958": "akṛtaśaucasyāsyaiva sparśane doṣābhāvajñāpanārthaḥ upaśabdaprayogaḥ /",
  "GSD37gautdhcu:959": "evaṃ cānyeṣāmucchiṣṭakṛta mūtrapurīṣāṇāṃ",
  "GSD37gautdhcu:960": "sparśane ācamanaṃ kartavyam /",
  "GSD37gautdhcu:961": "tatsparśane na doṣaḥ śavaspṛṣṭisūtre parigaṇitatvāt /",
  "GSD37gautdhcu:962": "tathā smṛtyantaraṃ-",
  "GSD37gautdhcu:963": "aśuciṃ spṛśate yastu eka eva hi duṣyate /",
  "GSD37gautdhcu:964": "taṃ spṛṣṭvānyo na duṣyeta sarvadravyeṣvayaṃ vidhiḥ //",
  "GSD37gautdhcu:965": "iti //",
  "GSD37gautdhcu:966": "caṇḍālasparśane tu śavaspṛṣṭisūtre vakṣyati /",
  "GSD37gautdhcu:967": "'tamupaspṛśet';",
  "GSD37gautdhcu:968": "iti vaktavye 'na tadupasparśanādaśaucam';",
  "GSD37gautdhcu:969": "iti gurasūtrakaraṇaṃ prāgupanayanādityatra niyamamyāpi bādhanārtham /",
  "GSD37gautdhcu:970": "tataścopanayanādūrdhvamapyucchiṣṭakṛtamūtrapurīṣāṇāṃ sparśane ācamanaṃ kartavyam //",
  "GSD37gautdhcu:971": "kiñca-",
  "GSD37gautdhcu:972": "na tvenainamagnihavanabaligrahaṇayorniyuñjyāt // Gaut_2.8 //",
  "GSD37gautdhcu:973": "enamiti sarvasyānupanītasyopasaṅgrahārtham /",
  "GSD37gautdhcu:974": "agnau yatkriyate agnihotrahomādi tat agnihavanam /",
  "GSD37gautdhcu:975": "vaiśvadevottarakālaṃ digdevatābhyo yo balirdīryate tadbaliharaṇam /",
  "GSD37gautdhcu:976": "tuśabdo viśeṣavācī,",
  "GSD37gautdhcu:977": "aṣṭakādau brāhmaṇapādaprakṣālanādāvapi na niyuñjyāt,",
  "GSD37gautdhcu:978": "viśeṣato 'gnihavanabaliharaṇayoriti /",
  "GSD37gautdhcu:979": "kāmacāritvādyatrakutracinmantramadhītyāgnihotrādau yadi svayameva pravartate tadā taṃ dṛṣṭvānumantāpi na syādityevamartha evaśabdaḥ /",
  "GSD37gautdhcu:980": "upanītasya niyogārthamidaṃ vacanaṃ,",
  "GSD37gautdhcu:981": "anyatra prāptyabhāvātpratiniṣedhasya /",
  "GSD37gautdhcu:982": "evaṃ ca 'vidvānāgnihotraṃ juhuyāt';",
  "GSD37gautdhcu:983": "iti yadyapi śrutyā bahuśrutasyaivādhikāraḥ,",
  "GSD37gautdhcu:984": "tathāpi tadasambhave alpavidyamapyupanītaṃ niyuñjyāt /",
  "GSD37gautdhcu:985": "tathāca manuḥ-",
  "GSD37gautdhcu:986": "naiva kanyā na yuvatirnālpavidyo na bāliśaḥ /",
  "GSD37gautdhcu:987": "hotā syādagnihotrasya nārto nāsaṃskṛtastathā //",
  "GSD37gautdhcu:988": "iti //",
  "GSD37gautdhcu:989": "tatrālpavidyapratiṣedhādeva pratiṣedhe siddhe nāsaṃskṛta iti pratiṣedho 'nyasya viduṣo 'bhāvelpavidyasyāpi saṃskṛtasyābhyanujñānārthamiti pratipāditam /",
  "GSD37gautdhcu:990": "prāgupanayanādityādi yaduktaṃ tatstrīṇāmapi avivāhāddraṣṭavyam /",
  "GSD37gautdhcu:991": "kutaḥ ? 'vaivāhiko vidhiḥ strīṇāmaupanāyanikaḥ smṛtaḥ';",
  "GSD37gautdhcu:992": "iti smṛtyantaradarśanāt /",
  "GSD37gautdhcu:993": "evaṃ cāgnihavanabalirharaṇayoḥ kanyāyā api niyogapratiṣedhaḥ siddhaḥ /",
  "GSD37gautdhcu:994": "ato vivāhottarakālaṃ niyogaḥ kartavyaḥ /",
  "GSD37gautdhcu:995": "tatra 'na strī juhuyāt';",
  "GSD37gautdhcu:996": "iti śrutyāgnihotre pratiṣiddhatvāt aupāsanādau draṣṭavyam /",
  "GSD37gautdhcu:997": "tathā ca smṛtyantaraṃ-'patnyaupāsanaṃ juhuyādvaiśvadevaṃ ca'; ityādi /",
  "GSD37gautdhcu:998": "na yuvatiriti pratiṣedhaśca paradāraviṣayatvādadoṣaḥ //",
  "GSD37gautdhcu:999": "kiñca-",
  "GSD37gautdhcu:1000": "na brahmābhivyāhārayedanyatra svadhāninayanāt // Gaut_2.9 //",
  "GSD37gautdhcu:1001": "evamityanuvartate /",
  "GSD37gautdhcu:1002": "brahmaśabdena vedā ucyante /",
  "GSD37gautdhcu:1003": "tasmādenaṃ nādhyāpayet /",
  "GSD37gautdhcu:1004": "upanītasyopākaraṇādūrdhvaṃ 'adhīyīta chandāṃsi';",
  "GSD37gautdhcu:1005": "ityanena vedādhyayanavidhānādevānupanītasya pratiṣedhe siddhe vedasya punaḥ pratiṣedhaḥ veda eva nādhyāpayitavyaḥ iti niyamārthaḥ tataścāṅgādhyāpane na doṣaḥ /",
  "GSD37gautdhcu:1006": "kāmacāritvādyenakenacitprakāreṇa gṛhātaṃ mantramapi noccārayet /",
  "GSD37gautdhcu:1007": "kutaḥ ? adhyāpayayedityanārabhyābhivyāhārayedityārambhāt /",
  "GSD37gautdhcu:1008": "anyatra svadhāninayanāt,",
  "GSD37gautdhcu:1009": "svadhāninayanaṃ varjayitvā /",
  "GSD37gautdhcu:1010": "amuṣmai svadhetyuktvā yatpiṇḍodakādi pretebhyo dīyate tatsvadhāninayanam /",
  "GSD37gautdhcu:1011": "tadapi pretakarmaṇaḥ samastasyāpyupalakṣaṇam /",
  "GSD37gautdhcu:1012": "tathāca vasiṣṭhaḥ-'anyatrodakakarmasvadhāṣitṛsaṃyuktebhyaḥ'; iti /",
  "GSD37gautdhcu:1013": "evaṃca putre 'nupanīte 'pi",
  "GSD37gautdhcu:1014": "sati sapiṇḍādibhiḥ pretakriyā na kartavyā,",
  "GSD37gautdhcu:1015": "śāstracodanānarthakyaprasaṅgo mā bhūditi //",
  "GSD37gautdhcu:1016": "anupanītasyoktvedānīmupanītasyāha-",
  "GSD37gautdhcu:1017": "upanayanādirniyamaḥ // Gaut_2.10 //",
  "GSD37gautdhcu:1018": "upanayanādārabhya yo vidhiruktaḥ sa niyamasaṃjño bhavati /",
  "GSD37gautdhcu:1019": "evaṃ cāsyākaraṇe prāyaścittaṃ na pūrvasya /",
  "GSD37gautdhcu:1020": "ato vā ārabhya niyamaḥ vratadhāraṇaṃ yo vakṣyate 'gnīndhanādiḥ sa niyamaḥ upanayanādiḥ kartavyaḥ //",
  "GSD37gautdhcu:1021": "kiñca-",
  "GSD37gautdhcu:1022": "uktaṃ brahmacaryam // Gaut_2.11 //",
  "GSD37gautdhcu:1023": "uktagrahaṇaṃ prāgupanayanānniyama evaitaditi /",
  "GSD37gautdhcu:1024": "tataśca tatskhalane 'nupanītasyāpi avakīrṇiprāyaścittenaivādhikāro draṣṭavyaḥ /",
  "GSD37gautdhcu:1025": "tathāca smṛtyantaraṃ-'viplutamavakīrṇivratena śuddhamupanayedūnasaptadaśavarṣaṃ,",
  "GSD37gautdhcu:1026": "ata ūrdhvaṃ brātyāvakīrṇivratābhyām'; iti /",
  "GSD37gautdhcu:1027": "brahmacāriṇastu strīprekṣaṇādipratiṣedhādarthasiddhamiti cet, na,",
  "GSD37gautdhcu:1029": "paśvādaṣvapi sambhavāt //",
  "GSD37gautdhcu:1030": "kiñca-",
  "GSD37gautdhcu:1031": "agnīndhanabhaikṣacaraṇe // Gaut_2.12 //",
  "GSD37gautdhcu:1032": "agnīndhanaṃ samiddhomaḥ /",
  "GSD37gautdhcu:1033": "itaratprasiddham /",
  "GSD37gautdhcu:1034": "te pratidinaṃ kartavye /",
  "GSD37gautdhcu:1035": "sahanirdeśo 'nantarānuṣṭhānārthaḥ /",
  "GSD37gautdhcu:1036": "tathāca manuḥ-",
  "GSD37gautdhcu:1037": "pratigṛhyepsitaṃ daṇḍamupasthāya ca bhāskaram /",
  "GSD37gautdhcu:1038": "pradakṣiṇaṃ parotyāgniṃ caredbhaikṣaṃ yathāvidhi //",
  "GSD37gautdhcu:1039": "iti /",
  "GSD37gautdhcu:1040": "tatrāpi pradakṣiṇaṃ parītyāgnimityanena samiddhoma ukta ityuktam /",
  "GSD37gautdhcu:1041": "'sāyaṃ prātastvannamabhaipūjitamanindan bhuñjīta';",
  "GSD37gautdhcu:1042": "iti dvirbhojanaśravaṇāt sāyaṃ prātaḥ dviragnīndhanamapi draṣṭavyam /",
  "GSD37gautdhcu:1043": "tathā ca smṛtyantaram-",
  "GSD37gautdhcu:1044": "dūrādāhṛtya samidhaḥ sannidadhyādvihāyasi /",
  "GSD37gautdhcu:1045": "sāyaṃ prātaśca juhuyāttābhiragnimatandritaḥ //",
  "GSD37gautdhcu:1046": "iti /",
  "GSD37gautdhcu:1047": "kecitsamiddhomaṃ sāyamevecchanti //",
  "GSD37gautdhcu:1048": "kiñca-",
  "GSD37gautdhcu:1049": "satyavacan // Gaut_2.13 //",
  "GSD37gautdhcu:1050": "sarvatra kartavyakriyādhyāhartavyā /",
  "GSD37gautdhcu:1051": "vacanagrahaṇamasaṃdehārthaṃ,",
  "GSD37gautdhcu:1052": "satyamapāmupasparśanamityevaṃ saṃdehaḥ syāditi /",
  "GSD37gautdhcu:1053": "pṛthaggrahaṇaṃ āturasyāpyanuṣṭhānārtham /",
  "GSD37gautdhcu:1054": "tataśca pūrvayostanna /",
  "GSD37gautdhcu:1055": "tathācaca manuḥ-",
  "GSD37gautdhcu:1056": "akṛtvā bhaikṣacaraṇamasamidhya ca pāvakam /",
  "GSD37gautdhcu:1057": "anāturaḥ saptarātramavakīrṇivrataṃ caret //",
  "GSD37gautdhcu:1058": "iti //",
  "GSD37gautdhcu:1059": "kiñca-",
  "GSD37gautdhcu:1060": "apāmupasparśanam // Gaut_2.14 //",
  "GSD37gautdhcu:1061": "abgrahaṇaṃ bhasmādīnāmupalakṣaṇam /",
  "GSD37gautdhcu:1062": "tathāca bhṛguḥ-",
  "GSD37gautdhcu:1063": "snānāni pañca puṇyāni kīrtitāni maharṣibhiḥ /",
  "GSD37gautdhcu:1064": "āgneyaṃ vāruṇaṃ vrāhyaṃ vāyavyaṃ divyameva ca //",
  "GSD37gautdhcu:1065": "āgneyaṃ bhasmanā snānamavagāhaṃ tu vāruṇam /",
  "GSD37gautdhcu:1066": "āpo hiṣṭheti ca brāhmaṃ vāyavyaṃ gorajaḥ smṛtam //",
  "GSD37gautdhcu:1067": "yattu syātsātapaṃ varṣaṃ divyaṃ snānaṃ taducyate /",
  "GSD37gautdhcu:1068": "aśakto vāruṇe snāne āgneyādi samācaret //",
  "GSD37gautdhcu:1069": "iti //",
  "GSD37gautdhcu:1070": "snānamiti vaktavye evamabhidhānaṃ smṛtyantaroktasnānavidherupasaṅgrahaṇārtham /",
  "GSD37gautdhcu:1071": "evaṃ ca smṛtyantaroktaṃ draṣṭavyam /",
  "GSD37gautdhcu:1072": "upaśabdo 'vijñātajalavarjanārthaḥ /",
  "GSD37gautdhcu:1073": "agnīndhanabhaikṣacaraṇayoḥ pṛthaggrahaṇaṃ bhuktasya nityasnānapratiṣedhārthaṃ,",
  "GSD37gautdhcu:1074": "na naimittikasya /",
  "GSD37gautdhcu:1075": "ato naimittikaṃ kartavyam /",
  "GSD37gautdhcu:1076": "satyavacanasya pṛthaggrahaṇamāturasya naimittikasyāpi pratiṣedhārtham /",
  "GSD37gautdhcu:1077": "upaśabdor'dharātrasnānapratiṣedhārthaṃ iti kecidvadanti /",
  "GSD37gautdhcu:1078": "yaduktamatra tatsarvaṃ manunanāpyuktaṃ-",
  "GSD37gautdhcu:1079": "na snānamācaredbhuktvā nāturo na mahāniśi /",
  "GSD37gautdhcu:1080": "na vāsobhiḥsahājasraṃ nāvijñāte jalāśaye //",
  "GSD37gautdhcu:1081": "iti //",
  "GSD37gautdhcu:1082": "eke godānādi // Gaut_2.15 //",
  "GSD37gautdhcu:1083": "godānaṃ nāma chandogānāṃ dvitīyaṃ vrataṃ anyeṣāmapi ṣoḍaśe varṣe dhārayitavyam /",
  "GSD37gautdhcu:1084": "teṣāmapi ṣoḍaśe godānadhāraṇaṃ kecidicchacanti /",
  "GSD37gautdhcu:1085": "tata ārabhyaike snānamicchanti /",
  "GSD37gautdhcu:1086": "godānāt prāk nityasnānaṃ na kuryāt,",
  "GSD37gautdhcu:1087": "naimittikameva kartavyam /",
  "GSD37gautdhcu:1088": "tata ūrdhvaṃ nityasnānamapītyeke ācāryā icchanti /",
  "GSD37gautdhcu:1089": "eka iti vacanāt na tu gautamaḥ //",
  "GSD37gautdhcu:1090": "bahiḥsandhyatvaṃ ca // Gaut_2.16 //",
  "GSD37gautdhcu:1091": "ekegrahaṇānuvartanārthaścacakāraḥ /",
  "GSD37gautdhcu:1092": "vahirgrābhātsandhyopāsanameke icchanti /",
  "GSD37gautdhcu:1093": "na tu gautamaḥ /",
  "GSD37gautdhcu:1094": "na tu gautamaḥ /",
  "GSD37gautdhcu:1095": "etaduktaṃ bhavati-grāmādbahireva sandhyopāsanaṃ kartavyamityekeṣāṃ mataṃ,",
  "GSD37gautdhcu:1096": "bahirabhyantare vā yatra kutra cicchuddhadeśe kartavyamiti gautamamatam //",
  "GSD37gautdhcu:1097": "idānīṃ prasaṅgāt tat sandhyopāsanaṃ kadā kathaṃ ca kartavyamityata āha-",
  "GSD37gautdhcu:1098": "tiṣṭhetpūrvāmāsītottarāṃ sajyotiṣyā jyotiṣo darśanādvāgyataḥ // Gaut_2.17 //",
  "GSD37gautdhcu:1099": "vāgyata iti sthānāsanayoḥ pratyekaṃ sambadhyate /",
  "GSD37gautdhcu:1100": "yasyāmāditya udeti sā pūrvā sandhyā /",
  "GSD37gautdhcu:1101": "pūrvasūtrakhaṇḍāt sandhyāśabdo 'nuvartate /",
  "GSD37gautdhcu:1102": "yasyāmādityo 'stameti sottarā sandhyā /",
  "GSD37gautdhcu:1103": "sthānāsane atra guṇabhūte /",
  "GSD37gautdhcu:1104": "upāsanamatra pradhānaṃ karma /",
  "GSD37gautdhcu:1105": "ato yadyapi tiṣṭhedityuktaṃ,",
  "GSD37gautdhcu:1106": "tathāpi tiṣṭhannupāsīta,",
  "GSD37gautdhcu:1107": "āsīna upāsīteti draṣṭavyam /",
  "GSD37gautdhcu:1108": "tathāca manuḥ-",
  "GSD37gautdhcu:1109": "pūrvāṃ sandhyāṃ japan tiṣṭhennaiśameno vyapohati /",
  "GSD37gautdhcu:1110": "paścimāṃ tu samāsīno malaṃ hanti divā kṛtam //",
  "GSD37gautdhcu:1111": "iti /",
  "GSD37gautdhcu:1112": "sajyotiḥ kālaḥ,",
  "GSD37gautdhcu:1113": "pūrvasyāṃ nakṣatrajyotiḥ /",
  "GSD37gautdhcu:1114": "yaḥ kālo nakṣatrajyotiṣā saha vartata sa sajyotiḥ tasmin sajyotiṣi kāle ārambhaḥ kartavyaḥ /",
  "GSD37gautdhcu:1115": "itarasyāṃ tathā ādityajyotiḥ /",
  "GSD37gautdhcu:1116": "tata ā jyotiṣo darśanāt-pūrvasyāmādityadarśanāt uttarasyāṃ nakṣatradarśanāt /",
  "GSD37gautdhcu:1117": "ā jyotiṣa iti vaktavye darśanagrahaṇaṃ sampagartham /",
  "GSD37gautdhcu:1118": "tathāca manuḥ-",
  "GSD37gautdhcu:1119": "ṛṣayo dīrghasandhyatvāddīrghamāyuravāpnuyuḥ /",
  "GSD37gautdhcu:1120": "prajñāṃ yaśaśca kīrtiṃ ca brahmavarcasameva ca //",
  "GSD37gautdhcu:1121": "iti //",
  "GSD37gautdhcu:1122": "nanu ca 'uttareṣāṃ caitadavirodhi';",
  "GSD37gautdhcu:1123": "ityanena snātakasyāgnimata etanna prāpyate,",
  "GSD37gautdhcu:1124": "tasyāgnihavanenāsya kālasyāvaruddhatvāditi /",
  "GSD37gautdhcu:1125": "ucyate-yastāvatsmārtaḥ sāyaṃprātarhemaḥ tatra kālabhedādavirodha eva /",
  "GSD37gautdhcu:1126": "kathaṃ ? sāyaṃśabdena rātrirucyate,",
  "GSD37gautdhcu:1127": "prātaḥśabdena ca divasaḥ,",
  "GSD37gautdhcu:1128": "uditahomādivākyavadatra tathāvidhasyābhāvāt sandhyopāsanānantarameva homasyānupraveśaḥ syāditi /",
  "GSD37gautdhcu:1129": "athāpi keṣāṃcitsandhyākāla eva homa uktaḥ,",
  "GSD37gautdhcu:1130": "tatrāpi dīrghasandhyatvasyābhiṣṭatvāddhomānantaramapi sandhyopāsanasyāvakāśo 'stīti /",
  "GSD37gautdhcu:1131": "evaṃ śraute uditahomādiviṣaye 'pyavirodha eveti //",
  "GSD37gautdhcu:1132": "'tiṣṭhanpūrvāṃ sandhyāmāsīna uttarāmupāsīta';",
  "GSD37gautdhcu:1133": "iti vaktavye evamabhidhānaṃ smṛtyantaroktasyāpi vidhergrahaṇārtham /",
  "GSD37gautdhcu:1134": "tathā'hośanā-'sāyaṃ prātarudakaṃ gatvā pūto bhūtvā pavitreṇa mārjayitvā āpohiṣṭhīyābhistisṛbhirabliṅgābhiḥ vāmadevyena ca,",
  "GSD37gautdhcu:1135_0": "tataḥ śuco deśe darbheṣvāsīno darbhāndhārayamāṇaḥ pratyaṅmukho vāgyata ātmānaṃ dhyātvā",
  "GSD37gautdhcu:1135_1": "tataḥ sarecakaṣūrakakumbhakādīn trīn prāṇāyāmān dhārayitvā ṛṣicchabdodevatādhyānapūrvakaṃ",
  "GSD37gautdhcu:1135_2": "bhūrbhuvaḥsvarityādikāṃ sāvitrīṃ sahasrakṛtva āvartayecchatakṛtvo vā daśāvarāmathottiṣṭhamnagniyamabrahmabhyaḥ",
  "GSD37gautdhcu:1135_3": "pratyagdakṣiṇodīcyāsu namaskṛtvā triḥ pradakṣiṇaṃ kṛtvā punarapi pratīcīṃ diśaṃ namaskuryāt /",
  "GSD37gautdhcu:1136": "evameva prātaḥ prāṅmukhastiṣṭhanmitrādibhyo namaskuryāt'; //",
  "GSD37gautdhcu:1137": "iti //",
  "GSD37gautdhcu:1138": "nādityamīkṣeta // Gaut_2.18 //",
  "GSD37gautdhcu:1139": "yadi sandhyākālayorevāyaṃ pratiṣedhaḥ syāt tadānīmekameva sūtraṃ kriyeta 'tiṣṭhetpūrvāmāsītottarāṃ sajyotipyā jyotiṣo darśanādvāgyato nādityamīkṣeta'; iti /",
  "GSD37gautdhcu:1140": "yadi sarvadā syāttadānīṃ 'varjayenmadhumāṃsa';",
  "GSD37gautdhcu:1141": "ityādāvādityekṣaṇamapi",
  "GSD37gautdhcu:1142": "paṭhet /",
  "GSD37gautdhcu:1143": "ubhayathākaraṇādanyābhiprāyeṇedamuktamiti jñātuṃ śakyate /",
  "GSD37gautdhcu:1144": "abhiprāyaśca smṛtyantarokto draṣṭavyaḥ yathā cāhośanā-'nekṣetādityaṃ sandhyāgataṃ madhyaṃdinagataṃ rāhugrastaṃ vāristham'; iti //",
  "GSD37gautdhcu:1145": "varjayenmadhumāṃsagandhamālyadivāsvapnāñjanābhyañjanayānopānacchatrakāmakrodhalobhamohavādavādanasnānadantadhāvanaharṣanṛttagītaparivādabhayāni // Gaut_2.19 //",
  "GSD37gautdhcu:1146": "varjayediti pratyekaṃ sambadhyate /",
  "GSD37gautdhcu:1147": "madhu mākṣikaṃ,",
  "GSD37gautdhcu:1148": "tasyābuddhipūrvabhakṣaṇe na doṣaḥ,",
  "GSD37gautdhcu:1149": "'akāmopanataṃ madhu vājasaneyake na duṣyati';",
  "GSD37gautdhcu:1150": "iti smṛtyantaradarśanāt /",
  "GSD37gautdhcu:1151": "māṃsaṃ gṛhasthasya apratiṣiddhamapi /",
  "GSD37gautdhcu:1152": "tatrāpyāturasyauṣadhārthaṃ gurorucchiṣṭasya māṃsasya bhakṣaṇe na doṣaḥ,",
  "GSD37gautdhcu:1153": "'sa cedavyādhīyīta kāmaṃ gurorucchiṣṭaṃ bhaiṣajyārthe sarvaṃ prāśnīyāt';",
  "GSD37gautdhcu:1154": "iti smṛtyantaradarśanāt /",
  "GSD37gautdhcu:1155": "evaṃ cānāturasya śrāddhe 'pi varjanīyam /",
  "GSD37gautdhcu:1156": "tathāca manuḥ-",
  "GSD37gautdhcu:1157": "vratavaddevadaivatye pritrayai karmaṇyatharṣivat /",
  "GSD37gautdhcu:1158": "kāmamabhyarthito 'śnīyādvratamasya na lupyate //",
  "GSD37gautdhcu:1159": "ityādi /",
  "GSD37gautdhcu:1160": "gandhaṃ candanādi /",
  "GSD37gautdhcu:1161": "tasyāpi sukhārthasya pratiṣedhaḥ,",
  "GSD37gautdhcu:1162": "na devatāśiṣṭasya,",
  "GSD37gautdhcu:1163": "'devatāśiṣṭameva gṛhṇīyādbrahmacārī';",
  "GSD37gautdhcu:1164": "iti smṛtyantaradarśanāt /",
  "GSD37gautdhcu:1165": "mālāyā api tathaiva /",
  "GSD37gautdhcu:1166": "divāsvapno divā nidrāsevanaṃ,",
  "GSD37gautdhcu:1167": "tadapyāturasya na doṣaḥ /",
  "GSD37gautdhcu:1168": "añjanamakṣṇoḥ /",
  "GSD37gautdhcu:1169": "atrāpyupabhogārthasya pratiṣedhaḥ,",
  "GSD37gautdhcu:1170": "nauṣadhārthasya /",
  "GSD37gautdhcu:1171": "abhyañjanaṃ tailena gātrābhyaṅgaḥ /",
  "GSD37gautdhcu:1172": "kecidgandhatailasyāyaṃ pratiṣedha iti vadanti /",
  "GSD37gautdhcu:1173": "tasminpakṣe itarasya na doṣaḥ /",
  "GSD37gautdhcu:1174": "gandhapratiśedhenaivāyaṃ pratiṣedhaḥ siddha iti cenna,",
  "GSD37gautdhcu:1175": "viśeṣata eva lokaprasiddherna gandhasāmānyasya grahaṇaṃ bhavatīti /",
  "GSD37gautdhcu:1176": "yānaṃ śibikādi /",
  "GSD37gautdhcu:1177": "tadapyanāturasyaiva /",
  "GSD37gautdhcu:1178": "upānacchatre prasiddhe /",
  "GSD37gautdhcu:1179": "mayūrapatrakṛtasyādoṣaḥ /",
  "GSD37gautdhcu:1180": "kāmaḥ strīgato bhogābhilāṣaḥ /",
  "GSD37gautdhcu:1181": "krodhaḥ parasyāniṣṭacintanam /",
  "GSD37gautdhcu:1182": "lobhaḥ anyāyena paradravyādyapaharaṇam /",
  "GSD37gautdhcu:1183": "moho 'jñānam /",
  "GSD37gautdhcu:1184": "vādo bahupralāpaḥ /",
  "GSD37gautdhcu:1185": "vādanaṃ bherītāḍanādi /",
  "GSD37gautdhcu:1186": "snānaṃ śirasnānādi yenopabhogaḥ,",
  "GSD37gautdhcu:1187": "vihitatvāditarasya /",
  "GSD37gautdhcu:1188": "dantadhāvanaṃ prasiddham /",
  "GSD37gautdhcu:1189": "tāmbūlapatreṇāpi tanna kartavyaṃ 'paṅkadanto bhavedvratī';",
  "GSD37gautdhcu:1190": "iti smṛtyantaradarśanāt /",
  "GSD37gautdhcu:1191": "harṣaḥ prītiḥ evaṃ ca taddhetūnāṃ nāṭakādīnāṃ prekṣaṇasyāpi pratiṣedhaḥ siddhaḥ,",
  "GSD37gautdhcu:1192": "taddarśane prītyutpatteḥ nivārāyetumaśakyatvāt /",
  "GSD37gautdhcu:1193": "nūttaṃ gātravikṣepaḥ /",
  "GSD37gautdhcu:1194": "gītaṃ gāndharvasambandhavākyasyābhidhānam /",
  "GSD37gautdhcu:1195": "parivādaḥ paradoṣasaṃkīrtanam /",
  "GSD37gautdhcu:1196": "bhayaṃ parasya bhīṣaṇaṃ,",
  "GSD37gautdhcu:1197": "itarasya parihartumaśakyatvāt //",
  "GSD37gautdhcu:1198": "kiñca-",
  "GSD37gautdhcu:1199": "gurudarśane kaṇṭhaprāvṛtāvasakthikāpāśrayaṇapādaprasāraṇāni // Gaut_2.20 //",
  "GSD37gautdhcu:1200": "gururācāryādi /",
  "GSD37gautdhcu:1201": "kutaḥ ? yadyācāryasyaiva grahaṇaṃ tadānīṃ ācāryadarśana iti vaktavyam /",
  "GSD37gautdhcu:1202": "gurugrahaṇaṃ sarveṣāṃ gurūsthānīyānāmapyupalakṣaṇam /",
  "GSD37gautdhcu:1203": "tathāca smṛtyantaraṃ-'manyānāṃ sarveṣāṃ sakāśe saṃkucitastiṣṭhet'; iti /",
  "GSD37gautdhcu:1204": "kaṇṭhaprāvaraṇaṃ kaṇṭhe vastraprakṣepaḥ /",
  "GSD37gautdhcu:1205": "avasakthikāṃ jānvorupari parikarabandhaḥ /",
  "GSD37gautdhcu:1206": "śeṣaṃ prasiddham /",
  "GSD37gautdhcu:1207": "paravaśāddhyetāni kriyanta iti pratiṣedhaḥ //",
  "GSD37gautdhcu:1208": "kiñca-",
  "GSD37gautdhcu:1209": "niṣṭhīvitahasitavijṛmbhitāvasphoṭanāni // Gaut_2.21 //",
  "GSD37gautdhcu:1210": "gurusamīpe 'nyasamīpe 'pi varjanārthaṃ pṛthagabhidhānam /",
  "GSD37gautdhcu:1211": "niṣṭhīvanaṃ prasiddham /",
  "GSD37gautdhcu:1212": "hasanaṃ paravaśe 'pi yatnato nivārayitavyam /",
  "GSD37gautdhcu:1213": "tathā cāpastambaḥ-'na smayeta yadi smayetāpapṛhya smayeteti brāhmaṇaṃ'; iti /",
  "GSD37gautdhcu:1214": "vijṛmbhaṇaṃ prasiddham /",
  "GSD37gautdhcu:1215": "avasphoṭhanaṃ saśabdasandhipramokaḥ //",
  "GSD37gautdhcu:1216": "kiñca-",
  "GSD37gautdhcu:1217": "strīprekṣaṇalambhane maithunaśaṅkāyām // Gaut_2.22 //",
  "GSD37gautdhcu:1218": "varjayediti vartate /",
  "GSD37gautdhcu:1219": "prekṣaṇaṃ prakarṣeṇekṣaṇaṃ avayavanirūpaṇaṃ,",
  "GSD37gautdhcu:1220": "na rūpamātradarśanaṃ,",
  "GSD37gautdhcu:1221": "tasya nimiṣato vārayitumaśakyatvāt /",
  "GSD37gautdhcu:1222": "ālambanaṃ sparśanam /",
  "GSD37gautdhcu:1223": "sparśane iti vaktavye evamabhidhānamabhisandhisparśanavarjanārtham /",
  "GSD37gautdhcu:1224": "evaṃ ca pramādānna doṣaḥ /",
  "GSD37gautdhcu:1225": "abhisandhyā tvandhakārādāvapi sparśanaṃ na kartavyam /",
  "GSD37gautdhcu:1226": "tadubhayaṃ striyāṃ na kuryāt /",
  "GSD37gautdhcu:1227": "yasyāṃ maithunaśaṅkānyeṣāṃ bhavati tasyāmeva, nānyasyām //",
  "GSD37gautdhcu:1228": "dyūtaṃ hīnasevāmadattādānaṃ hiṃsām // Gaut_2.23 //",
  "GSD37gautdhcu:1229": "varjayedityeva /",
  "GSD37gautdhcu:1230": "dyūtamakṣādinā /",
  "GSD37gautdhcu:1231": "hīnasevāḥ mūtrapurīṣāpamārjanādinā sevā /",
  "GSD37gautdhcu:1232": "evaṃ ca gurorapyanurūpā sevā na kartavyā /",
  "GSD37gautdhcu:1233": "adattādānaṃ ananujñātasyotsṛṣṭasyāpi grahaṇam /",
  "GSD37gautdhcu:1234": "hiṃsā prāṇivadhaḥ prāṇipīḍā vā /",
  "GSD37gautdhcu:1235": "visamāsānna kārayennānumanyetāpi //",
  "GSD37gautdhcu:1236": "kiñca-",
  "GSD37gautdhcu:1237": "ācāryatatputrastrīdīkṣitanāmāni // Gaut_2.24 //",
  "GSD37gautdhcu:1238": "varjayediti prastutam /",
  "GSD37gautdhcu:1239": "ācāryasya tatputrasya ca tadbhāryāyāśca dīkṣitasya ca saṃjñāṃ pitrādikṛtāṃ noccārayet //",
  "GSD37gautdhcu:1240": "kiñca-",
  "GSD37gautdhcu:1241": "śuktā vācaḥ // Gaut_2.25 //",
  "GSD37gautdhcu:1242": "śuktāḥ niṣṭhurāḥ parasyogvegakāriṇvaḥ /",
  "GSD37gautdhcu:1243": "sarveṣāṃ varjayet //",
  "GSD37gautdhcu:1244": "madyaṃ nityaṃ brāhmaṇaḥ // Gaut_2.26 //",
  "GSD37gautdhcu:1245": "varjayediti prakṛtam /",
  "GSD37gautdhcu:1246": "madyaṃ guḍamadhupiṣṭakṛtaṃ anyadapi yanmadakaraṃ yatsarvaṃ brāhmaṇo nityaṃ prāgapyupanayanādvarjayet /",
  "GSD37gautdhcu:1247": "evaṃ kṣatriyavaiśyayoḥ prāgupanayanādūrdhvaṃ ca brahmacaryāt paiṣṭīvarjitāyāḥ surāyā apratiṣedhaḥ,",
  "GSD37gautdhcu:1248": "smṛtyantaradarśanāt /",
  "GSD37gautdhcu:1249": "yathā'ha manuḥ-",
  "GSD37gautdhcu:1250": "gauḍī mādhvī ca paiṣṭī ca vijñeyā trividhā surā /",
  "GSD37gautdhcu:1251": "yathaivaikā tathā sarvā na pātavyā dvijottamaiḥ //",
  "GSD37gautdhcu:1252": "iti //",
  "GSD37gautdhcu:1253": "idānīṃ kartavyapratipādanārthamāha-",
  "GSD37gautdhcu:1254": "adhaḥśayyāsanī pūrvotthāyī jaghanyasaṃveśī // Gaut_2.27 //",
  "GSD37gautdhcu:1255": "gurvapekṣayā nīcaiḥśayyāsane kuryāt /",
  "GSD37gautdhcu:1256": "tasyaiva ca pūrvotthāyī paścātsaṃveśī /",
  "GSD37gautdhcu:1257": "yathā'ha manuḥ-",
  "GSD37gautdhcu:1258": "nīcaiḥśayyāsanaṃ cāsya nityaṃ syādgurusannidhau /",
  "GSD37gautdhcu:1259": "uttiṣṭhetprathamaṃ cāsya caramaṃ caiva saṃviśet //",
  "GSD37gautdhcu:1260": "iti //",
  "GSD37gautdhcu:1261": "kiñca-",
  "GSD37gautdhcu:1262": "vāgbāhūdarasaṃyataḥ // Gaut_2.28 //",
  "GSD37gautdhcu:1263": "syāditi śeṣaḥ /",
  "GSD37gautdhcu:1264": "vākyasaṃyataḥ anibaddhapralāpoparataḥ /",
  "GSD37gautdhcu:1265": "bāhusaṃyato loṣṭamardanādivarjakaḥ /",
  "GSD37gautdhcu:1266": "udarasaṃyataḥ hitamitabhuk /",
  "GSD37gautdhcu:1267": "'vāgbāhūdarakarmasaṃyataḥ';",
  "GSD37gautdhcu:1268": "iti kecitpaṭhanti /",
  "GSD37gautdhcu:1269": "tat bāhusaṃyatatvenārthasiddhatvāt yuktamayuktaṃ veti vicāraṇīyam //",
  "GSD37gautdhcu:1270": "kiñca-",
  "GSD37gautdhcu:1271": "nāmagotre guroḥsamānato nirdiśet // Gaut_2.29 //",
  "GSD37gautdhcu:1272": "gurugrahaṇamācāryādīnāmapyupalakṣaṇam /",
  "GSD37gautdhcu:1273": "samānataḥ samyagānataḥ prahvaḥ /",
  "GSD37gautdhcu:1274": "taṃ dhyātvā namaskāraṃ kṛtvetyarthaḥ /",
  "GSD37gautdhcu:1275": "evañca tatrāpi 'ācāryatatputra';",
  "GSD37gautdhcu:1276": "ityasminnācāryagrahaṇaṃ gurvādīnāmapyupalakṣaṇam,",
  "GSD37gautdhcu:1277": "teṣāmapi nāmadheyoccāraṇasya pratiṣiddhatvāt /",
  "GSD37gautdhcu:1278": "tathāca smṛtyantaram-",
  "GSD37gautdhcu:1279": "ācāryaṃ caiva tatputraṃ tadbhāryāṃ dīkṣitaṃ gurum /",
  "GSD37gautdhcu:1280": "pitaraṃ ca pitṛvyaṃ ca mātaraṃ mātulaṃ tathā //",
  "GSD37gautdhcu:1281": "hitaiṣiṇaṃ ca vidvāṃsaṃ śvaśuraṃ patimeva ca /",
  "GSD37gautdhcu:1282": "na brūyānnāmato vidvān mātuśca bhaginīṃ tathā //",
  "GSD37gautdhcu:1283": "yadi brūyāttu taṃ dhyātvā namaskṛtvā vadedatha //",
  "GSD37gautdhcu:1284": "iti //",
  "GSD37gautdhcu:1285": "arcite śreyasi caivam // Gaut_2.30 //",
  "GSD37gautdhcu:1286": "arcito mānyo vidvānityarthaḥ /",
  "GSD37gautdhcu:1287": "śreyān hitaiṣī vayasā ca vṛddha iti draṣṭavyam /",
  "GSD37gautdhcu:1288": "cakārādevaitasmin siddhe evaṃśabdaḥsamastātideśārthaḥ /",
  "GSD37gautdhcu:1289": "tataśca gurudarśane yadabhivādanādi tadatrāpi draṣṭavyam //",
  "GSD37gautdhcu:1290": "śayyāsanasthānāni vihāya pratiśravaṇam // Gaut_2.31 //",
  "GSD37gautdhcu:1291": "yadā gururājñāṃ dadyāttadā śayanaṃ khaṭvādi /",
  "GSD37gautdhcu:1292": "āsanaṃ phalakādi /",
  "GSD37gautdhcu:1293": "sthānaṃ yatra sthitaḥ /",
  "GSD37gautdhcu:1294": "etāni vihāya tyaktvā pratiśravaṇaṃ prativacanaṃ dadyādityarthaḥ //",
  "GSD37gautdhcu:1295": "abhikramaṇaṃ vacanādadṛṣṭena // Gaut_2.32 //",
  "GSD37gautdhcu:1296": "adṛṣṭena guruṇā ājñāyāṃ dīyamānāyāṃ abhikramaṇaṃ tadabhimukhena gamanaṃ kuryādityarthaḥ //",
  "GSD37gautdhcu:1297": "adhaḥsthānāsanatiryagvātasevāyāṃ gurudarśane cottiṣṭhet // Gaut_2.33 //",
  "GSD37gautdhcu:1298": "yadā guruḥ adho nīcaiḥ tiṣṭhet āsīta vā,",
  "GSD37gautdhcu:1299": "tiryagvātasevā mūtrapurīṣotsargaḥ /",
  "GSD37gautdhcu:1300": "tatra guruṃ dṛṣṭvā uttiṣṭhet /",
  "GSD37gautdhcu:1301": "cakārādanyamukho bhūtvā /",
  "GSD37gautdhcu:1302": "tathāca smṛtyantaram-",
  "GSD37gautdhcu:1303": "kūpasthitaṃ guruṃ dṛṣṭvā taṭākasthaṃ tathaiva ca /",
  "GSD37gautdhcu:1304": "tiṣṭhedanyamukho bhūtvā śiṣyo dāsastathaiva ca //",
  "GSD37gautdhcu:1305": "iti //",
  "GSD37gautdhcu:1306": "athavā-cakārādapagamanamucyate /",
  "GSD37gautdhcu:1307": "evaṃ sūtrārthaśca tadānīṃ draṣṭavyaḥ adhaḥsthānāsanatiryagvātasevāyāmuttiṣṭhet apayāyācca krameṇeti tatrādhaḥsthānāsane dṛṣṭvottiṣṭhet /",
  "GSD37gautdhcu:1308": "tiryagvātasevāyāmapayāyāditi kramaḥ //",
  "GSD37gautdhcu:1309": "gacchantamanuvrajet // Gaut_2.34 //",
  "GSD37gautdhcu:1310": "gacchantaṃ dṛṣṭvānuvrajet /",
  "GSD37gautdhcu:1311": "cakāro 'nuvartate /",
  "GSD37gautdhcu:1312": "tena anuktamapi samuccīyate āsīnaṃ dṛṣṭvā uttiṣṭhet śayānaṃ dṛṣṭvā'sīteti /",
  "GSD37gautdhcu:1313": "tathāca smṛtyantaram-'gacchantamanugacchedāsīnaṃ cottiṣṭhecchayānaṃ cāsīna",
  "GSD37gautdhcu:1314": "upāsīta'",
  "GSD37gautdhcu:1315": "iti //",
  "GSD37gautdhcu:1316": "karma vijñāpyākhyāya // Gaut_2.35 //",
  "GSD37gautdhcu:1317": "yadasya karma kartavyaṃ tatkaromītyācāryasya vijñāpya tatkṛtvā kṛtamityākhyāya tiṣṭhet /",
  "GSD37gautdhcu:1318": "vākyasyāparipūrṇatvāt vijñāpyetyatra kṛtvā ityadhyāhartavyam /",
  "GSD37gautdhcu:1319": "ākhyāyetyatrāpi tiṣṭhediti kriyā ca,",
  "GSD37gautdhcu:1320": "'praviśa piṇḍīm'; itivat //",
  "GSD37gautdhcu:1321": "āhūtādhyāyī // Gaut_2.36 //",
  "GSD37gautdhcu:1322": "yadaiva guruṇā'hūto bhavati tadaivādhīyīta /",
  "GSD37gautdhcu:1323": "na tvenaṃ codayedityarthaḥ //",
  "GSD37gautdhcu:1324": "yuktaḥ priyahitayoḥ // Gaut_2.37 //",
  "GSD37gautdhcu:1325": "syāditi śeṣaḥ /",
  "GSD37gautdhcu:1326": "yuktastatparaḥ /",
  "GSD37gautdhcu:1327": "priyahitayoḥsamuccitayoḥ /",
  "GSD37gautdhcu:1328": "hitasya cāpriyasyākartavyatvāt /",
  "GSD37gautdhcu:1329": "priyaṃ prītikaraṃ,",
  "GSD37gautdhcu:1330": "hitaṃ āyatikṣamam /",
  "GSD37gautdhcu:1331": "yatpriyamāyatikṣamaṃ ca tadeva kuryādityarthaḥ //",
  "GSD37gautdhcu:1332": "tadbhāryāputreṣu caivam // Gaut_2.38 //",
  "GSD37gautdhcu:1333": "tasya yau savarṇau sadṛśau bhāryāputrau tayorapi priyahitayoryuktaḥsyāt /",
  "GSD37gautdhcu:1334": "cakārāt kaṇṭhaprāvṛtādyapi /",
  "GSD37gautdhcu:1335": "kutaḥsavarṇayoreva grahaṇamiti cet bahuvacanasya pūjārthatvāt //",
  "GSD37gautdhcu:1336": "idānīṃ tasyāpavādamāha-",
  "GSD37gautdhcu:1337": "nocchiṣṭāśanasnāpanaprasādhanapādaprakṣālanonmardanopasaṃgrahaṇāni // Gaut_2.39 //",
  "GSD37gautdhcu:1338": "tadbhāryāputrayoretāni na kuryāt /",
  "GSD37gautdhcu:1339": "priyahitatvātprāptaṃ pratiṣiddhyate /",
  "GSD37gautdhcu:1340": "anayoreva pratiṣedhāt guroretāni kartavyānyeva /",
  "GSD37gautdhcu:1341_0": "tathācāpastambaḥ-'proṣito bhaikṣādagnau kṛtvā bhuñjīta bhaikṣaṃ haviṣā saṃstutaṃ",
  "GSD37gautdhcu:1341_1": "tatrācāryo devatārtha āhavanīyārthe ca taṃ bhojayitvā yaducchiṣṭaṃ prāśnāti havirucchaṣṭameva tat'; ityādi /",
  "GSD37gautdhcu:1342": "tathāca vasiṣṭho 'pi-'ucchiṣṭamagurorabhojyam'; ityādi /",
  "GSD37gautdhcu:1343": "prasādhanaṃ alaṃkāraḥ /",
  "GSD37gautdhcu:1344": "śeṣaṃ prasiddham //",
  "GSD37gautdhcu:1345": "upasaṃgrahaṇasyedānīṃ pratiprasavamāha-",
  "GSD37gautdhcu:1346": "viproṣyopasaṃgrahaṇaṃ gurabhāryāṇām // Gaut_2.40 //",
  "GSD37gautdhcu:1347": "viproṣya pratyāgatena gurubhāryāṇāmupasaṃgrahaṇaṃ kāryam /",
  "GSD37gautdhcu:1348": "nānyadā /",
  "GSD37gautdhcu:1349": "nānyasyāḥ //",
  "GSD37gautdhcu:1350": "tatrāpi tu-",
  "GSD37gautdhcu:1351": "naike yuvatīnāṃ vyavahāraprāptena // Gaut_2.41 //",
  "GSD37gautdhcu:1352": "vyavahārasamarthena pūrṇaṣoḍaśavarṣeṇetyarthaḥ /",
  "GSD37gautdhcu:1353": "yuvatīnāṃ taruṇīnāṃ viproṣyāpi na kāryamityeke manyante na tu",
  "GSD37gautdhcu:1354": "gautamaḥ /",
  "GSD37gautdhcu:1355": "āśaṅkanīyānāśaṅkanīyāpekṣayā draṣṭavyaḥ //",
  "GSD37gautdhcu:1356": "uktaṃ 'agnīndhanabhaikṣacaraṇe'; iti /",
  "GSD37gautdhcu:1357": "tatrāgnīndhanaṃ gṛhyebhya eva pṛthakpṛthagupalabhyata iti,",
  "GSD37gautdhcu:1358": "bhaikṣacaraṇavidhimāha-",
  "GSD37gautdhcu:1359": "sārvavarṇikaṃ bhaikṣacaraṇamabhiśastapatitavarjam // Gaut_2.42 //",
  "GSD37gautdhcu:1360": "kimarthamidaṃ sūtramārabhyate ?",
  "GSD37gautdhcu:1361": "bhaikṣacaraṇaṃ tāvadanena na vidhīyate 'agnīndhanabhaikṣacaraṇe';",
  "GSD37gautdhcu:1362": "ityanena vihitatvāt /",
  "GSD37gautdhcu:1363": "abhiśastapativarjanaṃ ca 'praśastānāṃ svakarmasu';",
  "GSD37gautdhcu:1364": "ityanenoktatvāditi //",
  "GSD37gautdhcu:1365": "atraika āhuḥ-śūdraprāpaṇārtho 'yamārambhaḥ,",
  "GSD37gautdhcu:1366": "'praśastānāṃ svakarmasu';",
  "GSD37gautdhcu:1367": "ityanenāprāptatvāditi /",
  "GSD37gautdhcu:1368": "na caitadyuktaṃ,",
  "GSD37gautdhcu:1369": "'vṛttiścennāntareṇa śūdrāt ityanenāpadi śūdrābhyanujñānasiddheḥ /",
  "GSD37gautdhcu:1370": "na cānāpadyapi brahmacāriṇaḥ śūdrābhyanujñānamanena kalpayituṃ yuktaṃ,",
  "GSD37gautdhcu:1371": "smṛtyantare atyantapratiṣiddhatvāt,'-",
  "GSD37gautdhcu:1372": "śūdrānnarasapuṣṭāṅgo yodhīyānopi nityaśaḥ /",
  "GSD37gautdhcu:1373": "juhvannapi japanvāpi gatimūrdhvāṃ na vindati //",
  "GSD37gautdhcu:1374": "iti //",
  "GSD37gautdhcu:1375": "tasmādanāpadyeva brahmacāriṇaḥ apraśastadvijātiprāpaṇārthoyamārambhaḥ apraśastānāmaviśeṣeṇa prāptau satyāṃ 'abhiśastapatitavarjaṃ';",
  "GSD37gautdhcu:1376": "iti yujyate ca pratiṣedhaḥ /",
  "GSD37gautdhcu:1377": "itarathā śūdraprāpaṇe sati abhiśastādīnāṃ prāptyabhāvādeva pratiṣedho na yujyata iti na ca śakyate vaktuṃ śūdraviṣaya evāyamapavāda iti,",
  "GSD37gautdhcu:1378": "yatra hi dvijātayaḥ praśastā adhikriyante tatra śūdro 'pi praśasta eveti itarasya prasaṅga eva nāstīti //",
  "GSD37gautdhcu:1379": "tena prathamakalpastāvat brahmacāriṇaḥ praśastebhya eva bhaikṣacaraṇaṃ,",
  "GSD37gautdhcu:1380": "tadalābhe apraśastebhyaḥ,",
  "GSD37gautdhcu:1381": "tadalābhe ācāryādibhyaḥ,",
  "GSD37gautdhcu:1382": "sarvābhāve āpadi śūdrāditi sthitam //",
  "GSD37gautdhcu:1383": "sarvavarṇānarhatīti sārvavarṇikaṃ,",
  "GSD37gautdhcu:1384": "sarveṣāṃ bhavatītyarthaḥ /",
  "GSD37gautdhcu:1385": "sarvagrahaṇaṃ kṣatriyavaiśyaprāpaṇārthaṃ,",
  "GSD37gautdhcu:1386": "anyathā brāhmaṇasyaiva pratigrahādhikārāt tasyaiva syāditi /",
  "GSD37gautdhcu:1387": "varṇagrahaṇaṃ śūdrasyāpi prāpaṇārthaṃ asati varṇagrahaṇe sarvagrahaṇaṃ tayoreva syāditi tadarthaṃ varṇagrahaṇaṃ kṛtam /",
  "GSD37gautdhcu:1388": "tena śūdrasyāprāptau tatprāpaṇārthaṃ varṇagrahaṇam /",
  "GSD37gautdhcu:1389": "tataśca śūdrasyāpi vṛttihīnasya bhikṣācaraṇe na doṣaḥ /",
  "GSD37gautdhcu:1390": "bhikṣāsamūho bhaikṣaṃ,",
  "GSD37gautdhcu:1391": "tataśca bahubhyo gṛhebhya āhartavyam /",
  "GSD37gautdhcu:1392": "abhiśasta upapātakadoṣeṇābhiśasto gṛhyate,",
  "GSD37gautdhcu:1393": "pātakadoṣeṇābhiśastasya patitagrahaṇenaiva siddhatvāt /",
  "GSD37gautdhcu:1394": "tathāca vasiṣṭhaḥ- 'brāhmaṇamanṛtenābhiśasya patanīyenopapatanīyena vā'; iti //",
  "GSD37gautdhcu:1395": "kecitsarveṣu varṇeṣu bhavaṃ sārvavarṇikamiti vigrahaṃ kurvanti teṣāṃ sarvaśabdasya prayojanaṃ na vidmaḥ /",
  "GSD37gautdhcu:1396": "apraśastadvijātiprāpaṇārthaṃ cenna sūtrārambhasyāpi tasyaiva prayojanatvāt /",
  "GSD37gautdhcu:1397": "śūdraprāpaṇārthatve 'pyukta eva parihāraḥ tasmāttadbhūsurairvicāraṇīyam //",
  "GSD37gautdhcu:1398": "adimadhyānteṣu bhavacchabdaḥ prayojyo varṇānupūrvyeṇa // Gaut_2.43 //",
  "GSD37gautdhcu:1399": "dvipadasya bhikṣāṃ dehīti śabdasya prārthanāyāṃ dehītyasyāpi ca sārmathyāt prāptasyādau brāhmaṇena bhavacchabdaḥ prayoktavyaḥ,",
  "GSD37gautdhcu:1400": "madhye kṣatriyeṇa,",
  "GSD37gautdhcu:1401": "ante vaiśyena /",
  "GSD37gautdhcu:1402": "bhavacchabdasya prātipadikatvātkevalasya ca prayogābhāvāt strīṇāṃ sakāśe tadāmantritavibhaktyantaḥ prayoktavyaḥ,",
  "GSD37gautdhcu:1403": "bhavati bhikṣāṃ dehīti /",
  "GSD37gautdhcu:1404": "puruṣasakāśe bhavan bhikṣāṃ dehīti /",
  "GSD37gautdhcu:1405": "pretyupasargāt smṛtyantaroktamapi draṣṭavyam /",
  "GSD37gautdhcu:1406": "tadapi kṣakārahikārau noccairvaktavyāviti /",
  "GSD37gautdhcu:1407": "yathāha gṛhyasmṛtiḥ 'brāhmaṇo bhikṣeta bhavati bhikṣāṃ dehīti,",
  "GSD37gautdhcu:1408": "bhavanmadhyayā rājanyo bhikṣāṃ bhavati dehīti,",
  "GSD37gautdhcu:1409": "bhavadantyayā vaiśyo bhikṣāṃ dehi bhavati,",
  "GSD37gautdhcu:1410": "kṣāṃ ca hiṃ ca na vardhayet'; iti /",
  "GSD37gautdhcu:1411": "varṇagrahaṇaṃ śūdrasya mantraprāpaṇārthaṃ,",
  "GSD37gautdhcu:1412": "tataśca trayāṇāmeva varṇānāmanyatamo mantro draṣṭavyaḥ /",
  "GSD37gautdhcu:1413": "anyo vā racanāviśeṣaḥ kartavyaḥ /",
  "GSD37gautdhcu:1414": "“vaiśyavaccūdravṛttiḥ“iti smṛtyantaradarśanāt vaiśyokto vā draṣṭavyaḥ /",
  "GSD37gautdhcu:1415": "aniyatavṛttivijñāpanārthaṃ sākṣānmantro noktaḥ /",
  "GSD37gautdhcu:1416": "tathā ca vasiṣṭhaḥ-“aniyatā ca vṛttiraniyatakeśaveṣāḥ“ityādi /",
  "GSD37gautdhcu:1417": "ekasyaiva vikalpo mā bhūditi anupūrvagrahaṇam //",
  "GSD37gautdhcu:1418": "ācāryajñātigurusveṣvalābhe 'nyatra // Gaut_2.44 //",
  "GSD37gautdhcu:1419": "ācārya uktaḥ /",
  "GSD37gautdhcu:1420": "jñātiḥ sapiṇḍaḥ,",
  "GSD37gautdhcu:1421": "gururmātulādiḥ,",
  "GSD37gautdhcu:1422": "svamātmīyam /",
  "GSD37gautdhcu:1423": "anyatrālābhe eṣu bhaikṣaṃ prārthanīyam /",
  "GSD37gautdhcu:1424": "kramastu pratipāditaḥ //",
  "GSD37gautdhcu:1425": "atrāpi-",
  "GSD37gautdhcu:1426": "teṣāṃ pūrvaṃ pūrvaṃ pariharet // Gaut_2.45 //",
  "GSD37gautdhcu:1427": "teṣāṃ yo yaḥ prathamanirdiṣṭaḥ tatra tatra pariharet /",
  "GSD37gautdhcu:1428": "anyatrālābhe pūrvaṃ pūrvaṃ parihṛtyāpi teṣāmeva sakāśe",
  "GSD37gautdhcu:1429": "bhaikṣaṃ paricaritavyam /",
  "GSD37gautdhcu:1430": "nopādhyāyagṛhādityevaṃ niyamārthaṃ teṣāṃ grahaṇam /",
  "GSD37gautdhcu:1431": "tataśca sarvatrālābhe upādhyāyagṛhādityeva draṣṭavyam /",
  "GSD37gautdhcu:1432": "tathāca smṛtyantaraṃ“alābhe 'nyatropādhyāyagṛhādapi“iti //",
  "GSD37gautdhcu:1433": "nivedya gurave 'nujñāto bhuñjīta // Gaut_2.46 //",
  "GSD37gautdhcu:1434": "idaṃ bhaikṣamiti gurave kathayitvā tato bhuṃkṣveti tenānujñāto bhuñjīta /",
  "GSD37gautdhcu:1435": "evañca nivedanaṃ bhaikṣasaṃskārārthaṃ,",
  "GSD37gautdhcu:1436": "anujñāta iti vacanāt /",
  "GSD37gautdhcu:1437": "yadi gururgṛhṇīyāt tadānyadāhartavyam //",
  "GSD37gautdhcu:1438": "asannidhau tadbhāryāputrasabrahmacārisadbhyaḥ // Gaut_2.47 //",
  "GSD37gautdhcu:1439": "ācāryasannidhānena tadbhāryādīnāṃ nivedanaṃ yathāsambhavaṃ kartavyam /",
  "GSD37gautdhcu:1440": "tadgrahaṇaṃ bhāryāputrayoḥ samānajātīyatvajñāpanārtham /",
  "GSD37gautdhcu:1441": "sabrahmacārī samānacaraṇaḥ,",
  "GSD37gautdhcu:1442": "san sādhu prakṛṣṭaguṇaḥ //",
  "GSD37gautdhcu:1443": "tatkatha bhuñjītetyata āha-",
  "GSD37gautdhcu:1444": "vāgyatastṛpyannalolupyamānaḥ sannidhāyodakam // Gaut_2.48 //",
  "GSD37gautdhcu:1445": "vāgyatastūṣṇīṃ,",
  "GSD37gautdhcu:1446": "tṛpyansaṃtoṣaṃ kurvan,",
  "GSD37gautdhcu:1447": "pūrvamasaṃtuṣṭo 'pyannadarśanamātrādeva hṛṣyedityarthaḥ /",
  "GSD37gautdhcu:1448": "tathāca smṛtyantaram-",
  "GSD37gautdhcu:1449": "dṛṣṭvā hṛṣyetprasīdecca pratinandecca sarvaśaḥ //",
  "GSD37gautdhcu:1450": "iti /",
  "GSD37gautdhcu:1451": "alolupyamāno viśeṣaspṛhāṃ pariharannatibhojanaṃ varjayedityarthaḥ /",
  "GSD37gautdhcu:1452": "tathāca smṛtyantaram-",
  "GSD37gautdhcu:1453": "anāyuṣyamanārogyarmasvagyaṃ cātibhojanam //",
  "GSD37gautdhcu:1454": "apuṇyaṃ lokavidviṣṭaṃ tasmāttatparivarjayet //",
  "GSD37gautdhcu:1455": "iti /",
  "GSD37gautdhcu:1456": "athavā bhojanavidhimaparivarjayannityarthaḥ /",
  "GSD37gautdhcu:1457": "tathāca smṛtyantare bhojanavidhirdraṣṭavyaḥ /",
  "GSD37gautdhcu:1458": "samyaṅi#nadhāyodakaṃ prāśyetyarthaḥ /",
  "GSD37gautdhcu:1459": "samupasargaḥ smṛtyantaroktamārgopasaṃgrahārthaḥ /",
  "GSD37gautdhcu:1460": "tathā'hośanā-“satyaṃ tvartenetyādinodakaṃ pariṣicyāmṛtopastaraṇamityādinā prāśayet“iti /",
  "GSD37gautdhcu:1461": "athavā-udakamiti kamaṇḍalurucyate,",
  "GSD37gautdhcu:1462": "tat sannidhāya /",
  "GSD37gautdhcu:1463": "tataśca brahmacāriṇo 'pi kamaṇḍaludhāraṇaṃ kartavyam /",
  "GSD37gautdhcu:1464": "tathaiva manurapi mekhalādibhiḥ saha pratipattividhānāt brahmacāriṇaḥ kamaṇḍaludhāraṇaṃ jñāpayati-",
  "GSD37gautdhcu:1465": "mekhalāmajinaṃ daṇḍamupavītaṃ kamaṇḍalum /",
  "GSD37gautdhcu:1466": "apsu prāsya vinaṣṭāni gṛhṇītānyāni mantravat //",
  "GSD37gautdhcu:1467": "iti /",
  "GSD37gautdhcu:1468": "evaṃca tata evācamanaṃ kartavyaṃ,",
  "GSD37gautdhcu:1469": "vacanasārmathyāt /",
  "GSD37gautdhcu:1470": "ucchiṣṭasparśane na doṣaḥ /",
  "GSD37gautdhcu:1471": "smṛtyantaroktaṃ vā draṣṭavyam /",
  "GSD37gautdhcu:1472": "yathā'ha vasiṣṭhaḥ-",
  "GSD37gautdhcu:1473": "apsu pāṇau ca kāṣṭhe ca kalpitaḥ pāvakaḥ śuciḥ /",
  "GSD37gautdhcu:1474": "tasmādudakapāṇibhyāṃ parimṛjyātkamaṇḍalum //",
  "GSD37gautdhcu:1475": "iti /",
  "GSD37gautdhcu:1476": "kecitsamupasargādevaitamarthaṃ samarthayanti //",
  "GSD37gautdhcu:1477": "idānīṃ yadi brahmacārī guroḥ samyagvinayenāvatiṣṭheta tadānīṃ kiṃ kartavyamityata āha-",
  "GSD37gautdhcu:1478": "śiṣyaśiṣṭiravadhena // Gaut_2.49 //",
  "GSD37gautdhcu:1479": "śiṣyāśiṣṭiḥ śiṣyaśāsanaṃ,",
  "GSD37gautdhcu:1480": "avadhena vadhaṃ muktvā,",
  "GSD37gautdhcu:1481": "nirrbhatsanādinā kartavyamityarthaḥ /",
  "GSD37gautdhcu:1482": "adhikārādeva siddhe śiṣyagrahaṇamanyasyāpi śāsanīyasya bhāryāputrāderayameva dharma iti jñāpanārtham //",
  "GSD37gautdhcu:1483": "aśaktau rajjuveṇuvidalābhyāṃ tanubhyām // Gaut_2.50 //",
  "GSD37gautdhcu:1484": "nirrbhatsanādinā śāsanāśaktau rajjvā veṇuvidalena vā /",
  "GSD37gautdhcu:1485": "sahanirdiṣṭayorapi tulyārthatvāt vikalpaḥ /",
  "GSD37gautdhcu:1486": "tenāpi tanunā śāsyaḥ //",
  "GSD37gautdhcu:1487": "anyena ghnatrājñā śāsyaḥ // Gaut_2.51 //",
  "GSD37gautdhcu:1488": "anyena hastapādādinā krodhena ghnatrājñā daṇḍyaḥ /",
  "GSD37gautdhcu:1489": "gauravārthaṃ rājagrahaṇam //",
  "GSD37gautdhcu:1490": "atha kiyantaṃ kālamevaṃ vartetetyāha-",
  "GSD37gautdhcu:1491": "dvādaśa varṣāṇyekavede brahmacaryaṃ caret // Gaut_2.52 //",
  "GSD37gautdhcu:1492": "ekavedamadhyeṣyamāṇo dvādaśavarṣāṇyabhihitarūpaṃ brahmacaryaṃ caret kuryāt /",
  "GSD37gautdhcu:1493": "brahmacaryaśabdena yamaniyamakalāpa",
  "GSD37gautdhcu:1494": "ucyate, brahmārthatvāt //",
  "GSD37gautdhcu:1495": "prati dvādaśa vā // Gaut_2.53 //",
  "GSD37gautdhcu:1496": "prativedaṃ vā dvādaśavarṣāṇi brahmacaryaṃ caret //",
  "GSD37gautdhcu:1497": "sarveṣu grahaṇāntaṃ vā // Gaut_2.54 //",
  "GSD37gautdhcu:1498": "sarveṣu vedeṣu yāvataiva kālenādhyayanamabhinirvartayet tāvantameva kālaṃ brahmacaryaṃ caret tasya tadarthatvāt /",
  "GSD37gautdhcu:1499": "sarvagrahaṇaṃ yadyekamadhīyīta yadi vā dvau yadi vā sarvānityevamartham /",
  "GSD37gautdhcu:1500": "tathāca manuḥ-",
  "GSD37gautdhcu:1501": "vedānadhītya vedau vā vedaṃ vāpi yathākramam //",
  "GSD37gautdhcu:1502": "iti /",
  "GSD37gautdhcu:1503": "soyamuktāvadherūrdvamarvāgvāpavādaḥ /",
  "GSD37gautdhcu:1504": "niyamenādhītaṃ vīryavadbhavatīti niyamoktiḥ //",
  "GSD37gautdhcu:1505": "vidyānte gururarthena nimantryaḥ // Gaut_2.55 //",
  "GSD37gautdhcu:1506": "vidyāsamāptau,",
  "GSD37gautdhcu:1507": "na tu vratānām,",
  "GSD37gautdhcu:1508": "gururācāryaḥ arthena prayojanena nimantryaḥ praṣṭavyaḥ kiṃ gurvarthe karavāṇīti //",
  "GSD37gautdhcu:1509": "tataḥ-",
  "GSD37gautdhcu:1510": "kṛtvānujñātasya vā snānam // Gaut_2.56 //",
  "GSD37gautdhcu:1511": "kṛtvā datvetyarthaḥ,",
  "GSD37gautdhcu:1512": "gurūpadiṣṭamartham /",
  "GSD37gautdhcu:1513": "tena vā alaṃ gurudakṣiṇayetyanujñātasya snānaṃ samāvṛttiḥ //",
  "GSD37gautdhcu:1514": "idānīṃ pitrādyanekagurusannidhāne kaḥ prathamaḥ pūjya ityata āha-",
  "GSD37gautdhcu:1515": "ācāryaḥ śreṣṭho gurūṇām // Gaut_2.57 //",
  "GSD37gautdhcu:1516": "ācārya uktalakṣaṇaḥ,",
  "GSD37gautdhcu:1517": "sa śreṣṭhaḥ pradhāno gurūṇāṃ anyeṣāṃ pitrādīnām /",
  "GSD37gautdhcu:1518": "tataśca 'saṃnipāte parasya';",
  "GSD37gautdhcu:1519": "ityatra paraśabdenāyamevocyate //",
  "GSD37gautdhcu:1520": "mātetyeke mātetyeke // Gaut_2.58 //",
  "GSD37gautdhcu:1521": "eke mātā śreṣṭheti manyante /",
  "GSD37gautdhcu:1522": "itikaraṇātpitetyapare /",
  "GSD37gautdhcu:1523": "anyathā mātaika ityeva siddhatvāt /",
  "GSD37gautdhcu:1524": "kevalāt piturācāryaḥ pradhānaḥ /",
  "GSD37gautdhcu:1525": "tathāca manuḥ-",
  "GSD37gautdhcu:1526": "kāmānmātā pitā cainaṃ yadutpādayato mithaḥ /",
  "GSD37gautdhcu:1527": "sambhūtiṃ tasya tāṃ vidyāt yadyonāvabhijāyate //",
  "GSD37gautdhcu:1528": "ācāryastvasya yāṃ jātiṃ vidhivadvedapāragaḥ /",
  "GSD37gautdhcu:1529": "utpādayati sāvitryā sā satyā sājarāmarā //",
  "GSD37gautdhcu:1530": "iti /",
  "GSD37gautdhcu:1531": "yadi pitaivācāryo bhavati tadā pitā viśiṣyate /",
  "GSD37gautdhcu:1532": "mātā sarveṣāṃ śreṣṭhā /",
  "GSD37gautdhcu:1533": "tathāca vasiṣṭhaḥ-",
  "GSD37gautdhcu:1534": "upādhyāyaddaśācārya ācāryāttu śataṃ pitā /",
  "GSD37gautdhcu:1535": "sahasraṃ tu piturmātā gauraveṇātiricyate //",
  "GSD37gautdhcu:1536": "ityatra pitṛśabdena pitaivācāryo yo bhavati sa eva gṛhyata iti //",
  "GSD37gautdhcu:1537": "iti maskarīye gautamabhāṣye dvitīyo 'dhyāyaḥ //",
  "GSD37gautdhcu:1539": "tṛtīyo 'dhyāyaḥ",
  "GSD37gautdhcu:1540": "evaṃ kṛtaniyamasya kṛtavidyasya ca-",
  "GSD37gautdhcu:1541": "tasyāśramavikalpameke bruvate // Gaut_3.1 //",
  "GSD37gautdhcu:1542": "tasyākhaṇḍitabrahmacaryasya /",
  "GSD37gautdhcu:1543": "tathāca manuḥ-",
  "GSD37gautdhcu:1544": "vedānadhītya vedau vā vedaṃ vāpi yathākramam /",
  "GSD37gautdhcu:1545": "aviplutabrahmacaryo gṛhasthāśramamāvaset //",
  "GSD37gautdhcu:1546": "iti /",
  "GSD37gautdhcu:1547": "evaṃ ca viplutasyopapātakaprāyaścittaṃ draṣṭavyam /",
  "GSD37gautdhcu:1548": "śūdraparyudāsārthaṃ vā tadgrahaṇaṃ,",
  "GSD37gautdhcu:1549": "āśramadharmābhidhānaṃ mā bhūttasyāpīti /",
  "GSD37gautdhcu:1550": "vīpsārthaṃ vā tasya tasyeti,",
  "GSD37gautdhcu:1551": "brāhmaṇasya kṣatriyasya vaiśyasya ceti /",
  "GSD37gautdhcu:1552": "tadgrahaṇamantareṇāpyadhikārādevaitatsiddhamiti cenna,",
  "GSD37gautdhcu:1553": "smṛtyantarābhāsāśaṅkānivṛttyarthatvāt /",
  "GSD37gautdhcu:1554": "evaṃ hi smṛtyantaraṃ pratibhāti-“eṣa vo 'bhihito dharmo brāhmaṇasya caturvidhaḥ“iti,",
  "GSD37gautdhcu:1555": "tatra brāhmaṇasyaivāyaṃ caturvidho dharmaḥ itarayorekavidha ityāśaṅkā syāditi /",
  "GSD37gautdhcu:1556": "tarhi tatkathamiti cet tatra brāhmaṇagrahaṇaṃ pradarśanārtham /",
  "GSD37gautdhcu:1557": "tatkathaṃ gamyata iti cet trayāṇāmeva varṇānāṃ catvāra āśramā iti smṛtyantaradarśanāt /",
  "GSD37gautdhcu:1558": "tathā cāpastambaḥ-“sarveṣāmupanayanaprabhṛti samānamācāryakule vāsaḥ sarveṣāmanūtsargo vidyāyā buddhvā karmāṇi yatkāmayettadārabheta“iti /",
  "GSD37gautdhcu:1559": "eke bruvate,",
  "GSD37gautdhcu:1560": "- tulyaphalatvādāśramavikalpaḥ /",
  "GSD37gautdhcu:1561": "dvividhaṃ hi phalamabhyudayarūpaṃ niḥśreyasarūpaṃ ceti,",
  "GSD37gautdhcu:1562": "tadanyatamenava labhyata iti /",
  "GSD37gautdhcu:1563": "tathā ca śrutiḥ-“trayo dharmaskandhā yajño 'dhyayanaṃ dānamiti prathamastapa eva dvitīyastṛtīyamācāryakule vasanametānāruhya brahmalokaṃ gacchati brahmasaṃstho 'mṛtatvameti“iti /",
  "GSD37gautdhcu:1564": "arthastu-trayo dharmasyāśrayā-,",
  "GSD37gautdhcu:1565": "yajñādhyayanaṃ dānamiti gṛhasthanirdeśaḥ,",
  "GSD37gautdhcu:1566": "tapa eveti vānaprasthaparivrājakayordharmaḥ,",
  "GSD37gautdhcu:1567": "ācāryakulavasanaṃ brahmacāriṇaḥ /",
  "GSD37gautdhcu:1568": "etānāruhyeti brahmacāryāśramaṃ,",
  "GSD37gautdhcu:1569": "gṛhasthāśramaṃ,",
  "GSD37gautdhcu:1570": "vānaprasthāśramaṃ,",
  "GSD37gautdhcu:1571": "parivrājakāśramaṃ vā samyagāsthāyetyarthaḥ /",
  "GSD37gautdhcu:1572": "yasteṣāṃ brahmasaṃstho brahmaniṣṭho",
  "GSD37gautdhcu:1573": "jñānī amṛtatvaṃ mokṣameti gacchatīti //",
  "GSD37gautdhcu:1574": "tataśca sarveṣāmapi brahmalokaprāptipratipādanāt,",
  "GSD37gautdhcu:1575": "tulyaphalataivoktā /",
  "GSD37gautdhcu:1576": "tathā jābālaśrutāvapi tulyaphalataiva śrūyate-'brahmacaryaṃ samāpya gṛhī bhavet /",
  "GSD37gautdhcu:1577": "gṛhī bhūtvā vanī bhavet /",
  "GSD37gautdhcu:1578": "vanī bhūtvā pravrajat /",
  "GSD37gautdhcu:1579": "yadi vetarathā brahmacaryādeva pravrajet gṛhādvā vanādvā brahmalokaṃ gacchati'; iti /",
  "GSD37gautdhcu:1580": "manurapyāha-",
  "GSD37gautdhcu:1581": "sarve 'pi kramaśastvete yathāśāstraṃ niṣevitāḥ /",
  "GSD37gautdhcu:1582": "yathoktakāriṇaṃ vipraṃ nayanti paramāṃ gatim //",
  "GSD37gautdhcu:1583": "iti /",
  "GSD37gautdhcu:1584": "atrāpiśabdādeko 'pi draṣṭavyaḥ /",
  "GSD37gautdhcu:1585": "āpastambopyāha-'catvāra āśramā gārhasthyamācāryakule vasanaṃ maunaṃ vānapraśthyāmiti /",
  "GSD37gautdhcu:1586": "teṣu sarveṣu yathopadeśamavyagraṃ vartamānaḥ kṣemaṃ gacchati'; iti /",
  "GSD37gautdhcu:1587": "tena tulyaphalatvādvikalpa iti //",
  "GSD37gautdhcu:1588": "nanu tulyatve sati brahmacaryeṇaivobhayavidhaphalaprāpteritarāśramavidhānānarthakyaprasaṅgaḥ iti /",
  "GSD37gautdhcu:1589": "ucyate- yo yasyānuṣṭhāne samarthaḥ tasya tadāśramapratipattyarthaṃ itarāśramavidhānamiti /",
  "GSD37gautdhcu:1590": "janmāntaravāsanayā vā iṣṭāśramapratipattyartham /",
  "GSD37gautdhcu:1591": "śrutirupi-“taṃ vidyākarmaṇī samanvārabhete pūrvaprajñā ca“iti /",
  "GSD37gautdhcu:1592": "yāvajjīvaśrutirapi gṛhasthasyārthinaḥ śaktiviṣaye draṣṭavyā /",
  "GSD37gautdhcu:1593": "evaṃ gṛhīte vyutthānaśrutirapyupapadyate-'evaṃ vai tamātmānaṃ viditvā putreṣaṇāyāśca vitteṣaṇāyāśca lokeṣaṇāyāśca vyutthāyātha bhikṣācaryaṃ caranti'; iti /",
  "GSD37gautdhcu:1594": "itarathā hi bhikṣācaryamiti saṃnyāsopadeśo nopapadyata iti /",
  "GSD37gautdhcu:1595": "jāyamānaśrutyāpi yajñādīnāmavaśyakartavyatā pratipādyate gṛhasthasya,",
  "GSD37gautdhcu:1596": "na tu jāyamānasyaiva,",
  "GSD37gautdhcu:1597": "ṛṇatrayasambandhasyātyantāsambhavāt 'brahmacaryādeva pravrajet';",
  "GSD37gautdhcu:1598": "iti śrutiviruddhatvāt 'so 'ta eva brahmacaryātpravrajati,",
  "GSD37gautdhcu:1599": "'; 'yamicchettamāvaset';",
  "GSD37gautdhcu:1600": "ityādismṛteraviruddhatvācca /",
  "GSD37gautdhcu:1601": "arthavādānāṃ ca kāryaśeṣatvāt /",
  "GSD37gautdhcu:1602": "tataśca padārtho 'pyevaṃ grahītavyaḥ-gṛhastho jāyamānaḥ pūrvavāsanayā gārhasthyaṃ praviṣṭaḥ /",
  "GSD37gautdhcu:1603": "brahmaṇagrahaṇaṃ kṣatriyavaiśyayorupalakṣaṇam /",
  "GSD37gautdhcu:1604": "tribhiḥ ṝṇaiḥ sambadhyate-yajñena devebhya ṝṇī bhavatyato yajñaḥ kartavyaḥ /",
  "GSD37gautdhcu:1605": "prajayā pitṛbhyaḥ ataḥ prajotpādanaṃ kartavyam /",
  "GSD37gautdhcu:1606": "brahmacaryeṇa ṝṣibhyaḥ ataḥ parvādau brahmacaryarakṣaṇaṃ kartavyamiti /",
  "GSD37gautdhcu:1607": "evaṃ gṛhīte sarvatra śrutismṛtyaravirodho bhavati /",
  "GSD37gautdhcu:1608": "ekegrahaṇānna tu gautamaḥ,",
  "GSD37gautdhcu:1609": "tasya tu samuccayo mataḥ /",
  "GSD37gautdhcu:1610": "kathamavagamyate ?",
  "GSD37gautdhcu:1611": "“aikāśramyaṃ tvācāryāḥ“iti bādhapakṣasyāpi paramatatvena nirdeśāt,",
  "GSD37gautdhcu:1612": "“prāguttamāttraya āśramiṇaḥ“iti ca liṅgāt,",
  "GSD37gautdhcu:1613": "prāguttamāśramāttrayasyābhāvāt /",
  "GSD37gautdhcu:1614": "vikalpapakṣe gautamastāvadevaṃ manyate-",
  "GSD37gautdhcu:1615": "yajñena devānāpnoti vairājaṃ tapasā punaḥ /",
  "GSD37gautdhcu:1616": "saṃnyāsādbrahmaṇaḥ sthānaṃ vairāgyātprakṛtau layam //",
  "GSD37gautdhcu:1617": "iti bhinnaphalatvenopadeśāt jābālaśrutāvapyanyatamamāruhyetyanuktvā etānāruhyeti samuccayābhiprāyeṇoktatvāt,",
  "GSD37gautdhcu:1618": "brahmalokaprāpterapi samuccayaphalatvenopadiṣṭatvāt jābālaśrutāvapi prādhānyena pūrvaṃ samuccayapakṣasyaivābhihitatvāt,",
  "GSD37gautdhcu:1619": "'sarve 'pi kramaśaḥ';",
  "GSD37gautdhcu:1620": "ityasmin manuvākye 'piśabdasya samuccayārthatvāt,",
  "GSD37gautdhcu:1621": "āpastambavākye 'pi teṣu sarveṣviti bahuvacanāt- naikasminneva vartamānaḥ kiṃ tu sarveṣveva vartamāna ityabhiprāyeṇoktatvāt,",
  "GSD37gautdhcu:1622": "ṛṇatrayaśruterapi yathārtha evopapadyamānatvāt,",
  "GSD37gautdhcu:1623": "“pūrvaprajñā ca“iti śruterapi vidyābhiprāyeṇopapadyamānatvāt,",
  "GSD37gautdhcu:1624": "yāvajjīvaśruterapi“gṛhī vanaṃ praviśedyadi gṛhameva kāmayeta tadā yāvajjīvasagnihotraṃ juhuyāt“iti jābālaśrutivākye anityatvadarśanāt,",
  "GSD37gautdhcu:1625": "asmin pakṣe vyatthānaśruterapi sutarāmupapadyamānatvāt,",
  "GSD37gautdhcu:1626": "“caturthamāyuṣo bhāgaṃ“ityanenāpi manunā samuccayapakṣamevāśrityoktatvāt,",
  "GSD37gautdhcu:1627": "samuccayapakṣa eva śreyāniti /",
  "GSD37gautdhcu:1628": "ata eva vikalpabādhapakṣau paramatatvenopanyastau /",
  "GSD37gautdhcu:1629": "evañca -“yamicchettamāvaset“ityādivākyāni vikalpācāryadarśanenoktānīti draṣṭavyāni /",
  "GSD37gautdhcu:1630": "asamartho yaḥ samuccayānuṣṭhāne andhapaṅgutvādidoṣeṇa niḥsvatvādinā vā tena vikalpapakṣo 'pyāśrayaṇīyaḥ ityabhiprāyeṇa bruvata ityarthasiddhasyāpyupanyāsaḥ /",
  "GSD37gautdhcu:1631": "athavā-yo 'dhyātmajñānī tena vikalpapakṣa āśrayaṇīyaḥ,",
  "GSD37gautdhcu:1632": "itareṇa samuccayapakṣa iti /",
  "GSD37gautdhcu:1633": "kutaḥ ? anuṣṭhānasya vijñānotpattiḥ prayojanam /",
  "GSD37gautdhcu:1634": "tasminnutpanne yatra kvāpyāśrame sthitasya puruṣārthaḥ sidhyatīti /",
  "GSD37gautdhcu:1635": "āśramagrahaṇaṃ saṃvyavahārārthaṃ 'varṇānāśramāṃśca'; ityādau //",
  "GSD37gautdhcu:1636": "ke punasta āśramā ityata āha-",
  "GSD37gautdhcu:1637": "brahmacārī gṛhastho bhikṣurvaikhānasaḥ // Gaut_3.2 //",
  "GSD37gautdhcu:1638": "brahmacaryaṃ caratīti,",
  "GSD37gautdhcu:1639": "brahmaṇa eva vā viṣaye niḥspṛhaścaratīti,",
  "GSD37gautdhcu:1640": "brahmacārī /",
  "GSD37gautdhcu:1641": "gṛhaṃ patnī tatsaṃyogādagṛhasthaḥ /",
  "GSD37gautdhcu:1642": "bhikṣāśīlatvādibhakṣuḥ /",
  "GSD37gautdhcu:1643": "vikhanasā proktaṃ śāstraṃ vaikhānasaṃ tadvidhinā vartata iti vaikhānasaḥ /",
  "GSD37gautdhcu:1644": "visamāsa eṣāmeva",
  "GSD37gautdhcu:1645": "pṛthaktvajñāpanārthaḥ,",
  "GSD37gautdhcu:1646": "yathā'hośanā-'dvau brahmacāriṇāvupakurvāṇo naiṣṭhikaśceti,",
  "GSD37gautdhcu:1647": "dvau vaikhānasau sapatnīko vipatnīkaśceti,",
  "GSD37gautdhcu:1648": "dvau saṃnyāsinau bhikṣusanyāsī vedasanyāsī ceti,",
  "GSD37gautdhcu:1649": "bahudhā gṛhasthaḥ śālīnayāyāvarādibhedena'; ityādi /",
  "GSD37gautdhcu:1650": "nanu ca smṛtyantare vaikhānasamabhidhāya bhikṣurityuktaḥ iha kimarthaṃ kramabheda iti /",
  "GSD37gautdhcu:1651": "ucyate 'prāguttamāstraya āśramiṇaḥ';",
  "GSD37gautdhcu:1652": "ityatra vaikhānasavarjanārthaḥ kramabhedaḥ /",
  "GSD37gautdhcu:1653": "tasya grāmapraveśanapratiṣedhādeva siddhamiti cet na,",
  "GSD37gautdhcu:1654": "arthināmaraṇyagamanasyāpi sambhavāt tathāca smṛtyantaram-",
  "GSD37gautdhcu:1655": "cāturvaidyo vikalpī ca nairukto dharmapāṭhakaḥ /",
  "GSD37gautdhcu:1656": "brahmacārī gṛhī bhikṣuḥ parṣadeṣā daśāvarā //",
  "GSD37gautdhcu:1657": "iti //",
  "GSD37gautdhcu:1658": "kecittu-",
  "GSD37gautdhcu:1659": "prajāpatyāṃ nirupyeṣṭiṃ sarvavedasadakṣiṇām /",
  "GSD37gautdhcu:1660": "ātmanyagnīnsamāropya brāhmaṇaḥ pravrajet gṛhāt //",
  "GSD37gautdhcu:1661": "iti smṛtyantaramavalambya gārhasthyādeva saṃnyāsaḥ kartavya ityevamarthaḥ kramabheda iti varṇayanti /",
  "GSD37gautdhcu:1662": "tatpūrvasūtreṇaiva pratipāditaṃ uta neti bhūsurairvicāraṇīyam //",
  "GSD37gautdhcu:1663": "teṣāṃ gṛhastho yoniraprajanatvāditareṣām // Gaut_3.3 //",
  "GSD37gautdhcu:1664": "caturṇāmapyāśramāṇāṃ gṛhasthaḥ kāraṇaṃ,",
  "GSD37gautdhcu:1665": "aprajanatvāditareṣāṃ brahmacāryādīnām /",
  "GSD37gautdhcu:1666": "vaikhānasārthā hetūktiḥ,",
  "GSD37gautdhcu:1667": "brahmacāriṇo brahmacaryarakṣaṇādeva siddhatvādibhakṣorapyūrdhvaretastvavidhānāt /",
  "GSD37gautdhcu:1668": "evaṃ ca vaikhānasasya sapatnīkatvapakṣe 'pi brahmacaryarakṣaṇaṃ kartavyam /",
  "GSD37gautdhcu:1669": "adhikārādeva siddhe 'teṣāṃ';",
  "GSD37gautdhcu:1670": "grahaṇaṃ gṛhasthotpannānāmeva teṣāṃ dharme ādhikāra ityevamartham /",
  "GSD37gautdhcu:1671": "tathāca śātātapaḥ-",
  "GSD37gautdhcu:1672": "caṇḍālāḥ pratyavasitāḥ parivrājakatāpasāḥ /",
  "GSD37gautdhcu:1673": "teṣāṃ jātānyapatyāni caṇḍālaiḥsaha vāsayet //",
  "GSD37gautdhcu:1674": "iti teṣāṃ gṛhastha eva yonirityukte evakārādevetareṣāṃ brahmacaryarakṣaṇe siddhe evamabhidhānameṣāṃ punarnivṛttirmā bhūditi /",
  "GSD37gautdhcu:1675": "yadi te gārhasthyaṃ prati nivṛtti bhaveyuḥ tadā te caṇḍālā bhavanti kutaḥ ?",
  "GSD37gautdhcu:1676": "udāhṛtaśātātapavacanāt /",
  "GSD37gautdhcu:1677": "tatra- caṇḍālā bhavanti /",
  "GSD37gautdhcu:1678": "pratyavasitāḥ pratinivṛttāḥ ye parivrājakatāpasāḥ naiṣṭhikavaikhānasāḥ tasmātteṣāṃ jātānyapatyāni caṇḍālaiḥsahavāsayedrājā grāmo vetyarthaḥ //",
  "GSD37gautdhcu:1679": "idānīmāśramadharmeṣu krameṇa vaktavyeṣu prāpteṣu sarvāśramasāmyādupakurvāṇasya pūrvamuktvā naiṣṭhikasya krameṇa prāptaṃ vaktumāha-",
  "GSD37gautdhcu:1680": "tatroktaṃ brahmacāriṇaḥ // Gaut_3.4 //",
  "GSD37gautdhcu:1681": "tatropanayanaprakareṇa yadagnīndhanādyuktaṃ tadasyāpi bhavatītyatideśaḥ /",
  "GSD37gautdhcu:1682": "nanu ca naiṣṭikasyaivedaṃ nopakurvāṇasyeti kathaṃ jñāyata iti ?",
  "GSD37gautdhcu:1683": "ucyate-upakurvāṇasyoktatvāt,",
  "GSD37gautdhcu:1684": "gṛhasthabhikṣuvaikhānasānāṃ vakṣyamāṇatvāt,",
  "GSD37gautdhcu:1685": "naiṣṭikasyaiva bhavatīti /",
  "GSD37gautdhcu:1686": "tarhi brahmacārigrahaṇaṃ kimartamiti cet yenopakurvāṇavratamanuṣṭhitaṃ tasyaiva",
  "GSD37gautdhcu:1687": "naiṣṭhikatvasyādhikāra ityevamartham /",
  "GSD37gautdhcu:1688": "atideśāt upakurvāṇavratameva naiṣṭhikasyāpyanuṣṭātavyamityuktvā idānīmasya viśeṣavidhimāha-",
  "GSD37gautdhcu:1689": "ācāryādhīnatvamāntam // Gaut_3.5 //",
  "GSD37gautdhcu:1690": "ācāryapāratantryaṃ taccittānuvidhāyitvaṃ ā maraṇāt kartavyam //",
  "GSD37gautdhcu:1691": "kiṃca-",
  "GSD37gautdhcu:1692": "guroḥ karmaśeṣeṇa japet // Gaut_3.6 //",
  "GSD37gautdhcu:1693": "guruśuśrūṣātiriktakāle japaṃ kuryāt /",
  "GSD37gautdhcu:1694": "evaṃ ca japa evāsya viśiṣṭaṃ dharmasādhanamiti //",
  "GSD37gautdhcu:1695": "ācārya iti prakṛte gurugrahaṇaṃ mātāpitrorapi śuśrūṣāprāpaṇārtham /",
  "GSD37gautdhcu:1696": "tathāca manuḥ-",
  "GSD37gautdhcu:1697": "teṣāṃ trayāṇāṃ śuśrūṣā paramaṃ tapa ucyate /",
  "GSD37gautdhcu:1698": "na tairanabhyanujñāto dharmamanyaṃ samācaret //",
  "GSD37gautdhcu:1699": "iti //",
  "GSD37gautdhcu:1700": "gurvabhāve tadapatye vṛttiḥ // Gaut_3.7 //",
  "GSD37gautdhcu:1701": "gurorabhāve tadapatye śuśrūṣā,",
  "GSD37gautdhcu:1702": "adhyāpayiturabhāve tadapatye śuśrūṣeti niyamārtham /",
  "GSD37gautdhcu:1703": "gurugrahaṇaṃ samānajātīyāpatyagrahaṇārtham /",
  "GSD37gautdhcu:1704": "apatyagrahaṇaṃ bhāryānivṛttyartham //",
  "GSD37gautdhcu:1705": "tadabhāve vṛddhe sabrahmacāriṇyagnau vā // Gaut_3.8 //",
  "GSD37gautdhcu:1706": "tadabhāve guruputrābhāve vidyādibhirvṛddhe,",
  "GSD37gautdhcu:1707": "tadabhāve sabrahmacāriṇiṃ samānacaraṇe,",
  "GSD37gautdhcu:1708": "tadabhāve agnau /",
  "GSD37gautdhcu:1709": "agneḥ śuśrūṣā jyotīrūpasyāgnerdhyānam //",
  "GSD37gautdhcu:1710": "kiṃ punarasyāśramasya phalamityata āha-",
  "GSD37gautdhcu:1711": "evaṃvṛtto brahmalokamavāpnoti jitendriyaḥ // Gaut_3.9 //",
  "GSD37gautdhcu:1712": "evaṃ yathopadeśaṃ vartamāno brahmalokaṃ brahmaṇaḥ sthānamavāpnoti sa cejjitendriyo bhavati /",
  "GSD37gautdhcu:1713": "brahmacaryarakṣaṇopadeśāt upasthendriyasyoktatvāt idaṃ cakṣurādiviṣayaṃ draṣṭavyam /",
  "GSD37gautdhcu:1714": "yathā'ha manuḥ-",
  "GSD37gautdhcu:1715": "śrutvā spṛṣṭvā ca dṛṣṭvā ca bhuktvā ghrātvā ca yo nara /",
  "GSD37gautdhcu:1716": "na hṛṣyati glāyati vā sa vijñeyo jitendriyaḥ //",
  "GSD37gautdhcu:1717": "iti /",
  "GSD37gautdhcu:1718": "uttareṣāmapyetadeva pradhānamityevamarthaṃ phalāvasāne vidhānam //",
  "GSD37gautdhcu:1719": "idānīmanyeṣāmapi sāmānyadharmamāha-",
  "GSD37gautdhcu:1720": "uttareṣāṃ caitadavirodhi // Gaut_3.10 //",
  "GSD37gautdhcu:1721": "yadbrahmacāriṇa uktaṃ taduttareṣāmapi bhavati yadaviruddhaṃ dyūtādivarjanam /",
  "GSD37gautdhcu:1722": "yadvirudhyate tadvyāvartate yathāgnikāryaṃ pravrajitasya,",
  "GSD37gautdhcu:1723": "gurukulavāso vaikhānasasya,",
  "GSD37gautdhcu:1724": "gṛhasthasya brahmacaryarakṣaṇam /",
  "GSD37gautdhcu:1725": "caśabdaḥ uttarasya yadvakṣyamāṇaṃ tadapyaviruddhaṃ pūrveṣāmapi bhavatīti jñāpayati,",
  "GSD37gautdhcu:1726": "'yathā na mlecchāśucyadhārmikaiḥsaha sambhāṣeta'; ityādi //",
  "GSD37gautdhcu:1727": "anicayo bhikṣuḥ // Gaut_3.11 //",
  "GSD37gautdhcu:1728": "idānīṃ kramaprāptasya gṛhasthasya dharmā vaktavyāḥ,",
  "GSD37gautdhcu:1729": "tānvilaṅghya kimarthaṃ bhikṣorabhidhīyata iti cet,",
  "GSD37gautdhcu:1730": "atrocyate- bahuvaktavyo gṛhasthaḥ /",
  "GSD37gautdhcu:1731": "tasyābhidhīyamānāḥ dharmāḥ aviruddhāḥ kecitkathaṃ nāma pūrveṣāṃ syuriti tadarthaṃ vyutkrameṇābhidhānam /",
  "GSD37gautdhcu:1732": "tarhi vaikhānasasya vaktavya iti cet,",
  "GSD37gautdhcu:1733": "upanyāsakrameṇoktatvādadoṣaḥ //",
  "GSD37gautdhcu:1734": "ato bhikṣostāvaducyate /",
  "GSD37gautdhcu:1735": "anicayaśabdenaupacayikadravyasya tyāga ucyate,",
  "GSD37gautdhcu:1736": "na nityadravyasya śikhāyajñopavītādeḥ //",
  "GSD37gautdhcu:1737": "nanu ca nityasyaiva tyāgo yuktaḥ upavītaśabdena nyāsaviśeṣo 'bhidhīyate-",
  "GSD37gautdhcu:1738": "uddhṛte dakṣiṇe pāṇāvupavītyucyate budhaiḥ //",
  "GSD37gautdhcu:1739": "iti //",
  "GSD37gautdhcu:1740": "yathārthamupavītaṃ yajñopavītam /",
  "GSD37gautdhcu:1741": "asya yajñādhikārābhāvāt /",
  "GSD37gautdhcu:1742": "na kuṇḍyāṃ nodake saṅge na cele na tripuṣkare //",
  "GSD37gautdhcu:1743": "nāgāre nāsane nānne yasya syānmokṣavittu saḥ //",
  "GSD37gautdhcu:1744": "iti kuṇḍyādīnāṃ tyāgopadeśāt /",
  "GSD37gautdhcu:1745": "jābālaśrutāvapi-'nakhāni nikṛtya yajñopavītaṃ visṛjya';",
  "GSD37gautdhcu:1746": "iti yajñopavītasya",
  "GSD37gautdhcu:1747": "tyāgopadeśācceti //",
  "GSD37gautdhcu:1748": "ucyate-prathamaṃ tāvadyaduktaṃ yajñādhikārābhāvāt iti tatra yāgaśabdo devapūjanādāvapi vartate devapūjanaṃ tvasya dhyānena paramātmapūjanāmastyeva kutaḥ ?",
  "GSD37gautdhcu:1749": "araṇyanityasya jitendriyasya sarvātmakaprītanivartakasya /",
  "GSD37gautdhcu:1750": "adhyātmacintāgatamānasasya dhruvā hyanāvṛttirupekṣakasya //",
  "GSD37gautdhcu:1751": "iti smṛtyantaradarśanāt autmayāga evādhikārāt /",
  "GSD37gautdhcu:1752_0": "tathāca śrūyate śrutau-'dharmādharmau havirmanaḥsruvaḥ prāṇo 'dhvaryurindriyāṇyudgātāraḥ",
  "GSD37gautdhcu:1752_1": "śabdādayo hotā etai ṛtvigbhistena sruveṇa taddhaviraharaharyatinā paramātmanyagnau hotavyam'; iti /",
  "GSD37gautdhcu:1753": "ato yogādhikārasadbhāvādadoṣaḥ /",
  "GSD37gautdhcu:1754": "yaccoktam- 'na kuṇḍyāṃ nodake saṅgaḥ';",
  "GSD37gautdhcu:1755": "iti tatrāpi kuṇḍikādīnāṃ vaicitryavarjanārthaḥ saṅgasyaiva parityāgaḥ,",
  "GSD37gautdhcu:1756": "na kuṇḍikādeḥ /",
  "GSD37gautdhcu:1757": "kutaḥ ? tatraiva",
  "GSD37gautdhcu:1758": "'yajñopavītyudakakamaṇḍaluhastaḥ';",
  "GSD37gautdhcu:1759": "iti vakṣyamāṇatvāt /",
  "GSD37gautdhcu:1760": "tatra 'sarvāśrayāṇāṃ dharmiṣṭhaṃ';",
  "GSD37gautdhcu:1761": "iti sarvāśramādhikārāt sāmānyatvena vartamāno 'pi viśeṣadharmeṇa bādhyata iti cet, na,",
  "GSD37gautdhcu:1763": "yadi sarvāśramādhikārastatreṣyate tatra prakaraṇe vākyārthaghaṭanārthaṃ 'yajñopavītyudakakamaṇḍaluhastatvam';",
  "GSD37gautdhcu:1764": "iti bhāvapratyayenaivāvakṣyat 'paiśunamatsarābhimānāhaṃkārānārjavātmastavaparagarhadambhalobhakrodhamohavivarjanaṃ sarvāśramāṇāṃ dharmiṣṭham';",
  "GSD37gautdhcu:1765": "iti pūrvamuktvā tataścābhāvapratyayena viśeṣoddeśena 'yajñopavītyudakakamaṇḍaluhastaḥ';",
  "GSD37gautdhcu:1766": "iti nirdeśaḥ sarvāśramādhikāranivṛttyartha iti jñātuṃ śakyate /",
  "GSD37gautdhcu:1767": "tatastatra sarvāśramādhikārābhāvāt pūrvāparavirodhaprasaṅgo mā bhūditi 'na kuṇḍyāṃ nodake saṅgaḥ';",
  "GSD37gautdhcu:1768": "iti saṅgamātrasyaiva tyāgaḥ kriyata iti grahītuṃ śakyata eveti /",
  "GSD37gautdhcu:1769": "tadartha eva saṅgaśabdasyāpi nirdeśaḥ /",
  "GSD37gautdhcu:1770": "tasmāttenāpi na kuṇḍyādīnāṃ tyāgaḥ yaccoktam-'nakhāni nikṛtya yajñopavītaṃ visṛjya';",
  "GSD37gautdhcu:1771": "iti tatrāpi prathamaṃ saṃnyāsāśramapraveśakāle purāṇasya yajñopavītasya tyāgamātraṃ kriyate,",
  "GSD37gautdhcu:1772": "na tadānīṃ gṛhyamāṇasya pratiṣedhaḥ /",
  "GSD37gautdhcu:1773": "kutaḥ ? 'nakhāni nikṛtya purāṇaṃ vastraṃ yajñopavītaṃ kamaṇḍaluṃ tyaktvā navāni gṛhītvā'śramaṃ praviśet';",
  "GSD37gautdhcu:1774": "iti smṛtyantaraśravaṇāt /",
  "GSD37gautdhcu:1775": "tasmādaupacayikataddravyasya tyāgaḥ //",
  "GSD37gautdhcu:1776": "kiñca-nityadravyatyāge bhikṣorācamanābhāvaśca prāpnoti,",
  "GSD37gautdhcu:1777": "'ācamane yajñopavīti';",
  "GSD37gautdhcu:1778": "ityārambhāt tadabhāve ācamanasyāpyabhāvaḥ prāpnotīti /",
  "GSD37gautdhcu:1779": "'muṇḍaśikhī vā';",
  "GSD37gautdhcu:1780": "iti muṇḍapakṣe ācamanāṅgaśikhāvarjitasyāpi ācamanaṃ yuṣmābhirabhyupagamyate,",
  "GSD37gautdhcu:1781": "tadvadasmābhirapīti cet, na,",
  "GSD37gautdhcu:1783": "tatra vacanādadoṣaḥ 'muṇḍaḥśikhī vā'; iti /",
  "GSD37gautdhcu:1784": "yuṣmākaṃ tu yajñopavītaṃ tyaktavyamiti vacanābhāvāddoṣa eveti //",
  "GSD37gautdhcu:1785": "bhikṣuranicaya iti vaktavye dharmāsyādāvabhidhānaṃ nityasyāgnihotradārāderapi tyāgārtham /",
  "GSD37gautdhcu:1786": "evaṃ ca gārhasthyādeva yaḥ pravrajet tena śrautasya ca smārtasya cāgneḥ dāraputraprapañcayajñādisahitasya tyāgaḥ",
  "GSD37gautdhcu:1787": "kartavyaḥ /",
  "GSD37gautdhcu:1788": "vaisānasādeva yaḥ pravrajet tatrāpi sapatnīkapakṣe prāptasya dārasya śrāmaṇakāgnisahitasya pañcayajñāderapi tyāgaḥ kartavyaḥ //",
  "GSD37gautdhcu:1789": "kecinnaiṣṭhikasyāpyanicayatvavidhānārthamādābabhidhānamiti varṇayanti /",
  "GSD37gautdhcu:1790": "tadayuktaṃ,",
  "GSD37gautdhcu:1791": "'guroḥ karmaśeṣeṇa japet';",
  "GSD37gautdhcu:1792": "iti japasyaiva pradhānatvenopadiṣṭatvāt tenaivāgniparigrahāderapyabhāvo jñātuṃ śakyata eveti //",
  "GSD37gautdhcu:1793": "ūrdhvaretāḥ // Gaut_3.12 //",
  "GSD37gautdhcu:1794": "'uttareṣāṃ caitadavirodhi';",
  "GSD37gautdhcu:1795": "ityanena brahmacāriṇaḥ uktena brahmacaryarakṣaṇenāsyāpi siddherūrdhvaretograhaṇaṃ yathā yathā retasaḥ kṣayo bhavati tathā tathopāyaḥ kartavya ityevamartham /",
  "GSD37gautdhcu:1796": "upāyaścālpānnābhyavahārādi /",
  "GSD37gautdhcu:1797": "yathā cāha bhagavānvāsudevaḥ-",
  "GSD37gautdhcu:1798": "viṣayā vinivartante nirāhārasya dehinaḥ /",
  "GSD37gautdhcu:1799": "rasavarjaṃ rasopyasya paraṃ dṛṣṭvā nivartate //",
  "GSD37gautdhcu:1800": "iti /",
  "GSD37gautdhcu:1801": "tathālpānnāmyavahārābhiprāyeṇa smṛtyantare 'pyuktam 'aṣṭau grāsā munerbhakṣaḥ'; ityādi /",
  "GSD37gautdhcu:1802": "evaṃca brahmacāriṇaḥ saṃpūrṇabhojane na doṣaḥ /",
  "GSD37gautdhcu:1803": "tathā ca smṛtyantaram-",
  "GSD37gautdhcu:1804": "anaḍvānbrahmacārī ca āhitāgniśca te trayaḥ /",
  "GSD37gautdhcu:1805": "bhuñjānā eva sidhyanti naiṣāṃ siddhiranaśnatām //",
  "GSD37gautdhcu:1806": "iti /",
  "GSD37gautdhcu:1807": "dhruvaśīlo varṣāsu // Gaut_3.13 //",
  "GSD37gautdhcu:1808": "varṣāsviti bahuvacanāt grāmādgrāmāntaraṃ caturṣu māseṣu na gacchedityarthaḥ /",
  "GSD37gautdhcu:1809": "ekatrāpi vasanna caṅkramaṇaprayāsaḥ syāditi śīlagrahaṇam /",
  "GSD37gautdhcu:1810": "anenaivāsyāniketanatvaṃ sidhyati /",
  "GSD37gautdhcu:1811": "tathāca smṛtyantaram- 'grāmānte devagṛhe śūnyāgāre vṛkṣamūle vā'; iti /",
  "GSD37gautdhcu:1812": "śīlagrahaṇaṃ ca kurvannetat jñāpayati,",
  "GSD37gautdhcu:1813": "nāvaśyamevaṃ bhavet /",
  "GSD37gautdhcu:1814": "tataśca durbhikṣarāṣṭrabhraṃśādau gacchedapīti //",
  "GSD37gautdhcu:1815": "bhikṣārthī grāmamiyāt // Gaut_3.14 //",
  "GSD37gautdhcu:1816": "bhikṣā bhikṣyamāṇatvādannaṃ vāsaḥ kamaṇḍalvādiḥ,",
  "GSD37gautdhcu:1817": "tadarthaṃ grāmaṃ gacchet arthāccheṣaṃ kālamaraṇye devāyatanādau tiṣṭhediti siddham //",
  "GSD37gautdhcu:1818": "brahmacāribhikṣākāle prāpta āha-",
  "GSD37gautdhcu:1819": "jaghanyamanivṛttaṃ caret // Gaut_3.15 //",
  "GSD37gautdhcu:1820": "jaghanyaṃ bhojanakriyātaḥ paścādityarthaḥ /",
  "GSD37gautdhcu:1821": "tathāca manuḥ-",
  "GSD37gautdhcu:1822": "vidhūme sannamusale vyaṅgāre bhuktavajjane /",
  "GSD37gautdhcu:1823": "vṛtte śarāvasaṃpāte bhikṣāṃ nityaṃ yatiścaret //",
  "GSD37gautdhcu:1824": "iti /",
  "GSD37gautdhcu:1825": "anivṛttaṃ yasmin gṛhe pratyākhyātaṃ tasmindine tadgrahaṃ punarna praviśedityarthaḥ /",
  "GSD37gautdhcu:1826": "carediti smṛtyantaropasaṅgrahaṇārtham /",
  "GSD37gautdhcu:1827": "yathā'ha vasiṣṭhaḥ-'vidhūme sannamusale ekaśāṭhīparihito 'jinena vā'; iti //",
  "GSD37gautdhcu:1828": "nivṛttāśīḥ // Gaut_3.16 //",
  "GSD37gautdhcu:1829": "bhikṣādānābhivādanādāvāśiṣāmaprayoktetyarthaḥ /",
  "GSD37gautdhcu:1830": "'hiṃsānugrahayoranārambhī';",
  "GSD37gautdhcu:1831": "ityanenaivetallabhyamiti cet, na ,",
  "GSD37gautdhcu:1833": "kriyārūpatvādanugrahasya,",
  "GSD37gautdhcu:1834": "vāgātmakatvādāśiṣaḥ //",
  "GSD37gautdhcu:1835": "vākcakṣuḥkarmasaṃyataḥ // Gaut_3.17 //",
  "GSD37gautdhcu:1836": "brahmacāriprakaraṇe 'vāgbāhūdarasaṃyataḥ';",
  "GSD37gautdhcu:1837": "ityanenaiva siddhe atiśayārthaṃ punarvacanam /",
  "GSD37gautdhcu:1838": "ato vāksaṃyamo maunam,",
  "GSD37gautdhcu:1839": "anyatra svādhyāyajapapathipraśnadharmayogapraśnebhyaḥ-",
  "GSD37gautdhcu:1840": "dharmayogaṃ pathipraśnaṃ svādhyāyaṃ ca tathaiva ca /",
  "GSD37gautdhcu:1841": "bhikṣārthaṃ dehivacanaṃ na nindati yaterapi //",
  "GSD37gautdhcu:1842": "iti smṛtyantaravacanāt /",
  "GSD37gautdhcu:1843": "cakṣuḥsaṃyamaḥ,",
  "GSD37gautdhcu:1844": "ātmano vyādherapīkṣaṇaṃ na kartavyam /",
  "GSD37gautdhcu:1845": "tathā ca vasiṣṭhaḥ-'upekṣakaḥsarvabhūtānām'; iti /",
  "GSD37gautdhcu:1846": "karmasaṃyamaḥ yāvadvihitānuṣṭhānamātraṃ,",
  "GSD37gautdhcu:1847": "kāmye pravṛttirmā bhūditi //",
  "GSD37gautdhcu:1848": "idānīṃ 'anicayo bhikṣuḥ';",
  "GSD37gautdhcu:1849": "ityanena sarvasyaipacayikadravyasya parityāge sati pratiprasavaḥ kriyate-",
  "GSD37gautdhcu:1850": "kaupīnācchādanārthaṃ vāso bibhṛyāt // Gaut_3.18 //",
  "GSD37gautdhcu:1851": "kaupīnāmiti nagnatocyate /",
  "GSD37gautdhcu:1852": "tadāvaraṇamātraṃ vāsaḥ paridadhyāt /",
  "GSD37gautdhcu:1853": "evaṃ ca praśastadvijātibhyastāvanmātrapratigrahe na doṣa /",
  "GSD37gautdhcu:1854": "tataśca-",
  "GSD37gautdhcu:1855": "abhayaṃ sarvabhūtebhyo datvā yastu nivartate //",
  "GSD37gautdhcu:1856": "hanti jātānajātāṃśca pratigṛhṇāti yaḥsadā //",
  "GSD37gautdhcu:1857": "iti smṛtyantare yaddoṣasaṃkīrtanaṃ tadasmādanyatreti draṣṭavyam //",
  "GSD37gautdhcu:1858": "prahīṇameke nirṇijya // Gaut_3.19 //",
  "GSD37gautdhcu:1859": "eke manyante pratigrahadoṣaparihārārthaṃ prahīṇaṃ yadrathyādau tyaktaṃ tatprakṣālya paridadhyāt nirṇijyeti pratyātmikaśaucaprāpaṇārtham //",
  "GSD37gautdhcu:1860": "nāviprayuktamoṣadhivanaspatīnāmaṅgamupādadīta // Gaut_3.20 //",
  "GSD37gautdhcu:1861": "oṣadhayaḥ phalapākāntāḥ /",
  "GSD37gautdhcu:1862": "apuṣpeṇa ye phalavantaste vanaspatayaḥ /",
  "GSD37gautdhcu:1863": "ubhayagrahaṇena sarve sthāvarā api gṛhyante /",
  "GSD37gautdhcu:1864": "teṣāmaviprayuktaṃ tato 'napagataṃ śākhāpatrādi na gṛhṇīyāt 'hiṃsānugrahayoranārambhī';",
  "GSD37gautdhcu:1865": "ityanena siddhamiti",
  "GSD37gautdhcu:1866": "cet, tatra jaṅgamavadha eva hiṃseti kecidvadanti /",
  "GSD37gautdhcu:1867": "tadabhiprāyeṇoktatvādadoṣaḥ /",
  "GSD37gautdhcu:1868": "upaśabdāt prayojayitāpi na syāt //",
  "GSD37gautdhcu:1869": "dhruvaśīlatvopadeśādvarṣābhyo 'nyatra kāmacāre prāpte āha-",
  "GSD37gautdhcu:1870": "dvitīyāmapartu rātriṃ grāme vaset // Gaut_3.21 //",
  "GSD37gautdhcu:1871": "ṛtuśabdena varṣā evocyante /",
  "GSD37gautdhcu:1872": "apagate ṛtau dvitīyāṃ rātriṃ grāme na vaset /",
  "GSD37gautdhcu:1873": "ekasmingrāme dinadvayaṃ na vasedityarthaḥ /",
  "GSD37gautdhcu:1874": "grāmagrahaṇādaraṇye na doṣaḥ /",
  "GSD37gautdhcu:1875": "apartugrahaṇādvarṣāsu kadācit dvitīyāmapi vasato na doṣaḥ /",
  "GSD37gautdhcu:1876": "varṣāśabdena hemantagrāṣmāvucyete /",
  "GSD37gautdhcu:1877": "tataśca tasminvarṣākāle ekatraiva vasedanyatra na vasedityarthasiddham //",
  "GSD37gautdhcu:1878": "muṇḍaḥśikhī vā // Gaut_3.22 //",
  "GSD37gautdhcu:1879": "jaṭilapratiṣedhārtha ārambhaḥ /",
  "GSD37gautdhcu:1880": "icchāto vikalpaḥ /",
  "GSD37gautdhcu:1881": "varjayedbījavadham // Gaut_3.23 //",
  "GSD37gautdhcu:1882": "bījānāṃ vrīhyādīnāṃ vadhaṃ avahananādi na kuryāt //",
  "GSD37gautdhcu:1883": "samo bhūteṣu // Gaut_3.24 //",
  "GSD37gautdhcu:1884": "sarvaprāṇiṣu madhyasthaḥ syāt ātmaparapakṣavibhāgavarjaka ityarthaḥ //",
  "GSD37gautdhcu:1885": "hiṃsānugrahayoranārambhī // Gaut_3.25 //",
  "GSD37gautdhcu:1886": "brahmacāriprakaraṇe hiṃsāmityanenaiva siddhe atiśayārthamidaṃ punarvacanam /",
  "GSD37gautdhcu:1887": "tataścājñāte 'pi prāṇivadhe aharahastatparihārārthaṃ prāyaścittaṃ kartavyam /",
  "GSD37gautdhcu:1888": "tathācāhośanā-'ajñātavadhaśuddhyarthaṃ rātrāvahastrīnmaprāṇāyāmāndhārayet'; iti /",
  "GSD37gautdhcu:1889": "anugrahaśabdena sneha ucyate /",
  "GSD37gautdhcu:1890": "tamapi na kuryādityarthaḥ //",
  "GSD37gautdhcu:1891": "bhikṣoruktvā idānīṃ vaikhānasadharmamāha-",
  "GSD37gautdhcu:1892": "vaikhānaso vane mūlaphalāśī tapaḥśīlaḥ // Gaut_3.26 //",
  "GSD37gautdhcu:1893": "vaikhānasaśabdaḥ sṛtanirvacanaḥ /",
  "GSD37gautdhcu:1894": "so 'raṇye vasanmūlādyaśanaśīlaḥ syāt,",
  "GSD37gautdhcu:1895": "na saṃskṛtamannamaśnīyādityarthaḥ /",
  "GSD37gautdhcu:1896": "tapaḥśīlaḥ śarīrapariśoṣaṇaśīlaḥ /",
  "GSD37gautdhcu:1897": "evaṃca mūlaphalādyapi svalpamevāśnīyāt,",
  "GSD37gautdhcu:1898": "smṛtyantaradarśanāt ṣoḍaśakṛtva eva 'vānaprasthasya ṣoḍaśa'; iti //",
  "GSD37gautdhcu:1899": "śrāmaṇakenāgnimādhāya // Gaut_3.27 //",
  "GSD37gautdhcu:1900": "śrāmaṇako nāma vaikhānasānāṃ śāstram /",
  "GSD37gautdhcu:1901": "tenāgnimādhāya gṛhītvā sāyaṃprātarhemaṃ kuryāditi śeṣaḥ //",
  "GSD37gautdhcu:1902": "agrāmyabhojī // Gaut_3.28 //",
  "GSD37gautdhcu:1903": "mūlaphalamapi grāmyaṃ na bhakṣayet //",
  "GSD37gautdhcu:1904": "devapitṛmanuṣyabhūtarṣipūjakaḥ // Gaut_3.29 //",
  "GSD37gautdhcu:1905": "grāmyānnasādhanāḥ gṛhasthasya pañca mahāyajñāḥ /",
  "GSD37gautdhcu:1906": "asya cāgrāmyāhārapratiṣedhāttannivṛttirmā bhūdityārambhaḥ /",
  "GSD37gautdhcu:1907": "tathāca manuḥ-",
  "GSD37gautdhcu:1908": "āraṇyairvividhairmedhyaiḥ śākamūlaphalena vā /",
  "GSD37gautdhcu:1909": "etāneva mahāyajñān nirvapedvidhipūrvakam //",
  "GSD37gautdhcu:1910": "sarvātithiḥ pratiṣiddhavarjam // Gaut_3.30 //",
  "GSD37gautdhcu:1911": "yāvadasya āśramaṃ gacchati tatsarvamasyātithireva /",
  "GSD37gautdhcu:1912": "'brāhmaṇasyānatithirabrāhmaṇaḥ';",
  "GSD37gautdhcu:1913": "ityādivarṇaniyamaḥ saṅkhyāniyamo vā nāstītyarthaḥ /",
  "GSD37gautdhcu:1914": "pratiṣiddhāḥ stenādayaḥ pratilomajāśca, tadvarjam //",
  "GSD37gautdhcu:1915": "vaiṣkamapyupayuñjīta // Gaut_3.31 //",
  "GSD37gautdhcu:1916": "viṣkairvyāghrādibhirhatasya paśormāṃsaṃ vaiṣkam /",
  "GSD37gautdhcu:1917": "tadupayuñjīta /",
  "GSD37gautdhcu:1918": "apiśabdo garhāyām /",
  "GSD37gautdhcu:1919": "tataścāpadyevopayuñjīta //",
  "GSD37gautdhcu:1920": "na phālakṛṣṭamadhitiṣṭhet // Gaut_3.32 //",
  "GSD37gautdhcu:1921": "araṇye 'pi phālakṛṣṭapradeśaṃ nākrāmeta,",
  "GSD37gautdhcu:1922": "āvāsaṃ tatra na kuryādityarthaḥ /",
  "GSD37gautdhcu:1923": "ākrāmediti siddhe adhitiṣṭhediti vacanaṃ pramādādākramato doṣābhāvajñāpanārtham /",
  "GSD37gautdhcu:1924": "kṛṣṭamiti siddhe phālagrahaṇaṃ kṣetrasamīpe vāsapratiṣedhārtham //",
  "GSD37gautdhcu:1925": "grāmaṃ ca na praviśet // Gaut_3.33 //",
  "GSD37gautdhcu:1926": "aphālakṛṣṭenāpi mārgeṇa janavāsaṃ na praviśet /",
  "GSD37gautdhcu:1927": "caśabdādgrāmāntaramapi //",
  "GSD37gautdhcu:1928": "jaṭilaścīrājinavāsāḥ // Gaut_3.34 //",
  "GSD37gautdhcu:1929": "jaṭilaḥ keśī /",
  "GSD37gautdhcu:1930": "jaṭila eva syāditi niyamārtha ārambhaḥ /",
  "GSD37gautdhcu:1931": "cīraṃ darbhādiniṣpannam /",
  "GSD37gautdhcu:1932": "idamadhovāso draṣṭavyam /",
  "GSD37gautdhcu:1933": "ajinaṃ carma /",
  "GSD37gautdhcu:1934": "uttarīyamidam /",
  "GSD37gautdhcu:1935": "tathāca smṛtyantaram-'cīravāsā ajinottarīyaśca'; iti //",
  "GSD37gautdhcu:1936": "nātisaṃvatsaraṃ bhuñjīta // Gaut_3.35 //",
  "GSD37gautdhcu:1937": "mūlaphalamapi gatasaṃvatsaraṃ na bhuñjīta /",
  "GSD37gautdhcu:1938": "tathāca manuḥ-'tyajedāśvayuje māsi'; ityādi /",
  "GSD37gautdhcu:1939": "evaṃca",
  "GSD37gautdhcu:1940": "saṃvatsaramātranicayaḥ siddhaḥ //",
  "GSD37gautdhcu:1941": "vaikhānasasyoktvā idānīmekīyamatenāśramabādhapakṣaṃ vaktukāma āha-",
  "GSD37gautdhcu:1942": "aikāśramyaṃ tvācāryaḥ pratyakṣavidhānāt gārhasthasya gārhasthasya // Gaut_3.36 //",
  "GSD37gautdhcu:1943": "ekāśrame bhavamaikāśramyam /",
  "GSD37gautdhcu:1944": "tuśabdo 'vadhāraṇe /",
  "GSD37gautdhcu:1945": "gārhasthasyeti karmaṇi ṣaṣṭhī /",
  "GSD37gautdhcu:1946": "gārhasthyamevācāryā icchanti /",
  "GSD37gautdhcu:1947": "kutaḥ ? pratyakṣavidhānāt upalabdhaśrutividhānādityarthaḥ /",
  "GSD37gautdhcu:1948": "yadyapi gṛhasthobhavedityevaṃ na vihitam,",
  "GSD37gautdhcu:1949": "tathāpyagnihotrādigṛhasthasādhyakriyāvidhānāttasyaiva vidhānaṃ draṣṭavyam //",
  "GSD37gautdhcu:1950": "iti maskarīye gautamabhāṣye tṛtīyo 'dhy"
}