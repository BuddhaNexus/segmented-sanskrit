{
  "GSP31jaymangu:0": "sāṃkhyasaptatiṭīkā jayamaṅgalā //",
  "GSP31jaymangu:1": "----------------------------------------------------------------------",
  "GSP31jaymangu:2": "kārikā 1",
  "GSP31jaymangu:3": "----------------------------------------------------------------------",
  "GSP31jaymangu:4": "adhigatatattvālokaṃ lokottaravādinaṃ praṇamya munim /",
  "GSP31jaymangu:5": "kriyate saptatikāyāṣṭīkā jayamaṅgalā nāma //",
  "GSP31jaymangu:6": "prekṣāvanto 'nukte prayojane na kvacitpravartanta iti prayojanamucyate tattvajñānānmokṣaḥ tattvāni pañcaviṃśatiḥ / tathā coktam -",
  "GSP31jaymangu:7": "pañcaviṃśatitattvajño yatra kutrāśrame rataḥ /",
  "GSP31jaymangu:8": "jaṭī muṇḍī śikhī vāpi mucyate nātra saṃśayaḥ // iti //",
  "GSP31jaymangu:9": "teṣu ca ṣaṣṭitantrādikhyāteṣviti / vistaratvāt ṣaṣṭitantrasya saṃkṣiptarucisattvānugrahārthaṃ saptatikārambhaḥ / vakṣyati ca 'etadāryābhiḥ saṃkṣiptam';",
  "GSP31jaymangu:10": "iti / mokṣeṇa kiṃ phalamiti cedduḥkhanivṛttiḥ / atattvajño duḥkhairabhihanyamānassaṃsarannāste / tattvajñānāttu kaivalyamāpnoti,",
  "GSP31jaymangu:11": "na duḥkhairabhihanyate / hanyamānena ko heturjijñāsitavya ityatrāha-",
  "GSP31jaymangu:12": "duḥkhatrayābhighātājjijñāsā tadavaghātake hetau /",
  "GSP31jaymangu:13": "dṛṣṭe sāpārthā cennaikāntātyantato 'bhāvāt // ISk_1 //",
  "GSP31jaymangu:14": "'duḥkhatrayābhighātājjijñāsā'; ityādi / duḥkhānāṃ trayaṃ duḥkhatrayam / ādhyātmikam,",
  "GSP31jaymangu:15": "ādhibhautikam,",
  "GSP31jaymangu:16": "ādhidaivikaṃ ceti / ātmanyadhyātmam,",
  "GSP31jaymangu:17": "tatra yadbhavati tadādhyātmikam / śārīraṃ mānasaṃ ceti / tatra vātapittaśleṣmaṇāṃ vaiṣamyeṇa jvarādiduḥkham,",
  "GSP31jaymangu:18_0": "taccharīre bhavatīti śārīram / yatkāmakrodhaśokādibhiḥ manasi duḥkhaṃ tanmānasam /",
  "GSP31jaymangu:18_1": "yanmānuṣapaśumṛgapakṣisarīsṛpasthāvarānyadhikṛtya bhavati tadādhibhautikam / yaccharīre",
  "GSP31jaymangu:18_2": "grahāveśādīni daivānyadhikṛtya bhavati tadādhidaivikamiti / etadduḥkhatrayam / tenābhighātātpīḍanāddhetorjijñāsā",
  "GSP31jaymangu:18_3": "jñātumicchā bhavati //",
  "GSP31jaymangu:19": "kasmin viṣaya ityāha- 'tadavaghātake hetau';",
  "GSP31jaymangu:20": "iti / avaghātayatyapanayatītyavaghātakaḥ / tasya duḥkhatrayasyāvaghātakastadavaghātakaḥ / tṛjakābhyāṃ ṣaṣṭhīsamāsapratiṣedhaḥ,",
  "GSP31jaymangu:21": "'tatprayojako hetuśca';",
  "GSP31jaymangu:22_0": "iti na bhavati / kena khalvimāni duḥkhānyutpadyanta iti tadavaghātako heturjijñāsyo",
  "GSP31jaymangu:22_1": "bhavati / duḥkhavānahametatpratīkāramanveṣayāmīti prāyovādaḥ / sa ca pañcaviṃśatitattvajñānānnānya",
  "GSP31jaymangu:22_2": "iti manasi vartate //",
  "GSP31jaymangu:23": "'dṛṣṭe sā 'pārthā cet';",
  "GSP31jaymangu:24": "iti / syādetat yadi dṛṣṭastadavaghātako heturna syāt / yāvadādhyātmikasya śārīraduḥkhasyāpanayane cikitsāśāstravihita evopāyo 'sti,",
  "GSP31jaymangu:25": "mānasasyāpi saṃkhyānabalaṃ ramyāśca śabdādayo viṣayāḥ / ādhibhautikādhidaivikayorapi,",
  "GSP31jaymangu:26": "avaghātaheturanuṣṭhīyamāno loka eva dṛśyate,",
  "GSP31jaymangu:27": "tayoḥ satpratipakṣatvāt / tatrādhidaivikasya sāmadāmabhedadaṇḍopāyaghaṭitārambhāḥ / ādhibhautikasyāpi nipātapratipātasaṃvṛtapradeśāśrayaṇādayaḥ //",
  "GSP31jaymangu:28": "tataśca dṛṣṭe hetau sati jijñāsā 'smin viṣaye nirarthaketyāśaṅkyāha- 'naikāntātyantato 'bhāvāt'; iti / nā 'pārthā,",
  "GSP31jaymangu:29_0": "sārthikaiva / kutaḥ- ekāntataḥ ekāntātyantato 'bhāvādapi / ekāntenātyantena ca duḥkhābhāvasyābhāvādityarthaḥ /",
  "GSP31jaymangu:29_1": "dṛṣṭe hyupāye kriyamāṇe 'pi keṣāṃcidduḥkhatrayaṃ bhavatyeveti naikāntenopaśamaḥ /",
  "GSP31jaymangu:29_2": "kathaṃcidupaśame punarutpādanāt nātyantenopaśamaḥ / tasmādaikāntikātyantikaduḥkhopaśamāya",
  "GSP31jaymangu:29_3": "jijñāsā yukteti // 1 //",
  "GSP31jaymangu:30": "----------------------------------------------------------------------",
  "GSP31jaymangu:31": "kārikā 2",
  "GSP31jaymangu:32": "----------------------------------------------------------------------",
  "GSP31jaymangu:33": "yadyevamaikāntikātyantikaduḥkhopaśamaheturvavedavihito 'sti / tathā cāha-",
  "GSP31jaymangu:34": "aṇama somamamṛtā abhūmāganma jyotiravidāma devān /",
  "GSP31jaymangu:35": "kimasmān kṛṇavadarātiḥ kimu dhūrttiramṛtamartyasya // iti //",
  "GSP31jaymangu:36": "asyāyamarthaḥ- indro devanāmapaṇḍitānāha 'divyāḥ kimanyatsukhamasti';",
  "GSP31jaymangu:37": "iti / te tamāhuḥ 'nāsti'; iti / somamapāma,",
  "GSP31jaymangu:38": "somaṃ pītavanto vayam / tato 'mṛtā abhūma,",
  "GSP31jaymangu:39": "vyapagatamṛtyavo jātāḥ / 'aganma jyotiḥ'; iti / jyotiḥ svargo 'yam,",
  "GSP31jaymangu:40": "taṃ prāptā vayam / 'avidāma devān';",
  "GSP31jaymangu:41": "iti / iyanto devā asmin svarga iti jñātavantaḥ jñānamasmākamutpannamityarthaḥ / 'kimasmān kṛṇavat';",
  "GSP31jaymangu:42": "iti / kṛṇavanmṛtyurucyate / asmān somapānān kiṃ mṛtyuḥ kariṣyate / arātiḥ vyādhiḥ so 'pi,",
  "GSP31jaymangu:43": "dhūratirjarā sāpi cāsmākaṃ kiṃ kariṣyati / 'amṛtamartyasya';",
  "GSP31jaymangu:44": "iti / tasmāt somapānādduḥkhopaśamaheturastītyasmin pūrvapakṣe -",
  "GSP31jaymangu:45": "dṛṣṭavadānuśravikaḥ sa hyaviśuddhikṣayātiśayayuktaḥ",
  "GSP31jaymangu:46": "tadviparītaḥ śreyān vyaktāvyaktajñavijñānāt // ISk_2 //",
  "GSP31jaymangu:47": "'dṛṣṭavadānuśravikaḥ';",
  "GSP31jaymangu:48": "ityādi / anuśrūyate pāramparyeṇetyanuśravo vedaḥ śruvaḥ 'ṛdorap';",
  "GSP31jaymangu:49": "/ tatra bhavo heturānuśravikaḥ / adhyātmādiḥ / dṛṣṭena tulyo dṛṣṭavat / tasyāpi doṣadarśanāt //",
  "GSP31jaymangu:50": "yadāha - 'sa hyaviśuddhikṣayātiśayayuktaḥ';",
  "GSP31jaymangu:51_0": "iti / yasmādānuśraviko heturaviśuddhyādibhistribhirdoṣairyuktaḥ / tatrāgnihotrādau",
  "GSP31jaymangu:51_1": "paśuvyāpādanāt somapānādaviśuddhiyuktaḥ / karmakṣayāt svargacyutiriti kṣayayuktaḥ /",
  "GSP31jaymangu:51_2": "tathā cāhuḥ - 'bahūnīndrasahasrāṇi vyatītāni yuge yuge';",
  "GSP31jaymangu:52": "iti / 'sa hi deveṣvapi devo daridrāti';",
  "GSP31jaymangu:53": "iti / 'īśvaraṃ dṛṣṭvā mahad duḥkhamutpadyate';",
  "GSP31jaymangu:54": "ityatiśayayuktaḥ / tathāhi- yaḥ kratuśatena yajate tasya mahadaiśvaryam,",
  "GSP31jaymangu:55": "yo dvābhyāṃ tribhirvā tasyālpamiti / tasmādānuśraviko 'pi dṛṣṭavatparityājyaḥ //",
  "GSP31jaymangu:56": "kastarhi śreyānityāha- 'tadviparītaḥ śreyān';",
  "GSP31jaymangu:57": "iti / dṛṣṭānuśravikadvārā yo viparītaḥ tattvajñānākhyaḥ sa śreyān / tasya akaivalyaprāpakatvāt / tatraikāntātyantato 'bhāvāddṛṣṭācchreyān / śarīrahānāddhi śuddhaphalaḥ,",
  "GSP31jaymangu:58": "prakṛtihānādakṣayaphalaḥ,",
  "GSP31jaymangu:59": "anuttaratvācca niratiśayaphala ityānuśravikācchreyān //",
  "GSP31jaymangu:60": "sa kathaṃ procyata ityatrāha 'vyaktāvyaktajñavijñānāt';",
  "GSP31jaymangu:61": "iti / rāśitrayeṇa pañcaviṃśatitattvāni kathyante / tatra mahadādibhūtaparyantaṃ trayoviṃśatiprakāraṃ vyaktamucyate,",
  "GSP31jaymangu:62": "tena rūpeṇa pradhānasya vyaktatvāt / avyaktaṃ pradhānam,",
  "GSP31jaymangu:63": "kenacidrūpeṇāvyaktatvāt / jānātīti jñaḥ puruṣaḥ / teṣu yadvijñānaṃ svarūpaparicchedaḥ,",
  "GSP31jaymangu:64": "tasmāt prāpyata ityarthaḥ / tanvādi hi paricchidya tadabhyāsāduttarakālaṃ prakṛtipuruṣāntarajñānamutpadyate,",
  "GSP31jaymangu:65": "tataśca kaivalyamiti / asyā āryāyā vakṣyamāṇā yāḥ,",
  "GSP31jaymangu:66": "sarvā evārthena bhāṣyasthānīyā draṣṭavyāḥ // 2 //",
  "GSP31jaymangu:67": "----------------------------------------------------------------------",
  "GSP31jaymangu:68": "kārikā 3",
  "GSP31jaymangu:69": "----------------------------------------------------------------------",
  "GSP31jaymangu:70": "tatraiṣāṃ vyaktādīnāmutpādābhyāṃ svarūpamāha-",
  "GSP31jaymangu:71": "mūlaprakṛtiravikṛtirmahadādyāḥ prakṛtivikṛtayaḥ sapta /",
  "GSP31jaymangu:72": "ṣoḍaśakastu vikāro, na prakṛtirna vikṛtiḥ puruṣaḥ // ISk_3 //",
  "GSP31jaymangu:73": "'mūlaprakṛtiḥ';",
  "GSP31jaymangu:74": "ityādi / prakṛtiḥ pradhānam / prakriyata utpadyate pradhānāt asyā iti prakṛtiḥ / mūlaṃ ca tatprakṛtiśceti mūlaprakṛtiḥ / saptānāṃ prakṛtīnāṃ mūlamādyaṃ kāraṇamityarthaḥ //",
  "GSP31jaymangu:75": "'avikṛtiḥ';",
  "GSP31jaymangu:76": "iti / na vikriyata ityavikṛtiḥ / na kutaścidutpādyata ityarthaḥ / etatprathamaṃ tattvam //",
  "GSP31jaymangu:77": "'mahadādyāḥ prakṛtivikṛtayaḥ sapta';",
  "GSP31jaymangu:78": "iti / mahān buddhissa ādyo yāsāṃ prakṛtīnāṃ tāstathoktāḥ / prakṛtayaśca vikṛtayaśceti prakṛtivikṛtayaḥ / tatra mahānahaṅkāraṃ janayan prakṛtiḥ,",
  "GSP31jaymangu:79": "mahata utpadyamāno vikṛtiḥ / tanmātrāṇi śabdasparśarūparasagandhāḥ pañca yathākramamākāśavāyvagnyudakapṛthivyākhyāni bhūtāni janayantaḥ prakṛtayaḥ,",
  "GSP31jaymangu:80": "ahaṅkārādutpadyamānā vikṛtayaḥ / ityetāni sapta tattvāni //",
  "GSP31jaymangu:81": "'ṣoḍaśakaśca vikāraḥ'; iti / ṣoḍaśa parimāṇamasyeti ṣoḍaśakaḥ / pañca buddhīndriyāṇi,",
  "GSP31jaymangu:82": "pañca karmendriyāṇi,",
  "GSP31jaymangu:83": "manaścetyekādaśendriyāṇi,",
  "GSP31jaymangu:84": "pañca mahābhūtānītyayaṃ ṣoḍaśako gaṇaḥ / cakāra evakārārthaḥ / vikāro vikṛtireva / (nāsmāt kiñcidutpadyata ityarthaḥ / etāni ṣoḍaśa tattvāni) /",
  "GSP31jaymangu:85": "'na prakṛtirna vikṛtiḥ puruṣaḥ';",
  "GSP31jaymangu:86": "iti / puraṃ śarīraṃ tasmin vasatīti puruṣaḥ / nairukto 'travidhiḥ / tasmānna kiñcidutpadyata iti na prakṛtiḥ,",
  "GSP31jaymangu:87": "niṣkriyatvāt / nāpyayaṃ kutaścidutpadyata iti na vikṛtiḥ, anāditvāt // 3 //",
  "GSP31jaymangu:88": "----------------------------------------------------------------------",
  "GSP31jaymangu:89": "kārikā 4",
  "GSP31jaymangu:90": "----------------------------------------------------------------------",
  "GSP31jaymangu:91": "eṣāṃ vyaktādīnāṃ siddhau pramāṇānyāha-",
  "GSP31jaymangu:92": "dṛṣṭamanumānamāptavacanaṃ ca, sarvapramāṇasiddhatvāt /",
  "GSP31jaymangu:93": "trividhaṃ pramāṇamiṣṭaṃ, prameyasiddhiḥ pramāṇāddhi // ISk_4 //",
  "GSP31jaymangu:94": "'dṛṣṭam';",
  "GSP31jaymangu:95": "ityādi / dṛṣṭaṃ pratyakṣam / anumīyate yena tadanumānam / āptaḥ kṣīṇadoṣastena yaducyate tadāptavacanam / āgamaḥ / etat trividhaṃ pramāṇamiṣṭam //",
  "GSP31jaymangu:96": "nanu cānyānyapi pratibhādīni pramāṇāni santi tadyathā-",
  "GSP31jaymangu:97": "pratibhaupamyamaitihāsamabhāvassambhavastathā /",
  "GSP31jaymangu:98": "arthāpattiritīmāni pramāṇānyapare jaguḥ // iti //",
  "GSP31jaymangu:99": "asmin pūrvapakṣa āha- 'sarvapramāṇasiddhatvāt'; iti / sarveṣāṃ pratibhādīnāṃ pramāṇānāṃ siddhatvāt,",
  "GSP31jaymangu:100": "trividha evāntarbhāvādityarthaḥ / tatra grāme nagare vā vartata iti pratibhotpannā / tatra yadā kṣīṇadoṣasya,",
  "GSP31jaymangu:101": "tadābhijñaprāptatvāt pratyakṣameva / tasyākṣīṇadoṣasya vitathatvādapramāṇam / yāpyarthāvisaṃvādinī kādācitkā,",
  "GSP31jaymangu:102": "sāpi kādācitkādeva nimittādutpadyamānānumānameva na pramāṇāntaram / 'gauriva gavayaḥ';",
  "GSP31jaymangu:103": "ityaupamyam / tatra gavayamajānānaḥ kaścidāptaṃ pṛcchati 'kīdṛśo gavayaḥ',",
  "GSP31jaymangu:104": "iti / sa tamāha- 'yādṛśo gaustādṛśo gavayaḥ';",
  "GSP31jaymangu:105": "iti / tadetadāptavacanameva na pramāṇāntaram / yadāpi labdhopadeśo gavayaṃ paśyati,",
  "GSP31jaymangu:106": "tadāpi gavi dṛṣṭenaiva viṣāṇādinā liṅgena gavayasya vyavahāraṃ pravartayatītyanumānameva na pramāṇāntaram / 'itiha vai vaiśravaṇaḥ';",
  "GSP31jaymangu:107": "ityaitihyam / etadāptavacanameva na pramāṇāntaram / 'itiha';",
  "GSP31jaymangu:108": "iti nipātasamudāya upadeśapāramparye vartete / itiha evaitihyam / svārthe yañ / 'nāstīha ghaṭo 'nupalambhāt';",
  "GSP31jaymangu:109": "ityabhāvaḥ / tatra ghaṭaśūnyapradeśa eva ghaṭābhāvaḥ,",
  "GSP31jaymangu:110": "sa ca pratyakṣapramāṇasiddhatvānna pramāṇāntaram / 'māṣaḥ prastha ityukte catvāraḥ kuḍapā itīdamapi sambhavati';",
  "GSP31jaymangu:111_0": "ityayaṃ sambhavaḥ / tatra samudāyaliṅgāvayavaliṅginaḥ paricchedādanumānameva / avayavaissamudāyasyārabdhatvāt",
  "GSP31jaymangu:111_1": "kāryakāraṇalakṣaṇaḥ sambandhaḥ / 'devadatto divā na bhuṅkte balavāṃścetyukta arthādrātrau bhuṅkte';",
  "GSP31jaymangu:112": "ityarthāpattiḥ / tata eva rātrau tasya pratītiranumānānna bhidyate / idameva cānyathānupapattirityucyate //",
  "GSP31jaymangu:113": "kiṃ pramāṇatrayalakṣaṇe prayojanamiti cedāha- 'prameyasiddhiḥ pramāṇāddhi';",
  "GSP31jaymangu:114": "iti / yasmāt prameyasyārthasya siddhiḥ pramāṇāt,",
  "GSP31jaymangu:115": "anyathā kathaṃ tatprāptiparihārau syātām // 4 //",
  "GSP31jaymangu:116": "----------------------------------------------------------------------",
  "GSP31jaymangu:117": "kārikā 5",
  "GSP31jaymangu:118": "----------------------------------------------------------------------",
  "GSP31jaymangu:119": "dṛṣṭādipramāṇānāṃ lakṣaṇamāha-",
  "GSP31jaymangu:120": "prativiṣayādhyavasāyo dṛṣṭaṃ, trividhamanumānamākhyātam /",
  "GSP31jaymangu:121": "talliṅgaliṅgipūrvakam, āptaśrutirāptavacanaṃ ca // ISk_5 //",
  "GSP31jaymangu:122": "'prativiṣayādhyavasāyaḥ'; ityādi / viṣayaṃ viṣayaṃ prativiṣayam,",
  "GSP31jaymangu:123": "prativiṣayamadhyavasāyaḥ prativiṣayādhyavasāyaḥ / viṣayāḥ śabdādayaḥ,",
  "GSP31jaymangu:124": "adhyavasāyo buddhiḥ / śabdasparśarūparasagandheṣu yathākramaṃ śrotratvakcakṣurjihvāghrāṇendriyadvāreṇa viśeṣāvadhāraṇapradhānā yā buddhirutpadyate tad dṛṣṭam,",
  "GSP31jaymangu:125": "śuddhatvātpramāṇamaśuddhatvādapramāṇam / taccaturvidham- savyapadeśam,",
  "GSP31jaymangu:126": "savikalpam,",
  "GSP31jaymangu:127": "arthavyatirekīndriyavyatirekī ceti / tatra dūrāt kvacidāgacchantaṃ dṛṣṭvā devadattasārūpyaṃ vyapadiśati devadatto 'yamiti yā buddhirutpadyate tatsavikalpam,",
  "GSP31jaymangu:128": "saṃśayitatvādapramāṇam / taimirikasya dvicandradarśanaṃ tadarthavyatireki,",
  "GSP31jaymangu:129": "dvitīyacandrābhāvāt / yatsvapnadarśanaṃ tadindriyavyatireki,",
  "GSP31jaymangu:130": "nidropaplutatvādindriyāṇām //",
  "GSP31jaymangu:131": "'trividhamanumānamākhyātam'; iti / ṣaṣṭitantre vyākhyātam- pūrvavat,",
  "GSP31jaymangu:132": "śeṣavat,",
  "GSP31jaymangu:133_0": "sāmānyatodṛṣṭamiti / atītānāgatavarttamānāstrayaḥ padārthāḥ / tatra bhaviṣyadarthasādhanāya",
  "GSP31jaymangu:133_1": "pūrvavadanumānam / pūrvaṃ liṅgamasyāstīti pūrvavat / yathonnatajaladharaṃ dṛṣṭvā",
  "GSP31jaymangu:133_2": "vṛṣṭirbhaviṣyatītyanumīyate / atītārthasādhanāya śeṣavat- śeṣaṃ liṅgamasyāstīti /",
  "GSP31jaymangu:133_3": "yathāsyā nadyā upari vṛṣṭirbhūtā,",
  "GSP31jaymangu:134": "yasyāḥ kaluṣodakaṃ śeṣaṃ liṅgamiti / varttamānārthasādhanāya sāmānyatodṛṣṭam- sāmānyena liṅgaliṅgidṛṣṭatvāt / yathā devadattasya gatipūrvikā deśāntaraprāptirdṛṣṭā,",
  "GSP31jaymangu:135": "tathā sūryādīnāṃ sāmānyena deśāntaraprāptyā gatiranumīyate //",
  "GSP31jaymangu:136": "'talliṅgaliṅgipūrvakam';",
  "GSP31jaymangu:137": "iti / trividhamanumānam / kadācilliṅgapūrvakaṃ kadācilliṅgipūrvakaṃ loke dṛśyate / tadyathā- śrāvyeṇa virutena kadācitkokilo 'numīyate,",
  "GSP31jaymangu:138_0": "kadācitkokilaṃ liṅginaṃ dṛṣṭvā śrāvyeṇāpi virutenāsya bhavitavyamiti tayorgamyagamakatvaṃ",
  "GSP31jaymangu:138_1": "sati sambandhe / sambandhāśca sapta- tatra svasvāmibhāvasambandho yathā rājapuruṣayoḥ",
  "GSP31jaymangu:138_2": "kadācitpuruṣeṇa rājā rājñā vā puruṣaḥ / evaṃ prakṛtivikārasambandho yathā yavasaktoḥ /",
  "GSP31jaymangu:138_3": "kāryakāraṇasambandho yathā dhenuvatsayoḥ / pātrapātrikasambandho yathā parivṛṭtriviṣṭabdhayoḥ /",
  "GSP31jaymangu:138_4": "sāhacaryasambandho yathā cakravākayoḥ / pratidvandvisambandho yathā śītoṣṇayoḥ /",
  "GSP31jaymangu:138_5": "tatraikasya bhāve 'nyābhāvaḥ pratīyate / nimittanaimittikasambandho yathā bhojyabhojakayoriti /",
  "GSP31jaymangu:138_6": "ebhissambandhaistrividhamanumānaṃ pramāṇanna lupyate //",
  "GSP31jaymangu:139": "'āptaśrutirāptavacanaṃ ca'; iti / āptaḥ kṣīṇadoṣaḥ / yaccāhuḥ-",
  "GSP31jaymangu:140": "svakarmaṇyabhiyukto yo rāgadveṣavivarjitaḥ /",
  "GSP31jaymangu:141": "nirvairaḥ pūjitaḥ sadbhirāpto jñeyaḥ sa tādṛśaḥ // iti //",
  "GSP31jaymangu:142": "āptebhyo yā śrutiparamparayā śrutirāgatā āptavacanam,",
  "GSP31jaymangu:143": "tairdṛṣṭo 'numito vārthaḥ,",
  "GSP31jaymangu:144": "paratra svabodhasadṛśabodhāntarotpattaye śabdenopadiśyate / yadanyavacanaṃ so na plavate (?)",
  "GSP31jaymangu:145": "/ caśabdo 'numānena tulyakakṣyatvakhyāpanārthaḥ / yathā trikālamaviṣayamanmānaṃ tathāptavananamapīti // 5 //",
  "GSP31jaymangu:146": "----------------------------------------------------------------------",
  "GSP31jaymangu:147": "kārikā 6",
  "GSP31jaymangu:148": "----------------------------------------------------------------------",
  "GSP31jaymangu:149": "eṣāṃ trayāṇāṃ kaḥ kasya viṣaya ityata āha-",
  "GSP31jaymangu:150": "sāmānyatastu dṛṣṭādatīndriyāṇāmpratītiranumānāt /",
  "GSP31jaymangu:151": "tasmādapi cāsiddhaṃ parokṣamāptāgamāt siddham // ISk_6 //",
  "GSP31jaymangu:152": "'sāmānyatastu'; ityādi / trividhaṃ prameyam- pratyakṣm,",
  "GSP31jaymangu:153": "parokṣam,",
  "GSP31jaymangu:154": "atyantaparokṣaṃ ceti / tatra yatsāmānyatodṛṣṭamanumānaṃ tasmādatīndriyāṇāṃ parokṣāṇāṃ prasiddhirasti / tanniścayaḥ,",
  "GSP31jaymangu:155": "teṣāṃ pratyakṣaviṣayatvāt / pūrvavaccheṣavatostvamanumānayorbhaviṣyadbhūtārthavṛttitvādvarttamāneṣvatīndriyeṣu ca pravṛttyasambhavaḥ //",
  "GSP31jaymangu:156": "'tasmādapi cāsiddham'; iti / sāmānyatodṛṣṭādanumānādyadasiddhaṃ parokṣam,",
  "GSP31jaymangu:157": "tadatyantaparokṣatvādāgamātsiddham / yathā svargāpavargāviti / pratyakṣe tu prameye dṛṣṭameva vyāpriyata ityarthāduktam // 6 //",
  "GSP31jaymangu:158": "----------------------------------------------------------------------",
  "GSP31jaymangu:159": "kārikā 7",
  "GSP31jaymangu:160": "----------------------------------------------------------------------",
  "GSP31jaymangu:161": "nanu ca 'vyaktāvyaktajñavijñānāt',",
  "GSP31jaymangu:162": "vyaktaṃ tāvat pratyakṣānumānābhyāṃ siddham,",
  "GSP31jaymangu:163_0": "pradhānapuruṣayostu sarvadānupalambhāt kathaṃ siddhirnastayoriti nānupalabdhimātreṇāsattvam /",
  "GSP31jaymangu:163_1": "yataścaturbhiḥ prakāraiḥ satāmapi padārthānāmupalabdhirbhavati / deśadoṣādindriyadoṣādviṣayadoṣādarthāntaradoṣācca /",
  "GSP31jaymangu:163_2": "tāneva bhedena darśayannāha-",
  "GSP31jaymangu:164": "atidūrātsāmīpyādindriyaghātānmano 'navasthānāt /",
  "GSP31jaymangu:165": "saukṣmyādvyavadhānādabhibhavātsamānābhihārācca // ISk_7 //",
  "GSP31jaymangu:166": "'atidūrāt'; ityādi / yathā dūramutpatitasya pakṣiṇo nopalabdhiḥ //",
  "GSP31jaymangu:167": "'sāmīpyāt';",
  "GSP31jaymangu:168": "iti / atiśabdo 'trāpi yojanīyaḥ / atisāmīpyāditi / yathā cakṣuḥsthasyāñjanasya / ubhayatrāpi deśadoṣakṛtānupalabdhiḥ //",
  "GSP31jaymangu:169": "'indriyaghātāt';",
  "GSP31jaymangu:170": "iti / śrotrādīnāṃ buddhīndriyāṇāṃ doṣādyogyadeśāvasthitānāmapi śabdādīnāmanupalabdhiḥ //",
  "GSP31jaymangu:171": "'mano 'navasthānāt'; iti / manaso 'navasthānamasamāhitatā,",
  "GSP31jaymangu:172_0": "viṣayāntarapravṛttatvāt / tataścānupahatendriye 'pi sannihitaṃ viṣayaṃ nopalabhate /",
  "GSP31jaymangu:172_1": "ubhayatrāpīndriyadoṣādanupalabdhiḥ / manaso 'pīndriyatvād bhedenopādānaṃ tu manasaḥ prādhānyārtham //",
  "GSP31jaymangu:173": "'saukṣmyāt'; iti / viṣayadoṣāt / viṣaya eva paramāṇvādistathā,",
  "GSP31jaymangu:174": "yenāvyagramanasā 'pyanupahatendriyeṇa nopalabhyate //",
  "GSP31jaymangu:175": "'vyavadhānāt'; iti / yavanikādibhistirodhānāt sthūlā apyavikṛṣṭā ghaṭādayo nopalabhyante //",
  "GSP31jaymangu:176": "'abhibhavāt'; iti / ādityaprabhābhibhūtatvāt divā tārakā nopalabhyante //",
  "GSP31jaymangu:177": "'samānābhihārācca';",
  "GSP31jaymangu:178": "iti / sadṛśānāṃ rāśīkaraṇāt dhānyarāśau hyeko dhānyaguḍakaḥ prakṣipto na dṛśyate / triṣvapyarthāntaradoṣādanupalabdhiḥ / natveta anupalabhyamānā na santi // 7 //",
  "GSP31jaymangu:179": "----------------------------------------------------------------------",
  "GSP31jaymangu:180": "kārikā 8",
  "GSP31jaymangu:181": "----------------------------------------------------------------------",
  "GSP31jaymangu:182": "yadyevaṃ kena prakāreṇa satorapi pradhānapuruṣayoranupalabdhirityāha-",
  "GSP31jaymangu:183": "saukṣmyāttadanupalabdhirnābhāvāt kāryatastadupalabdheḥ /",
  "GSP31jaymangu:184": "mahadādi tacca kāryaṃ prakṛtisarūpaṃ virūpaṃ ca // ISk_8 //",
  "GSP31jaymangu:185": "'saukṣmyāttadanupalabdhiḥ';",
  "GSP31jaymangu:186": "ityādi / prakārāntarābhāvāt sūkṣmatvātsatorapi tayoranupalabdhiḥ / nanvabhāvādeva kasmādanupalabdhirna bhavati / yathā ghaṭasyotpatteḥ prāk mṛt śarādiṣu.... tasya pradhvaṃsābhāvāt,",
  "GSP31jaymangu:187": "gavi vāśvatvasyāśvatve vā gotvasyetaretarābhāvāt,",
  "GSP31jaymangu:188": "vandhyāsutasya vātyantābhāvādityāha- 'nābhāvāt'; iti / caturvidhādityarthaḥ //",
  "GSP31jaymangu:189": "yadyevaṃ kathaṃ tau sta iti gamyata ityāha- 'kāryatastadupalabdheḥ';",
  "GSP31jaymangu:190": "iti / yadyapyatrobhayaṃ prakrāntaṃ tathāpi tacchabdena pradhānaṃ nirdiśyate / pradhānasyāstitvapratipattiḥ kāryādityarthaḥ / puruṣasyāstitvapratipattau hetuṃ vakṣyati //",
  "GSP31jaymangu:191": "kiṃ tatkāryamityāha- 'mahadādi tacca kāryam';",
  "GSP31jaymangu:192": "iti / mahān buddhiḥ sa ādiryasya tanmahadādibhūtaparyantaṃ kāryamasti / tat pradhānam,",
  "GSP31jaymangu:193": "yasyedaṃ mahadādikāryaṃ vyaktam,",
  "GSP31jaymangu:194": "akāraṇasya kāryasyānutpādāt //",
  "GSP31jaymangu:195": "'prakṛtisarūpaṃ virūpaṃ ca';",
  "GSP31jaymangu:196": "iti / tadvyaktaṃ prakṛteḥ pradhānasya sadṛśamasadṛśaṃ cetyarthaḥ / etaduttaratra yojayiṣyate // 8 //",
  "GSP31jaymangu:197": "----------------------------------------------------------------------",
  "GSP31jaymangu:198": "kārikā 9",
  "GSP31jaymangu:199": "----------------------------------------------------------------------",
  "GSP31jaymangu:200": "tatkāryaṃ kāraṇādutpadyamānaṃ sadutpadyate, kimasat, kiṃ vā sadasaditi?",
  "GSP31jaymangu:201": "tatra viruddhadharmādhyāsitatvātsadasannopapadyate / asaditi vaiśeṣikāḥ / atra dūṣaṇamāha-",
  "GSP31jaymangu:202": "asadakaraṇādupādānagrahaṇāt sarvasambhavābhāvāt /",
  "GSP31jaymangu:203": "śktasya śakyakaraṇāt, kāraṇabhāvācca satkāryam // ISk_9 //",
  "GSP31jaymangu:204": "'asadakaraṇāt'; ityādi / iha loke asataḥ karaṇaṃ nāsti,",
  "GSP31jaymangu:205": "yathā śaśaviṣāṇādīnām / yadeva sat ghaṭādidravyaṃ tadeva mṛtpiṇḍādinā kāraṇaviśeṣeṇa kriyate, nāsat //",
  "GSP31jaymangu:206": "'upādānagrahaṇāt'; iti / iha yadarthaṃ yadupādīyate tasya tadupādānaṃ kāraṇam,",
  "GSP31jaymangu:207": "yathā tailasya tilāḥ,",
  "GSP31jaymangu:208_0": "dadhnaḥ kṣīram / atra tailaṃ dadhi ca yadi na syāt kathaṃ tasyopādānasya grahaṇaṃ",
  "GSP31jaymangu:208_1": "tadarthibhiḥ kriyate / tasmādupādānasaṃgrahāt sadeva kāryam / anyathā sikatāsalilayorapi grahaṇaṃ syāt //",
  "GSP31jaymangu:209": "'sarvasambhavābhāvāt';",
  "GSP31jaymangu:210": "iti / yadyasatkāryaṃ bhavet tadā sarvasya sarvatra sambhavaḥ syāt / na caivam / tasmātsadeva kāryam //",
  "GSP31jaymangu:211": "'śaktasya śakyakaraṇāt';",
  "GSP31jaymangu:212": "iti śaktaṃ kāraṇaṃ nāśaktamityevamapyavagantavyam / anyathopahataśaktarbījāṅkurotpattiprasaṅgaḥ / śaktaśca ko bhavitumarhati,",
  "GSP31jaymangu:213": "yaḥ śaktimān / tasya śaktimataḥ śakyasya karaṇāt,",
  "GSP31jaymangu:214": "śakanīyasya kāryasyotpādanādityarthaḥ / evaṃ ca tacchakanīyaṃ yadi kāraṇe śaktirūpeṇāvasthitaṃ syāt / tasmātsadevotpadyate nāsat //",
  "GSP31jaymangu:215": "'kāraṇabhāvācca';",
  "GSP31jaymangu:216_0": "iti / kāraṇasya sattvādityarthaḥ / yadyasatkāryamutpadyate kimiti kāraṇabhāvena kāryasya",
  "GSP31jaymangu:216_1": "bhāvo bhavati / bhavati ca / tasmācchaktirūpeṇāvasthitamiti gamyate / athavā- kāraṇabhāvāditi",
  "GSP31jaymangu:216_2": "kāraṇasvabhāvāt / yatsvabhāvaṃ kāraṇaṃ tatsvabhāvaṃ kāryam,",
  "GSP31jaymangu:217": "yathā snigdhasvabhāvastilebhyaḥ snigdhameva tailam,",
  "GSP31jaymangu:218": "mṛto mṛtsvabhāvo ghaṭaḥ / yadyasatkāryaṃ syāt,",
  "GSP31jaymangu:219": "asatsvabhāvebhyo hyutpādyetetyevaṃ sāṃkhyānāṃ sadevotpadyata iti siddhāntaḥ // 9 //",
  "GSP31jaymangu:220": "----------------------------------------------------------------------",
  "GSP31jaymangu:221": "kārikā 10",
  "GSP31jaymangu:222": "----------------------------------------------------------------------",
  "GSP31jaymangu:223": "evaṃ mahadādikāryaṃ sadevotpadyata iti vyavasthāpya prakṛtevirūpaṃ sarūpaṃ ca darśayati / tatra prakṛtervirūpamadhikṛtyāha-",
  "GSP31jaymangu:224": "hetumadanityamavyāpi sakriyamanekamāśritaṃ liṅgam /",
  "GSP31jaymangu:225": "sāvayavaṃ paratantraṃ vyaktaṃ, viparītamavyaktam // ISk_10 //",
  "GSP31jaymangu:226": "'hetumat'; ityādi / vyaktaṃ mahadādibhūtaparyantam / avyaktaṃ pradhānaṃ tatra vyaktaṃ hetumat,",
  "GSP31jaymangu:227": "yathāsvaṃ kāraṇebhya utpadyamānatvāt / tatra pradhānādutpadyamāno mahān hetumān,",
  "GSP31jaymangu:228": "mahato 'haṅkāro hetumān,",
  "GSP31jaymangu:229": "ahaṅkārāttanmātrāṇyekādaśendriyāṇyutpadyamānāni hetumanti ca,",
  "GSP31jaymangu:230": "tanmātrebhyaśca mahābhūtāni hetumanti / viparītamavyaktamahetumadityarthaḥ,",
  "GSP31jaymangu:231": "tasyānyataḥ kutaścidanutpādāt / nahi pradhānākiṃcidaparamasti yatastadutpadyate //",
  "GSP31jaymangu:232": "anityaṃ vyaktam,",
  "GSP31jaymangu:233": "kāraṇebhya utpannatvāt ghaṭādivat / kāraṇāni ca prāguktānyeva / viparītamavyaktaṃ nityamityarthaḥ,",
  "GSP31jaymangu:234": "kutaścidanutpannatvāt //",
  "GSP31jaymangu:235": "avyāpi vyaktaṃ prādeśikamityarthaḥ / daivaṃ mānuṣaṃ tairyagyonaṃ ca,",
  "GSP31jaymangu:236": "tadānīmanyatrāvartamānatvāt / sarvagataṃ viparītamavyaktaṃ vyāpītyarthaḥ,",
  "GSP31jaymangu:237": "devādiṣu triṣu lokeṣu sarvadā vartamānatvāt /",
  "GSP31jaymangu:238": "'sakriyam'; iti / kriyāśabdenātra saṃsaraṇamabhipretam,",
  "GSP31jaymangu:239": "na kriyāmātram / mahadādisūkṣmaparyantaṃ vyaktaṃ devādi saṃsaratītyarthaḥ / viparītamavyaktam,",
  "GSP31jaymangu:240": "asaṃsāri / triṣu lokeṣu sthitatvānna saṃsarati / na punaḥ kriyaiva nāstīti niṣkriyam,",
  "GSP31jaymangu:241": "tasya jagatkartṛtvāt //",
  "GSP31jaymangu:242": "anekaṃ vyaktam,",
  "GSP31jaymangu:243": "mahadādibhūtaparyantatāyāstrayoviṃśatiprakāratvāt / viparītaṃ vyaktam,",
  "GSP31jaymangu:244": "trayāṇāṃ lokānāṃ tasyaikasya kāraṇatvāt //",
  "GSP31jaymangu:245": "'āśritam';",
  "GSP31jaymangu:246": "iti / yadyasmādutpannaṃ mahadādi vyaktaṃ tadeva tadāśritaṃ nānyat / utpannamanyadāśritamiti darśanārthaṃ vacanam,",
  "GSP31jaymangu:247": "anyathā hetumadityanenaivāśritaṃ siddhameva / viparītamavyaktam,",
  "GSP31jaymangu:248": "anāśritam / tato 'nyasya kāraṇasyābhāvāt //",
  "GSP31jaymangu:249": "'liṅgam'; iti / liṅgyate 'nenāvyaktamiti liṅgam / viparītamavyaktam,",
  "GSP31jaymangu:250": "na liṅgyate kiñcidaneneti / athavā layaṃ gacchatīti liṅgam /",
  "GSP31jaymangu:251": "pralayakāle hyākāśādayaḥ pañca yathākramaṃ śabdāditanmātreṣu līyante,",
  "GSP31jaymangu:252": "tanmātrāṇīndriyāṇi cāhaṅkāre,",
  "GSP31jaymangu:253": "ahaṅkāro mahati,",
  "GSP31jaymangu:254": "mahānpradhāna iti / viparītamavyaktam,",
  "GSP31jaymangu:255": "na kutracididaṃ līyate, ahetutvāt //",
  "GSP31jaymangu:256": "'sāvayavam';",
  "GSP31jaymangu:257": "iti / śabdādayo 'vayavā ucyante / tairādhyātmikaṃ bāhyaṃ ca vyaktaṃ yuktam / viparītamavyaktam, tairayuktatvāt //",
  "GSP31jaymangu:258_0": "paratantram / na svatantram / yadasmādutpadyate tadevānuruddhya svakāryaṃ janayati",
  "GSP31jaymangu:258_1": "na tadvyatirekeṇeti darśanārtham / anyathā hetumadityanenaiva paratantratvaṃ prasiddhameva / viparītamavyaktam,",
  "GSP31jaymangu:259": "svatantraṃ na kiṃcidapekṣate // 10 //",
  "GSP31jaymangu:260": "----------------------------------------------------------------------",
  "GSP31jaymangu:261": "kārikā 11",
  "GSP31jaymangu:262": "----------------------------------------------------------------------",
  "GSP31jaymangu:263": "sārūpyamadhikṛtyāha-",
  "GSP31jaymangu:264": "triguṇamaviveki viṣayaḥ sāmānyamacetanamprasavadharmi /",
  "GSP31jaymangu:265": "vyaktaṃ, tathā pradhānam, tadviparītastathā ca pumān // ISk_11 //",
  "GSP31jaymangu:266": "'triguṇam';",
  "GSP31jaymangu:267": "ityādi / trayassattvādayo guṇā yasya tattriguṇaṃ vyaktam / tathā pradhānamapi triguṇaṃ tatsvabhāvatvāt //",
  "GSP31jaymangu:268": "'aviveki'; iti / avivecanaśīlaṃ vyaktam,",
  "GSP31jaymangu:269": "acetanatvāt / yadvā guṇebhyastasya pṛthaktvābhāvādaviveki / tathā pradhānamapi //",
  "GSP31jaymangu:270": "sāmānyaṃ vyaktam, sarvapuruṣopabhogyatvānmalladāsīvat / tathā pradhānamapi //",
  "GSP31jaymangu:271": "acetanaṃ vyaktam, sukhaduḥkhamohānna vedayatītyarthaḥ / tathā pradhānamapi //",
  "GSP31jaymangu:272": "'prasavadharmi';",
  "GSP31jaymangu:273": "iti / prasavo dharmo 'syāstīti prasavadharmi vyaktam / tathā pradhānamapi / dvayorapi prasavadharmitvam //",
  "GSP31jaymangu:274": "tathā ca pradhānānmahān,",
  "GSP31jaymangu:275": "mahato 'ṅkāra ityādinā svakāryotpādanadharmatvādyathā vyaktāvyaktayorvairūpyaṃ sārūpyaṃ ca,",
  "GSP31jaymangu:276": "tathā kiṃ puruṣasya vāpītyāha- 'tadviparītastathā ca pumān';",
  "GSP31jaymangu:277": "iti / vyaktāvyaktābhyāṃ kaiściddharmairvilakṣaṇa ityarthaḥ //",
  "GSP31jaymangu:278": "atra pūrvasyā āryāyā artho yojyate / hetumadvyaktam,",
  "GSP31jaymangu:279": "ahetumadavyaktam / puruṣo 'pyahetumān,",
  "GSP31jaymangu:280": "tasya kutaścidanutpādāt //",
  "GSP31jaymangu:281": "anityaṃ vyaktam, nityamavyaktam / puruṣo nityaḥ, kutaścidanutpannatvāt //",
  "GSP31jaymangu:282": "avyāpi vyaktam,",
  "GSP31jaymangu:283": "vyāpyavyaktam / puruṣo 'pi vyāpī yadā prakṛtyā muktaḥ / yuktaścet,",
  "GSP31jaymangu:284": "vyaktena sadṛśo na pradhānena / hi sarvadā devādiṣu pravartate //",
  "GSP31jaymangu:285": "sakriyaṃ vyaktam, niṣkriyamavyaktam, asaṃsāritvāt / puruṣo 'pi niṣkriyaḥ, kartṛtvābhāvāt //",
  "GSP31jaymangu:286": "anekaṃ vyaktam,",
  "GSP31jaymangu:287": "ekamavyaktam / puruṣo 'neko bahutvāt / tasya bahutvaṃ pratipādayiṣyati / pradhānenātra vaisādṛśyaṃ tasyaikatvāt //",
  "GSP31jaymangu:288": "āśritaṃ vyaktam, anāśritamavyaktam / puruṣo 'pyanāśritaḥ kutaścidanutpannatvāt //",
  "GSP31jaymangu:289": "liṅgaṃ vyaktam,",
  "GSP31jaymangu:290": "aliṅgamavyaktam / puruṣo 'pyaliṅgaḥ / na kiṃcidanena liṅgyate na vāyaṃ kadācillīyate 'nutpannatvāt //",
  "GSP31jaymangu:291": "sāvayavaṃ vyaktam, niravayavamavyaktam / puruṣo 'pi niravayavaḥ śabdādibhirayuktatvāt /",
  "GSP31jaymangu:292": "paratantraṃ vyaktam, svatantramavyaktam / puruṣo 'pi svatantraḥ, kutaścidanutpannatvāt //",
  "GSP31jaymangu:293": "dvitīyasyā āryāyā artho yojyate-",
  "GSP31jaymangu:294": "triguṇaṃ vyaktamavyaktaṃ ca / nirguṇaḥ puruṣaḥ, guṇānāṃ tatrābhāvāt //",
  "GSP31jaymangu:295": "aviveki vyaktamavyaktaṃ ca / vivekī puruṣaścetanatvāt / vivikto vā nirguṇatvāt //",
  "GSP31jaymangu:296": "viṣayo vyaktamavyaktaṃ ca / puruṣo nirviṣayaḥ, bhoktṛtvāt, na bhogyaḥ //",
  "GSP31jaymangu:297": "sāmānyaṃ vyaktamavyaktaṃ ca / puruṣo 'sāmānyaḥ, aviṣayatvāt //",
  "GSP31jaymangu:298": "acetanaṃ vyaktamavyaktaṃ ca / cetanaḥ puruṣaḥ sukhādivedanatvāt //",
  "GSP31jaymangu:299": "prasavadharmi vyaktamavyaktaṃ ca / puruṣo 'prasavadharmī, akartṛtvāt / ityuktam // 11 //",
  "GSP31jaymangu:300": "----------------------------------------------------------------------",
  "GSP31jaymangu:301": "kārikā 12",
  "GSP31jaymangu:302": "----------------------------------------------------------------------",
  "GSP31jaymangu:303": "trayāṇāmapi vairūpyaṃ sārūpyaṃ ceti triguṇamityukte, ke ke trayo guṇāḥ kimātmakā ityāha-",
  "GSP31jaymangu:304": "prītyaprītiviṣādātmakāḥ prakāśapravṛttiniyamārthāḥ /",
  "GSP31jaymangu:305": "anyo 'nyābhibhavāśrayajananamithunavṛttayaśca guṇāḥ // ISk_12 //",
  "GSP31jaymangu:306": "'prītyaprītiviṣādātmakāḥ';",
  "GSP31jaymangu:307": "ityādi / prītyādaya ātmāno yeṣāṃ guṇānāṃ te tathoktāḥ sattvarajastamāṃsi trayo guṇāḥ / tatra prītyātmakaṃ sukhātmakaṃ sattvam,",
  "GSP31jaymangu:308": "aprītyātmakaṃ duḥkhātmakaṃ rajaḥ,",
  "GSP31jaymangu:309": "viṣādātmakaṃ mohātmakaṃ tamaḥ / guṇā hyatīndriyatvātpariṇatyā sukhādinānumīyamānāstadātmakā iti vyapadiśyante //",
  "GSP31jaymangu:310": "kiṃ punareṣāṃ prayojanamityāha- 'prakāśapravṛttiniyamārthāḥ';",
  "GSP31jaymangu:311": "iti / prakāśārthaṃ sattvaṃ prakāśakatvāt,",
  "GSP31jaymangu:312": "pravṛttyarthaṃ rajaścalatvāt,",
  "GSP31jaymangu:313": "niyamārthaṃ tamaḥ stimitatvāt //",
  "GSP31jaymangu:314": "kimiti te guṇāḥ parasparasavyapekṣāḥ kiṃ vā netyāha- 'anyo 'nyābhibhavāśrayajananamithunavṛttayaśca guṇāḥ';",
  "GSP31jaymangu:315_0": "iti / anyo 'nyaśabdaḥ pratyekamabhisambaddhyate / abhibhavatītyabhibhavaḥ / pacādyac /",
  "GSP31jaymangu:315_1": "anyo 'nyasyābhibhavā anyo 'nyābhibhavāḥ / tadyathā deveṣu sattvamudriktaṃ rajastamasī abhibhavati,",
  "GSP31jaymangu:316": "manuṣyeṣu rajaḥ sattvatamasī,",
  "GSP31jaymangu:317": "tiryakṣu (tamaḥ sattvarajasī)",
  "GSP31jaymangu:318": "/ āśrīyanta ityāśrayāḥ / karmaṇyaṇ / anyo 'nyasyāśrayāḥ,",
  "GSP31jaymangu:319": "tridaṇḍavat / nāśrayāntarameṣām,",
  "GSP31jaymangu:320": "anāśrayāśca kartāraḥ / janayantīti jananāḥ / 'kṛtyalyuṭo bahulam';",
  "GSP31jaymangu:321_0": "iti kartari lyuṭ / anekārthatvāt ca dhātūnāṃ bodhanārthā draṣṭavyāḥ / anyo 'nyasya",
  "GSP31jaymangu:321_1": "prabodhakā ityarthaḥ / sarvaṃ hi vyaktamutpadyamānaṃ triguṇātmakamutpadyate / tatra",
  "GSP31jaymangu:321_2": "yadā sattvamutkaṭaṃ tadā rajastamasī nyakkṛtaśaktike / prabodhyāyaskānto lohavaduktam (?)",
  "GSP31jaymangu:322": "/ satvanyatkṛtena guṇena vyaktaṃ janayati (?)",
  "GSP31jaymangu:323": "evaṃ rajastamaśca yojyam / yadā guṇadvayamudbhūtaśakti tadā dvayamapītaradabhibhavati,",
  "GSP31jaymangu:324": "prabodhayatītyarthaḥ / anyo 'nyamithunā iti / anyo 'nyasya sahāyā ityarthaḥ / tathā coktaṃ viṣṇugītāyām-",
  "GSP31jaymangu:325": "rajaso mithunaṃ sattvaṃ sattvasya mithunaṃ rajaḥ /",
  "GSP31jaymangu:326": "ubhayoḥ sattvarajasormithunaṃ tama ucyate //",
  "GSP31jaymangu:327": "ekasyāṃ vyaktau trayāṇāmabhibhavaprabodhanānuktau vyaktam,",
  "GSP31jaymangu:328_0": "itare tu tau eva pravṛttiṃ janayanta iti darśayannāha- anyo 'nyavṛttaya iti / vṛttiḥ",
  "GSP31jaymangu:328_1": "sukhādirūpeṇa pariṇatiḥ / vṛtihetutvād vṛttaya ucyante / anyonyavṛttihetava ityarthaḥ /",
  "GSP31jaymangu:328_2": "tadyathā kācidyoṣidrūpaśīladatyantaguṇā (!)",
  "GSP31jaymangu:329": "sitatvātsāttvikī sā bharttuḥ sukhamutpādayati sapatnīnāṃ kāsāṃcidduḥkhaṃ kāsāṃcidviṣādamityatra sattvamātmano dvayośca vṛttihetuḥ / kasyacitprabhoratyantaśūratvād bhṛtyā rājasāḥ,",
  "GSP31jaymangu:330": "pareṣāṃ yudhyamānānāṃ prahārairduḥkhaṃ janayanti,",
  "GSP31jaymangu:331": "palāyamānānāṃ viṣādam,",
  "GSP31jaymangu:332": "svāminaśca tuṣṭimityatra raja ātmano dvayosca vṛttihetuḥ / meghāṃścāmbugu.....vāniṣāndhakārīkṛtyonnatatvāt (?)",
  "GSP31jaymangu:333": "tāmasāḥ,",
  "GSP31jaymangu:334": "te varṣantaḥ proṣitabhartṛkāṇāṃ viṣādaṃ janayanti,",
  "GSP31jaymangu:335": "pathikānāṃ duḥkham kṛṣīvalānāṃ tuṣṭimityatra tama ātmano dvayośca vṛttihetuḥ // 12 //",
  "GSP31jaymangu:336": "----------------------------------------------------------------------",
  "GSP31jaymangu:337": "kārikā 13",
  "GSP31jaymangu:338": "----------------------------------------------------------------------",
  "GSP31jaymangu:339": "eṣāṃ durlakṣaṇānāṃ lakṣaṇāntaramāha-",
  "GSP31jaymangu:340": "sattvaṃ laghu prakāśakamupaṣṭambhakaṃ calaṃ ca rajaḥ /",
  "GSP31jaymangu:341": "guru varaṇakameva tamaḥ, pradīpavaccārthato vṛttiḥ // ISk_13 //",
  "GSP31jaymangu:342": "'sattvam';",
  "GSP31jaymangu:343": "ityādi / iṣṭaṃ sāṃkhyācāryāṇāṃ sattvaṃ laghusvabhāvaṃ prakāśaṃ ca / yasyodrekāccharīreṃ 'śāni laghūni bhavanti,",
  "GSP31jaymangu:344": "viṣayaprakāśanasamarthāni cendriyāṇi / bāhyāni ca dravyāṇi laghūni prakāśātmakāni nirmalāni bhavanti //",
  "GSP31jaymangu:345": "'upaṣṭambhakaṃ calaṃ ca rajaḥ';",
  "GSP31jaymangu:346": "iti / upaṣṭambhayatītyupaṣṭambhakam / yasyodrekād devadatto vyavasyati,",
  "GSP31jaymangu:347": "calacittaśca bhavati / bāhyāni calāni bhavantīti //",
  "GSP31jaymangu:348": "'guru varaṇakameva tamaḥ'; iti / vṛṇoti pidhatta iti / 'kṛtyalyuṭo bahulam'; iti kartari lyuṭ,",
  "GSP31jaymangu:349": "karaṇe vā / paścāt svārthe kan / yasyodrekād gurūṇyaṅgāni bhavanti,",
  "GSP31jaymangu:350": "indriyāṇi ca tamasaivāttāni bhavanti / bāhyāni ca gurūṇyanirmalāni ca bhavanti //",
  "GSP31jaymangu:351": "udāharaṇadigiyamanyānyapi vijñeyāni bhavanti / tathā cāhuḥ- prītiprīti(?)",
  "GSP31jaymangu:352": "svābhiṣaṅgalāghavāni prasādaharṣau ca,",
  "GSP31jaymangu:353": "stambhauddhatyadveṣacalanaśoṣaṇatāpabhedāśca,",
  "GSP31jaymangu:354": "varaṇāpadhvaṃsanasādanagauravadainyabhītayaścaitāni sattvarajastamasāṃ krameṇa jñātavyāni liṅgāni //",
  "GSP31jaymangu:355": "nanu caite parasparavilakṣaṇā guṇā viruddhatvāt kathaṃ sambhūyaikatra vartanta ityāha- 'pradīpavaccārthato vṛttiḥ';",
  "GSP31jaymangu:356": "iti / pradīpasyeva pradīpavat / tailavarttyagnisamudāyaḥ pradīpaḥ / yadā samudāyātma.....parasparavilakṣaṇānāmapi pradīpabhā...pravṛtiḥ,",
  "GSP31jaymangu:357": "tamasi sthitā ghaṭādayo devadattasya prakāśayitavyā iti,",
  "GSP31jaymangu:358": "tathā sattvarajastamasāṃ puruṣārthahetunā pravṛttiḥ,",
  "GSP31jaymangu:359": "puruṣārthaśabdopalabdhiśceti // 13 //",
  "GSP31jaymangu:360": "----------------------------------------------------------------------",
  "GSP31jaymangu:361": "kārikā 14",
  "GSP31jaymangu:362": "----------------------------------------------------------------------",
  "GSP31jaymangu:363": "nanu ca 'triguṇamaviveki viṣayaḥ sāmānyamacetanaṃ prasavadharmi vyaktam',",
  "GSP31jaymangu:364": "tatra sukhaduḥkamohopalabdhestraiguṇyaṃ vyaktaṃ siddham,",
  "GSP31jaymangu:365": "avivekyādayo dharmāḥ prasavaparyantāḥ kathaṃ siddhyantītyāha-",
  "GSP31jaymangu:366": "avivekyādissiddhastraiguṇyāttadviparyayābhāvāt /",
  "GSP31jaymangu:367": "kāraṇaguṇātmakatvātkāryasyāvyaktamapi siddham // ISk_14 //",
  "GSP31jaymangu:368": "'avivekyādiḥ siddhaḥ';",
  "GSP31jaymangu:369": "ityādi / guṇidvāreṇa guṇābhidhānam / avivekyādiguṇassiddhaḥ / vyakta iti vākyaśeṣaḥ //",
  "GSP31jaymangu:370": "kutaḥ?",
  "GSP31jaymangu:371": "traiguṇyāt / kathaṃ?",
  "GSP31jaymangu:372": "yasmādguṇā evāvivekino bhogyāssāmānyā acetanā prasavadharmiṇaśca,",
  "GSP31jaymangu:373": "te ca vyakte siddhā iti siddho guṇaḥ //",
  "GSP31jaymangu:374": "'tadviparyayābhāvāt'; iti / (traiguṇyasyābhāvāditi)",
  "GSP31jaymangu:375": "/ traiguṇyasyābhāve 'vivekyādayorabhāvāt / na hi nirguṇasya puruṣasyāvivekyādiḥ sambhavati / tasmāttraiguṇyādevāvivekyādissiddhaḥ //",
  "GSP31jaymangu:376": "evaṃ ca sati,",
  "GSP31jaymangu:377": "pradhānamapi traiguṇyāttathāvidhaṃ siddham / yadāha- 'kāraṇaguṇātmakatvātkāryasyāvyaktamapi siddham';",
  "GSP31jaymangu:378_0": "iti / kāraṇasya yo guṇaḥ sa ātmā svabhāvo yasya tattathoktam / tasya svabhāvastattvam /",
  "GSP31jaymangu:378_1": "tasmādiha loke kāraṇaguṇakaṃ kāryaṃ dṛṣṭam / śuklaiḥ kṛṣṇairvā tantubhirārabdhaḥ",
  "GSP31jaymangu:378_2": "paṭaḥ śuklaḥ kṛṣṇo vā bhavati / yadyavyaktaṃ tathāvidhaṃ na syāt,",
  "GSP31jaymangu:379": "kathaṃ vyaktaṃ tathāvidhaṃ bhavet // 14 //",
  "GSP31jaymangu:380": "----------------------------------------------------------------------",
  "GSP31jaymangu:381": "kārikā 15",
  "GSP31jaymangu:382": "----------------------------------------------------------------------",
  "GSP31jaymangu:383": "nanu ca sati dharmiṇi dharmāścintyante,",
  "GSP31jaymangu:384": "pradhānasyaiva dharmiṇo 'labdhasiddhitvāt kathamavivekyādītyāha-",
  "GSP31jaymangu:385": "bhedānāṃ parimāṇāt samanvayācchaktitaḥ pravṛtteśca /",
  "GSP31jaymangu:386": "kāraṇakāryavibhāgādavibhāgādvaiśvarūpyasya // ISk_15 //",
  "GSP31jaymangu:387": "'bhedānām';",
  "GSP31jaymangu:388_0": "ityādi / kāryatastadupalabdhermahadādi tacca kāryamityanenaiva sādhite 'smin yathāvadadhigate",
  "GSP31jaymangu:388_1": "punardārḍhyārthaṃ samanantaropādānam / bhidyanta iti bhedāḥ kāryaviśeṣāsteṣāṃ (ekassaṃsargī dṛṣṭaḥ)",
  "GSP31jaymangu:389_0": "parimāṇācca / bhedānāṃ parimitatvādityarthaḥ / yena ca parimitāsteṣāmekaḥ saṃsargī",
  "GSP31jaymangu:389_1": "dṛṣṭaḥ / yathā mūlāṅkurapatrakāṇḍaprasavapuṣpataṇḍulakaṇānāṃ bhedānāṃ vrīhiḥ tavibāhyādhyātmikabhedāḥ /",
  "GSP31jaymangu:389_2": "parimitabāhyā brahmādistambaparyantāścaturdaśa / ādhyātmikāśca mahadahaṅkāratanmātrendriyabhūtākhyāstrayoviṃśatiḥ /",
  "GSP31jaymangu:389_3": "tasmādeteṣāmekena saṃsargiṇā bhavitavyam / yatraiṣāṃ saṃsargastadavyaktaṃ kāraṇamastīti",
  "GSP31jaymangu:389_4": "sāmānyatodṛṣṭamanumānam //",
  "GSP31jaymangu:390": "'samanvayāt';",
  "GSP31jaymangu:391": "bhedānāmiti vartate / samanvayo 'nugamaḥ / ekajātyanugamādityarthaḥ / ya ekajātyanugatā bhedāsteṣāmekameva tathābhūtaṃ kāraṇaṃ dṛṣṭam / yathā kaṭakakeyūrādīnāṃ suvarṇapiṇḍaḥ,",
  "GSP31jaymangu:392": "yathā vā śarāvādīnāṃ mṛtpiṇḍaḥ / evameṣāmapi bāhyādhyātmikānāṃ sukhaduḥkhamohānugatatvādekena tathāvidhena bhavitavyam / ya eṣāṃ samudāyastatpradhānamiti sāmānyatodṛṣṭam /",
  "GSP31jaymangu:393": "'śaktitaḥ pravṛtteśca';",
  "GSP31jaymangu:394_0": "iti / iha kulālādiśaktipūrvikā ghaṭādīnāṃ pravṛttirdṛṣṭā nāśaktipūrvikā / eṣāmapi",
  "GSP31jaymangu:394_1": "bāhyādhyātmikānāṃ pravṛttirdṛśyate / tataśca prāk ca pravṛtterjanitayā śaktyā bhavitavyam /",
  "GSP31jaymangu:394_2": "yāsau śaktiḥ saivāvyaktabhāvamāpadyata iti sāmānyatodṛṣṭam //",
  "GSP31jaymangu:395": "'kāraṇakāryavibhāgāt';",
  "GSP31jaymangu:396": "iti / kāraṇasya pūrvabhāvitvāt pūrvanipātaḥ / alpāctarasya pūrvanipātasyānityatvam / yata utpadyate tatkāraṇam,",
  "GSP31jaymangu:397": "yaccotpadyate tatkāryam / yathā mṛtpiṇḍaghaṭayorjanyajanakatvena pṛthagarthakriyākaraṇācca vibhāgo dṛṣṭaḥ / anyathā ghaṭāsyodakāharaṇakriyā yā na sā mṛtpiṇḍasya,",
  "GSP31jaymangu:398": "yā mṛtpiṇḍasya na sā ghaṭasya / evaṃ vyaktasya mahadādeḥ kāryatvātpṛthagarthakriyākaraṇācca vibhāgaḥ / tasmādasya kāraṇena bhavitavyam / taccāvyaktātkimanyat syāditi //",
  "GSP31jaymangu:399": "asmin vyākhyāne 'kāryatastadupalabdhermahadādi tacca kāryam';",
  "GSP31jaymangu:400": "ityanenaiva siddhatvādanyairanyathā vyākhyāyate / yadupakaroti taktāraṇam,",
  "GSP31jaymangu:401": "yadupakriyate tatkāryaṃ tayorvibhāgāt,",
  "GSP31jaymangu:402_0": "upakāryopakārakabhāvādityarthaḥ / tatra kārya...vyādīni śarīrasthāni sthānasādhanā...vabhogaiḥ",
  "GSP31jaymangu:402_1": "kāraṇānyupakurvanti / kāraṇāni ca vṛddhikṣatasaṃrohaṇapālanaiḥ kāryāṇi / bāhyāni",
  "GSP31jaymangu:402_2": "ca kāraṇāni pṛthivyā dhṛtisaṅgrahapattivyūhanāvakāśadānaiḥ parasparamupakurvanti /",
  "GSP31jaymangu:402_3": "tathā daivamānuṣatairyagyonāni parasparopakārīṇi / tatra daivam,",
  "GSP31jaymangu:403": "yathākālaṃ śītoṣṇavarṣāgamaḥ,",
  "GSP31jaymangu:404": "mānuṣatairyagyonānyupakaroti / mānuṣamijyāyāgastutibhirdaivaṃ rakṣati,",
  "GSP31jaymangu:405": "poṣaṇabheṣajyaiśaaha tairyagyonamupakaroti / yathādhyātmikānāṃ bāhyānāṃ copakāryopakārakabhāvo buddhikṛta iva dṛśyate tadasya kaścidvyavasthāpitā syāt,",
  "GSP31jaymangu:406": "kuto 'yaṃ vibhāga ityanyathānupapatteḥ //",
  "GSP31jaymangu:407": "'avibhāgādvaiśvarūpyasya';",
  "GSP31jaymangu:408_0": "iti / na vidyate vibhāgo 'syetyavibhāgaḥ / avibhaktādityarthaḥ / tasmādvaiśvarūpyasyopalabdheriti",
  "GSP31jaymangu:408_1": "śeṣaḥ / iha loke 'vibhaktādekasmādikṣudravyādrasaphāṇitaguḍakhaṇḍaśarkarādivaiśvarūpyaṃ nānātvaṃ dṛśyate,",
  "GSP31jaymangu:409": "tathaikasmāddugdhāddadhimastunavanītaghṛtādivaiśvarūpyamupalabhyate / evamādhyātmikānāṃ bāhyānāṃ ca vaiśvarūpyam / tasmādeṣāmavibhaktenaiva bhavitavyamiti sāmānyatodṛṣṭam //",
  "GSP31jaymangu:410": "anyastvāha- 'avibhāge vaiśvarūpyasya'; iti / avibhāgo layaḥ,",
  "GSP31jaymangu:411": "vaiśvarūpyaṃ jagat nānārūpatvāt / pralayakāle vaiśvarūpyaṃ kva līyate sthityutpattipralayājjagata iti / na ceśvare layanaṃ sambhavati,",
  "GSP31jaymangu:412": "tasya nirguṇatvenābhyupagamāt / tasmādanyathānupapattyāsti tadekamiti / tathā cāhuḥ-",
  "GSP31jaymangu:413": "pradhānādānupūrvyeṇa sṛṣṭirlokasya saṃsaraḥ /",
  "GSP31jaymangu:414": "pra....prātilomyena punastatraiva sañcaraḥ // iti // 15 //",
  "GSP31jaymangu:415": "----------------------------------------------------------------------",
  "GSP31jaymangu:416": "kārikā 16",
  "GSP31jaymangu:417": "----------------------------------------------------------------------",
  "GSP31jaymangu:418": "eṣāṃ hetūnāṃ pravartanārthamāha-",
  "GSP31jaymangu:419": "kāraṇamastyavyaktam, pravartate triguṇataḥ samudayācca /",
  "GSP31jaymangu:420": "pariṇāmataḥ salilavat, pratipratiguṇāśrayaviśeṣāt // ISk_16 //",
  "GSP31jaymangu:421": "'kāraṇamasti'; ityādi //",
  "GSP31jaymangu:422": "yadi kāraṇamastyavyaktaṃ tatkathaṃ pravartata ityāha- 'triguṇatassamudayācca';",
  "GSP31jaymangu:423": "iti / yadā prakṛtisthā guṇāssāmyena pravartante tadā (trīnevādhikṛtya pravarante naikaikamityarthaḥ / yadā vaiṣamyeṇa pravartante tadā)",
  "GSP31jaymangu:424": "kāryaṃ kāraṇārabdhatvāt samudayāt pravartate / samantādudayo yasya guṇasya tamadhikṛtyetyarthaḥ,",
  "GSP31jaymangu:425": "śeṣanyakkṛtaśaktikatvāt / yadi samudayādavyaktaṃ pravartate tasmādutpannaṃ tadavya...smānna bhavati //",
  "GSP31jaymangu:426": "śuklebhyaḥ kṛṣṇebhyo vā tantubhyaḥ śuklaḥ kṛṣṇo vā paṭo bhavatītyāha-",
  "GSP31jaymangu:427": "'pariṇāmataḥ'; ityādi / pūrvasyāmavasthāyāmavasthāntaraṃ pariṇāmaḥ,",
  "GSP31jaymangu:428": "tasmāddhetoḥ pravartate / yathā kaṇikāyāḥ sūkṣmāyā mūlakaḥ śākhāpraśākhādipravṛddho mahānvanaspatirvyakto bhavati,",
  "GSP31jaymangu:429": "evamavyaktādvyaktaṃ pariṇamati //",
  "GSP31jaymangu:430": "yadyevamekarūpādutpannasya trailokyasya kathamanekarūpatvamityāha- 'salilavatpratipratiguṇāśrayaviśeṣāt';",
  "GSP31jaymangu:431_0": "iti / salilena tulyaṃ vartata iti salilavat / ekaikaṃ prati guṇāḥ pratipratiguṇāḥ /",
  "GSP31jaymangu:431_1": "ta evāśrayāsteṣāṃ yo viśeṣastasmāddhetoḥ pravartante / yathā salilamantarikṣādekarasamapi",
  "GSP31jaymangu:431_2": "tadekasya kaṭvamlāderguṇasyāśrayabhūtasya viśeṣānnānārasaṃ vartate evamavyaktamapīti",
  "GSP31jaymangu:431_3": "guṇātmakatvādekaikaguṇāśrayaviśeṣānnānārūpaṃ pravartate / tatra sattvasya kṛterāśrayasya",
  "GSP31jaymangu:431_4": "viśeṣāddevabhāvena vartanam,",
  "GSP31jaymangu:432": "rajasa āśrayasya viśeṣānmānuṣabhāvena,",
  "GSP31jaymangu:433": "tamasa āśrayasya viśeṣāttiryagyonibhāveneti // 16 //",
  "GSP31jaymangu:434": "----------------------------------------------------------------------",
  "GSP31jaymangu:435": "kārikā 17",
  "GSP31jaymangu:436": "----------------------------------------------------------------------",
  "GSP31jaymangu:437": "evamavyaktasyāstitvaṃ pravṛttiṃ ca prasādhya puruṣāstitvaṃ prasādhayitumāha-",
  "GSP31jaymangu:438": "saṃghātaparārthatvāt triguṇādiviparyayādadhiṣṭhānāt /",
  "GSP31jaymangu:439": "puruṣo 'sti bhoktṛbhāvātkaivalyārthaṃ pravṛtteśca // ISk_17 //",
  "GSP31jaymangu:440": "'saṃghātaparārthatvāt';",
  "GSP31jaymangu:441_0": "ityādi / saṃhanyata iti saṃghātaḥ / saṃghātaścāsau parārthaśceti saṃghātaparārthaḥ /",
  "GSP31jaymangu:441_1": "saṃghātatvaṃ hetuḥ parārthatvaṃ sādhyam / iha loke saṃghātabāhyāḥ śayanāsanādayo",
  "GSP31jaymangu:441_2": "ye te parārthā dṛṣṭāḥ / te hi devadattasya parasyārthaṃ kurvanti na svārtham / ete",
  "GSP31jaymangu:441_3": "'pyādhyātmikā mahadādayaḥ śarīrasaṃjñakāḥ saṃghātāḥ,",
  "GSP31jaymangu:442": "taiḥ parārthairbhavitavyam / na ca puruṣavyatirikto 'nyaḥ paro 'sti,",
  "GSP31jaymangu:443": "puruṣa eva para i....nyatodṛṣṭam //",
  "GSP31jaymangu:444": "nanu mahadādibhūtaparyantaṃ śarīrameva puruṣo nānyaḥ kaścidityatrāha- 'triguṇādiviparyayāt';",
  "GSP31jaymangu:445_0": "iti / ādiśabdenāvivekyādayaḥ pañca dharmā dṛśyante / tathā hi tadviparītaḥ pumānityuktam /",
  "GSP31jaymangu:445_1": "tataśca tadviparītatvātpuṃsaḥ kathaṃ mahadādimātrameva puruṣaḥ / tasmādvyatiriktaḥ",
  "GSP31jaymangu:445_2": "puruṣo yasyārthakā ime saṃghātāḥ //",
  "GSP31jaymangu:446": "'adhiṣṭhānāt';",
  "GSP31jaymangu:447": "iti / adhitiṣṭhatyasminnityadhiṣṭhānam / mahadādibhūtaparyantaṃ śarīramiha loke yadadhiṣṭhānaṃ tatparādhiṣṭhitaṃ dṛṣṭam,",
  "GSP31jaymangu:448": "yathā rathādi / dṛśyate cādhiṣṭhānaṃ śarīram / tasmādasyādhiṣṭhātrā bhavitavyam / yo 'sāvadhiṣṭhātā sa puruṣaḥ,",
  "GSP31jaymangu:449": "nāntaḥkaraṇamadhiṣṭhātṛ,",
  "GSP31jaymangu:450": "tasyācetanatvāditi sāmānyatodṛṣṭam //",
  "GSP31jaymangu:451": "'bhoktṛbhāvāt';",
  "GSP31jaymangu:452": "iti / bhoktṛtvādityarthaḥ / iha loke bhogyaṃ dṛṣṭvā bhoktānumīyate / dṛśyate mahadādiparyantaṃ bhogyam,",
  "GSP31jaymangu:453": "tasmādasyāpi bhoktrā bhavitavyamiti sāmānyatodṛṣṭam / na cāntaḥkaraṇaṃ bhoktṛ,",
  "GSP31jaymangu:454": "tasyācetanatvādbhogyatvācca / yaśca bhoktā sa eva puruṣaḥ sātmakaṃ jīvaccharīraṃ prāṇādimattvāt / asmin dedhe yo 'yamātmā samānajātīyānekavastvantarasahāyaḥ,",
  "GSP31jaymangu:455": "pratiniyatairjanmādibhiryujyamānatvāt manovat //",
  "GSP31jaymangu:456": "'kaivalyārthaṃ pravṛtteśca';",
  "GSP31jaymangu:457_0": "iti / kaivalyaṃ mokṣaḥ / tadanyārthapradhānasyaiṣā pravṛttiḥ / tathāhi- pradhānaṃ",
  "GSP31jaymangu:457_1": "buddhyātmanā pariṇamati / buddheścāṣṭādaśāni / teṣu ca jñānaṃ kaivalyam / tatra yadi",
  "GSP31jaymangu:457_2": "puruṣo na syāttadā tadarthā pravṛttirna bhavet / tasmādanyathānupapattyā puruṣo 'sti //",
  "GSP31jaymangu:458": "tatra siddhe puṃsi vivādāḥ / eka evāyaṃ puruṣaḥ sarvaśarīreṣu sthita ityeke / sarve kāya upanatānekātmānassātmakatvāt,",
  "GSP31jaymangu:459": "yogiśarīravṛṃda.. pratiśarīramanekaḥ puruṣa ityapare / eka eva purāṇaḥ puruṣaḥ,",
  "GSP31jaymangu:460": "tasmādagnesa..viṣphuliṅgāḥ pratiśarīraṃ puruṣā ābirbhūtā iti vedāntavādinaḥ // 17 //",
  "GSP31jaymangu:461": "----------------------------------------------------------------------",
  "GSP31jaymangu:462": "kārikā 18",
  "GSP31jaymangu:463": "----------------------------------------------------------------------",
  "GSP31jaymangu:464": "atrāha-",
  "GSP31jaymangu:465": "jananamaraṇakaraṇānāṃ pratiniyamādayugapatpravṛtteśca /",
  "GSP31jaymangu:466": "puruṣabahutvaṃ siddhaṃ traiguṇyaviparyayāccaiva // ISk_18 //",
  "GSP31jaymangu:467": "'jananamaraṇakaraṇānām';",
  "GSP31jaymangu:468": "ityādi / karaṇaṃ cakṣurādīndriyam dehendriyāderadhiṣṭhānasyotpattivināśau / tadyogātpuruṣaḥ jananamaraṇe 'pi vyavasthāpyete / svataḥ puruṣasya te na sambhavataḥ / kutaḥ ?",
  "GSP31jaymangu:469": "- nityatāt tatra yadyekaḥ puruṣaḥ syāttadaikasmin jāyamāne mriyamāṇe vā sarveṣāṃ jananamaraṇe syātām / tathaikasmiṃścakṣuṣmati śrotravati vā sarve 'ndhā (badhirā vā,",
  "GSP31jaymangu:470": "paśyeyuḥ śruṇuyurvā / ekasminnandhe)",
  "GSP31jaymangu:471": "badhire vā tathā syuḥ / na caivam,",
  "GSP31jaymangu:472": "jananādīnāṃ pratiniyamāt / tasmādanyathānupapattyā puruṣabahutvaṃ siddham //",
  "GSP31jaymangu:473": "'ayugapatpravṛtteśca'; iti / yadyekaḥ puruṣaḥ syāttadaikenādhiṣṭhātrā tiṣṭhati dehe,",
  "GSP31jaymangu:474": "dharmādharmayorarthānarthayoḥ sukhaduḥkhayorvā pravṛtte,",
  "GSP31jaymangu:475": "sarva eva yugapatpravartteran / na caivamityanyathānupapattiḥ //",
  "GSP31jaymangu:476": "'traiguṇyaviparyayācca';",
  "GSP31jaymangu:477_0": "iti / traya eva guṇāstraiguṇyam / tad viparyayo 'nyathātvam / adhiṣṭhānasya triguṇātmakatvāttadyogātpuruṣo",
  "GSP31jaymangu:477_1": "'pi triguṇātmaka ityucyate / tatra yadyekaḥ puruṣaḥ syāttadaikasmin sāttvike rājase tāmase vā,",
  "GSP31jaymangu:478": "sarva eva tathāvidhāḥ syuḥ / na caivam,",
  "GSP31jaymangu:479": "guṇānaṃ viparyayadarśanadityanyathānupapattiḥ //",
  "GSP31jaymangu:480_0": "purāṇapuruṣādagneriva viṣphuliṅgāḥ pratiśarīraṃ puruṣā ityasminnapi darśane puruṣabahutvamastyeva /",
  "GSP31jaymangu:480_1": "teṣāṃ parasparavilakṣaṇatvāt te purāṇapuruṣādabhinnā bhinnā veti darśanadvayam /",
  "GSP31jaymangu:480_2": "tadanyatra vivāritatvādiha granthagauravabhayānnopanyastamasmābhiriti // 18 //",
  "GSP31jaymangu:481": "----------------------------------------------------------------------",
  "GSP31jaymangu:482": "kārikā 19",
  "GSP31jaymangu:483": "----------------------------------------------------------------------",
  "GSP31jaymangu:484": "evaṃ puruṣabahutvaṃ prasāddhya taddharmān kathayitumāha-",
  "GSP31jaymangu:485": "tasmācca viparyāsātsiddhaṃ sākṣitvamasya puruṣasya /",
  "GSP31jaymangu:486": "kaivalyammādhyasthaṃ draṣṭṛtvamakartṛbhāvaśca // ISk_19 //",
  "GSP31jaymangu:487": "'tasmācca viparyāsāt'; ityādi / yaḥ prāgukto viparyayaḥ- triguṇamaviveki viṣayaḥ - ityādinā,",
  "GSP31jaymangu:488": "tasmātsākṣitvādayo dharmāḥ puruṣasya siddhāḥ / tatra nirguṇasya puruṣasyāprasavadharmitvādakartṛtvam / yaścākartā sa bhavatyudāsīnaḥ / saptavidhaṃ cāsyaudāsīnyam / tathā coktam -",
  "GSP31jaymangu:489": "paśyati śṛṇoti sarvama karoti sthitiṃ prasaṅgaṃ ca nāpi /",
  "GSP31jaymangu:490": "svato na parato...nobhayataścāpyudāsīnaḥ // iti //",
  "GSP31jaymangu:491": "yaścodāsīnaḥ sa sākṣyapi bhavati pradhānasambandhinaḥ kriyākalāpasya nirguṇatvāt //",
  "GSP31jaymangu:492": "kaivalyaṃ kevalabhāvāt cetanatvācca draṣṭṛtvamiti //",
  "GSP31jaymangu:493": "nanu ca yadyakartā tatkathaṃ- bhoktṛbhāvādasti puruṣaḥ- ? tathā cāhuḥ-",
  "GSP31jaymangu:494": "bālahutāśanataravaḥ svayamakṛtānāṃ yathā hi bhoktāraḥ /",
  "GSP31jaymangu:495": "puruṣo 'pi viṣayaphalānāṃ svayamakṛtānāṃ tathāpi bhoktā // iti //",
  "GSP31jaymangu:496": "ityuktamakarturapi bhoktṛtvamasyeti // 19 //",
  "GSP31jaymangu:497": "----------------------------------------------------------------------",
  "GSP31jaymangu:498": "kārikā 20",
  "GSP31jaymangu:499": "----------------------------------------------------------------------",
  "GSP31jaymangu:500": "nanu ca yadyacetanamavyaktaṃ kathaṃ dehendriyasaṃjñamadhiṣṭhānaṃ dharmādharmādiṣu pravarttate,",
  "GSP31jaymangu:501": "tasyācetanatvādityāha-",
  "GSP31jaymangu:502": "tasmāttatsaṃyogādacetanaṃ cetanāvadiva liṅgam /",
  "GSP31jaymangu:503": "guṇakartṛtve 'pi tathā karteva bhavatyudāsīnaḥ // ISk_20 //",
  "GSP31jaymangu:504": "'tasmāttatsaṃyogāt';",
  "GSP31jaymangu:505": "ityādi / tena puruṣeṇa yaḥ saṃyogastasmādacetanaṃ cetanāvadiva bhavati / yathāgnisaṃyogāllohamaṇirityucyate / liṅgaṃ mahadādisūkṣmaparyantaṃ vakṣyati //",
  "GSP31jaymangu:506": "yadi tadeva triguṇātmakaṃ kartṛ na pumān,",
  "GSP31jaymangu:507": "kathaṃ puruṣo gacchatītyucyata ityāha- 'guṇakartṛtve 'pi tathā karteva bhavatyudāsīnaḥ';",
  "GSP31jaymangu:508": "iti / guṇānāṃ kartṛtvaṃ na puruṣasya / yathā puruṣasaṃyogādacetanaṃ liṅgaṃ cetanāvadiva bhavati,",
  "GSP31jaymangu:509": "tathā guṇātmakaliṅgasaṃyogādakartāpi san karteva bhavati / udāsīnaḥ / yathā svāmī svayamayoddhāpi yaudhabhṛtyasaṃyogād yoddheti vyapadiśyate,",
  "GSP31jaymangu:510": "tathā puruṣo 'pyupacāreṇa karteti /",
  "GSP31jaymangu:511": "tathā coktam -",
  "GSP31jaymangu:512": "pravarttamānān prakṛterimān guṇāṃstamo 'bhibhūto viparītadarśanaḥ /",
  "GSP31jaymangu:513": "ahaṃ karomītyabudho 'bhimanyate tṛṇasya kubjīkaraṇe 'pyanīśvaraḥ // iti // 20 //",
  "GSP31jaymangu:514": "----------------------------------------------------------------------",
  "GSP31jaymangu:515": "kārikā 21",
  "GSP31jaymangu:516": "----------------------------------------------------------------------",
  "GSP31jaymangu:517": "nanu pradhānapuruṣayoḥ kiṃ (kartṛtvaṃ) caitanyārthameva saṃyogaḥ, kiṃ vānyārthamapītyāha-",
  "GSP31jaymangu:518": "puruṣasya darśanārthaṃ kaivalyārthaṃ tathā pradhānasya /",
  "GSP31jaymangu:519": "paṃgvandhavadubhayorapi saṃyogastatkṛtaḥ sargaḥ // ISk_21 //",
  "GSP31jaymangu:520": "'puruṣasya'; ityādi / puruṣasyārtho dvividhaḥ,",
  "GSP31jaymangu:521": "viṣayopabhogaḥ kaivalyaṃ ca / tadubhayaṃ pradhānena sampādyam / viṣayopabhogaśca pradhānavibhūtimantareṇa na sambhavati,",
  "GSP31jaymangu:522": "iti darśanārthaṃ puruṣaḥ pradhānena saṃyujyate / mānaṃ svāṃ vibhūtiṃ darśayitumasamarthātpuruṣeṇa saṃyujyate (?)",
  "GSP31jaymangu:523_0": "/ dṛṣṭvā sa sarvāṃ vibhūtimanubhūya virasatvād viraktaḥ puruṣaḥ pradhānena tyajyate /",
  "GSP31jaymangu:523_1": "tyaktasya kaivalyamityato darśanārthaṃ kaivalyārthaṃ ca dvayorapi saṃyogo matsyodakavadudumbaramaśakaśca //",
  "GSP31jaymangu:524": "'paṃgvandhavat'; iti / dṛṣṭāntaḥ / paṅguḥ sacakṣuḥ paśyati panthānaṃ na saṃcarati,",
  "GSP31jaymangu:525": "andho 'pi saṃcarati na paśyati panthānam / tayoḥ svārthabhraṣṭayorgrāmaprāptyarthaḥ sambandho bhūtaḥ / tatra paṅgurandhaskandhamāruhya gatimān,",
  "GSP31jaymangu:526_0": "andho 'pi draṣṭradhiṣṭhānāddṛṣṭimān jātaḥ / grāmaprāptayośca tayorviyogaḥ / evaṃ",
  "GSP31jaymangu:526_1": "puruṣo niṣkriyaḥ pradhānena saṃyujya tadvibhūtidarśanāya devādiṣu saṃcarati / pradhānaṃ",
  "GSP31jaymangu:526_2": "niścetanamapi puruṣādhiṣṭhānāccetanāvadiva dvayamapi sampādayati / tasmātpaṃgvandhavadubhayorapi saṃyogaḥ //",
  "GSP31jaymangu:527": "nanu ca saṃyogamātreṇa kathaṃ darśanaṃ kaivalyaṃ cetyāha- 'tatkṛtaḥ sargaḥ';",
  "GSP31jaymangu:528": "iti / saṃyogakṛto mahadādigrāmotpāda ityarthaḥ // 21 //",
  "GSP31jaymangu:529": "----------------------------------------------------------------------",
  "GSP31jaymangu:530": "kārikā 22",
  "GSP31jaymangu:531": "----------------------------------------------------------------------",
  "GSP31jaymangu:532": "tameva darśayannāha-",
  "GSP31jaymangu:533": "prakṛtermahāṃstato 'haṅkārastasmādgaṇaśca ṣoḍaśakaḥ /",
  "GSP31jaymangu:534": "tasmādapi ṣoḍaśakātpañcabhyaḥ pañca bhūtāni // ISk_22 //",
  "GSP31jaymangu:535": "'prakṛtermahān';",
  "GSP31jaymangu:536_0": "ityādi / prakṛtiḥ pradhānaṃ kāraṇamavyaktaṃ guṇasāmyaṃ tamobahulamavyākṛtamiti prakṛtiparyāyāḥ /",
  "GSP31jaymangu:536_1": "tato mahānutpadyate sa tu tamobahulaḥ / mahān buddhirmatiḥ pratyaya upalabdhiriti",
  "GSP31jaymangu:536_2": "buddhiparyāyāḥ / tato 'haṅkāra utpadyate / sa tu rajastamobahulaḥ / ahaṅkāraḥ suparṇapaṇi(!)",
  "GSP31jaymangu:537": "statpuruṣa ityahaṅkāraparyāyāḥ //",
  "GSP31jaymangu:538": "'tasmādgaṇaśca ṣoḍaśakaḥ';",
  "GSP31jaymangu:539": "iti / tasmādahaṅkārāt ṣoḍaśako gaṇa utpadyate / ekādaśendriyāṇi pañca tanmātrāṇītyarthaḥ / tāni hṛṣīkāṇīndriyāṇīti paryāyāḥ / sūkṣmā atiśayā aṇavaḥ (viṣā)",
  "GSP31jaymangu:540": "iti tanmātraparyāyāḥ //",
  "GSP31jaymangu:541": "'tasmādapi ṣoḍaśakāt pañcabhyaḥ pañca bhūtāni';",
  "GSP31jaymangu:542_0": "iti / ṣoḍaśād gaṇādyāni pañca tanmātrāṇi tebhya ekottaravṛddhyā pañca mahābhūtāni",
  "GSP31jaymangu:542_1": "bhavanti / tatra śabdatanmātrādākāśamekaguṇam / śabdatanmātrapratisaṃhitāt sparśatanmātrāddviguṇo",
  "GSP31jaymangu:542_2": "vāyuḥ / tābhyāṃ pratisaṃhitādrūpatanmātrāt triguṇaṃ tejaḥ / taiḥ pratisaṃhitādrasatanmātrāt",
  "GSP31jaymangu:542_3": "caturguṇā āpaḥ / caturbhiḥ pratisaṃhitādgandhatanmātrāt pañcaguṇā pṛthivīti / etairekādaśādayaḥ",
  "GSP31jaymangu:542_4": "sthūlā viśeṣā ucyante,",
  "GSP31jaymangu:543": "yeṣvavasitāni caturviṃśatitattvāni // 22 //",
  "GSP31jaymangu:544": "----------------------------------------------------------------------",
  "GSP31jaymangu:545": "kārikā 23",
  "GSP31jaymangu:546": "----------------------------------------------------------------------",
  "GSP31jaymangu:547": "buddherlakṣaṇamāha-",
  "GSP31jaymangu:548": "adhyavasāyo buddhirdharmo jñānaṃ virāga aiśvaryam /",
  "GSP31jaymangu:549": "sāttvikametadrūpaṃ tāmasamasmādviparyastam // ISk_23 //",
  "GSP31jaymangu:550": "'adhyavasāyaḥ';",
  "GSP31jaymangu:551": "ityādi / śabdādiṣu viṣaye 'dhyavasāyaśabdo 'yaṃ yāvat gandho 'yamiti subuddherlakṣaṇam (?)",
  "GSP31jaymangu:552": "/ tasyāścāṣṭau rūpāṇi //",
  "GSP31jaymangu:553": "'dharmo jñānaṃ virāga aiśvaryam';",
  "GSP31jaymangu:554": "iti / tatra yo 'yamaniviṣayamanuṣṭhānātmako 'dhavasāyassa dharmaḥ / yamāḥ pañca niyamāśca / yathoktaṃ sāṃkhyapravacane 'ahiṃsāsatyāsteyabrahmacaryāparigrahā yamāḥ';",
  "GSP31jaymangu:555": "/ 'śaucasantoṣatapassvādhyāyeśvarapraṇidhānāni niyamāḥ';",
  "GSP31jaymangu:556": "iti / tatra santoṣassanihitasādhanābhyāśādadhikasyānupāditsā / tapo jighatsāpipāsāśītoṣṇasthānasādhanājayaḥ kāṣṭhamaunākāramaune,",
  "GSP31jaymangu:557_0": "vratāni ca kṛcchracāndrāyaṇādīni / svādhyāyo mokṣaśāstrādhyayanaṃ praṇavajapo vā /",
  "GSP31jaymangu:557_1": "īśvarapraṇidhānaṃ viśiṣṭadevatārādhanam / asaṃsāribhistulyavṛttitvāditi / tadviparītānuṣṭhānamadharmaḥ /",
  "GSP31jaymangu:557_2": "pañcaviṃśatitattvānāṃ svasaṃjñālākṣaṇyakatvaprayojanāvadhāraṇaṃ jñānam,",
  "GSP31jaymangu:558": "guṇapuruṣāntarajñānam / śeṣamajñānam / viṣayaśarīrendriyebhyo doṣadarśanādvaimukhyaṃ virāgaḥ / teṣvabhilāṣo rāgaḥ / aiśvaryamaṣṭaguṇam- aṇimā,",
  "GSP31jaymangu:559": "mahimā,",
  "GSP31jaymangu:560": "laghimā,",
  "GSP31jaymangu:561": "prāptiḥ,",
  "GSP31jaymangu:562": "prākāmyam,",
  "GSP31jaymangu:563": "īśitvaṃ,",
  "GSP31jaymangu:564": "vaśitvam,",
  "GSP31jaymangu:565": "yatrakāmāvasāyitvaṃ ceti / tatrāṇimāṇutvam,",
  "GSP31jaymangu:566": "yena guṇena sūkṣmo bhūtvā vicarati / kārye kāraṇopacārādaṇimetyucyate / uttaratrāpyevaṃ yojyam / laghimā laghutvam,",
  "GSP31jaymangu:567": "yena vāyuvallaghutaro bhavati / mahimā mahattvam,",
  "GSP31jaymangu:568": "yena bhuvaneṣu dharmādiprāptiḥ,",
  "GSP31jaymangu:569_0": "yena guṇeneṣitasya prāpaṇam / prākāmyaṃ pracurakāmitā yenaikamanekaṃ prākāmyate 'nekaṃ",
  "GSP31jaymangu:569_1": "caikam / īśitvaṃ prabhutā (yena sthāvarādīni bhūtāni sandeśakārīṇi bhavanti / vaśitvaṃ vaśitā)",
  "GSP31jaymangu:570": "yena svatantraścarati / yatrakāmāvaśāyitvaṃ (kāmenecchayāvaśetuṃ śīlaṃ yasya sa yatrakāmāvaśāyī / tasya bhāvaḥ yatrakāmāvaśāyitvam)",
  "GSP31jaymangu:571": "/ anekārthatvāddhātūnāṃ 'śī';",
  "GSP31jaymangu:572": "tiṣṭhatau varttate / yena guṇena divyantarikṣe bhūmau vāvasthāyitvamityarthaḥ /",
  "GSP31jaymangu:573": "'sāttvikametadrūpam';",
  "GSP31jaymangu:574": "iti / sattvatamobahulatvāt / buddheryadā sattvamutkaṭaṃ bhavati tadaitaccatuṣṭayaṃ bhavatītyarthaḥ /",
  "GSP31jaymangu:575": "'tāmasamasmādviparyastam';",
  "GSP31jaymangu:576": "iti / utkaṭalakṣaṇāt dharmādicatuṣṭayādviparītaṃ tamasyudrikte bhavatītyarthaḥ / adharmo 'jñānamavairāgyamanaiśvaryaṃ ceti // 23 //",
  "GSP31jaymangu:577": "----------------------------------------------------------------------",
  "GSP31jaymangu:578": "kārikā 24",
  "GSP31jaymangu:579": "----------------------------------------------------------------------",
  "GSP31jaymangu:580": "ahaṅkāralakṣaṇamāha-",
  "GSP31jaymangu:581": "abhimāno 'haṅkāraḥ, tasmāddvividhaḥ pravarttate sargaḥ /",
  "GSP31jaymangu:582": "ekādaśaśca gaṇastanmātrapañcakaścaiva // ISk_24 //",
  "GSP31jaymangu:583": "'abhimānaḥ'; ityādi / abhimatirabhimānaḥ / rūpādiṣu viṣayeṣvabhimāno rūpavānaham,",
  "GSP31jaymangu:584": "mamaite viṣayāḥ,",
  "GSP31jaymangu:585": "ityahyaṅkāralakṣaṇam //",
  "GSP31jaymangu:586": "tasmādabhimānalakṣaṇādahaṅkārāt 'dvividhaḥ pravarttate sargaḥ'; iti / sṛjyata iti sargaḥ //",
  "GSP31jaymangu:587": "tameva dvividhaṃ darśayitumāha- 'ekādaśakaśca gaṇaḥ';",
  "GSP31jaymangu:588": "iti / ekādaśa parimāṇamasyetyekādaśaḥ śrotrādirgaṇaḥ //",
  "GSP31jaymangu:589": "'tanmātrāpañcakaṃ ca';",
  "GSP31jaymangu:590": "iti / tanmātraśabdādisvarūpamātra ityarthaḥ / tanmātrāṇi śabdasparśarūparasagandhāḥ / mātrāgrahaṇaṃ bhūtasaṃśleṣanivṛttyartham / bhūteṣvapi śabdādisambhavāt // 24 //",
  "GSP31jaymangu:591": "----------------------------------------------------------------------",
  "GSP31jaymangu:592": "kārikā 25",
  "GSP31jaymangu:593": "----------------------------------------------------------------------",
  "GSP31jaymangu:594": "sa cāhaṅkārastrividha iti darśayannāha-",
  "GSP31jaymangu:595": "sāttvika ekādaśakaḥ pravarttate vaikṛtādahaṅkārāt /",
  "GSP31jaymangu:596": "bhūtādestanmātraḥ sa tāmasaḥ, taijasādubhayam // ISk_25 //",
  "GSP31jaymangu:597": "'sāttvikaḥ'; ityādi / yadā sattvamudriktaṃ tadāhaṅkāro vaikṛtābhimāno bhavati,",
  "GSP31jaymangu:598": "rajaścodriktaṃ taijasaḥ,",
  "GSP31jaymangu:599": "tamaścodriktaṃ bhūtādiriti / tatra vaikṛtādekādaśako gaṇaḥ pravarttate / sa ca sāttvikaḥ sattvabahulaḥ,",
  "GSP31jaymangu:600": "svaviṣayagrahaṇatvāt //",
  "GSP31jaymangu:601": "bhūtādestāmasādahaṅkārāttanmātraḥ sa tāmasaḥ,",
  "GSP31jaymangu:602": "tamobahulatvāt / tatastāmasāttanmātrāt gaṇāt tāmaso bhūtagaṇaḥ pravarttate //",
  "GSP31jaymangu:603": "('taijasādubhayam'; iti / etadāśayaḥ- pañcakañcaitadubhayamapi pravarttate)",
  "GSP31jaymangu:604_0": "/ ādikāla ubhayatrāpyasya sahāyatvāt / vaikṛtabhūtādi dvāvapi prakāśasthitiśīlatvāt",
  "GSP31jaymangu:604_1": "na kriyāśīle / tatastaijasamahaṅkāraṃ kriyāśīlaṃ sahāyamapekṣyaikādaśakaṃ pañcakaṃ",
  "GSP31jaymangu:604_2": "ca malājanayata (?) iti // 25 //",
  "GSP31jaymangu:605": "----------------------------------------------------------------------",
  "GSP31jaymangu:606": "kārikā 26",
  "GSP31jaymangu:607": "----------------------------------------------------------------------",
  "GSP31jaymangu:608": "kaḥ punarekādaśa ityāha-",
  "GSP31jaymangu:609": "buddhīndriyāṇi cakṣuḥśrotraghrāṇarasanatvagākhyāni /",
  "GSP31jaymangu:610": "vākpāṇipādapāyūpasthān karmendriyāṇyāhuḥ // ISk_26 //",
  "GSP31jaymangu:611": "'buddhīndriyāṇi';",
  "GSP31jaymangu:612_0": "ityādi / dvividhamindriyam / tatra cakṣuryena dṛśyate / śrotraṃ yena śrūyate / tvagyayā",
  "GSP31jaymangu:612_1": "spṛśyate / rasanaṃ yena rasyate / nāsikā yayā ghrāyate / tā ākhyā yeṣāmindriyāṇāmiti",
  "GSP31jaymangu:612_2": "śabdapradhāno nirdeśaḥ / tāni cakṣuḥśrotratvagrasanānāsikākhyāni pañca / buddhipūrvakaparyālocanamiti",
  "GSP31jaymangu:612_3": "buddhīndriyāṇyāhuḥ sāṃkhyācāryāḥ / śabdavaśādatrākramaḥ kṛtaḥ / kramastu śrotratvakcakṣuriti //",
  "GSP31jaymangu:613": "'vākpāṇipādapāyūpasthān';",
  "GSP31jaymangu:614_0": "iti / karmendriyāṇi karmābhinirvartanāt / asmādeva prayogādupasthaśabdaḥ puṃliṅgo",
  "GSP31jaymangu:614_1": "'pyastīti jñāyate / sa ca straiṇaḥ pauruṣeyaśca / tatra vāgindriyaṃ kaṇṭhastham /",
  "GSP31jaymangu:614_2": "anyāni prasiddhānyeva // 26 //",
  "GSP31jaymangu:615": "----------------------------------------------------------------------",
  "GSP31jaymangu:616": "kārikā 27",
  "GSP31jaymangu:617": "----------------------------------------------------------------------",
  "GSP31jaymangu:618": "ekādaśakamindriyaṃ darśayannāha-",
  "GSP31jaymangu:619": "ubhayātmakamatra manaḥ, saṅkalpakamindriyaṃ ca sādharmyāt /",
  "GSP31jaymangu:620": "guṇapariṇāmaviśeṣānnānātvaṃ bāhyabhedāśca // ISk_27 //",
  "GSP31jaymangu:621": "'ubhayātmakamatra manaḥ';",
  "GSP31jaymangu:622_0": "ityādi / atretyasminnindriyavaśe mana ubhayātmakamubhayasvabhāvam / buddhīndriyāṇāṃ",
  "GSP31jaymangu:622_1": "karmendriyāṇāṃ ca svasvaviṣayagrahaṇakāle buddhīndriyaṃ karmendriyaṃ cetyarthaḥ /",
  "GSP31jaymangu:622_2": "ubhayatrāpyasya vyāpārāditi lakṣaṇaṃ tadityāha- saṅkalpayatīti saṅkalpakam, idaṃ nedamiti //",
  "GSP31jaymangu:623": "kathamindriyamityāha- 'indriyaṃ ca sādharmyāt';",
  "GSP31jaymangu:624": "ityādi / indriyaistulyatvādityarthaḥ / yathānyadindraliṅgaṃ tathā mano 'pītyarthaḥ //",
  "GSP31jaymangu:625": "tatraikasmādahaṅkārādutpannānāṃ kathaṃ svarūpabhedaḥ ?",
  "GSP31jaymangu:626": "/ yacchrotrādibuddhīndriyam,",
  "GSP31jaymangu:627": "tat pratiniyataviṣayaṃ netaraviṣayamapi / yadyāgādi karmendriyaṃ tat pratiniyatakarma,",
  "GSP31jaymangu:628": "netarakarmāpi / manaścobhayātmakam,",
  "GSP31jaymangu:629": "naikātmakamityāha- 'guṇapariṇāmaviśeṣānnānātvam';",
  "GSP31jaymangu:630": "iti / ahaṅkārasthā ye guṇāḥ sattvādayasteṣāmanyo 'nyābhibhavāśrayā (dvidvāreṇa yaḥ pariṇāmaviśeṣastata evaiṣāṃ nānātvam / ta eva hi guṇāḥ pari)",
  "GSP31jaymangu:631": "ṇāmaviśiṣṭā indriyavyapadeśabhājo nānāviṣayā bhavanti / kathaṃ deśaniyamo vṛttiniyamaśca ?",
  "GSP31jaymangu:632": "tatra tvagindriyaṃ sarvaśarīrasthitabāhyābhyantaravṛtti,",
  "GSP31jaymangu:633": "cakṣuḥśrotraghrāṇarasanāni śirasi bahiḥ pṛthak pṛthagavasthitāni bāhyavṛttīni / vāgāsye sthitā / pāṇyādayaśca bāhoradhastāt pṛthak pṛthagavasthitā bahiḥkarmaviṣayāḥ //",
  "GSP31jaymangu:634": "ityatāha- 'bāhyabhedāśca';",
  "GSP31jaymangu:635": "iti / ye cānye viṣayabhedā deśaniyamavṛtiniyamābhyāṃ te 'pi guṇapariṇāmaviśeṣādeva / nātrāntarā kāraṇamasti // 27 //",
  "GSP31jaymangu:636": "----------------------------------------------------------------------",
  "GSP31jaymangu:637": "kārikā 28",
  "GSP31jaymangu:638": "----------------------------------------------------------------------",
  "GSP31jaymangu:639": "eṣāmindriyāṇāṃ kasya kā vṛttirityāha-",
  "GSP31jaymangu:640": "śabdādiṣu pañcānāmālocanamātramiṣyate vṛttiḥ /",
  "GSP31jaymangu:641": "vacanādānaviharaṇotsargānandāśca pañcānām // ISk_28 //",
  "GSP31jaymangu:642": "'śabdādiṣu';",
  "GSP31jaymangu:643_0": "ityādi / ādiśabdena śabdasparśarūparasagandhāḥ / teṣu yathākramaṃ pañcānāṃ śrotrādīnāṃ",
  "GSP31jaymangu:643_1": "buddhīndriyāṇāmālocanamātraṃ vṛttiriṣyate sāṃkhyācāryaiḥ / śrotrādīni hi viṣayasya",
  "GSP31jaymangu:643_2": "prakāśanamātraṃ kurvanti,",
  "GSP31jaymangu:644_0": "niścayaṃ tu buddhiḥ / tathā hi buddhyavasitamarthaṃ puruṣaḥ cetayata iti siddhāntaḥ /",
  "GSP31jaymangu:644_1": "karmendriyāṇāmapi vāgādīnāṃ yathākramaṃ vasanādānādīni vṛttayaḥ karmāṇi / tatra vāgindriyasya",
  "GSP31jaymangu:644_2": "nānāvidhavarṇoccāraṇaṃ karma,",
  "GSP31jaymangu:645": "ādeyasyādānaṃ pāṇyoḥ,",
  "GSP31jaymangu:646": "viharaṇaṃ deśāntaragamanaṃ pādayoḥ,",
  "GSP31jaymangu:647": "utsarga āhāramalasyotsarjanaṃ pāyoḥ,",
  "GSP31jaymangu:648": "ānandanamānado hlādaḥ śukravisṛṣṭisaṃsṛṣṭisukhaṃ tadupasthendriyavṛttiḥ // 28 //",
  "GSP31jaymangu:649": "----------------------------------------------------------------------",
  "GSP31jaymangu:650": "kārikā 29",
  "GSP31jaymangu:651": "----------------------------------------------------------------------",
  "GSP31jaymangu:652": "buddhyahaṅkāramanasāṃ kā vṛttirityāha-",
  "GSP31jaymangu:653": "svālakṣaṇyaṃ vṛttistrayasya saiṣā bhavatyasāmānyā /",
  "GSP31jaymangu:654": "sāmānyakaraṇavṛtiḥ prāṇādyā vāyavaḥ pañca // ISk_29 //",
  "GSP31jaymangu:655": "'svālakṣaṇyaṃ vṛttiḥ';",
  "GSP31jaymangu:656": "ityādi / svātmīyaṃ lakṣaṇaṃ yasya tat svalakṣaṇam / tasya bhāvaḥ svālakṣaṇyam / tadeva vṛttiḥ //",
  "GSP31jaymangu:657": "'trayasya'; iti / buddhyahaṅkāramanasāmityarthaḥ / adhyavasāyo buddheḥ,",
  "GSP31jaymangu:658": "abhimāno 'haṅkārasya,",
  "GSP31jaymangu:659": "saṅkalpo manasaḥ / ta evādhyavasāyābhimānasaṅkalpāstrayasya vṛttiḥ / eṣāṃ ca buddhyādīnāṃ trayodaśānāṃ caturvidhā vṛttiḥ,",
  "GSP31jaymangu:660": "asāmānyāyugapatkramaśceti (?) //",
  "GSP31jaymangu:661": "tatra sāmānyāṃ darśayitumāha- 'saiṣā';",
  "GSP31jaymangu:662": "iti / yeyamuktā vṛttiḥ saiṣā bhavatyasāmānyā / yā yasya sā tasyaiva nānyeṣāmapītyarthaḥ / śrotrasya yacchabdaprakāśanaṃ tacchrotrasyaiva,",
  "GSP31jaymangu:663": "nānyeṣāṃ tvagādīnāṃ dvādaśānām / evaṃ sarvatra yojyam //",
  "GSP31jaymangu:664": "sāmānyāmāha- 'sāmānyakaraṇavṛttiḥ'; iti sāmānyā cāsau karaṇavṛttiśceti sāmānyakaraṇavṛttiḥ //",
  "GSP31jaymangu:665": "'prāṇādyā vāyavaḥ pañca';",
  "GSP31jaymangu:666_0": "iti / prāṇā ādyā yeṣāṃ vāyūnāṃ te prāṇādyāḥ / prāṇāpānavyānodānasamānā iti pañca",
  "GSP31jaymangu:666_1": "vāyavaḥ / tatra prāṇo yo mukhanāsikābhyāṃ nirgacchati / yo nābheradhaḥ sthitaḥ so",
  "GSP31jaymangu:666_2": "'pānaḥ / yena kāye 'gnirdīpita āhāraṃ ca pacati sa samānaḥ / yo nābhideśādudyataśirogatirnādaṃ",
  "GSP31jaymangu:666_3": "janayati sa udānaḥ / yaḥ sarvaśarīraṃ vyāpya sthitaṃ sa vyānaḥ / ete trayodaśānāmapi",
  "GSP31jaymangu:666_4": "karaṇānāṃ sāmānyavṛttiḥ // 29 //",
  "GSP31jaymangu:667": "----------------------------------------------------------------------",
  "GSP31jaymangu:668": "kārikā 30",
  "GSP31jaymangu:669": "----------------------------------------------------------------------",
  "GSP31jaymangu:670": "karaṇaprabhāvikatvādvāyūnāṃ yugapatkramaśo vṛttimāha-",
  "GSP31jaymangu:671": "yugapaccatuṣṭayasya tu vṛttiḥ kramaśaśca nirdiṣṭā /",
  "GSP31jaymangu:672": "dṛṣṭe tathāpyadṛṣṭe trayasya tatpūrvikā vṛttiḥ // ISk_30 //",
  "GSP31jaymangu:673": "'yugapat';",
  "GSP31jaymangu:674": "ityādi / 'catuṣṭayasya tu';",
  "GSP31jaymangu:675_0": "iti / tuśabdo viśeṣaṇārthaḥ / buddhirahaṅkāro manaścakṣurityetasya catuṣṭayasyaikasmin",
  "GSP31jaymangu:675_1": "rūpe yugapadvṛttiḥ / yathāndhakāre vidyutsaṃpāte kṛṣṇasarpasandarśane yugapadālocanādhyavasāyābhimānasaṅkalpanāni",
  "GSP31jaymangu:675_2": "bhavanti / tathā hi cakṣuṣālocitaṃ buddhyādhyavasitamahaṅkāreṇātmīkṛtaṃ manasā saṅkalpitamiti //",
  "GSP31jaymangu:676": "'kramaśaśca tasya';",
  "GSP31jaymangu:677_0": "iti / catuṣṭasyasya krameṇa kadācidvṛttiriṣṭā / mandaprakāśe sthāṇupuruṣocitāmūrdhvatāṃ",
  "GSP31jaymangu:677_1": "dṛṣṭavataḥ kiṃ sthāṇuḥ puruṣa iti vikalpaḥ / tatrākuñcapanaprasāraṇāt puruṣa ityadhyavasāyaḥ /",
  "GSP31jaymangu:677_2": "tata ātmīkaraṇādabhimāna iti //",
  "GSP31jaymangu:678": "yeya(mubhaya)",
  "GSP31jaymangu:679": "thāvṛttiḥ sā kasmin viṣaya ityāha - 'dṛṣṭe';",
  "GSP31jaymangu:680": "iti / adṛṣṭe tarha nāstītyāha - 'tathāpyadṛṣṭe';",
  "GSP31jaymangu:681": "iti / tathā...ṣṭe dṛṣṭe 'pi vṛttiḥ //",
  "GSP31jaymangu:682": "kintu na catuṣṭayasya tarhītyāha- 'trayasya';",
  "GSP31jaymangu:683": "iti / buddhyahaṅkāramanasāmityarthaḥ / tatrāpi tatpūrvikā śrotrādipūrviketyarthaḥ / yathā smartavyamanusmarataḥ saṅkalpābhimānādhyavasāyā bhavanti // 30 //",
  "GSP31jaymangu:684": "----------------------------------------------------------------------",
  "GSP31jaymangu:685": "kārikā 31",
  "GSP31jaymangu:686": "----------------------------------------------------------------------",
  "GSP31jaymangu:687": "atha yadetaccatuṣṭayaṃ tatkiṃ yugapat parasparasavyapekṣaṃ svāṃ svāṃ vṛtiṃ pratipadyate kiṃ vā nirapekṣamityāha-",
  "GSP31jaymangu:688": "svāṃ svāṃ pratipadyante parasparākūtahaitukīṃ vṛttim /",
  "GSP31jaymangu:689": "puruṣārtha eva heturna kenacitkāryate karaṇam // ISk_31 //",
  "GSP31jaymangu:690": "'svāṃ svām'; ityādi / ātmīyātmīyāṃ vṛttim //",
  "GSP31jaymangu:691": "'parasparākūtahaitukīm';",
  "GSP31jaymangu:692_0": "iti / parasparasya yadākūtaṃ svavṛttibhogastadeva hetuḥ / tatra bhūtāṃ parasparākūtahaitukīṃ",
  "GSP31jaymangu:692_1": "vṛttiṃ catvāri karaṇāni pratipadyante / tatra cakṣurbuddhyāditrayasyākūtaṃ jñātvā",
  "GSP31jaymangu:692_2": "prakāśanaṃ pratipadyate / evaṃ buddhirahaṅkāro manaśca trayāṇāmākūtaṃ jñātvā 'dhyavasāyamabhimānaṃ",
  "GSP31jaymangu:692_3": "saṅkalpanaṃ ca pratipadyante / kramaśaśca parasparākūtahaitukīm / kintu pūrvapūrvahaitukī",
  "GSP31jaymangu:692_4": "draṣṭavyā / yathā kasyacidupanimantraṇaṃ śrutavataḥ śrotravṛttiṃ jñātvā,",
  "GSP31jaymangu:693": "buddhirgamanāyādhyavasitā / tadvṛttiṃ jñātvā 'haṅkāro modakānahaṃ bhakṣayiṣyāmīti manyate / tadvṛttiṃ jñātvā manaḥ,",
  "GSP31jaymangu:694": "pracuraṃ ghṛtaṃ prāpayiṣyāmīti kiṃ stokamiti,",
  "GSP31jaymangu:695": "saṅkalpayatīti / evaṃ bāhyānyapi karaṇāni svāṃ svāṃ vṛttiṃ parasparākūtahaitukīṃ pratipadyante //",
  "GSP31jaymangu:696": "etāni kimātmārthaṃ svāṃ svāṃ vṛttiṃ pratipadyante,",
  "GSP31jaymangu:697": "kimanyārthamityāha- 'puruṣārtha eva hetuḥ';",
  "GSP31jaymangu:698": "iti / puruṣasyārtho viṣayopabhogaḥ kaivalyaṃ ca, sa vṛttihetuḥ //",
  "GSP31jaymangu:699": "nanvīśvaraḥ kartā jagataḥ,",
  "GSP31jaymangu:700": "sa eva buddhyādikalāpaṃ sṛṣṭavān yena puruṣasyārthaḥ sampadyate / tathā coktam-",
  "GSP31jaymangu:701": "'īśvaraprerito gacchetsvargaṃ vā śvabhrameva vā'; / iti",
  "GSP31jaymangu:702": "tatrāha - 'na kenacitkāryate karaṇam';",
  "GSP31jaymangu:703": "iti / pradhānavyatirekeṇa na kaścidbuddhyādikaraṇaṃ svāṃ svāṃ vṛttiṃ kārayatītyarthaḥ / yadi kartā syāt,",
  "GSP31jaymangu:704": "kimiti prakṛtimapekṣate / nāpi seśvaravādinā prakṛtirabhyupagataiva,",
  "GSP31jaymangu:705": "niścetanatvāt prakṛteḥ sacetano 'dhiṣṭhātā kartā 'paro gaveṣyata iti cet,",
  "GSP31jaymangu:706": "puruṣa evādhiṣṭhātā / acetanā prakṛtiḥ / etaduktameva prāk // 31 //",
  "GSP31jaymangu:707": "----------------------------------------------------------------------",
  "GSP31jaymangu:708": "kārikā 32",
  "GSP31jaymangu:709": "----------------------------------------------------------------------",
  "GSP31jaymangu:710": "katividhamantaḥkaraṇamityāha-",
  "GSP31jaymangu:711": "karaṇaṃ trayodaśavidham, tadāharaṇadhāraṇaprakāśakaram /",
  "GSP31jaymangu:712": "kāryaṃ ca tasya daśadhā, hāryaṃ dhāryaṃ prakāśyaṃ ca // ISk_32 //",
  "GSP31jaymangu:713": "'karaṇaṃ trayodaśavidham'; ityādi / pañca buddhīndriyāṇi,",
  "GSP31jaymangu:714": "pañca karmendriyāṇi,",
  "GSP31jaymangu:715": "buddhyahaṅkāramanāṃsi ca trīṇi / etat trayodaśavidham / karaṇaṃ karotīti / 'kṛtyalyuṭo bahulam';",
  "GSP31jaymangu:716": "iti kartari lyuṭ //",
  "GSP31jaymangu:717": "tatra kasya kā kriyā yadapekṣayā karaṇamityāha- 'tadāharaṇadhāraṇaprakāśakaram';",
  "GSP31jaymangu:718": "/ iti tatkaraṇamāharaṇādīni karotīti / tatra karmendriyāṇyāharaṇaṃ kurvanti,",
  "GSP31jaymangu:719": "buddhyahaṅkāramanāṃsi dhāraṇam,",
  "GSP31jaymangu:720": "buddhīndriyāṇi prakāśamiti //",
  "GSP31jaymangu:721": "kiṃ tatkāryaṃ yasyāharaṇaṃ kurvantītyāha- 'kāryam';",
  "GSP31jaymangu:722_0": "iti / tasya karaṇasya daśavidhaṃ kāryam / tatra śabdasparśarūparasagandhāḥ pañca",
  "GSP31jaymangu:722_1": "vacanādānaviharaṇotsargānandāḥ pañceti daśadhā / pūrve dvividhāḥ- sūkṣmāstanmātralakṣaṇāḥ",
  "GSP31jaymangu:722_2": "sukhaikasvabhāvatvāddivyāḥ,",
  "GSP31jaymangu:723": "sthūlā ākāśādayaḥ sukhaduḥkhamohatmakatvādadivyā iti / etatkāryaṃ buddhīndriyāṇāṃ prakāśyam / vāgādīnāmuktyādānādikarmakartṛtvāt kāryam (?)",
  "GSP31jaymangu:724": "/ tatra vācā śabdasya,",
  "GSP31jaymangu:725": "pāṇibhyāmādeyasyāhriyamāṇatvādubhayamapyāhāryam // vihāryaṃ viharaṇasthānam,",
  "GSP31jaymangu:726": "pūrvāvayavanyāsenottarāvayavākramaṇena ca pādābhyāmāhriyamāṇatvādāhāryam / anyathā kathamutsargānandau syātām / ubhayamapi karmendriyāviṣayam / buddhyahaṅkāramanasāṃ dhāryam,",
  "GSP31jaymangu:727": "tairantaḥ svavṛttyāvadhāryamāṇatvāt // 32 //",
  "GSP31jaymangu:728": "----------------------------------------------------------------------",
  "GSP31jaymangu:729": "kārikā 33",
  "GSP31jaymangu:730": "----------------------------------------------------------------------",
  "GSP31jaymangu:731": "tadeva trayodaśavidhaṃ karaṇaṃ bāhyāntarabhedāddvividhamiti darśayannāha-",
  "GSP31jaymangu:732": "antaḥkaraṇaṃ trividhaṃ daśadhā bāhyaṃ trayasya viṣayākhyam /",
  "GSP31jaymangu:733": "sāmpratakālaṃ bāhyaṃ trikālamābhyantaraṃ karaṇam // ISk_33 //",
  "GSP31jaymangu:734": "'antaḥkaraṇam';",
  "GSP31jaymangu:735": "ityādi / karaṇaṃ dvividham- bāhyamābhyantaraṃ ca / tatra śarīrasyāntaḥsthitatvādantaḥkaraṇaṃ trividham- buddhirahaṅkāromanaśceti //",
  "GSP31jaymangu:736": "'daśadhā bāhyam'; iti / daśaprakāram / pañca buddhīndriyāṇi,",
  "GSP31jaymangu:737": "pañca karmendiyāṇi / tadbuddhirbhavati //",
  "GSP31jaymangu:738": "tadbāhyaṃ 'trayasya viṣayākhyam'; iti / tryavayavasyāntaḥkaraṇasya bāhyaṃ viṣaya ityākhyāyate,",
  "GSP31jaymangu:739": "taddvāreṇa viṣayāvagāhanāt / tenāntaḥkaraṇasya dvividho viṣayaḥ- dvāraṃ bhogyaṃ ceti / catuṣṭayasya dṛṣṭervartamāne trayasyādṛṣṭe vṛttiruktā //",
  "GSP31jaymangu:740": "tatrātītānāgatayorapi viṣayayoḥ kiṃ vṛttirasti,",
  "GSP31jaymangu:741": "netyāha- 'sāmpratakālaṃ bāhyam';",
  "GSP31jaymangu:742_0": "iti / kalyata iti kālaḥ viṣaya evātīto 'nāgato vartamānoścocyate / na tadvyatirekeṇa",
  "GSP31jaymangu:742_1": "kālo 'sti / mā bhūt ṣaḍviṃśatitattvaprasaṅga iti / tatra sāmprato vartamānaḥ kālo",
  "GSP31jaymangu:742_2": "yasya bāhyasya taddhi bāhyam / śrotrādi vartamānameva śabdādikaṃ prakāśayati,",
  "GSP31jaymangu:743": "nātītānāgate / vāgādi ca vartamānamevoktyādānaviharaṇotsargānandān karoti, nātītānāgatān //",
  "GSP31jaymangu:744": "'trikālamābhyantaram';",
  "GSP31jaymangu:745_0": "iti / trayaḥ kālā yasya tat trikālam / yathā buddhirvartamānamadhyavasyati / tathātītānāgatāvapi /",
  "GSP31jaymangu:745_1": "māndhātāsīt kalkī rājā bhaviṣyatīti / yathāhaṅkāro vartamānamabhimanyate tathātītānāgatāvapi / mamaivamāsīt,",
  "GSP31jaymangu:746": "mamaivaṃ bhaviṣyatīti / yathā ca mano vartamānaṃ saṅkalpayatīti tathātītānāgatāvapi / tatra kimidaṃ bhūtaṃ syāt,",
  "GSP31jaymangu:747": "na mameti / kimidaṃ bhaviṣyati, netīti // 33 //",
  "GSP31jaymangu:748": "----------------------------------------------------------------------",
  "GSP31jaymangu:749": "kārikā 34",
  "GSP31jaymangu:750": "----------------------------------------------------------------------",
  "GSP31jaymangu:751": "nanu ca yadi sthūlāḥ pṛthivyādayaste viśeṣāḥ / bāhyaṃ bāhyakaraṇaṃ svaviṣayaṃ pratipadyate / pṛthivyādayastarhi bhedena pratipattavyā ityāha-",
  "GSP31jaymangu:752": "buddhīndriyāṇi teṣāṃ pañca viśeṣāviśeṣaviṣayīṇi /",
  "GSP31jaymangu:753": "vāgbhavati śabdaviṣayā śeṣāṇi tu pañcaviṣayīṇi // ISk_34 //",
  "GSP31jaymangu:754": "'buddhīndriyāṇi'; ityādi / teṣāmapi trayodaśānāṃ karaṇānāṃ yāni pañca buddhīndriyāṇi,",
  "GSP31jaymangu:755_0": "tāni viśeṣāviśeṣaviṣayīṇi / śabdādayaḥ pañca viṣayā dvividhāḥ - viśeṣā aviśeṣāśca /",
  "GSP31jaymangu:755_1": "tatra ye sūkṣmāstanmātralakṣaṇāste 'viśeṣāḥ / ye sthūlāḥ pṛthivyādayaste viśeṣāḥ /",
  "GSP31jaymangu:755_2": "viśeṣāścāviśeṣāśceti dvaṃdvaḥ / ta eva viṣayā vidyante yeṣāmiti matvarthopaḥ / viśiṣṭānaviśiṣṭāṃśca",
  "GSP31jaymangu:755_3": "viṣayān gṛhyantītyarthaḥ / tatra śrotraṃ sthūlān nānāśabdānavikalān gṛhṇāti,",
  "GSP31jaymangu:756": "śabdatanmātraṃ ca / nāsikā sthūlān surabhyādigandhān,",
  "GSP31jaymangu:757": "tanmātraṃ ca gṛhṇātīti //",
  "GSP31jaymangu:758": "'vāgbhavati'; / kevalaḥ śabdo viṣayo yasyāḥ,",
  "GSP31jaymangu:759": "na viṣayāntaramityarthaḥ // śeṣāṇi pāṇyādīni catvāri,",
  "GSP31jaymangu:760_0": "pañca viṣayīṇi / pañca viṣayā eṣāmiti / tatra pāṇiḥ śabdasparśarūparasavantaṃ ghaṭādikamādatte /",
  "GSP31jaymangu:760_1": "pādau śabdādimatyāṃ bhūmau viharataḥ / pāyurupasthaśca śabdādimadeva malaṃ śukraṃ",
  "GSP31jaymangu:760_2": "ca visṛjati / anena dvāreṇa tu sarvaṃ bāhyaṃ karaṇaṃ pañcaviṣayameva draṣṭavyam /",
  "GSP31jaymangu:760_3": "yaṃ hi yadevamāśritya (?)",
  "GSP31jaymangu:761": "sphītaṃ tasya śabdasparśarūparasagandhavattvāt, 'bāhyaṃ trayasya viṣayākhyam'; ityuktam // 34 //",
  "GSP31jaymangu:762": "----------------------------------------------------------------------",
  "GSP31jaymangu:763": "kārikā 35",
  "GSP31jaymangu:764": "----------------------------------------------------------------------",
  "GSP31jaymangu:765": "tatkathaṃ tasya viṣaya ityāha-",
  "GSP31jaymangu:766": "sāntaḥkaraṇā buddhiḥ sarvaṃ viṣayamavagāhate yasmāt /",
  "GSP31jaymangu:767": "tasmāt trividhaṃ karaṇaṃ dvāri, dvārāṇi śeṣāṇi // ISk_35 //",
  "GSP31jaymangu:768": "'sāntaḥkaraṇā';",
  "GSP31jaymangu:769": "ityādi / buddherupāttatvāccheṣamahaṅkāro manaścāntaḥkaraṇam / tābhyāṃ yuktā buddhiḥ //",
  "GSP31jaymangu:770": "'sarvam'; iti / triṣvapi kāleṣu vyavasthitaṃ viṣayamavagāhate gṛhṇāti yasmāt ,",
  "GSP31jaymangu:771": "tasmāt trividhamantaḥkaraṇaṃ buddhyādi dvāri bhavati / dvārāṇyasya santīti kṛtvā / śeṣāṇi tu buddhīyakarmendriyāṇi (?)",
  "GSP31jaymangu:772": "dvārāṇi / ebhirdvārabhūtairantaḥkaraṇaṃ viṣayān gṛhṇāti // 35 //",
  "GSP31jaymangu:773": "----------------------------------------------------------------------",
  "GSP31jaymangu:774": "kārikā 36",
  "GSP31jaymangu:775": "----------------------------------------------------------------------",
  "GSP31jaymangu:776": "nanu ca yadyantaḥkaraṇaṃ bāhyakaraṇadvāreṇa sarvaṃ viṣayamavagāhate, tasmin kiṃ lakṣaṇamityāha-",
  "GSP31jaymangu:777": "ete pradīpakalpāḥ parasparavilakṣaṇā guṇaviśeṣāḥ /",
  "GSP31jaymangu:778": "kṛtsnaṃ puruṣasyārthaṃ prakāśya buddhau prayacchanti // ISk_36 //",
  "GSP31jaymangu:779": "'ete'; ityādi / śrotrādayo vāgādayo buddhyādayaścetyete trayodaśa guṇaviśeṣāḥ,",
  "GSP31jaymangu:780": "traya eva guṇā anyo 'nyābhibhavadvāreṇa pariṇatāḥ śrotrādivyapadeśabhāja ityarthaḥ / pradīpakalpāḥ,",
  "GSP31jaymangu:781": "svavṛttyā viṣayasya prakāśakatvāt / parasparavilakṣaṇāḥ / ekasya yā vṛttiḥ svarūpaṃ ca,",
  "GSP31jaymangu:782": "na taditareṣāmapi yadi syādetenaiva viṣayāvagāhanaṃ siddhaṃ kimanyena //",
  "GSP31jaymangu:783": "'kṛtsnam';",
  "GSP31jaymangu:784": "iti / trailokyagataṃ puruṣasyārthaṃ sūkṣmasthūlaviṣayalakṣaṇaṃ prakāśyābhivyaktiṃ nītvā paścādahaṅkārādayo dvādaśa buddhau prayacchanti,",
  "GSP31jaymangu:785": "sthāpayantītyarthaḥ / avagāhanaphalametat / tasyāṃ ca viṣayopadhānoparaktyāṃ buddhau puruṣa upalabhate / tatredamucyate - buddhyādhyavasitamarthaṃ puruṣa...ta iti // 36 //",
  "GSP31jaymangu:786": "----------------------------------------------------------------------",
  "GSP31jaymangu:787": "kārikā 37",
  "GSP31jaymangu:788": "----------------------------------------------------------------------",
  "GSP31jaymangu:789": "nanu ca tulye karaṇatve kimityahaṅkārādayo buddhau prayacchanti / prādhānyāttadeva darśayannāha -",
  "GSP31jaymangu:790": "sarvaṃ pratyupabhogaṃ yasmātpuruṣasya sādhayati buddhiḥ /",
  "GSP31jaymangu:791": "saiva ca viśinaṣṭi punaḥ pradhānapuruṣāntaraṃ sūkṣmam // ISk_37 //",
  "GSP31jaymangu:792": "'sarvam';",
  "GSP31jaymangu:793": "ityādi / upabhogamupabhogaṃ prati pratyupabhogam / devamanuṣyatiryagyoniśu yo viṣayasyopabhogastaṃ prati sarvaṃ trailokyagataviṣayaṃ puruṣasya sādhayati,",
  "GSP31jaymangu:794": "sampādayati / yasmādbuddhiḥ pradhānabhūtā satī nānyaḥ kaścit,",
  "GSP31jaymangu:795": "tasmāt tāni karaṇāni buddhau prayacchanti / (yathā grāme hiraṇyādipratyayaṃ kuṭumbinaḥ pradhānāya prayacchanti)",
  "GSP31jaymangu:796": "/ pradhāno 'pyāsannavarttitvādbhogapataya iti //",
  "GSP31jaymangu:797": "'saiva ca viśinaṣṭi';",
  "GSP31jaymangu:798": "iti / yadā tamasvatī buddhirbhavati tadā sarvamupanītaṃ sampādayati / yadā sattvādhikā buddhirbhavati,",
  "GSP31jaymangu:799": "tadā jñānasaṅgatā pradhānapuruṣāntaraṃ viśinaṣṭi / pradhānapuruṣayorvibhāgaṃ karotītyarthaḥ / anyat pradhānamanyaḥ puruṣa iti //",
  "GSP31jaymangu:800": "'sūkṣmam'; / sāṃsārikajñānasyāviṣayatvāt // 37 //",
  "GSP31jaymangu:801": "----------------------------------------------------------------------",
  "GSP31jaymangu:802": "kārikā 38",
  "GSP31jaymangu:803": "----------------------------------------------------------------------",
  "GSP31jaymangu:804": "viśeṣāviśeṣaviṣayiṇītyuktam, tatra ke viśeṣāḥ ke 'viśeṣāścetyatrāha-",
  "GSP31jaymangu:805": "tanmātrāṇyaviśeṣāḥ, tebhyo bhūtāni pañca pañcabhyaḥ /",
  "GSP31jaymangu:806": "ete smṛtā viśeṣāḥ, śāntā ghorāśca mūḍhāśca // ISk_38 //",
  "GSP31jaymangu:807": "'tanmātrāṇi';",
  "GSP31jaymangu:808": "ityādi / sūkṣmaviṣayāstanmātrāṇītyucyante / tairna kaścidviśiṣyata ityaviśeṣāḥ / yathā sūkṣmatṛṇāgrāvasthitaṃ tejo na lakṣyate,",
  "GSP31jaymangu:809": "na ca kiñcit prakāśayati,",
  "GSP31jaymangu:810": "tadvat te 'pyaviśeṣāḥ //",
  "GSP31jaymangu:811": "'tebhyo bhūtāni pañca pañcabhyaḥ'; iti / tanmātrebhyaḥ pañca mahābhūtānyutpadyante //",
  "GSP31jaymangu:812": "'ete smṛtā viśeṣāḥ';",
  "GSP31jaymangu:813": "iti / śabdatanmātrādekaguṇamākāśamutpadyate / evaṃ sparśāditanmātrād dvitricatuḥpañcaguṇā vāyvādaya utpadyante / taiśca tanmātrāṇi / viśiṣyanta iti viśeṣāḥ //",
  "GSP31jaymangu:814": "te ca kiṃsvarūpā ityāha- 'śāntā ghorāśca mūḍhāśca'; iti / śāntāḥ sukhapradāha ghorā duḥkhapradāḥ,",
  "GSP31jaymangu:815": "mūḍhā mohapradā iti // 38 //",
  "GSP31jaymangu:816": "----------------------------------------------------------------------",
  "GSP31jaymangu:817": "kārikā 39",
  "GSP31jaymangu:818": "----------------------------------------------------------------------",
  "GSP31jaymangu:819": "kimetāvanta eva viṣeṣā utānye 'pītyāha-",
  "GSP31jaymangu:820": "sūkṣmā mātāpitṛjāḥ, saha prabhūtaistridhā viśeṣāḥ syuḥ /",
  "GSP31jaymangu:821": "sūkṣmāsteṣāṃ niyatā, mātāpitṛjā nivartante // ISk_39 //",
  "GSP31jaymangu:822": "'sūkṣmāḥ'; ityādi / ye sūkṣmāstanmātralakṣaṇāḥ saṃsāriṇaḥ śarīrasyāśrayatāṃ gatāste 'pi viśeṣāḥ,",
  "GSP31jaymangu:823": "sūkṣmaśarīrasyārabdhatvāt //",
  "GSP31jaymangu:824": "'mātāpitṛjāḥ';",
  "GSP31jaymangu:825": "iti / mātāpitṛjāḥ ṣaṭ / tatra mātṛto lomalohitamāṃsāni pitṛtaḥ snāyvasthimajjānaḥ / te 'pi viśeṣāḥ,",
  "GSP31jaymangu:826": "taiḥ sthūlaśarīrasya ṣaṭkośikasyārabdhatvāt / ete dvividhā viśeṣā ādhyātmikāḥ //",
  "GSP31jaymangu:827": "'sahaprabhūtaiḥ';",
  "GSP31jaymangu:828": "iti / yāni mahābhūtāni bāhyāni śāntaghoramūḍhānyuktāni tāni sthūlaśarīrasyāvakāśavyūhanapattikledanadhāraṇakartṛtvena prakṛṣṭabhūtānyucynte / taiḥ saha trayo viśeṣāḥ //",
  "GSP31jaymangu:829": "'sūkṣmāsteṣāṃ niyatā mātāpitṛjā nivartante'; iti / sūkṣmaśarīraniyataṃ jñānaprāpteḥ prāk,",
  "GSP31jaymangu:830": "tasya sāṃsarikatvāt / sthūlaśarīraniyataṃ tu nivartate,",
  "GSP31jaymangu:831": "tasya pratimaraṇaṃ patitasya rasabhasmaniṣṭhāntatvāt // 39 //",
  "GSP31jaymangu:832": "----------------------------------------------------------------------",
  "GSP31jaymangu:833": "kārikā 40",
  "GSP31jaymangu:834": "----------------------------------------------------------------------",
  "GSP31jaymangu:835": "yadetat sūkṣmaśarīraṃ tatkathamutpannamityāha-",
  "GSP31jaymangu:836": "pūrvotpannamasaktaṃ niyatammahadādisūkṣmaparyantam /",
  "GSP31jaymangu:837": "saṃsarati nirupabhogaṃ bhāvairadhivāsitaṃ liṅgam // ISk_40 //",
  "GSP31jaymangu:838": "'pūrvotpannam';",
  "GSP31jaymangu:839": "ityādi / pradhānenādisarge pratipuruṣamutpāditatvāt pūrvotpannam / asaktamapyāha / tanna kvacidvihanyate,",
  "GSP31jaymangu:840": "parvatamapi bhittvā gacchati //",
  "GSP31jaymangu:841": "'niyatam'; / nityam, jñānotpatteḥ prāgityarthaḥ //",
  "GSP31jaymangu:842": "kiṃparimāṇamidamityāha- 'mahadādisūkṣmaparyantam'; iti / buddhirādiryasya tat,",
  "GSP31jaymangu:843": "mahadādisūkṣmaviṣayāstanmātralakṣaṇāḥ paryantaṃ yasya tat sūkṣmaparyantam / buddhirahaṅkāra ekādaśendriyāṇi pañca tanmātrāṇītyetatparimāṇamityarthaḥ //",
  "GSP31jaymangu:844": "'saṃsarati'; / triṣu lokeṣu //",
  "GSP31jaymangu:845": "'nirupabhogam'; iti / bāhyena sthūlaśarīreṇa vikalatvādviṣayabhogasamarthaṃ na bhavatītyarthaḥ //",
  "GSP31jaymangu:846": "'bhāvairadhivāsitam'; iti / dharmādibhiruparaktamityarthaḥ //",
  "GSP31jaymangu:847": "'liṅgam'; itu / pralayakāle layaṃ gacchatīti kṛtvā // 40 //",
  "GSP31jaymangu:848": "----------------------------------------------------------------------",
  "GSP31jaymangu:849": "kārikā 41",
  "GSP31jaymangu:850": "----------------------------------------------------------------------",
  "GSP31jaymangu:851": "nanu karaṇamātrameva saṃsarati, kiṃ sūkṣmaśarīreṇetyāha-",
  "GSP31jaymangu:852": "citraṃ yathāśrayamṛte sthāṇvādibhyo vinā yathā cchāyā /",
  "GSP31jaymangu:853": "tadvadvinā 'viśeṣairna tiṣṭhati nirāśrayaṃ liṅgam // ISk_41 //",
  "GSP31jaymangu:854": "'citram'; ityādi / yathā kuḍyādikamāśrayamṛte citraṃ na tiṣṭhati //",
  "GSP31jaymangu:855": "'sthāṇvādibhyaḥ';",
  "GSP31jaymangu:856": "iti / ādiśabdena vṛkṣastambādayaḥ / 'pṛthagvinānānābhistṛtīyānyatarasyām';",
  "GSP31jaymangu:857": "iti pañcamyapi bhavati / tairvinā yathā cchāyā snigdhā paruṣā vā na tiṣṭhati //",
  "GSP31jaymangu:858": "'tadvadvinā 'viśeṣairna tiṣṭhati nirāśrayaṃ liṅgam';",
  "GSP31jaymangu:859": "iti / aviśeṣāstanmātrāṇi / liṅgaṃ trayodaśavidhaṃ karaṇamiha gṛhyate / na tiṣṭhati nirāśrayatvāt / (tairhi sūkṣmaśarīramārabdham,",
  "GSP31jaymangu:860": "tadabhāvāttadapi nāstīti nirāśrayatvāt)",
  "GSP31jaymangu:861": "/ na saṃsarati / na ca nirādhāreṇa karaṇena puruṣasya saṃyogaḥ sambhavati / puruṣo 'pi niṣkriyatvānna saṃsarati // 41 //",
  "GSP31jaymangu:862": "----------------------------------------------------------------------",
  "GSP31jaymangu:863": "kārikā 42",
  "GSP31jaymangu:864": "----------------------------------------------------------------------",
  "GSP31jaymangu:865": "tadeva sūkṣmaśarīraṃ kimarthaṃ saṃsaratītyāha-",
  "GSP31jaymangu:866": "puruṣārthahetukamidaṃ nimittanaimittikaprasaṅgena /",
  "GSP31jaymangu:867": "prakṛtervibhutvayogānnaṭavadvyavatiṣṭhate liṅgam // ISk_42 //",
  "GSP31jaymangu:868": "'puruṣārthahetukam'; ityādi / puruṣārtho dvividha uktaḥ / sa heturyasyeti / samāsāntaḥ kap //",
  "GSP31jaymangu:869": "'idam'; iti / mahadādi sūkṣmaparyantaṃ liṅgamuktam,",
  "GSP31jaymangu:870": "tannaṭavadavatiṣṭhate / yathaika eva naṭastaṃ taṃ viśeṣamāsthāya yavanikānto nirgatya rājāmātyaviduṣakādibhāvenānuviddho 'vatiṣṭhate,",
  "GSP31jaymangu:871": "tathā liṅgamapi taṃ taṃ dehamāsthāya devamanuṣyatiryagbhāvena vyavatiṣṭhate //",
  "GSP31jaymangu:872": "tadeva kathaṃ bhavatītyāha- 'nimittanaimittikaprasaṅgena'; iti / nimittaṃ dharmādharmādi,",
  "GSP31jaymangu:873": "naimittikamūrdhvādhogamanādi / vakṣyati ca / tayoḥ prasaṅgeneti //",
  "GSP31jaymangu:874": "kimetatsarvamīśvarāt kiṃ vā svabhāvādityatrāha- 'prakṛteḥ vibhutvayogāt'; iti / prakṛtiḥ pradhānam,",
  "GSP31jaymangu:875_0": "tasyā vibhutvaṃ jagatkartṛtvam / tadyogāt naṭavadvyavatiṣṭhate / pradhānenaiva hi",
  "GSP31jaymangu:875_1": "puruṣasyārthaḥ kartavya iti mahadādisūkṣmaparyantaṃ liṅgamutpādya dharmādibhiradhivāsayati /",
  "GSP31jaymangu:875_2": "tadadhivāsitaṃ ca naṭavat vyavatiṣṭhate / neśvarānna svabhāvāditi bhāvairadhivāsitamityuktam // 42 //",
  "GSP31jaymangu:876": "----------------------------------------------------------------------",
  "GSP31jaymangu:877": "kārikā 43",
  "GSP31jaymangu:878": "----------------------------------------------------------------------",
  "GSP31jaymangu:879": "te punaḥ kiyantaḥ kimāśritā ityāha-",
  "GSP31jaymangu:880": "sāṃsiddhikāśca bhāvāḥ prākṛtikā vaikṛtāśca dharmādyāḥ /",
  "GSP31jaymangu:881": "dṛṣṭā karaṇāśrayiṇaḥ kāryāśrayiṇaḥ kalalādyāḥ // ISk_43 //",
  "GSP31jaymangu:882": "'sāṃsiddhikāśca';",
  "GSP31jaymangu:883_0": "ityādi / ye prākṛtasvabhāvāste sāṃsiddhikā ucyante / te ca kapilasyaiva mahāmunernānyasya /",
  "GSP31jaymangu:883_1": "tasya hyutpadyamānasyaivādisarge sahotpannā dharmajñānavairāgyaiśvaryasaṃjñakāścatvāro",
  "GSP31jaymangu:883_2": "bhāvāḥ / ye tvādisargāduttarakālamutpannakāryakāraṇānāmasmadvidhānāṃ prayatnapūrvakā",
  "GSP31jaymangu:883_3": "utpadyante, te vaikṛtāḥ //",
  "GSP31jaymangu:884": "te ca dvividhāḥ / yadāha- 'dharmādyā dṛṣṭāḥ karaṇāśrayiṇaḥ kāryāśrayiṇaśca kalalādyāḥ';",
  "GSP31jaymangu:885": "iti / dharmādayaścatvāraḥ,",
  "GSP31jaymangu:886": "viparītāścādharmādayaścatvāra ityaṣṭau / ete trayodaśavidhaṃ karaṇamāśritya pravartante / kāryaṃ pañca,",
  "GSP31jaymangu:887": "kukṣisthasyāsya nicchuritasya tu kaumārayauvanavārddhakāni trayaḥ,",
  "GSP31jaymangu:888": "ityaṣṭau bhāvāḥ / tatra vaikṛte dharmādibhiradhivāsitaṃ saṃsaratīti jñeyam // 43 //",
  "GSP31jaymangu:889": "----------------------------------------------------------------------",
  "GSP31jaymangu:890": "kārikā 44",
  "GSP31jaymangu:891": "----------------------------------------------------------------------",
  "GSP31jaymangu:892": "nimittanaimittikaprasaṅgenetyuktam / tadubhayamapi darśayitumāha-",
  "GSP31jaymangu:893": "dharmeṇa gamanamūrdhvaṃ, gamanamadhastādbhavatyadharmeṇa /",
  "GSP31jaymangu:894": "jñānena cāpavargo, viparyayādiṣyate bandhaḥ // ISk_44 //",
  "GSP31jaymangu:895": "'dharmeṇa';",
  "GSP31jaymangu:896": "ityādi / dharmādinimittamūrdhvagamanādi naimittikam / tatra dharmeṇa yamaniyamalakṣaṇena gamanamūrdhvamiti,",
  "GSP31jaymangu:897": "sūkṣmaśarīrasya devādivyavasthitirityarthaḥ //",
  "GSP31jaymangu:898": "'gamanamadhastādbhavayadharmeṇa';",
  "GSP31jaymangu:899": "iti / tiryagyoniṣu sthitiḥ / miśrānmanuṣyaloke sthitirityarthoktam //",
  "GSP31jaymangu:900": "'jñānena cāpavargaḥ';",
  "GSP31jaymangu:901": "iti / pradhānapuruṣāntarajñānākhyena jñānena liṅgaṃ nivartate / tataḥ kevalaḥ puruṣo bhavati //",
  "GSP31jaymangu:902": "'viparyayādiṣyate bandhaḥ'; iti / jñānaviparyayādajñānāt saṃsāracakrabandhaḥ,",
  "GSP31jaymangu:903": "punaḥ punarāvartanam / sa ca triprakāraḥ - prakṛtibandhaḥ,",
  "GSP31jaymangu:904": "dakṣiṇābandhaḥ,",
  "GSP31jaymangu:905": "vikārabandhaśceti / yeṣāṃ prakṛtireva paratattvaṃ nānyat,",
  "GSP31jaymangu:906": "teṣāṃ prakṛtivādināṃ prākṛtiko bandhaḥ / yeṣāmiṣṭāpūrtabhāvina eva divyādivyamānuṣabhogāḥ puruṣārtha iti,",
  "GSP31jaymangu:907": "teṣāṃ karmavādināṃ dakṣiṇābandhaḥ / iṣṭāpūrtaṃ dakṣiṇeti / tathā coktam-",
  "GSP31jaymangu:908": "agnihotraṃ tapaḥ satyaṃ devānāṃ paripālanam /",
  "GSP31jaymangu:909": "atithirvaiśvadevaṃ ca iṣṭamityabhidhīyate //",
  "GSP31jaymangu:910": "puṣkariṇyaḥ sabhā vāpyo devatāyatanāni ca /",
  "GSP31jaymangu:911": "annapradānamārāmaḥ pūrtamityabhidhīyate //",
  "GSP31jaymangu:912": "yeṣāṃ vikāra evaiśvaryalakṣaṇaḥ puruṣārtha iti, teṣāṃ vikāratvavādināṃ vaikāriko bandhaḥ // 44 //",
  "GSP31jaymangu:913": "----------------------------------------------------------------------",
  "GSP31jaymangu:914": "kārikā 45",
  "GSP31jaymangu:915": "----------------------------------------------------------------------",
  "GSP31jaymangu:916": "vairāgyāt prakṛtilayaḥ, saṃsāro bhavati rājasādrāgāt /",
  "GSP31jaymangu:917": "aiśvaryādavighāto viparyayāttadviparyāsaḥ // ISk_45 //",
  "GSP31jaymangu:918": "'vairāgyāt” ityādi / yo viṣayādidarśanādvirakto yamaniyamaparisthito na jñānaṃ paryeṣate,",
  "GSP31jaymangu:919": "tasya mṛtasya vairāgyādaṣṭāsyu prakṛtiṣu pradhānāditanmātraparyantāsu layaḥ,",
  "GSP31jaymangu:920": "sthūlaśarīreṇa viṣayopabhoganimittena yogaḥ / tallīnaścātmānaṃ muktamiva manyate na tu muktam,",
  "GSP31jaymangu:921": "sargakāle punaḥ saṃsaraṇāt / yadā tu jñānaṃ paryeṣyate tadā mucyata eva / tathā coktam-",
  "GSP31jaymangu:922": "jñānādatha virāgācca tathā kṛtsnasya saṃkṣayāt /",
  "GSP31jaymangu:923": "ityevaṃ jāyate mokṣo mukta ātmastha ucyate // iti //",
  "GSP31jaymangu:924": "'saṃsāro bhavati rājasādrāgāt'; iti / vairāgyaviṣayo 'śubhaviṣayābhiṣvaṅgo rājaso rāgaḥ,",
  "GSP31jaymangu:925": "tasya śubhāśubhakarmākṣepakatvāt / tasmāddevādiṣvayaṃ janādyajibhāvena (?) saṃsarati //",
  "GSP31jaymangu:926": "'aiśvaryādavighātaḥ'; iti / anaiśvaryāttadviparyāsa iti / avighātaviparyāso vighātaḥ,",
  "GSP31jaymangu:927": "prārthitānāmaprāptirityarthaha / muktistu durotsāritaiva // 45 //",
  "GSP31jaymangu:928": "----------------------------------------------------------------------",
  "GSP31jaymangu:929": "kārikā 46",
  "GSP31jaymangu:930": "----------------------------------------------------------------------",
  "GSP31jaymangu:931": "eṣāmaṣṭānāṃ buddhirūpāṇāmekena mokṣaḥ saptabhirbandhaḥ saṃsāra iti yadetannimittanaimittikaṃ ṣoḍaśamuktaṃ tatsaṃkṣepeṇa caturvidhamāha -",
  "GSP31jaymangu:932": "eṣa pratyayasargo viparyayāśaktituṣṭisiddhyākhyaḥ /",
  "GSP31jaymangu:933": "guṇavaiṣamyavimardena tasya bhedāstu pañcāśat // ISk_46 //",
  "GSP31jaymangu:934": "'eṣaḥ'; ityādi / pratyayaśabdena buddhirucyate / tasya sargo yaḥ ṣoḍaśavidha uktaḥ,",
  "GSP31jaymangu:935": "eṣa viparyayāśaktituṣṭisiddhyākhyaḥ / viparyayādīnāmākhyā yasya pratyayasargasya sa tathoktaḥ / tatra viparyayamajñānam,",
  "GSP31jaymangu:936": "aśaktirjñānādhigamāsāmarthyaṃ satyāmapyadhijigāṃsāyām,",
  "GSP31jaymangu:937": "tuṣṭirmokṣopāyeṣu vaimukhyam,",
  "GSP31jaymangu:938": "siddhirjñānaprāptiḥ //",
  "GSP31jaymangu:939": "tasya catuvidhasya punaḥ pañcāśat bhedā bhavanti / kena prakāreṇetyāha- 'guṇavaiṣamyavimardena';",
  "GSP31jaymangu:940": "ityādi / sattvarajastamasāmanyo 'nyābhibhavadvāreṇa vaiṣamyaṃ viṣamabhāvaḥ,",
  "GSP31jaymangu:941": "ekasya dvayorvādhikye 'nyasyānādhikyam / ekadvitriyogena ṣaḍvidhaṃ vaiṣamyam / tena dvayorvimardaḥ parasparakṣobhaḥ / tena hetunā bhavatītyarthaḥ // 46 //",
  "GSP31jaymangu:942": "----------------------------------------------------------------------",
  "GSP31jaymangu:943": "kārikā 47",
  "GSP31jaymangu:944": "----------------------------------------------------------------------",
  "GSP31jaymangu:945": "tān bhedān darśayannāha-",
  "GSP31jaymangu:946": "pañca viparyayabhedā bhavantyaśaktiśca karaṇavaikalyāt /",
  "GSP31jaymangu:947": "aṣṭāviṃśatibhedā tuṣṭirnavadhā 'ṣṭadhāsiddhiḥ // ISk_47 //",
  "GSP31jaymangu:948": "'pañca viparyayabhedāḥ';",
  "GSP31jaymangu:949": "ityādi / ajñānākhyasya sargasya bhedāḥ pañca- tamo moho mahāmohastāmisro 'ndhatāmisraśceti / ata eva sāṃkhyapravacane kleśā ucyante / 'avidyāsmitārāgadveṣābhiniveśāḥ kleśāḥ';",
  "GSP31jaymangu:950": "iti / tatrāvidyākṣetramuttareṣām //",
  "GSP31jaymangu:951": "'aśaktiśca'; iti / aśaktyākhyaḥ sargaḥ //",
  "GSP31jaymangu:952": "'karaṇavaikalyāt';",
  "GSP31jaymangu:953": "iti / karaṇaṃ bāhyamābhyantaraṃ ca / tayorvaikalyādaṣṭāviṃśatibhedā yasyāḥ aśakteḥ sā bhavatīti vibhaktipariṇāmena yojyam / karaṇavaikalyaṃ ca guṇavaiṣamyavimardena bhavati //",
  "GSP31jaymangu:954": "'tuṣṭirnavadhā 'ṣṭadhā siddhiḥ'; / iti tuṣṭisargo navaprakāraḥ,",
  "GSP31jaymangu:955": "siddhisargo 'ṣṭaprakāro bhavatītyarthaḥ / etaiḥ samudāyena pañcāśadbhedā iti // 47 //",
  "GSP31jaymangu:956": "----------------------------------------------------------------------",
  "GSP31jaymangu:957": "kārikā 48",
  "GSP31jaymangu:958": "----------------------------------------------------------------------",
  "GSP31jaymangu:959": "tānavāntarabhedasahitān darśayannāha-",
  "GSP31jaymangu:960": "bhedastamaso 'ṣṭavidho mohasya ca, daśavidho mahāmohaḥ /",
  "GSP31jaymangu:961": "tāmisro 'ṣṭādaśadhā, tathā bhavatyandhatāmisraḥ // ISk_48 //",
  "GSP31jaymangu:962": "'bhedastamasaḥ';",
  "GSP31jaymangu:963": "ityādi / tama ityavidyocyate / sā cottareṣāṃ prasavabhūmiḥ / sā ca prakṛtiḥ / tattvavedināṃ satyapi vairāgye nāpavarga iti,",
  "GSP31jaymangu:964": "jñānasyābhāvāt / tataśca teṣāmaṣṭāsveva prakṛtiṣu layo bhavatīti aṣṭavidhā avidyā,",
  "GSP31jaymangu:965": "viṣayasyāṣṭavidhatvāt //",
  "GSP31jaymangu:966": "mohasya cetiśabdenāṣṭavidho bheda ityanuvartate / moha ityasmitocyate / devā api vināśino 'pi,",
  "GSP31jaymangu:967": "aṣṭaguṇamaiśvaryamāśritā ātmānamavināśinaṃ manyante / tataśca teṣāmaṣṭavidho mohaḥ,",
  "GSP31jaymangu:968": "aiśvaryasyāṣṭavidhatvāt //",
  "GSP31jaymangu:969": "'daśavidho mahāmohaḥ';",
  "GSP31jaymangu:970": "iti sukhānuśayo rāgo mahāmoha ityucyate / sa ca divyādivyaviṣayeṣu vartamāno daśavidho bhavati / tatra sūkṣmāstanmātralakṣaṇāḥ pañca,",
  "GSP31jaymangu:971": "sukhaikasvabhāvatvāddvivyāḥ / sthūlāḥ pṛthivyādayaḥ pañca,",
  "GSP31jaymangu:972": "sukhaduḥkhamohātmakatvādadivyāḥ //",
  "GSP31jaymangu:973": "'tāmisro 'ṣṭādaśadhā';",
  "GSP31jaymangu:974": "iti / duḥkhānuśayo dveṣastāmisra ityucyate / sa cāṣṭaguṇaiśvarye daśavidhe ca viṣaye pratibhavatītyaṣṭādaśavidhaḥ //",
  "GSP31jaymangu:975": "'tathā bhavatyandhatāmisraḥ';",
  "GSP31jaymangu:976": "iti / yathā tāmisro 'ṣṭādaśadhā tathā 'yamapītyarthaḥ / maraṇatrāso 'ndhatāmisra ucyate / sa cāṣṭaguṇaiśvarye daśavidhe ca viṣaye pratibhavatītyaṣṭādaśavidhaḥ //",
  "GSP31jaymangu:977": "'tathā bhavatyandhatāmisraḥ';",
  "GSP31jaymangu:978_0": "iti / yathā tāmisro 'ṣṭādaśadhā tathā 'yamapītyarthaḥ / maraṇatrāso 'ndhatāmisra",
  "GSP31jaymangu:978_1": "ucyate / sa cāṣṭaguṇaiśvarye daśavidhe viṣaya eva bhavatīti / evaṃ dviṣaṣṭibhedamajñānamuktam // 48 //",
  "GSP31jaymangu:979": "----------------------------------------------------------------------",
  "GSP31jaymangu:980": "kārikā 49",
  "GSP31jaymangu:981": "----------------------------------------------------------------------",
  "GSP31jaymangu:982": "aśaktiḥ karaṇavaikalyādityuktam, tasyā bhedān darśayitumāha-",
  "GSP31jaymangu:983": "ekādaśendriyavadhaḥ saha buddhivadhairaśaktirupadiṣṭā /",
  "GSP31jaymangu:984": "saptadaśadhā ca buddherviparyayāstuṣṭisiddhinām // ISk_49 //",
  "GSP31jaymangu:985": "'ekādaśa';",
  "GSP31jaymangu:986": "ityādi / ekādaśānāmindriyāṇāmekādaśaivopaghātāḥ / śrotracakṣurghrāṇānāṃ bādhiryāndhatvāghrātṛtvāni,",
  "GSP31jaymangu:987": "vāco mūkatvam,",
  "GSP31jaymangu:988": "jihvāyā jāḍyam,",
  "GSP31jaymangu:989": "manasa unmādaḥ,",
  "GSP31jaymangu:990": "pāṇipādopasthānāṃ kauṇyapaṅgutvaklaibyāni,",
  "GSP31jaymangu:991": "tvagindriyasya kuṣṭhaḥ,",
  "GSP31jaymangu:992": "pāyorudāvarta iti /",
  "GSP31jaymangu:993": "bādhiryamāndhyāghrātṛtve mūkatā jaḍatā tathā /",
  "GSP31jaymangu:994": "unmādakauṇyakuṣṭhāni klaibyodāvartapaṅgutāḥ // iti //",
  "GSP31jaymangu:995": "ata indriyavadhā aśaktirityupadiṣṭāḥ sāṃkhyācāryaiḥ //",
  "GSP31jaymangu:996": "'saha buddhivadhaiḥ';",
  "GSP31jaymangu:997": "iti / buddherapi vadhā aśaktirupadiṣṭā // te kiyanta ityāha- 'saptadaśadhā ca buddhervupayayāstuṣṭisiddhīnām';",
  "GSP31jaymangu:998": "iti / tuṣṭayo nava,",
  "GSP31jaymangu:999": "siddhayaścāṣṭau / vakṣyamāṇāmbhasāṃ ye viparyayāste saptadaśavidhā buddherjñeyāḥ / evamaśaktiraṣṭāviṃśatibhedā yayā kramasvaśakto bhavati //",
  "GSP31jaymangu:1000": "nanu pratyayasarga ityuktam,",
  "GSP31jaymangu:1001": "nāyamindriyavadhaḥ pratyayasargaḥ kiñcidahaṅkārasarga iti satyam,",
  "GSP31jaymangu:1002": "ahaṅkārasya pratyayasargatvāt tatsargo 'pi pratyayasarga ucyate / dharmo vā pratyayaḥ sargaḥ // 49 //",
  "GSP31jaymangu:1003": "----------------------------------------------------------------------",
  "GSP31jaymangu:1004": "kārikā 50",
  "GSP31jaymangu:1005": "----------------------------------------------------------------------",
  "GSP31jaymangu:1006": "tuṣṭibhedānāha-",
  "GSP31jaymangu:1007": "ādhyātmikāścatasraḥ prakṛtyupādānakālabhāgyākhyāḥ /",
  "GSP31jaymangu:1008": "bāhyā viṣayoparamāt pañca, nava tuṣṭayo 'bhimatāḥ // ISk_50 //",
  "GSP31jaymangu:1009": "'ādhyātmikāḥ';",
  "GSP31jaymangu:1010_0": "ityādinā / prakṛtyādīnyākhyā yāsāṃ tuṣṭīnāṃ tāstathoktāḥ / tatra prakṛtiḥ pradhānam /",
  "GSP31jaymangu:1010_1": "saiva vyaktātmanā pariṇamya bandhamokṣau kuruta ityetāvanmātropadeśāt tuṣṭo bhavati",
  "GSP31jaymangu:1010_2": "yastasya prakṛtyākhyā tuṣṭirambha ityucyate //",
  "GSP31jaymangu:1011": "upādīyate prāpyate mokṣo 'nenetyupādānam / pravrajyāliṅgaṃ cātra daṇḍādi / na prakṛtijñānamātreṇa muktiḥ / 'upādānena cāpare';",
  "GSP31jaymangu:1012": "ityasmādadvitīyādupadeśādihaiva muktiḥ prāptavyeti parituṣṭaḥ pravrajito 'yaṃ tasya dvitīyā upādānākhyā tuṣṭiḥ salilamucyate //",
  "GSP31jaymangu:1013_0": "kalyata iti kālā / mahadādisūkṣmaparyantena liṅgena saṃsaratā 'pareṇa mokṣo na prakṛtyupādānamātrādihaiva",
  "GSP31jaymangu:1013_1": "janmanīti tasmāttṛtīyādupadeśāt tuṣṭo yaḥ kālāpekṣī sthitastasya kālākhyā tuṣṭirodha ityucyate //",
  "GSP31jaymangu:1014": "yasyāparaṃ bhāgyamasti tasya mokṣaḥ,",
  "GSP31jaymangu:1015": "prakṛtyupādānakālamātreṇa na,",
  "GSP31jaymangu:1016_0": "kaścidviparītabhāgadheyo 'stīti tasmāccaturthādupadeśāt tuṣṭo yo bhāgyāpekṣī sthitastasya",
  "GSP31jaymangu:1016_1": "caturthī vṛṣṭirityucyate / etāścatasra ātmānamadhikṛtya bhavantītyādhyātmikāḥ ātmanā",
  "GSP31jaymangu:1016_2": "moktavyamiti kṛtvā //",
  "GSP31jaymangu:1017": "'bāhyaviṣayoparamācca';",
  "GSP31jaymangu:1018_0": "iti / śabdādibhyo vyāvṛttiruparamaṇaṃ pañcadhā bhavati / ārjanarakṣaṇakṣayasaṅgahiṃsādoṣadarśanāt /",
  "GSP31jaymangu:1018_1": "tatra viṣayārjane mahadduḥkhaṃ tadalpaviṣayebhya ityārjanadoṣadarśanānnivṛttasya",
  "GSP31jaymangu:1018_2": "tuṣṭiriyaṃ pañcamī sutāramityucyate //",
  "GSP31jaymangu:1019": "viṣayā ārjituṃ śakyāḥ, rakṣaṇaṃ tu duḥkhaṃ bahubhiḥ tajjanyamānānāṃ (?)",
  "GSP31jaymangu:1020": "syāditi rakṣaṇadarśanānnivṛtasya tuṣṭiriyaṃ ṣaṣṭhī supāramityucyate //",
  "GSP31jaymangu:1021": "viṣayā ārjituṃ rakṣituṃ kṣaye ca pratividhātuṃ śakyāḥ,",
  "GSP31jaymangu:1022": "kintūpabhujyamānā mahatīmātmasaktiṃ kurvanti,",
  "GSP31jaymangu:1023": "tadaprāptau ca mahadduḥkhamiti saṅgadoṣadarśanāduparastasyāṣṭamī tuṣṭiranuttamāmbha ityucyate //",
  "GSP31jaymangu:1024_0": "sarvaṃ śakyaṃ kintvanupahatya bhūtāni na bhogaḥ sambhavati / bhūtopaghātānmahadaniṣṭaphalamiti",
  "GSP31jaymangu:1024_1": "hiṃsādoṣadarśanāduparatasya tuṣṭiriyaṃ navamī uttamāmbha ityucyate / etāḥ pañca viṣayadvāreṇeti",
  "GSP31jaymangu:1024_2": "bhavantīti bāhyāḥ / tatpūrvikāścādhyātmikāḥ,",
  "GSP31jaymangu:1025": "viṣaye tatparasyādhyātmikatuṣṭyasambhavāt //",
  "GSP31jaymangu:1026": "tatra prakṛtyupādānakālā na mokṣopāyā ityupadiṣṭamapi yo vaimukhyānna pratipadyate tasyādhyātmikāścatasraḥ,",
  "GSP31jaymangu:1027": "viṣayoparamācca bāhyāḥ pañceti nava tuṣṭayaḥ / tā buddhivadhā ityucante / teṣāṃ śakterantarbhavati [?",
  "GSP31jaymangu:1028": "] / tāsāṃ catuṣṣaṣṭīnāṃ mahatprabhṛtayo viparyayeṇa saṃjñā / tadubhayamapi buddhāvantarbhūtaṃ tatsargatvāt // 50 //",
  "GSP31jaymangu:1029": "----------------------------------------------------------------------",
  "GSP31jaymangu:1030": "kārikā 51",
  "GSP31jaymangu:1031": "----------------------------------------------------------------------",
  "GSP31jaymangu:1032": "katibhedā jñānājñānalakṣaṇā siddhirityāha-",
  "GSP31jaymangu:1033": "ūhaḥ śabdo 'dhyayanaṃ duḥkhavighātāstrayaḥ suhṛtprāptiḥ /",
  "GSP31jaymangu:1034": "dānaṃ ca siddhayo 'ṣṭau, siddheḥ pūrvo 'ṅkuśastrividhaḥ // ISk_51 //",
  "GSP31jaymangu:1035": "'ūhaḥ śabdo 'dhyayanam'; ityādi / siddhirjñānaprāptiḥ,",
  "GSP31jaymangu:1036_0": "tasyā bhedā upāyabhedāt / ūha iti / janmāntarasaṃskṛtadhiyo yasya bandhamokṣakāraṇamutprekṣamāṇasya",
  "GSP31jaymangu:1036_1": "pradhānapuruṣāntarajñānamutpadyate tasya siddhirūhahetukā prathamā tāramityucyate //",
  "GSP31jaymangu:1037": "yasya sāṃkhyaśāstrapāṭhamanyadīyamākarṇya tattvajñānamutpadyate,",
  "GSP31jaymangu:1038": "sā siddhiḥ śabdahetukā dvitīyā sutāramityucyate //",
  "GSP31jaymangu:1039": "yasya śiṣyācāryasambandhena sāṃkhyaśāstraṃ śabdato 'rthataścādhītya jñānamutpadyate,",
  "GSP31jaymangu:1040": "tasyādhyayanahetukā / adhyayanena hi tatparijñānāt / eṣā tṛtīyā tāravi ityucyate //",
  "GSP31jaymangu:1041": "'duḥkhavighātāstrayaḥ';",
  "GSP31jaymangu:1042": "iti / yo 'pyādhyātmikenādhibhautikenādhidaivikena vā bhāvitastadvighātārthaṃ jñānaṃ paryeṣyati,",
  "GSP31jaymangu:1043": "ūhena śabdenādhyayanena vā,",
  "GSP31jaymangu:1044": "tasya tadvighātahetukāḥ pramādapramuditamodanākhyāstisraḥ,",
  "GSP31jaymangu:1045": "upāyasya tritvāditi / pūrvā yāstisraḥ siddhyayastā na duḥkhahetukā iti boddhavyāḥ //",
  "GSP31jaymangu:1046": "'suhṛtprāptiḥ'; iti / yo 'dhigatatattvaḥ suhṛdaṃ prāpya jñānamadhigacchati,",
  "GSP31jaymangu:1047": "tasya suhṛtprāptipūrvikā / mitraṃ hi snehāt jñānaṃ prakāśayati / iyaṃ saptamī ramyakamityucyate //",
  "GSP31jaymangu:1048": "dānaṃ ca siddhihetuḥ / dānena hyārādhito jñānī jñānaṃ prayacchati / iyamaṣṭamī sadāpramuditamityucyate //",
  "GSP31jaymangu:1049_0": "tadviparītā asiddhayaḥ / mandabuddhitvānnohate yastasyānūhahetukā asiddhiḥ / yaḥ",
  "GSP31jaymangu:1049_1": "śakto 'pi sāṃkhyaśāstraṃ śṛṇvannapi buddhidaurbalyānna buddhyati tasya śabdahetukā",
  "GSP31jaymangu:1049_2": "asiddhiḥ / buddhidoṣa evāyam / yasya gurupūrvakaṃ nādhyayanaṃ buddhidoṣādeva tasyānadhyayanahetukā",
  "GSP31jaymangu:1049_3": "asiddhiḥ / na yatra mitrasaṃgraho na ca dānamityaṣṭāvasiddhayo buddhivadhā aśaktāvantarbhūtāḥ /",
  "GSP31jaymangu:1049_4": "tāsāṃ cāsiddhīnāṃ moṣamuṣṇāmānoramityādyāḥ [?",
  "GSP31jaymangu:1050": "] saṃjñāḥ / buddhāvantarbhūtaṃ tatsargatvāt //",
  "GSP31jaymangu:1051": "'siddheḥ pūrvo 'ṅkuśastrividhaḥ';",
  "GSP31jaymangu:1052_0": "iti / tasyā aṣṭavidhāyāḥ siddheryaḥ pūrvo viparyayāśaktituṣṭyākhyastrividha uktaḥ",
  "GSP31jaymangu:1052_1": "so 'ṅkuśa ivetyaṅkuśa uktaḥ / tena hyasvatantrīkṛto lokaḥ saṃsāracakre 'vatiṣṭhate /",
  "GSP31jaymangu:1052_2": "tatra viparyayādiṣyate bandha iti vacanāt pañcavidhamajñānamaṅkuśaḥ / aśaktiḥ karaṇavaikalyam,",
  "GSP31jaymangu:1053": "tato hi jñānāprāptirityaṅkuśaḥ / tuṣṭirapyaṅkuśaḥ / tadā prakṛtyupādānakālabhāgyā mokṣopāyā iti,",
  "GSP31jaymangu:1054": "viṣayoparamācca mukta ityetāvanmātrādupadeśāt tuṣṭo na jñānaṃ paryeṣyati / yadā tu paryeṣyati tadā 'naṅkuśa ityarthaḥ / ete pratyayasargabhedāḥ pañcāśat padārthāḥ,",
  "GSP31jaymangu:1055": "astitvādayaśca daśa / te cāsyāmeva saptatyāṃ nirdiṣṭāḥ / tathā cāha saṃgrahakāraḥ-",
  "GSP31jaymangu:1056": "astitvamekatvamathārthavattvaṃ pārārthyamanyatvamakartṛbhāvaḥ /",
  "GSP31jaymangu:1057": "yogo viyogo bahavaḥ pumāṃsaḥ sthitiḥ śarīrasya ca śeṣavṛttiḥ // iti //",
  "GSP31jaymangu:1058_0": "ekatvamarthavattvaṃ pārārthyaṃ ceti pradhānamadhikṛtyoktam / anyatvamakartṛtvaṃ bahutvaṃ",
  "GSP31jaymangu:1058_1": "ceti puruṣamadhikṛtya / astitvaṃ yogo viyogaścetyubhayamadhikṛtya / sthitirmūlasūkṣmamadhikṛtya /",
  "GSP31jaymangu:1058_2": "vakṣyati- 'tiṣṭhati saṃskāravaśāt';",
  "GSP31jaymangu:1059": "iti / ete ṣaṣṭi padārthāḥ,",
  "GSP31jaymangu:1060": "tadarthaṃ śāstraṃ ṣaṣṭitantramityucyate // 51 //",
  "GSP31jaymangu:1061": "----------------------------------------------------------------------",
  "GSP31jaymangu:1062": "kārikā 52",
  "GSP31jaymangu:1063": "----------------------------------------------------------------------",
  "GSP31jaymangu:1064": "pūrvotpannaṃ liṅgaṃ bhāvairadhivāsitaṃ saṃsaratītyuktam,",
  "GSP31jaymangu:1065": "tatra kiṃ bhāvā api pūrvamutpannāḥ kiṃ liṅgamevetyatrāha-",
  "GSP31jaymangu:1066": "na vinā bhāvairliṅgam, na vinā liṅgena bhāvaniṣpattiḥ /",
  "GSP31jaymangu:1067": "liṅgākhyo bhāvākhyastasmāddvividhaḥ pravartate sargaḥ // ISk_52 //",
  "GSP31jaymangu:1068": "'na vinā';",
  "GSP31jaymangu:1069": "ityādi / yadi bhāvā na pūrvotpannāstairvinā liṅgamapi nāsti / saṃsaraṇārthaṃ liṅgaṃ saṃsāranimittaṃ ca bhāvāḥ //",
  "GSP31jaymangu:1070": "'na vinā liṅgena bhāvaniṣpattiḥ'; iti / liṅgaṃ vinā na bhāvāniṣpattiḥ,",
  "GSP31jaymangu:1071": "liṅgāśritatvādbhāvānām / yasmādevaṃ tasmāt liṅgākhyo bhāvākhyaśca dviprakāraḥ pradhānatvāt sargo bhavatīti / sṛjyata iti sargaḥ // 52 //",
  "GSP31jaymangu:1072": "----------------------------------------------------------------------",
  "GSP31jaymangu:1073": "kārikā 53",
  "GSP31jaymangu:1074": "----------------------------------------------------------------------",
  "GSP31jaymangu:1075": "yathā dvāvetau pūrvotpannau tatha bhūtasargo 'pīti darśayannāha-",
  "GSP31jaymangu:1076": "aṣṭavikalpa daivastairyagyonyaśca pañcadhā bhavati /",
  "GSP31jaymangu:1077": "mānuṣyacaikavidhaḥ, samāsato bhautikaḥ sargaḥ // ISk_53 //",
  "GSP31jaymangu:1078": "'aṣṭavikalpaḥ'; ityādi / devānāmayaṃ daivaḥ / so 'ṣṭavidhaḥ / tadyathā brāhmaḥ,",
  "GSP31jaymangu:1079": "prājāpatyaḥ,",
  "GSP31jaymangu:1080": "sauraḥ,",
  "GSP31jaymangu:1081": "āsuraḥ,",
  "GSP31jaymangu:1082": "gāndharvaḥ,",
  "GSP31jaymangu:1083": "yākṣaḥ,",
  "GSP31jaymangu:1084": "rākṣasaḥ, paiśācaśceti //",
  "GSP31jaymangu:1085": "'tairyagyonyaśca pañcadhā bhavati';",
  "GSP31jaymangu:1086_0": "iti / tiryagyonīnāmayaṃ tairyagyonyaḥ / paśumṛgapakṣisarīsṛpasthāvarabhedāt pañcavidhaḥ /",
  "GSP31jaymangu:1086_1": "tatra gavādyā rāsabhāntāḥ paśavaḥ / siṃhādyā biḍālāntā mṛgāḥ / haṃsādyā maśakāntāḥ",
  "GSP31jaymangu:1086_2": "pakṣiṇaḥ / sarpādayaḥ kṛmyantāḥ sarīsṛpāḥ / vṛkṣādayaḥ sthūṇāntāḥ sthāvarā iti //",
  "GSP31jaymangu:1087": "'mānuṣyaścaikavidhaḥ';",
  "GSP31jaymangu:1088": "iti / manuṣyāṇāmayaṃ mānuṣyaḥ / evaṃvidhasaṃsthānasyaikavidhatvāt / brāhmādibhedo 'pi sattvarajastamasāṃ vikalpāt kālavyavahāranimittam //",
  "GSP31jaymangu:1089": "'samāsataḥ'; iti / saṃkṣepeṇa / vistaraṃ...tastasyaiva (?)",
  "GSP31jaymangu:1090": "- jarāyujāṇḍajoṣmajodbhijjākhyāścatvāro bhedāḥ śāstrāntare draṣṭavyāḥ / udbhijjāḥ sthāvarāḥ //",
  "GSP31jaymangu:1091": "'bhautikaḥ sargaḥ'; iti / bhūteṣu bhavo bhautikaḥ, lokotpāda ityarthaḥ / sa ca dvividhaḥ // 53 //",
  "GSP31jaymangu:1092": "----------------------------------------------------------------------",
  "GSP31jaymangu:1093": "kārikā 53",
  "GSP31jaymangu:1094": "----------------------------------------------------------------------",
  "GSP31jaymangu:1095": "sthūlaśarīre sattvayi kaścideva kvacidadhikyena vartata iti darśayannāha-",
  "GSP31jaymangu:1096": "ūrdhvaṃ sattvaviśālastamoviśālaśca mūlataḥ sargaḥ /",
  "GSP31jaymangu:1097": "madhye rajoviśālo, brahmādistambaparyantaḥ // ISk_54 //",
  "GSP31jaymangu:1098": "'ūrdhvam'; ityādi / brahmā ādiryasya sargasya stambaśca tṛṇaviṭapaparyantaḥ,",
  "GSP31jaymangu:1099": "sa brahmādistambaparyantaḥ sargaḥ / sa ūrdhvaḥ sattvaviśālaḥ / ūrdhvaṃ devalokastasyotkṛṣṭatvāt tatra sāttvika ityarthaḥ / devalokasya sattvabahulatvāt //",
  "GSP31jaymangu:1100": "'tamoviśālaśca mūlataḥ sargaḥ'; iti / tairyagyono mūlam,",
  "GSP31jaymangu:1101": "tasyādhamatvāt / tasmin mūle tamo 'dhikaṃ tamobahulatvāt //",
  "GSP31jaymangu:1102": "'madhye rajoviśālaḥ'; iti / manuṣyaloke madhye / uttarādharabhāvāt tatra duḥkhabahulatvāt // 54 //",
  "GSP31jaymangu:1103": "----------------------------------------------------------------------",
  "GSP31jaymangu:1104": "kārikā 55",
  "GSP31jaymangu:1105": "----------------------------------------------------------------------",
  "GSP31jaymangu:1106": "yadi triṣu lokeṣu liṅgaṃ saṃsarati,",
  "GSP31jaymangu:1107": "tadeva tarhi sāṃsārikaṃ sukhaṃ duḥkhaṃ vāpnoti,",
  "GSP31jaymangu:1108": "tasyaiva sāṃsārikatvādityāha-",
  "GSP31jaymangu:1109": "tatra jarāmaraṇakṛtaṃ duḥkhaṃ prāpnoti cetanaḥ puruṣaḥ /",
  "GSP31jaymangu:1110": "liṅgasyāvinivṛttestasmād duḥkhaṃ svabhāvena // ISk_55 //",
  "GSP31jaymangu:1111": "'tatra'; ityādi / teṣu lokeṣu jarāmaraṇakṛtamiti caturduḥkhopalakṣaṇārtham / garbhaduḥkham,",
  "GSP31jaymangu:1112": "janmaduḥkham,",
  "GSP31jaymangu:1113": "jarāduḥkham,",
  "GSP31jaymangu:1114_0": "maraṇaduḥkhamiti / tatra mātuḥ kukṣau andhatamasīva praviṣṭasya saṅkucanaprasāraṇaduḥkhaṃ",
  "GSP31jaymangu:1114_1": "garbhaduḥkham / jāyamānasya māturudarānnirgacchato janmaduḥkham / va.....pālataskhalanādiduḥkhaṃ",
  "GSP31jaymangu:1114_2": "jarāduḥkham / maraṇāvasthāyāṃ sthūlaśarīraṃ tyajato maraṇaduḥkham / etattvādhyātmikaṃ",
  "GSP31jaymangu:1114_3": "duḥkhe 'ntarbhūtamaprītaduḥkhaṃ buddhyādhyavasitaṃ puruṣaḥ prāpnoti tasya cetanatvāt,",
  "GSP31jaymangu:1115": "na tu liṅgamacetanatvāditi bhāvaḥ //",
  "GSP31jaymangu:1116": "kiyantaṃ kālamityāha- 'liṅgasyāvinivṛtteḥ';",
  "GSP31jaymangu:1117_0": "iti / yāvalliṅgasyāvinivṛttistāvadityarthaḥ / tasya ca nivṛttiḥ pradhānapuruṣāntarajñānāt /",
  "GSP31jaymangu:1117_1": "yataścaivaṃ tasmādduḥkhaṃ svabhāvena / liṅgagarbhādyavasthāsu svabhāvato duḥkhamityarthaḥ /",
  "GSP31jaymangu:1117_2": "lokatraye sukhamapi prāpnoti,",
  "GSP31jaymangu:1118": "tannoktaṃ tasyāniyatatvāt / jarādiduḥkhaṃ tu niyatamiti // 55 //",
  "GSP31jaymangu:1119": "----------------------------------------------------------------------",
  "GSP31jaymangu:1120": "kārikā 56",
  "GSP31jaymangu:1121": "----------------------------------------------------------------------",
  "GSP31jaymangu:1122": "yo 'yaṃ bhāvaliṅgabhūtatatsargaḥ sa kimīśvarāt, yathocyate-",
  "GSP31jaymangu:1123": "īśvaraprerito gacchet svargaṃ vā śvabhrameva vā /",
  "GSP31jaymangu:1124": "iti, kiṃ vā puruṣāt, yathocyate-",
  "GSP31jaymangu:1125": "puruṣa evedaṃ sarvaṃ yadbhūtaṃ yacca bhavyam /",
  "GSP31jaymangu:1126": "iti, kiṃ vā svabhāvāt, yathocyate-",
  "GSP31jaymangu:1127": "svabhāvikamevedaṃ sarvaṃ jagannahi marudādayaḥ kenacit kriyante /",
  "GSP31jaymangu:1128": "ityatrāha-",
  "GSP31jaymangu:1129": "ityeṣa prakṛtikṛto mahadādiviśeṣabhūtaparyantaḥ /",
  "GSP31jaymangu:1130": "pratipuruṣavimokṣārthaṃ svārtha iva parārtha ārambhaḥ // ISk_56 //",
  "GSP31jaymangu:1131": "'ityeṣa prakṛtikṛtaḥ'; ityādi / ārabhyata ityārambhaḥ / prakṛtikṛta iti pradhānakṛtaḥ,",
  "GSP31jaymangu:1132": "neśvarādikṛta ityarthaḥ / lokatrayaṃ triguṇātmakaṃ bhavati,",
  "GSP31jaymangu:1133": "tacca triguṇāyā eva prakṛterutpadyate / napai svabhāvikam,",
  "GSP31jaymangu:1134": "viparītaguṇadoṣaprasaṅgāddeśāniyamayogācca //",
  "GSP31jaymangu:1135": "sa kiṃsvarūpa ityāha- 'mahadādiviśeṣabhūtaparyantaḥ';",
  "GSP31jaymangu:1136_0": "iti / buddhirādiryasyārambhasya / bhūtāni lokatraye yānyabhinnasaṃsthānāni sthūlaśarīrākhyāni /",
  "GSP31jaymangu:1136_1": "viṣayāśca / bāhyāśca viṣayāḥ sūkṣmāḥ sthūlāḥ / te paryante 'vasāne yasya sa tathoktaḥ /",
  "GSP31jaymangu:1136_2": "anena bhāvaliṅgabhūtasargākhyāstraya ākhyātāḥ //",
  "GSP31jaymangu:1137": "kimarthamayaṃ pradhānasyārambha ityatrāha- 'pratipuruṣavimokṣārtham';",
  "GSP31jaymangu:1138": "iti / ekaikasya puruṣasya puruṣasya vimuktyarthamārambhaḥ,",
  "GSP31jaymangu:1139_0": "puruṣāṇāṃ bahutvāt / bhāvasarge bhūtasarge cāneka iti darśayati / tathāhi mokṣārthaṃ",
  "GSP31jaymangu:1139_1": "viṣayopabhogārthaṃ cāyamārambha iti draṣṭavyam / pradhānena hi puruṣārthaḥ kartavyaḥ /",
  "GSP31jaymangu:1139_2": "sa ca dvividhaḥ / viṣayopabhogaḥ kaivalyaṃ ca / tadubhayaṃ kṛtvā nivartata iti //",
  "GSP31jaymangu:1140": "'svārthaḥ';",
  "GSP31jaymangu:1141": "iti / yaḥ kaścit devadattasvārtha eva parārtho rahititaṃ pravartate na parastapastakaroti (?)",
  "GSP31jaymangu:1142": "tathā pradhānamapītyarthaḥ // 56 //",
  "GSP31jaymangu:1143": "----------------------------------------------------------------------",
  "GSP31jaymangu:1144": "kārikā 57",
  "GSP31jaymangu:1145": "----------------------------------------------------------------------",
  "GSP31jaymangu:1146": "nanu ca sacetanasya buddhipūrvikā pravṛttirbhavati,",
  "GSP31jaymangu:1147": "pradhānasyācetanatvātkathaṃ lokatraye puruṣaṃ viṣayaiḥ saṃyojya dhyānena vipramocya nivarteta / kathamevaṃvidhā pravṛttiḥ / nāyaṃ niyamaḥ,",
  "GSP31jaymangu:1148": "acetanānāmapi loke pravṛttidarśanāt / yadāha-",
  "GSP31jaymangu:1149": "vatsavivṛddhinimittaṃ kṣīrasya yathā pravṛttirajñasya /",
  "GSP31jaymangu:1150": "puruṣavimokṣanimittaṃ tathā pravṛttiḥ pradhānasya // ISk_57 //",
  "GSP31jaymangu:1151": "'vatsavivṛddhinimittam'; ityādi / vatsasya vivṛddhiḥ puṣṭiḥ / tasyā nimittam //",
  "GSP31jaymangu:1152": "'kṣīrasya yathā pravṛttirajñasya'; iti / acetanasya / yathā tṛṇadikamacetanaṃ gavāśitaṃ pītaṃ ca,",
  "GSP31jaymangu:1153": "vatsasya puṣṭiḥ kartavyeti,",
  "GSP31jaymangu:1154": "kṣīrātmanā pariṇamati kṛtārthaṃ ca nivartata iti // 57 //",
  "GSP31jaymangu:1155": "----------------------------------------------------------------------",
  "GSP31jaymangu:1156": "kārikā 58",
  "GSP31jaymangu:1157": "----------------------------------------------------------------------",
  "GSP31jaymangu:1158": "yadi puruṣavimokṣārthaṃ pradhānasya pravṛttiḥ,",
  "GSP31jaymangu:1159": "pravṛtteḥ prāk puruṣasya kaivalyaṃ sthitameva,",
  "GSP31jaymangu:1160": "tat kiṃ tena pravṛttena? tathā cāhuḥ -",
  "GSP31jaymangu:1161": "madhvarthaṃ prasthitaḥ kaścid grāmābhyāśe tu mākṣikam /",
  "GSP31jaymangu:1162": "akke cenmadhu vindeta kimarthaṃ parvataṃ vrajet // iti //",
  "GSP31jaymangu:1163": "atrāha-",
  "GSP31jaymangu:1164": "autsukyanivṛttyarthaṃ yathā kriyāsu pravartate lokaḥ /",
  "GSP31jaymangu:1165": "puruṣasya vimokṣārthaṃ pravartate tadvadavyaktam // ISk_58 //",
  "GSP31jaymangu:1166": "'autsukyam'; ityādi / yathautsukyanivṛttyarthamabhimatakriyāsu lokaḥ pravartate,",
  "GSP31jaymangu:1167": "tadvat pralayāvasthāyāṃ puruṣo 'pi mokṣanimittaṃ yadautsukyaṃ tannivṛttaye pravartayetpradhānamiti // 58 //",
  "GSP31jaymangu:1168": "----------------------------------------------------------------------",
  "GSP31jaymangu:1169": "kārikā 59",
  "GSP31jaymangu:1170": "----------------------------------------------------------------------",
  "GSP31jaymangu:1171": "udāharaṇāntaramāha-",
  "GSP31jaymangu:1172": "raṅgasya darśayitvā nivartate narttakī yathā nṛttāt /",
  "GSP31jaymangu:1173": "puruṣasya tathā '; 'tmānaṃ prakāśya vinivartate prakṛtiḥ // ISk_59 //",
  "GSP31jaymangu:1174": "'raṅgasya';",
  "GSP31jaymangu:1175": "ityādi / nṛtyatīti narttakī / sā tathā raṅgasya nṛttaṃ darśayitvā tasmānnṛttānnivartate viramati,",
  "GSP31jaymangu:1176": "dṛṣṭāhamaneneti kṛtaprayojanā satī,",
  "GSP31jaymangu:1177": "tathā puruṣasyātmānaṃ saṃprakāśya devādibhāvarūpaṃ gatā nivartate prakṛtiḥ pradhānamityarthaḥ // 59 //",
  "GSP31jaymangu:1178": "----------------------------------------------------------------------",
  "GSP31jaymangu:1179": "kārikā 60",
  "GSP31jaymangu:1180": "----------------------------------------------------------------------",
  "GSP31jaymangu:1181": "nanu ca naṭī raṅgāt svārthaṃ sādhayati, prakṛtestu puruṣārthaḥ svārtho yenaivamācarayatītyāha-",
  "GSP31jaymangu:1182": "nānāvidhairupāyairupakāriṇyanupakāriṇaḥ puṃsaḥ /",
  "GSP31jaymangu:1183": "guṇavatyaguṇasya satastasyārthamapārthakaṃ carati // ISk_60 //",
  "GSP31jaymangu:1184": "'nānāvidhaiḥ';",
  "GSP31jaymangu:1185": "ityādi / pūrvaṃ saptabhirdharmādibhirupāyaistriṣu viṣayeṣvātmanaṃ prakāśayatyupakāriṇī,",
  "GSP31jaymangu:1186": "tadanantaramekena jñānākhyena kaivalyaṃ kurvāṇopakāriṇī bhavati //",
  "GSP31jaymangu:1187": "'anapakāriṇaḥ puṃsaḥ'; iti / na pumāṃstāṃ pratyupakaroti,",
  "GSP31jaymangu:1188": "ahamanayopakṛta iti / punassā tamupakaroti //",
  "GSP31jaymangu:1189": "nāsau tāmityāha - '; guṇavatyaguṇasya sataḥ'; iti / guṇasattvātprakṛtiḥ sakriyā,",
  "GSP31jaymangu:1190": "nirguṇatvāt puruṣo niṣkriya iti / tasyārthamapārthakaṃ carati / tasya puṃso 'rtho dvividhaḥ- viṣayopabhogaḥ kaivalyaṃ ca / tannirarthakaṃ karoti,",
  "GSP31jaymangu:1191": "yatastasyāḥ prayojanābhāvaḥ / vyaktātmanā '; 'tmānaṃ darśayati natvavyaktātmanā // 60 //",
  "GSP31jaymangu:1192": "----------------------------------------------------------------------",
  "GSP31jaymangu:1193": "kārikā 61",
  "GSP31jaymangu:1194": "----------------------------------------------------------------------",
  "GSP31jaymangu:1195": "tathāhi - guṇānāṃ sāmyāvasthā prakṛtiḥ / kutaśca sā na sarvātmanā '; 'tmānaṃ prakāśayati,",
  "GSP31jaymangu:1196": "pumānapi na sarvathā paśyati ? tathā cāhuḥ-",
  "GSP31jaymangu:1197": "guṇānāṃ paramaṃ rūpaṃ na dṛṣṭipathamṛcchati /",
  "GSP31jaymangu:1198": "yattu dṛṣṭipathaṃ prāptaṃ tanmāyāvastu tucchakam // iti / atrāha -",
  "GSP31jaymangu:1199": "prakṛteḥ sukumārataraṃ na kiñcidastīti me matirbhavati /",
  "GSP31jaymangu:1200": "yā dṛṣṭāsmīti punarna darśanamupaiti puruṣasya // ISk_61 //",
  "GSP31jaymangu:1201": "'prakṛteḥ';",
  "GSP31jaymangu:1202": "ityādi / sukumārataramiti sūkṣmataramitarat / etaduktaṃ bhavati- prāgvyaktātmanā prakāśayati na tvavyaktātmanāpi,",
  "GSP31jaymangu:1203": "yena jñānāvasthāyāṃ prakṛtermatirbhavati mama sūkṣmataraṃ na kiñcidaparamasti yaddraṣṭavyaṃ puruṣeṇa //",
  "GSP31jaymangu:1204": "('yā dṛṣṭā 'smi'; iti / sā prakṛtirvyaktātmanā ca)",
  "GSP31jaymangu:1205": "dṛṣṭāhamaneneti na punardarśanamupaiti puruṣasya,",
  "GSP31jaymangu:1206": "draṣṭavyābhāvāt / tataścaivaṃ sarvathā prakṛtirātmānaṃ prakāśayati,",
  "GSP31jaymangu:1207": "puruṣaścaitāṃ sarvathā paśyati // 61 //",
  "GSP31jaymangu:1208": "----------------------------------------------------------------------",
  "GSP31jaymangu:1209": "kārikā 62",
  "GSP31jaymangu:1210": "----------------------------------------------------------------------",
  "GSP31jaymangu:1211": "tasmānna puruṣasya bandho nāpi saṃsaraṇaṃ mokṣo vetyāha-",
  "GSP31jaymangu:1212": "tasmānna badhyate 'ddhā na mucyate nāpi saṃsarati kaścit /",
  "GSP31jaymangu:1213": "saṃsarati badhyate mucyate ca nānāśrayā prakṛtiḥ // ISk_62 //",
  "GSP31jaymangu:1214": "'tasmānna badhyate';",
  "GSP31jaymangu:1215": "ityādi / bandhābhāvānna badhyate / puruṣasyāpi kāryatvādbandho nāsti / na vimucyate tasyā bandhanāt / nāpi saṃsarati niṣkriyatvāt / kaściditi puruṣa ityarthaḥ //",
  "GSP31jaymangu:1216": "kasya tarhi bandhādaya ityāha- saṃsarati badhyate mucyate ca prakṛtiriti / nanu ca tasyāḥ sukumāratvādbandhādayo na sambhavantyevetyatrāha- nānāśrayeṣurabhivajyate (?)",
  "GSP31jaymangu:1217": "/ tatrāśrayāḥ bhāvaliṅgabhūtāssargāḥ / te prakṛtipuruṣavannānāvidhāḥ // 62 //",
  "GSP31jaymangu:1218": "----------------------------------------------------------------------",
  "GSP31jaymangu:1219": "kārikā 63",
  "GSP31jaymangu:1220": "----------------------------------------------------------------------",
  "GSP31jaymangu:1221": "tataśca nānāśrayatvādeva darśayannāha-",
  "GSP31jaymangu:1222": "rūpaiḥ saptabhireva tu badhnātyātmānamātmanā prakṛtiḥ /",
  "GSP31jaymangu:1223": "saiva ca puruṣārthamprati vimocayatyekarūpeṇa // ISk_63 //",
  "GSP31jaymangu:1224": "'rūpaiḥ';",
  "GSP31jaymangu:1225": "ityādi / dharmādayo buddhe rūpānyuktāni / 'saptabhiḥ';",
  "GSP31jaymangu:1226_0": "/ jñānaṃ tyaktvā te ca prakṛterātmabhūtāḥ / saivātmanaiva puruṣārthaṃ pratyātmānaṃ",
  "GSP31jaymangu:1226_1": "mahadādisūkṣmaparyantaṃ liṅgaṃ badhnāti / bandhaśca trividhaḥ / tacca liṅgaṃ bhāvādibhiradhivāsitamarthameva /",
  "GSP31jaymangu:1226_2": "saṃsaratīti / prakṛtireva saṃsarati //",
  "GSP31jaymangu:1227": "'saiva ca'; iti / prakṛtiḥ puruṣārthaṃ prati kaivalyārthaṃ vimocayatyātmānam //",
  "GSP31jaymangu:1228": "'ekarūpeṇa';",
  "GSP31jaymangu:1229_0": "iti / ekaṃ ca tadrūpaṃ ceti / jñānākhyena rūpeṇetyarthaḥ / yaṃ puruṣamapekṣya jñānamutpādayati",
  "GSP31jaymangu:1229_1": "taṃ pratyavyaktamātmānaṃ saṃharatītyarthaḥ / nahi dharmādayaḥ puruṣadharmā yastairbadhyate / nāpi saṃsarati,",
  "GSP31jaymangu:1230": "aliṅgabhāvatvāt / nāpi mucyate,",
  "GSP31jaymangu:1231": "tasya bandhanatvāt // 63 //",
  "GSP31jaymangu:1232": "----------------------------------------------------------------------",
  "GSP31jaymangu:1233": "kārikā 64",
  "GSP31jaymangu:1234": "----------------------------------------------------------------------",
  "GSP31jaymangu:1235": "tadevaṃ jñānaṃ kathamutpadyate yena mocayatītyāha-",
  "GSP31jaymangu:1236": "evaṃ tattvābhyāsānnāsmi na me nāhamityapariśeṣam /",
  "GSP31jaymangu:1237": "aviparyayādviśuddhaṃ kevalamutpadyate jñānam // ISk_64 //",
  "GSP31jaymangu:1238": "'evaṃ tattvābhyāsāt';",
  "GSP31jaymangu:1239": "ityādi / evamiti vakṣyamāṇe yojyam / tattvāni pañcaviṃśatiḥ / teṣāṃ punaḥ punaḥ svarūpeṇābhyasanamabhyāsaḥ / yadetat sūkṣmaśarīraṃ bhautikaṃ ca tasminna bhavāmi, api tu prakṛtiḥ //",
  "GSP31jaymangu:1240": "'na me'; ityādi / na mamedamapi tu prakṛteḥ //",
  "GSP31jaymangu:1241": "nāhamiti / nāpyahaṃ prakṛtirityevaṃ tattvābhyāsāt / kiṃviśiṣṭāt - aviparyayādahamityamānasaṃśayāt jñānamutpadyate //",
  "GSP31jaymangu:1242": "īdṛśamityāha- 'apariśeṣam';",
  "GSP31jaymangu:1243": "iti / paripūrṇaṃ viśuddham saṃsāramalāpagamāt kevalamekamityarthaḥ // 64 //",
  "GSP31jaymangu:1244": "----------------------------------------------------------------------",
  "GSP31jaymangu:1245": "kārikā 65",
  "GSP31jaymangu:1246": "----------------------------------------------------------------------",
  "GSP31jaymangu:1247": "nanu jñānena puruṣaḥ kiṃ paśyatītyāha-",
  "GSP31jaymangu:1248": "tena nivṛttaprasavāmarthavaśāt saptarūpavinivṛttām /",
  "GSP31jaymangu:1249": "prakṛtiṃ paśyati puruṣaḥ prekṣakavadavasthitaḥ svasthaḥ // ISk_65 //",
  "GSP31jaymangu:1250": "'tena';",
  "GSP31jaymangu:1251": "ityādi / yat prakṛtijñānamutpadyate taṃ prati nivṛtaḥ prasavo liṅgabhūtasargākhyo yasyāḥ prakṛteḥ sa tathoktā / prasavanivṛttyā vā yo viṣayo viṣayebhyo nivartate tadvaśāt,",
  "GSP31jaymangu:1252": "saptabhyo rūpebhyo dharmādibhyo nivṛttā prakṛtirbhavati / bhāvasaṃsargo 'pi yasyā nivartata ityarthaḥ / tāmevaṃvidhāmavyaktarūpāṃ paśyati puruṣaḥ //",
  "GSP31jaymangu:1253": "'prekṣakavadavasthitaḥ';",
  "GSP31jaymangu:1254": "iti / yathā prekṣakaḥ pravarttitanṛttamupasaṃhṛtanṛttāṃ ca narttakīṃ paśyati,",
  "GSP31jaymangu:1255": "tathā puruṣo 'pi pravartitasargāmupasaṃhṛtasargāṃ ceti //",
  "GSP31jaymangu:1256": "'svasthaḥ'; iti / ātmani sthito na prakṛtisthaḥ, tataḥ prakṛternivṛttatvāt // 65 //",
  "GSP31jaymangu:1257": "----------------------------------------------------------------------",
  "GSP31jaymangu:1258": "kārikā 66",
  "GSP31jaymangu:1259": "----------------------------------------------------------------------",
  "GSP31jaymangu:1260": "nanu ca yadi prakṛtirgarbhabhūḥpuruṣaṃ prati nivṛttaprasavā,",
  "GSP31jaymangu:1261": "tasyāśca prakṛtestadānīṃ sarvagatatvādastyeva saṃyogastatkimiti punaḥ śarīrotpattirna bhavatītyāha -",
  "GSP31jaymangu:1262": "dṛṣṭā mayetyupekṣaka eko dṛṣṭā 'hamityuparamatyanyā /",
  "GSP31jaymangu:1263": "sati saṃyoge 'pi tayoḥ prayojanaṃ nāsti sargasya // ISk_66 //",
  "GSP31jaymangu:1264": "'dṛṣṭā mayā'; ityādi / tayordvayorekaḥ puruṣa upekṣakaḥ,",
  "GSP31jaymangu:1265": "sarvathā...tvāt / yathā prekṣako naṭīmupekṣate nivṛttābhilāṣatvāt //",
  "GSP31jaymangu:1266": "'dṛṣṭā 'hamityuparatā 'nyā';",
  "GSP31jaymangu:1267": "iti / aparā prakṛtiruparatā nivṛttaprasavā / sarvathā 'hamanena dṛṣṭeti //",
  "GSP31jaymangu:1268_0": "tataśca saṃyoge 'pi tayoḥ prayojanaṃ nāsti sargasya / viṣayopabhogārthaḥ sargaḥ /",
  "GSP31jaymangu:1268_1": "tasminneva caritārthatvāt na punaḥ sargamārabhate / nahi naṭī raṅge prekṣakairnirākāṃkṣitaṃ",
  "GSP31jaymangu:1268_2": "punarnṛttamārabhate // 66 //",
  "GSP31jaymangu:1269": "----------------------------------------------------------------------",
  "GSP31jaymangu:1270": "kārikā 67",
  "GSP31jaymangu:1271": "----------------------------------------------------------------------",
  "GSP31jaymangu:1272": "yadyātmajñānāt kaivalyaprāptiḥ, tadanantarameva śarīraṃ kasmānna nivartata ityāha-",
  "GSP31jaymangu:1273": "samyagjñānādhigamāt dharmādīnāmakāraṇaprāptau /",
  "GSP31jaymangu:1274": "tiṣṭhati saṃskāravaśāt, cakrabhramavaddhṛtaśarīraḥ // ISk_67 //",
  "GSP31jaymangu:1275": "'samyak jñānādhigamāt'; ityādi / samyak jñānamātmajñānam / tasyādhigamādātmajñānaprāpterityarthaḥ //",
  "GSP31jaymangu:1276": "'dharmādīnāmakāraṇaprāptau'; iti / na kāraṇamakāraṇam,",
  "GSP31jaymangu:1277": "tasyāmakāraṇaprāptāveva taduktaṃ bhavati / samyak jñānādhigamātteṣāṃ dharmādīnāmagnidagdhabījavadaśaktatvāt //",
  "GSP31jaymangu:1278_0": "janmāntarasaṃskāravaśāddhṛtaśarīraḥ pumāṃstiṣṭhati / katham- cakrabhramavat / yathā",
  "GSP31jaymangu:1278_1": "kulālavyāpāre nivṛtte 'pi vegavaśāt kiyantamapi kālaṃ cakrabhramastiṣṭhati tathā",
  "GSP31jaymangu:1278_2": "śarīramapītyarthaḥ // 67 //",
  "GSP31jaymangu:1279": "----------------------------------------------------------------------",
  "GSP31jaymangu:1280": "kārikā 68",
  "GSP31jaymangu:1281": "----------------------------------------------------------------------",
  "GSP31jaymangu:1282": "kadā sa mokṣo bhavatītyatra-",
  "GSP31jaymangu:1283": "prāpte śarīrabhede caritārthatvāt pradhānavinivṛttau /",
  "GSP31jaymangu:1284": "aikāntikamātyantikamubhayaṃ kaivalyamāpnoti // ISk_68 //",
  "GSP31jaymangu:1285": "'prāpte śarīrabhede';",
  "GSP31jaymangu:1286": "ityādi / liṅgabhautikaśarīre pṛthagbhūte yathā saṃbhūte layaṃ gati teṣvityarthaḥ (?) //",
  "GSP31jaymangu:1287": "'caritārthatvāt pradhānavinivṛttau';",
  "GSP31jaymangu:1288": "iti / pradhānaṃ liṅgātmanā pariṇataṃ nivartate / nivṛttāvubhayaṃ kaivalyamāpnoti //",
  "GSP31jaymangu:1289": "'aikāntikamātyantikaṃ ca';",
  "GSP31jaymangu:1290": "iti / tatrātmajñānotpādādavaśyaṃbhāvi kaivalyamityaikāntikam / satyapi tayoḥ saṃyoge prayojanābhāvānna punaḥ sarga ityātyantikamiti // 68 //",
  "GSP31jaymangu:1291": "----------------------------------------------------------------------",
  "GSP31jaymangu:1292": "kārikā 69",
  "GSP31jaymangu:1293": "----------------------------------------------------------------------",
  "GSP31jaymangu:1294": "saptatyāṃ viśuddhiṃ darśayannāha-",
  "GSP31jaymangu:1295": "puruṣārthajñānamidaṃ guhyaṃ paramarṣiṇā samākhyātam /",
  "GSP31jaymangu:1296": "sthityutpattipralayāścintyante yatra bhūtānām // ISk_69 //",
  "GSP31jaymangu:1297": "'puruṣārthajñānam';",
  "GSP31jaymangu:1298": "ityādi / puruṣārthaṃ jñānaṃ ceti puruṣārthajñānam / yadidaṃ pañcaviṃśatitattvajñānaṃ tatpradhānam,",
  "GSP31jaymangu:1299": "puruṣārthamokṣo 'nena prāpyata iti kṛtvā / guhyamidamaprakāśyam / sādhujanādanyasmai na deyamityarthaḥ //",
  "GSP31jaymangu:1300": "'paramarṣiṇā samākhyātam'; iti / kapilamuninā prakāśitam //",
  "GSP31jaymangu:1301": "'sthityutpattipralayāścintyante yatra bhūtānām';",
  "GSP31jaymangu:1302_0": "iti / yatra jñāne bhūtānāṃ brahmādistambaparyantānāṃ sthityādayo vyavasthāpyante /",
  "GSP31jaymangu:1302_1": "tatrotpannānāṃ prabandhenāvasthānaṃ sthitiḥ / sā ca triṣu sthāneṣu daivamānuṣatairyagyoneṣu",
  "GSP31jaymangu:1302_2": "utpattiḥ sṛṣṭapradhānāt yāvat tanmātrebhyaḥ pañcamahābhūtāni / sṛṣṭyupasaṃhāre mahāpralayaḥ,",
  "GSP31jaymangu:1303": "sarvo 'pyutkrameṇa / tadyathā pṛthivyādayastanmātrādiṣu līyante yāvatpradhānamiti / tena pañcaviṃśatitattvavyatiriktaṃ nāstītyetaduktam // 69 //",
  "GSP31jaymangu:1304": "----------------------------------------------------------------------",
  "GSP31jaymangu:1305": "kārikā 70",
  "GSP31jaymangu:1306": "----------------------------------------------------------------------",
  "GSP31jaymangu:1307": "muninā samākhyātamiti kuto jñāyata ityāha-",
  "GSP31jaymangu:1308": "etat pavitramagryaṃ munirāsuraye 'nukampayā pradadau /",
  "GSP31jaymangu:1309": "āsurirapi pañcaśikhāya, tena ca bahudhā kṛtaṃ tantram // ISk_70 //",
  "GSP31jaymangu:1310": "'etat';",
  "GSP31jaymangu:1311": "ityādi / 'pavitram';",
  "GSP31jaymangu:1312": "iti / duḥkhatrayametat punātīti kṛtvā / sarvabhedānāmagrebhavatvādagryam //",
  "GSP31jaymangu:1313": "'munirāsuraye 'nukampayā pradadau';",
  "GSP31jaymangu:1314_0": "iti / kapilasya mahāmuneḥ sahotpannāścatvāro dharmādayaḥ / tatra jñānākhyena bhāvenāndhe",
  "GSP31jaymangu:1314_1": "tamasi vartamānaṃ jagat dṛṣṭavato muneḥ karuṇotpannā / tayā ca preryamāṇa āsuriṃ",
  "GSP31jaymangu:1314_2": "sagotrabrāhmaṇaṃ varṣasahasrayātinamāgatyovāca / 'āsure ramase tvaṃ gṛhasthadharmeṇa';",
  "GSP31jaymangu:1315": "iti / sa tamāha- 'bhagavan na rame 'ham';",
  "GSP31jaymangu:1316": "iti / punarvarṣasahasre pūrṇe taṃ gatvā tathovāca / so 'pi 'bhagavan na rame 'ham';",
  "GSP31jaymangu:1317": "ityuvāca / tato muninā 'yadi viraktastvam,",
  "GSP31jaymangu:1318": "ehi brahmacaryaṃ cara';",
  "GSP31jaymangu:1319": "ityasāvuktaḥ / sa tu pradipadya gṛhasthadharmaṃ tyaktvā pravrajitaḥ / tasmai śiṣyāyānukampayā saṃkṣipya dattavān / 'tama eva khalvidamāsīt';",
  "GSP31jaymangu:1320": "/ tasmiṃstamasi kṣetrajña eva prathamaḥ / tamaḥ pradhānam,",
  "GSP31jaymangu:1321": "kṣetrajñaḥ puruṣa ucyate / āsurirapi tadeva saṃkṣiptaṃ pañcaśikhāya svaśiṣyāyānukampayā pradadau //",
  "GSP31jaymangu:1322": "'tena';",
  "GSP31jaymangu:1323": "iti / pañcaśikhena muninā bahudhā kṛtaṃ tantram / ṣaṣṭitantrākhyaṃ ṣaṣṭikhaṇḍaṃ kṛtamiti / tatraiva hi ṣaṣṭirarthā vyākhyātāḥ // 70 //",
  "GSP31jaymangu:1324": "----------------------------------------------------------------------",
  "GSP31jaymangu:1325": "kārikā 71",
  "GSP31jaymangu:1326": "----------------------------------------------------------------------",
  "GSP31jaymangu:1327": "nanu ca ṣaṣṭitantramevāstu kiṃ saptatyeti svaśāstrakaraṇaprayojanamāha-",
  "GSP31jaymangu:1328": "śiṣyaparamparayā '; 'gatamīśvarakṛṣṇena caitadāryābhiḥ /",
  "GSP31jaymangu:1329": "saṃkṣipyāryamatinā samyagvijñāya siddhāntam // ISk_71 //",
  "GSP31jaymangu:1330": "'śiṣyaparamparayā'; ityādi / munerāsureḥ pañcaśikhastathā gargagautamaprabhṛtirṇarāmataṃgramyā (?)",
  "GSP31jaymangu:1331": "īśvarakṛṣṇanāmānaṃ parivrājakamityanayā śiṣyaparamparayā / iti jñānamayarūpeṇāgataṃ siddhāntaṃ ṣaṣṭitantram / samyagvijñāya saṃkṣiptaṃ ṣaṣṭitantram,",
  "GSP31jaymangu:1332": "pañcaviṃśatitattvākhyaṃ jñānamityarthaḥ //",
  "GSP31jaymangu:1333": "āryamatiḥ, adhigatatattvajñānatayāryamatiḥ //",
  "GSP31jaymangu:1334": "'āryābhiḥ';",
  "GSP31jaymangu:1335": "iti / saptatyetyarthaḥ / 'duḥkhatrayābhighātāt';",
  "GSP31jaymangu:1336": "'etat pavitram';",
  "GSP31jaymangu:1337": "iti saptatyābhihitam // 71 //",
  "GSP31jaymangu:1338": "----------------------------------------------------------------------",
  "GSP31jaymangu:1339": "kārikā 72",
  "GSP31jaymangu:1340": "----------------------------------------------------------------------",
  "GSP31jaymangu:1341": "atra ṣaṣṭitantre bahavo 'rthāḥ, te 'tra noktā ityāha-",
  "GSP31jaymangu:1342": "saptatyāṃ kila ye 'rathāste 'rthāḥ kṛtsnasya ṣaṣṭitantrasya /",
  "GSP31jaymangu:1343": "ākhyāyikāvirahitāḥ paravādavivarjitāścāpi // ISk_72 //",
  "GSP31jaymangu:1344": "'saptatyām';",
  "GSP31jaymangu:1345": "ityādi / 'eṣa pratyayasargo viparyayāśaktituṣṭisiddhyākhyaḥ';",
  "GSP31jaymangu:1346": "ityādinā granthena ya uktāste kṛtsnasya ṣaṣṭitantrasyāpi //",
  "GSP31jaymangu:1347": "kintu 'ākhyāyikāvirahitāḥ paravādavivarjitāḥ śuddhāḥ'; iti / ākhyāyikā ākhyānam,",
  "GSP31jaymangu:1348": "tadvirahitāḥ / paracodyaṃ tena vivarjitāḥ / śuddhāḥ kevalāḥ / paraṃ bandhamokṣopayogino 'rthāḥ darśitā iti tasmāt sampūrṇeyaṃ saptatiriti // 72 //",
  "GSP31jaymangu:1349": "----------------------------------------------------------------------",
  "GSP31jaymangu:1350": "// iti śrīmatparamahaṃsaparivrājakācāryaśrīgovindabhagavatpūjyapādaśiṣyeṇa śrīśaṅkarabhagavatā kṛtā sāṃkhyasaptatiṭīkā samāptā //"
}