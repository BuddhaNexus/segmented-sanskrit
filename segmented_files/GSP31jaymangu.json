{
    "GSP31jaymangu:0": "sāṃkhyasaptatiṭīkā jayamaṅgalā //",
    "GSP31jaymangu:1": "kārikā 1",
    "GSP31jaymangu:2": "adhigatatattvālokaṃ lokottaravādinaṃ praṇamya munim /",
    "GSP31jaymangu:3": "kriyate saptatikāyāṣṭīkā jayamaṅgalā nāma //",
    "GSP31jaymangu:4": "prekṣāvanto 'nukte prayojane na kvacitpravartanta iti prayojanamucyate tattvajñānānmokṣaḥ tattvāni pañcaviṃśatiḥ /",
    "GSP31jaymangu:5": "tathā coktam -",
    "GSP31jaymangu:6": "pañcaviṃśatitattvajño yatra kutrāśrame rataḥ /",
    "GSP31jaymangu:7": "jaṭī muṇḍī śikhī vāpi mucyate nātra saṃśayaḥ // iti //",
    "GSP31jaymangu:8": "teṣu ca ṣaṣṭitantrādikhyāteṣviti /",
    "GSP31jaymangu:9": "vistaratvāt ṣaṣṭitantrasya saṃkṣiptarucisattvānugrahārthaṃ saptatikārambhaḥ /",
    "GSP31jaymangu:10": "vakṣyati ca 'etadāryābhiḥ saṃkṣiptam'; iti /",
    "GSP31jaymangu:11": "mokṣeṇa kiṃ phalamiti cedduḥkhanivṛttiḥ /",
    "GSP31jaymangu:12": "atattvajño duḥkhairabhihanyamānassaṃsarannāste /",
    "GSP31jaymangu:13": "tattvajñānāttu",
    "GSP31jaymangu:14": "kaivalyamāpnoti, na duḥkhairabhihanyate /",
    "GSP31jaymangu:15": "hanyamānena ko heturjijñāsitavya",
    "GSP31jaymangu:16": "ityatrāha-",
    "GSP31jaymangu:17": "duḥkhatrayābhighātājjijñāsā tadavaghātake hetau /",
    "GSP31jaymangu:18": "dṛṣṭe sāpārthā cennaikāntātyantato 'bhāvāt // ISk_1 //",
    "GSP31jaymangu:19": "'duḥkhatrayābhighātājjijñāsā'; ityādi /",
    "GSP31jaymangu:20": "duḥkhānāṃ trayaṃ duḥkhatrayam /",
    "GSP31jaymangu:21": "ādhyātmikam, ādhibhautikam, ādhidaivikaṃ ceti /",
    "GSP31jaymangu:22": "ātmanyadhyātmam, tatra yadbhavati tadādhyātmikam /",
    "GSP31jaymangu:23": "śārīraṃ mānasaṃ ceti /",
    "GSP31jaymangu:24": "tatra vātapittaśleṣmaṇāṃ vaiṣamyeṇa jvarādiduḥkham, taccharīre bhavatīti śārīram",
    "GSP31jaymangu:25": "/ yatkāmakrodhaśokādibhiḥ manasi duḥkhaṃ tanmānasam /",
    "GSP31jaymangu:26": "yanmānuṣapaśumṛgapakṣisarīsṛpasthāvarānyadhikṛtya bhavati tadādhibhautikam",
    "GSP31jaymangu:27": "/ yaccharīre grahāveśādīni daivānyadhikṛtya bhavati tadādhidaivikamiti /",
    "GSP31jaymangu:28": "etadduḥkhatrayam /",
    "GSP31jaymangu:29": "tenābhighātātpīḍanāddhetorjijñāsā jñātumicchā bhavati",
    "GSP31jaymangu:30": "kasmin viṣaya ityāha- 'tadavaghātake hetau'; iti /",
    "GSP31jaymangu:31": "avaghātayatyapanayatītyavaghātakaḥ /",
    "GSP31jaymangu:32": "tasya duḥkhatrayasyāvaghātakastadavaghātakaḥ /",
    "GSP31jaymangu:33": "tṛjakābhyāṃ",
    "GSP31jaymangu:34": "ṣaṣṭhīsamāsapratiṣedhaḥ, 'tatprayojako hetuśca'; iti na bhavati /",
    "GSP31jaymangu:35": "kena khalvimāni duḥkhānyutpadyanta iti tadavaghātako heturjijñāsyo bhavati /",
    "GSP31jaymangu:36": "duḥkhavānahametatpratīkāramanveṣayāmīti prāyovādaḥ /",
    "GSP31jaymangu:37": "sa ca pañcaviṃśatitattvajñānānnānya iti manasi vartate //",
    "GSP31jaymangu:38": "'dṛṣṭe sā 'pārthā cet'; iti /",
    "GSP31jaymangu:39": "syādetat yadi dṛṣṭastadavaghātako heturna syāt /",
    "GSP31jaymangu:40": "yāvadādhyātmikasya śārīraduḥkhasyāpanayane cikitsāśāstravihita evopāyo 'sti, mānasasyāpi saṃkhyānabalaṃ ramyāśca śabdādayo viṣayāḥ /",
    "GSP31jaymangu:41": "ādhibhautikādhidaivikayorapi, avaghātaheturanuṣṭhīyamāno loka eva dṛśyate,",
    "GSP31jaymangu:42": "tayoḥ satpratipakṣatvāt /",
    "GSP31jaymangu:43": "tatrādhidaivikasya sāmadāmabhedadaṇḍopāyaghaṭitārambhāḥ /",
    "GSP31jaymangu:44": "ādhibhautikasyāpi nipātapratipātasaṃvṛtapradeśāśrayaṇādayaḥ //",
    "GSP31jaymangu:45": "tataśca dṛṣṭe hetau sati jijñāsā 'smin viṣaye nirarthaketyāśaṅkyāha-",
    "GSP31jaymangu:46": "'naikāntātyantato 'bhāvāt'; iti /",
    "GSP31jaymangu:47": "nā 'pārthā, sārthikaiva /",
    "GSP31jaymangu:48": "kutaḥ-",
    "GSP31jaymangu:49": "ekāntataḥ ekāntātyantato 'bhāvādapi /",
    "GSP31jaymangu:50": "ekāntenātyantena ca duḥkhābhāvasyābhāvādityarthaḥ /",
    "GSP31jaymangu:51": "dṛṣṭe hyupāye kriyamāṇe 'pi",
    "GSP31jaymangu:52": "keṣāṃcidduḥkhatrayaṃ bhavatyeveti naikāntenopaśamaḥ /",
    "GSP31jaymangu:53": "kathaṃcidupaśame punarutpādanāt nātyantenopaśamaḥ /",
    "GSP31jaymangu:54": "tasmādaikāntikātyantikaduḥkhopaśamāya jijñāsā yukteti // 1 //",
    "GSP31jaymangu:55": "kārikā 2",
    "GSP31jaymangu:56": "yadyevamaikāntikātyantikaduḥkhopaśamaheturvavedavihito 'sti /",
    "GSP31jaymangu:57": "tathā cāha-",
    "GSP31jaymangu:58": "aṇama somamamṛtā abhūmāganma jyotiravidāma devān /",
    "GSP31jaymangu:59": "kimasmān kṛṇavadarātiḥ kimu dhūrttiramṛtamartyasya // iti //",
    "GSP31jaymangu:60": "asyāyamarthaḥ- indro devanāmapaṇḍitānāha 'divyāḥ kimanyatsukhamasti'; iti",
    "GSP31jaymangu:61": "/ te tamāhuḥ 'nāsti'; iti /",
    "GSP31jaymangu:62": "somamapāma, somaṃ pītavanto vayam /",
    "GSP31jaymangu:63": "tato 'mṛtā",
    "GSP31jaymangu:64": "abhūma, vyapagatamṛtyavo jātāḥ /",
    "GSP31jaymangu:65": "'aganma jyotiḥ'; iti /",
    "GSP31jaymangu:66": "jyotiḥ svargo 'yam, taṃ prāptā vayam /",
    "GSP31jaymangu:67": "'avidāma devān'; iti /",
    "GSP31jaymangu:68": "iyanto devā asmin svarga iti jñātavantaḥ jñānamasmākamutpannamityarthaḥ /",
    "GSP31jaymangu:69": "'kimasmān kṛṇavat'; iti /",
    "GSP31jaymangu:70": "kṛṇavanmṛtyurucyate /",
    "GSP31jaymangu:71": "asmān somapānān kiṃ mṛtyuḥ kariṣyate /",
    "GSP31jaymangu:72": "arātiḥ vyādhiḥ so 'pi, dhūratirjarā sāpi cāsmākaṃ kiṃ kariṣyati /",
    "GSP31jaymangu:73": "'amṛtamartyasya'; iti /",
    "GSP31jaymangu:74": "tasmāt somapānādduḥkhopaśamaheturastītyasmin pūrvapakṣe -",
    "GSP31jaymangu:75": "dṛṣṭavadānuśravikaḥ sa hyaviśuddhikṣayātiśayayuktaḥ tadviparītaḥ śreyān vyaktāvyaktajñavijñānāt 'dṛṣṭavadānuśravikaḥ'; ityādi /",
    "GSP31jaymangu:76": "anuśrūyate pāramparyeṇetyanuśravo vedaḥ śruvaḥ 'ṛdorap'; /",
    "GSP31jaymangu:77": "tatra bhavo heturānuśravikaḥ /",
    "GSP31jaymangu:78": "adhyātmādiḥ /",
    "GSP31jaymangu:79": "dṛṣṭena tulyo dṛṣṭavat /",
    "GSP31jaymangu:80": "tasyāpi doṣadarśanāt //",
    "GSP31jaymangu:81": "yadāha - 'sa hyaviśuddhikṣayātiśayayuktaḥ'; iti /",
    "GSP31jaymangu:82": "yasmādānuśraviko heturaviśuddhyādibhistribhirdoṣairyuktaḥ /",
    "GSP31jaymangu:83": "tatrāgnihotrādau paśuvyāpādanāt somapānādaviśuddhiyuktaḥ /",
    "GSP31jaymangu:84": "karmakṣayāt svargacyutiriti kṣayayuktaḥ /",
    "GSP31jaymangu:85": "tathā cāhuḥ - 'bahūnīndrasahasrāṇi vyatītāni yuge yuge'; iti /",
    "GSP31jaymangu:86": "'sa hi deveṣvapi devo daridrāti'; iti /",
    "GSP31jaymangu:87": "'īśvaraṃ dṛṣṭvā mahad duḥkhamutpadyate';",
    "GSP31jaymangu:88": "ityatiśayayuktaḥ /",
    "GSP31jaymangu:89": "tathāhi- yaḥ kratuśatena yajate tasya mahadaiśvaryam,",
    "GSP31jaymangu:90": "yo dvābhyāṃ tribhirvā tasyālpamiti /",
    "GSP31jaymangu:91": "tasmādānuśraviko 'pi",
    "GSP31jaymangu:92": "dṛṣṭavatparityājyaḥ //",
    "GSP31jaymangu:93": "kastarhi śreyānityāha- 'tadviparītaḥ śreyān'; iti /",
    "GSP31jaymangu:94": "dṛṣṭānuśravikadvārā yo viparītaḥ tattvajñānākhyaḥ sa śreyān /",
    "GSP31jaymangu:95": "tasya akaivalyaprāpakatvāt /",
    "GSP31jaymangu:96": "tatraikāntātyantato 'bhāvāddṛṣṭācchreyān /",
    "GSP31jaymangu:97": "śarīrahānāddhi śuddhaphalaḥ,",
    "GSP31jaymangu:98": "prakṛtihānādakṣayaphalaḥ, anuttaratvācca niratiśayaphala ityānuśravikācchreyān //",
    "GSP31jaymangu:99": "sa kathaṃ procyata ityatrāha 'vyaktāvyaktajñavijñānāt'; iti /",
    "GSP31jaymangu:100": "rāśitrayeṇa pañcaviṃśatitattvāni kathyante /",
    "GSP31jaymangu:101": "tatra mahadādibhūtaparyantaṃ trayoviṃśatiprakāraṃ vyaktamucyate, tena rūpeṇa pradhānasya vyaktatvāt",
    "GSP31jaymangu:102": "avyaktaṃ pradhānam, kenacidrūpeṇāvyaktatvāt /",
    "GSP31jaymangu:103": "jānātīti jñaḥ puruṣaḥ /",
    "GSP31jaymangu:104": "teṣu yadvijñānaṃ svarūpaparicchedaḥ, tasmāt prāpyata ityarthaḥ /",
    "GSP31jaymangu:105": "tanvādi hi paricchidya tadabhyāsāduttarakālaṃ prakṛtipuruṣāntarajñānamutpadyate,",
    "GSP31jaymangu:106": "tataśca kaivalyamiti /",
    "GSP31jaymangu:107": "asyā āryāyā vakṣyamāṇā yāḥ, sarvā evārthena bhāṣyasthānīyā draṣṭavyāḥ // 2 //",
    "GSP31jaymangu:108": "kārikā 3",
    "GSP31jaymangu:109": "tatraiṣāṃ vyaktādīnāmutpādābhyāṃ svarūpamāha-",
    "GSP31jaymangu:110": "mūlaprakṛtiravikṛtirmahadādyāḥ prakṛtivikṛtayaḥ sapta /",
    "GSP31jaymangu:111": "ṣoḍaśakastu vikāro, na prakṛtirna vikṛtiḥ puruṣaḥ // ISk_3 //",
    "GSP31jaymangu:112": "'mūlaprakṛtiḥ'; ityādi /",
    "GSP31jaymangu:113": "prakṛtiḥ pradhānam /",
    "GSP31jaymangu:114": "prakriyata utpadyate pradhānāt asyā iti prakṛtiḥ /",
    "GSP31jaymangu:115": "mūlaṃ ca tatprakṛtiśceti mūlaprakṛtiḥ /",
    "GSP31jaymangu:116": "saptānāṃ prakṛtīnāṃ mūlamādyaṃ kāraṇamityarthaḥ //",
    "GSP31jaymangu:117": "'avikṛtiḥ'; iti /",
    "GSP31jaymangu:118": "na vikriyata ityavikṛtiḥ /",
    "GSP31jaymangu:119": "na kutaścidutpādyata ityarthaḥ /",
    "GSP31jaymangu:120": "etatprathamaṃ tattvam //",
    "GSP31jaymangu:121": "'mahadādyāḥ prakṛtivikṛtayaḥ sapta'; iti /",
    "GSP31jaymangu:122": "mahān buddhissa ādyo yāsāṃ prakṛtīnāṃ tāstathoktāḥ /",
    "GSP31jaymangu:123": "prakṛtayaśca vikṛtayaśceti prakṛtivikṛtayaḥ /",
    "GSP31jaymangu:124": "tatra mahānahaṅkāraṃ janayan prakṛtiḥ, mahata utpadyamāno vikṛtiḥ /",
    "GSP31jaymangu:125": "tanmātrāṇi śabdasparśarūparasagandhāḥ pañca yathākramamākāśavāyvagnyudakapṛthivyākhyāni bhūtāni janayantaḥ prakṛtayaḥ,",
    "GSP31jaymangu:126": "ahaṅkārādutpadyamānā vikṛtayaḥ /",
    "GSP31jaymangu:127": "ityetāni sapta tattvāni //",
    "GSP31jaymangu:128": "'ṣoḍaśakaśca vikāraḥ'; iti /",
    "GSP31jaymangu:129": "ṣoḍaśa parimāṇamasyeti ṣoḍaśakaḥ /",
    "GSP31jaymangu:130": "pañca",
    "GSP31jaymangu:131": "buddhīndriyāṇi, pañca karmendriyāṇi, manaścetyekādaśendriyāṇi, pañca mahābhūtānītyayaṃ ṣoḍaśako gaṇaḥ /",
    "GSP31jaymangu:132": "cakāra evakārārthaḥ /",
    "GSP31jaymangu:133": "vikāro vikṛtireva /",
    "GSP31jaymangu:134": "(nāsmāt kiñcidutpadyata ityarthaḥ /",
    "GSP31jaymangu:135": "etāni ṣoḍaśa tattvāni) /",
    "GSP31jaymangu:136": "'na prakṛtirna vikṛtiḥ puruṣaḥ'; iti /",
    "GSP31jaymangu:137": "puraṃ śarīraṃ tasmin vasatīti puruṣaḥ /",
    "GSP31jaymangu:138": "nairukto 'travidhiḥ /",
    "GSP31jaymangu:139": "tasmānna kiñcidutpadyata iti na prakṛtiḥ,",
    "GSP31jaymangu:140": "niṣkriyatvāt /",
    "GSP31jaymangu:141": "nāpyayaṃ kutaścidutpadyata iti na vikṛtiḥ, anāditvāt // 3",
    "GSP31jaymangu:142": "kārikā 4",
    "GSP31jaymangu:143": "eṣāṃ vyaktādīnāṃ siddhau pramāṇānyāha-",
    "GSP31jaymangu:144": "dṛṣṭamanumānamāptavacanaṃ ca, sarvapramāṇasiddhatvāt /",
    "GSP31jaymangu:145": "trividhaṃ pramāṇamiṣṭaṃ, prameyasiddhiḥ pramāṇāddhi // ISk_4 //",
    "GSP31jaymangu:146": "'dṛṣṭam'; ityādi /",
    "GSP31jaymangu:147": "dṛṣṭaṃ pratyakṣam /",
    "GSP31jaymangu:148": "anumīyate yena tadanumānam /",
    "GSP31jaymangu:149": "āptaḥ kṣīṇadoṣastena yaducyate tadāptavacanam /",
    "GSP31jaymangu:150": "āgamaḥ /",
    "GSP31jaymangu:151": "etat trividhaṃ pramāṇamiṣṭam //",
    "GSP31jaymangu:152": "nanu cānyānyapi pratibhādīni pramāṇāni santi tadyathā-",
    "GSP31jaymangu:153": "pratibhaupamyamaitihāsamabhāvassambhavastathā /",
    "GSP31jaymangu:154": "arthāpattiritīmāni pramāṇānyapare jaguḥ // iti //",
    "GSP31jaymangu:155": "asmin pūrvapakṣa āha- 'sarvapramāṇasiddhatvāt'; iti /",
    "GSP31jaymangu:156": "sarveṣāṃ pratibhādīnāṃ pramāṇānāṃ siddhatvāt, trividha evāntarbhāvādityarthaḥ /",
    "GSP31jaymangu:157": "tatra grāme nagare vā vartata iti pratibhotpannā /",
    "GSP31jaymangu:158": "tatra yadā kṣīṇadoṣasya, tadābhijñaprāptatvāt pratyakṣameva /",
    "GSP31jaymangu:159": "tasyākṣīṇadoṣasya vitathatvādapramāṇam /",
    "GSP31jaymangu:160": "yāpyarthāvisaṃvādinī kādācitkā, sāpi kādācitkādeva nimittādutpadyamānānumānameva na pramāṇāntaram",
    "GSP31jaymangu:161": "'gauriva gavayaḥ';",
    "GSP31jaymangu:162": "ityaupamyam /",
    "GSP31jaymangu:163": "tatra gavayamajānānaḥ kaścidāptaṃ pṛcchati 'kīdṛśo gavayaḥ', iti /",
    "GSP31jaymangu:165": "sa tamāha- 'yādṛśo gaustādṛśo gavayaḥ'; iti /",
    "GSP31jaymangu:166": "tadetadāptavacanameva na pramāṇāntaram /",
    "GSP31jaymangu:167": "yadāpi labdhopadeśo gavayaṃ paśyati, tadāpi gavi dṛṣṭenaiva viṣāṇādinā liṅgena gavayasya vyavahāraṃ pravartayatītyanumānameva na pramāṇāntaram /",
    "GSP31jaymangu:168": "'itiha vai vaiśravaṇaḥ';",
    "GSP31jaymangu:169": "ityaitihyam /",
    "GSP31jaymangu:170": "etadāptavacanameva na pramāṇāntaram /",
    "GSP31jaymangu:171": "'itiha'; iti nipātasamudāya upadeśapāramparye vartete /",
    "GSP31jaymangu:172": "itiha evaitihyam /",
    "GSP31jaymangu:173": "svārthe yañ /",
    "GSP31jaymangu:174": "'nāstīha ghaṭo 'nupalambhāt'; ityabhāvaḥ /",
    "GSP31jaymangu:175": "tatra ghaṭaśūnyapradeśa eva",
    "GSP31jaymangu:176": "ghaṭābhāvaḥ, sa ca pratyakṣapramāṇasiddhatvānna pramāṇāntaram /",
    "GSP31jaymangu:177": "'māṣaḥ",
    "GSP31jaymangu:178": "prastha ityukte catvāraḥ kuḍapā itīdamapi sambhavati'; ityayaṃ sambhavaḥ /",
    "GSP31jaymangu:179": "tatra samudāyaliṅgāvayavaliṅginaḥ paricchedādanumānameva /",
    "GSP31jaymangu:180": "avayavaissamudāyasyārabdhatvāt kāryakāraṇalakṣaṇaḥ sambandhaḥ /",
    "GSP31jaymangu:181": "'devadatto",
    "GSP31jaymangu:182": "divā na bhuṅkte balavāṃścetyukta arthādrātrau bhuṅkte'; ityarthāpattiḥ /",
    "GSP31jaymangu:183": "tata eva rātrau tasya pratītiranumānānna bhidyate /",
    "GSP31jaymangu:184": "idameva cānyathānupapattirityucyate //",
    "GSP31jaymangu:185": "kiṃ pramāṇatrayalakṣaṇe prayojanamiti cedāha- 'prameyasiddhiḥ",
    "GSP31jaymangu:186": "pramāṇāddhi'; iti /",
    "GSP31jaymangu:187": "yasmāt prameyasyārthasya siddhiḥ pramāṇāt, anyathā kathaṃ tatprāptiparihārau syātām // 4 //",
    "GSP31jaymangu:188": "kārikā 5",
    "GSP31jaymangu:189": "dṛṣṭādipramāṇānāṃ lakṣaṇamāha-",
    "GSP31jaymangu:190": "prativiṣayādhyavasāyo dṛṣṭaṃ, trividhamanumānamākhyātam /",
    "GSP31jaymangu:191": "talliṅgaliṅgipūrvakam, āptaśrutirāptavacanaṃ ca // ISk_5 //",
    "GSP31jaymangu:192": "'prativiṣayādhyavasāyaḥ'; ityādi /",
    "GSP31jaymangu:193": "viṣayaṃ viṣayaṃ prativiṣayam,",
    "GSP31jaymangu:194": "prativiṣayamadhyavasāyaḥ prativiṣayādhyavasāyaḥ /",
    "GSP31jaymangu:195": "viṣayāḥ śabdādayaḥ,",
    "GSP31jaymangu:196": "adhyavasāyo buddhiḥ /",
    "GSP31jaymangu:197": "śabdasparśarūparasagandheṣu yathākramaṃ śrotratvakcakṣurjihvāghrāṇendriyadvāreṇa viśeṣāvadhāraṇapradhānā yā buddhirutpadyate tad dṛṣṭam, śuddhatvātpramāṇamaśuddhatvādapramāṇam /",
    "GSP31jaymangu:198": "taccaturvidham- savyapadeśam, savikalpam, arthavyatirekīndriyavyatirekī ceti /",
    "GSP31jaymangu:199": "tatra dūrāt kvacidāgacchantaṃ dṛṣṭvā devadattasārūpyaṃ vyapadiśati devadatto 'yamiti yā buddhirutpadyate",
    "GSP31jaymangu:200": "saṃśayitatvādapramāṇam /",
    "GSP31jaymangu:201": "taimirikasya dvicandradarśanaṃ tadarthavyatireki,",
    "GSP31jaymangu:202": "dvitīyacandrābhāvāt /",
    "GSP31jaymangu:203": "yatsvapnadarśanaṃ tadindriyavyatireki,",
    "GSP31jaymangu:204": "nidropaplutatvādindriyāṇām //",
    "GSP31jaymangu:205": "'trividhamanumānamākhyātam'; iti /",
    "GSP31jaymangu:206": "ṣaṣṭitantre vyākhyātam- pūrvavat,",
    "GSP31jaymangu:207": "śeṣavat, sāmānyatodṛṣṭamiti /",
    "GSP31jaymangu:208": "atītānāgatavarttamānāstrayaḥ padārthāḥ /",
    "GSP31jaymangu:209": "tatra bhaviṣyadarthasādhanāya pūrvavadanumānam /",
    "GSP31jaymangu:210": "pūrvaṃ liṅgamasyāstīti pūrvavat /",
    "GSP31jaymangu:211": "yathonnatajaladharaṃ dṛṣṭvā vṛṣṭirbhaviṣyatītyanumīyate /",
    "GSP31jaymangu:212": "atītārthasādhanāya śeṣavat- śeṣaṃ liṅgamasyāstīti /",
    "GSP31jaymangu:213": "yathāsyā nadyā upari",
    "GSP31jaymangu:214": "vṛṣṭirbhūtā, yasyāḥ kaluṣodakaṃ śeṣaṃ liṅgamiti /",
    "GSP31jaymangu:215": "varttamānārthasādhanāya",
    "GSP31jaymangu:216": "sāmānyatodṛṣṭam- sāmānyena liṅgaliṅgidṛṣṭatvāt /",
    "GSP31jaymangu:217": "yathā devadattasya gatipūrvikā deśāntaraprāptirdṛṣṭā, tathā sūryādīnāṃ sāmānyena",
    "GSP31jaymangu:218": "deśāntaraprāptyā gatiranumīyate //",
    "GSP31jaymangu:219": "'talliṅgaliṅgipūrvakam'; iti /",
    "GSP31jaymangu:220": "trividhamanumānam /",
    "GSP31jaymangu:221": "kadācilliṅgapūrvakaṃ kadācilliṅgipūrvakaṃ loke dṛśyate /",
    "GSP31jaymangu:222": "tadyathā- śrāvyeṇa virutena kadācitkokilo 'numīyate, kadācitkokilaṃ liṅginaṃ dṛṣṭvā śrāvyeṇāpi virutenāsya bhavitavyamiti tayorgamyagamakatvaṃ sati sambandhe /",
    "GSP31jaymangu:223": "sambandhāśca sapta- tatra svasvāmibhāvasambandho yathā rājapuruṣayoḥ kadācitpuruṣeṇa rājā rājñā vā puruṣaḥ /",
    "GSP31jaymangu:224": "evaṃ prakṛtivikārasambandho yathā yavasaktoḥ /",
    "GSP31jaymangu:225": "kāryakāraṇasambandho yathā dhenuvatsayoḥ /",
    "GSP31jaymangu:226": "pātrapātrikasambandho yathā parivṛṭtriviṣṭabdhayoḥ /",
    "GSP31jaymangu:227": "sāhacaryasambandho yathā cakravākayoḥ /",
    "GSP31jaymangu:228": "pratidvandvisambandho yathā śītoṣṇayoḥ /",
    "GSP31jaymangu:229": "tatraikasya bhāve 'nyābhāvaḥ pratīyate /",
    "GSP31jaymangu:230": "nimittanaimittikasambandho yathā bhojyabhojakayoriti /",
    "GSP31jaymangu:231": "ebhissambandhaistrividhamanumānaṃ pramāṇanna lupyate",
    "GSP31jaymangu:232": "'āptaśrutirāptavacanaṃ ca'; iti /",
    "GSP31jaymangu:233": "āptaḥ kṣīṇadoṣaḥ /",
    "GSP31jaymangu:234": "yaccāhuḥ-",
    "GSP31jaymangu:235": "svakarmaṇyabhiyukto yo rāgadveṣavivarjitaḥ /",
    "GSP31jaymangu:236": "nirvairaḥ pūjitaḥ sadbhirāpto jñeyaḥ sa tādṛśaḥ // iti //",
    "GSP31jaymangu:237": "āptebhyo yā śrutiparamparayā śrutirāgatā āptavacanam, tairdṛṣṭo 'numito",
    "GSP31jaymangu:238": "vārthaḥ, paratra svabodhasadṛśabodhāntarotpattaye śabdenopadiśyate /",
    "GSP31jaymangu:239": "yadanyavacanaṃ so na plavate (?) /",
    "GSP31jaymangu:240": "caśabdo 'numānena",
    "GSP31jaymangu:241": "tulyakakṣyatvakhyāpanārthaḥ /",
    "GSP31jaymangu:242": "yathā trikālamaviṣayamanmānaṃ tathāptavananamapīti // 5 //",
    "GSP31jaymangu:243": "kārikā 6",
    "GSP31jaymangu:244": "eṣāṃ trayāṇāṃ kaḥ kasya viṣaya ityata āha-",
    "GSP31jaymangu:245": "sāmānyatastu dṛṣṭādatīndriyāṇāmpratītiranumānāt /",
    "GSP31jaymangu:246": "tasmādapi cāsiddhaṃ parokṣamāptāgamāt siddham // ISk_6 //",
    "GSP31jaymangu:247": "'sāmānyatastu'; ityādi /",
    "GSP31jaymangu:248": "trividhaṃ prameyam- pratyakṣm, parokṣam,",
    "GSP31jaymangu:249": "atyantaparokṣaṃ ceti /",
    "GSP31jaymangu:250": "tatra yatsāmānyatodṛṣṭamanumānaṃ tasmādatīndriyāṇāṃ parokṣāṇāṃ prasiddhirasti /",
    "GSP31jaymangu:251": "tanniścayaḥ, teṣāṃ pratyakṣaviṣayatvāt /",
    "GSP31jaymangu:252": "pūrvavaccheṣavatostvamanumānayorbhaviṣyadbhūtārthavṛttitvādvarttamāneṣvatīndriyeṣu ca pravṛttyasambhavaḥ",
    "GSP31jaymangu:253": "'tasmādapi cāsiddham'; iti /",
    "GSP31jaymangu:254": "sāmānyatodṛṣṭādanumānādyadasiddhaṃ parokṣam,",
    "GSP31jaymangu:255": "tadatyantaparokṣatvādāgamātsiddham /",
    "GSP31jaymangu:256": "yathā svargāpavargāviti /",
    "GSP31jaymangu:257": "pratyakṣe tu prameye dṛṣṭameva vyāpriyata ityarthāduktam // 6 //",
    "GSP31jaymangu:258": "kārikā 7",
    "GSP31jaymangu:259": "nanu ca 'vyaktāvyaktajñavijñānāt', vyaktaṃ tāvat pratyakṣānumānābhyāṃ",
    "GSP31jaymangu:260": "siddham, pradhānapuruṣayostu sarvadānupalambhāt kathaṃ siddhirnastayoriti nānupalabdhimātreṇāsattvam",
    "GSP31jaymangu:261": "yataścaturbhiḥ prakāraiḥ satāmapi padārthānāmupalabdhirbhavati /",
    "GSP31jaymangu:262": "deśadoṣādindriyadoṣādviṣayadoṣādarthāntaradoṣācca /",
    "GSP31jaymangu:263": "tāneva bhedena darśayannāha-",
    "GSP31jaymangu:264": "atidūrātsāmīpyādindriyaghātānmano 'navasthānāt /",
    "GSP31jaymangu:265": "saukṣmyādvyavadhānādabhibhavātsamānābhihārācca // ISk_7 //",
    "GSP31jaymangu:266": "'atidūrāt'; ityādi /",
    "GSP31jaymangu:267": "yathā dūramutpatitasya pakṣiṇo nopalabdhiḥ //",
    "GSP31jaymangu:268": "'sāmīpyāt'; iti /",
    "GSP31jaymangu:269": "atiśabdo 'trāpi yojanīyaḥ /",
    "GSP31jaymangu:270": "atisāmīpyāditi /",
    "GSP31jaymangu:271": "yathā cakṣuḥsthasyāñjanasya /",
    "GSP31jaymangu:272": "ubhayatrāpi deśadoṣakṛtānupalabdhiḥ //",
    "GSP31jaymangu:273": "'indriyaghātāt'; iti /",
    "GSP31jaymangu:274": "śrotrādīnāṃ buddhīndriyāṇāṃ doṣādyogyadeśāvasthitānāmapi śabdādīnāmanupalabdhiḥ //",
    "GSP31jaymangu:275": "'mano 'navasthānāt'; iti /",
    "GSP31jaymangu:276": "manaso 'navasthānamasamāhitatā,",
    "GSP31jaymangu:277": "viṣayāntarapravṛttatvāt /",
    "GSP31jaymangu:278": "tataścānupahatendriye 'pi sannihitaṃ viṣayaṃ nopalabhate /",
    "GSP31jaymangu:279": "ubhayatrāpīndriyadoṣādanupalabdhiḥ /",
    "GSP31jaymangu:280": "manaso 'pīndriyatvād",
    "GSP31jaymangu:281": "bhedenopādānaṃ tu manasaḥ prādhānyārtham //",
    "GSP31jaymangu:282": "'saukṣmyāt'; iti /",
    "GSP31jaymangu:283": "viṣayadoṣāt /",
    "GSP31jaymangu:284": "viṣaya eva paramāṇvādistathā,",
    "GSP31jaymangu:285": "yenāvyagramanasā 'pyanupahatendriyeṇa nopalabhyate //",
    "GSP31jaymangu:286": "'vyavadhānāt'; iti /",
    "GSP31jaymangu:287": "yavanikādibhistirodhānāt sthūlā apyavikṛṣṭā ghaṭādayo nopalabhyante //",
    "GSP31jaymangu:288": "'abhibhavāt'; iti /",
    "GSP31jaymangu:289": "ādityaprabhābhibhūtatvāt divā tārakā nopalabhyante //",
    "GSP31jaymangu:290": "'samānābhihārācca'; iti /",
    "GSP31jaymangu:291": "sadṛśānāṃ rāśīkaraṇāt dhānyarāśau hyeko dhānyaguḍakaḥ prakṣipto na dṛśyate /",
    "GSP31jaymangu:292": "triṣvapyarthāntaradoṣādanupalabdhiḥ /",
    "GSP31jaymangu:293": "natveta anupalabhyamānā na santi // 7 //",
    "GSP31jaymangu:294": "kārikā 8",
    "GSP31jaymangu:295": "yadyevaṃ kena prakāreṇa satorapi pradhānapuruṣayoranupalabdhirityāha-",
    "GSP31jaymangu:296": "saukṣmyāttadanupalabdhirnābhāvāt kāryatastadupalabdheḥ /",
    "GSP31jaymangu:297": "mahadādi tacca kāryaṃ prakṛtisarūpaṃ virūpaṃ ca // ISk_8 //",
    "GSP31jaymangu:298": "'saukṣmyāttadanupalabdhiḥ'; ityādi /",
    "GSP31jaymangu:299": "prakārāntarābhāvāt sūkṣmatvātsatorapi tayoranupalabdhiḥ /",
    "GSP31jaymangu:300": "nanvabhāvādeva kasmādanupalabdhirna bhavati /",
    "GSP31jaymangu:301": "yathā ghaṭasyotpatteḥ prāk mṛt śarādiṣu.... tasya pradhvaṃsābhāvāt, gavi vāśvatvasyāśvatve vā gotvasyetaretarābhāvāt, vandhyāsutasya",
    "GSP31jaymangu:302": "vātyantābhāvādityāha- 'nābhāvāt'; iti /",
    "GSP31jaymangu:303": "caturvidhādityarthaḥ //",
    "GSP31jaymangu:304": "yadyevaṃ kathaṃ tau sta iti gamyata ityāha- 'kāryatastadupalabdheḥ'; iti /",
    "GSP31jaymangu:305": "yadyapyatrobhayaṃ prakrāntaṃ tathāpi tacchabdena pradhānaṃ nirdiśyate /",
    "GSP31jaymangu:306": "pradhānasyāstitvapratipattiḥ kāryādityarthaḥ /",
    "GSP31jaymangu:307": "puruṣasyāstitvapratipattau hetuṃ vakṣyati //",
    "GSP31jaymangu:308": "kiṃ tatkāryamityāha- 'mahadādi tacca kāryam'; iti /",
    "GSP31jaymangu:309": "mahān buddhiḥ sa ādiryasya tanmahadādibhūtaparyantaṃ kāryamasti /",
    "GSP31jaymangu:310": "tat pradhānam, yasyedaṃ mahadādikāryaṃ vyaktam, akāraṇasya kāryasyānutpādāt //",
    "GSP31jaymangu:311": "'prakṛtisarūpaṃ virūpaṃ ca'; iti /",
    "GSP31jaymangu:312": "tadvyaktaṃ prakṛteḥ pradhānasya sadṛśamasadṛśaṃ cetyarthaḥ /",
    "GSP31jaymangu:313": "etaduttaratra yojayiṣyate // 8 //",
    "GSP31jaymangu:314": "kārikā 9",
    "GSP31jaymangu:315": "tatkāryaṃ kāraṇādutpadyamānaṃ sadutpadyate, kimasat, kiṃ vā sadasaditi?",
    "GSP31jaymangu:316": "tatra viruddhadharmādhyāsitatvātsadasannopapadyate /",
    "GSP31jaymangu:317": "asaditi vaiśeṣikāḥ /",
    "GSP31jaymangu:318": "atra dūṣaṇamāha-",
    "GSP31jaymangu:319": "asadakaraṇādupādānagrahaṇāt sarvasambhavābhāvāt /",
    "GSP31jaymangu:320": "śktasya śakyakaraṇāt, kāraṇabhāvācca satkāryam // ISk_9 //",
    "GSP31jaymangu:321": "'asadakaraṇāt'; ityādi /",
    "GSP31jaymangu:322": "iha loke asataḥ karaṇaṃ nāsti, yathā śaśaviṣāṇādīnām /",
    "GSP31jaymangu:323": "yadeva sat ghaṭādidravyaṃ tadeva mṛtpiṇḍādinā kāraṇaviśeṣeṇa kriyate, nāsat //",
    "GSP31jaymangu:324": "'upādānagrahaṇāt'; iti /",
    "GSP31jaymangu:325": "iha yadarthaṃ yadupādīyate tasya tadupādānaṃ kāraṇam, yathā tailasya tilāḥ, dadhnaḥ kṣīram",
    "GSP31jaymangu:326": "atra tailaṃ dadhi ca yadi na syāt kathaṃ tasyopādānasya grahaṇaṃ tadarthibhiḥ kriyate /",
    "GSP31jaymangu:327": "tasmādupādānasaṃgrahāt sadeva kāryam /",
    "GSP31jaymangu:328": "anyathā sikatāsalilayorapi grahaṇaṃ syāt //",
    "GSP31jaymangu:329": "'sarvasambhavābhāvāt'; iti /",
    "GSP31jaymangu:330": "yadyasatkāryaṃ bhavet tadā sarvasya sarvatra sambhavaḥ syāt /",
    "GSP31jaymangu:331": "na caivam /",
    "GSP31jaymangu:332": "tasmātsadeva kāryam //",
    "GSP31jaymangu:333": "'śaktasya śakyakaraṇāt'; iti śaktaṃ kāraṇaṃ nāśaktamityevamapyavagantavyam",
    "GSP31jaymangu:334": "/ anyathopahataśaktarbījāṅkurotpattiprasaṅgaḥ /",
    "GSP31jaymangu:335": "śaktaśca ko bhavitumarhati, yaḥ śaktimān /",
    "GSP31jaymangu:336": "tasya śaktimataḥ śakyasya karaṇāt,",
    "GSP31jaymangu:337": "śakanīyasya kāryasyotpādanādityarthaḥ /",
    "GSP31jaymangu:338": "evaṃ ca tacchakanīyaṃ yadi kāraṇe śaktirūpeṇāvasthitaṃ syāt /",
    "GSP31jaymangu:339": "tasmātsadevotpadyate nāsat //",
    "GSP31jaymangu:340": "'kāraṇabhāvācca'; iti /",
    "GSP31jaymangu:341": "kāraṇasya sattvādityarthaḥ /",
    "GSP31jaymangu:342": "yadyasatkāryamutpadyate kimiti kāraṇabhāvena kāryasya bhāvo bhavati /",
    "GSP31jaymangu:343": "bhavati ca /",
    "GSP31jaymangu:344": "tasmācchaktirūpeṇāvasthitamiti gamyate /",
    "GSP31jaymangu:345": "athavā-",
    "GSP31jaymangu:346": "kāraṇabhāvāditi kāraṇasvabhāvāt /",
    "GSP31jaymangu:347": "yatsvabhāvaṃ kāraṇaṃ tatsvabhāvaṃ",
    "GSP31jaymangu:348": "kāryam, yathā snigdhasvabhāvastilebhyaḥ snigdhameva tailam, mṛto mṛtsvabhāvo ghaṭaḥ /",
    "GSP31jaymangu:349": "yadyasatkāryaṃ syāt, asatsvabhāvebhyo hyutpādyetetyevaṃ sāṃkhyānāṃ sadevotpadyata iti siddhāntaḥ kārikā 10",
    "GSP31jaymangu:350": "evaṃ mahadādikāryaṃ sadevotpadyata iti vyavasthāpya prakṛtevirūpaṃ sarūpaṃ ca darśayati /",
    "GSP31jaymangu:351": "tatra prakṛtervirūpamadhikṛtyāha-",
    "GSP31jaymangu:352": "hetumadanityamavyāpi sakriyamanekamāśritaṃ liṅgam /",
    "GSP31jaymangu:353": "sāvayavaṃ paratantraṃ vyaktaṃ, viparītamavyaktam // ISk_10 //",
    "GSP31jaymangu:354": "'hetumat'; ityādi /",
    "GSP31jaymangu:355": "vyaktaṃ mahadādibhūtaparyantam /",
    "GSP31jaymangu:356": "avyaktaṃ pradhānaṃ tatra vyaktaṃ hetumat, yathāsvaṃ kāraṇebhya utpadyamānatvāt /",
    "GSP31jaymangu:357": "tatra pradhānādutpadyamāno mahān hetumān, mahato 'haṅkāro hetumān,",
    "GSP31jaymangu:358": "ahaṅkārāttanmātrāṇyekādaśendriyāṇyutpadyamānāni hetumanti ca,",
    "GSP31jaymangu:359": "tanmātrebhyaśca mahābhūtāni hetumanti /",
    "GSP31jaymangu:360": "viparītamavyaktamahetumadityarthaḥ, tasyānyataḥ kutaścidanutpādāt /",
    "GSP31jaymangu:361": "nahi pradhānākiṃcidaparamasti yatastadutpadyate //",
    "GSP31jaymangu:362": "anityaṃ vyaktam, kāraṇebhya utpannatvāt ghaṭādivat /",
    "GSP31jaymangu:363": "kāraṇāni ca prāguktānyeva /",
    "GSP31jaymangu:364": "viparītamavyaktaṃ nityamityarthaḥ, kutaścidanutpannatvāt",
    "GSP31jaymangu:365": "avyāpi vyaktaṃ prādeśikamityarthaḥ /",
    "GSP31jaymangu:366": "daivaṃ mānuṣaṃ tairyagyonaṃ ca,",
    "GSP31jaymangu:367": "tadānīmanyatrāvartamānatvāt /",
    "GSP31jaymangu:368": "sarvagataṃ viparītamavyaktaṃ vyāpītyarthaḥ,",
    "GSP31jaymangu:369": "devādiṣu triṣu lokeṣu sarvadā vartamānatvāt /",
    "GSP31jaymangu:370": "'sakriyam'; iti /",
    "GSP31jaymangu:371": "kriyāśabdenātra saṃsaraṇamabhipretam, na kriyāmātram /",
    "GSP31jaymangu:372": "mahadādisūkṣmaparyantaṃ vyaktaṃ devādi saṃsaratītyarthaḥ /",
    "GSP31jaymangu:373": "viparītamavyaktam, asaṃsāri /",
    "GSP31jaymangu:374": "triṣu lokeṣu sthitatvānna saṃsarati /",
    "GSP31jaymangu:375": "na punaḥ kriyaiva nāstīti niṣkriyam, tasya jagatkartṛtvāt //",
    "GSP31jaymangu:376": "anekaṃ vyaktam, mahadādibhūtaparyantatāyāstrayoviṃśatiprakāratvāt /",
    "GSP31jaymangu:377": "viparītaṃ vyaktam, trayāṇāṃ lokānāṃ tasyaikasya kāraṇatvāt //",
    "GSP31jaymangu:378": "'āśritam'; iti /",
    "GSP31jaymangu:379": "yadyasmādutpannaṃ mahadādi vyaktaṃ tadeva tadāśritaṃ nānyat /",
    "GSP31jaymangu:380": "utpannamanyadāśritamiti darśanārthaṃ vacanam, anyathā hetumadityanenaivāśritaṃ siddhameva",
    "GSP31jaymangu:381": "viparītamavyaktam, anāśritam /",
    "GSP31jaymangu:382": "tato",
    "GSP31jaymangu:383": "'nyasya kāraṇasyābhāvāt //",
    "GSP31jaymangu:384": "'liṅgam'; iti /",
    "GSP31jaymangu:385": "liṅgyate 'nenāvyaktamiti liṅgam /",
    "GSP31jaymangu:386": "viparītamavyaktam, na liṅgyate kiñcidaneneti /",
    "GSP31jaymangu:387": "athavā layaṃ gacchatīti liṅgam /",
    "GSP31jaymangu:388": "pralayakāle hyākāśādayaḥ pañca yathākramaṃ śabdāditanmātreṣu līyante,",
    "GSP31jaymangu:389": "tanmātrāṇīndriyāṇi cāhaṅkāre, ahaṅkāro mahati, mahānpradhāna iti /",
    "GSP31jaymangu:390": "viparītamavyaktam, na kutracididaṃ līyate, ahetutvāt //",
    "GSP31jaymangu:391": "'sāvayavam'; iti /",
    "GSP31jaymangu:392": "śabdādayo 'vayavā ucyante /",
    "GSP31jaymangu:393": "tairādhyātmikaṃ bāhyaṃ ca vyaktaṃ yuktam /",
    "GSP31jaymangu:394": "viparītamavyaktam, tairayuktatvāt //",
    "GSP31jaymangu:395": "paratantram /",
    "GSP31jaymangu:396": "na svatantram /",
    "GSP31jaymangu:397": "yadasmādutpadyate tadevānuruddhya svakāryaṃ janayati na tadvyatirekeṇeti darśanārtham /",
    "GSP31jaymangu:398": "anyathā hetumadityanenaiva paratantratvaṃ prasiddhameva /",
    "GSP31jaymangu:399": "viparītamavyaktam, svatantraṃ na kiṃcidapekṣate // 10 //",
    "GSP31jaymangu:400": "kārikā 11",
    "GSP31jaymangu:401": "sārūpyamadhikṛtyāha-",
    "GSP31jaymangu:402": "triguṇamaviveki viṣayaḥ sāmānyamacetanamprasavadharmi /",
    "GSP31jaymangu:403": "vyaktaṃ, tathā pradhānam, tadviparītastathā ca pumān // ISk_11 //",
    "GSP31jaymangu:404": "'triguṇam'; ityādi /",
    "GSP31jaymangu:405": "trayassattvādayo guṇā yasya tattriguṇaṃ vyaktam /",
    "GSP31jaymangu:406": "tathā pradhānamapi triguṇaṃ tatsvabhāvatvāt //",
    "GSP31jaymangu:407": "'aviveki'; iti /",
    "GSP31jaymangu:408": "avivecanaśīlaṃ vyaktam, acetanatvāt /",
    "GSP31jaymangu:409": "yadvā guṇebhyastasya pṛthaktvābhāvādaviveki /",
    "GSP31jaymangu:410": "tathā pradhānamapi //",
    "GSP31jaymangu:411": "sāmānyaṃ vyaktam, sarvapuruṣopabhogyatvānmalladāsīvat /",
    "GSP31jaymangu:412": "tathā pradhānamapi //",
    "GSP31jaymangu:413": "acetanaṃ vyaktam, sukhaduḥkhamohānna vedayatītyarthaḥ /",
    "GSP31jaymangu:414": "tathā pradhānamapi //",
    "GSP31jaymangu:415": "'prasavadharmi'; iti /",
    "GSP31jaymangu:416": "prasavo dharmo 'syāstīti prasavadharmi vyaktam /",
    "GSP31jaymangu:417": "tathā pradhānamapi /",
    "GSP31jaymangu:418": "dvayorapi prasavadharmitvam //",
    "GSP31jaymangu:419_0": "tathā ca pradhānānmahān, mahato 'ṅkāra ityādinā svakāryotpādanadharmatvādyathā vyaktāvyaktayorvairūpyaṃ",
    "GSP31jaymangu:419_1": "sārūpyaṃ ca, tathā kiṃ puruṣasya vāpītyāha- 'tadviparītastathā ca pumān'; iti /",
    "GSP31jaymangu:420": "vyaktāvyaktābhyāṃ kaiściddharmairvilakṣaṇa ityarthaḥ //",
    "GSP31jaymangu:421": "atra pūrvasyā āryāyā artho yojyate /",
    "GSP31jaymangu:422": "hetumadvyaktam, ahetumadavyaktam /",
    "GSP31jaymangu:423": "puruṣo 'pyahetumān, tasya kutaścidanutpādāt //",
    "GSP31jaymangu:424": "anityaṃ vyaktam, nityamavyaktam /",
    "GSP31jaymangu:425": "puruṣo nityaḥ, kutaścidanutpannatvāt //",
    "GSP31jaymangu:426": "avyāpi vyaktam, vyāpyavyaktam /",
    "GSP31jaymangu:427": "puruṣo 'pi vyāpī yadā prakṛtyā muktaḥ /",
    "GSP31jaymangu:428": "yuktaścet, vyaktena sadṛśo na pradhānena /",
    "GSP31jaymangu:429": "hi sarvadā devādiṣu pravartate",
    "GSP31jaymangu:430": "sakriyaṃ vyaktam, niṣkriyamavyaktam, asaṃsāritvāt /",
    "GSP31jaymangu:431": "puruṣo 'pi niṣkriyaḥ,",
    "GSP31jaymangu:432": "kartṛtvābhāvāt //",
    "GSP31jaymangu:433": "anekaṃ vyaktam, ekamavyaktam /",
    "GSP31jaymangu:434": "puruṣo 'neko bahutvāt /",
    "GSP31jaymangu:435": "tasya bahutvaṃ pratipādayiṣyati /",
    "GSP31jaymangu:436": "pradhānenātra vaisādṛśyaṃ tasyaikatvāt //",
    "GSP31jaymangu:437": "āśritaṃ vyaktam, anāśritamavyaktam /",
    "GSP31jaymangu:438": "puruṣo 'pyanāśritaḥ",
    "GSP31jaymangu:439": "kutaścidanutpannatvāt //",
    "GSP31jaymangu:440": "liṅgaṃ vyaktam, aliṅgamavyaktam /",
    "GSP31jaymangu:441": "puruṣo 'pyaliṅgaḥ /",
    "GSP31jaymangu:442": "na kiṃcidanena liṅgyate na vāyaṃ kadācillīyate 'nutpannatvāt //",
    "GSP31jaymangu:443": "sāvayavaṃ vyaktam, niravayavamavyaktam /",
    "GSP31jaymangu:444": "puruṣo 'pi niravayavaḥ śabdādibhirayuktatvāt /",
    "GSP31jaymangu:445": "paratantraṃ vyaktam, svatantramavyaktam /",
    "GSP31jaymangu:446": "puruṣo 'pi svatantraḥ,",
    "GSP31jaymangu:447": "kutaścidanutpannatvāt //",
    "GSP31jaymangu:448": "dvitīyasyā āryāyā artho yojyate-",
    "GSP31jaymangu:449": "triguṇaṃ vyaktamavyaktaṃ ca /",
    "GSP31jaymangu:450": "nirguṇaḥ puruṣaḥ, guṇānāṃ tatrābhāvāt //",
    "GSP31jaymangu:451": "aviveki vyaktamavyaktaṃ ca /",
    "GSP31jaymangu:452": "vivekī puruṣaścetanatvāt /",
    "GSP31jaymangu:453": "vivikto vā nirguṇatvāt //",
    "GSP31jaymangu:454": "viṣayo vyaktamavyaktaṃ ca /",
    "GSP31jaymangu:455": "puruṣo nirviṣayaḥ, bhoktṛtvāt, na bhogyaḥ //",
    "GSP31jaymangu:456": "sāmānyaṃ vyaktamavyaktaṃ ca /",
    "GSP31jaymangu:457": "puruṣo 'sāmānyaḥ, aviṣayatvāt //",
    "GSP31jaymangu:458": "acetanaṃ vyaktamavyaktaṃ ca /",
    "GSP31jaymangu:459": "cetanaḥ puruṣaḥ sukhādivedanatvāt //",
    "GSP31jaymangu:460": "prasavadharmi vyaktamavyaktaṃ ca /",
    "GSP31jaymangu:461": "puruṣo 'prasavadharmī, akartṛtvāt /",
    "GSP31jaymangu:462": "ityuktam // 11 //",
    "GSP31jaymangu:463": "kārikā 12",
    "GSP31jaymangu:464": "trayāṇāmapi vairūpyaṃ sārūpyaṃ ceti triguṇamityukte, ke ke trayo guṇāḥ kimātmakā ityāha-",
    "GSP31jaymangu:465": "prītyaprītiviṣādātmakāḥ prakāśapravṛttiniyamārthāḥ /",
    "GSP31jaymangu:466": "anyo 'nyābhibhavāśrayajananamithunavṛttayaśca guṇāḥ // ISk_12 //",
    "GSP31jaymangu:467": "'prītyaprītiviṣādātmakāḥ'; ityādi /",
    "GSP31jaymangu:468": "prītyādaya ātmāno yeṣāṃ guṇānāṃ te tathoktāḥ sattvarajastamāṃsi trayo guṇāḥ /",
    "GSP31jaymangu:469": "tatra prītyātmakaṃ sukhātmakaṃ",
    "GSP31jaymangu:470": "sattvam, aprītyātmakaṃ duḥkhātmakaṃ rajaḥ, viṣādātmakaṃ mohātmakaṃ tamaḥ /",
    "GSP31jaymangu:471": "guṇā hyatīndriyatvātpariṇatyā sukhādinānumīyamānāstadātmakā iti vyapadiśyante //",
    "GSP31jaymangu:472": "kiṃ punareṣāṃ prayojanamityāha- 'prakāśapravṛttiniyamārthāḥ'; iti /",
    "GSP31jaymangu:473": "prakāśārthaṃ sattvaṃ prakāśakatvāt, pravṛttyarthaṃ rajaścalatvāt,",
    "GSP31jaymangu:474": "niyamārthaṃ tamaḥ stimitatvāt //",
    "GSP31jaymangu:475": "kimiti te guṇāḥ parasparasavyapekṣāḥ kiṃ vā netyāha- 'anyo",
    "GSP31jaymangu:476": "'nyābhibhavāśrayajananamithunavṛttayaśca guṇāḥ'; iti /",
    "GSP31jaymangu:477": "anyo 'nyaśabdaḥ",
    "GSP31jaymangu:478": "pratyekamabhisambaddhyate /",
    "GSP31jaymangu:479": "abhibhavatītyabhibhavaḥ /",
    "GSP31jaymangu:480": "pacādyac /",
    "GSP31jaymangu:481": "anyo",
    "GSP31jaymangu:482": "'nyasyābhibhavā anyo 'nyābhibhavāḥ /",
    "GSP31jaymangu:483": "tadyathā deveṣu sattvamudriktaṃ rajastamasī abhibhavati, manuṣyeṣu rajaḥ sattvatamasī, tiryakṣu",
    "GSP31jaymangu:484": "sattvarajasī) /",
    "GSP31jaymangu:485": "āśrīyanta ityāśrayāḥ /",
    "GSP31jaymangu:486": "karmaṇyaṇ /",
    "GSP31jaymangu:487": "anyo 'nyasyāśrayāḥ,",
    "GSP31jaymangu:488": "tridaṇḍavat /",
    "GSP31jaymangu:489": "nāśrayāntarameṣām, anāśrayāśca kartāraḥ /",
    "GSP31jaymangu:490": "janayantīti jananāḥ /",
    "GSP31jaymangu:491": "'kṛtyalyuṭo bahulam'; iti kartari lyuṭ /",
    "GSP31jaymangu:492": "anekārthatvāt ca dhātūnāṃ bodhanārthā draṣṭavyāḥ /",
    "GSP31jaymangu:493": "anyo 'nyasya prabodhakā ityarthaḥ /",
    "GSP31jaymangu:494": "sarvaṃ hi vyaktamutpadyamānaṃ triguṇātmakamutpadyate /",
    "GSP31jaymangu:495": "tatra yadā sattvamutkaṭaṃ tadā rajastamasī nyakkṛtaśaktike /",
    "GSP31jaymangu:496": "prabodhyāyaskānto lohavaduktam (?) /",
    "GSP31jaymangu:497": "satvanyatkṛtena guṇena vyaktaṃ janayati (?) evaṃ rajastamaśca yojyam /",
    "GSP31jaymangu:498": "yadā guṇadvayamudbhūtaśakti tadā",
    "GSP31jaymangu:499": "dvayamapītaradabhibhavati, prabodhayatītyarthaḥ /",
    "GSP31jaymangu:500": "anyo 'nyamithunā iti /",
    "GSP31jaymangu:501": "anyo 'nyasya sahāyā ityarthaḥ /",
    "GSP31jaymangu:502": "tathā coktaṃ viṣṇugītāyām-",
    "GSP31jaymangu:503": "rajaso mithunaṃ sattvaṃ sattvasya mithunaṃ rajaḥ /",
    "GSP31jaymangu:504": "ubhayoḥ sattvarajasormithunaṃ tama ucyate //",
    "GSP31jaymangu:505": "ekasyāṃ vyaktau trayāṇāmabhibhavaprabodhanānuktau vyaktam, itare tu tau",
    "GSP31jaymangu:506": "eva pravṛttiṃ janayanta iti darśayannāha- anyo 'nyavṛttaya iti /",
    "GSP31jaymangu:507": "vṛttiḥ sukhādirūpeṇa pariṇatiḥ /",
    "GSP31jaymangu:508": "vṛtihetutvād vṛttaya ucyante /",
    "GSP31jaymangu:509": "anyonyavṛttihetava ityarthaḥ /",
    "GSP31jaymangu:510": "tadyathā kācidyoṣidrūpaśīladatyantaguṇā (!)",
    "GSP31jaymangu:511": "sitatvātsāttvikī sā bharttuḥ sukhamutpādayati sapatnīnāṃ kāsāṃcidduḥkhaṃ kāsāṃcidviṣādamityatra sattvamātmano dvayośca vṛttihetuḥ /",
    "GSP31jaymangu:512": "kasyacitprabhoratyantaśūratvād bhṛtyā rājasāḥ, pareṣāṃ yudhyamānānāṃ prahārairduḥkhaṃ janayanti, palāyamānānāṃ viṣādam, svāminaśca tuṣṭimityatra raja ātmano dvayosca vṛttihetuḥ /",
    "GSP31jaymangu:513": "meghāṃścāmbugu.....vāniṣāndhakārīkṛtyonnatatvāt (?) tāmasāḥ, te varṣantaḥ proṣitabhartṛkāṇāṃ viṣādaṃ janayanti, pathikānāṃ duḥkham kṛṣīvalānāṃ",
    "GSP31jaymangu:514": "tuṣṭimityatra tama ātmano dvayośca vṛttihetuḥ // 12 //",
    "GSP31jaymangu:515": "kārikā 13",
    "GSP31jaymangu:516": "eṣāṃ durlakṣaṇānāṃ lakṣaṇāntaramāha-",
    "GSP31jaymangu:517": "sattvaṃ laghu prakāśakamupaṣṭambhakaṃ calaṃ ca rajaḥ /",
    "GSP31jaymangu:518": "guru varaṇakameva tamaḥ, pradīpavaccārthato vṛttiḥ // ISk_13 //",
    "GSP31jaymangu:519": "'sattvam'; ityādi /",
    "GSP31jaymangu:520": "iṣṭaṃ sāṃkhyācāryāṇāṃ sattvaṃ laghusvabhāvaṃ prakāśaṃ ca /",
    "GSP31jaymangu:521": "yasyodrekāccharīreṃ 'śāni laghūni bhavanti, viṣayaprakāśanasamarthāni cendriyāṇi /",
    "GSP31jaymangu:522": "bāhyāni ca dravyāṇi laghūni prakāśātmakāni nirmalāni bhavanti",
    "GSP31jaymangu:523": "'upaṣṭambhakaṃ calaṃ ca rajaḥ'; iti /",
    "GSP31jaymangu:524": "upaṣṭambhayatītyupaṣṭambhakam /",
    "GSP31jaymangu:525": "yasyodrekād devadatto vyavasyati, calacittaśca bhavati /",
    "GSP31jaymangu:526": "bāhyāni calāni bhavantīti //",
    "GSP31jaymangu:527": "'guru varaṇakameva tamaḥ'; iti /",
    "GSP31jaymangu:528": "vṛṇoti pidhatta iti /",
    "GSP31jaymangu:529": "'kṛtyalyuṭo",
    "GSP31jaymangu:530": "bahulam'; iti kartari lyuṭ, karaṇe vā /",
    "GSP31jaymangu:531": "paścāt svārthe kan /",
    "GSP31jaymangu:532": "yasyodrekād gurūṇyaṅgāni bhavanti, indriyāṇi ca tamasaivāttāni bhavanti /",
    "GSP31jaymangu:533": "bāhyāni ca gurūṇyanirmalāni ca bhavanti //",
    "GSP31jaymangu:534": "udāharaṇadigiyamanyānyapi vijñeyāni bhavanti /",
    "GSP31jaymangu:535": "tathā cāhuḥ-",
    "GSP31jaymangu:536": "prītiprīti(?)svābhiṣaṅgalāghavāni prasādaharṣau ca,",
    "GSP31jaymangu:537": "stambhauddhatyadveṣacalanaśoṣaṇatāpabhedāśca,",
    "GSP31jaymangu:538": "varaṇāpadhvaṃsanasādanagauravadainyabhītayaścaitāni sattvarajastamasāṃ krameṇa jñātavyāni liṅgāni //",
    "GSP31jaymangu:539": "nanu caite parasparavilakṣaṇā guṇā viruddhatvāt kathaṃ sambhūyaikatra vartanta ityāha- 'pradīpavaccārthato vṛttiḥ'; iti /",
    "GSP31jaymangu:540": "pradīpasyeva pradīpavat /",
    "GSP31jaymangu:541": "tailavarttyagnisamudāyaḥ pradīpaḥ /",
    "GSP31jaymangu:542": "yadā",
    "GSP31jaymangu:543_0": "samudāyātma.....parasparavilakṣaṇānāmapi pradīpabhā...pravṛtiḥ, tamasi sthitā ghaṭādayo",
    "GSP31jaymangu:543_1": "devadattasya prakāśayitavyā iti, tathā sattvarajastamasāṃ puruṣārthahetunā pravṛttiḥ,",
    "GSP31jaymangu:543_2": "puruṣārthaśabdopalabdhiśceti kārikā 14",
    "GSP31jaymangu:544": "nanu ca 'triguṇamaviveki viṣayaḥ sāmānyamacetanaṃ prasavadharmi vyaktam',",
    "GSP31jaymangu:545": "tatra sukhaduḥkamohopalabdhestraiguṇyaṃ vyaktaṃ siddham, avivekyādayo dharmāḥ prasavaparyantāḥ kathaṃ siddhyantītyāha-",
    "GSP31jaymangu:546": "avivekyādissiddhastraiguṇyāttadviparyayābhāvāt /",
    "GSP31jaymangu:547": "kāraṇaguṇātmakatvātkāryasyāvyaktamapi siddham // ISk_14 //",
    "GSP31jaymangu:548": "'avivekyādiḥ siddhaḥ'; ityādi /",
    "GSP31jaymangu:549": "guṇidvāreṇa guṇābhidhānam /",
    "GSP31jaymangu:550": "avivekyādiguṇassiddhaḥ /",
    "GSP31jaymangu:551": "vyakta iti vākyaśeṣaḥ //",
    "GSP31jaymangu:552": "kutaḥ? traiguṇyāt /",
    "GSP31jaymangu:553": "kathaṃ? yasmādguṇā evāvivekino bhogyāssāmānyā acetanā",
    "GSP31jaymangu:554": "prasavadharmiṇaśca, te ca vyakte siddhā iti siddho guṇaḥ //",
    "GSP31jaymangu:555": "'tadviparyayābhāvāt'; iti /",
    "GSP31jaymangu:556": "(traiguṇyasyābhāvāditi) /",
    "GSP31jaymangu:557": "traiguṇyasyābhāve",
    "GSP31jaymangu:558": "'vivekyādayorabhāvāt /",
    "GSP31jaymangu:559": "na hi nirguṇasya puruṣasyāvivekyādiḥ sambhavati /",
    "GSP31jaymangu:560": "tasmāttraiguṇyādevāvivekyādissiddhaḥ //",
    "GSP31jaymangu:561": "evaṃ ca sati, pradhānamapi traiguṇyāttathāvidhaṃ siddham /",
    "GSP31jaymangu:562": "yadāha-",
    "GSP31jaymangu:563": "'kāraṇaguṇātmakatvātkāryasyāvyaktamapi siddham'; iti /",
    "GSP31jaymangu:564": "kāraṇasya yo guṇaḥ sa ātmā svabhāvo yasya tattathoktam /",
    "GSP31jaymangu:565": "tasya svabhāvastattvam /",
    "GSP31jaymangu:566": "tasmādiha loke kāraṇaguṇakaṃ kāryaṃ dṛṣṭam /",
    "GSP31jaymangu:567": "śuklaiḥ kṛṣṇairvā tantubhirārabdhaḥ paṭaḥ śuklaḥ kṛṣṇo vā bhavati /",
    "GSP31jaymangu:568": "yadyavyaktaṃ tathāvidhaṃ na syāt, kathaṃ vyaktaṃ tathāvidhaṃ bhavet // 14 //",
    "GSP31jaymangu:569": "kārikā 15",
    "GSP31jaymangu:570": "nanu ca sati dharmiṇi dharmāścintyante, pradhānasyaiva dharmiṇo 'labdhasiddhitvāt kathamavivekyādītyāha-",
    "GSP31jaymangu:571": "bhedānāṃ parimāṇāt samanvayācchaktitaḥ pravṛtteśca /",
    "GSP31jaymangu:572": "kāraṇakāryavibhāgādavibhāgādvaiśvarūpyasya // ISk_15 //",
    "GSP31jaymangu:573": "'bhedānām'; ityādi /",
    "GSP31jaymangu:574": "kāryatastadupalabdhermahadādi tacca kāryamityanenaiva sādhite 'smin yathāvadadhigate punardārḍhyārthaṃ samanantaropādānam /",
    "GSP31jaymangu:575": "bhidyanta iti bhedāḥ kāryaviśeṣāsteṣāṃ (ekassaṃsargī dṛṣṭaḥ) parimāṇācca /",
    "GSP31jaymangu:576": "bhedānāṃ parimitatvādityarthaḥ /",
    "GSP31jaymangu:577": "yena ca parimitāsteṣāmekaḥ saṃsargī dṛṣṭaḥ /",
    "GSP31jaymangu:578": "yathā mūlāṅkurapatrakāṇḍaprasavapuṣpataṇḍulakaṇānāṃ bhedānāṃ vrīhiḥ tavibāhyādhyātmikabhedāḥ",
    "GSP31jaymangu:579": "parimitabāhyā brahmādistambaparyantāścaturdaśa /",
    "GSP31jaymangu:580": "ādhyātmikāśca mahadahaṅkāratanmātrendriyabhūtākhyāstrayoviṃśatiḥ /",
    "GSP31jaymangu:581": "tasmādeteṣāmekena saṃsargiṇā bhavitavyam /",
    "GSP31jaymangu:582": "yatraiṣāṃ saṃsargastadavyaktaṃ kāraṇamastīti sāmānyatodṛṣṭamanumānam //",
    "GSP31jaymangu:583": "'samanvayāt'; bhedānāmiti vartate /",
    "GSP31jaymangu:584": "samanvayo 'nugamaḥ /",
    "GSP31jaymangu:585": "ekajātyanugamādityarthaḥ /",
    "GSP31jaymangu:586": "ya ekajātyanugatā bhedāsteṣāmekameva tathābhūtaṃ kāraṇaṃ dṛṣṭam /",
    "GSP31jaymangu:587": "yathā kaṭakakeyūrādīnāṃ suvarṇapiṇḍaḥ, yathā vā śarāvādīnāṃ mṛtpiṇḍaḥ /",
    "GSP31jaymangu:588": "evameṣāmapi bāhyādhyātmikānāṃ sukhaduḥkhamohānugatatvādekena tathāvidhena bhavitavyam /",
    "GSP31jaymangu:589": "ya eṣāṃ samudāyastatpradhānamiti sāmānyatodṛṣṭam /",
    "GSP31jaymangu:590": "'śaktitaḥ pravṛtteśca'; iti /",
    "GSP31jaymangu:591": "iha kulālādiśaktipūrvikā ghaṭādīnāṃ pravṛttirdṛṣṭā nāśaktipūrvikā /",
    "GSP31jaymangu:592": "eṣāmapi bāhyādhyātmikānāṃ pravṛttirdṛśyate",
    "GSP31jaymangu:593": "/ tataśca prāk ca pravṛtterjanitayā śaktyā bhavitavyam /",
    "GSP31jaymangu:594": "yāsau śaktiḥ saivāvyaktabhāvamāpadyata iti sāmānyatodṛṣṭam //",
    "GSP31jaymangu:595": "'kāraṇakāryavibhāgāt'; iti /",
    "GSP31jaymangu:596": "kāraṇasya pūrvabhāvitvāt pūrvanipātaḥ /",
    "GSP31jaymangu:597": "alpāctarasya pūrvanipātasyānityatvam /",
    "GSP31jaymangu:598": "yata utpadyate tatkāraṇam,",
    "GSP31jaymangu:599": "yaccotpadyate tatkāryam /",
    "GSP31jaymangu:600": "yathā mṛtpiṇḍaghaṭayorjanyajanakatvena pṛthagarthakriyākaraṇācca vibhāgo dṛṣṭaḥ /",
    "GSP31jaymangu:601": "anyathā ghaṭāsyodakāharaṇakriyā yā na sā mṛtpiṇḍasya, yā mṛtpiṇḍasya na sā ghaṭasya /",
    "GSP31jaymangu:602": "evaṃ vyaktasya mahadādeḥ kāryatvātpṛthagarthakriyākaraṇācca vibhāgaḥ /",
    "GSP31jaymangu:603": "tasmādasya kāraṇena bhavitavyam /",
    "GSP31jaymangu:604": "taccāvyaktātkimanyat syāditi //",
    "GSP31jaymangu:605": "asmin vyākhyāne 'kāryatastadupalabdhermahadādi tacca kāryam'; ityanenaiva siddhatvādanyairanyathā vyākhyāyate /",
    "GSP31jaymangu:606": "yadupakaroti taktāraṇam,",
    "GSP31jaymangu:607": "yadupakriyate tatkāryaṃ tayorvibhāgāt, upakāryopakārakabhāvādityarthaḥ /",
    "GSP31jaymangu:608": "tatra kārya...vyādīni śarīrasthāni sthānasādhanā...vabhogaiḥ",
    "GSP31jaymangu:609": "kāraṇānyupakurvanti /",
    "GSP31jaymangu:610": "kāraṇāni ca vṛddhikṣatasaṃrohaṇapālanaiḥ kāryāṇi /",
    "GSP31jaymangu:611": "bāhyāni ca kāraṇāni pṛthivyā dhṛtisaṅgrahapattivyūhanāvakāśadānaiḥ parasparamupakurvanti /",
    "GSP31jaymangu:612": "tathā daivamānuṣatairyagyonāni parasparopakārīṇi /",
    "GSP31jaymangu:613": "tatra daivam, yathākālaṃ śītoṣṇavarṣāgamaḥ, mānuṣatairyagyonānyupakaroti /",
    "GSP31jaymangu:614": "mānuṣamijyāyāgastutibhirdaivaṃ rakṣati, poṣaṇabheṣajyaiśaaha tairyagyonamupakaroti /",
    "GSP31jaymangu:615": "yathādhyātmikānāṃ bāhyānāṃ copakāryopakārakabhāvo buddhikṛta iva dṛśyate tadasya kaścidvyavasthāpitā syāt, kuto 'yaṃ vibhāga ityanyathānupapatteḥ //",
    "GSP31jaymangu:616": "'avibhāgādvaiśvarūpyasya'; iti /",
    "GSP31jaymangu:617": "na vidyate vibhāgo 'syetyavibhāgaḥ /",
    "GSP31jaymangu:618": "avibhaktādityarthaḥ /",
    "GSP31jaymangu:619": "tasmādvaiśvarūpyasyopalabdheriti śeṣaḥ /",
    "GSP31jaymangu:620": "iha loke 'vibhaktādekasmādikṣudravyādrasaphāṇitaguḍakhaṇḍaśarkarādivaiśvarūpyaṃ",
    "GSP31jaymangu:621": "nānātvaṃ dṛśyate,",
    "GSP31jaymangu:622": "tathaikasmāddugdhāddadhimastunavanītaghṛtādivaiśvarūpyamupalabhyate /",
    "GSP31jaymangu:623": "evamādhyātmikānāṃ bāhyānāṃ ca vaiśvarūpyam /",
    "GSP31jaymangu:624": "tasmādeṣāmavibhaktenaiva bhavitavyamiti sāmānyatodṛṣṭam //",
    "GSP31jaymangu:625": "anyastvāha- 'avibhāge vaiśvarūpyasya'; iti /",
    "GSP31jaymangu:626": "avibhāgo layaḥ, vaiśvarūpyaṃ jagat nānārūpatvāt /",
    "GSP31jaymangu:627": "pralayakāle vaiśvarūpyaṃ kva līyate sthityutpattipralayājjagata iti /",
    "GSP31jaymangu:628": "na ceśvare layanaṃ sambhavati, tasya nirguṇatvenābhyupagamāt /",
    "GSP31jaymangu:629": "tasmādanyathānupapattyāsti tadekamiti /",
    "GSP31jaymangu:631": "cāhuḥ-",
    "GSP31jaymangu:632": "pradhānādānupūrvyeṇa sṛṣṭirlokasya saṃsaraḥ /",
    "GSP31jaymangu:633": "pra....prātilomyena punastatraiva sañcaraḥ // iti // 15 //",
    "GSP31jaymangu:634": "kārikā 16",
    "GSP31jaymangu:635": "eṣāṃ hetūnāṃ pravartanārthamāha-",
    "GSP31jaymangu:636": "kāraṇamastyavyaktam, pravartate triguṇataḥ samudayācca /",
    "GSP31jaymangu:637": "pariṇāmataḥ salilavat, pratipratiguṇāśrayaviśeṣāt // ISk_16 //",
    "GSP31jaymangu:638": "'kāraṇamasti'; ityādi //",
    "GSP31jaymangu:639": "yadi kāraṇamastyavyaktaṃ tatkathaṃ pravartata ityāha-",
    "GSP31jaymangu:640": "'triguṇatassamudayācca'; iti /",
    "GSP31jaymangu:641": "yadā prakṛtisthā guṇāssāmyena pravartante tadā (trīnevādhikṛtya pravarante naikaikamityarthaḥ",
    "GSP31jaymangu:642": "yadā vaiṣamyeṇa pravartante tadā) kāryaṃ kāraṇārabdhatvāt samudayāt pravartate /",
    "GSP31jaymangu:643": "samantādudayo yasya guṇasya tamadhikṛtyetyarthaḥ, śeṣanyakkṛtaśaktikatvāt",
    "GSP31jaymangu:644": "/ yadi samudayādavyaktaṃ pravartate tasmādutpannaṃ tadavya...smānna",
    "GSP31jaymangu:645": "bhavati //",
    "GSP31jaymangu:646": "śuklebhyaḥ kṛṣṇebhyo vā tantubhyaḥ śuklaḥ kṛṣṇo vā paṭo bhavatītyāha-",
    "GSP31jaymangu:647": "'pariṇāmataḥ'; ityādi /",
    "GSP31jaymangu:648": "pūrvasyāmavasthāyāmavasthāntaraṃ pariṇāmaḥ,",
    "GSP31jaymangu:649": "tasmāddhetoḥ pravartate /",
    "GSP31jaymangu:650": "yathā kaṇikāyāḥ sūkṣmāyā mūlakaḥ śākhāpraśākhādipravṛddho mahānvanaspatirvyakto bhavati,",
    "GSP31jaymangu:651": "evamavyaktādvyaktaṃ pariṇamati //",
    "GSP31jaymangu:652": "yadyevamekarūpādutpannasya trailokyasya kathamanekarūpatvamityāha-",
    "GSP31jaymangu:653": "'salilavatpratipratiguṇāśrayaviśeṣāt'; iti /",
    "GSP31jaymangu:654": "salilena tulyaṃ vartata iti salilavat /",
    "GSP31jaymangu:655": "ekaikaṃ prati guṇāḥ pratipratiguṇāḥ /",
    "GSP31jaymangu:656": "ta evāśrayāsteṣāṃ yo viśeṣastasmāddhetoḥ pravartante /",
    "GSP31jaymangu:657": "yathā salilamantarikṣādekarasamapi tadekasya kaṭvamlāderguṇasyāśrayabhūtasya viśeṣānnānārasaṃ vartate evamavyaktamapīti guṇātmakatvādekaikaguṇāśrayaviśeṣānnānārūpaṃ pravartate",
    "GSP31jaymangu:658": "/ tatra sattvasya kṛterāśrayasya viśeṣāddevabhāvena vartanam, rajasa āśrayasya viśeṣānmānuṣabhāvena, tamasa āśrayasya viśeṣāttiryagyonibhāveneti // 16 //",
    "GSP31jaymangu:659": "kārikā 17",
    "GSP31jaymangu:660": "evamavyaktasyāstitvaṃ pravṛttiṃ ca prasādhya puruṣāstitvaṃ prasādhayitumāha-",
    "GSP31jaymangu:661": "saṃghātaparārthatvāt triguṇādiviparyayādadhiṣṭhānāt /",
    "GSP31jaymangu:662": "puruṣo 'sti bhoktṛbhāvātkaivalyārthaṃ pravṛtteśca // ISk_17 //",
    "GSP31jaymangu:663": "'saṃghātaparārthatvāt'; ityādi /",
    "GSP31jaymangu:664": "saṃhanyata iti saṃghātaḥ /",
    "GSP31jaymangu:665": "saṃghātaścāsau parārthaśceti saṃghātaparārthaḥ /",
    "GSP31jaymangu:666": "saṃghātatvaṃ hetuḥ parārthatvaṃ sādhyam",
    "GSP31jaymangu:667": "/ iha loke saṃghātabāhyāḥ śayanāsanādayo ye te parārthā dṛṣṭāḥ /",
    "GSP31jaymangu:668": "te hi devadattasya parasyārthaṃ kurvanti na svārtham /",
    "GSP31jaymangu:669": "ete 'pyādhyātmikā",
    "GSP31jaymangu:670": "mahadādayaḥ śarīrasaṃjñakāḥ saṃghātāḥ, taiḥ parārthairbhavitavyam /",
    "GSP31jaymangu:671": "na ca puruṣavyatirikto 'nyaḥ paro 'sti, puruṣa eva para i....nyatodṛṣṭam //",
    "GSP31jaymangu:672": "nanu mahadādibhūtaparyantaṃ śarīrameva puruṣo nānyaḥ kaścidityatrāha-",
    "GSP31jaymangu:673": "'triguṇādiviparyayāt'; iti /",
    "GSP31jaymangu:674": "ādiśabdenāvivekyādayaḥ pañca dharmā dṛśyante",
    "GSP31jaymangu:675": "/ tathā hi tadviparītaḥ pumānityuktam /",
    "GSP31jaymangu:676": "tataśca tadviparītatvātpuṃsaḥ kathaṃ mahadādimātrameva puruṣaḥ /",
    "GSP31jaymangu:677": "tasmādvyatiriktaḥ puruṣo yasyārthakā ime saṃghātāḥ //",
    "GSP31jaymangu:678": "'adhiṣṭhānāt'; iti /",
    "GSP31jaymangu:679": "adhitiṣṭhatyasminnityadhiṣṭhānam /",
    "GSP31jaymangu:680": "mahadādibhūtaparyantaṃ śarīramiha loke yadadhiṣṭhānaṃ tatparādhiṣṭhitaṃ dṛṣṭam, yathā rathādi",
    "GSP31jaymangu:681": "dṛśyate cādhiṣṭhānaṃ śarīram /",
    "GSP31jaymangu:682": "tasmādasyādhiṣṭhātrā bhavitavyam /",
    "GSP31jaymangu:683": "yo 'sāvadhiṣṭhātā sa puruṣaḥ,",
    "GSP31jaymangu:684": "nāntaḥkaraṇamadhiṣṭhātṛ, tasyācetanatvāditi sāmānyatodṛṣṭam //",
    "GSP31jaymangu:685": "'bhoktṛbhāvāt'; iti /",
    "GSP31jaymangu:686": "bhoktṛtvādityarthaḥ /",
    "GSP31jaymangu:687": "iha loke bhogyaṃ dṛṣṭvā bhoktānumīyate /",
    "GSP31jaymangu:688": "dṛśyate mahadādiparyantaṃ bhogyam, tasmādasyāpi bhoktrā bhavitavyamiti sāmānyatodṛṣṭam",
    "GSP31jaymangu:689": "na cāntaḥkaraṇaṃ bhoktṛ,",
    "GSP31jaymangu:690": "tasyācetanatvādbhogyatvācca /",
    "GSP31jaymangu:691": "yaśca bhoktā sa eva puruṣaḥ sātmakaṃ jīvaccharīraṃ prāṇādimattvāt /",
    "GSP31jaymangu:692": "asmin dedhe yo 'yamātmā",
    "GSP31jaymangu:693": "samānajātīyānekavastvantarasahāyaḥ, pratiniyatairjanmādibhiryujyamānatvāt manovat //",
    "GSP31jaymangu:694": "'kaivalyārthaṃ pravṛtteśca'; iti /",
    "GSP31jaymangu:695": "kaivalyaṃ mokṣaḥ /",
    "GSP31jaymangu:696": "tadanyārthapradhānasyaiṣā pravṛttiḥ /",
    "GSP31jaymangu:697": "tathāhi- pradhānaṃ buddhyātmanā pariṇamati /",
    "GSP31jaymangu:698": "buddheścāṣṭādaśāni /",
    "GSP31jaymangu:699": "teṣu ca jñānaṃ kaivalyam /",
    "GSP31jaymangu:700": "tatra yadi puruṣo na syāttadā tadarthā pravṛttirna bhavet /",
    "GSP31jaymangu:701": "tasmādanyathānupapattyā puruṣo 'sti //",
    "GSP31jaymangu:702": "tatra siddhe puṃsi vivādāḥ /",
    "GSP31jaymangu:703": "eka evāyaṃ puruṣaḥ sarvaśarīreṣu sthita ityeke /",
    "GSP31jaymangu:704": "sarve kāya upanatānekātmānassātmakatvāt, yogiśarīravṛṃda..",
    "GSP31jaymangu:705": "pratiśarīramanekaḥ puruṣa ityapare /",
    "GSP31jaymangu:706": "eka eva purāṇaḥ puruṣaḥ,",
    "GSP31jaymangu:707": "tasmādagnesa..viṣphuliṅgāḥ pratiśarīraṃ puruṣā ābirbhūtā iti vedāntavādinaḥ // 17 //",
    "GSP31jaymangu:708": "kārikā 18",
    "GSP31jaymangu:709": "atrāha-",
    "GSP31jaymangu:710": "jananamaraṇakaraṇānāṃ pratiniyamādayugapatpravṛtteśca /",
    "GSP31jaymangu:711": "puruṣabahutvaṃ siddhaṃ traiguṇyaviparyayāccaiva // ISk_18 //",
    "GSP31jaymangu:712": "'jananamaraṇakaraṇānām'; ityādi /",
    "GSP31jaymangu:713": "karaṇaṃ cakṣurādīndriyam dehendriyāderadhiṣṭhānasyotpattivināśau /",
    "GSP31jaymangu:714": "tadyogātpuruṣaḥ jananamaraṇe 'pi",
    "GSP31jaymangu:715": "vyavasthāpyete /",
    "GSP31jaymangu:716": "svataḥ puruṣasya te na sambhavataḥ /",
    "GSP31jaymangu:717": "kutaḥ ? - nityatāt tatra yadyekaḥ puruṣaḥ syāttadaikasmin jāyamāne mriyamāṇe vā sarveṣāṃ",
    "GSP31jaymangu:718": "jananamaraṇe syātām /",
    "GSP31jaymangu:719": "tathaikasmiṃścakṣuṣmati śrotravati vā sarve 'ndhā",
    "GSP31jaymangu:720": "(badhirā vā, paśyeyuḥ śruṇuyurvā /",
    "GSP31jaymangu:721": "ekasminnandhe) badhire vā tathā syuḥ /",
    "GSP31jaymangu:722": "na caivam, jananādīnāṃ pratiniyamāt /",
    "GSP31jaymangu:723": "tasmādanyathānupapattyā puruṣabahutvaṃ siddham //",
    "GSP31jaymangu:724": "'ayugapatpravṛtteśca'; iti /",
    "GSP31jaymangu:725": "yadyekaḥ puruṣaḥ syāttadaikenādhiṣṭhātrā tiṣṭhati dehe, dharmādharmayorarthānarthayoḥ sukhaduḥkhayorvā",
    "GSP31jaymangu:726": "sarva eva yugapatpravartteran /",
    "GSP31jaymangu:727": "na caivamityanyathānupapattiḥ //",
    "GSP31jaymangu:728": "'traiguṇyaviparyayācca'; iti /",
    "GSP31jaymangu:729": "traya eva guṇāstraiguṇyam /",
    "GSP31jaymangu:730": "tad viparyayo 'nyathātvam /",
    "GSP31jaymangu:731": "adhiṣṭhānasya triguṇātmakatvāttadyogātpuruṣo 'pi",
    "GSP31jaymangu:732": "triguṇātmaka ityucyate /",
    "GSP31jaymangu:733": "tatra yadyekaḥ puruṣaḥ syāttadaikasmin sāttvike rājase tāmase vā, sarva eva tathāvidhāḥ syuḥ",
    "GSP31jaymangu:734": "na caivam, guṇānaṃ viparyayadarśanadityanyathānupapattiḥ //",
    "GSP31jaymangu:735": "purāṇapuruṣādagneriva viṣphuliṅgāḥ pratiśarīraṃ puruṣā ityasminnapi darśane puruṣabahutvamastyeva",
    "GSP31jaymangu:736": "teṣāṃ parasparavilakṣaṇatvāt te purāṇapuruṣādabhinnā bhinnā veti darśanadvayam /",
    "GSP31jaymangu:737": "tadanyatra vivāritatvādiha granthagauravabhayānnopanyastamasmābhiriti // 18 //",
    "GSP31jaymangu:738": "kārikā 19",
    "GSP31jaymangu:739": "evaṃ puruṣabahutvaṃ prasāddhya taddharmān kathayitumāha-",
    "GSP31jaymangu:740": "tasmācca viparyāsātsiddhaṃ sākṣitvamasya puruṣasya /",
    "GSP31jaymangu:741": "kaivalyammādhyasthaṃ draṣṭṛtvamakartṛbhāvaśca // ISk_19 //",
    "GSP31jaymangu:742": "'tasmācca viparyāsāt'; ityādi /",
    "GSP31jaymangu:743": "yaḥ prāgukto viparyayaḥ- triguṇamaviveki viṣayaḥ - ityādinā, tasmātsākṣitvādayo dharmāḥ puruṣasya siddhāḥ /",
    "GSP31jaymangu:744": "tatra nirguṇasya puruṣasyāprasavadharmitvādakartṛtvam /",
    "GSP31jaymangu:745": "yaścākartā sa bhavatyudāsīnaḥ /",
    "GSP31jaymangu:746": "saptavidhaṃ cāsyaudāsīnyam /",
    "GSP31jaymangu:747": "tathā coktam -",
    "GSP31jaymangu:748": "paśyati śṛṇoti sarvama karoti sthitiṃ prasaṅgaṃ ca nāpi /",
    "GSP31jaymangu:749": "svato na parato...nobhayataścāpyudāsīnaḥ // iti //",
    "GSP31jaymangu:750": "yaścodāsīnaḥ sa sākṣyapi bhavati pradhānasambandhinaḥ kriyākalāpasya nirguṇatvāt //",
    "GSP31jaymangu:751": "kaivalyaṃ kevalabhāvāt cetanatvācca draṣṭṛtvamiti //",
    "GSP31jaymangu:752": "nanu ca yadyakartā tatkathaṃ- bhoktṛbhāvādasti puruṣaḥ- ? tathā cāhuḥ-",
    "GSP31jaymangu:753": "bālahutāśanataravaḥ svayamakṛtānāṃ yathā hi bhoktāraḥ /",
    "GSP31jaymangu:754": "puruṣo 'pi viṣayaphalānāṃ svayamakṛtānāṃ tathāpi bhoktā // iti //",
    "GSP31jaymangu:755": "ityuktamakarturapi bhoktṛtvamasyeti // 19 //",
    "GSP31jaymangu:756": "kārikā 20",
    "GSP31jaymangu:757": "nanu ca yadyacetanamavyaktaṃ kathaṃ dehendriyasaṃjñamadhiṣṭhānaṃ dharmādharmādiṣu pravarttate,",
    "GSP31jaymangu:758": "tasmāttatsaṃyogādacetanaṃ cetanāvadiva liṅgam /",
    "GSP31jaymangu:759": "guṇakartṛtve 'pi tathā karteva bhavatyudāsīnaḥ // ISk_20 //",
    "GSP31jaymangu:760": "'tasmāttatsaṃyogāt'; ityādi /",
    "GSP31jaymangu:761": "tena puruṣeṇa yaḥ saṃyogastasmādacetanaṃ cetanāvadiva bhavati /",
    "GSP31jaymangu:762": "yathāgnisaṃyogāllohamaṇirityucyate /",
    "GSP31jaymangu:763": "liṅgaṃ mahadādisūkṣmaparyantaṃ vakṣyati //",
    "GSP31jaymangu:764": "yadi tadeva triguṇātmakaṃ kartṛ na pumān, kathaṃ puruṣo gacchatītyucyata",
    "GSP31jaymangu:765": "ityāha- 'guṇakartṛtve 'pi tathā karteva bhavatyudāsīnaḥ'; iti /",
    "GSP31jaymangu:766": "guṇānāṃ kartṛtvaṃ na puruṣasya /",
    "GSP31jaymangu:767": "yathā puruṣasaṃyogādacetanaṃ liṅgaṃ cetanāvadiva",
    "GSP31jaymangu:768": "bhavati, tathā guṇātmakaliṅgasaṃyogādakartāpi san karteva bhavati /",
    "GSP31jaymangu:769": "udāsīnaḥ /",
    "GSP31jaymangu:770": "yathā svāmī svayamayoddhāpi yaudhabhṛtyasaṃyogād yoddheti vyapadiśyate, tathā puruṣo 'pyupacāreṇa karteti /",
    "GSP31jaymangu:771": "tathā coktam -",
    "GSP31jaymangu:772": "pravarttamānān prakṛterimān guṇāṃstamo 'bhibhūto viparītadarśanaḥ /",
    "GSP31jaymangu:773": "ahaṃ karomītyabudho 'bhimanyate tṛṇasya kubjīkaraṇe 'pyanīśvaraḥ // iti //",
    "GSP31jaymangu:774": "kārikā 21",
    "GSP31jaymangu:775": "nanu pradhānapuruṣayoḥ kiṃ (kartṛtvaṃ) caitanyārthameva saṃyogaḥ, kiṃ",
    "GSP31jaymangu:776": "vānyārthamapītyāha-",
    "GSP31jaymangu:777": "puruṣasya darśanārthaṃ kaivalyārthaṃ tathā pradhānasya /",
    "GSP31jaymangu:778": "paṃgvandhavadubhayorapi saṃyogastatkṛtaḥ sargaḥ // ISk_21 //",
    "GSP31jaymangu:779": "'puruṣasya'; ityādi /",
    "GSP31jaymangu:780": "puruṣasyārtho dvividhaḥ, viṣayopabhogaḥ kaivalyaṃ ca",
    "GSP31jaymangu:781": "/ tadubhayaṃ pradhānena sampādyam /",
    "GSP31jaymangu:782": "viṣayopabhogaśca pradhānavibhūtimantareṇa na sambhavati, iti darśanārthaṃ puruṣaḥ",
    "GSP31jaymangu:783": "pradhānena saṃyujyate /",
    "GSP31jaymangu:784": "mānaṃ svāṃ vibhūtiṃ darśayitumasamarthātpuruṣeṇa saṃyujyate (?) /",
    "GSP31jaymangu:785": "dṛṣṭvā sa sarvāṃ vibhūtimanubhūya virasatvād viraktaḥ puruṣaḥ pradhānena tyajyate /",
    "GSP31jaymangu:786": "tyaktasya kaivalyamityato darśanārthaṃ kaivalyārthaṃ ca dvayorapi saṃyogo matsyodakavadudumbaramaśakaśca",
    "GSP31jaymangu:787": "'paṃgvandhavat'; iti /",
    "GSP31jaymangu:788": "dṛṣṭāntaḥ /",
    "GSP31jaymangu:789": "paṅguḥ sacakṣuḥ paśyati panthānaṃ na saṃcarati, andho 'pi saṃcarati na paśyati panthānam",
    "GSP31jaymangu:790": "tayoḥ svārthabhraṣṭayorgrāmaprāptyarthaḥ sambandho bhūtaḥ /",
    "GSP31jaymangu:791": "tatra paṅgurandhaskandhamāruhya gatimān, andho 'pi draṣṭradhiṣṭhānāddṛṣṭimān jātaḥ /",
    "GSP31jaymangu:792": "grāmaprāptayośca tayorviyogaḥ /",
    "GSP31jaymangu:793": "evaṃ puruṣo niṣkriyaḥ pradhānena saṃyujya tadvibhūtidarśanāya devādiṣu saṃcarati /",
    "GSP31jaymangu:794": "pradhānaṃ niścetanamapi puruṣādhiṣṭhānāccetanāvadiva dvayamapi sampādayati /",
    "GSP31jaymangu:795": "tasmātpaṃgvandhavadubhayorapi saṃyogaḥ //",
    "GSP31jaymangu:796": "nanu ca saṃyogamātreṇa kathaṃ darśanaṃ kaivalyaṃ cetyāha- 'tatkṛtaḥ",
    "GSP31jaymangu:797": "sargaḥ'; iti /",
    "GSP31jaymangu:798": "saṃyogakṛto mahadādigrāmotpāda ityarthaḥ // 21 //",
    "GSP31jaymangu:799": "kārikā 22",
    "GSP31jaymangu:800": "tameva darśayannāha-",
    "GSP31jaymangu:801": "prakṛtermahāṃstato 'haṅkārastasmādgaṇaśca ṣoḍaśakaḥ /",
    "GSP31jaymangu:802": "tasmādapi ṣoḍaśakātpañcabhyaḥ pañca bhūtāni // ISk_22 //",
    "GSP31jaymangu:803": "'prakṛtermahān'; ityādi /",
    "GSP31jaymangu:804": "prakṛtiḥ pradhānaṃ kāraṇamavyaktaṃ guṇasāmyaṃ tamobahulamavyākṛtamiti prakṛtiparyāyāḥ /",
    "GSP31jaymangu:805": "tato mahānutpadyate sa tu tamobahulaḥ /",
    "GSP31jaymangu:806": "mahān buddhirmatiḥ pratyaya upalabdhiriti buddhiparyāyāḥ /",
    "GSP31jaymangu:807": "tato 'haṅkāra utpadyate /",
    "GSP31jaymangu:808": "sa tu rajastamobahulaḥ /",
    "GSP31jaymangu:809": "ahaṅkāraḥ",
    "GSP31jaymangu:810": "suparṇapaṇi(!)statpuruṣa ityahaṅkāraparyāyāḥ //",
    "GSP31jaymangu:811": "'tasmādgaṇaśca ṣoḍaśakaḥ'; iti /",
    "GSP31jaymangu:812": "tasmādahaṅkārāt ṣoḍaśako gaṇa utpadyate /",
    "GSP31jaymangu:813": "ekādaśendriyāṇi pañca tanmātrāṇītyarthaḥ /",
    "GSP31jaymangu:814": "tāni hṛṣīkāṇīndriyāṇīti paryāyāḥ /",
    "GSP31jaymangu:815": "sūkṣmā atiśayā aṇavaḥ (viṣā) iti tanmātraparyāyāḥ //",
    "GSP31jaymangu:816": "'tasmādapi ṣoḍaśakāt pañcabhyaḥ pañca bhūtāni'; iti /",
    "GSP31jaymangu:817": "ṣoḍaśād gaṇādyāni pañca tanmātrāṇi tebhya ekottaravṛddhyā pañca mahābhūtāni bhavanti /",
    "GSP31jaymangu:818": "tatra śabdatanmātrādākāśamekaguṇam /",
    "GSP31jaymangu:819": "śabdatanmātrapratisaṃhitāt sparśatanmātrāddviguṇo vāyuḥ /",
    "GSP31jaymangu:820": "tābhyāṃ pratisaṃhitādrūpatanmātrāt triguṇaṃ tejaḥ /",
    "GSP31jaymangu:821": "taiḥ pratisaṃhitādrasatanmātrāt caturguṇā āpaḥ /",
    "GSP31jaymangu:822": "caturbhiḥ pratisaṃhitādgandhatanmātrāt pañcaguṇā pṛthivīti /",
    "GSP31jaymangu:823": "etairekādaśādayaḥ sthūlā viśeṣā ucyante, yeṣvavasitāni caturviṃśatitattvāni // 22 //",
    "GSP31jaymangu:824": "kārikā 23",
    "GSP31jaymangu:825": "buddherlakṣaṇamāha-",
    "GSP31jaymangu:826": "adhyavasāyo buddhirdharmo jñānaṃ virāga aiśvaryam /",
    "GSP31jaymangu:827": "sāttvikametadrūpaṃ tāmasamasmādviparyastam // ISk_23 //",
    "GSP31jaymangu:828": "'adhyavasāyaḥ'; ityādi /",
    "GSP31jaymangu:829": "śabdādiṣu viṣaye 'dhyavasāyaśabdo 'yaṃ yāvat gandho 'yamiti subuddherlakṣaṇam (?) /",
    "GSP31jaymangu:830": "tasyāścāṣṭau rūpāṇi //",
    "GSP31jaymangu:831": "'dharmo jñānaṃ virāga aiśvaryam'; iti /",
    "GSP31jaymangu:832": "tatra yo 'yamaniviṣayamanuṣṭhānātmako 'dhavasāyassa dharmaḥ /",
    "GSP31jaymangu:833": "yamāḥ pañca niyamāśca",
    "GSP31jaymangu:834": "/ yathoktaṃ sāṃkhyapravacane 'ahiṃsāsatyāsteyabrahmacaryāparigrahā yamāḥ';",
    "GSP31jaymangu:835": "/ 'śaucasantoṣatapassvādhyāyeśvarapraṇidhānāni niyamāḥ'; iti /",
    "GSP31jaymangu:836": "tatra santoṣassanihitasādhanābhyāśādadhikasyānupāditsā /",
    "GSP31jaymangu:837": "tapo jighatsāpipāsāśītoṣṇasthānasādhanājayaḥ kāṣṭhamaunākāramaune, vratāni ca kṛcchracāndrāyaṇādīni",
    "GSP31jaymangu:838": "svādhyāyo mokṣaśāstrādhyayanaṃ praṇavajapo vā /",
    "GSP31jaymangu:839": "īśvarapraṇidhānaṃ viśiṣṭadevatārādhanam /",
    "GSP31jaymangu:840": "asaṃsāribhistulyavṛttitvāditi /",
    "GSP31jaymangu:841": "tadviparītānuṣṭhānamadharmaḥ /",
    "GSP31jaymangu:842": "pañcaviṃśatitattvānāṃ svasaṃjñālākṣaṇyakatvaprayojanāvadhāraṇaṃ jñānam, guṇapuruṣāntarajñānam",
    "GSP31jaymangu:843": "śeṣamajñānam /",
    "GSP31jaymangu:844": "viṣayaśarīrendriyebhyo doṣadarśanādvaimukhyaṃ virāgaḥ /",
    "GSP31jaymangu:845": "teṣvabhilāṣo rāgaḥ /",
    "GSP31jaymangu:846": "aiśvaryamaṣṭaguṇam- aṇimā, mahimā, laghimā, prāptiḥ,",
    "GSP31jaymangu:847": "prākāmyam, īśitvaṃ, vaśitvam, yatrakāmāvasāyitvaṃ ceti /",
    "GSP31jaymangu:848": "tatrāṇimāṇutvam,",
    "GSP31jaymangu:849": "yena guṇena sūkṣmo bhūtvā vicarati /",
    "GSP31jaymangu:850": "kārye kāraṇopacārādaṇimetyucyate /",
    "GSP31jaymangu:851": "uttaratrāpyevaṃ yojyam /",
    "GSP31jaymangu:852": "laghimā laghutvam, yena vāyuvallaghutaro bhavati",
    "GSP31jaymangu:853": "/ mahimā mahattvam, yena bhuvaneṣu dharmādiprāptiḥ, yena guṇeneṣitasya prāpaṇam /",
    "GSP31jaymangu:854": "prākāmyaṃ pracurakāmitā yenaikamanekaṃ prākāmyate 'nekaṃ caikam",
    "GSP31jaymangu:855": "/ īśitvaṃ prabhutā (yena sthāvarādīni bhūtāni sandeśakārīṇi bhavanti /",
    "GSP31jaymangu:856": "vaśitvaṃ vaśitā) yena svatantraścarati /",
    "GSP31jaymangu:857": "yatrakāmāvaśāyitvaṃ",
    "GSP31jaymangu:858": "(kāmenecchayāvaśetuṃ śīlaṃ yasya sa yatrakāmāvaśāyī /",
    "GSP31jaymangu:859": "tasya bhāvaḥ yatrakāmāvaśāyitvam) /",
    "GSP31jaymangu:860": "anekārthatvāddhātūnāṃ 'śī'; tiṣṭhatau varttate /",
    "GSP31jaymangu:861": "yena guṇena divyantarikṣe bhūmau vāvasthāyitvamityarthaḥ /",
    "GSP31jaymangu:862": "'sāttvikametadrūpam'; iti /",
    "GSP31jaymangu:863": "sattvatamobahulatvāt /",
    "GSP31jaymangu:864": "buddheryadā sattvamutkaṭaṃ bhavati tadaitaccatuṣṭayaṃ bhavatītyarthaḥ /",
    "GSP31jaymangu:865": "'tāmasamasmādviparyastam'; iti /",
    "GSP31jaymangu:866": "utkaṭalakṣaṇāt dharmādicatuṣṭayādviparītaṃ tamasyudrikte bhavatītyarthaḥ /",
    "GSP31jaymangu:867": "adharmo",
    "GSP31jaymangu:868": "'jñānamavairāgyamanaiśvaryaṃ ceti // 23 //",
    "GSP31jaymangu:869": "kārikā 24",
    "GSP31jaymangu:870": "ahaṅkāralakṣaṇamāha-",
    "GSP31jaymangu:871": "abhimāno 'haṅkāraḥ, tasmāddvividhaḥ pravarttate sargaḥ /",
    "GSP31jaymangu:872": "ekādaśaśca gaṇastanmātrapañcakaścaiva // ISk_24 //",
    "GSP31jaymangu:873": "'abhimānaḥ'; ityādi /",
    "GSP31jaymangu:874": "abhimatirabhimānaḥ /",
    "GSP31jaymangu:875": "rūpādiṣu viṣayeṣvabhimāno rūpavānaham, mamaite viṣayāḥ, ityahyaṅkāralakṣaṇam //",
    "GSP31jaymangu:876": "tasmādabhimānalakṣaṇādahaṅkārāt 'dvividhaḥ pravarttate sargaḥ'; iti /",
    "GSP31jaymangu:877": "sṛjyata iti sargaḥ //",
    "GSP31jaymangu:878": "tameva dvividhaṃ darśayitumāha- 'ekādaśakaśca gaṇaḥ'; iti /",
    "GSP31jaymangu:879": "ekādaśa parimāṇamasyetyekādaśaḥ śrotrādirgaṇaḥ //",
    "GSP31jaymangu:880": "'tanmātrāpañcakaṃ ca'; iti /",
    "GSP31jaymangu:881": "tanmātraśabdādisvarūpamātra ityarthaḥ /",
    "GSP31jaymangu:882": "tanmātrāṇi śabdasparśarūparasagandhāḥ /",
    "GSP31jaymangu:883": "mātrāgrahaṇaṃ bhūtasaṃśleṣanivṛttyartham /",
    "GSP31jaymangu:884": "bhūteṣvapi śabdādisambhavāt // 24 //",
    "GSP31jaymangu:885": "kārikā 25",
    "GSP31jaymangu:886": "sa cāhaṅkārastrividha iti darśayannāha-",
    "GSP31jaymangu:887": "sāttvika ekādaśakaḥ pravarttate vaikṛtādahaṅkārāt /",
    "GSP31jaymangu:888": "bhūtādestanmātraḥ sa tāmasaḥ, taijasādubhayam // ISk_25 //",
    "GSP31jaymangu:889": "'sāttvikaḥ'; ityādi /",
    "GSP31jaymangu:890": "yadā sattvamudriktaṃ tadāhaṅkāro vaikṛtābhimāno",
    "GSP31jaymangu:891": "bhavati, rajaścodriktaṃ taijasaḥ, tamaścodriktaṃ bhūtādiriti /",
    "GSP31jaymangu:892": "tatra vaikṛtādekādaśako gaṇaḥ pravarttate /",
    "GSP31jaymangu:893": "sa ca sāttvikaḥ sattvabahulaḥ,",
    "GSP31jaymangu:894": "svaviṣayagrahaṇatvāt //",
    "GSP31jaymangu:895": "bhūtādestāmasādahaṅkārāttanmātraḥ sa tāmasaḥ, tamobahulatvāt /",
    "GSP31jaymangu:896": "tatastāmasāttanmātrāt gaṇāt tāmaso bhūtagaṇaḥ pravarttate //",
    "GSP31jaymangu:897": "('taijasādubhayam'; iti /",
    "GSP31jaymangu:898": "etadāśayaḥ- pañcakañcaitadubhayamapi",
    "GSP31jaymangu:899": "pravarttate) /",
    "GSP31jaymangu:900": "ādikāla ubhayatrāpyasya sahāyatvāt /",
    "GSP31jaymangu:901": "vaikṛtabhūtādi dvāvapi prakāśasthitiśīlatvāt na kriyāśīle /",
    "GSP31jaymangu:902": "tatastaijasamahaṅkāraṃ kriyāśīlaṃ sahāyamapekṣyaikādaśakaṃ pañcakaṃ ca malājanayata (?) iti kārikā 26",
    "GSP31jaymangu:903": "kaḥ punarekādaśa ityāha-",
    "GSP31jaymangu:904": "buddhīndriyāṇi cakṣuḥśrotraghrāṇarasanatvagākhyāni /",
    "GSP31jaymangu:905": "vākpāṇipādapāyūpasthān karmendriyāṇyāhuḥ // ISk_26 //",
    "GSP31jaymangu:906": "'buddhīndriyāṇi'; ityādi /",
    "GSP31jaymangu:907": "dvividhamindriyam /",
    "GSP31jaymangu:908": "tatra cakṣuryena dṛśyate /",
    "GSP31jaymangu:909": "śrotraṃ yena śrūyate /",
    "GSP31jaymangu:910": "tvagyayā spṛśyate /",
    "GSP31jaymangu:911": "rasanaṃ yena rasyate /",
    "GSP31jaymangu:912": "nāsikā yayā ghrāyate /",
    "GSP31jaymangu:913": "tā ākhyā yeṣāmindriyāṇāmiti śabdapradhāno nirdeśaḥ /",
    "GSP31jaymangu:914": "tāni cakṣuḥśrotratvagrasanānāsikākhyāni pañca /",
    "GSP31jaymangu:915": "buddhipūrvakaparyālocanamiti buddhīndriyāṇyāhuḥ sāṃkhyācāryāḥ /",
    "GSP31jaymangu:916": "śabdavaśādatrākramaḥ kṛtaḥ /",
    "GSP31jaymangu:917": "kramastu śrotratvakcakṣuriti //",
    "GSP31jaymangu:918": "'vākpāṇipādapāyūpasthān'; iti /",
    "GSP31jaymangu:919": "karmendriyāṇi karmābhinirvartanāt /",
    "GSP31jaymangu:920": "asmādeva prayogādupasthaśabdaḥ puṃliṅgo 'pyastīti jñāyate /",
    "GSP31jaymangu:921": "sa ca straiṇaḥ pauruṣeyaśca /",
    "GSP31jaymangu:922": "tatra vāgindriyaṃ kaṇṭhastham /",
    "GSP31jaymangu:923": "anyāni prasiddhānyeva // 26",
    "GSP31jaymangu:924": "kārikā 27",
    "GSP31jaymangu:925": "ekādaśakamindriyaṃ darśayannāha-",
    "GSP31jaymangu:926": "ubhayātmakamatra manaḥ, saṅkalpakamindriyaṃ ca sādharmyāt /",
    "GSP31jaymangu:927": "guṇapariṇāmaviśeṣānnānātvaṃ bāhyabhedāśca // ISk_27 //",
    "GSP31jaymangu:928": "'ubhayātmakamatra manaḥ'; ityādi /",
    "GSP31jaymangu:929": "atretyasminnindriyavaśe mana ubhayātmakamubhayasvabhāvam /",
    "GSP31jaymangu:930": "buddhīndriyāṇāṃ karmendriyāṇāṃ ca svasvaviṣayagrahaṇakāle buddhīndriyaṃ karmendriyaṃ cetyarthaḥ",
    "GSP31jaymangu:931": "ubhayatrāpyasya vyāpārāditi lakṣaṇaṃ tadityāha- saṅkalpayatīti",
    "GSP31jaymangu:932": "saṅkalpakam, idaṃ nedamiti //",
    "GSP31jaymangu:933": "kathamindriyamityāha- 'indriyaṃ ca sādharmyāt'; ityādi /",
    "GSP31jaymangu:934": "indriyaistulyatvādityarthaḥ /",
    "GSP31jaymangu:935": "yathānyadindraliṅgaṃ tathā mano 'pītyarthaḥ",
    "GSP31jaymangu:936": "tatraikasmādahaṅkārādutpannānāṃ kathaṃ svarūpabhedaḥ ? /",
    "GSP31jaymangu:937": "yacchrotrādibuddhīndriyam, tat pratiniyataviṣayaṃ netaraviṣayamapi /",
    "GSP31jaymangu:938": "yadyāgādi karmendriyaṃ tat pratiniyatakarma, netarakarmāpi /",
    "GSP31jaymangu:939": "manaścobhayātmakam, naikātmakamityāha- 'guṇapariṇāmaviśeṣānnānātvam'; iti",
    "GSP31jaymangu:940": "/ ahaṅkārasthā ye guṇāḥ sattvādayasteṣāmanyo 'nyābhibhavāśrayā (dvidvāreṇa",
    "GSP31jaymangu:941": "yaḥ pariṇāmaviśeṣastata evaiṣāṃ nānātvam /",
    "GSP31jaymangu:942": "ta eva hi guṇāḥ",
    "GSP31jaymangu:943": "pari)ṇāmaviśiṣṭā indriyavyapadeśabhājo nānāviṣayā bhavanti /",
    "GSP31jaymangu:944": "kathaṃ deśaniyamo vṛttiniyamaśca ? tatra tvagindriyaṃ sarvaśarīrasthitabāhyābhyantaravṛtti, cakṣuḥśrotraghrāṇarasanāni śirasi bahiḥ pṛthak pṛthagavasthitāni bāhyavṛttīni /",
    "GSP31jaymangu:945": "vāgāsye sthitā /",
    "GSP31jaymangu:946": "pāṇyādayaśca bāhoradhastāt pṛthak pṛthagavasthitā bahiḥkarmaviṣayāḥ //",
    "GSP31jaymangu:947": "ityatāha- 'bāhyabhedāśca'; iti /",
    "GSP31jaymangu:948": "ye cānye viṣayabhedā deśaniyamavṛtiniyamābhyāṃ te 'pi guṇapariṇāmaviśeṣādeva /",
    "GSP31jaymangu:949": "nātrāntarā kāraṇamasti // 27 //",
    "GSP31jaymangu:950": "kārikā 28",
    "GSP31jaymangu:951": "eṣāmindriyāṇāṃ kasya kā vṛttirityāha-",
    "GSP31jaymangu:952": "śabdādiṣu pañcānāmālocanamātramiṣyate vṛttiḥ /",
    "GSP31jaymangu:953": "vacanādānaviharaṇotsargānandāśca pañcānām // ISk_28 //",
    "GSP31jaymangu:954": "'śabdādiṣu'; ityādi /",
    "GSP31jaymangu:955": "ādiśabdena śabdasparśarūparasagandhāḥ /",
    "GSP31jaymangu:956": "teṣu yathākramaṃ pañcānāṃ śrotrādīnāṃ buddhīndriyāṇāmālocanamātraṃ vṛttiriṣyate sāṃkhyācāryaiḥ",
    "GSP31jaymangu:957": "śrotrādīni hi viṣayasya prakāśanamātraṃ kurvanti,",
    "GSP31jaymangu:958": "niścayaṃ tu buddhiḥ /",
    "GSP31jaymangu:959": "tathā hi buddhyavasitamarthaṃ puruṣaḥ cetayata iti siddhāntaḥ /",
    "GSP31jaymangu:960": "karmendriyāṇāmapi vāgādīnāṃ yathākramaṃ vasanādānādīni vṛttayaḥ karmāṇi /",
    "GSP31jaymangu:961": "tatra vāgindriyasya nānāvidhavarṇoccāraṇaṃ karma,",
    "GSP31jaymangu:962": "ādeyasyādānaṃ pāṇyoḥ, viharaṇaṃ deśāntaragamanaṃ pādayoḥ, utsarga āhāramalasyotsarjanaṃ pāyoḥ, ānandanamānado hlādaḥ śukravisṛṣṭisaṃsṛṣṭisukhaṃ tadupasthendriyavṛttiḥ // 28 //",
    "GSP31jaymangu:963": "kārikā 29",
    "GSP31jaymangu:964": "buddhyahaṅkāramanasāṃ kā vṛttirityāha-",
    "GSP31jaymangu:965": "svālakṣaṇyaṃ vṛttistrayasya saiṣā bhavatyasāmānyā /",
    "GSP31jaymangu:966": "sāmānyakaraṇavṛtiḥ prāṇādyā vāyavaḥ pañca // ISk_29 //",
    "GSP31jaymangu:967": "'svālakṣaṇyaṃ vṛttiḥ'; ityādi /",
    "GSP31jaymangu:968": "svātmīyaṃ lakṣaṇaṃ yasya tat svalakṣaṇam /",
    "GSP31jaymangu:969": "tasya bhāvaḥ svālakṣaṇyam /",
    "GSP31jaymangu:970": "tadeva vṛttiḥ //",
    "GSP31jaymangu:971": "'trayasya'; iti /",
    "GSP31jaymangu:972": "buddhyahaṅkāramanasāmityarthaḥ /",
    "GSP31jaymangu:973": "adhyavasāyo buddheḥ,",
    "GSP31jaymangu:974": "abhimāno 'haṅkārasya, saṅkalpo manasaḥ /",
    "GSP31jaymangu:975": "ta evādhyavasāyābhimānasaṅkalpāstrayasya vṛttiḥ /",
    "GSP31jaymangu:976": "eṣāṃ ca buddhyādīnāṃ trayodaśānāṃ caturvidhā vṛttiḥ, asāmānyāyugapatkramaśceti (?) //",
    "GSP31jaymangu:977": "tatra sāmānyāṃ darśayitumāha- 'saiṣā'; iti /",
    "GSP31jaymangu:978": "yeyamuktā vṛttiḥ saiṣā bhavatyasāmānyā /",
    "GSP31jaymangu:979": "yā yasya sā tasyaiva nānyeṣāmapītyarthaḥ /",
    "GSP31jaymangu:980": "śrotrasya yacchabdaprakāśanaṃ tacchrotrasyaiva, nānyeṣāṃ tvagādīnāṃ dvādaśānām /",
    "GSP31jaymangu:981": "evaṃ sarvatra yojyam //",
    "GSP31jaymangu:982": "sāmānyāmāha- 'sāmānyakaraṇavṛttiḥ'; iti sāmānyā cāsau karaṇavṛttiśceti sāmānyakaraṇavṛttiḥ",
    "GSP31jaymangu:983": "'prāṇādyā vāyavaḥ pañca'; iti /",
    "GSP31jaymangu:984": "prāṇā ādyā yeṣāṃ vāyūnāṃ te prāṇādyāḥ /",
    "GSP31jaymangu:985": "prāṇāpānavyānodānasamānā iti pañca vāyavaḥ /",
    "GSP31jaymangu:986": "tatra prāṇo yo mukhanāsikābhyāṃ nirgacchati /",
    "GSP31jaymangu:987": "yo nābheradhaḥ sthitaḥ so 'pānaḥ /",
    "GSP31jaymangu:988": "yena kāye 'gnirdīpita āhāraṃ ca pacati sa samānaḥ /",
    "GSP31jaymangu:989": "yo nābhideśādudyataśirogatirnādaṃ janayati sa udānaḥ /",
    "GSP31jaymangu:990": "yaḥ sarvaśarīraṃ vyāpya sthitaṃ sa vyānaḥ /",
    "GSP31jaymangu:991": "ete trayodaśānāmapi karaṇānāṃ sāmānyavṛttiḥ //",
    "GSP31jaymangu:992": "kārikā 30",
    "GSP31jaymangu:993": "karaṇaprabhāvikatvādvāyūnāṃ yugapatkramaśo vṛttimāha-",
    "GSP31jaymangu:994": "yugapaccatuṣṭayasya tu vṛttiḥ kramaśaśca nirdiṣṭā /",
    "GSP31jaymangu:995": "dṛṣṭe tathāpyadṛṣṭe trayasya tatpūrvikā vṛttiḥ // ISk_30 //",
    "GSP31jaymangu:996": "'yugapat'; ityādi /",
    "GSP31jaymangu:997": "'catuṣṭayasya tu'; iti /",
    "GSP31jaymangu:998": "tuśabdo viśeṣaṇārthaḥ /",
    "GSP31jaymangu:999": "buddhirahaṅkāro manaścakṣurityetasya catuṣṭayasyaikasmin rūpe yugapadvṛttiḥ /",
    "GSP31jaymangu:1000": "yathāndhakāre vidyutsaṃpāte kṛṣṇasarpasandarśane yugapadālocanādhyavasāyābhimānasaṅkalpanāni bhavanti /",
    "GSP31jaymangu:1001": "tathā hi cakṣuṣālocitaṃ buddhyādhyavasitamahaṅkāreṇātmīkṛtaṃ manasā saṅkalpitamiti",
    "GSP31jaymangu:1002": "'kramaśaśca tasya'; iti /",
    "GSP31jaymangu:1003": "catuṣṭasyasya krameṇa kadācidvṛttiriṣṭā /",
    "GSP31jaymangu:1004": "mandaprakāśe sthāṇupuruṣocitāmūrdhvatāṃ dṛṣṭavataḥ kiṃ sthāṇuḥ puruṣa iti vikalpaḥ /",
    "GSP31jaymangu:1005": "tatrākuñcapanaprasāraṇāt puruṣa ityadhyavasāyaḥ /",
    "GSP31jaymangu:1006": "tata ātmīkaraṇādabhimāna iti //",
    "GSP31jaymangu:1007": "yeya(mubhaya)thāvṛttiḥ sā kasmin viṣaya ityāha - 'dṛṣṭe'; iti /",
    "GSP31jaymangu:1008": "adṛṣṭe tarha nāstītyāha - 'tathāpyadṛṣṭe'; iti /",
    "GSP31jaymangu:1009": "tathā...ṣṭe dṛṣṭe 'pi vṛttiḥ //",
    "GSP31jaymangu:1010": "kintu na catuṣṭayasya tarhītyāha- 'trayasya'; iti /",
    "GSP31jaymangu:1011": "buddhyahaṅkāramanasāmityarthaḥ /",
    "GSP31jaymangu:1012": "tatrāpi tatpūrvikā śrotrādipūrviketyarthaḥ /",
    "GSP31jaymangu:1013": "yathā smartavyamanusmarataḥ saṅkalpābhimānādhyavasāyā bhavanti // 30 //",
    "GSP31jaymangu:1014": "kārikā 31",
    "GSP31jaymangu:1015": "atha yadetaccatuṣṭayaṃ tatkiṃ yugapat parasparasavyapekṣaṃ svāṃ svāṃ vṛtiṃ pratipadyate kiṃ vā nirapekṣamityāha-",
    "GSP31jaymangu:1016": "svāṃ svāṃ pratipadyante parasparākūtahaitukīṃ vṛttim /",
    "GSP31jaymangu:1017": "puruṣārtha eva heturna kenacitkāryate karaṇam // ISk_31 //",
    "GSP31jaymangu:1018": "'svāṃ svām'; ityādi /",
    "GSP31jaymangu:1019": "ātmīyātmīyāṃ vṛttim //",
    "GSP31jaymangu:1020": "'parasparākūtahaitukīm'; iti /",
    "GSP31jaymangu:1021": "parasparasya yadākūtaṃ svavṛttibhogastadeva hetuḥ /",
    "GSP31jaymangu:1022": "tatra bhūtāṃ parasparākūtahaitukīṃ vṛttiṃ catvāri karaṇāni pratipadyante /",
    "GSP31jaymangu:1023": "tatra cakṣurbuddhyāditrayasyākūtaṃ jñātvā prakāśanaṃ pratipadyate /",
    "GSP31jaymangu:1024": "evaṃ buddhirahaṅkāro manaśca trayāṇāmākūtaṃ jñātvā 'dhyavasāyamabhimānaṃ saṅkalpanaṃ ca pratipadyante /",
    "GSP31jaymangu:1025": "kramaśaśca parasparākūtahaitukīm /",
    "GSP31jaymangu:1026": "kintu pūrvapūrvahaitukī draṣṭavyā /",
    "GSP31jaymangu:1027": "yathā kasyacidupanimantraṇaṃ śrutavataḥ śrotravṛttiṃ jñātvā,",
    "GSP31jaymangu:1028": "buddhirgamanāyādhyavasitā /",
    "GSP31jaymangu:1029": "tadvṛttiṃ jñātvā 'haṅkāro modakānahaṃ bhakṣayiṣyāmīti manyate /",
    "GSP31jaymangu:1030": "tadvṛttiṃ jñātvā manaḥ, pracuraṃ ghṛtaṃ prāpayiṣyāmīti kiṃ stokamiti, saṅkalpayatīti /",
    "GSP31jaymangu:1031": "evaṃ bāhyānyapi karaṇāni svāṃ svāṃ vṛttiṃ parasparākūtahaitukīṃ pratipadyante //",
    "GSP31jaymangu:1032": "etāni kimātmārthaṃ svāṃ svāṃ vṛttiṃ pratipadyante, kimanyārthamityāha-",
    "GSP31jaymangu:1033": "'puruṣārtha eva hetuḥ'; iti /",
    "GSP31jaymangu:1034": "puruṣasyārtho viṣayopabhogaḥ kaivalyaṃ ca,",
    "GSP31jaymangu:1035": "sa vṛttihetuḥ //",
    "GSP31jaymangu:1036": "nanvīśvaraḥ kartā jagataḥ, sa eva buddhyādikalāpaṃ sṛṣṭavān yena puruṣasyārthaḥ sampadyate",
    "GSP31jaymangu:1037": "tathā coktam-",
    "GSP31jaymangu:1038": "'īśvaraprerito gacchetsvargaṃ vā śvabhrameva vā'; /",
    "GSP31jaymangu:1039": "iti tatrāha - 'na kenacitkāryate karaṇam'; iti /",
    "GSP31jaymangu:1040": "pradhānavyatirekeṇa na kaścidbuddhyādikaraṇaṃ svāṃ svāṃ vṛttiṃ kārayatītyarthaḥ /",
    "GSP31jaymangu:1041": "yadi kartā syāt, kimiti prakṛtimapekṣate /",
    "GSP31jaymangu:1042": "nāpi seśvaravādinā prakṛtirabhyupagataiva,",
    "GSP31jaymangu:1043": "niścetanatvāt prakṛteḥ sacetano 'dhiṣṭhātā kartā 'paro gaveṣyata iti cet,",
    "GSP31jaymangu:1044": "puruṣa evādhiṣṭhātā /",
    "GSP31jaymangu:1045": "acetanā prakṛtiḥ /",
    "GSP31jaymangu:1046": "etaduktameva prāk // 31 //",
    "GSP31jaymangu:1047": "kārikā 32",
    "GSP31jaymangu:1048": "katividhamantaḥkaraṇamityāha-",
    "GSP31jaymangu:1049": "karaṇaṃ trayodaśavidham, tadāharaṇadhāraṇaprakāśakaram /",
    "GSP31jaymangu:1050": "kāryaṃ ca tasya daśadhā, hāryaṃ dhāryaṃ prakāśyaṃ ca // ISk_32 //",
    "GSP31jaymangu:1051": "'karaṇaṃ trayodaśavidham'; ityādi /",
    "GSP31jaymangu:1052": "pañca buddhīndriyāṇi, pañca",
    "GSP31jaymangu:1053": "karmendriyāṇi, buddhyahaṅkāramanāṃsi ca trīṇi /",
    "GSP31jaymangu:1054": "etat trayodaśavidham /",
    "GSP31jaymangu:1055": "karaṇaṃ karotīti /",
    "GSP31jaymangu:1056": "'kṛtyalyuṭo bahulam'; iti kartari lyuṭ //",
    "GSP31jaymangu:1057": "tatra kasya kā kriyā yadapekṣayā karaṇamityāha-",
    "GSP31jaymangu:1058": "'tadāharaṇadhāraṇaprakāśakaram'; /",
    "GSP31jaymangu:1059": "iti tatkaraṇamāharaṇādīni karotīti /",
    "GSP31jaymangu:1060": "tatra karmendriyāṇyāharaṇaṃ kurvanti, buddhyahaṅkāramanāṃsi dhāraṇam,",
    "GSP31jaymangu:1061": "buddhīndriyāṇi prakāśamiti //",
    "GSP31jaymangu:1062": "kiṃ tatkāryaṃ yasyāharaṇaṃ kurvantītyāha- 'kāryam'; iti /",
    "GSP31jaymangu:1063": "tasya karaṇasya daśavidhaṃ kāryam /",
    "GSP31jaymangu:1064": "tatra śabdasparśarūparasagandhāḥ pañca vacanādānaviharaṇotsargānandāḥ pañceti daśadhā /",
    "GSP31jaymangu:1065": "pūrve dvividhāḥ-",
    "GSP31jaymangu:1066": "sūkṣmāstanmātralakṣaṇāḥ sukhaikasvabhāvatvāddivyāḥ, sthūlā ākāśādayaḥ sukhaduḥkhamohatmakatvādadivyā iti /",
    "GSP31jaymangu:1067": "etatkāryaṃ buddhīndriyāṇāṃ prakāśyam",
    "GSP31jaymangu:1068": "/ vāgādīnāmuktyādānādikarmakartṛtvāt kāryam (?) /",
    "GSP31jaymangu:1069": "tatra vācā śabdasya,",
    "GSP31jaymangu:1070": "pāṇibhyāmādeyasyāhriyamāṇatvādubhayamapyāhāryam // vihāryaṃ",
    "GSP31jaymangu:1071": "viharaṇasthānam, pūrvāvayavanyāsenottarāvayavākramaṇena ca pādābhyāmāhriyamāṇatvādāhāryam",
    "GSP31jaymangu:1072": "anyathā kathamutsargānandau syātām /",
    "GSP31jaymangu:1073": "ubhayamapi karmendriyāviṣayam /",
    "GSP31jaymangu:1074": "buddhyahaṅkāramanasāṃ dhāryam, tairantaḥ svavṛttyāvadhāryamāṇatvāt // 32 //",
    "GSP31jaymangu:1075": "kārikā 33",
    "GSP31jaymangu:1076": "tadeva trayodaśavidhaṃ karaṇaṃ bāhyāntarabhedāddvividhamiti darśayannāha-",
    "GSP31jaymangu:1077": "antaḥkaraṇaṃ trividhaṃ daśadhā bāhyaṃ trayasya viṣayākhyam /",
    "GSP31jaymangu:1078": "sāmpratakālaṃ bāhyaṃ trikālamābhyantaraṃ karaṇam // ISk_33 //",
    "GSP31jaymangu:1079": "'antaḥkaraṇam'; ityādi /",
    "GSP31jaymangu:1080": "karaṇaṃ dvividham- bāhyamābhyantaraṃ ca /",
    "GSP31jaymangu:1081": "tatra śarīrasyāntaḥsthitatvādantaḥkaraṇaṃ trividham- buddhirahaṅkāromanaśceti //",
    "GSP31jaymangu:1082": "'daśadhā bāhyam'; iti /",
    "GSP31jaymangu:1083": "daśaprakāram /",
    "GSP31jaymangu:1084": "pañca buddhīndriyāṇi, pañca karmendiyāṇi /",
    "GSP31jaymangu:1085": "tadbuddhirbhavati //",
    "GSP31jaymangu:1086": "tadbāhyaṃ 'trayasya viṣayākhyam'; iti /",
    "GSP31jaymangu:1087": "tryavayavasyāntaḥkaraṇasya bāhyaṃ viṣaya ityākhyāyate, taddvāreṇa viṣayāvagāhanāt /",
    "GSP31jaymangu:1088": "tenāntaḥkaraṇasya dvividho viṣayaḥ- dvāraṃ bhogyaṃ ceti /",
    "GSP31jaymangu:1089": "catuṣṭayasya dṛṣṭervartamāne trayasyādṛṣṭe vṛttiruktā //",
    "GSP31jaymangu:1090": "tatrātītānāgatayorapi viṣayayoḥ kiṃ vṛttirasti, netyāha- 'sāmpratakālaṃ",
    "GSP31jaymangu:1091": "bāhyam'; iti /",
    "GSP31jaymangu:1092": "kalyata iti kālaḥ viṣaya evātīto 'nāgato vartamānoścocyate",
    "GSP31jaymangu:1093": "/ na tadvyatirekeṇa kālo 'sti /",
    "GSP31jaymangu:1094": "mā bhūt ṣaḍviṃśatitattvaprasaṅga iti /",
    "GSP31jaymangu:1095": "tatra sāmprato vartamānaḥ kālo yasya bāhyasya taddhi bāhyam /",
    "GSP31jaymangu:1096": "śrotrādi vartamānameva śabdādikaṃ prakāśayati, nātītānāgate /",
    "GSP31jaymangu:1097": "vāgādi ca vartamānamevoktyādānaviharaṇotsargānandān karoti, nātītānāgatān //",
    "GSP31jaymangu:1098": "'trikālamābhyantaram'; iti /",
    "GSP31jaymangu:1099": "trayaḥ kālā yasya tat trikālam /",
    "GSP31jaymangu:1100": "yathā buddhirvartamānamadhyavasyati /",
    "GSP31jaymangu:1101": "tathātītānāgatāvapi /",
    "GSP31jaymangu:1102": "māndhātāsīt kalkī rājā bhaviṣyatīti /",
    "GSP31jaymangu:1103": "yathāhaṅkāro vartamānamabhimanyate tathātītānāgatāvapi",
    "GSP31jaymangu:1104": "/ mamaivamāsīt, mamaivaṃ bhaviṣyatīti /",
    "GSP31jaymangu:1105": "yathā ca mano vartamānaṃ saṅkalpayatīti tathātītānāgatāvapi /",
    "GSP31jaymangu:1106": "tatra kimidaṃ bhūtaṃ syāt, na mameti /",
    "GSP31jaymangu:1107": "kimidaṃ bhaviṣyati, netīti // 33 //",
    "GSP31jaymangu:1108": "kārikā 34",
    "GSP31jaymangu:1109": "nanu ca yadi sthūlāḥ pṛthivyādayaste viśeṣāḥ /",
    "GSP31jaymangu:1110": "bāhyaṃ bāhyakaraṇaṃ svaviṣayaṃ pratipadyate /",
    "GSP31jaymangu:1111": "pṛthivyādayastarhi bhedena pratipattavyā ityāha-",
    "GSP31jaymangu:1112": "buddhīndriyāṇi teṣāṃ pañca viśeṣāviśeṣaviṣayīṇi /",
    "GSP31jaymangu:1113": "vāgbhavati śabdaviṣayā śeṣāṇi tu pañcaviṣayīṇi // ISk_34 //",
    "GSP31jaymangu:1114": "'buddhīndriyāṇi'; ityādi /",
    "GSP31jaymangu:1115": "teṣāmapi trayodaśānāṃ karaṇānāṃ yāni pañca buddhīndriyāṇi, tāni viśeṣāviśeṣaviṣayīṇi /",
    "GSP31jaymangu:1116": "śabdādayaḥ pañca viṣayā dvividhāḥ - viśeṣā aviśeṣāśca /",
    "GSP31jaymangu:1117": "tatra ye sūkṣmāstanmātralakṣaṇāste",
    "GSP31jaymangu:1118": "'viśeṣāḥ /",
    "GSP31jaymangu:1119": "ye sthūlāḥ pṛthivyādayaste viśeṣāḥ /",
    "GSP31jaymangu:1120": "viśeṣāścāviśeṣāśceti dvaṃdvaḥ /",
    "GSP31jaymangu:1121": "ta eva viṣayā vidyante yeṣāmiti matvarthopaḥ /",
    "GSP31jaymangu:1122": "viśiṣṭānaviśiṣṭāṃśca viṣayān gṛhyantītyarthaḥ /",
    "GSP31jaymangu:1123": "tatra śrotraṃ sthūlān nānāśabdānavikalān gṛhṇāti, śabdatanmātraṃ ca /",
    "GSP31jaymangu:1124": "nāsikā sthūlān surabhyādigandhān, tanmātraṃ ca gṛhṇātīti //",
    "GSP31jaymangu:1125": "'vāgbhavati'; /",
    "GSP31jaymangu:1126": "kevalaḥ śabdo viṣayo yasyāḥ, na viṣayāntaramityarthaḥ //",
    "GSP31jaymangu:1127": "śeṣāṇi pāṇyādīni catvāri, pañca viṣayīṇi /",
    "GSP31jaymangu:1128": "pañca viṣayā eṣāmiti /",
    "GSP31jaymangu:1129": "tatra pāṇiḥ śabdasparśarūparasavantaṃ ghaṭādikamādatte /",
    "GSP31jaymangu:1130": "pādau śabdādimatyāṃ bhūmau viharataḥ /",
    "GSP31jaymangu:1131": "pāyurupasthaśca śabdādimadeva malaṃ śukraṃ ca visṛjati",
    "GSP31jaymangu:1132": "/ anena dvāreṇa tu sarvaṃ bāhyaṃ karaṇaṃ pañcaviṣayameva draṣṭavyam /",
    "GSP31jaymangu:1133": "yaṃ hi yadevamāśritya (?) sphītaṃ tasya śabdasparśarūparasagandhavattvāt,",
    "GSP31jaymangu:1134": "'bāhyaṃ trayasya viṣayākhyam'; ityuktam // 34 //",
    "GSP31jaymangu:1135": "kārikā 35",
    "GSP31jaymangu:1136": "tatkathaṃ tasya viṣaya ityāha-",
    "GSP31jaymangu:1137": "sāntaḥkaraṇā buddhiḥ sarvaṃ viṣayamavagāhate yasmāt /",
    "GSP31jaymangu:1138": "tasmāt trividhaṃ karaṇaṃ dvāri, dvārāṇi śeṣāṇi // ISk_35 //",
    "GSP31jaymangu:1139": "'sāntaḥkaraṇā'; ityādi /",
    "GSP31jaymangu:1140": "buddherupāttatvāccheṣamahaṅkāro manaścāntaḥkaraṇam /",
    "GSP31jaymangu:1141": "tābhyāṃ yuktā buddhiḥ //",
    "GSP31jaymangu:1142": "'sarvam'; iti /",
    "GSP31jaymangu:1143": "triṣvapi kāleṣu vyavasthitaṃ viṣayamavagāhate gṛhṇāti yasmāt , tasmāt trividhamantaḥkaraṇaṃ buddhyādi dvāri bhavati /",
    "GSP31jaymangu:1144": "dvārāṇyasya santīti kṛtvā /",
    "GSP31jaymangu:1145": "śeṣāṇi tu buddhīyakarmendriyāṇi (?) dvārāṇi /",
    "GSP31jaymangu:1146": "ebhirdvārabhūtairantaḥkaraṇaṃ viṣayān gṛhṇāti // 35 //",
    "GSP31jaymangu:1147": "kārikā 36",
    "GSP31jaymangu:1148": "nanu ca yadyantaḥkaraṇaṃ bāhyakaraṇadvāreṇa sarvaṃ viṣayamavagāhate,",
    "GSP31jaymangu:1149": "tasmin kiṃ lakṣaṇamityāha-",
    "GSP31jaymangu:1150": "ete pradīpakalpāḥ parasparavilakṣaṇā guṇaviśeṣāḥ /",
    "GSP31jaymangu:1151": "kṛtsnaṃ puruṣasyārthaṃ prakāśya buddhau prayacchanti // ISk_36 //",
    "GSP31jaymangu:1152": "'ete'; ityādi /",
    "GSP31jaymangu:1153": "śrotrādayo vāgādayo buddhyādayaścetyete trayodaśa",
    "GSP31jaymangu:1154": "guṇaviśeṣāḥ, traya eva guṇā anyo 'nyābhibhavadvāreṇa pariṇatāḥ śrotrādivyapadeśabhāja ityarthaḥ",
    "GSP31jaymangu:1155": "pradīpakalpāḥ, svavṛttyā viṣayasya prakāśakatvāt /",
    "GSP31jaymangu:1156": "parasparavilakṣaṇāḥ /",
    "GSP31jaymangu:1157": "ekasya yā vṛttiḥ svarūpaṃ ca, na taditareṣāmapi yadi syādetenaiva viṣayāvagāhanaṃ siddhaṃ kimanyena //",
    "GSP31jaymangu:1158": "'kṛtsnam'; iti /",
    "GSP31jaymangu:1159": "trailokyagataṃ puruṣasyārthaṃ sūkṣmasthūlaviṣayalakṣaṇaṃ prakāśyābhivyaktiṃ nītvā paścādahaṅkārādayo dvādaśa buddhau prayacchanti,",
    "GSP31jaymangu:1160": "sthāpayantītyarthaḥ /",
    "GSP31jaymangu:1161": "avagāhanaphalametat /",
    "GSP31jaymangu:1162": "tasyāṃ ca viṣayopadhānoparaktyāṃ buddhau puruṣa upalabhate /",
    "GSP31jaymangu:1163": "tatredamucyate -",
    "GSP31jaymangu:1164": "buddhyādhyavasitamarthaṃ puruṣa...ta iti // 36 //",
    "GSP31jaymangu:1165": "kārikā 37",
    "GSP31jaymangu:1166": "nanu ca tulye karaṇatve kimityahaṅkārādayo buddhau prayacchanti /",
    "GSP31jaymangu:1167": "prādhānyāttadeva darśayannāha -",
    "GSP31jaymangu:1168": "sarvaṃ pratyupabhogaṃ yasmātpuruṣasya sādhayati buddhiḥ /",
    "GSP31jaymangu:1169": "saiva ca viśinaṣṭi punaḥ pradhānapuruṣāntaraṃ sūkṣmam // ISk_37 //",
    "GSP31jaymangu:1170": "'sarvam'; ityādi /",
    "GSP31jaymangu:1171": "upabhogamupabhogaṃ prati pratyupabhogam /",
    "GSP31jaymangu:1172": "devamanuṣyatiryagyoniśu yo viṣayasyopabhogastaṃ prati sarvaṃ trailokyagataviṣayaṃ puruṣasya sādhayati, sampādayati /",
    "GSP31jaymangu:1173": "yasmādbuddhiḥ pradhānabhūtā satī nānyaḥ kaścit, tasmāt tāni karaṇāni buddhau prayacchanti",
    "GSP31jaymangu:1174": "(yathā grāme hiraṇyādipratyayaṃ kuṭumbinaḥ pradhānāya",
    "GSP31jaymangu:1175": "prayacchanti) /",
    "GSP31jaymangu:1176": "pradhāno 'pyāsannavarttitvādbhogapataya iti //",
    "GSP31jaymangu:1177": "'saiva ca viśinaṣṭi'; iti /",
    "GSP31jaymangu:1178": "yadā tamasvatī buddhirbhavati tadā sarvamupanītaṃ sampādayati /",
    "GSP31jaymangu:1179": "yadā sattvādhikā buddhirbhavati, tadā jñānasaṅgatā pradhānapuruṣāntaraṃ viśinaṣṭi /",
    "GSP31jaymangu:1180": "pradhānapuruṣayorvibhāgaṃ karotītyarthaḥ /",
    "GSP31jaymangu:1181": "anyat pradhānamanyaḥ puruṣa iti //",
    "GSP31jaymangu:1182": "'sūkṣmam'; /",
    "GSP31jaymangu:1183": "sāṃsārikajñānasyāviṣayatvāt // 37 //",
    "GSP31jaymangu:1184": "kārikā 38",
    "GSP31jaymangu:1185": "viśeṣāviśeṣaviṣayiṇītyuktam, tatra ke viśeṣāḥ ke 'viśeṣāścetyatrāha-",
    "GSP31jaymangu:1186": "tanmātrāṇyaviśeṣāḥ, tebhyo bhūtāni pañca pañcabhyaḥ /",
    "GSP31jaymangu:1187": "ete smṛtā viśeṣāḥ, śāntā ghorāśca mūḍhāśca // ISk_38 //",
    "GSP31jaymangu:1188": "'tanmātrāṇi'; ityādi /",
    "GSP31jaymangu:1189": "sūkṣmaviṣayāstanmātrāṇītyucyante /",
    "GSP31jaymangu:1190": "tairna kaścidviśiṣyata ityaviśeṣāḥ /",
    "GSP31jaymangu:1191": "yathā sūkṣmatṛṇāgrāvasthitaṃ tejo na",
    "GSP31jaymangu:1192": "lakṣyate, na ca kiñcit prakāśayati, tadvat te 'pyaviśeṣāḥ //",
    "GSP31jaymangu:1193": "'tebhyo bhūtāni pañca pañcabhyaḥ'; iti /",
    "GSP31jaymangu:1194": "tanmātrebhyaḥ pañca mahābhūtānyutpadyante //",
    "GSP31jaymangu:1195": "'ete smṛtā viśeṣāḥ'; iti /",
    "GSP31jaymangu:1196": "śabdatanmātrādekaguṇamākāśamutpadyate /",
    "GSP31jaymangu:1197": "evaṃ sparśāditanmātrād dvitricatuḥpañcaguṇā vāyvādaya utpadyante /",
    "GSP31jaymangu:1198": "taiśca tanmātrāṇi /",
    "GSP31jaymangu:1199": "viśiṣyanta iti viśeṣāḥ //",
    "GSP31jaymangu:1200": "te ca kiṃsvarūpā ityāha- 'śāntā ghorāśca mūḍhāśca'; iti /",
    "GSP31jaymangu:1201": "śāntāḥ sukhapradāha ghorā duḥkhapradāḥ, mūḍhā mohapradā iti // 38 //",
    "GSP31jaymangu:1202": "kārikā 39",
    "GSP31jaymangu:1203": "kimetāvanta eva viṣeṣā utānye 'pītyāha-",
    "GSP31jaymangu:1204": "sūkṣmā mātāpitṛjāḥ, saha prabhūtaistridhā viśeṣāḥ syuḥ /",
    "GSP31jaymangu:1205": "sūkṣmāsteṣāṃ niyatā, mātāpitṛjā nivartante // ISk_39 //",
    "GSP31jaymangu:1206": "'sūkṣmāḥ'; ityādi /",
    "GSP31jaymangu:1207": "ye sūkṣmāstanmātralakṣaṇāḥ saṃsāriṇaḥ śarīrasyāśrayatāṃ gatāste 'pi viśeṣāḥ, sūkṣmaśarīrasyārabdhatvāt",
    "GSP31jaymangu:1208": "'mātāpitṛjāḥ'; iti /",
    "GSP31jaymangu:1209": "mātāpitṛjāḥ ṣaṭ /",
    "GSP31jaymangu:1210": "tatra mātṛto lomalohitamāṃsāni pitṛtaḥ snāyvasthimajjānaḥ /",
    "GSP31jaymangu:1211": "te 'pi viśeṣāḥ, taiḥ sthūlaśarīrasya ṣaṭkośikasyārabdhatvāt /",
    "GSP31jaymangu:1212": "ete dvividhā viśeṣā ādhyātmikāḥ //",
    "GSP31jaymangu:1213": "'sahaprabhūtaiḥ'; iti /",
    "GSP31jaymangu:1214": "yāni mahābhūtāni bāhyāni śāntaghoramūḍhānyuktāni tāni sthūlaśarīrasyāvakāśavyūhanapattikledanadhāraṇakartṛtvena prakṛṣṭabhūtānyucynte /",
    "GSP31jaymangu:1215": "taiḥ saha trayo viśeṣāḥ //",
    "GSP31jaymangu:1216": "'sūkṣmāsteṣāṃ niyatā mātāpitṛjā nivartante'; iti /",
    "GSP31jaymangu:1217": "sūkṣmaśarīraniyataṃ jñānaprāpteḥ prāk, tasya sāṃsarikatvāt /",
    "GSP31jaymangu:1218": "sthūlaśarīraniyataṃ tu nivartate,",
    "GSP31jaymangu:1219": "tasya pratimaraṇaṃ patitasya rasabhasmaniṣṭhāntatvāt // 39 //",
    "GSP31jaymangu:1220": "kārikā 40",
    "GSP31jaymangu:1221": "yadetat sūkṣmaśarīraṃ tatkathamutpannamityāha-",
    "GSP31jaymangu:1222": "pūrvotpannamasaktaṃ niyatammahadādisūkṣmaparyantam /",
    "GSP31jaymangu:1223": "saṃsarati nirupabhogaṃ bhāvairadhivāsitaṃ liṅgam // ISk_40 //",
    "GSP31jaymangu:1224": "'pūrvotpannam'; ityādi /",
    "GSP31jaymangu:1225": "pradhānenādisarge pratipuruṣamutpāditatvāt pūrvotpannam /",
    "GSP31jaymangu:1226": "asaktamapyāha /",
    "GSP31jaymangu:1227": "tanna kvacidvihanyate, parvatamapi bhittvā gacchati //",
    "GSP31jaymangu:1228": "'niyatam'; /",
    "GSP31jaymangu:1229": "nityam, jñānotpatteḥ prāgityarthaḥ //",
    "GSP31jaymangu:1230": "kiṃparimāṇamidamityāha- 'mahadādisūkṣmaparyantam'; iti /",
    "GSP31jaymangu:1231": "buddhirādiryasya",
    "GSP31jaymangu:1232": "tat, mahadādisūkṣmaviṣayāstanmātralakṣaṇāḥ paryantaṃ yasya tat sūkṣmaparyantam /",
    "GSP31jaymangu:1233": "buddhirahaṅkāra ekādaśendriyāṇi pañca tanmātrāṇītyetatparimāṇamityarthaḥ //",
    "GSP31jaymangu:1234": "'saṃsarati'; /",
    "GSP31jaymangu:1235": "triṣu lokeṣu //",
    "GSP31jaymangu:1236": "'nirupabhogam'; iti /",
    "GSP31jaymangu:1237": "bāhyena sthūlaśarīreṇa vikalatvādviṣayabhogasamarthaṃ na bhavatītyarthaḥ //",
    "GSP31jaymangu:1238": "'bhāvairadhivāsitam'; iti /",
    "GSP31jaymangu:1239": "dharmādibhiruparaktamityarthaḥ //",
    "GSP31jaymangu:1240": "'liṅgam'; itu /",
    "GSP31jaymangu:1241": "pralayakāle layaṃ gacchatīti kṛtvā // 40 //",
    "GSP31jaymangu:1242": "kārikā 41",
    "GSP31jaymangu:1243": "nanu karaṇamātrameva saṃsarati, kiṃ sūkṣmaśarīreṇetyāha-",
    "GSP31jaymangu:1244": "citraṃ yathāśrayamṛte sthāṇvādibhyo vinā yathā cchāyā /",
    "GSP31jaymangu:1245": "tadvadvinā 'viśeṣairna tiṣṭhati nirāśrayaṃ liṅgam // ISk_41 //",
    "GSP31jaymangu:1246": "'citram'; ityādi /",
    "GSP31jaymangu:1247": "yathā kuḍyādikamāśrayamṛte citraṃ na tiṣṭhati //",
    "GSP31jaymangu:1248": "'sthāṇvādibhyaḥ'; iti /",
    "GSP31jaymangu:1249": "ādiśabdena vṛkṣastambādayaḥ /",
    "GSP31jaymangu:1250": "'pṛthagvinānānābhistṛtīyānyatarasyām'; iti pañcamyapi bhavati /",
    "GSP31jaymangu:1251": "tairvinā yathā cchāyā snigdhā paruṣā vā na tiṣṭhati //",
    "GSP31jaymangu:1252": "'tadvadvinā 'viśeṣairna tiṣṭhati nirāśrayaṃ liṅgam'; iti /",
    "GSP31jaymangu:1253": "aviśeṣāstanmātrāṇi /",
    "GSP31jaymangu:1254": "liṅgaṃ trayodaśavidhaṃ karaṇamiha gṛhyate /",
    "GSP31jaymangu:1255": "na tiṣṭhati nirāśrayatvāt /",
    "GSP31jaymangu:1256": "(tairhi sūkṣmaśarīramārabdham, tadabhāvāttadapi nāstīti nirāśrayatvāt) /",
    "GSP31jaymangu:1257": "na saṃsarati /",
    "GSP31jaymangu:1258": "na ca nirādhāreṇa karaṇena puruṣasya saṃyogaḥ sambhavati /",
    "GSP31jaymangu:1259": "puruṣo 'pi niṣkriyatvānna saṃsarati // 41",
    "GSP31jaymangu:1260": "kārikā 42",
    "GSP31jaymangu:1261": "tadeva sūkṣmaśarīraṃ kimarthaṃ saṃsaratītyāha-",
    "GSP31jaymangu:1262": "puruṣārthahetukamidaṃ nimittanaimittikaprasaṅgena /",
    "GSP31jaymangu:1263": "prakṛtervibhutvayogānnaṭavadvyavatiṣṭhate liṅgam // ISk_42 //",
    "GSP31jaymangu:1264": "'puruṣārthahetukam'; ityādi /",
    "GSP31jaymangu:1265": "puruṣārtho dvividha uktaḥ /",
    "GSP31jaymangu:1266": "sa heturyasyeti /",
    "GSP31jaymangu:1267": "samāsāntaḥ kap //",
    "GSP31jaymangu:1268": "'idam'; iti /",
    "GSP31jaymangu:1269": "mahadādi sūkṣmaparyantaṃ liṅgamuktam, tannaṭavadavatiṣṭhate",
    "GSP31jaymangu:1270_0": "/ yathaika eva naṭastaṃ taṃ viśeṣamāsthāya yavanikānto nirgatya rājāmātyaviduṣakādibhāvenānuviddho",
    "GSP31jaymangu:1270_1": "'vatiṣṭhate, tathā liṅgamapi taṃ taṃ dehamāsthāya devamanuṣyatiryagbhāvena vyavatiṣṭhate //",
    "GSP31jaymangu:1271": "tadeva kathaṃ bhavatītyāha- 'nimittanaimittikaprasaṅgena'; iti /",
    "GSP31jaymangu:1272": "nimittaṃ",
    "GSP31jaymangu:1273": "dharmādharmādi, naimittikamūrdhvādhogamanādi /",
    "GSP31jaymangu:1274": "vakṣyati ca /",
    "GSP31jaymangu:1275": "tayoḥ prasaṅgeneti //",
    "GSP31jaymangu:1276": "kimetatsarvamīśvarāt kiṃ vā svabhāvādityatrāha- 'prakṛteḥ vibhutvayogāt'; iti /",
    "GSP31jaymangu:1278": "prakṛtiḥ pradhānam, tasyā vibhutvaṃ jagatkartṛtvam /",
    "GSP31jaymangu:1279": "tadyogāt naṭavadvyavatiṣṭhate /",
    "GSP31jaymangu:1280": "pradhānenaiva hi puruṣasyārthaḥ kartavya iti mahadādisūkṣmaparyantaṃ liṅgamutpādya dharmādibhiradhivāsayati",
    "GSP31jaymangu:1281": "tadadhivāsitaṃ ca naṭavat vyavatiṣṭhate /",
    "GSP31jaymangu:1282": "neśvarānna svabhāvāditi bhāvairadhivāsitamityuktam // 42 //",
    "GSP31jaymangu:1283": "kārikā 43",
    "GSP31jaymangu:1284": "te punaḥ kiyantaḥ kimāśritā ityāha-",
    "GSP31jaymangu:1285": "sāṃsiddhikāśca bhāvāḥ prākṛtikā vaikṛtāśca dharmādyāḥ /",
    "GSP31jaymangu:1286": "dṛṣṭā karaṇāśrayiṇaḥ kāryāśrayiṇaḥ kalalādyāḥ // ISk_43 //",
    "GSP31jaymangu:1287": "'sāṃsiddhikāśca'; ityādi /",
    "GSP31jaymangu:1288": "ye prākṛtasvabhāvāste sāṃsiddhikā ucyante /",
    "GSP31jaymangu:1289": "te ca kapilasyaiva mahāmunernānyasya /",
    "GSP31jaymangu:1290": "tasya hyutpadyamānasyaivādisarge sahotpannā dharmajñānavairāgyaiśvaryasaṃjñakāścatvāro bhāvāḥ",
    "GSP31jaymangu:1291": "ye tvādisargāduttarakālamutpannakāryakāraṇānāmasmadvidhānāṃ prayatnapūrvakā",
    "GSP31jaymangu:1292": "utpadyante, te vaikṛtāḥ //",
    "GSP31jaymangu:1293": "te ca dvividhāḥ /",
    "GSP31jaymangu:1294": "yadāha- 'dharmādyā dṛṣṭāḥ karaṇāśrayiṇaḥ kāryāśrayiṇaśca",
    "GSP31jaymangu:1295": "kalalādyāḥ'; iti /",
    "GSP31jaymangu:1296": "dharmādayaścatvāraḥ, viparītāścādharmādayaścatvāra ityaṣṭau /",
    "GSP31jaymangu:1297": "ete trayodaśavidhaṃ karaṇamāśritya pravartante /",
    "GSP31jaymangu:1298": "kāryaṃ pañca,",
    "GSP31jaymangu:1299": "kukṣisthasyāsya nicchuritasya tu kaumārayauvanavārddhakāni trayaḥ,",
    "GSP31jaymangu:1300": "ityaṣṭau bhāvāḥ /",
    "GSP31jaymangu:1301": "tatra vaikṛte dharmādibhiradhivāsitaṃ saṃsaratīti jñeyam // 43 //",
    "GSP31jaymangu:1302": "kārikā 44",
    "GSP31jaymangu:1303": "nimittanaimittikaprasaṅgenetyuktam /",
    "GSP31jaymangu:1304": "tadubhayamapi darśayitumāha-",
    "GSP31jaymangu:1305": "dharmeṇa gamanamūrdhvaṃ, gamanamadhastādbhavatyadharmeṇa /",
    "GSP31jaymangu:1306": "jñānena cāpavargo, viparyayādiṣyate bandhaḥ // ISk_44 //",
    "GSP31jaymangu:1307": "'dharmeṇa'; ityādi /",
    "GSP31jaymangu:1308": "dharmādinimittamūrdhvagamanādi naimittikam /",
    "GSP31jaymangu:1309": "tatra dharmeṇa yamaniyamalakṣaṇena gamanamūrdhvamiti, sūkṣmaśarīrasya devādivyavasthitirityarthaḥ",
    "GSP31jaymangu:1310": "'gamanamadhastādbhavayadharmeṇa'; iti /",
    "GSP31jaymangu:1311": "tiryagyoniṣu sthitiḥ /",
    "GSP31jaymangu:1312": "miśrānmanuṣyaloke sthitirityarthoktam //",
    "GSP31jaymangu:1313": "'jñānena cāpavargaḥ'; iti /",
    "GSP31jaymangu:1314": "pradhānapuruṣāntarajñānākhyena jñānena liṅgaṃ nivartate /",
    "GSP31jaymangu:1315": "tataḥ kevalaḥ puruṣo bhavati //",
    "GSP31jaymangu:1316": "'viparyayādiṣyate bandhaḥ'; iti /",
    "GSP31jaymangu:1317": "jñānaviparyayādajñānāt",
    "GSP31jaymangu:1318": "saṃsāracakrabandhaḥ, punaḥ punarāvartanam /",
    "GSP31jaymangu:1319": "sa ca triprakāraḥ -",
    "GSP31jaymangu:1320": "prakṛtibandhaḥ, dakṣiṇābandhaḥ, vikārabandhaśceti /",
    "GSP31jaymangu:1321": "yeṣāṃ prakṛtireva paratattvaṃ nānyat, teṣāṃ prakṛtivādināṃ prākṛtiko bandhaḥ /",
    "GSP31jaymangu:1322": "yeṣāmiṣṭāpūrtabhāvina eva divyādivyamānuṣabhogāḥ puruṣārtha iti, teṣāṃ karmavādināṃ dakṣiṇābandhaḥ",
    "GSP31jaymangu:1323": "iṣṭāpūrtaṃ dakṣiṇeti /",
    "GSP31jaymangu:1324": "tathā coktam-",
    "GSP31jaymangu:1325": "agnihotraṃ tapaḥ satyaṃ devānāṃ paripālanam /",
    "GSP31jaymangu:1326": "atithirvaiśvadevaṃ ca iṣṭamityabhidhīyate //",
    "GSP31jaymangu:1327": "puṣkariṇyaḥ sabhā vāpyo devatāyatanāni ca /",
    "GSP31jaymangu:1328": "annapradānamārāmaḥ pūrtamityabhidhīyate //",
    "GSP31jaymangu:1329": "yeṣāṃ vikāra evaiśvaryalakṣaṇaḥ puruṣārtha iti, teṣāṃ vikāratvavādināṃ vaikāriko bandhaḥ kārikā 45",
    "GSP31jaymangu:1330": "vairāgyāt prakṛtilayaḥ, saṃsāro bhavati rājasādrāgāt /",
    "GSP31jaymangu:1331": "aiśvaryādavighāto viparyayāttadviparyāsaḥ // ISk_45 //",
    "GSP31jaymangu:1332": "'vairāgyāt” ityādi /",
    "GSP31jaymangu:1333_0": "yo viṣayādidarśanādvirakto yamaniyamaparisthito na jñānaṃ paryeṣate, tasya mṛtasya",
    "GSP31jaymangu:1333_1": "vairāgyādaṣṭāsyu prakṛtiṣu pradhānāditanmātraparyantāsu layaḥ, sthūlaśarīreṇa viṣayopabhoganimittena",
    "GSP31jaymangu:1333_2": "yogaḥ tallīnaścātmānaṃ muktamiva manyate na tu muktam, sargakāle punaḥ saṃsaraṇāt /",
    "GSP31jaymangu:1334": "yadā tu jñānaṃ paryeṣyate tadā mucyata eva /",
    "GSP31jaymangu:1335": "tathā coktam-",
    "GSP31jaymangu:1336": "jñānādatha virāgācca tathā kṛtsnasya saṃkṣayāt /",
    "GSP31jaymangu:1337": "ityevaṃ jāyate mokṣo mukta ātmastha ucyate // iti //",
    "GSP31jaymangu:1338": "'saṃsāro bhavati rājasādrāgāt'; iti /",
    "GSP31jaymangu:1339": "vairāgyaviṣayo 'śubhaviṣayābhiṣvaṅgo",
    "GSP31jaymangu:1340": "rājaso rāgaḥ, tasya śubhāśubhakarmākṣepakatvāt /",
    "GSP31jaymangu:1341": "tasmāddevādiṣvayaṃ janādyajibhāvena (?) saṃsarati //",
    "GSP31jaymangu:1342": "'aiśvaryādavighātaḥ'; iti /",
    "GSP31jaymangu:1343": "anaiśvaryāttadviparyāsa iti /",
    "GSP31jaymangu:1344": "avighātaviparyāso vighātaḥ, prārthitānāmaprāptirityarthaha /",
    "GSP31jaymangu:1345": "muktistu durotsāritaiva // 45 //",
    "GSP31jaymangu:1346": "kārikā 46",
    "GSP31jaymangu:1347": "eṣāmaṣṭānāṃ buddhirūpāṇāmekena mokṣaḥ saptabhirbandhaḥ saṃsāra iti yadetannimittanaimittikaṃ ṣoḍaśamuktaṃ tatsaṃkṣepeṇa caturvidhamāha -",
    "GSP31jaymangu:1348": "eṣa pratyayasargo viparyayāśaktituṣṭisiddhyākhyaḥ /",
    "GSP31jaymangu:1349": "guṇavaiṣamyavimardena tasya bhedāstu pañcāśat // ISk_46 //",
    "GSP31jaymangu:1350": "'eṣaḥ'; ityādi /",
    "GSP31jaymangu:1351": "pratyayaśabdena buddhirucyate /",
    "GSP31jaymangu:1352": "tasya sargo yaḥ ṣoḍaśavidha uktaḥ, eṣa viparyayāśaktituṣṭisiddhyākhyaḥ /",
    "GSP31jaymangu:1353": "viparyayādīnāmākhyā yasya pratyayasargasya sa tathoktaḥ /",
    "GSP31jaymangu:1354": "tatra",
    "GSP31jaymangu:1355": "viparyayamajñānam, aśaktirjñānādhigamāsāmarthyaṃ satyāmapyadhijigāṃsāyām,",
    "GSP31jaymangu:1356": "tuṣṭirmokṣopāyeṣu vaimukhyam, siddhirjñānaprāptiḥ //",
    "GSP31jaymangu:1357": "tasya catuvidhasya punaḥ pañcāśat bhedā bhavanti /",
    "GSP31jaymangu:1358": "kena prakāreṇetyāha-",
    "GSP31jaymangu:1359": "'guṇavaiṣamyavimardena'; ityādi /",
    "GSP31jaymangu:1360": "sattvarajastamasāmanyo",
    "GSP31jaymangu:1361": "'nyābhibhavadvāreṇa vaiṣamyaṃ viṣamabhāvaḥ, ekasya dvayorvādhikye 'nyasyānādhikyam /",
    "GSP31jaymangu:1362": "ekadvitriyogena ṣaḍvidhaṃ vaiṣamyam /",
    "GSP31jaymangu:1363": "tena dvayorvimardaḥ parasparakṣobhaḥ /",
    "GSP31jaymangu:1364": "tena hetunā bhavatītyarthaḥ // 46 //",
    "GSP31jaymangu:1365": "kārikā 47",
    "GSP31jaymangu:1366": "tān bhedān darśayannāha-",
    "GSP31jaymangu:1367": "pañca viparyayabhedā bhavantyaśaktiśca karaṇavaikalyāt /",
    "GSP31jaymangu:1368": "aṣṭāviṃśatibhedā tuṣṭirnavadhā 'ṣṭadhāsiddhiḥ // ISk_47 //",
    "GSP31jaymangu:1369": "'pañca viparyayabhedāḥ'; ityādi /",
    "GSP31jaymangu:1370": "ajñānākhyasya sargasya bhedāḥ pañca-",
    "GSP31jaymangu:1371": "tamo moho mahāmohastāmisro 'ndhatāmisraśceti /",
    "GSP31jaymangu:1372": "ata eva sāṃkhyapravacane kleśā ucyante /",
    "GSP31jaymangu:1373": "'avidyāsmitārāgadveṣābhiniveśāḥ kleśāḥ'; iti /",
    "GSP31jaymangu:1374": "tatrāvidyākṣetramuttareṣām //",
    "GSP31jaymangu:1375": "'aśaktiśca'; iti /",
    "GSP31jaymangu:1376": "aśaktyākhyaḥ sargaḥ //",
    "GSP31jaymangu:1377": "'karaṇavaikalyāt'; iti /",
    "GSP31jaymangu:1378": "karaṇaṃ bāhyamābhyantaraṃ ca /",
    "GSP31jaymangu:1379": "tayorvaikalyādaṣṭāviṃśatibhedā yasyāḥ aśakteḥ sā bhavatīti vibhaktipariṇāmena yojyam /",
    "GSP31jaymangu:1380": "karaṇavaikalyaṃ ca guṇavaiṣamyavimardena bhavati //",
    "GSP31jaymangu:1381": "'tuṣṭirnavadhā 'ṣṭadhā siddhiḥ'; /",
    "GSP31jaymangu:1382": "iti tuṣṭisargo navaprakāraḥ,",
    "GSP31jaymangu:1383": "siddhisargo 'ṣṭaprakāro bhavatītyarthaḥ /",
    "GSP31jaymangu:1384": "etaiḥ samudāyena pañcāśadbhedā iti // 47 //",
    "GSP31jaymangu:1385": "kārikā 48",
    "GSP31jaymangu:1386": "tānavāntarabhedasahitān darśayannāha-",
    "GSP31jaymangu:1387": "bhedastamaso 'ṣṭavidho mohasya ca, daśavidho mahāmohaḥ /",
    "GSP31jaymangu:1388": "tāmisro 'ṣṭādaśadhā, tathā bhavatyandhatāmisraḥ // ISk_48 //",
    "GSP31jaymangu:1389": "'bhedastamasaḥ'; ityādi /",
    "GSP31jaymangu:1390": "tama ityavidyocyate /",
    "GSP31jaymangu:1391": "sā cottareṣāṃ prasavabhūmiḥ /",
    "GSP31jaymangu:1392": "sā ca prakṛtiḥ /",
    "GSP31jaymangu:1393": "tattvavedināṃ satyapi vairāgye nāpavarga",
    "GSP31jaymangu:1394": "iti, jñānasyābhāvāt /",
    "GSP31jaymangu:1395": "tataśca teṣāmaṣṭāsveva prakṛtiṣu layo bhavatīti aṣṭavidhā avidyā, viṣayasyāṣṭavidhatvāt //",
    "GSP31jaymangu:1396": "mohasya cetiśabdenāṣṭavidho bheda ityanuvartate /",
    "GSP31jaymangu:1397": "moha ityasmitocyate /",
    "GSP31jaymangu:1398": "devā api vināśino 'pi, aṣṭaguṇamaiśvaryamāśritā ātmānamavināśinaṃ manyante",
    "GSP31jaymangu:1399": "/ tataśca teṣāmaṣṭavidho mohaḥ, aiśvaryasyāṣṭavidhatvāt //",
    "GSP31jaymangu:1400": "'daśavidho mahāmohaḥ'; iti sukhānuśayo rāgo mahāmoha ityucyate /",
    "GSP31jaymangu:1401": "sa ca divyādivyaviṣayeṣu vartamāno daśavidho bhavati /",
    "GSP31jaymangu:1402": "tatra sūkṣmāstanmātralakṣaṇāḥ pañca, sukhaikasvabhāvatvāddvivyāḥ /",
    "GSP31jaymangu:1403": "sthūlāḥ pṛthivyādayaḥ pañca, sukhaduḥkhamohātmakatvādadivyāḥ //",
    "GSP31jaymangu:1404": "'tāmisro 'ṣṭādaśadhā'; iti /",
    "GSP31jaymangu:1405": "duḥkhānuśayo dveṣastāmisra ityucyate /",
    "GSP31jaymangu:1406": "sa cāṣṭaguṇaiśvarye daśavidhe ca viṣaye pratibhavatītyaṣṭādaśavidhaḥ //",
    "GSP31jaymangu:1407": "'tathā bhavatyandhatāmisraḥ'; iti /",
    "GSP31jaymangu:1408": "yathā tāmisro 'ṣṭādaśadhā tathā",
    "GSP31jaymangu:1409": "'yamapītyarthaḥ /",
    "GSP31jaymangu:1410": "maraṇatrāso 'ndhatāmisra ucyate /",
    "GSP31jaymangu:1411": "sa cāṣṭaguṇaiśvarye daśavidhe ca viṣaye pratibhavatītyaṣṭādaśavidhaḥ //",
    "GSP31jaymangu:1412": "'tathā bhavatyandhatāmisraḥ'; iti /",
    "GSP31jaymangu:1413": "yathā tāmisro 'ṣṭādaśadhā tathā",
    "GSP31jaymangu:1414": "'yamapītyarthaḥ /",
    "GSP31jaymangu:1415": "maraṇatrāso 'ndhatāmisra ucyate /",
    "GSP31jaymangu:1416": "sa cāṣṭaguṇaiśvarye daśavidhe viṣaya eva bhavatīti /",
    "GSP31jaymangu:1417": "evaṃ dviṣaṣṭibhedamajñānamuktam // 48 //",
    "GSP31jaymangu:1418": "kārikā 49",
    "GSP31jaymangu:1419": "aśaktiḥ karaṇavaikalyādityuktam, tasyā bhedān darśayitumāha-",
    "GSP31jaymangu:1420": "ekādaśendriyavadhaḥ saha buddhivadhairaśaktirupadiṣṭā /",
    "GSP31jaymangu:1421": "saptadaśadhā ca buddherviparyayāstuṣṭisiddhinām // ISk_49 //",
    "GSP31jaymangu:1422": "'ekādaśa'; ityādi /",
    "GSP31jaymangu:1423": "ekādaśānāmindriyāṇāmekādaśaivopaghātāḥ /",
    "GSP31jaymangu:1424": "śrotracakṣurghrāṇānāṃ bādhiryāndhatvāghrātṛtvāni, vāco mūkatvam, jihvāyā",
    "GSP31jaymangu:1425": "jāḍyam, manasa unmādaḥ, pāṇipādopasthānāṃ kauṇyapaṅgutvaklaibyāni,",
    "GSP31jaymangu:1426": "tvagindriyasya kuṣṭhaḥ, pāyorudāvarta iti /",
    "GSP31jaymangu:1427": "bādhiryamāndhyāghrātṛtve mūkatā jaḍatā tathā /",
    "GSP31jaymangu:1428": "unmādakauṇyakuṣṭhāni klaibyodāvartapaṅgutāḥ // iti //",
    "GSP31jaymangu:1429": "ata indriyavadhā aśaktirityupadiṣṭāḥ sāṃkhyācāryaiḥ //",
    "GSP31jaymangu:1430": "'saha buddhivadhaiḥ'; iti /",
    "GSP31jaymangu:1431": "buddherapi vadhā aśaktirupadiṣṭā // te kiyanta ityāha- 'saptadaśadhā ca buddhervupayayāstuṣṭisiddhīnām'; iti /",
    "GSP31jaymangu:1432": "tuṣṭayo",
    "GSP31jaymangu:1433": "nava, siddhayaścāṣṭau /",
    "GSP31jaymangu:1434": "vakṣyamāṇāmbhasāṃ ye viparyayāste saptadaśavidhā buddherjñeyāḥ /",
    "GSP31jaymangu:1435": "evamaśaktiraṣṭāviṃśatibhedā yayā kramasvaśakto bhavati //",
    "GSP31jaymangu:1436": "nanu pratyayasarga ityuktam, nāyamindriyavadhaḥ pratyayasargaḥ kiñcidahaṅkārasarga iti satyam, ahaṅkārasya pratyayasargatvāt tatsargo 'pi",
    "GSP31jaymangu:1437": "pratyayasarga ucyate /",
    "GSP31jaymangu:1438": "dharmo vā pratyayaḥ sargaḥ // 49 //",
    "GSP31jaymangu:1439": "kārikā 50",
    "GSP31jaymangu:1440": "tuṣṭibhedānāha-",
    "GSP31jaymangu:1441": "ādhyātmikāścatasraḥ prakṛtyupādānakālabhāgyākhyāḥ /",
    "GSP31jaymangu:1442": "bāhyā viṣayoparamāt pañca, nava tuṣṭayo 'bhimatāḥ // ISk_50 //",
    "GSP31jaymangu:1443": "'ādhyātmikāḥ'; ityādinā /",
    "GSP31jaymangu:1444": "prakṛtyādīnyākhyā yāsāṃ tuṣṭīnāṃ tāstathoktāḥ /",
    "GSP31jaymangu:1445": "tatra prakṛtiḥ pradhānam /",
    "GSP31jaymangu:1446": "saiva vyaktātmanā pariṇamya bandhamokṣau kuruta ityetāvanmātropadeśāt tuṣṭo bhavati yastasya prakṛtyākhyā tuṣṭirambha ityucyate //",
    "GSP31jaymangu:1447": "upādīyate prāpyate mokṣo 'nenetyupādānam /",
    "GSP31jaymangu:1448": "pravrajyāliṅgaṃ cātra daṇḍādi /",
    "GSP31jaymangu:1449": "na prakṛtijñānamātreṇa muktiḥ /",
    "GSP31jaymangu:1450": "'upādānena cāpare';",
    "GSP31jaymangu:1451": "ityasmādadvitīyādupadeśādihaiva muktiḥ prāptavyeti parituṣṭaḥ pravrajito 'yaṃ tasya dvitīyā upādānākhyā tuṣṭiḥ salilamucyate //",
    "GSP31jaymangu:1452": "kalyata iti kālā /",
    "GSP31jaymangu:1453": "mahadādisūkṣmaparyantena liṅgena saṃsaratā 'pareṇa",
    "GSP31jaymangu:1454": "mokṣo na prakṛtyupādānamātrādihaiva janmanīti tasmāttṛtīyādupadeśāt tuṣṭo yaḥ kālāpekṣī sthitastasya kālākhyā tuṣṭirodha ityucyate //",
    "GSP31jaymangu:1455": "yasyāparaṃ bhāgyamasti tasya mokṣaḥ, prakṛtyupādānakālamātreṇa na,",
    "GSP31jaymangu:1456": "kaścidviparītabhāgadheyo 'stīti tasmāccaturthādupadeśāt tuṣṭo yo",
    "GSP31jaymangu:1457": "bhāgyāpekṣī sthitastasya caturthī vṛṣṭirityucyate /",
    "GSP31jaymangu:1458": "etāścatasra ātmānamadhikṛtya bhavantītyādhyātmikāḥ ātmanā moktavyamiti kṛtvā //",
    "GSP31jaymangu:1459": "'bāhyaviṣayoparamācca'; iti /",
    "GSP31jaymangu:1460": "śabdādibhyo vyāvṛttiruparamaṇaṃ pañcadhā bhavati /",
    "GSP31jaymangu:1461": "ārjanarakṣaṇakṣayasaṅgahiṃsādoṣadarśanāt /",
    "GSP31jaymangu:1462": "tatra viṣayārjane mahadduḥkhaṃ tadalpaviṣayebhya ityārjanadoṣadarśanānnivṛttasya tuṣṭiriyaṃ pañcamī sutāramityucyate //",
    "GSP31jaymangu:1463": "viṣayā ārjituṃ śakyāḥ, rakṣaṇaṃ tu duḥkhaṃ bahubhiḥ tajjanyamānānāṃ (?)",
    "GSP31jaymangu:1464": "syāditi rakṣaṇadarśanānnivṛtasya tuṣṭiriyaṃ ṣaṣṭhī supāramityucyate //",
    "GSP31jaymangu:1465": "viṣayā ārjituṃ rakṣituṃ kṣaye ca pratividhātuṃ śakyāḥ, kintūpabhujyamānā mahatīmātmasaktiṃ kurvanti, tadaprāptau ca mahadduḥkhamiti",
    "GSP31jaymangu:1466": "saṅgadoṣadarśanāduparastasyāṣṭamī tuṣṭiranuttamāmbha ityucyate //",
    "GSP31jaymangu:1467": "sarvaṃ śakyaṃ kintvanupahatya bhūtāni na bhogaḥ sambhavati /",
    "GSP31jaymangu:1468": "bhūtopaghātānmahadaniṣṭaphalamiti hiṃsādoṣadarśanāduparatasya tuṣṭiriyaṃ navamī uttamāmbha ityucyate /",
    "GSP31jaymangu:1469": "etāḥ pañca viṣayadvāreṇeti bhavantīti bāhyāḥ /",
    "GSP31jaymangu:1470": "tatpūrvikāścādhyātmikāḥ, viṣaye tatparasyādhyātmikatuṣṭyasambhavāt //",
    "GSP31jaymangu:1471": "tatra prakṛtyupādānakālā na mokṣopāyā ityupadiṣṭamapi yo vaimukhyānna pratipadyate tasyādhyātmikāścatasraḥ, viṣayoparamācca bāhyāḥ pañceti nava tuṣṭayaḥ /",
    "GSP31jaymangu:1472": "tā buddhivadhā ityucante /",
    "GSP31jaymangu:1473": "teṣāṃ śakterantarbhavati [?] /",
    "GSP31jaymangu:1474": "tāsāṃ catuṣṣaṣṭīnāṃ mahatprabhṛtayo viparyayeṇa saṃjñā /",
    "GSP31jaymangu:1475": "tadubhayamapi buddhāvantarbhūtaṃ tatsargatvāt // 50 //",
    "GSP31jaymangu:1476": "kārikā 51",
    "GSP31jaymangu:1477": "katibhedā jñānājñānalakṣaṇā siddhirityāha-",
    "GSP31jaymangu:1478": "ūhaḥ śabdo 'dhyayanaṃ duḥkhavighātāstrayaḥ suhṛtprāptiḥ /",
    "GSP31jaymangu:1479": "dānaṃ ca siddhayo 'ṣṭau, siddheḥ pūrvo 'ṅkuśastrividhaḥ // ISk_51 //",
    "GSP31jaymangu:1480": "'ūhaḥ śabdo 'dhyayanam'; ityādi /",
    "GSP31jaymangu:1481": "siddhirjñānaprāptiḥ, tasyā bhedā upāyabhedāt /",
    "GSP31jaymangu:1482": "ūha iti /",
    "GSP31jaymangu:1483": "janmāntarasaṃskṛtadhiyo yasya bandhamokṣakāraṇamutprekṣamāṇasya pradhānapuruṣāntarajñānamutpadyate tasya siddhirūhahetukā prathamā tāramityucyate //",
    "GSP31jaymangu:1484": "yasya sāṃkhyaśāstrapāṭhamanyadīyamākarṇya tattvajñānamutpadyate, sā siddhiḥ śabdahetukā dvitīyā sutāramityucyate //",
    "GSP31jaymangu:1485": "yasya śiṣyācāryasambandhena sāṃkhyaśāstraṃ śabdato 'rthataścādhītya",
    "GSP31jaymangu:1486": "jñānamutpadyate, tasyādhyayanahetukā /",
    "GSP31jaymangu:1487": "adhyayanena hi tatparijñānāt /",
    "GSP31jaymangu:1488": "eṣā tṛtīyā tāravi ityucyate //",
    "GSP31jaymangu:1489": "'duḥkhavighātāstrayaḥ'; iti /",
    "GSP31jaymangu:1490": "yo 'pyādhyātmikenādhibhautikenādhidaivikena",
    "GSP31jaymangu:1491": "vā bhāvitastadvighātārthaṃ jñānaṃ paryeṣyati, ūhena śabdenādhyayanena vā,",
    "GSP31jaymangu:1492": "tasya tadvighātahetukāḥ pramādapramuditamodanākhyāstisraḥ, upāyasya tritvāditi /",
    "GSP31jaymangu:1493": "pūrvā yāstisraḥ siddhyayastā na duḥkhahetukā iti boddhavyāḥ",
    "GSP31jaymangu:1494": "'suhṛtprāptiḥ'; iti /",
    "GSP31jaymangu:1495": "yo 'dhigatatattvaḥ suhṛdaṃ prāpya jñānamadhigacchati, tasya suhṛtprāptipūrvikā /",
    "GSP31jaymangu:1496": "mitraṃ hi snehāt jñānaṃ prakāśayati /",
    "GSP31jaymangu:1497": "iyaṃ saptamī ramyakamityucyate //",
    "GSP31jaymangu:1498": "dānaṃ ca siddhihetuḥ /",
    "GSP31jaymangu:1499": "dānena hyārādhito jñānī jñānaṃ prayacchati /",
    "GSP31jaymangu:1500": "iyamaṣṭamī sadāpramuditamityucyate //",
    "GSP31jaymangu:1501": "tadviparītā asiddhayaḥ /",
    "GSP31jaymangu:1502": "mandabuddhitvānnohate yastasyānūhahetukā asiddhiḥ",
    "GSP31jaymangu:1503": "/ yaḥ śakto 'pi sāṃkhyaśāstraṃ śṛṇvannapi buddhidaurbalyānna buddhyati tasya śabdahetukā asiddhiḥ",
    "GSP31jaymangu:1504": "buddhidoṣa evāyam /",
    "GSP31jaymangu:1505": "yasya gurupūrvakaṃ nādhyayanaṃ buddhidoṣādeva tasyānadhyayanahetukā asiddhiḥ /",
    "GSP31jaymangu:1506": "na yatra mitrasaṃgraho na ca dānamityaṣṭāvasiddhayo buddhivadhā aśaktāvantarbhūtāḥ",
    "GSP31jaymangu:1507": "/ tāsāṃ cāsiddhīnāṃ moṣamuṣṇāmānoramityādyāḥ [?] saṃjñāḥ /",
    "GSP31jaymangu:1508": "buddhāvantarbhūtaṃ tatsargatvāt //",
    "GSP31jaymangu:1509": "'siddheḥ pūrvo 'ṅkuśastrividhaḥ'; iti /",
    "GSP31jaymangu:1510": "tasyā aṣṭavidhāyāḥ siddheryaḥ pūrvo viparyayāśaktituṣṭyākhyastrividha uktaḥ so 'ṅkuśa ivetyaṅkuśa uktaḥ /",
    "GSP31jaymangu:1511": "tena hyasvatantrīkṛto lokaḥ saṃsāracakre 'vatiṣṭhate /",
    "GSP31jaymangu:1512": "tatra viparyayādiṣyate bandha iti vacanāt pañcavidhamajñānamaṅkuśaḥ /",
    "GSP31jaymangu:1513": "aśaktiḥ",
    "GSP31jaymangu:1514": "karaṇavaikalyam, tato hi jñānāprāptirityaṅkuśaḥ /",
    "GSP31jaymangu:1515": "tuṣṭirapyaṅkuśaḥ /",
    "GSP31jaymangu:1516": "tadā prakṛtyupādānakālabhāgyā mokṣopāyā iti, viṣayoparamācca mukta ityetāvanmātrādupadeśāt tuṣṭo na jñānaṃ paryeṣyati /",
    "GSP31jaymangu:1517": "yadā tu paryeṣyati tadā 'naṅkuśa ityarthaḥ /",
    "GSP31jaymangu:1518": "ete pratyayasargabhedāḥ pañcāśat padārthāḥ,",
    "GSP31jaymangu:1519": "astitvādayaśca daśa /",
    "GSP31jaymangu:1520": "te cāsyāmeva saptatyāṃ nirdiṣṭāḥ /",
    "GSP31jaymangu:1521": "tathā cāha saṃgrahakāraḥ-",
    "GSP31jaymangu:1522": "astitvamekatvamathārthavattvaṃ pārārthyamanyatvamakartṛbhāvaḥ /",
    "GSP31jaymangu:1523": "yogo viyogo bahavaḥ pumāṃsaḥ sthitiḥ śarīrasya ca śeṣavṛttiḥ // iti //",
    "GSP31jaymangu:1524": "ekatvamarthavattvaṃ pārārthyaṃ ceti pradhānamadhikṛtyoktam /",
    "GSP31jaymangu:1525": "anyatvamakartṛtvaṃ bahutvaṃ ceti puruṣamadhikṛtya /",
    "GSP31jaymangu:1526": "astitvaṃ yogo viyogaścetyubhayamadhikṛtya /",
    "GSP31jaymangu:1527": "sthitirmūlasūkṣmamadhikṛtya /",
    "GSP31jaymangu:1528": "vakṣyati-",
    "GSP31jaymangu:1529": "'tiṣṭhati saṃskāravaśāt'; iti /",
    "GSP31jaymangu:1530": "ete ṣaṣṭi padārthāḥ, tadarthaṃ śāstraṃ ṣaṣṭitantramityucyate // 51 //",
    "GSP31jaymangu:1531": "kārikā 52",
    "GSP31jaymangu:1532": "pūrvotpannaṃ liṅgaṃ bhāvairadhivāsitaṃ saṃsaratītyuktam, tatra kiṃ bhāvā",
    "GSP31jaymangu:1533": "api pūrvamutpannāḥ kiṃ liṅgamevetyatrāha-",
    "GSP31jaymangu:1534": "na vinā bhāvairliṅgam, na vinā liṅgena bhāvaniṣpattiḥ /",
    "GSP31jaymangu:1535": "liṅgākhyo bhāvākhyastasmāddvividhaḥ pravartate sargaḥ // ISk_52 //",
    "GSP31jaymangu:1536": "'na vinā'; ityādi /",
    "GSP31jaymangu:1537": "yadi bhāvā na pūrvotpannāstairvinā liṅgamapi nāsti /",
    "GSP31jaymangu:1538": "saṃsaraṇārthaṃ liṅgaṃ saṃsāranimittaṃ ca bhāvāḥ //",
    "GSP31jaymangu:1539": "'na vinā liṅgena bhāvaniṣpattiḥ'; iti /",
    "GSP31jaymangu:1540": "liṅgaṃ vinā na bhāvāniṣpattiḥ,",
    "GSP31jaymangu:1541": "liṅgāśritatvādbhāvānām /",
    "GSP31jaymangu:1542": "yasmādevaṃ tasmāt liṅgākhyo bhāvākhyaśca dviprakāraḥ pradhānatvāt sargo bhavatīti /",
    "GSP31jaymangu:1543": "sṛjyata iti sargaḥ // 52 //",
    "GSP31jaymangu:1544": "kārikā 53",
    "GSP31jaymangu:1545": "yathā dvāvetau pūrvotpannau tatha bhūtasargo 'pīti darśayannāha-",
    "GSP31jaymangu:1546": "aṣṭavikalpa daivastairyagyonyaśca pañcadhā bhavati /",
    "GSP31jaymangu:1547": "mānuṣyacaikavidhaḥ, samāsato bhautikaḥ sargaḥ // ISk_53 //",
    "GSP31jaymangu:1548": "'aṣṭavikalpaḥ'; ityādi /",
    "GSP31jaymangu:1549": "devānāmayaṃ daivaḥ /",
    "GSP31jaymangu:1550": "so 'ṣṭavidhaḥ /",
    "GSP31jaymangu:1551": "tadyathā",
    "GSP31jaymangu:1552": "brāhmaḥ, prājāpatyaḥ, sauraḥ, āsuraḥ, gāndharvaḥ, yākṣaḥ, rākṣasaḥ,",
    "GSP31jaymangu:1553": "paiśācaśceti //",
    "GSP31jaymangu:1554": "'tairyagyonyaśca pañcadhā bhavati'; iti /",
    "GSP31jaymangu:1555": "tiryagyonīnāmayaṃ tairyagyonyaḥ /",
    "GSP31jaymangu:1556": "paśumṛgapakṣisarīsṛpasthāvarabhedāt pañcavidhaḥ /",
    "GSP31jaymangu:1557": "tatra gavādyā rāsabhāntāḥ paśavaḥ /",
    "GSP31jaymangu:1558": "siṃhādyā biḍālāntā mṛgāḥ /",
    "GSP31jaymangu:1559": "haṃsādyā maśakāntāḥ pakṣiṇaḥ /",
    "GSP31jaymangu:1560": "sarpādayaḥ kṛmyantāḥ sarīsṛpāḥ /",
    "GSP31jaymangu:1561": "vṛkṣādayaḥ sthūṇāntāḥ sthāvarā iti //",
    "GSP31jaymangu:1562": "'mānuṣyaścaikavidhaḥ'; iti /",
    "GSP31jaymangu:1563": "manuṣyāṇāmayaṃ mānuṣyaḥ /",
    "GSP31jaymangu:1564": "evaṃvidhasaṃsthānasyaikavidhatvāt /",
    "GSP31jaymangu:1565": "brāhmādibhedo 'pi sattvarajastamasāṃ vikalpāt kālavyavahāranimittam //",
    "GSP31jaymangu:1566": "'samāsataḥ'; iti /",
    "GSP31jaymangu:1567": "saṃkṣepeṇa /",
    "GSP31jaymangu:1568": "vistaraṃ...tastasyaiva (?) -",
    "GSP31jaymangu:1569": "jarāyujāṇḍajoṣmajodbhijjākhyāścatvāro bhedāḥ śāstrāntare draṣṭavyāḥ /",
    "GSP31jaymangu:1570": "udbhijjāḥ sthāvarāḥ //",
    "GSP31jaymangu:1571": "'bhautikaḥ sargaḥ'; iti /",
    "GSP31jaymangu:1572": "bhūteṣu bhavo bhautikaḥ, lokotpāda ityarthaḥ /",
    "GSP31jaymangu:1573": "sa ca dvividhaḥ // 53 //",
    "GSP31jaymangu:1574": "kārikā 53",
    "GSP31jaymangu:1575": "sthūlaśarīre sattvayi kaścideva kvacidadhikyena vartata iti darśayannāha-",
    "GSP31jaymangu:1576": "ūrdhvaṃ sattvaviśālastamoviśālaśca mūlataḥ sargaḥ /",
    "GSP31jaymangu:1577": "madhye rajoviśālo, brahmādistambaparyantaḥ // ISk_54 //",
    "GSP31jaymangu:1578": "'ūrdhvam'; ityādi /",
    "GSP31jaymangu:1579": "brahmā ādiryasya sargasya stambaśca",
    "GSP31jaymangu:1580": "tṛṇaviṭapaparyantaḥ, sa brahmādistambaparyantaḥ sargaḥ /",
    "GSP31jaymangu:1581": "sa ūrdhvaḥ sattvaviśālaḥ /",
    "GSP31jaymangu:1582": "ūrdhvaṃ devalokastasyotkṛṣṭatvāt tatra sāttvika ityarthaḥ /",
    "GSP31jaymangu:1583": "devalokasya sattvabahulatvāt //",
    "GSP31jaymangu:1584": "'tamoviśālaśca mūlataḥ sargaḥ'; iti /",
    "GSP31jaymangu:1585": "tairyagyono mūlam, tasyādhamatvāt /",
    "GSP31jaymangu:1586": "tasmin mūle tamo 'dhikaṃ tamobahulatvāt //",
    "GSP31jaymangu:1587": "'madhye rajoviśālaḥ'; iti /",
    "GSP31jaymangu:1588": "manuṣyaloke madhye /",
    "GSP31jaymangu:1589": "uttarādharabhāvāt tatra duḥkhabahulatvāt // 54 //",
    "GSP31jaymangu:1590": "kārikā 55",
    "GSP31jaymangu:1591": "yadi triṣu lokeṣu liṅgaṃ saṃsarati, tadeva tarhi sāṃsārikaṃ sukhaṃ duḥkhaṃ vāpnoti, tasyaiva",
    "GSP31jaymangu:1592": "tatra jarāmaraṇakṛtaṃ duḥkhaṃ prāpnoti cetanaḥ puruṣaḥ /",
    "GSP31jaymangu:1593": "liṅgasyāvinivṛttestasmād duḥkhaṃ svabhāvena // ISk_55 //",
    "GSP31jaymangu:1594": "'tatra'; ityādi /",
    "GSP31jaymangu:1595": "teṣu lokeṣu jarāmaraṇakṛtamiti caturduḥkhopalakṣaṇārtham",
    "GSP31jaymangu:1596": "/ garbhaduḥkham, janmaduḥkham, jarāduḥkham, maraṇaduḥkhamiti /",
    "GSP31jaymangu:1597": "tatra mātuḥ kukṣau andhatamasīva praviṣṭasya saṅkucanaprasāraṇaduḥkhaṃ garbhaduḥkham /",
    "GSP31jaymangu:1598": "jāyamānasya māturudarānnirgacchato janmaduḥkham /",
    "GSP31jaymangu:1599": "va.....pālataskhalanādiduḥkhaṃ jarāduḥkham /",
    "GSP31jaymangu:1600": "maraṇāvasthāyāṃ sthūlaśarīraṃ tyajato maraṇaduḥkham /",
    "GSP31jaymangu:1601": "etattvādhyātmikaṃ duḥkhe 'ntarbhūtamaprītaduḥkhaṃ",
    "GSP31jaymangu:1602": "buddhyādhyavasitaṃ puruṣaḥ prāpnoti tasya cetanatvāt, na tu liṅgamacetanatvāditi bhāvaḥ",
    "GSP31jaymangu:1603": "kiyantaṃ kālamityāha- 'liṅgasyāvinivṛtteḥ'; iti /",
    "GSP31jaymangu:1604": "yāvalliṅgasyāvinivṛttistāvadityarthaḥ /",
    "GSP31jaymangu:1605": "tasya ca nivṛttiḥ pradhānapuruṣāntarajñānāt /",
    "GSP31jaymangu:1606": "yataścaivaṃ tasmādduḥkhaṃ svabhāvena /",
    "GSP31jaymangu:1607": "liṅgagarbhādyavasthāsu svabhāvato duḥkhamityarthaḥ /",
    "GSP31jaymangu:1608": "lokatraye sukhamapi prāpnoti, tannoktaṃ tasyāniyatatvāt /",
    "GSP31jaymangu:1609": "jarādiduḥkhaṃ tu niyatamiti // 55 //",
    "GSP31jaymangu:1610": "kārikā 56",
    "GSP31jaymangu:1611": "yo 'yaṃ bhāvaliṅgabhūtatatsargaḥ sa kimīśvarāt, yathocyate-",
    "GSP31jaymangu:1612": "īśvaraprerito gacchet svargaṃ vā śvabhrameva vā /",
    "GSP31jaymangu:1613": "iti, kiṃ vā puruṣāt, yathocyate-",
    "GSP31jaymangu:1614": "puruṣa evedaṃ sarvaṃ yadbhūtaṃ yacca bhavyam /",
    "GSP31jaymangu:1615": "iti, kiṃ vā svabhāvāt, yathocyate-",
    "GSP31jaymangu:1616": "svabhāvikamevedaṃ sarvaṃ jagannahi marudādayaḥ kenacit kriyante /",
    "GSP31jaymangu:1617": "ityatrāha-",
    "GSP31jaymangu:1618": "ityeṣa prakṛtikṛto mahadādiviśeṣabhūtaparyantaḥ /",
    "GSP31jaymangu:1619": "pratipuruṣavimokṣārthaṃ svārtha iva parārtha ārambhaḥ // ISk_56 //",
    "GSP31jaymangu:1620": "'ityeṣa prakṛtikṛtaḥ'; ityādi /",
    "GSP31jaymangu:1621": "ārabhyata ityārambhaḥ /",
    "GSP31jaymangu:1622": "prakṛtikṛta iti pradhānakṛtaḥ, neśvarādikṛta ityarthaḥ /",
    "GSP31jaymangu:1623": "lokatrayaṃ triguṇātmakaṃ bhavati,",
    "GSP31jaymangu:1624": "tacca triguṇāyā eva prakṛterutpadyate /",
    "GSP31jaymangu:1625": "napai svabhāvikam,",
    "GSP31jaymangu:1626": "viparītaguṇadoṣaprasaṅgāddeśāniyamayogācca //",
    "GSP31jaymangu:1627": "sa kiṃsvarūpa ityāha- 'mahadādiviśeṣabhūtaparyantaḥ'; iti /",
    "GSP31jaymangu:1628": "buddhirādiryasyārambhasya /",
    "GSP31jaymangu:1629": "bhūtāni lokatraye yānyabhinnasaṃsthānāni sthūlaśarīrākhyāni /",
    "GSP31jaymangu:1630": "viṣayāśca /",
    "GSP31jaymangu:1631": "bāhyāśca viṣayāḥ sūkṣmāḥ sthūlāḥ /",
    "GSP31jaymangu:1632": "te paryante 'vasāne yasya sa tathoktaḥ /",
    "GSP31jaymangu:1633": "anena bhāvaliṅgabhūtasargākhyāstraya ākhyātāḥ //",
    "GSP31jaymangu:1634": "kimarthamayaṃ pradhānasyārambha ityatrāha- 'pratipuruṣavimokṣārtham'; iti",
    "GSP31jaymangu:1635": "/ ekaikasya puruṣasya puruṣasya vimuktyarthamārambhaḥ, puruṣāṇāṃ bahutvāt /",
    "GSP31jaymangu:1636": "bhāvasarge bhūtasarge cāneka iti darśayati /",
    "GSP31jaymangu:1637": "tathāhi mokṣārthaṃ viṣayopabhogārthaṃ cāyamārambha iti draṣṭavyam /",
    "GSP31jaymangu:1638": "pradhānena hi puruṣārthaḥ kartavyaḥ /",
    "GSP31jaymangu:1639": "sa ca dvividhaḥ /",
    "GSP31jaymangu:1640": "viṣayopabhogaḥ kaivalyaṃ ca /",
    "GSP31jaymangu:1641": "tadubhayaṃ kṛtvā nivartata iti //",
    "GSP31jaymangu:1642": "'svārthaḥ'; iti /",
    "GSP31jaymangu:1643": "yaḥ kaścit devadattasvārtha eva parārtho rahititaṃ pravartate na parastapastakaroti (?) tathā pradhānamapītyarthaḥ // 56 //",
    "GSP31jaymangu:1644": "kārikā 57",
    "GSP31jaymangu:1645": "nanu ca sacetanasya buddhipūrvikā pravṛttirbhavati,",
    "GSP31jaymangu:1646": "pradhānasyācetanatvātkathaṃ lokatraye puruṣaṃ viṣayaiḥ saṃyojya dhyānena vipramocya nivarteta",
    "GSP31jaymangu:1647": "kathamevaṃvidhā pravṛttiḥ /",
    "GSP31jaymangu:1648": "nāyaṃ niyamaḥ,",
    "GSP31jaymangu:1649": "acetanānāmapi loke pravṛttidarśanāt /",
    "GSP31jaymangu:1650": "yadāha-",
    "GSP31jaymangu:1651": "vatsavivṛddhinimittaṃ kṣīrasya yathā pravṛttirajñasya /",
    "GSP31jaymangu:1652": "puruṣavimokṣanimittaṃ tathā pravṛttiḥ pradhānasya // ISk_57 //",
    "GSP31jaymangu:1653": "'vatsavivṛddhinimittam'; ityādi /",
    "GSP31jaymangu:1654": "vatsasya vivṛddhiḥ puṣṭiḥ /",
    "GSP31jaymangu:1655": "tasyā nimittam //",
    "GSP31jaymangu:1656": "'kṣīrasya yathā pravṛttirajñasya'; iti /",
    "GSP31jaymangu:1657": "acetanasya /",
    "GSP31jaymangu:1658": "yathā tṛṇadikamacetanaṃ gavāśitaṃ pītaṃ ca, vatsasya puṣṭiḥ kartavyeti,",
    "GSP31jaymangu:1659": "kṣīrātmanā pariṇamati kṛtārthaṃ ca nivartata iti // 57 //",
    "GSP31jaymangu:1660": "kārikā 58",
    "GSP31jaymangu:1661": "yadi puruṣavimokṣārthaṃ pradhānasya pravṛttiḥ, pravṛtteḥ prāk puruṣasya",
    "GSP31jaymangu:1662": "kaivalyaṃ sthitameva, tat kiṃ tena pravṛttena? tathā cāhuḥ -",
    "GSP31jaymangu:1663": "madhvarthaṃ prasthitaḥ kaścid grāmābhyāśe tu mākṣikam /",
    "GSP31jaymangu:1664": "akke cenmadhu vindeta kimarthaṃ parvataṃ vrajet // iti //",
    "GSP31jaymangu:1665": "atrāha-",
    "GSP31jaymangu:1666": "autsukyanivṛttyarthaṃ yathā kriyāsu pravartate lokaḥ /",
    "GSP31jaymangu:1667": "puruṣasya vimokṣārthaṃ pravartate tadvadavyaktam // ISk_58 //",
    "GSP31jaymangu:1668": "'autsukyam'; ityādi /",
    "GSP31jaymangu:1669": "yathautsukyanivṛttyarthamabhimatakriyāsu lokaḥ pravartate, tadvat pralayāvasthāyāṃ puruṣo 'pi mokṣanimittaṃ yadautsukyaṃ tannivṛttaye pravartayetpradhānamiti // 58 //",
    "GSP31jaymangu:1670": "kārikā 59",
    "GSP31jaymangu:1671": "udāharaṇāntaramāha-",
    "GSP31jaymangu:1672": "raṅgasya darśayitvā nivartate narttakī yathā nṛttāt /",
    "GSP31jaymangu:1673": "puruṣasya tathā '; 'tmānaṃ prakāśya vinivartate prakṛtiḥ // ISk_59 //",
    "GSP31jaymangu:1674": "'raṅgasya'; ityādi /",
    "GSP31jaymangu:1675": "nṛtyatīti narttakī /",
    "GSP31jaymangu:1676": "sā tathā raṅgasya nṛttaṃ darśayitvā tasmānnṛttānnivartate viramati, dṛṣṭāhamaneneti kṛtaprayojanā satī, tathā puruṣasyātmānaṃ saṃprakāśya devādibhāvarūpaṃ gatā nivartate",
    "GSP31jaymangu:1677": "prakṛtiḥ pradhānamityarthaḥ // 59 //",
    "GSP31jaymangu:1678": "kārikā 60",
    "GSP31jaymangu:1679": "nanu ca naṭī raṅgāt svārthaṃ sādhayati, prakṛtestu puruṣārthaḥ svārtho",
    "GSP31jaymangu:1680": "yenaivamācarayatītyāha-",
    "GSP31jaymangu:1681": "nānāvidhairupāyairupakāriṇyanupakāriṇaḥ puṃsaḥ /",
    "GSP31jaymangu:1682": "guṇavatyaguṇasya satastasyārthamapārthakaṃ carati // ISk_60 //",
    "GSP31jaymangu:1683": "'nānāvidhaiḥ'; ityādi /",
    "GSP31jaymangu:1684": "pūrvaṃ saptabhirdharmādibhirupāyaistriṣu viṣayeṣvātmanaṃ prakāśayatyupakāriṇī, tadanantaramekena jñānākhyena kaivalyaṃ kurvāṇopakāriṇī bhavati //",
    "GSP31jaymangu:1685": "'anapakāriṇaḥ puṃsaḥ'; iti /",
    "GSP31jaymangu:1686": "na pumāṃstāṃ pratyupakaroti, ahamanayopakṛta iti /",
    "GSP31jaymangu:1687": "punassā tamupakaroti //",
    "GSP31jaymangu:1688": "nāsau tāmityāha - '; guṇavatyaguṇasya sataḥ'; iti /",
    "GSP31jaymangu:1689": "guṇasattvātprakṛtiḥ",
    "GSP31jaymangu:1690": "sakriyā, nirguṇatvāt puruṣo niṣkriya iti /",
    "GSP31jaymangu:1691": "tasyārthamapārthakaṃ carati /",
    "GSP31jaymangu:1692": "tasya puṃso 'rtho dvividhaḥ- viṣayopabhogaḥ kaivalyaṃ ca /",
    "GSP31jaymangu:1693": "tannirarthakaṃ",
    "GSP31jaymangu:1694": "karoti, yatastasyāḥ prayojanābhāvaḥ /",
    "GSP31jaymangu:1695": "vyaktātmanā '; 'tmānaṃ darśayati natvavyaktātmanā // 60 //",
    "GSP31jaymangu:1696": "kārikā 61",
    "GSP31jaymangu:1697": "tathāhi - guṇānāṃ sāmyāvasthā prakṛtiḥ /",
    "GSP31jaymangu:1698": "kutaśca sā na sarvātmanā ';",
    "GSP31jaymangu:1699": "'tmānaṃ prakāśayati, pumānapi na sarvathā paśyati ? tathā cāhuḥ-",
    "GSP31jaymangu:1700": "guṇānāṃ paramaṃ rūpaṃ na dṛṣṭipathamṛcchati /",
    "GSP31jaymangu:1701": "yattu dṛṣṭipathaṃ prāptaṃ tanmāyāvastu tucchakam // iti /",
    "GSP31jaymangu:1702": "atrāha -",
    "GSP31jaymangu:1703": "prakṛteḥ sukumārataraṃ na kiñcidastīti me matirbhavati /",
    "GSP31jaymangu:1704": "yā dṛṣṭāsmīti punarna darśanamupaiti puruṣasya // ISk_61 //",
    "GSP31jaymangu:1705": "'prakṛteḥ'; ityādi /",
    "GSP31jaymangu:1706": "sukumārataramiti sūkṣmataramitarat /",
    "GSP31jaymangu:1707": "etaduktaṃ",
    "GSP31jaymangu:1708": "bhavati- prāgvyaktātmanā prakāśayati na tvavyaktātmanāpi, yena jñānāvasthāyāṃ prakṛtermatirbhavati mama sūkṣmataraṃ na kiñcidaparamasti yaddraṣṭavyaṃ puruṣeṇa //",
    "GSP31jaymangu:1709": "('yā dṛṣṭā 'smi'; iti /",
    "GSP31jaymangu:1710": "sā prakṛtirvyaktātmanā ca) dṛṣṭāhamaneneti na punardarśanamupaiti puruṣasya, draṣṭavyābhāvāt",
    "GSP31jaymangu:1711": "tataścaivaṃ sarvathā prakṛtirātmānaṃ prakāśayati, puruṣaścaitāṃ sarvathā paśyati // 61 //",
    "GSP31jaymangu:1712": "kārikā 62",
    "GSP31jaymangu:1713": "tasmānna puruṣasya bandho nāpi saṃsaraṇaṃ mokṣo vetyāha-",
    "GSP31jaymangu:1714": "tasmānna badhyate 'ddhā na mucyate nāpi saṃsarati kaścit /",
    "GSP31jaymangu:1715": "saṃsarati badhyate mucyate ca nānāśrayā prakṛtiḥ // ISk_62 //",
    "GSP31jaymangu:1716": "'tasmānna badhyate'; ityādi /",
    "GSP31jaymangu:1717": "bandhābhāvānna badhyate /",
    "GSP31jaymangu:1718": "puruṣasyāpi kāryatvādbandho nāsti /",
    "GSP31jaymangu:1719": "na vimucyate tasyā bandhanāt /",
    "GSP31jaymangu:1720": "nāpi saṃsarati niṣkriyatvāt /",
    "GSP31jaymangu:1721": "kaściditi puruṣa ityarthaḥ //",
    "GSP31jaymangu:1722": "kasya tarhi bandhādaya ityāha- saṃsarati badhyate mucyate ca prakṛtiriti /",
    "GSP31jaymangu:1723": "nanu ca tasyāḥ sukumāratvādbandhādayo na sambhavantyevetyatrāha-",
    "GSP31jaymangu:1724": "nānāśrayeṣurabhivajyate (?) /",
    "GSP31jaymangu:1725": "tatrāśrayāḥ bhāvaliṅgabhūtāssargāḥ /",
    "GSP31jaymangu:1726": "te prakṛtipuruṣavannānāvidhāḥ // 62 //",
    "GSP31jaymangu:1727": "kārikā 63",
    "GSP31jaymangu:1728": "tataśca nānāśrayatvādeva darśayannāha-",
    "GSP31jaymangu:1729": "rūpaiḥ saptabhireva tu badhnātyātmānamātmanā prakṛtiḥ /",
    "GSP31jaymangu:1730": "saiva ca puruṣārthamprati vimocayatyekarūpeṇa // ISk_63 //",
    "GSP31jaymangu:1731": "'rūpaiḥ'; ityādi /",
    "GSP31jaymangu:1732": "dharmādayo buddhe rūpānyuktāni /",
    "GSP31jaymangu:1733": "'saptabhiḥ'; /",
    "GSP31jaymangu:1734": "jñānaṃ tyaktvā te ca prakṛterātmabhūtāḥ /",
    "GSP31jaymangu:1735": "saivātmanaiva puruṣārthaṃ pratyātmānaṃ mahadādisūkṣmaparyantaṃ liṅgaṃ badhnāti /",
    "GSP31jaymangu:1736": "bandhaśca trividhaḥ /",
    "GSP31jaymangu:1737": "tacca liṅgaṃ bhāvādibhiradhivāsitamarthameva /",
    "GSP31jaymangu:1738": "saṃsaratīti /",
    "GSP31jaymangu:1739": "prakṛtireva saṃsarati //",
    "GSP31jaymangu:1740": "'saiva ca'; iti /",
    "GSP31jaymangu:1741": "prakṛtiḥ puruṣārthaṃ prati kaivalyārthaṃ vimocayatyātmānam //",
    "GSP31jaymangu:1742": "'ekarūpeṇa'; iti /",
    "GSP31jaymangu:1743": "ekaṃ ca tadrūpaṃ ceti /",
    "GSP31jaymangu:1744": "jñānākhyena rūpeṇetyarthaḥ /",
    "GSP31jaymangu:1745": "yaṃ puruṣamapekṣya jñānamutpādayati taṃ pratyavyaktamātmānaṃ saṃharatītyarthaḥ /",
    "GSP31jaymangu:1746": "nahi dharmādayaḥ puruṣadharmā yastairbadhyate /",
    "GSP31jaymangu:1747": "nāpi",
    "GSP31jaymangu:1748": "saṃsarati, aliṅgabhāvatvāt /",
    "GSP31jaymangu:1749": "nāpi mucyate, tasya bandhanatvāt // 63 //",
    "GSP31jaymangu:1750": "kārikā 64",
    "GSP31jaymangu:1751": "tadevaṃ jñānaṃ kathamutpadyate yena mocayatītyāha-",
    "GSP31jaymangu:1752": "evaṃ tattvābhyāsānnāsmi na me nāhamityapariśeṣam /",
    "GSP31jaymangu:1753": "aviparyayādviśuddhaṃ kevalamutpadyate jñānam // ISk_64 //",
    "GSP31jaymangu:1754": "'evaṃ tattvābhyāsāt'; ityādi /",
    "GSP31jaymangu:1755": "evamiti vakṣyamāṇe yojyam /",
    "GSP31jaymangu:1756": "tattvāni pañcaviṃśatiḥ /",
    "GSP31jaymangu:1757": "teṣāṃ punaḥ punaḥ svarūpeṇābhyasanamabhyāsaḥ /",
    "GSP31jaymangu:1758": "yadetat sūkṣmaśarīraṃ bhautikaṃ ca tasminna bhavāmi, api tu prakṛtiḥ //",
    "GSP31jaymangu:1759": "'na me'; ityādi /",
    "GSP31jaymangu:1760": "na mamedamapi tu prakṛteḥ //",
    "GSP31jaymangu:1761": "nāhamiti /",
    "GSP31jaymangu:1762": "nāpyahaṃ prakṛtirityevaṃ tattvābhyāsāt /",
    "GSP31jaymangu:1763": "kiṃviśiṣṭāt -",
    "GSP31jaymangu:1764": "aviparyayādahamityamānasaṃśayāt jñānamutpadyate //",
    "GSP31jaymangu:1765": "īdṛśamityāha- 'apariśeṣam'; iti /",
    "GSP31jaymangu:1766": "paripūrṇaṃ viśuddham saṃsāramalāpagamāt kevalamekamityarthaḥ // 64 //",
    "GSP31jaymangu:1767": "kārikā 65",
    "GSP31jaymangu:1768": "nanu jñānena puruṣaḥ kiṃ paśyatītyāha-",
    "GSP31jaymangu:1769": "tena nivṛttaprasavāmarthavaśāt saptarūpavinivṛttām /",
    "GSP31jaymangu:1770": "prakṛtiṃ paśyati puruṣaḥ prekṣakavadavasthitaḥ svasthaḥ // ISk_65 //",
    "GSP31jaymangu:1771": "'tena'; ityādi /",
    "GSP31jaymangu:1772": "yat prakṛtijñānamutpadyate taṃ prati nivṛtaḥ prasavo liṅgabhūtasargākhyo yasyāḥ prakṛteḥ sa tathoktā /",
    "GSP31jaymangu:1773": "prasavanivṛttyā vā yo viṣayo viṣayebhyo nivartate tadvaśāt, saptabhyo rūpebhyo dharmādibhyo",
    "GSP31jaymangu:1774": "nivṛttā prakṛtirbhavati /",
    "GSP31jaymangu:1775": "bhāvasaṃsargo 'pi yasyā nivartata ityarthaḥ /",
    "GSP31jaymangu:1776": "tāmevaṃvidhāmavyaktarūpāṃ paśyati puruṣaḥ //",
    "GSP31jaymangu:1777": "'prekṣakavadavasthitaḥ'; iti /",
    "GSP31jaymangu:1778": "yathā prekṣakaḥ pravarttitanṛttamupasaṃhṛtanṛttāṃ ca narttakīṃ paśyati, tathā puruṣo 'pi",
    "GSP31jaymangu:1779": "pravartitasargāmupasaṃhṛtasargāṃ ceti //",
    "GSP31jaymangu:1780": "'svasthaḥ'; iti /",
    "GSP31jaymangu:1781": "ātmani sthito na prakṛtisthaḥ, tataḥ prakṛternivṛttatvāt // 65 //",
    "GSP31jaymangu:1782": "kārikā 66",
    "GSP31jaymangu:1783": "nanu ca yadi prakṛtirgarbhabhūḥpuruṣaṃ prati nivṛttaprasavā, tasyāśca prakṛtestadānīṃ sarvagatatvādastyeva saṃyogastatkimiti punaḥ śarīrotpattirna bhavatītyāha -",
    "GSP31jaymangu:1784": "dṛṣṭā mayetyupekṣaka eko dṛṣṭā 'hamityuparamatyanyā /",
    "GSP31jaymangu:1785": "sati saṃyoge 'pi tayoḥ prayojanaṃ nāsti sargasya // ISk_66 //",
    "GSP31jaymangu:1786": "'dṛṣṭā mayā'; ityādi /",
    "GSP31jaymangu:1787": "tayordvayorekaḥ puruṣa upekṣakaḥ, sarvathā...tvāt /",
    "GSP31jaymangu:1788": "yathā prekṣako naṭīmupekṣate nivṛttābhilāṣatvāt //",
    "GSP31jaymangu:1789": "'dṛṣṭā 'hamityuparatā 'nyā'; iti /",
    "GSP31jaymangu:1790": "aparā prakṛtiruparatā nivṛttaprasavā /",
    "GSP31jaymangu:1791": "sarvathā 'hamanena dṛṣṭeti //",
    "GSP31jaymangu:1792": "tataśca saṃyoge 'pi tayoḥ prayojanaṃ nāsti sargasya /",
    "GSP31jaymangu:1793": "viṣayopabhogārthaḥ sargaḥ /",
    "GSP31jaymangu:1794": "tasminneva caritārthatvāt na punaḥ sargamārabhate /",
    "GSP31jaymangu:1795": "nahi naṭī raṅge prekṣakairnirākāṃkṣitaṃ punarnṛttamārabhate // 66 //",
    "GSP31jaymangu:1796": "kārikā 67",
    "GSP31jaymangu:1797": "yadyātmajñānāt kaivalyaprāptiḥ, tadanantarameva śarīraṃ kasmānna nivartata",
    "GSP31jaymangu:1798": "ityāha-",
    "GSP31jaymangu:1799": "samyagjñānādhigamāt dharmādīnāmakāraṇaprāptau /",
    "GSP31jaymangu:1800": "tiṣṭhati saṃskāravaśāt, cakrabhramavaddhṛtaśarīraḥ // ISk_67 //",
    "GSP31jaymangu:1801": "'samyak jñānādhigamāt'; ityādi /",
    "GSP31jaymangu:1802": "samyak jñānamātmajñānam /",
    "GSP31jaymangu:1803": "tasyādhigamādātmajñānaprāpterityarthaḥ //",
    "GSP31jaymangu:1804": "'dharmādīnāmakāraṇaprāptau'; iti /",
    "GSP31jaymangu:1805": "na kāraṇamakāraṇam,",
    "GSP31jaymangu:1806": "tasyāmakāraṇaprāptāveva taduktaṃ bhavati /",
    "GSP31jaymangu:1807": "samyak jñānādhigamātteṣāṃ dharmādīnāmagnidagdhabījavadaśaktatvāt //",
    "GSP31jaymangu:1808": "janmāntarasaṃskāravaśāddhṛtaśarīraḥ pumāṃstiṣṭhati /",
    "GSP31jaymangu:1809": "katham-",
    "GSP31jaymangu:1810": "cakrabhramavat /",
    "GSP31jaymangu:1811": "yathā kulālavyāpāre nivṛtte 'pi vegavaśāt kiyantamapi kālaṃ cakrabhramastiṣṭhati tathā śarīramapītyarthaḥ // 67 //",
    "GSP31jaymangu:1812": "kārikā 68",
    "GSP31jaymangu:1813": "kadā sa mokṣo bhavatītyatra-",
    "GSP31jaymangu:1814": "prāpte śarīrabhede caritārthatvāt pradhānavinivṛttau /",
    "GSP31jaymangu:1815": "aikāntikamātyantikamubhayaṃ kaivalyamāpnoti // ISk_68 //",
    "GSP31jaymangu:1816": "'prāpte śarīrabhede'; ityādi /",
    "GSP31jaymangu:1817": "liṅgabhautikaśarīre pṛthagbhūte yathā saṃbhūte layaṃ gati teṣvityarthaḥ (?) //",
    "GSP31jaymangu:1818": "'caritārthatvāt pradhānavinivṛttau'; iti /",
    "GSP31jaymangu:1819": "pradhānaṃ liṅgātmanā pariṇataṃ nivartate /",
    "GSP31jaymangu:1820": "nivṛttāvubhayaṃ kaivalyamāpnoti //",
    "GSP31jaymangu:1821": "'aikāntikamātyantikaṃ ca'; iti /",
    "GSP31jaymangu:1822": "tatrātmajñānotpādādavaśyaṃbhāvi kaivalyamityaikāntikam /",
    "GSP31jaymangu:1823": "satyapi tayoḥ saṃyoge prayojanābhāvānna punaḥ sarga ityātyantikamiti // 68 //",
    "GSP31jaymangu:1824": "kārikā 69",
    "GSP31jaymangu:1825": "saptatyāṃ viśuddhiṃ darśayannāha-",
    "GSP31jaymangu:1826": "puruṣārthajñānamidaṃ guhyaṃ paramarṣiṇā samākhyātam /",
    "GSP31jaymangu:1827": "sthityutpattipralayāścintyante yatra bhūtānām // ISk_69 //",
    "GSP31jaymangu:1828": "'puruṣārthajñānam'; ityādi /",
    "GSP31jaymangu:1829": "puruṣārthaṃ jñānaṃ ceti puruṣārthajñānam /",
    "GSP31jaymangu:1830": "yadidaṃ pañcaviṃśatitattvajñānaṃ tatpradhānam, puruṣārthamokṣo 'nena",
    "GSP31jaymangu:1831": "prāpyata iti kṛtvā /",
    "GSP31jaymangu:1832": "guhyamidamaprakāśyam /",
    "GSP31jaymangu:1833": "sādhujanādanyasmai na deyamityarthaḥ //",
    "GSP31jaymangu:1834": "'paramarṣiṇā samākhyātam'; iti /",
    "GSP31jaymangu:1835": "kapilamuninā prakāśitam //",
    "GSP31jaymangu:1836": "'sthityutpattipralayāścintyante yatra bhūtānām'; iti /",
    "GSP31jaymangu:1837": "yatra jñāne bhūtānāṃ brahmādistambaparyantānāṃ sthityādayo vyavasthāpyante /",
    "GSP31jaymangu:1838": "tatrotpannānāṃ prabandhenāvasthānaṃ sthitiḥ /",
    "GSP31jaymangu:1839": "sā ca triṣu sthāneṣu daivamānuṣatairyagyoneṣu utpattiḥ sṛṣṭapradhānāt yāvat tanmātrebhyaḥ pañcamahābhūtāni /",
    "GSP31jaymangu:1840": "sṛṣṭyupasaṃhāre mahāpralayaḥ, sarvo 'pyutkrameṇa /",
    "GSP31jaymangu:1841": "tadyathā pṛthivyādayastanmātrādiṣu līyante yāvatpradhānamiti /",
    "GSP31jaymangu:1842": "tena pañcaviṃśatitattvavyatiriktaṃ nāstītyetaduktam // 69 //",
    "GSP31jaymangu:1843": "kārikā 70",
    "GSP31jaymangu:1844": "muninā samākhyātamiti kuto jñāyata ityāha-",
    "GSP31jaymangu:1845": "etat pavitramagryaṃ munirāsuraye 'nukampayā pradadau /",
    "GSP31jaymangu:1846": "āsurirapi pañcaśikhāya, tena ca bahudhā kṛtaṃ tantram // ISk_70 //",
    "GSP31jaymangu:1847": "'etat'; ityādi /",
    "GSP31jaymangu:1848": "'pavitram'; iti /",
    "GSP31jaymangu:1849": "duḥkhatrayametat punātīti kṛtvā /",
    "GSP31jaymangu:1850": "sarvabhedānāmagrebhavatvādagryam //",
    "GSP31jaymangu:1851": "'munirāsuraye 'nukampayā pradadau'; iti /",
    "GSP31jaymangu:1852": "kapilasya mahāmuneḥ sahotpannāścatvāro dharmādayaḥ /",
    "GSP31jaymangu:1853": "tatra jñānākhyena bhāvenāndhe tamasi vartamānaṃ jagat dṛṣṭavato muneḥ karuṇotpannā /",
    "GSP31jaymangu:1854": "tayā ca preryamāṇa āsuriṃ sagotrabrāhmaṇaṃ varṣasahasrayātinamāgatyovāca /",
    "GSP31jaymangu:1855": "'āsure ramase tvaṃ gṛhasthadharmeṇa'; iti /",
    "GSP31jaymangu:1856": "sa tamāha- 'bhagavan na rame 'ham'; iti /",
    "GSP31jaymangu:1857": "punarvarṣasahasre pūrṇe taṃ gatvā tathovāca /",
    "GSP31jaymangu:1858": "so 'pi 'bhagavan na rame 'ham'; ityuvāca /",
    "GSP31jaymangu:1859": "tato muninā 'yadi viraktastvam, ehi brahmacaryaṃ cara';",
    "GSP31jaymangu:1860": "ityasāvuktaḥ /",
    "GSP31jaymangu:1861": "sa tu pradipadya gṛhasthadharmaṃ tyaktvā pravrajitaḥ /",
    "GSP31jaymangu:1862": "tasmai śiṣyāyānukampayā saṃkṣipya dattavān /",
    "GSP31jaymangu:1863": "'tama eva khalvidamāsīt'; /",
    "GSP31jaymangu:1864": "tasmiṃstamasi kṣetrajña eva prathamaḥ /",
    "GSP31jaymangu:1865": "tamaḥ pradhānam, kṣetrajñaḥ puruṣa ucyate /",
    "GSP31jaymangu:1866": "āsurirapi tadeva saṃkṣiptaṃ pañcaśikhāya svaśiṣyāyānukampayā pradadau //",
    "GSP31jaymangu:1867": "'tena'; iti /",
    "GSP31jaymangu:1868": "pañcaśikhena muninā bahudhā kṛtaṃ tantram /",
    "GSP31jaymangu:1869": "ṣaṣṭitantrākhyaṃ ṣaṣṭikhaṇḍaṃ kṛtamiti /",
    "GSP31jaymangu:1870": "tatraiva hi ṣaṣṭirarthā vyākhyātāḥ // 70 //",
    "GSP31jaymangu:1871": "kārikā 71",
    "GSP31jaymangu:1872": "nanu ca ṣaṣṭitantramevāstu kiṃ saptatyeti svaśāstrakaraṇaprayojanamāha-",
    "GSP31jaymangu:1873": "śiṣyaparamparayā '; 'gatamīśvarakṛṣṇena caitadāryābhiḥ /",
    "GSP31jaymangu:1874": "saṃkṣipyāryamatinā samyagvijñāya siddhāntam // ISk_71 //",
    "GSP31jaymangu:1875": "'śiṣyaparamparayā'; ityādi /",
    "GSP31jaymangu:1876": "munerāsureḥ pañcaśikhastathā gargagautamaprabhṛtirṇarāmataṃgramyā (?) īśvarakṛṣṇanāmānaṃ parivrājakamityanayā śiṣyaparamparayā /",
    "GSP31jaymangu:1877": "iti jñānamayarūpeṇāgataṃ siddhāntaṃ ṣaṣṭitantram /",
    "GSP31jaymangu:1878": "samyagvijñāya saṃkṣiptaṃ ṣaṣṭitantram,",
    "GSP31jaymangu:1879": "pañcaviṃśatitattvākhyaṃ jñānamityarthaḥ //",
    "GSP31jaymangu:1880": "āryamatiḥ, adhigatatattvajñānatayāryamatiḥ //",
    "GSP31jaymangu:1881": "'āryābhiḥ'; iti /",
    "GSP31jaymangu:1882": "saptatyetyarthaḥ /",
    "GSP31jaymangu:1883": "'duḥkhatrayābhighātāt'; 'etat",
    "GSP31jaymangu:1884": "pavitram'; iti saptatyābhihitam // 71 //",
    "GSP31jaymangu:1885": "kārikā 72",
    "GSP31jaymangu:1886": "atra ṣaṣṭitantre bahavo 'rthāḥ, te 'tra noktā ityāha-",
    "GSP31jaymangu:1887": "saptatyāṃ kila ye 'rathāste 'rthāḥ kṛtsnasya ṣaṣṭitantrasya /",
    "GSP31jaymangu:1888": "ākhyāyikāvirahitāḥ paravādavivarjitāścāpi // ISk_72 //",
    "GSP31jaymangu:1889": "'saptatyām'; ityādi /",
    "GSP31jaymangu:1890": "'eṣa pratyayasargo viparyayāśaktituṣṭisiddhyākhyaḥ';",
    "GSP31jaymangu:1891": "ityādinā granthena ya uktāste kṛtsnasya ṣaṣṭitantrasyāpi //",
    "GSP31jaymangu:1892": "kintu 'ākhyāyikāvirahitāḥ paravādavivarjitāḥ śuddhāḥ'; iti /",
    "GSP31jaymangu:1893": "ākhyāyikā",
    "GSP31jaymangu:1894": "ākhyānam, tadvirahitāḥ /",
    "GSP31jaymangu:1895": "paracodyaṃ tena vivarjitāḥ /",
    "GSP31jaymangu:1896": "śuddhāḥ kevalāḥ /",
    "GSP31jaymangu:1897": "paraṃ bandhamokṣopayogino 'rthāḥ darśitā iti tasmāt sampūrṇeyaṃ saptatiriti // 72 //",
    "GSP31jaymangu:1898": "// iti śrīmatparamahaṃsaparivrājakācāryaśrīgovindabhagavatpūjyapādaśiṣyeṇa śrīśaṅkarabhagavatā kṛtā sāṃkhyasaptatiṭīkā samāptā //"
}