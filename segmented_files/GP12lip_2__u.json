{
    "GP12lip_2__u:0": "atha śrīsaṭīkaliṅgamahāpurāṇottarabhāgaprāraṃbhaḥ śrīgaṇeśāya namaḥ",
    "GP12lip_2__u:1": "ṛṣaya ūcuḥ kṛṣṇas tuṣyati keneha sarvadeveśvareśvaraḥ /",
    "GP12lip_2__u:2": "vaktumarhāsi cāsmākaṃ sūta sarvārthavidbhavān // LiP_2,1.1 //",
    "GP12lip_2__u:3": "sūta uvāca purā pṛṣṭo mahātejā mārkaṇḍeyo mahāmuniḥ /",
    "GP12lip_2__u:4": "aṃbarīṣeṇa viprendrās tad vadāmi yathātatham // LiP_2,1.2 //",
    "GP12lip_2__u:5": "aṃbarīṣa uvāca mune samastadharmāṇāṃ pāragas tvaṃ mahāmate /",
    "GP12lip_2__u:6": "mārkaṇḍeya purāṇo 'si purāṇārthaviśāradaḥ // LiP_2,1.3 //",
    "GP12lip_2__u:7": "nārāyaṇānāṃ divyānāṃ dharmāṇāṃ śreṣṭhamuttamam /",
    "GP12lip_2__u:8": "tatkiṃ brūhi mahāprājña bhaktānāmiha suvrata // LiP_2,1.4 //",
    "GP12lip_2__u:9": "sūta uvāca tasya tadvacanaṃ śrutvā samutthāya kṛtāñjaliḥ /",
    "GP12lip_2__u:10": "smaran nārāyaṇaṃ devaṃ kṛṣṇam acyutam avyayam // LiP_2,1.5 //",
    "GP12lip_2__u:11": "mārkaṇḍeya uvāca śṛṇu bhūpa yathānyāyaṃ puṇyaṃ nārāyaṇātmakam /",
    "GP12lip_2__u:12": "smaraṇaṃ pūjanaṃ caiva praṇāmo bhaktipūrvakam // LiP_2,1.6 //",
    "GP12lip_2__u:13": "pratyekam aśvamedhasya yajñasya samam ucyate /",
    "GP12lip_2__u:14": "ya ekaḥ puruṣaḥ śreṣṭhaḥ paramātmā janārdanaḥ // LiP_2,1.7 //",
    "GP12lip_2__u:15": "yasmādbrahmā tataḥ sarvaṃ samāśrityaiva mucyate /",
    "GP12lip_2__u:16": "dharmamekaṃ pravakṣyāmi yaddṛṣṭaṃ viditaṃ mayā // LiP_2,1.8 //",
    "GP12lip_2__u:17": "purā tretāyuge kaścit kauśiko nāma vai dvijaḥ /",
    "GP12lip_2__u:18": "vāsudevaparo nityaṃ sāmagānarataḥ sadā // LiP_2,1.9 //",
    "GP12lip_2__u:19": "bhojanāsana śayyāsu sadā tadgatamānasaḥ /",
    "GP12lip_2__u:20": "udāracaritaṃ viṣṇor gāyamānaḥ punaḥ punaḥ // LiP_2,1.10 //",
    "GP12lip_2__u:21": "viṣṇoḥ sthalaṃ samāsādya hareḥ kṣetramanuttamam /",
    "GP12lip_2__u:22": "agāyata hariṃ tatra tālavarṇalayānvitam // LiP_2,1.11 //",
    "GP12lip_2__u:23": "mūrcchanāsvarayogena śrutibhedena bheditam /",
    "GP12lip_2__u:24": "bhaktiyogaṃ samāpanno bhikṣāmātraṃ hi tatra vai // LiP_2,1.12 //",
    "GP12lip_2__u:25": "tatraivaṃ gāyamānaṃ ca dṛṣṭvā kaściddvijastadā /",
    "GP12lip_2__u:26": "padmākhya iti vikhyātastasmai cānnaṃ dadau tadā // LiP_2,1.13 //",
    "GP12lip_2__u:27": "sakuṭuṃbo mahātejā hyuṣṇamannaṃ hi tatra vai /",
    "GP12lip_2__u:28": "kauśiko hi tāda hṛṣṭo gāyannāste hariṃ prabhum // LiP_2,1.14 //",
    "GP12lip_2__u:29": "śṛṇvannāste sa padmākhyaḥ kāle kāle vinirgataḥ /",
    "GP12lip_2__u:30": "kālayogena saṃprāptāḥ śiṣyā vai kauśikasya ca // LiP_2,1.15 //",
    "GP12lip_2__u:31": "sapta rājanyavaiśyānāṃ viprāṇāṃ kulasaṃbhavāḥ /",
    "GP12lip_2__u:32": "jñānavidyādhikāḥ śuddhā vāsudevaparāyaṇāḥ // LiP_2,1.16 //",
    "GP12lip_2__u:33": "teṣām api tathānnādyaṃ padmākṣaḥ pradadau svayam /",
    "GP12lip_2__u:34": "śiṣyaiśca sahito nityaṃ kauśiko hṛṣṭamānasaḥ // LiP_2,1.17 //",
    "GP12lip_2__u:35": "viṣṇusthale hariṃ tatra āste gāyanyathāvidhi /",
    "GP12lip_2__u:36": "tatraiva mālavo nāma vaiśyo viṣṇuparāyaṇaḥ // LiP_2,1.18 //",
    "GP12lip_2__u:37": "dīpamālāṃ harernityaṃ karoti prītimānasaḥ /",
    "GP12lip_2__u:38": "mālavī nāma bhāryā ca tasya nityaṃ pativratā // LiP_2,1.19 //",
    "GP12lip_2__u:39": "gomayena samālipya hareḥ kṣetraṃ samantataḥ /",
    "GP12lip_2__u:40": "bhartrā sahāste suprītā śṛṇvatī gānamuttamam // LiP_2,1.20 //",
    "GP12lip_2__u:41": "kuśasthalātsamāpannā brāhmaṇāḥ śaṃsitavratāḥ /",
    "GP12lip_2__u:42": "pañcāśadvai samāpannā harergānārthamuttamāḥ // LiP_2,1.21 //",
    "GP12lip_2__u:43": "sādhayanto hi kāryāṇi kauśikasya mahātmanaḥ /",
    "GP12lip_2__u:44": "jñānavidyārthatattvajñāḥ śṛṇvanto hyavasaṃstu te // LiP_2,1.22 //",
    "GP12lip_2__u:45": "khyātamāsīttadā tasya gānaṃ vai kauśikasya tat /",
    "GP12lip_2__u:46": "śrutvā rājā samabhyetya kaliṅgo vākyamabravīt // LiP_2,1.23 //",
    "GP12lip_2__u:47": "kauśikādya gaṇaiḥ sārdhaṃ gāyasveha ca māṃ punaḥ /",
    "GP12lip_2__u:48": "śṛṇudhvaṃ ca tathā yūyaṃ kuśasthalajanā api // LiP_2,1.24 //",
    "GP12lip_2__u:49": "tacchrutvā kauśikaḥ prāha rājānaṃ sāṃtvayā girā /",
    "GP12lip_2__u:50": "na jihvā me mahārājan vāṇī ca mama sarvadā // LiP_2,1.25 //",
    "GP12lip_2__u:51": "hareranyamapindraṃ vā stauti naiva ca vakṣyati /",
    "GP12lip_2__u:52": "evamukte tu tacchiṣyo vāsiṣṭho gautamo hariḥ // LiP_2,1.26 //",
    "GP12lip_2__u:53": "sārasvatastathā citraścitramālyastathā śiśuḥ /",
    "GP12lip_2__u:54": "ūcuste pārthivaṃ tadvadyathā prāha ca kauśikaḥ // LiP_2,1.27 //",
    "GP12lip_2__u:55": "śravakāste tathā procuḥ pārthivaṃ viṣṇutatparāḥ /",
    "GP12lip_2__u:56": "śrotrāṇīmāni śṛṇvanti hareranyaṃ na pārthiva // LiP_2,1.28 //",
    "GP12lip_2__u:57": "gānakīrtiṃ vayaṃ tasya śṛṇumonyāṃ na ca stutim /",
    "GP12lip_2__u:58": "tacchrutvā pārthivo ruṣṭo gāyatāmiti cābravīt // LiP_2,1.29 //",
    "GP12lip_2__u:59": "svabhṛtyānbrāhmaṇā hyete kīrtiṃ śṛṇvanti me yathā /",
    "GP12lip_2__u:60": "na śṛṇvanti kathaṃ tasmāt gāyamāne samantataḥ // LiP_2,1.30 //",
    "GP12lip_2__u:61": "eva muktāstadā bhṛtyā jaguḥ pārthivamuttamam /",
    "GP12lip_2__u:62": "niruddhamārgā viprāste gāne vṛtte tu duḥkhitāḥ // LiP_2,1.31 //",
    "GP12lip_2__u:63": "kāṣṭhasaṃkubhiranyonyaṃ śrotrāṇi vidadhurdvijāḥ /",
    "GP12lip_2__u:64": "kauśikādyāśca tāṃ jñātvā manovṛttiṃ nṛpasya vai // LiP_2,1.32 //",
    "GP12lip_2__u:65": "prasahyāsmāṃstu gāyeta svagānesau nṛpaḥ sthitaḥ /",
    "GP12lip_2__u:66": "iti viprāḥ suniyatā jihvāgraṃ cicchiduḥ karaiḥ // LiP_2,1.33 //",
    "GP12lip_2__u:67": "tato rājā susaṃkruddhaḥ svadeśāttānnyavāsayat /",
    "GP12lip_2__u:68": "ādāya sarvaṃ vittaṃ ca tataste jagmuruttarām // LiP_2,1.34 //",
    "GP12lip_2__u:69": "diśamāsādya kālena kāladharmeṇayojitāḥ /",
    "GP12lip_2__u:70": "tānāgatānyamo dṛṣṭvā kiṃ kartavyamiti sma ha // LiP_2,1.35 /",
    "GP12lip_2__u:71": "coṣṭitaṃ tatkṣaṇe rājan brahmā prāha surādhipān /",
    "GP12lip_2__u:72": "kauśikādīn dvijānadya vāsayadhvaṃ yathāsukham // LiP_2,1.36 /",
    "GP12lip_2__u:73": "gānayogena ye nityaṃ pūjayanti janārdanam /",
    "GP12lip_2__u:74": "tānānayata bhadraṃ vo yadi devatvamicchatha // LiP_2,1.37 //",
    "GP12lip_2__u:75": "ityuktā lokapālaste kauśiketi punaḥ punaḥ /",
    "GP12lip_2__u:76": "mālaveti tathā kecit padmākṣeti tathā pare // LiP_2,1.38 //",
    "GP12lip_2__u:77": "krośamānāḥ samabhyetya tānādāya vihāyasā /",
    "GP12lip_2__u:78": "brahmalokaṃ gatāḥ śīghraṃ muhūrtenaiva te surāḥ // LiP_2,1.39 //",
    "GP12lip_2__u:79": "kauśikādīṃstato dṛṣṭvā brahmā lokapitāmahaḥ /",
    "GP12lip_2__u:80": "pratyudgamya yathānyāyaṃ svāgatenābhyapūjayat // LiP_2,1.40 //",
    "GP12lip_2__u:81": "tataḥ kolāhalamabhūdatigauravamulbaṇam /",
    "GP12lip_2__u:82": "brahmaṇā caritaṃ dṛṣṭvā devānāṃ nṛpasattama // LiP_2,1.41 //",
    "GP12lip_2__u:83": "hiraṇyagarbho bhagavāṃstānnivārya surottamān /",
    "GP12lip_2__u:84": "kauśikādīnsamādāya munīn devaiḥ samāvṛtaḥ // LiP_2,1.42 //",
    "GP12lip_2__u:85": "viṣṇulokaṃ yayau śīghraṃ vāsudevaparāyaṇaḥ /",
    "GP12lip_2__u:86": "tatra nārāyaṇodevaḥ śvetadvīpanivāsibhiḥ // LiP_2,1.43 //",
    "GP12lip_2__u:87": "jñānayogeśvaraiḥ siddhairviṣṇubhaktaiḥ samāhitaiḥ /",
    "GP12lip_2__u:88": "nārāyaṇasamairdivyaiścaturbāhudharaiḥ śubhaiḥ // LiP_2,1.44 //",
    "GP12lip_2__u:89": "viṣṇucihnasamāpannairdīpyamānairakalmaṣaiḥ /",
    "GP12lip_2__u:90": "aṣṭāśītisahasraiśca sevyamāno mahājanaiḥ // LiP_2,1.45 //",
    "GP12lip_2__u:91": "asmābhirnāradādyaiśca sanakādyairakalmaṣaiḥ /",
    "GP12lip_2__u:92": "bhūtairnānāvidhaiścaiva divyastrībhiḥ samantataḥ // LiP_2,1.46 //",
    "GP12lip_2__u:93": "sevyamānotha madhye vai sahasradvārasaṃvṛte /",
    "GP12lip_2__u:94": "sahasrayojanāyāme divye maṇimaye śubhe // LiP_2,1.47 //",
    "GP12lip_2__u:95": "vimāne vimale citre bhadrapīṭhāsane hariḥ /",
    "GP12lip_2__u:96": "lokakārye prasaktānāṃ dattadṛṣṭiśca mādhavaḥ // LiP_2,1.48 //",
    "GP12lip_2__u:97": "tasminkāle 'tha bhagavān kauśikādyaiśca saṃvṛtaḥ /",
    "GP12lip_2__u:98": "āgamya praṇipatyāgre tuṣṭāva garuḍadhvajam // LiP_2,1.49 //",
    "GP12lip_2__u:99": "tato kilokya bhagavān harirnārāyaṇaḥ prabhuḥ /",
    "GP12lip_2__u:100": "kauśiketyāha saṃprītyā tānsarvāṃśca yathākramam // LiP_2,1.50 //",
    "GP12lip_2__u:101": "jayaghoṣo mahānasīnmahāścarye samāgate /",
    "GP12lip_2__u:102": "brahmāṇamāha viśvātmā śṛṇu brahman mayoditam // LiP_2,1.51 //",
    "GP12lip_2__u:103": "kauśikasya ime viprāḥ sādhyasādhanatatparāḥ /",
    "GP12lip_2__u:104": "hitāya saṃpravṛttā vai kuśasthalanivāsinaḥ // LiP_2,1.52 //",
    "GP12lip_2__u:105": "matkīrtiśravaṇe yuktā jñānatattvārthakovidāḥ /",
    "GP12lip_2__u:106": "ananyadevatābhaktāḥ sādhyā devā bhavantvime // LiP_2,1.53 //",
    "GP12lip_2__u:107": "divyarūpadharaḥ śrīmān śṛṇvangānamihādhipaḥ /",
    "GP12lip_2__u:108": "āsva nityaṃ yathākāmaṃ yāvallokā bhavanti vai // LiP_2,1.54 //",
    "GP12lip_2__u:109": "padmākṣamāha bhagavān dhanado bhavamādhavaḥ /",
    "GP12lip_2__u:110": "dhanānāmīśvaro bhūtvā yathākālaṃ hi māṃ punaḥ // LiP_2,1.55 //",
    "GP12lip_2__u:111": "mālabaṃ mālavīṃ caivaṃ prāha dāmodaro hariḥ /",
    "GP12lip_2__u:112": "mama loke yathākālaṃ bhāryayā saha mālava // LiP_2,1.56 //",
    "GP12lip_2__u:113": "divyarūpadharaḥ śrīmān śṛṇvangānamihādhipaḥ /",
    "GP12lip_2__u:114": "āsva nityaṃ yathākāmaṃ yāvallokā bhavanti vai // LiP_2,1.57 //",
    "GP12lip_2__u:115": "padmākṣamāha bhagavān dhanado bhavamādhavaḥ /",
    "GP12lip_2__u:116": "dhanānāmīśvaro bhūtvā yathākālaṃ hi māṃ punaḥ // LiP_2,1.58 //",
    "GP12lip_2__u:117": "āgamya dṛṣṭvā māṃ nityaṃ kuru rājyaṃ yathāsukham /",
    "GP12lip_2__u:118": "evamuktvā harirviṣṇurbrahmāṇamidamabravīt // LiP_2,1.59 //",
    "GP12lip_2__u:119": "kauśikasyāsya gānena yoganidrā ca me gatā /",
    "GP12lip_2__u:120": "viṣṇusthale ca māṃ stauti śiṣyaireṣa samantataḥ // LiP_2,1.60 //",
    "GP12lip_2__u:121": "rājñā nirastaḥ krūreṇa kaliṅgena mahīyasā /",
    "GP12lip_2__u:122": "sa jihvācchedanaṃ kṛtvā hareranyaṃ kathañcana // LiP_2,1.61 //",
    "GP12lip_2__u:123": "na stoṣyāmīti niyataḥ prāptosau mama lokatām /",
    "GP12lip_2__u:124": "ete ca viprā niyatā mama bhaktā yaśasvinaḥ // LiP_2,1.62 //",
    "GP12lip_2__u:125": "śrotracchidramathāhatya śaṅkubhirvai parasparam /",
    "GP12lip_2__u:126": "śroṣyāmo naiva cānyadvai hareḥ kīrtimitisma ha // LiP_2,1.63 //",
    "GP12lip_2__u:127": "ete viprāsca devatvaṃ mama sānnidhyameva ca /",
    "GP12lip_2__u:128": "mālavo bhāryayā sārdhaṃ matkṣetraṃ parimṛjya vai // LiP_2,1.64 //",
    "GP12lip_2__u:129": "dīpamālādibhirnityamabhyarcya satataṃ hi mām /",
    "GP12lip_2__u:130": "gānaṃ śṛṇoti niyato matkīrticaritānvitam // LiP_2,1.65 //",
    "GP12lip_2__u:131": "tenāsau prāptavāṃllokaṃ mama brahmā sanātanam /",
    "GP12lip_2__u:132": "padmākṣosau dadau bhojyaṃ kauśikasya mahātmanaḥ // LiP_2,1.66 //",
    "GP12lip_2__u:133": "dhaneśatvamavāptosau mama sānnidhyameva ca /",
    "GP12lip_2__u:134": "evamuktvā haristatra samāje lokapūjitaḥ // LiP_2,1.67 //",
    "GP12lip_2__u:135": "tasmin kṣaṇe samāpannā madhurākṣarapeśalaiḥ /",
    "GP12lip_2__u:136": "vipañcīguṇatattvajñairvādyavidyāviśāradaiḥ // LiP_2,1.68 //",
    "GP12lip_2__u:137": "mandaṃ mandasmitā devī vicitrābharaṇānvitā /",
    "GP12lip_2__u:138": "gāyamānā samāyātā lakṣmīrviṣṇuparigrahā // LiP_2,1.69 //",
    "GP12lip_2__u:139": "vṛtā sahasrakoṭībhiraṅganābhiḥ samantataḥ /",
    "GP12lip_2__u:140": "tato gaṇādhipā dṛṣṭvā bhuśuṇḍīparighāyudhāḥ // LiP_2,1.70 //",
    "GP12lip_2__u:141": "brahmādīṃstarjayantaste munīndevānsamantataḥ /",
    "GP12lip_2__u:142": "utsārayantaḥ saṃhṛṣṭā dhiṣṭhitāḥ parvatopamāḥ // LiP_2,1.71 //",
    "GP12lip_2__u:143": "sarve vayaṃ hi niryātāḥ sārdhaṃ vai brahmaṇā suraiḥ /",
    "GP12lip_2__u:144": "tasmin kṣaṇe samāhūtastuṃbarurmunisattamaḥ // LiP_2,1.72 //",
    "GP12lip_2__u:145": "praviveśa samīpaṃ vai devyā devasya caiva hi /",
    "GP12lip_2__u:146": "tatrāsīno yathāyogaṃ nānāmūrcchāsamanvitam // LiP_2,1.73 //",
    "GP12lip_2__u:147": "jagau kalapadaṃ hṛṣṭo vipañcīṃ cābhyavādayat /",
    "GP12lip_2__u:148": "nānāratnasamāyuktairdivyairābharaṇottamaiḥ // LiP_2,1.74 //",
    "GP12lip_2__u:149": "divyamālyaistathā śubhraiḥ pūjito munisattamaḥ /",
    "GP12lip_2__u:150": "nirgatastuṃbarurhṛṣṭo anye ca ṛṣayaḥ surāḥ // LiP_2,1.75 //",
    "GP12lip_2__u:151": "dṛṣṭvā saṃpūjitaṃ yāntaṃ yathāyogamarindama /",
    "GP12lip_2__u:152": "nāradotha munirdṛṣṭvā tuṃbaroḥ satkriyāṃ hareḥ // LiP_2,1.76 //",
    "GP12lip_2__u:153": "śokāviṣṭena manasā saṃtaptahṛdayekṣaṇaḥ /",
    "GP12lip_2__u:154": "cintāmāpedivāṃstatra śokamūrcchākulātmakaḥ // LiP_2,1.77 //",
    "GP12lip_2__u:155": "kenāhaṃ hi haretyāsye yogaṃ devīsamīpataḥ /",
    "GP12lip_2__u:156": "aho tuṃbaruṇā prāptaṃ dhiṅmāṃ mūḍhaṃ vicetasam // LiP_2,1.78 //",
    "GP12lip_2__u:157": "yohaṃ hareḥ sannikāśaṃ bhūtairniryātitaḥ katham /",
    "GP12lip_2__u:158": "jīvanyāsyāmi kutrāhamaho tuṃbaruṇā kṛtam // LiP_2,1.79 //",
    "GP12lip_2__u:159": "iti saṃcintayan viprastapa āsthitavānmuniḥ /",
    "GP12lip_2__u:160": "divyaṃ varṣasahasraṃ tu nirucchvāsasamanvitaḥ // LiP_2,1.80 //",
    "GP12lip_2__u:161": "dhyāyanviṣṇumathādhyāste tuṃbaroḥ satkriyāṃ smaran /",
    "GP12lip_2__u:162": "rodamāno muhurvidvān dhiṅmāmiti ca cintayan // LiP_2,1.81 //",
    "GP12lip_2__u:163": "tatra yatkṛtavānviṣṇustacchṛṇuṣva narādhipa // LiP_2,1.82 //",
    "GP12lip_2__u:164": "iti śrīliṅgamahāpurāṇe uttarabhāge kauśikavṛttakathanaṃ nāma prathamodhyāyaḥ",
    "GP12lip_2__u:165": "mārkaṇḍeya uvāca tato nārāyaṇo devastasmai sarvaṃ pradāya vai /",
    "GP12lip_2__u:166": "kālayogena viśvatmā samaṃ cakre 'tha tuṃbaroḥ // LiP_2,2.1 //",
    "GP12lip_2__u:167": "nāradaṃ muniśārdūlamevaṃ vṛttamabhūtpurā /",
    "GP12lip_2__u:168": "nārāyaṇasya gītānāṃ gānaṃ śreṣṭhaṃ punaḥ punaḥ // LiP_2,2.2 //",
    "GP12lip_2__u:169": "gānenārādhito viṣṇuḥ satkīrti jñānavarcasī /",
    "GP12lip_2__u:170": "dadāti tuṣṭiṃ sthānaṃ ca yathāsau kauśikasya vai // LiP_2,2.3 //",
    "GP12lip_2__u:171": "padmākṣaprabhṛtīnāṃ ca saṃsiddhiṃ pradadau hariḥ /",
    "GP12lip_2__u:172": "tasmāttvayā mahārāja viṣṇukṣatre viśeṣataḥ // LiP_2,2.4 //",
    "GP12lip_2__u:173": "arcanaṃ gānanṛtyādyaṃ vādyotsavasamanvitam /",
    "GP12lip_2__u:174": "kartavyaṃ viṣṇubhaktairhi puruṣairaniśaṃ nṛpa // LiP_2,2.5 //",
    "GP12lip_2__u:175": "śrotavyaṃ ca sadā nityaṃ śrotavyosau haristathā /",
    "GP12lip_2__u:176": "viṣṇukṣetre tu yo vidvān kārayedbhaktisaṃyutaḥ // LiP_2,2.6 //",
    "GP12lip_2__u:177": "gānanṛtyādikaṃ caiva viṣṇvākhyānāṃ kathāṃ tathā /",
    "GP12lip_2__u:178": "jatismṛtiṃ ca medhāṃ ca tathaivoparame smṛtim // LiP_2,2.7 //",
    "GP12lip_2__u:179": "prāpnoti viṣṇusāyujyaṃ satyametannṛpādhipa /",
    "GP12lip_2__u:180": "etatte kathitaṃ rājan yanmāṃ tvaṃ paripṛcchasi // LiP_2,2.8 //",
    "GP12lip_2__u:181": "kiṃ vadāmi ca te bhūto vada dharmabhṛtāṃ vara // LiP_2,2.9 //",
    "GP12lip_2__u:182": "iti śrīliṅgamahāpurāṇe uttarabhāge viṣṇumāhātmyaṃ nāma dvitīyo 'dhyāyaḥ",
    "GP12lip_2__u:183": "ambarīṣa uvāca mārkaṇḍeya mahāprājña kena yogena labdhavān /",
    "GP12lip_2__u:184": "gānavidyāṃ mahābhāga nārado bhagavānmuniḥ // LiP_2,3.1 //",
    "GP12lip_2__u:185": "tuṃbarośca samānatvaṃ kasminkāla upeyivān /",
    "GP12lip_2__u:186": "etadācakṣva me sarvaṃ sarvajñosi mahāmate // LiP_2,3.2 //",
    "GP12lip_2__u:187": "mārkaṇḍeya uvāca śruto mayāyamartho vai nāradāddevadarśanāt /",
    "GP12lip_2__u:188": "svayamahā mahātejā nārado 'sau mahāmatiḥ // LiP_2,3.3 //",
    "GP12lip_2__u:189": "saṃtapyamāno bhagavān divyaṃvarṣasahasrakam /",
    "GP12lip_2__u:190": "nirucchvāsena saṃyuktastuṃbarorgauravaṃ smaran // LiP_2,3.4 //",
    "GP12lip_2__u:191": "tatāpa ca mahāghoraṃ taporāśistapaḥ param /",
    "GP12lip_2__u:192": "athāntarikṣe śuśrāva nārado 'sau mahāmuniḥ // LiP_2,3.5 //",
    "GP12lip_2__u:193": "vāṇīṃ divyāṃ mahāghoṣāmadbhutāmasarīriṇīm /",
    "GP12lip_2__u:194": "kimarthaṃ muniśārdūla tapastapasi duścaram // LiP_2,3.6 //",
    "GP12lip_2__u:195": "ulūkaṃ paśya gatvā tvaṃ yadi gāne ratā matiḥ /",
    "GP12lip_2__u:196": "mānasottaraśaile tu gānabandhuriti smṛtaḥ // LiP_2,3.7 //",
    "GP12lip_2__u:197": "gaccha śīghraṃ ca paśyainaṃ gānavittvaṃ bhaviṣyasi /",
    "GP12lip_2__u:198": "ityukto vismayā viṣṭo nārado vāgvidāṃ varaḥ // LiP_2,3.8 //",
    "GP12lip_2__u:199": "mānasottaraśaile tu gānabandhuṃ jagāma vai /",
    "GP12lip_2__u:200": "gandharvāḥ kinnarā yakṣāstathā cāpsarasāṃ gaṇāḥ // LiP_2,3.9 //",
    "GP12lip_2__u:201": "samāsīnāstu parito gānabandhuṃ tatastataḥ /",
    "GP12lip_2__u:202": "ganavidyāṃ samāpannaḥ sikṣitāstena pakṣiṇā // LiP_2,3.10 //",
    "GP12lip_2__u:203": "snigdhakaṇṭhasvarās tatra samāsīnām udānvitāḥ /",
    "GP12lip_2__u:204": "tato nāradamālokya gānabandhuruvāca ha // LiP_2,3.11 /",
    "GP12lip_2__u:205": "praṇipatya yathānyāyaṃ svāgatenābhyapūjayat /",
    "GP12lip_2__u:206": "kimarthaṃ bhagavānatra cāgato 'si mahāmate // LiP_2,3.12 //",
    "GP12lip_2__u:207": "kiṃ kāryaṃ hi mayā brahman brūhi kiṃ karavāṇi te /",
    "GP12lip_2__u:208": "nārada uvāca ulūkendra mahāprājña śṛṇusarvaṃ yathātatham // LiP_2,3.13 //",
    "GP12lip_2__u:209": "mama vṛttaṃ pravakṣyāmi purā bhūtaṃ mahādbhutam /",
    "GP12lip_2__u:210": "atīte hi yuge vidvannārāyaṇasamīpagam // LiP_2,3.14 //",
    "GP12lip_2__u:211": "māṃ vinirdhūya saṃhṛṣṭaḥ samāhūya ca tuṃbarum /",
    "GP12lip_2__u:212": "lakṣmīsamanvito viṣṇuraśṛṇodgānamuttamam // LiP_2,3.15 //",
    "GP12lip_2__u:213": "brahmādayaḥ surāḥ sarve nirastāḥ sthānato 'cyutāḥ /",
    "GP12lip_2__u:214": "kauśikādyāḥ samāsīnā gānayogena vai harim // LiP_2,3.16 //",
    "GP12lip_2__u:215": "evamārādhya saṃprāptā gāṇapatyaṃ yathāsukham /",
    "GP12lip_2__u:216": "tenāhamatiduḥkhārtastapastaptumihāgataḥ // LiP_2,3.17 //",
    "GP12lip_2__u:217": "yaddattaṃ yaddhutaṃ caiva yathā vā śrutameva ca /",
    "GP12lip_2__u:218": "yadadhītaṃ mayā sarvaṃ kalāṃ nārhati ṣoḍaśīm // LiP_2,3.18 //",
    "GP12lip_2__u:219": "viṣṇormāhātmyayuktasya gāna yogasya vai tataḥ /",
    "GP12lip_2__u:220": "saṃcintyāhaṃ tapo ghoraṃ tadarthaṃ taptavān dvija // LiP_2,3.19 //",
    "GP12lip_2__u:221": "divyavarṣasahasraṃ vai tato hyaśṛṇuvaṃ punaḥ /",
    "GP12lip_2__u:222": "vāṇīmākāśasaṃbhūtāṃ tvāmuddiśya vihaṅgama // LiP_2,3.20 //",
    "GP12lip_2__u:223": "ulūkaṃ gaccha devaṣe gānabandhuṃ matiryadi /",
    "GP12lip_2__u:224": "gāte cedvartate brahman tatra tvaṃ vetsyase cirāt // LiP_2,3.21 //",
    "GP12lip_2__u:225": "ityahaṃ preritastena tvatsamīpamīhāgataḥ /",
    "GP12lip_2__u:226": "kiṃ karīṣyāmi śiṣyohaṃ tava māṃ pālayāvyaya // LiP_2,3.22 //",
    "GP12lip_2__u:227": "gānabandhuruvāca śṛṇu nārada yadvṛttaṃ purā mama mahāmate /",
    "GP12lip_2__u:228": "atyāścaryasamāyuktaṃ sarvapāpaharaṃ śubham // LiP_2,3.23 //",
    "GP12lip_2__u:229": "bhuvaneśa iti khyāto rājabhūddhārmikaḥ purā /",
    "GP12lip_2__u:230": "aśvamedhasahasraiśca vājapeyāyutena ca // LiP_2,3.24 //",
    "GP12lip_2__u:231": "gavāṃ koṭyarbude caiva suvarmasya tathaiva ca /",
    "GP12lip_2__u:232": "vāsasāṃ rathahastīnāṃ kanyāśvānāṃ tathaiva ca // LiP_2,3.25 //",
    "GP12lip_2__u:233": "datvā sa rājā viprebhyo medinīṃ pratipālayan /",
    "GP12lip_2__u:234": "nivārayan svake rājye geyayogena keśavam // LiP_2,3.26 //",
    "GP12lip_2__u:235": "anyaṃ vā geyayogena gāyanyadi sa me bhavet /",
    "GP12lip_2__u:236": "vadhyaḥ sarvātmanā tasmādvedai rīḍyaḥ paraḥ pumān // LiP_2,3.27 //",
    "GP12lip_2__u:237": "gānayogena sarvatra striyo gāyantu nityaśaḥ /",
    "GP12lip_2__u:238": "sūtamāgadhasaṃghāśca gītaṃ te kārayantu vai // LiP_2,3.28 //",
    "GP12lip_2__u:239": "ityajñāpyamahātejā rājyaṃ vai paryapālayat /",
    "GP12lip_2__u:240": "tasya rājñaḥ purābhyāśe harimitra iti śrutaḥ // LiP_2,3.29 //",
    "GP12lip_2__u:241": "brāhmaṇo viṣṇubhaktaśca sarvadvandvavivarjitaḥ /",
    "GP12lip_2__u:242": "nadīpulinamāsādya pratimāṃ ca hareḥ śubhām // LiP_2,3.30 //",
    "GP12lip_2__u:243": "abhyarcya ca yathānyāyaṃ ghṛtadadhyuttaraṃ bahu /",
    "GP12lip_2__u:244": "miṣṭānnaṃ pāyasaṃ dattvā harerāvedya pūpakam // LiP_2,3.31 //",
    "GP12lip_2__u:245": "praṇipatya yathānyāyaṃ tatra vinyastamānasaḥ /",
    "GP12lip_2__u:246": "agāyata hariṃ tatra tālavarṇalayānvitam // LiP_2,3.32 //",
    "GP12lip_2__u:247": "atīva snehasaṃyuktastadgatenāntarātmanā /",
    "GP12lip_2__u:248": "tato rājñaḥ samādeśāccārāstatra samāgatāḥ // LiP_2,3.33 //",
    "GP12lip_2__u:249": "tadarcanādi sakalaṃ nirdūya ca samantataḥ /",
    "GP12lip_2__u:250": "brāhmaṇaṃ taṃ gṛhītvā te rājñe samyaṅnyavedayan // LiP_2,3.34 //",
    "GP12lip_2__u:251": "tato rājā dvijaśreṣṭhaṃ paribhartsya sudurmatiḥ /",
    "GP12lip_2__u:252": "rājyānnaryātayāmāsa hṛtvā sarvaṃ dhanādikam // LiP_2,3.35 //",
    "GP12lip_2__u:253": "pratimāṃ ca hareścaiva mlecchā hṛtvā yayuḥ punaḥ /",
    "GP12lip_2__u:254": "tataḥ kālena mahatā kāladharmamupeyivān // LiP_2,3.36 //",
    "GP12lip_2__u:255": "sa rājā sarvalokeṣu pūjyamānaḥ samantataḥ /",
    "GP12lip_2__u:256": "kṣudhārtaśca tathā khinno yamamāha suduḥ khitaḥ // LiP_2,3.37 //",
    "GP12lip_2__u:257": "kṣuttṛṭ ca vartate deva svargatasyāpi me sadā /",
    "GP12lip_2__u:258": "mayā pāpaṃ kṛtaṃ kiṃ vā kiṃ kariṣyāmi vai yama // LiP_2,3.38 //",
    "GP12lip_2__u:259": "yama uvāca tvayā hi sumahatpāpaṃ kṛtamajñānamohataḥ /",
    "GP12lip_2__u:260": "harimitraṃ prati tadā vāsudevaparāyaṇam // LiP_2,3.39 //",
    "GP12lip_2__u:261": "harimitre kṛtaṃ pāpaṃ vāsudevārcanādiṣu /",
    "GP12lip_2__u:262": "tena pāpena saṃprāptaḥ kṣudrogastvāṃ sadā nṛpa // LiP_2,3.40 //",
    "GP12lip_2__u:263": "dānayajñādikaṃ sarvaṃ pranaṣṭaṃ te narādhipa /",
    "GP12lip_2__u:264": "gītavādyasamopetaṃ gāyamānaṃ mahāmatim // LiP_2,3.41 //",
    "GP12lip_2__u:265": "harimitraṃ samāhūya hṛtavānasi taddhanam /",
    "GP12lip_2__u:266": "upahārādikaṃ sarvaṃ vāsudevasya sannidhau // LiP_2,3.42 //",
    "GP12lip_2__u:267": "tava bhṛtyaistadā luptaṃ pāpaṃ cakrustvadājñayā /",
    "GP12lip_2__u:268": "hareḥ kīrtiṃ vinā cānyadbrahmaṇena nṛpottama // LiP_2,3.43 //",
    "GP12lip_2__u:269": "na geyayoge gātavyaṃ tasmātpāpaṃ kṛtaṃ tvayā /",
    "GP12lip_2__u:270": "naṣṭaste sarvalokodya gacca parvatakoṭaram // LiP_2,3.44 //",
    "GP12lip_2__u:271": "pūrvotsṛṣṭaṃ svadehaṃ taṃ khādannityaṃ nikṛtya vai /",
    "GP12lip_2__u:272": "tasminkoṇe tvimaṃ dehaṃ khādannityaṃ kṣudhanvitaḥ // LiP_2,3.45 //",
    "GP12lip_2__u:273": "mahānirayasaṃsthastvaṃ yāvanmanvantaraṃ bhavet /",
    "GP12lip_2__u:274": "manvantare tato 'tīte bhūmyāṃ tvaṃ ca bhaviṣyasi // LiP_2,3.46 //",
    "GP12lip_2__u:275": "tataḥ kālena saṃprāpya mānuṣyamavagacchasi /",
    "GP12lip_2__u:276": "gānabandhuruvāca evamuktvā yamo vidvāṃstatraivāntaradhīyata // LiP_2,3.47 //",
    "GP12lip_2__u:277": "harimitro vimānena stūyamāno gaṇādhipaiḥ /",
    "GP12lip_2__u:278": "viṣṇulokaṃ gataḥ śrīmān saṃgṛhya gamabāndhavān // LiP_2,3.48 //",
    "GP12lip_2__u:279": "bhuvaneśo nṛpo hyasmin koṭare parvatasya vai /",
    "GP12lip_2__u:280": "khādamānaḥ śavaṃ nityam āste kṣuttṛṭsamanvitaḥ // LiP_2,3.49 //",
    "GP12lip_2__u:281": "adrākṣaṃ taṃ nṛpaṃ tatra sarvametanmamoktavān /",
    "GP12lip_2__u:282": "samālokyāhamājñāya harimitraṃ sameyivān // LiP_2,3.50 //",
    "GP12lip_2__u:283": "vimānenārkavarṇena gacchantamamarairvṛtam /",
    "GP12lip_2__u:284": "indradyumnaprasādena prāptaṃ me hyāyuruttamam // LiP_2,3.51 //",
    "GP12lip_2__u:285": "tenāhaṃ harimitraṃ vai dṛṣṭavān asmi suvrata /",
    "GP12lip_2__u:286": "tadaiśvaryaprabhāvena mano me samupāgatam // LiP_2,3.52 //",
    "GP12lip_2__u:287": "gānavidyāṃ prati tadā kinnaraiḥ samupāviśam /",
    "GP12lip_2__u:288": "ṣaṣṭiṃ varṣasahasrāṇāṃ gānayogena me mune // LiP_2,3.53 //",
    "GP12lip_2__u:289": "jihvā prasāditā spaṣṭā tato gānamaśikṣayam /",
    "GP12lip_2__u:290": "tatastu dviguṇenaiva kālenābhūdiyaṃ mama // LiP_2,3.54 //",
    "GP12lip_2__u:291": "gānayogasamāyuktā gatā manvantarā daśa /",
    "GP12lip_2__u:292": "gānācāryo 'bhavaṃ tatra gandharvādyāḥ samāgatāḥ // LiP_2,3.55 //",
    "GP12lip_2__u:293": "ete kinnarasaṃghā vai māmācāryamupāgatāḥ /",
    "GP12lip_2__u:294": "tapasā naiva śakyā vai gānavidyā tapodhana // LiP_2,3.56 //",
    "GP12lip_2__u:295": "tasmācchrutena saṃyukto mattastvaṃ gānamāpnuhi /",
    "GP12lip_2__u:296": "evamukto munistaṃ vai praṇipatya jagau tadā // LiP_2,3.57 //",
    "GP12lip_2__u:297": "tacchṛṇuṣva muniśreṣṭha vāsudevaṃ namasya tu /",
    "GP12lip_2__u:298": "mārkaṇḍeya uvāca ulūkenaivamuktastu nārado munisattamaḥ // LiP_2,3.58 //",
    "GP12lip_2__u:299": "śikṣākrameṇa saṃyuktastatra gānamāśikṣayat /",
    "GP12lip_2__u:300": "gānabandhustadāhedaṃ tyaktalajjo bhavādhunā // LiP_2,3.59 //",
    "GP12lip_2__u:301": "ulūka uvāca strīsaṃgame tathā gīte dyūte vyākhyānasaṃgame /",
    "GP12lip_2__u:302": "vyavahāre tathāhāre tvarthānāṃ ca samāgame // LiP_2,3.60 //",
    "GP12lip_2__u:303": "āye vyaye tathā nityaṃ tyaktalajjastu vai bhavet /",
    "GP12lip_2__u:304": "na kuñcitena gūḍhena nityaṃ prāvaramādibhiḥ // LiP_2,3.61 //",
    "GP12lip_2__u:305": "hastavikṣepabhāvena vyādi tāsyena caiva hi /",
    "GP12lip_2__u:306": "niryātajihvāyogena na geyaṃ hi kathañcana // LiP_2,3.62 //",
    "GP12lip_2__u:307": "na gāyedūrdhvabāhuśca nordhvadṛṣṭiḥ kathañcana /",
    "GP12lip_2__u:308": "svāṅgaṃ nirīkṣamāṇena paraṃ saṃprekṣatā tathā // LiP_2,3.63 //",
    "GP12lip_2__u:309": "saṃghaṭṭe ca tathotthāne kaṭisthānaṃ na śasyate /",
    "GP12lip_2__u:310": "hāso roṣastathā kaṃpastathānyatra smṛtiḥ punaḥ // LiP_2,3.64 //",
    "GP12lip_2__u:311": "naitāni śastarūpāṇi gānayoge mahāmate /",
    "GP12lip_2__u:312": "naikahastena śakyaṃ syāttālasaṃghaṭṭanaṃ mune // LiP_2,3.65 //",
    "GP12lip_2__u:313": "kṣudhārttena bhayārtena tṛṣṇārtena tathaiva ca /",
    "GP12lip_2__u:314": "gānayoge na kartavyo nāndhakāre kathañcana // LiP_2,3.66 //",
    "GP12lip_2__u:315": "evamādīni cānyāni na kartavyāni gāyatā /",
    "GP12lip_2__u:316": "mārkaṇḍeya uvāca evamuktaḥ sa bhagavāṃstenoktairvidhilakṣaṇaiḥ /",
    "GP12lip_2__u:317": "aśikṣayattathā gītaṃ divyaṃ varṣasahasrakam // LiP_2,3.67 //",
    "GP12lip_2__u:318": "tataḥ samastasaṃpanno gītaprastārakādiṣu /",
    "GP12lip_2__u:319": "vipañcyādiṣu saṃpannaḥ sarvasvaravibhāgavit // LiP_2,3.68 //",
    "GP12lip_2__u:320": "ayutāni ca ṣaṭtriṃśatsahasrāṇi śatāni ca /",
    "GP12lip_2__u:321": "svarāṇāṃ bhedayogena jñātavānmunisattamaḥ // LiP_2,3.69 //",
    "GP12lip_2__u:322": "tato gandharvasaṃghāśca kinnarāṇāṃ tathaiva ca /",
    "GP12lip_2__u:323": "muninā saha saṃyuktāḥ prītiyuktā bhavanti te // LiP_2,3.70 //",
    "GP12lip_2__u:324": "gānabandhuṃ muniḥ prāha prāpya gānamanuttamam /",
    "GP12lip_2__u:325": "tvāṃ samāsādya saṃpannastvaṃ hi gītaviśāradaḥ // LiP_2,3.71 //",
    "GP12lip_2__u:326": "dhvāṅkṣaśatro mahāprājña kimācārya karomi te /",
    "GP12lip_2__u:327": "gānabandhuruvāca brahmaṇo divase brahman manavastu caturdaśa // LiP_2,3.72 //",
    "GP12lip_2__u:328": "tatastrai lokyasaṃplāvo bhaviṣyati mahāmune /",
    "GP12lip_2__u:329": "tāvanme tvāyuṣo bhāvastāvanme paramaṃ śubham // LiP_2,3.73 //",
    "GP12lip_2__u:330": "manasādhyāhitaṃ me syāddakṣiṇā munisattama /",
    "GP12lip_2__u:331": "nārada uvāca atītakalpasaṃyoge garuḍastvaṃ bhaviṣyasi // LiP_2,3.74 //",
    "GP12lip_2__u:332": "svasti te 'stu mahāprājña gamiṣyāmi prasīda mām /",
    "GP12lip_2__u:333": "mārkaṇḍeya uvāca evamuktvā jagāmatha nāradopi janārdanam // LiP_2,3.75 //",
    "GP12lip_2__u:334": "śvetadvīpe hṛṣīkeśaṃ gāpayāmāsa gītakān /",
    "GP12lip_2__u:335": "tatra śrutvā tu bhagavānnāradaṃ prāha mādhavaḥ // LiP_2,3.76 //",
    "GP12lip_2__u:336": "tuṃbarorna viśiṣṭosi gītairadyāpi nārada /",
    "GP12lip_2__u:337": "yadā viśiṣṭo bhavitā taṃ kālaṃ pravadāmyaham // LiP_2,3.77 //",
    "GP12lip_2__u:338": "gānabandhuṃ samāsādya gānārthajño bhavānasi /",
    "GP12lip_2__u:339": "manorvaivasvatasyāhamaṣṭaviśatime yuge // LiP_2,3.78 //",
    "GP12lip_2__u:340": "dvāṃparāṃ te bhavaṣyāmi yudavaṃśakulodbhavaḥ /",
    "GP12lip_2__u:341": "devakyāṃ vasudevasya kṛṣṇo nāmnā mahāmate // LiP_2,3.79 //",
    "GP12lip_2__u:342": "tadānīṃ māṃ samāsādya smārayethā yathātatham /",
    "GP12lip_2__u:343": "tatra tvāṃ gītasaṃpannaṃ kariṣyāmi mahāvratam // LiP_2,3.80 //",
    "GP12lip_2__u:344": "tuṃbarośca samañcaiva tathātiśayasaṃyutam /",
    "GP12lip_2__u:345": "tāvatkālaṃ yatāyogaṃ devagandharvayoniṣu // LiP_2,3.81 //",
    "GP12lip_2__u:346": "śikṣayasva yatānyāyamityuktvāntaradhīyata /",
    "GP12lip_2__u:347": "tato muniḥ praṇamyainaṃ tathātiśayasaṃyutam // LiP_2,3.82 //",
    "GP12lip_2__u:348": "devarṣirdevasaṃkāśaḥ sarvābharaṇabhūṣitaḥ /",
    "GP12lip_2__u:349": "tapasāṃ nidhiratyantaṃ vāsudevaparāyaṇaḥ // LiP_2,3.83 //",
    "GP12lip_2__u:350": "skandhe vipañcīmāsādya sarvalokāṃścacāra saḥ /",
    "GP12lip_2__u:351": "vāruṇaṃ yāmyamāgneyamaidraṃ kauberameva ca // LiP_2,3.84 //",
    "GP12lip_2__u:352": "vāyavyaṃ ca tatheśānaṃ saṃsadaṃ prāpya dharmavit /",
    "GP12lip_2__u:353": "gāyamāno hariṃ samyagvīṇāvādavicakṣaṇaḥ // LiP_2,3.85 //",
    "GP12lip_2__u:354": "gandharvāpsarasāṃ saṃghaiḥ pūjyamānastata stataḥ /",
    "GP12lip_2__u:355": "brahmalokaṃ samāsādya kasmiṃścitkālaparyaye // LiP_2,3.86 //",
    "GP12lip_2__u:356": "hāhāhūhūśca gandharvau gītavādyaviśāradau /",
    "GP12lip_2__u:357": "brahmaṇo gāyakau divyau nityau gandharvasattamau // LiP_2,3.87 //",
    "GP12lip_2__u:358": "tatra tābhyāṃ samāsādya gāyamāno hariṃ prabhum /",
    "GP12lip_2__u:359": "brahmaṇā ca mahātejāḥ pūjito munisattamaḥ // LiP_2,3.88 //",
    "GP12lip_2__u:360": "taṃ praṇamya mahātmānaṃ sarvalokapitāmaham /",
    "GP12lip_2__u:361": "cacāra ca yathākāmaṃ sarvalokeṣu nāradaḥ // LiP_2,3.89 //",
    "GP12lip_2__u:362": "tataḥ kālena mahatā gṛhaṃ prāpya ca tuṃbaroḥ /",
    "GP12lip_2__u:363": "vīṇāmādāya tatrastho hyagāyata mahāmuniḥ // LiP_2,3.90 //",
    "GP12lip_2__u:364": "svarakalpāstu tatrasthāḥ ṣaḍjādyāḥ sapta vai matāḥ /",
    "GP12lip_2__u:365": "krīḍato bhagavāndṛṣṭvā nirgataśca susatvaram // LiP_2,3.91 //",
    "GP12lip_2__u:366": "śikṣayā māsa bahuśastatra tatra mahāmatiḥ /",
    "GP12lip_2__u:367": "śramayogena saṃyukto nāradopi mahāmuniḥ // LiP_2,3.92 //",
    "GP12lip_2__u:368": "saptasvarāṅganāḥ paśyan gānavidyāviśāradaḥ /",
    "GP12lip_2__u:369": "āsīdvīṇā samāyoge na tāstantryaḥ prapedire // LiP_2,3.93 //",
    "GP12lip_2__u:370": "tato ravaitake kṛṣṇaṃ praṇipatya mahāmuniḥ /",
    "GP12lip_2__u:371": "vijñāpayadaśeṣaṃ tu śvetadvīpe tu yat purā // LiP_2,3.94 //",
    "GP12lip_2__u:372": "nārāyaṇena kathitaṃ gānayogamanuttamam /",
    "GP12lip_2__u:373": "tacchrutvā prāhasankṛṣṇaḥ prāha jāṃbavatīṃ mudā // LiP_2,3.95 //",
    "GP12lip_2__u:374": "etaṃ munivaraṃ bhadre śikṣayasva yathāvidhi /",
    "GP12lip_2__u:375": "vīṇāgāna samāyoge tathetyuktvā ca sā harim // LiP_2,3.96 //",
    "GP12lip_2__u:376": "prahasaṃtī yathāyogaṃ śikṣayāmāsa taṃ munim /",
    "GP12lip_2__u:377": "tataḥ saṃvatsare pūrṇe punarāgamya mādhavam // LiP_2,3.97 //",
    "GP12lip_2__u:378": "praṇipatyāgratastasthau punarāha sa keśavaḥ /",
    "GP12lip_2__u:379": "satyāṃ samīpamāgaccha śikṣayasva yathāvidhi // LiP_2,3.98 //",
    "GP12lip_2__u:380": "tathetyuktvā satyabhāmāṃ praṇipatyajagau muniḥ /",
    "GP12lip_2__u:381": "tayā sa sikṣito vidvān pūrṇe saṃvatsare punaḥ // LiP_2,3.99 //",
    "GP12lip_2__u:382": "vāsudevamiyukto 'sau rukmiṇīsadanaṃ gataḥ /",
    "GP12lip_2__u:383": "aṅganābhistatastābhirdāsībhirmunisattamaḥ // LiP_2,3.100 ///",
    "GP12lip_2__u:384": "ukto 'sau gāyamānopi na svaraṃ vetsi vai mune /",
    "GP12lip_2__u:385": "tataḥ śrameṇa mahatā vatsaratrayasaṃyutam // LiP_2,3.101 //",
    "GP12lip_2__u:386": "śikṣitosau tadā devyā rukmiṇyāpi jagau muniḥ /",
    "GP12lip_2__u:387": "tataḥ svarāṅganāḥ prāpyaḥ tantrīyogaṃ mahāmuneḥ // LiP_2,3.102 //",
    "GP12lip_2__u:388": "āhūya kṛṣṇo bhagavān svayameva mahāmunim /",
    "GP12lip_2__u:389": "aśikṣayadameyātmā gānayogamanuttamam // LiP_2,3.103 //",
    "GP12lip_2__u:390": "tato 'tiśayamāpannastuṃbarormunisattamaḥ /",
    "GP12lip_2__u:391": "tato nanarta devarṣiḥ praṇipatya janārdanam // LiP_2,3.104 //",
    "GP12lip_2__u:392": "uvāca ca hṛṣīkeśaḥ sarvajñastvaṃ mahāmune /",
    "GP12lip_2__u:393": "prahasya gānayogena gāyasva mama sannidhau // LiP_2,3.105 //",
    "GP12lip_2__u:394": "etatte prārthitaṃ prāptaṃ mama loke tathaiva ca /",
    "GP12lip_2__u:395": "nityaṃ tuṃbaruṇā sārdhaṃ gāyasva ca yathātatham // LiP_2,3.106 //",
    "GP12lip_2__u:396": "evamukto munistatra yathāyogaṃ cacāra saḥ /",
    "GP12lip_2__u:397": "yadā saṃpūjayan kṛṣṇo rudraṃ bhuvananāyakam // LiP_2,3.107 //",
    "GP12lip_2__u:398": "tadā jagai harestasya niyogācchaṅkarāya vai /",
    "GP12lip_2__u:399": "rukmiṇyā saha satyā ca jāṃbavatyā mahāmuniḥ // LiP_2,3.108 //",
    "GP12lip_2__u:400": "kṛṣṇena ca nṛpaśreṣṭha śrutijātiviśāradaḥ /",
    "GP12lip_2__u:401": "eṣa vo muniśārdūlāḥ prokto gītakramo muneḥ // LiP_2,3.109 //",
    "GP12lip_2__u:402": "brāhmaṇo vāsudevākhyāṃ gāyamāno bhṛśaṃ nṛpa /",
    "GP12lip_2__u:403": "hareḥ sālokyamāpnoti rudragāno 'dhiko bhavet // LiP_2,3.110 //",
    "GP12lip_2__u:404": "anyathā narakaṃ gacchedgāyamānonyadeva hi /",
    "GP12lip_2__u:405": "karmaṇā manasā vācā vāsudevaparāyaṇaḥ // LiP_2,3.111 //",
    "GP12lip_2__u:406": "gāyan śṛṇvaṃstamāpnoti tasmādgeyaṃ paraṃ viduḥ // LiP_2,3.112 //",
    "GP12lip_2__u:407": "iti śrīliṅgamahāpurāṇe uttarabhāge vaiṣṇavagītakathanaṃ nāma tṛtīyo",
    "GP12lip_2__u:408": "'dhyāyaḥ",
    "GP12lip_2__u:409": "ṛṣaya ūcuḥ vaiṣṇavā iti ye proktā vāsudevaparāyaṇāḥ /",
    "GP12lip_2__u:410": "kāni cihnāni teṣāṃ vai tanno brahi mahāmate // LiP_2,4.1 //",
    "GP12lip_2__u:411": "teṣāṃ vā kiṃ karotyeṣa bhagavān bhūtabhāvanaḥ /",
    "GP12lip_2__u:412": "etanme sarvamācakṣva sūta sarvārthavittama // LiP_2,4.2 //",
    "GP12lip_2__u:413": "sūta uvāca aṃbarīṣeṇa vai pṛṣṭo mārkaṇḍeyaḥ purāmuniḥ /",
    "GP12lip_2__u:414": "yuṣmabhiradya yat proktaṃ tadvadāmi yathātatham // LiP_2,4.3 //",
    "GP12lip_2__u:415": "mārkaṇḍeya uvāca śṛṇu rājanyathānyāyaṃ yanmāṃ tvaṃ paripṛcchasi /",
    "GP12lip_2__u:416": "yatrāste viṣṇubhaktastu tatra nārāyaṇaḥ sthitaḥ // LiP_2,4.4 //",
    "GP12lip_2__u:417": "viṣṇureva hi sarvatra yeṣāṃ vai devatā smṛtā /",
    "GP12lip_2__u:418": "kīrtyamāne harau nityaṃ romāñco yasya vartate // LiP_2,4.5 //",
    "GP12lip_2__u:419": "kaṃpaḥ svedastathakṣeṣu dṛsyante jalabindavaḥ /",
    "GP12lip_2__u:420": "viṣṇubhaktisamāyuktān śrautasmārtapravartakān // LiP_2,4.6 //",
    "GP12lip_2__u:421": "prīto bhavati yo dṛṣṭvā vaiṣṇavo 'sau prakīrtitaḥ /",
    "GP12lip_2__u:422": "nānyadācchādayedvastraṃ vaiṣṇavo jagato 'raṇe // LiP_2,4.7 //",
    "GP12lip_2__u:423": "viṣṇubhaktamathāyāntaṃ yo dṛṣṭvā sanmukhasthitaḥ /",
    "GP12lip_2__u:424": "praṇāmādi karotyevaṃ vāsudeve yathā tathā // LiP_2,4.8 //",
    "GP12lip_2__u:425": "sa vai bhakta iti jñeyaḥ sa jayī syājjagattraye /",
    "GP12lip_2__u:426": "rūkṣākṣarāṇi śṛṇvanvai tathā bhāgavateritaḥ // LiP_2,4.9 //",
    "GP12lip_2__u:427": "praṇāmapūrvaṃ kṣāntyā vai yo vadedvaiṣṇavo hi saḥ /",
    "GP12lip_2__u:428": "gandhapuṣpādi kaṃ sarvaṃ śirasā yo hi dhārayet // LiP_2,4.10 //",
    "GP12lip_2__u:429": "hareḥ sarvamitītyevaṃ mattvāsau vaiṣṇavaḥ smṛtaḥ /",
    "GP12lip_2__u:430": "viṣṇukṣetre śubhānyeva karoti snehasaṃyutaḥ // LiP_2,4.11 //",
    "GP12lip_2__u:431": "pratimāṃ ca harernityaṃ pūjayetprayatātmavān /",
    "GP12lip_2__u:432": "viṣṇubhaktaḥ sa vijñeyaḥ karmaṇā manasā girā // LiP_2,4.12 //",
    "GP12lip_2__u:433": "nārāyaṇaparo nityaṃ mahābhāgavato hi saḥ /",
    "GP12lip_2__u:434": "bhojanārādhanaṃ sarvaṃ yathāśaktyā karoti yaḥ // LiP_2,4.13 //",
    "GP12lip_2__u:435": "viṣṇubhaktasya ca sadā yathānyāyaṃ hi kathyate /",
    "GP12lip_2__u:436": "nārāyaṇaparo vidvānyasyānnaṃ prītamānasaḥ // LiP_2,4.14 //",
    "GP12lip_2__u:437": "aśrāti taddharerāsyaṃ gatamannaṃ na saṃśayaḥ /",
    "GP12lip_2__u:438": "svārcanādapi viśvātmā prīto bhavati mādhavaḥ // LiP_2,4.15 //",
    "GP12lip_2__u:439": "mahābhāgavate tacca dṛṣṭvāsau bhaktavatsalaḥ /",
    "GP12lip_2__u:440": "vāsudevaparaṃ dṛṣṭvā vaiṣṇavaṃ dagdhakilbiṣam // LiP_2,4.16 //",
    "GP12lip_2__u:441": "devāpi bhītāstaṃ yānti praṇipatya yathāgatam /",
    "GP12lip_2__u:442": "śrūyatāṃ hi purāvṛttaṃ viṣṇubhaktasya vaibhavam // LiP_2,4.17 //",
    "GP12lip_2__u:443": "dṛṣṭvā yamo 'pi vai bhaktaṃ vaiṣṇavaṃ dagdhakilbiṣam /",
    "GP12lip_2__u:444": "utthāya prāñjalirbhūtvā nanāma bhṛgunandanam // LiP_2,4.18 //",
    "GP12lip_2__u:445": "tasmātsaṃpūjayedbhaktyā vaiṣṇavānviṣṇuvannaraḥ /",
    "GP12lip_2__u:446": "sa yāti viṣṇusāmīpya nātra kāryā vicāraṇā // LiP_2,4.19 //",
    "GP12lip_2__u:447": "anyabhaktasahasrebhyo viṣṇubhakto viśiṣyate /",
    "GP12lip_2__u:448": "viṣṇubhaktasahasrebhyo rudrabhakto viśiṣyate /",
    "GP12lip_2__u:449": "rudrabhaktātparataro nāstiloke na saśaṃyaḥ // LiP_2,4.20 //",
    "GP12lip_2__u:450": "tasmāttu vaiṣṇavaṃ cāpi rudrabhaktamathāpi vā /",
    "GP12lip_2__u:451": "pūjayetsarvayatnena dharmakāmārthamuktaye // LiP_2,4.21 //",
    "GP12lip_2__u:452": "iti śrīliṅgamahāpurāṇe uttarabhāge viṣṇubhaktakathanaṃ nāma caturtho",
    "GP12lip_2__u:453": "'dhyāyaḥ",
    "GP12lip_2__u:454": "ṛṣaya ūcuḥ aikṣvākuraṃbarīṣo vai vāsudevaparāyaṇaḥ /",
    "GP12lip_2__u:455": "pālayāmāsa pṛthivīṃ viṣṇorājñāpuraḥ saraḥ // LiP_2,5.1 //",
    "GP12lip_2__u:456": "śrutametanmahābuddhe tatsarvaṃ vaktumarhasi /",
    "GP12lip_2__u:457": "nityaṃ tasya hareścakraṃ śatrurogabhayādikam // LiP_2,5.2 //",
    "GP12lip_2__u:458": "hantīti śrūyate loke dhārmikasya mahātmanaḥ /",
    "GP12lip_2__u:459": "aṃbarīṣasya caritaṃ tatsarvaṃ brūhi sattama // LiP_2,5.3 //",
    "GP12lip_2__u:460": "māhātmyamanubhāvaṃ ca bhaktiyogamanuttamam /",
    "GP12lip_2__u:461": "yathāvacchrotumicchāmaḥ sūta vaktuṃ tvamarhasi // LiP_2,5.4 //",
    "GP12lip_2__u:462": "sūta uvāca śrūyatāṃ muniśārdūlāścaritaṃ tasya dhīmataḥ /",
    "GP12lip_2__u:463": "aṃbarīṣasya māhātmyaṃ sarvapāpaharaṃ param // LiP_2,5.5 //",
    "GP12lip_2__u:464": "triśaṅkordayitā bhāryā sarvalakṣaṇaśobhitā /",
    "GP12lip_2__u:465": "aṃbarīṣasya jananī nityaṃ śaucasamanvitā // LiP_2,5.6 //",
    "GP12lip_2__u:466": "yoganidrāsamārūḍhaṃ śeṣaparyaṅkaśāyinam /",
    "GP12lip_2__u:467": "nārāyaṇaṃ mahātmānaṃ brahmāṇḍakamalodbhavam // LiP_2,5.7 //",
    "GP12lip_2__u:468": "tamasā kālarudrākhyaṃ rajasā kanakāṇḍajam /",
    "GP12lip_2__u:469": "sattvena sarvagaṃ viṣṇuṃ sarvadevanamaskṛtam // LiP_2,5.8 //",
    "GP12lip_2__u:470": "arcayāmāma satataṃ vāṅmanaḥ kāyakarmabhiḥ /",
    "GP12lip_2__u:471": "mālyadānādikaṃ sarvaṃ svayamevamacīkarat // LiP_2,5.9 //",
    "GP12lip_2__u:472": "gandhādiṣeṣaṇaṃ caiva dhūpadravyādikaṃ tathā /",
    "GP12lip_2__u:473": "bhūmerālepanādīni haviṣāṃ pacanaṃ tathā // LiP_2,5.10 //",
    "GP12lip_2__u:474": "tatkautukasamāviṣṭā svayameva cakāra sā /",
    "GP12lip_2__u:475": "śubhā padmāvatī nityaṃ vācā nārāyaṇeti vai // LiP_2,5.11 //",
    "GP12lip_2__u:476": "anantetyeva sā nityaṃ bhāṣamāṇā pativratā /",
    "GP12lip_2__u:477": "daśavarṣasahasrāṇi tatpareṇāntarātmanā // LiP_2,5.12 //",
    "GP12lip_2__u:478": "arcayāmāsa govindaṃ gandhapuṣpādibhiḥ śuciḥ /",
    "GP12lip_2__u:479": "viṣṇubhaktānmahābhāgān sarvapāpavivarjitān // LiP_2,5.13 //",
    "GP12lip_2__u:480": "dānamānārcanairnityaṃ dhanaratnairatoṣayat /",
    "GP12lip_2__u:481": "tataḥ kadācitsā devī dvādaśīṃ samupoṣya vai // LiP_2,5.14 //",
    "GP12lip_2__u:482": "hareragre mahābhāgā suṣvāpa patinā saha /",
    "GP12lip_2__u:483": "tatra nārāyaṇo devastāmāha puruṣottamaḥ // LiP_2,5.15 //",
    "GP12lip_2__u:484": "kim icchasi varaṃ bhadre mattas tvam brūhi bhāmini /",
    "GP12lip_2__u:485": "sā dṛṣṭvā tu varaṃ vavre putro me vaiṣṇavo bhavet // LiP_2,5.16 //",
    "GP12lip_2__u:486": "sārvabhaumo mahātejāḥ svakarmanirataḥ śuciḥ /",
    "GP12lip_2__u:487": "tathetyuktvā dadau tasyai phalam ekaṃ janārdanaḥ // LiP_2,5.17 //",
    "GP12lip_2__u:488": "sā prabuddhā phalaṃ dṛṣṭvā bhartre sarvaṃ nyavedayat /",
    "GP12lip_2__u:489": "bhakṣayāmāsa saṃhṛṣṭā phalaṃ tadgatamānasā // LiP_2,5.18 //",
    "GP12lip_2__u:490": "tataḥ kālena sā devī putraṃ kulavivardhanam /",
    "GP12lip_2__u:491": "asūta sā sadācāraṃ vāsudevaparāyaṇam // LiP_2,5.19 //",
    "GP12lip_2__u:492": "śubhalakṣaṇasaṃpannaṃ cakraāṅkitatanūruham /",
    "GP12lip_2__u:493": "jātaṃ dṛṣṭvā pitā putraṃ kriyāḥ sarvāścakāra vai // LiP_2,5.20 //",
    "GP12lip_2__u:494": "aṃbarīṣa iti khyāto loke samabhavatprabhuḥ /",
    "GP12lip_2__u:495": "pitaryuparate śrīmānabhiṣikto mahāmuniḥ // LiP_2,5.21 //",
    "GP12lip_2__u:496": "mantriṣvādhāya rājyaṃ ca tapa ugrañcakāra saḥ /",
    "GP12lip_2__u:497": "saṃvatsarasahasraṃ vai japannārāyaṇaṃ prabhum // LiP_2,5.22 //",
    "GP12lip_2__u:498": "hṛtpuṇḍarīkamadhyasthaṃ sūryamaṇḍalamadhyataḥ /",
    "GP12lip_2__u:499": "śaṅkhacakragadāpadmadhārayantaṃ caturbhujam // LiP_2,5.23 //",
    "GP12lip_2__u:500": "śuddhajāṃbūnadanibhaṃ brahmaviṣṇuśivātmakam /",
    "GP12lip_2__u:501": "sarvābharaṇasaṃyuktaṃ pītāṃbaradharaṃ prabhum // LiP_2,5.24 //",
    "GP12lip_2__u:502": "śrīvatsavakṣasaṃ devaṃ puruṣaṃ puruṣottamam /",
    "GP12lip_2__u:503": "tato garuḍamāruhya sarvadevairabhiṣṭutaḥ // LiP_2,5.25 //",
    "GP12lip_2__u:504": "ājagāma sa viśvātmā sarvalokanamaskṛtaḥ /",
    "GP12lip_2__u:505": "airāvatamivācintyaṃ kṛtvā vai garuḍaṃhariḥ // LiP_2,5.26 //",
    "GP12lip_2__u:506": "svayaṃ śakra ivāsīnastamāha nṛpasattamam /",
    "GP12lip_2__u:507": "indro 'hamasmi bhadraṃ te kiṃ dadāmi varaṃ ca te // LiP_2,5.27 //",
    "GP12lip_2__u:508": "sarvalokeśvaro 'haṃ tvāṃrakṣituṃ samupāgataḥ /",
    "GP12lip_2__u:509": "aṃbarīṣa uvāca nāhaṃ tvamābhisaṃdhāya tapa āsthitavāniha // LiP_2,5.28 //",
    "GP12lip_2__u:510": "tvayā dattaṃ ca neṣyāmi gaccha śakra yathāsukham /",
    "GP12lip_2__u:511": "mama nārāyaṇo nāthastaṃ nāmāmi jagatpatim // LiP_2,5.29 //",
    "GP12lip_2__u:512": "gacchedra mākṛthāstvatra mama buddhivilopanam /",
    "GP12lip_2__u:513": "tataḥ prahasya bhagavān svarūpamakarodvarīḥ // LiP_2,5.30 //",
    "GP12lip_2__u:514": "śārṅgacakragadāpāṇiḥ khaṅgahasto janārdanaḥ /",
    "GP12lip_2__u:515": "garuḍopari sarvātmā nīlācala ivāparaḥ // LiP_2,5.31 //",
    "GP12lip_2__u:516": "devagandharvasaṃghaiśca stūyamānaḥ samantataḥ /",
    "GP12lip_2__u:517": "praṇamya sa ca saṃtuṣṭastuṣṭāva garuḍadhvajam // LiP_2,5.32 //",
    "GP12lip_2__u:518": "prasīda lokanātheśa mama nātha janārdana /",
    "GP12lip_2__u:519": "kṛṣṇa viṣṇo jagannātha sarvalokanamaskṛta // LiP_2,5.33 //",
    "GP12lip_2__u:520": "tvamādistvamanādistvamanantaḥ pūruṣaḥ prabhuḥ /",
    "GP12lip_2__u:521": "aprameyo vibhurviṣṇurgovindaḥ kamalekṣaṇaḥ // LiP_2,5.34 //",
    "GP12lip_2__u:522": "maheśvarāṅgajo madhye puṣkaraḥ khagamaḥ khagaḥ /",
    "GP12lip_2__u:523": "kavyavāhaḥ kapālī tvaṃ havyavāhaḥ prabhañjanaḥ // LiP_2,5.35 //",
    "GP12lip_2__u:524": "ādidevaḥ kriyānandaḥ paramātmātmanī sthitaḥ /",
    "GP12lip_2__u:525": "tvāṃ prapannosmigovinda jaya devakinandana /",
    "GP12lip_2__u:526": "jaya deva jagannātha pāhi māṃ puṣkarekṣaṇa // LiP_2,5.36 //",
    "GP12lip_2__u:527": "nānyā gatistvadanyā me tvameva śaraṇaṃ mama /",
    "GP12lip_2__u:528": "sūta uvāca tamāha bhagavānviṣṇuḥ kiṃ te hṛdi cikīrṣitam // LiP_2,5.37 //",
    "GP12lip_2__u:529": "tatsarvaṃ te pradāsyāmi bhaktosi mama suvrata /",
    "GP12lip_2__u:530": "bhaktipriyo 'haṃ satataṃ tasmāddātumihāgataḥ // LiP_2,5.38 //",
    "GP12lip_2__u:531": "aṃbarīṣa uvāca lokanātha parānanda nityaṃ me vartate matiḥ /",
    "GP12lip_2__u:532": "vāsudevaparo nityaṃ vāṅmanaḥ kāyakarmabhiḥ // LiP_2,5.39 //",
    "GP12lip_2__u:533": "yathā tvaṃ devadevasya bhavasya paramātmanaḥ /",
    "GP12lip_2__u:534": "tathā bhavāmyahaṃ viṣṇo tava deva janārdana // LiP_2,5.40 //",
    "GP12lip_2__u:535": "pāliyiṣyāmi pṛthivīṃ kṛtvā vai vaiṣṇavaṃ jagat /",
    "GP12lip_2__u:536": "yajñahomārcanaiścaiva tarpayāmi surottamān // LiP_2,5.41 //",
    "GP12lip_2__u:537": "vaiṣṇavānpālayiṣyāmi nihaniṣyāmi śātravān /",
    "GP12lip_2__u:538": "lokatāpabhaye bhīta iti me dhīyate matiḥ // LiP_2,5.42 //",
    "GP12lip_2__u:539": "śrībhagavānuvāca evamastu yathecchaṃ vai cakrametatsudarśanam /",
    "GP12lip_2__u:540": "purā rudraprasādena labdhaṃ vai durlabhaṃ mayā // LiP_2,5.43 //",
    "GP12lip_2__u:541": "ṛṣiśāpādikaṃ duḥkhaṃ śatrurogādikaṃ tathā /",
    "GP12lip_2__u:542": "nihaniṣyati te nityamityuktvāntaradhīyata // LiP_2,5.44 //",
    "GP12lip_2__u:543": "sūta uvāca tataḥ praṇamya mudito rājā nārāyaṇaṃ prabhum /",
    "GP12lip_2__u:544": "praviśya nagarīṃ ramyāmayodhyāṃ paryapālayat // LiP_2,5.45 //",
    "GP12lip_2__u:545": "brāhmaṇādīṃśca varṇāṃśca svasvakarmaṇy ayojayat /",
    "GP12lip_2__u:546": "nārāyaṇaparo nityaṃ viṣṇubhaktānakalmaṣān // LiP_2,5.46 //",
    "GP12lip_2__u:547": "pālayāmāsa hṛṣṭātmā viśeṣeṇa janādhipaḥ /",
    "GP12lip_2__u:548": "aśvamedhaśatairiṣṭvā vājapeyaśatena ca // LiP_2,5.47 //",
    "GP12lip_2__u:549": "pālayāmāsa pṛthivīṃ sāgarāvaraṇāmimām /",
    "GP12lip_2__u:550": "gṛhegṛhe haristasthau vedaghoṣo gṛhegṛhe // LiP_2,5.48 //",
    "GP12lip_2__u:551": "nāmaghoṣo hareścaiva yajñaghoṣastathaiva ca /",
    "GP12lip_2__u:552": "abhavannṛpaśārdūle tasmin rājyaṃ praśāsati // LiP_2,5.49 //",
    "GP12lip_2__u:553": "nāsasyā nātṛṇā bhūmirna durbhikṣādibhiryutā /",
    "GP12lip_2__u:554": "rāgahīnāḥ prajā nityaṃ sarvopadravavarjitāḥ // LiP_2,5.50 //",
    "GP12lip_2__u:555": "aṃbarīṣo mahātejāḥ pālayāmāsa medinīm /",
    "GP12lip_2__u:556": "tasyaivaṃvartamānasya kanyā kamalalocanā // LiP_2,5.51 //",
    "GP12lip_2__u:557": "śrīmatī nāma vikhyātā sarvalakṣaṇasaṃyutā //",
    "GP12lip_2__u:558": "pradānasamayaṃ prāptā devamāyeva śobhanā // LiP_2,5.52 //",
    "GP12lip_2__u:559": "tasminkāle muniḥ śrīmānnārado 'bhyāgataścavai /",
    "GP12lip_2__u:560": "aṃbarīṣasya rājño vai parvataśca mahāmatiḥ // LiP_2,5.53 //",
    "GP12lip_2__u:561": "tāvubhāvāgatau dṛṣṭvā praṇipatya yathāvidhi /",
    "GP12lip_2__u:562": "aṃbarīṣo mahātejāḥ pūjayāmāsa tāv ṛṣī // LiP_2,5.54 //",
    "GP12lip_2__u:563": "kanyāṃ tāṃ ramamāṇāṃ vai meghamadhye śatahradām /",
    "GP12lip_2__u:564": "prāha tāṃ prekṣya bhagavān nāradaḥ sasmitas tadā // LiP_2,5.55 //",
    "GP12lip_2__u:565": "keyaṃ rājanmahābhāgā kanyā surasutopamā /",
    "GP12lip_2__u:566": "brūhi dharmabhṛtāṃ śreṣṭha sarvalakṣaṇaśobhitā // LiP_2,5.56 //",
    "GP12lip_2__u:567": "rājovāca duhiteyaṃ mama vibho śrīmatī nāma nāmataḥ /",
    "GP12lip_2__u:568": "pradānasamayaṃ prāptā varamanveṣate śubhā // LiP_2,5.57 //",
    "GP12lip_2__u:569": "ityukto muniśārdūlastāmaicchannārado dvijāḥ /",
    "GP12lip_2__u:570": "parvatopi munistāṃ vai cakame munisattamāḥ // LiP_2,5.58 //",
    "GP12lip_2__u:571": "anujñāpya ca rājānaṃ nārado vākyamabravīt /",
    "GP12lip_2__u:572": "rahasyāhūya dharmātmāmama dehi sutāmimām // LiP_2,5.59 //",
    "GP12lip_2__u:573": "parvato hi tathā prāha rājānaṃ rahasi prabhuḥ /",
    "GP12lip_2__u:574": "tāvubhau saha dharmātmā praṇipatya bhayārditaḥ // LiP_2,5.60 //",
    "GP12lip_2__u:575": "ubhau bhavantau kanyāṃ me pārthayānau kathaṃ tvaham /",
    "GP12lip_2__u:576": "kariṣyāmi mahāprājña śṛṇu nārada me vacaḥ // LiP_2,5.61 //",
    "GP12lip_2__u:577": "tvaṃ ca parvata me vākyaṃ śṛṇu vakṣyāmi yatprabho /",
    "GP12lip_2__u:578": "kanyeyaṃ yuvayorekaṃ varayiṣyati cecchubhā // LiP_2,5.62 //",
    "GP12lip_2__u:579": "tasmai kanyāṃ prayacchāmi nānyathā śaktirasti me /",
    "GP12lip_2__u:580": "tathetyuktvā tato bhūyaḥ śvo yāsyāva iti sma ha // LiP_2,5.63 //",
    "GP12lip_2__u:581": "ityuktvā munisārdūlau jagmatuḥ prītimānasau /",
    "GP12lip_2__u:582": "vāsudevaparau nityamubhau jñānavidāṃvarau // LiP_2,5.64 //",
    "GP12lip_2__u:583": "viṣṇu lokaṃ tato gatvā nārado munisattamaḥ /",
    "GP12lip_2__u:584": "praṇipatya hṛṣīkeśaṃ vākyametaduvāca ha // LiP_2,5.65 //",
    "GP12lip_2__u:585": "śrotavyamasti bhagavannātha nārāyaṇa prabho /",
    "GP12lip_2__u:586": "rahasi tvāṃ pravakṣyāmi namaste bhuvaneśvara // LiP_2,5.66 //",
    "GP12lip_2__u:587": "tataḥ prahasya govindaḥ sarvānutsārya taṃ munim /",
    "GP12lip_2__u:588": "brūhītyāha ca viśvātmā munirāha ca keśavam // LiP_2,5.67 //",
    "GP12lip_2__u:589": "tvadīyo nṛpatiḥ śrīmānaṃbarīṣo mahīpatiḥ /",
    "GP12lip_2__u:590": "tasya kanyā viśālākṣī śrīmatī nāma nāmataḥ // LiP_2,5.68 //",
    "GP12lip_2__u:591": "pariṇetumanāstatra gato 'smi vacanaṃ śṛṇu /",
    "GP12lip_2__u:592": "parvato 'yaṃ muniḥ śrīmāṃstava bhṛtyastaponidhiḥ // LiP_2,5.69 //",
    "GP12lip_2__u:593": "tāmaicchatsopi bhagavannāvāmāha janādhipaḥ /",
    "GP12lip_2__u:594": "aṃbarīṣo mahātejāḥ kanyeyaṃ yuvayorvaram // LiP_2,5.70 //",
    "GP12lip_2__u:595": "lāvaṇyayuktaṃ vṛṇuyādyadi tasmai dadāmyaham /",
    "GP12lip_2__u:596": "ityāhāvāṃ nṛpastatra tathetyuktvāhamāgataḥ // LiP_2,5.71 //",
    "GP12lip_2__u:597": "āgamiṣyāmi te rājan śvaḥ prabhāte gṛhaṃ tviti /",
    "GP12lip_2__u:598": "āgatohaṃ jagannātha kartumarhasi me priyam // LiP_2,5.72 //",
    "GP12lip_2__u:599": "vānarānanavadbhāti parvatasya mukhaṃ yathā /",
    "GP12lip_2__u:600": "tathā kuru jagannātha mama cedicchasi priyam // LiP_2,5.73 //",
    "GP12lip_2__u:601": "tathetyuktvā sa govindaḥ prahasta madhusūdanaḥ /",
    "GP12lip_2__u:602": "tvayoktaṃ ca kariṣyāmi gaccha saumya yathāgatam // LiP_2,5.74 //",
    "GP12lip_2__u:603": "evamuktvā munirhṛṣṭaḥ praṇipatya janārdanam /",
    "GP12lip_2__u:604": "manyamānaḥ kṛtātmānaṃ tathāyodhyāṃ jagāma saḥ // LiP_2,5.75 //",
    "GP12lip_2__u:605": "gate munivare tasminparvato 'pi mahāmuniḥ /",
    "GP12lip_2__u:606": "praṇamya mādhavaṃ hṛṣṭo rahasyenamuvāca ha // LiP_2,5.76 //",
    "GP12lip_2__u:607": "vṛttaṃ tasya nivedyāgre nāradasya jagatpateḥ /",
    "GP12lip_2__u:608": "golāṅgūlamukhaṃ yadvanmukhaṃ bhāti tathā kuru // LiP_2,5.77 //",
    "GP12lip_2__u:609": "tacchrutvā bhagavānviṣṇustvayoktaṃ ca karomi vai /",
    "GP12lip_2__u:610": "gaccha śīghramayodhyāṃ vai māvedīrnāradasya vai // LiP_2,5.78 //",
    "GP12lip_2__u:611": "tvayā me saṃvidaṃ tatra tathetyuktvā jagāma saḥ /",
    "GP12lip_2__u:612": "tato rājā samājñāya prāptau munivarau tadā // LiP_2,5.79 //",
    "GP12lip_2__u:613": "māṅgalyairvividhaiḥ sarvāmayodhyāṃ dhvajamālinīm /",
    "GP12lip_2__u:614": "maḍaṃyāmāsa puṣpaiśca lājairścaiva samantataḥ // LiP_2,5.80 //",
    "GP12lip_2__u:615": "aṃbusiktagṛhadvārāṃ siktāpaṇamahāpathām /",
    "GP12lip_2__u:616": "divyagandharasopetāṃ dhūpitāṃ divyadhūpakaiḥ // LiP_2,5.81 //",
    "GP12lip_2__u:617": "kṛtvā ca nagarīṃ rājā maṇḍayāmāsa tāṃ sabhām /",
    "GP12lip_2__u:618": "divyairgandhaistathā dhūpai ratnaiśca vividhaistathā // LiP_2,5.82 //",
    "GP12lip_2__u:619": "alaṅkṛtāṃ maṇistaṃbhairnānāmālyopaśobhitām /",
    "GP12lip_2__u:620": "parārdhyāstaraṇopetairdivyairbhadrāsanairvṛtām // LiP_2,5.83 //",
    "GP12lip_2__u:621": "kṛtvā nṛpendrastāṃ kanyāṃ hyādāya praviveśa ha /",
    "GP12lip_2__u:622": "sarvābharaṇasaṃpannāṃ śrīrivāyatalojanām // LiP_2,5.84 //",
    "GP12lip_2__u:623": "karasaṃmitamadhyāṅgīṃ pañcasnigdhāṃ śubhānanām /",
    "GP12lip_2__u:624": "strībhiḥ parivṛtāṃ divyāṃ śrīmatīṃ saṃśritāṃ tadā // LiP_2,5.85 //",
    "GP12lip_2__u:625": "sabhā ca sā bhūpapeḥ samṛddhā maṇipravekottamaratnacitrā /",
    "GP12lip_2__u:626": "nyastā sanā mālyavatī subaddhā tāmāyayuste nararājavargāḥ // LiP_2,5.86 //",
    "GP12lip_2__u:627": "athāparo brahmavarātmajo hi traividyavidyo bhagavānmahātmā /",
    "GP12lip_2__u:628": "saparvato brahmavidāṃva riṣṭho mahāmunirnārada ājagāma // LiP_2,5.87 //",
    "GP12lip_2__u:629": "tāvagatau samīkṣyātha rājā saṃbhrāntamānasaḥ /",
    "GP12lip_2__u:630": "divyamāsanāmādāya pūjayāmāsa tāvubhau // LiP_2,5.88 //",
    "GP12lip_2__u:631": "ubhau devarṣisiddhau tau ubhau jñānavidāṃ varau /",
    "GP12lip_2__u:632": "samāsīnau mahātmānau kanyārthaṃ munisattamau // LiP_2,5.89 //",
    "GP12lip_2__u:633": "tāvubhau praṇipatyāgre kanyāṃ tāṃ śrīmatīṃ śubhām /",
    "GP12lip_2__u:634": "sutāṃ kamalapatrākṣīṃ prāha rājā yaśasvinīm // LiP_2,5.90 //",
    "GP12lip_2__u:635": "anayoryaṃ varaṃ bhadre manasā tmavihecchasi /",
    "GP12lip_2__u:636": "tasmai mālāmimāndehi praṇipatya yathāvidhi // LiP_2,5.91 //",
    "GP12lip_2__u:637": "evamuktā tu sā kanyā strībhiḥ parivṛtā tadā /",
    "GP12lip_2__u:638": "mālāṃ hiraṇmayīṃ divyāmādāya subhalocanā // LiP_2,5.92 //",
    "GP12lip_2__u:639": "yatrāsīnau mahātmānau tatrāgamyasthitā tadā /",
    "GP12lip_2__u:640": "vīkṣamāṇā muniśreṣṭhau nāradaṃ parvataṃ tathā // LiP_2,5.93 //",
    "GP12lip_2__u:641": "muniśreṣṭhaṃ na paśyāmi nāradaṃ parvataṃ tathā /",
    "GP12lip_2__u:642": "anayormadhyatastvekamūnaṣoḍaśavārṣikam // LiP_2,5.94 //",
    "GP12lip_2__u:643": "saṃbhrāntamānasā tatra pravātakadalī yathā /",
    "GP12lip_2__u:644": "tasthau tāmahā rājāsau vatse kiṃ tvaṃ kariṣyasi // LiP_2,5.95 //",
    "GP12lip_2__u:645": "anayoreka muddiśya dehi mālāmimāṃ śubhe /",
    "GP12lip_2__u:646": "sā prāha pitaraṃ trastā imau tau naravānarau // LiP_2,5.96 //",
    "GP12lip_2__u:647": "muniśreṣṭhaṃ na paśyāmi nāradaṃ parvataṃ tathā /",
    "GP12lip_2__u:648": "anayormadhyatastvekamūnaṣoḍaśavārṣikam // LiP_2,5.97 //",
    "GP12lip_2__u:649": "sarvābharaṇasaṃpannamatasīpuṣpasaṃnibham /",
    "GP12lip_2__u:650": "dīrghabāhuṃ viśālākṣaṃ tuṅgīrasthalam uttamam // LiP_2,5.98 //",
    "GP12lip_2__u:651": "rekhāṅkitakaṭigrīvaṃ raktāntāyatalocanam /",
    "GP12lip_2__u:652": "namracāpānukaraṇapaṭubhrūyugaśobhitam // LiP_2,5.99 //",
    "GP12lip_2__u:653": "vibhaktatrivalīvyaktaṃ nābhivyaktaśubhodaram /",
    "GP12lip_2__u:654": "hiraṇyāṃbarasaṃvītaṃ tuṅgaratnanakhaṃ śubham /",
    "GP12lip_2__u:655": "padmākārakaraṃ tvenaṃ padmāsyaṃ padmalocanam // LiP_2,5.100 //",
    "GP12lip_2__u:656": "sunāsaṃ padmahṛdayaṃ padmanābhaṃ śriyā vṛtam /",
    "GP12lip_2__u:657": "dantapaṅktibhiratyarthaṃ kundakuḍmalasannibhaiḥ // LiP_2,5.101 //",
    "GP12lip_2__u:658": "hasaṃtaṃ māṃ samālokya dakṣiṇaṃ ca prasārya vai /",
    "GP12lip_2__u:659": "pāṇiṃ sthitamamuṃ tatra paśyāmi śubhamūrdhajam // LiP_2,5.102 //",
    "GP12lip_2__u:660": "saṃbhrāntamānasāṃ tatra vepatīṃ kadalīmiva /",
    "GP12lip_2__u:661": "sthitāṃ tāmāha rājāsau vatse kiṃ tvaṃ kariṣyasi // LiP_2,5.103 //",
    "GP12lip_2__u:662": "evamukte muniḥ prāha nāradaḥ saṃśayaṅgataḥ /",
    "GP12lip_2__u:663": "kiyanto bāhavastasya kanye brūhi yathātatham // LiP_2,5.104 //",
    "GP12lip_2__u:664": "bāhudvayaṃ ca paśyāmītyāha kanyā śucismitā /",
    "GP12lip_2__u:665": "prāha tāṃ parvatastatra tasya vakṣaḥsthale śubhe // LiP_2,5.105 //",
    "GP12lip_2__u:666": "kiṃ paśyasi ca me brūhi kare kiṃ vāsya paśyasi /",
    "GP12lip_2__u:667": "kanyā tamāha mālāṃ vai pañcarūpāmanuttamām // LiP_2,5.106 //",
    "GP12lip_2__u:668": "vakṣaḥsthale 'sya paśyāmi kare kārmukasāyakān /",
    "GP12lip_2__u:669": "evamuktau muniśreṣṭhau parasparamanuttamau // LiP_2,5.107 //",
    "GP12lip_2__u:670": "manasā cintayantau tau māyeyaṃ kasyacid bhavet /",
    "GP12lip_2__u:671": "māyāvī taskaro nūnaṃ svayameva janārdanaḥ // LiP_2,5.108 //",
    "GP12lip_2__u:672": "āgato na yatā kuryātkathamasmanmukhaṃ tvidam /",
    "GP12lip_2__u:673": "golāṅgūlatvamityevaṃ cintayā māsa nāradaḥ // LiP_2,5.109 //",
    "GP12lip_2__u:674": "parvatopi yathānyāyaṃ vānaratvaṃ kathaṃ mama /",
    "GP12lip_2__u:675": "prāptamityeva manasā cintāmāpedivāṃstathā // LiP_2,5.110 //",
    "GP12lip_2__u:676": "tato rājā praṇamyāsau nāradaṃ parvataṃ tathā /",
    "GP12lip_2__u:677": "bhavadbhyāṃ kimidaṃ tatra kṛtaṃ buddhivimohajam // LiP_2,5.111 //",
    "GP12lip_2__u:678": "svasthau bhavantau tiṣṭhetāṃ yathā kanyārtha mudyatau /",
    "GP12lip_2__u:679": "evamuktau muniśreṣṭhau nṛpamūcaturulbaṇau // LiP_2,5.112 //",
    "GP12lip_2__u:680": "tvameva mohaṃ kuruṣe nāvāmiha kathañcana /",
    "GP12lip_2__u:681": "āvayorekameṣā te varayatveva māciram // LiP_2,5.113 //",
    "GP12lip_2__u:682": "tataḥ sā kanyakā bhūyaḥ praṇiptayeṣṭadevatām /",
    "GP12lip_2__u:683": "māyāmādāya tiṣṭhantaṃ tayormadhye samāhitam // LiP_2,5.114 //",
    "GP12lip_2__u:684": "sarvābharaṇasaṃyukta matasīpuṣpasannibham /",
    "GP12lip_2__u:685": "dīrghabāhuṃ supuṣṭāṅgaṃ karṇāntāyatalocanam // LiP_2,5.115 //",
    "GP12lip_2__u:686": "pūrvavatpuruṣaṃ dṛṣṭvā mālāṃ tasmai dadau hi sā /",
    "GP12lip_2__u:687": "anantaraṃ hi sā kanyā na dṛṣṭā manujaiḥ punaḥ // LiP_2,5.116 //",
    "GP12lip_2__u:688": "tato nādaḥ samabhavat kimetaditi vismitau /",
    "GP12lip_2__u:689": "tāmādāya gato viṣṇuḥ svasthānaṃ puruṣottamaḥ // LiP_2,5.117 //",
    "GP12lip_2__u:690": "purā tadarthamaniśaṃ tapastaptvā varāṅganā /",
    "GP12lip_2__u:691": "śrīmatī sā samutpannā sā gatā ca tathā harim // LiP_2,5.118 //",
    "GP12lip_2__u:692": "tāvubhau muniśārdūlau dhikkṛtāvati duḥkhitau /",
    "GP12lip_2__u:693": "vāsudevaṃ prati tadā jagmaturbhavanaṃ hareḥ // LiP_2,5.119 //",
    "GP12lip_2__u:694": "tāvāgatau samīkṣyāha śrīmatiṃ bhagavānhariḥ /",
    "GP12lip_2__u:695": "muniśreṣṭhau samāyātau gūhasvātmānamatra vai // LiP_2,5.120 //",
    "GP12lip_2__u:696": "tathetyuktvā ca sā devī prahasaṃtī cakāra ha /",
    "GP12lip_2__u:697": "nāradaḥ praṇipatyāgre prāha dāmodaraṃ harim // LiP_2,5.121 //",
    "GP12lip_2__u:698": "priyaṃ hi kṛtavānadya mama tvaṃ parvatasya hi /",
    "GP12lip_2__u:699": "tvameva nūnaṃ govinda kanyāṃ tāṃ hṛtavānāsi // LiP_2,5.122 //",
    "GP12lip_2__u:700": "vimohyāvāṃ svayaṃ buddhyā pratārya surasattama /",
    "GP12lip_2__u:701": "ityuktaḥ puraṣo viṣṇuḥ pidhāya śrotramacyutaḥ /",
    "GP12lip_2__u:702": "pāṇibhyāṃ prāha bhagavān bhavadbhyāṃ kimudīritam // LiP_2,5.123 //",
    "GP12lip_2__u:703": "kāmavānapi bhāvoyaṃ munivṛttiraho kila /",
    "GP12lip_2__u:704": "evamukto muniḥ prāha vāsudevaṃ sa nāradaḥ // LiP_2,5.124 //",
    "GP12lip_2__u:705": "karṇamūle mama kathaṃ golāṅgūlamukhaṃ tviti /",
    "GP12lip_2__u:706": "karṇamūle tamāhedaṃ vānaratvaṃ kṛtaṃ mayā // LiP_2,5.125 //",
    "GP12lip_2__u:707": "parvatasya mayā vidvan golāṅgūlamukhaṃ tava /",
    "GP12lip_2__u:708": "mayā tava kṛtaṃ tatra priyārthaṃ nānyathā tviti // LiP_2,5.126 //",
    "GP12lip_2__u:709": "parvato 'pi tathā prāha tasyāpyevaṃ jagādasaḥ /",
    "GP12lip_2__u:710": "śṛṇvatorubhayostatra prāha dāmodaro vacaḥ // LiP_2,5.127 //",
    "GP12lip_2__u:711": "priyaṃ bhavadbhyāṃ kṛtavān satyenātmānamālabhe /",
    "GP12lip_2__u:712": "nāradaḥ prāha dharmātmā āvayormadhyataḥ sthitaḥ // LiP_2,5.128 //",
    "GP12lip_2__u:713": "dhanuṣmān puruṣaḥ ko ḥtra tāṃ hṛtvā gatavānkila /",
    "GP12lip_2__u:714": "tac chrutvā vāsudevo 'sau prāha tau munisattamau // LiP_2,5.129 //",
    "GP12lip_2__u:715": "māyāvino mahātmano bahavaḥ saṃti sattamāḥ /",
    "GP12lip_2__u:716": "tatra sā śrīmatī nūnamadṛṣṭvā munisattamau // LiP_2,5.130 //",
    "GP12lip_2__u:717": "cakrapāṇirahaṃ nityaṃ caturbāhuriti sthitaḥ /",
    "GP12lip_2__u:718": "tāṃ tathā nāhamaicchaṃ vai bhavadbhyāṃ viditaṃ hi tat // LiP_2,5.131 //",
    "GP12lip_2__u:719": "ityuktau praṇipatyainamūcatuḥ prītimānasau /",
    "GP12lip_2__u:720": "ko 'tra doṣastava vibho nārāyaṇa jagatpate // LiP_2,5.132 //",
    "GP12lip_2__u:721": "daurātmyaṃ tannṛpasyaiva māyāṃ hi kṛtavānasau /",
    "GP12lip_2__u:722": "ityuktvā jagmatustasmānmunīnāradaparvatau // LiP_2,5.133 //",
    "GP12lip_2__u:723": "aṃbarīṣaṃ samāsādya śāpenainamayojayat /",
    "GP12lip_2__u:724": "nāradaḥ parvataścaiva yasmādāvāmihāgatau // LiP_2,5.134 //",
    "GP12lip_2__u:725": "āhūya paścādanyasmai kanyāṃ tvaṃ dattavānasi /",
    "GP12lip_2__u:726": "māyāyogena tasmāttvaṃ tamo hyabhibhaviṣyati // LiP_2,5.135 //",
    "GP12lip_2__u:727": "tena cātmānamatyarthaṃ yathāvattvaṃ ca vetsyasi /",
    "GP12lip_2__u:728": "evaṃ śāpepradatte tu tamorāśirathotthitaḥ // LiP_2,5.136 //",
    "GP12lip_2__u:729": "nṛpaṃ prati tataścakraṃ viṣṇoḥ prādurabhūt kṣaṇāt /",
    "GP12lip_2__u:730": "cakravitrāsitaṃ ghoraṃ tāvubhau tama abhyagāt // LiP_2,5.137 //",
    "GP12lip_2__u:731": "tataḥ saṃtrastasarvāṅgau dhāvamānau mahāmunī /",
    "GP12lip_2__u:732": "pṛṣṭhataścakramālokya tamorāśiṃ durāsadam // LiP_2,5.138 //",
    "GP12lip_2__u:733": "kanyāsiddhiraho prāptā hyāvayoriti vegitau /",
    "GP12lip_2__u:734": "lokālokāntamaniśaṃ dhāvamānau bhayārditau // LiP_2,5.139 //",
    "GP12lip_2__u:735": "trāhitrāhīti govindaṃ bhāṣamāṇau bhayārditau /",
    "GP12lip_2__u:736": "viṣṇulokaṃ tato gatvā nārāyaṇa jagatpate // LiP_2,5.140 //",
    "GP12lip_2__u:737": "vāsudeva hṛṣīkeśa padmanābha janārdana /",
    "GP12lip_2__u:738": "trāhyāvāṃ puṇḍarīkākṣa nātho 'si puruṣottama // LiP_2,5.141 //",
    "GP12lip_2__u:739": "tato nārāyaṇaścintya śrīmāñchrīvatsalāñchanaḥ /",
    "GP12lip_2__u:740": "nivārya cakraṃ dhvāntaṃ ca bhaktānugrahakāmyayā // LiP_2,5.142 //",
    "GP12lip_2__u:741": "aṃbarīṣaśca madbhaktastathaitau munisattamau /",
    "GP12lip_2__u:742": "anayorasya ca tathā hitaṃ kāryaṃ mayādhunā // LiP_2,5.143 //",
    "GP12lip_2__u:743": "āhūya tattamaḥ śrīmān girā prahlādayan hariḥ /",
    "GP12lip_2__u:744": "provāca bhagavān viṣṇuḥ śṛṇutāṃ ma idaṃvacaḥ // LiP_2,5.144 //",
    "GP12lip_2__u:745": "ṛṣiśāpo na caivāsīdanyathā ca varo mama /",
    "GP12lip_2__u:746": "datto nṛpāya rakṣārthaṃ nāsti tasyānyathā punaḥ // LiP_2,5.145 //",
    "GP12lip_2__u:747": "aṃbarīṣasya putrasyanaptuḥ putro mahāyaśāḥ /",
    "GP12lip_2__u:748": "śrīmāndasaratho nāma rājā bhavati dhārmikaḥ // LiP_2,5.146 //",
    "GP12lip_2__u:749": "tasyāhamagrajaḥ putro rāmanāmā bhavāmyaham /",
    "GP12lip_2__u:750": "tatra me dakṣiṇobāhurbharato nāma vai bhavet // LiP_2,5.147 //",
    "GP12lip_2__u:751": "śatrughno nāma savyaśca śeṣo 'sau lakṣmaṇaḥ smṛtaḥ /",
    "GP12lip_2__u:752": "tatra māṃ samupāgaccha gacchedānīṃ nṛpaṃ vinā // LiP_2,5.148 //",
    "GP12lip_2__u:753": "muniśreṣṭhau ca hitvā tvamiti smāha ca mādhavaḥ /",
    "GP12lip_2__u:754": "evam uktaṃ tamo nāśaṃ tatkṣaṇāc ca jagāma vai // LiP_2,5.149 //",
    "GP12lip_2__u:755": "nivāritaṃ hareścakraṃ yathāpūrvamatiṣṭhata /",
    "GP12lip_2__u:756": "muniśreṣṭhau bhayānmuktau praṇipatya janārdanam // LiP_2,5.150 //",
    "GP12lip_2__u:757": "nirgatau śokasaṃtaptau ūcatustau parasparam /",
    "GP12lip_2__u:758": "adyaprabhṛti dehāntamāvāṃ kanyāparigraham // LiP_2,5.151 //",
    "GP12lip_2__u:759": "na kariṣyāva ityuktvā pratijñāya ca tāvṛṣī /",
    "GP12lip_2__u:760": "yogadhyānaparau śuddhau yathāpūrvaṃ vyavasthitau // LiP_2,5.152 //",
    "GP12lip_2__u:761": "aṃbarīṣaśca rājāsau paripālya ca medinīm /",
    "GP12lip_2__u:762": "sabhṛtyajñātisaṃpanno viṣṇulokaṃ jagāma vai // LiP_2,5.153 //",
    "GP12lip_2__u:763": "mānārthamaṃbarīṣasya tathaiva munisiṃhayoḥ /",
    "GP12lip_2__u:764": "rāmo dāśarathir bhūtvā nātmavedīśvaro 'bhavat // LiP_2,5.154 //",
    "GP12lip_2__u:765": "munayaśca tathā sarve bhṛgvādyā munisattamāḥ /",
    "GP12lip_2__u:766": "māyā na kāryā vidvadbhirityāhuḥ prekṣyataṃ harim // LiP_2,5.155 //",
    "GP12lip_2__u:767": "nāradaḥ parvataścaiva ciraṃ jñātvā viceṣṭitam /",
    "GP12lip_2__u:768": "māyāṃ viṣṇorvinindyaiva rudrabhaktau babhūvatuḥ // LiP_2,5.156 //",
    "GP12lip_2__u:769": "etaddhi kathitaṃsarva mayā yuṣmākamadya vai /",
    "GP12lip_2__u:770": "aṃbarīṣasya māhātmyaṃ māyāvitvaṃ ca vai hareḥ // LiP_2,5.157 //",
    "GP12lip_2__u:771": "yaḥ paṭhecchṛṇuyādvāpi śrāvayedvāpi mānavaḥ /",
    "GP12lip_2__u:772": "māyāṃ visṛjya puṇyātmā rudralokaṃ sa gacchati // LiP_2,5.158 //",
    "GP12lip_2__u:773": "idaṃ pavitraṃ paramaṃ puṇyaṃ vedairudīritam /",
    "GP12lip_2__u:774": "sāyaṃ prātaḥ paṭhennityaṃ viṣṇoḥ sāyujyamāpnuyāt // LiP_2,5.159 //",
    "GP12lip_2__u:775": "iti śrīliṅgamahāpurāṇe uttarabhāge śrīmatyākhyānaṃ nāma pañcamo 'dhyāyaḥ",
    "GP12lip_2__u:776": "ṛṣaya ūcuḥ māyāvitvaṃ śrutaṃ viṣṇordevadevasya dhīmataḥ /",
    "GP12lip_2__u:777": "kathaṃ jyeṣṭhāsamutpattirdevadevājjanārdanāt // LiP_2,6.1 //",
    "GP12lip_2__u:778": "vaktumarhasi cāsmākaṃ lomaharṣaṇa tattvataḥ /",
    "GP12lip_2__u:779": "sūta uvāca anādinidhanaḥ śrīmāndhātā nārāyaṇaḥ prabhuḥ // LiP_2,6.2 //",
    "GP12lip_2__u:780": "jagaddvaidhamidaṃ cakre mohanāya jagatpatiḥ /",
    "GP12lip_2__u:781": "viṣṇurvai brāhmaṇānvedānvedadharmān sanātanān // LiP_2,6.3 //",
    "GP12lip_2__u:782": "śriyaṃ padmāṃ tathā śreṣṭhāṃ bhāgamekamakārayat /",
    "GP12lip_2__u:783": "jyeṣṭhāmalakṣmīmaśubhāṃ vedabāhyānnarādhamān // LiP_2,6.4 //",
    "GP12lip_2__u:784": "adharmaṃ ca mahātejā bhāgameka makalpayat /",
    "GP12lip_2__u:785": "alakṣmīmagrataḥ sṛṣṭvā paścātpadmāṃ janārdanaḥ // LiP_2,6.5 //",
    "GP12lip_2__u:786": "jyeṣṭhā tena samākhyātā alakṣmīrdvijasattamāḥ /",
    "GP12lip_2__u:787": "amṛtodbhavavelāyāṃ viṣānantaramulbaṇāt // LiP_2,6.6 //",
    "GP12lip_2__u:788": "aśubhā sā tathotpannā jyeṣṭhā iti ca vai śrutam /",
    "GP12lip_2__u:789": "tataḥ śrīśca samutpannā padmā viṣṇuparigrahaḥ // LiP_2,6.7 //",
    "GP12lip_2__u:790": "duḥsaho nāma viprarṣirupayeme 'śubhāṃ tadā /",
    "GP12lip_2__u:791": "jyeṣṭhāṃ tāṃ paripūrṇo 'sau manasā vīkṣya dhiṣṭhitām // LiP_2,6.8 //",
    "GP12lip_2__u:792": "lokaṃ cacāraṃ hṛṣṭātmā tayā saha munistadā /",
    "GP12lip_2__u:793": "yasmin ghoṣo hareścaiva harasya ca mahātmanaḥ // LiP_2,6.9 //",
    "GP12lip_2__u:794": "vedaghoṣastathā viprā homadhūmastathaiva ca /",
    "GP12lip_2__u:795": "bhasmāṅgino vā yatrāsaṃstatra tatra bhayārditā // LiP_2,6.10 //",
    "GP12lip_2__u:796": "pidhāya karṇau saṃyāti dhāvamānā itastataḥ /",
    "GP12lip_2__u:797": "jyeṣṭhāmevaṃvidhāṃ dṛṣṭvā duḥsaho mohamāgataḥ // LiP_2,6.11 //",
    "GP12lip_2__u:798": "tayā saha vanaṃ gatvā cacāra sa mahāmuniḥ /",
    "GP12lip_2__u:799": "tapo mahadvane ghore yāti kanyā pratigraham // LiP_2,6.12 //",
    "GP12lip_2__u:800": "na kariṣyāmi cetyuktvā pratijñāya ca tāmṛṣiḥ /",
    "GP12lip_2__u:801": "yogajñānaparaḥ śuddho yatra yogīśvaro muniḥ // LiP_2,6.13 //",
    "GP12lip_2__u:802": "tatrāyāntaṃ mahātmānaṃ mārkaṇḍeyamapaśyata /",
    "GP12lip_2__u:803": "praṇipatya mahātmānaṃ duḥsaho munimabravīt // LiP_2,6.14 //",
    "GP12lip_2__u:804": "bhāryeyaṃ bhagavanmahyaṃ na sthāsyati kathañcana /",
    "GP12lip_2__u:805": "kiṃ karomīti viprarṣe hyanayā saha bhāryayā // LiP_2,6.15 //",
    "GP12lip_2__u:806": "praviśāmi tathā kutra kuto na praviśāmyaham /",
    "GP12lip_2__u:807": "mārkaṇḍeya uvāca śṛṇu duḥsaha sarvatra akīrtiraśubhānvitā // LiP_2,6.16 //",
    "GP12lip_2__u:808": "alakṣmīratulā ceyaṃ jyeṣṭhā ityabhiśabditā /",
    "GP12lip_2__u:809": "nārāyaṇaparā yatra vedamārgānusāriṇaḥ // LiP_2,6.17 //",
    "GP12lip_2__u:810": "rudrabhaktā mahātmāno bhasmoddhūlitavigrahāḥ /",
    "GP12lip_2__u:811": "sthitā yatra janā nityaṃ mā viśethāḥ kathañcana // LiP_2,6.18 //",
    "GP12lip_2__u:812": "nārāyaṇa hṛṣīkeśa puṇḍarīkākṣa mādhava /",
    "GP12lip_2__u:813": "acyutānanta govinda vāsudeva janārdana // LiP_2,6.19 //",
    "GP12lip_2__u:814": "rudra rudreti rudreti śivāya ca namo namaḥ /",
    "GP12lip_2__u:815": "namaḥ śivatarāyeti śaṅkarāyeti sarvadā // LiP_2,6.20 //",
    "GP12lip_2__u:816": "mahādeva mahādeva mahādeveti kīrtayet /",
    "GP12lip_2__u:817": "umāyāḥ pataye caiva hiraṇyapataye sadā // LiP_2,6.21 //",
    "GP12lip_2__u:818": "hiraṇyabāhave tubhyaṃ vṛṣāṅkāya namo namaḥ /",
    "GP12lip_2__u:819": "nṛsiṃhavāmanācintya mādhaveti ca ye janāḥ // LiP_2,6.22 //",
    "GP12lip_2__u:820": "vakṣyanti satataṃ hṛṣṭā brāhmaṇāḥ kṣatriyāstathā /",
    "GP12lip_2__u:821": "vaiśyāḥ śūdrāśca ye nityaṃ teṣāṃ dhanagṛhādiṣu /",
    "GP12lip_2__u:822": "ārāme caiva goṣṭheṣu na viśethāḥ kathañcana // LiP_2,6.23 //",
    "GP12lip_2__u:823": "jvālāmālākarālaṃ ca sahasrādityasannibham /",
    "GP12lip_2__u:824": "cakraṃ viṣṇoratīvograṃ teṣāṃ hanti sadāśubham // LiP_2,6.24 //",
    "GP12lip_2__u:825": "svāhākāro vaṣaṭkāro gṛhe yasmin hi vartate /",
    "GP12lip_2__u:826": "taddhitvā cānyamāgaccha samāghoṣetha yatra vā // LiP_2,6.25 //",
    "GP12lip_2__u:827": "vedābhyāsaratā nityaṃ nityakarmaparāyaṇāḥ /",
    "GP12lip_2__u:828": "vāsudevārcanaratā dūratastānvisarjayet // LiP_2,6.26 //",
    "GP12lip_2__u:829": "agnihotraṃ gṛhe yeṣāṃ liṅgārcā vā gṛheṣu ca /",
    "GP12lip_2__u:830": "vāsudevatanurvāpi caṇḍikā yatra tiṣṭhati // LiP_2,6.27 //",
    "GP12lip_2__u:831": "dūrato vraja tān hitvā sarvapāpavivarjitān /",
    "GP12lip_2__u:832": "nityanaimittikairyajñairyajanti ca maheśvaram // LiP_2,6.28 //",
    "GP12lip_2__u:833": "tān hitvā vraja cānyatra duḥsahatvaṃ sahānayā /",
    "GP12lip_2__u:834": "śrotriyā brāhmaṇā gāvo guravo 'tithayaḥ sadā // LiP_2,6.29 //",
    "GP12lip_2__u:835": "rudrabhaktāśca pūjyante yairnityaṃ tānvivarjayet /",
    "GP12lip_2__u:836": "duḥsaha uvāca yasminpraveśo yogyo me tadbrūhi munisattama // LiP_2,6.30 //",
    "GP12lip_2__u:837": "tvadvākyādbhayanirmukto viśānmeṣāṃ gṛhe sadā /",
    "GP12lip_2__u:838": "mārkaṇḍeya uvāca na śrotriyā dvijā gāvo guravo 'tithayaḥ sadā /",
    "GP12lip_2__u:839": "yatra bhartā ca bhāryā ca parasparavirodhinau // LiP_2,6.31 //",
    "GP12lip_2__u:840": "sabhāryastvaṃ gṛhaṃ tasya viśethā bhayavarjitaḥ /",
    "GP12lip_2__u:841": "devadevo mahādevo rudrastribhuvaneśvaraḥ // LiP_2,6.32 //",
    "GP12lip_2__u:842": "vinindyo yatra bhagavān viśasva bhayavarjitaḥ /",
    "GP12lip_2__u:843": "vāsudevaratirnāsti yatra nāsti sadāśivaḥ // LiP_2,6.33 //",
    "GP12lip_2__u:844": "japahomādikaṃ nāsti bhasma nāsti gṛhe nṛṇām /",
    "GP12lip_2__u:845": "parvaṇyabhyarcanaṃ nāsti caturdaśyāṃ viśeṣataḥ // LiP_2,6.34 //",
    "GP12lip_2__u:846": "kṛṣṇāṣṭamyāṃ ca rudrasya saṃdhyāyāṃ bhasmavarjitāḥ /",
    "GP12lip_2__u:847": "caturdaśyāṃ mahādevaṃ na yajanti ca yatra vai // LiP_2,6.35 //",
    "GP12lip_2__u:848": "viṣṇornāmavihinā ye saṃgatāśca durātmabhiḥ /",
    "GP12lip_2__u:849": "namaḥ kṛṣṇāya śarvāya śivāya parameṣṭhine // LiP_2,6.36 //",
    "GP12lip_2__u:850": "brāhmaṇāśca narā mūḍhā navadanti durātmakāḥ /",
    "GP12lip_2__u:851": "tatraiva satataṃ vatsa sabhāryastvaṃ samāvisa // LiP_2,6.37 //",
    "GP12lip_2__u:852": "vedaghoṣo na yatrāsti gurupūjādayo na ca /",
    "GP12lip_2__u:853": "pitṛkarmavihīnāṃstu sabhāryastvaṃ samāviśa // LiP_2,6.38 //",
    "GP12lip_2__u:854": "rātrau rātrau gṛhe yasmin kalaho vartate mithaḥ /",
    "GP12lip_2__u:855": "anayā sārdhamaniśaṃ viśa tvaṃ bhayavarjitaḥ // LiP_2,6.39 //",
    "GP12lip_2__u:856": "liṅgārcanaṃ yasya nāsti yasya nāsti japādikam /",
    "GP12lip_2__u:857": "rudrabhaktirvinindā ca tatraiva viśa nirbhayaḥ // LiP_2,6.40 //",
    "GP12lip_2__u:858": "atithiḥ śrotriyo vāpi gururvāvaiṣṇavopi vā /",
    "GP12lip_2__u:859": "na saṃti yadgṛhe gāvaḥ sabhāryastvaṃ samāviśa // LiP_2,6.41 //",
    "GP12lip_2__u:860": "bālānāṃ prekṣamāṇānāṃ yatrādattvā tvabhakṣayan /",
    "GP12lip_2__u:861": "bhakṣyāṇi tatra saṃhṛṣṭaḥ sabhāryastvaṃ samāviśa // LiP_2,6.42 //",
    "GP12lip_2__u:862": "anabhyarcya mahādevaṃ vāsudevamathāpi vā /",
    "GP12lip_2__u:863": "ahutvā vidhivadyatra tatra nityaṃ samāviśa // LiP_2,6.43 //",
    "GP12lip_2__u:864": "pāpa karmaratā mūḍhā dayāhīnāḥ parasparam /",
    "GP12lip_2__u:865": "gṛhe yasminsamāsaṃte deśe vā tatra saṃviśa // LiP_2,6.44 //",
    "GP12lip_2__u:866": "prākārāgāravidhvaṃsā na caiveḍyā kuṭuṃbinī /",
    "GP12lip_2__u:867": "tadgṛhaṃ tu samāsādya vasa nityaṃ hi hṛṣṭadhīḥ // LiP_2,6.45 //",
    "GP12lip_2__u:868": "yatra kaṇṭakino vṛkṣā yatra niṣpāvavallarī /",
    "GP12lip_2__u:869": "brahmavṛkṣaśca yatrāsti sabhāryāstvaṃ samāviśa // LiP_2,6.46 //",
    "GP12lip_2__u:870": "agastyārkādayo vāpi bandhujīvo gṛheṣu vai /",
    "GP12lip_2__u:871": "karavīro viśeṣeṇa nandyāvartamathāpi vā // LiP_2,6.47 //",
    "GP12lip_2__u:872": "mallikā vā gṛhe yeṣāṃ sabhāryāstvaṃ samāviśa /",
    "GP12lip_2__u:873": "kanyā ca yatra vai vallī drohī vā ca jaṭī gṛhe // LiP_2,6.48 //",
    "GP12lip_2__u:874": "bahulā kadalī yatra sabhāryastvaṃ samāviśa /",
    "GP12lip_2__u:875": "tālaṃ tamālaṃ bhallātaṃ tittiḍīkhaṇḍameva ca // LiP_2,6.49 //",
    "GP12lip_2__u:876": "kadaṃbaḥ khādiraṃ vāpi sabhāryastvaṃ samāviśa /",
    "GP12lip_2__u:877": "nyagrodhaṃ vā gṛhe yeṣāmaśvatthaṃ cūtameva vā // LiP_2,6.50 //",
    "GP12lip_2__u:878": "uduṃbaraṃ vā panasaṃ sabhāryāstvaṃ samāviśa /",
    "GP12lip_2__u:879": "yasya kākagṛhaṃ niṃbe ārāme vā gṛhepi vā // LiP_2,6.51 //",
    "GP12lip_2__u:880": "daṇḍinī muṇḍinī vāpi sabhāryastvaṃ samāviśa /",
    "GP12lip_2__u:881": "ekā dāsī gṛhe yatra trigavaṃ pañcamāhiṣam // LiP_2,6.52 //",
    "GP12lip_2__u:882": "ṣaḍaśvaṃ saptamātaṅgaṃ sabhāryastvaṃ samāviśa /",
    "GP12lip_2__u:883": "yasya kālī gṛhe devī pretarūpā ca ḍākinī // LiP_2,6.53 //",
    "GP12lip_2__u:884": "kṣetrapālethavā yatra sabhāryastvaṃ samāviśa /",
    "GP12lip_2__u:885": "bhikṣubiṃbaṃ ca vai yasya gṛhe kṣapaṇakaṃ tathā // LiP_2,6.54 //",
    "GP12lip_2__u:886": "bauddhaṃ vā biṃbamāsādya tatra pūrṇaṃ samāviśa /",
    "GP12lip_2__u:887": "śayanāsanakāleṣu bhojanāṭanavṛttiṣu // LiP_2,6.55 //",
    "GP12lip_2__u:888": "yeṣāṃ vadati no vāṇī nāmāni ca hareḥ sadā /",
    "GP12lip_2__u:889": "tadgahaṃ te samākhyātaṃ sabhāryasya niveśitum // LiP_2,6.56 //",
    "GP12lip_2__u:890": "pāṣaṇḍācāraniratāḥ śrautasmārtabahiṣkṛtāḥ /",
    "GP12lip_2__u:891": "viṣṇubhakti vinirmuktā mahādevavinindakāḥ // LiP_2,6.57 //",
    "GP12lip_2__u:892": "nāstikāśca śaṭhā yatra sabhāryāstvaṃ samāviśa /",
    "GP12lip_2__u:893": "sarvasmādadhikatvaṃ ye na vadanti pinākinaḥ // LiP_2,6.58 //",
    "GP12lip_2__u:894": "sādhāraṇaṃ smarantyenaṃ sabhāryastvaṃ samāviśa /",
    "GP12lip_2__u:895": "brahmā ca bhagavānviṣṇuḥ śakraḥ sarvasureśvaraḥ // LiP_2,6.59 //",
    "GP12lip_2__u:896": "rudraprasādajāśceti na vadanti durātmakāḥ /",
    "GP12lip_2__u:897": "brahmā ca bhagavānviṣṇuḥ śakraśca sama eva ca // LiP_2,6.60 //",
    "GP12lip_2__u:898": "vadanti mūḍhāḥ khadyotaṃ bhānuṃ vā mūḍhacetasaḥ /",
    "GP12lip_2__u:899": "teṣāṃ gṛhe tathā kṣetra āvāse vā sadānayā // LiP_2,6.61 //",
    "GP12lip_2__u:900": "viśa bhuṅkṣva gṛhaṃ teṣāṃ api pūrṇamananyadhīḥ /",
    "GP12lip_2__u:901": "ye 'śranti kevalaṃ mūḍhāḥ pakvamannaṃ vicetasaḥ // LiP_2,6.62 //",
    "GP12lip_2__u:902": "snānamaṅgalahīnāś ca teṣāṃ tvaṃ gṛham āviśa /",
    "GP12lip_2__u:903": "yā nārī śaucavibhraṣṭā dehasaṃskāravarjitā // LiP_2,6.63 //",
    "GP12lip_2__u:904": "sarvabhakṣaratā nityaṃ tasyāḥ stāne samāviśa /",
    "GP12lip_2__u:905": "malināsyāḥ svayaṃ martyā malināṃbaradhāriṇaḥ // LiP_2,6.64 //",
    "GP12lip_2__u:906": "maladantā gṛhasthāśca gṛhe teṣāṃ samāviśa /",
    "GP12lip_2__u:907": "pādaśaucavinirmuktāḥ saṃdhyākāle ca śāyinaḥ // LiP_2,6.65 //",
    "GP12lip_2__u:908": "saṃdhyāyāma śrute ye vai gṛhaṃ teṣāṃ samāviśa /",
    "GP12lip_2__u:909": "atyāśanaratā martyā atipānaratā narāḥ // LiP_2,6.66 //",
    "GP12lip_2__u:910": "dyūtavādakriyāmūḍhāḥ gṛhe teṣāṃ samāviśa /",
    "GP12lip_2__u:911": "brahmasvahāriṇo ye cāyogyāṃścaiva yajanti vā // LiP_2,6.67 //",
    "GP12lip_2__u:912": "śūdrānnabhojino vāpi gṛhaṃ teṣāṃ samāviśa /",
    "GP12lip_2__u:913": "madyapānaratāḥ pāpā māṃsa bhakṣaṇatatparāḥ // LiP_2,6.68 //",
    "GP12lip_2__u:914": "paradāraratā martyā gṛhaṃ teṣāṃ samāviśa /",
    "GP12lip_2__u:915": "parvaṇyanarcābhiratā maithune vā divā ratāḥ // LiP_2,6.69 //",
    "GP12lip_2__u:916": "saṃdhyāyāṃ maithunaṃ yeṣāṃ gṛhe teṣāṃ samāviśa /",
    "GP12lip_2__u:917": "pṛṣṭhato maithunaṃ yeṣāṃ śvānavanmṛgavacca vā // LiP_2,6.70 //",
    "GP12lip_2__u:918": "jale vā maithunaṃ kuryātsabhāryastvaṃ samāviśa /",
    "GP12lip_2__u:919": "rajasvalāṃ striyaṃ gaccheccāṇḍālīṃ vā narādhamaḥ // LiP_2,6.71 //",
    "GP12lip_2__u:920": "kanyāṃ vā gogṛhe vāpi gṛhaṃ teṣāṃ samāviśa /",
    "GP12lip_2__u:921": "bahunā kiṃ pralāpena nityakarmabahiṣkṛtāḥ // LiP_2,6.72 //",
    "GP12lip_2__u:922": "rudrabhaktivihīnāye gṛhaṃ teṣāṃ samāviśa /",
    "GP12lip_2__u:923": "śṛṅgairdivyauṣadhaiḥ kṣudraiḥ śepha ālipya gacchati // LiP_2,6.73 //",
    "GP12lip_2__u:924": "bhagadrāvaṃ karotyasmātsabhāryastvaṃ samāviśa /",
    "GP12lip_2__u:925": "sūta uvāca ityuktvā sa muniḥ śrīmān nirmārjya nayane tadā // LiP_2,6.74 //",
    "GP12lip_2__u:926": "brahmarṣirbrahmasaṃkāśastatraivāntarddhimātanot /",
    "GP12lip_2__u:927": "duḥsahaśca tathoktāni stānāni ca samīyivān // LiP_2,6.75 //",
    "GP12lip_2__u:928": "viśeṣāddevadevasya viṣṇornidāratātmanām /",
    "GP12lip_2__u:929": "sabhāryo muniśārdūlaḥ saiṣā jyeṣṭhā iti smṛtā // LiP_2,6.76 //",
    "GP12lip_2__u:930": "duḥsahastāmuvācedaṃ taḍāgāśramamantare /",
    "GP12lip_2__u:931": "āsva tvamatra cāhaṃ vai pravekṣyāmi rasātalam // LiP_2,6.77 //",
    "GP12lip_2__u:932": "āvayoḥ sthānamālokya nivāsārthaṃ tataḥ punaḥ /",
    "GP12lip_2__u:933": "āgamiṣyāmi te pārśvamityuktā tamuvāca sā // LiP_2,6.78 //",
    "GP12lip_2__u:934": "kimaśrāmi mahābhāga ko me dāsyati vai balim /",
    "GP12lip_2__u:935": "ityuktastāṃ muniḥ prāha yāḥ striyastvāṃ yajanti vai // LiP_2,6.79 //",
    "GP12lip_2__u:936": "balibhiḥ puṣpadhūpaiśca na tāsāṃ ca gṛhaṃ viśa /",
    "GP12lip_2__u:937": "ityuktvā tvāviśattatra pātālaṃ bilayogataḥ // LiP_2,6.80 //",
    "GP12lip_2__u:938": "adyāpi ca vinirmagno muniḥ sa jalasaṃstare /",
    "GP12lip_2__u:939": "grāmaparvatabāhyeṣu nityamāste 'śubhā punaḥ // LiP_2,6.81 //",
    "GP12lip_2__u:940": "prasaṃgāddevandeveśo viṣṇustribhuvaneśvaraḥ /",
    "GP12lip_2__u:941": "lakṣmyā dṛṣṭastayā lakṣmīḥ sā tamāha janārdanam // LiP_2,6.82 //",
    "GP12lip_2__u:942": "bhartā gato mahābāho bilaṃ tyaktvā sa māṃ prabho /",
    "GP12lip_2__u:943": "anāthāhaṃ jagannātha vṛttiṃ dehi namostu te // LiP_2,6.83 //",
    "GP12lip_2__u:944": "sūta uvāca ityukto bhagavānviṣṇuḥ prahasyāha janārdanaḥ /",
    "GP12lip_2__u:945": "jyeṣṭhāmalakṣmīṃ deveśo mādhavo madhusūdanaḥ // LiP_2,6.84 //",
    "GP12lip_2__u:946": "śrīviṣṇuruvāca ye rudramanaghaṃ śarvaṃ śaṅkaraṃ nīlalohitam /",
    "GP12lip_2__u:947": "aṃbāṃ haimavatīṃ vāpi janitrīṃ jagatāmapi // LiP_2,6.85 //",
    "GP12lip_2__u:948": "madbhaktānnindayantyatra teṣāṃ vittaṃ tavaiva hi /",
    "GP12lip_2__u:949": "yepi caiva mahādevaṃ vinindyaiva yajanti mām // LiP_2,6.86 //",
    "GP12lip_2__u:950": "mūḍhā hyabhāgyā madbhaktā api teṣāṃ dhanaṃ tava /",
    "GP12lip_2__u:951": "yasyājñayā hyahaṃ brahmā prasādādvartate sadā // LiP_2,6.87 //",
    "GP12lip_2__u:952": "ye yajanti vinindyaiva mama vidveṣakārakāḥ /",
    "GP12lip_2__u:953": "madbhaktā naiva te bhaktā iva vartanti durmadāḥ // LiP_2,6.88 //",
    "GP12lip_2__u:954": "teṣāṃ gṛhaṃ dhanaṃ kṣetramiṣṭāpūrtaṃ tavaiva hi /",
    "GP12lip_2__u:955": "sūta uvāca ityuktvā tāṃ parityajya lakṣmyālakṣmīṃ janārdanaḥ // LiP_2,6.89 //",
    "GP12lip_2__u:956": "jajāpa bhagavanrudramalakṣmīkṣayasiddhaye /",
    "GP12lip_2__u:957": "tasmātpradeyastasyai ca balirnityaṃmunīśvarāḥ // LiP_2,6.90 //",
    "GP12lip_2__u:958": "viṣṇubhaktairna saṃdehaḥ sarvayatnena sarvadā /",
    "GP12lip_2__u:959": "aṅganābhiḥ sadā pūjyā balibhirvividhairdvijāḥ // LiP_2,6.91 //",
    "GP12lip_2__u:960": "yaḥ paṭhecchṛṇuyādvāpi śrāvayedvā dvijottamān /",
    "GP12lip_2__u:961": "alakṣmīvṛttamanagho lakṣmīvāllaṃbhate gatim // LiP_2,6.92 //",
    "GP12lip_2__u:962": "iti śrīliṅgamahāpurāṇe uttarabhāge alakṣmīvṛttaṃ nāma ṣaṣṭhe 'dhyāyaḥ",
    "GP12lip_2__u:963": "ṛṣaya ūcuḥ kiñjapānmucyate jantuḥ sarvalokabhayādibhiḥ /",
    "GP12lip_2__u:964": "sarvapāpavinirmuktaḥ prāpnoti paramāṃ gatim // LiP_2,7.1 //",
    "GP12lip_2__u:965": "alakṣmīṃvātha saṃtyajya gamiṣyati japena vai /",
    "GP12lip_2__u:966": "lakṣmīvāso bhavenmartyaḥ sūta vaktumihārhasi // LiP_2,7.2 //",
    "GP12lip_2__u:967": "sūta uvāca purā pitāmahenoktaṃ vasiṣṭhāya mahātmane /",
    "GP12lip_2__u:968": "vakṣye saṃkṣepataḥ sarvaṃ sarvalokahitāya vai // LiP_2,7.3 //",
    "GP12lip_2__u:969": "śṛṇvantu vacanaṃ sarve praṇipatya janārdanam /",
    "GP12lip_2__u:970": "devadevamajaṃ viṣṇuṃ kṛṣṇamacyutamavyayam // LiP_2,7.4 //",
    "GP12lip_2__u:971": "sarvapāpaharaṃ śuddhaṃ mokṣadaṃ brahmavādinam /",
    "GP12lip_2__u:972": "manasākarmaṇā vācā yo vidvānpuṇyakarmakṛt // LiP_2,7.5 //",
    "GP12lip_2__u:973": "nārāyaṇaṃ japennityaṃ praṇamya puruṣottamam /",
    "GP12lip_2__u:974": "svapannārāyaṇaṃ devaṃ gacchannārāyaṇaṃ tathā // LiP_2,7.6 //",
    "GP12lip_2__u:975": "bhuñjannārāyaṇaṃ viprāstiṣṭhañjāgratsanātanam /",
    "GP12lip_2__u:976": "unmiṣannimiṣanvāpi namo nārāyaṇeti vai // LiP_2,7.7 //",
    "GP12lip_2__u:977": "bhojyaṃ peyaṃ ca lehyaṃ ca namo nārāyaṇeti ca /",
    "GP12lip_2__u:978": "abhimantrya spṛśanbhuṅkte sa yāti paramāṃ gatim // LiP_2,7.8 //",
    "GP12lip_2__u:979": "sarvapāpavinirmuktaḥ prāpnoti ca satāṃ gatim /",
    "GP12lip_2__u:980": "alakṣmīśca mayā proktā patnī yā duḥsahasya ca // LiP_2,7.9 //",
    "GP12lip_2__u:981": "nārāyaṇapadaṃ śrutvā gacchatyeva na saṃśayaḥ /",
    "GP12lip_2__u:982": "yā lakṣmīrdevadevasya hareḥ kṛṣṇasya vallabhā // LiP_2,7.10 //",
    "GP12lip_2__u:983": "gṛhe kṣetre tathāvāse tanauvasati suvratāḥ /",
    "GP12lip_2__u:984": "āloḍya sarvaśāstrāṇi vicārya ca punaḥ punaḥ // LiP_2,7.11 //",
    "GP12lip_2__u:985": "itamekaṃ suniṣpannaṃ dhyeyo nārāyaṇaḥ sadā /",
    "GP12lip_2__u:986": "kiṃ tasya bahubhirmantraiḥ kiṃ tasya bahubhirvrataiḥ // LiP_2,7.12 //",
    "GP12lip_2__u:987": "namo nārāyaṇāyeti mantraḥ sarvārthasādhakaḥ /",
    "GP12lip_2__u:988": "tasmātsarveṣu kāleṣu namo nārāyaṇeti ca // LiP_2,7.13 //",
    "GP12lip_2__u:989": "japetsa yāti viprendrā viṣṇulokaṃ sabāndhavaḥ /",
    "GP12lip_2__u:990": "anyacca devadevasya śṛṇvantu munisattamāḥ // LiP_2,7.14 //",
    "GP12lip_2__u:991": "mantro mayā purābhyastaḥ sarvavedārthasādhakaḥ /",
    "GP12lip_2__u:992": "dvādaśākṣarasaṃyukto dvādaśātmā purātanaḥ // LiP_2,7.15 //",
    "GP12lip_2__u:993": "tasyaiveha ca māhātmyaṃ saṃkṣepātpravadāmi vaḥ /",
    "GP12lip_2__u:994": "kaściddvijo mahāprājñastapastaptvā kathañcana // LiP_2,7.16 //",
    "GP12lip_2__u:995": "putramekaṃ tayotpādya saṃskāraiśca yathākramam /",
    "GP12lip_2__u:996": "yojayitvā yatākālaṃ kṛtopanayanaṃ punaḥ // LiP_2,7.17 //",
    "GP12lip_2__u:997": "adhyāpayāmāsa tadā sa ca novāca kiñcana /",
    "GP12lip_2__u:998": "na jihvā spandate tasya duḥkhito 'bhūddvijottamaḥ // LiP_2,7.18 //",
    "GP12lip_2__u:999": "vāsudeveti niyatamaitareyo vadatyasau /",
    "GP12lip_2__u:1000": "pitā tasya tathā cānyāṃ pariṇīya yathāvidhi // LiP_2,7.19 //",
    "GP12lip_2__u:1001": "putrānutpādayāmāsa tathaiva vidhipūrvakam /",
    "GP12lip_2__u:1002": "vedānadhītya saṃpannā babhūvuḥ sarvasaṃmatāḥ // LiP_2,7.20 //",
    "GP12lip_2__u:1003": "aitareyasya sā mātā duḥkhitā śokamūrcchitā /",
    "GP12lip_2__u:1004": "uvāca putrāḥ saṃpannā vedavedāṅgapāragāḥ // LiP_2,7.21 //",
    "GP12lip_2__u:1005": "brāhmaṇaiḥ pūjyamānā vai modayanti ca mātaram /",
    "GP12lip_2__u:1006": "mama tvaṃ bhāgyahīnāyāḥ putro jāto nirākṛtiḥ // LiP_2,7.22 //",
    "GP12lip_2__u:1007": "mamātra nidhanaṃ śreyo na kathañcana jīvitam /",
    "GP12lip_2__u:1008": "ityuktaḥ sa ca nirgamya yajñavāṭaṃ jagāma vai // LiP_2,7.23 //",
    "GP12lip_2__u:1009": "tasminyāte dvijānāṃ tu na mantrāḥ pratipedire /",
    "GP12lip_2__u:1010": "aitareye sthitetatra brāhmaṇā mohitāstadā // LiP_2,7.24 //",
    "GP12lip_2__u:1011": "tato vāṇī samudbhūtā vāsudeveti kīrtanāt /",
    "GP12lip_2__u:1012": "aitareyasya te viprāḥ praṇipatya yatātatham // LiP_2,7.25 //",
    "GP12lip_2__u:1013": "pūjāṃ cakrustato yajñaṃ svayameva samāgatam /",
    "GP12lip_2__u:1014": "tataḥ samāpya taṃ yajñamaitareyo dhanādibhiḥ // LiP_2,7.26 //",
    "GP12lip_2__u:1015": "sarvavedānsadasyāha sa ṣaḍaṅgān samāhitāḥ /",
    "GP12lip_2__u:1016": "tuṣṭuvuśca tathā viprā brahmādyāśca tathā dvijāḥ // LiP_2,7.27 //",
    "GP12lip_2__u:1017": "sasarjuḥ puṣpavarṣāṇi khecarāḥ siddhacāraṇāḥ /",
    "GP12lip_2__u:1018": "evaṃ samāpya vai yajñamaitareyo dvijottamāḥ // LiP_2,7.28 //",
    "GP12lip_2__u:1019": "mātaraṃ pūjayitvā tu viṣṇoḥ sthānaṃ jagāma ha /",
    "GP12lip_2__u:1020": "etadvai kathitaṃ sarvaṃ dvādaśākṣaravaibhavam // LiP_2,7.29 //",
    "GP12lip_2__u:1021": "paṭhatāṃ śṛṇvatāṃ nityaṃ mahāpātakanāśanam /",
    "GP12lip_2__u:1022": "japedyaḥ puruṣo nityaṃ dvādaśākṣaramavyayam // LiP_2,7.30 //",
    "GP12lip_2__u:1023": "sa yāti divyamatulaṃ viṣṇostatparamaṃ padam /",
    "GP12lip_2__u:1024": "api pāpasamācāro dvādaśākṣaratatparaḥ // LiP_2,7.31 //",
    "GP12lip_2__u:1025": "prāpnoti paramaṃ sthānaṃ nātra kāryā vicāraṇā /",
    "GP12lip_2__u:1026": "kiṃ punarye svadharmasthā vāsudevaparāyaṇāḥ // LiP_2,7.32 //",
    "GP12lip_2__u:1027": "divyaṃ sthānaṃ mahātmānaḥ prāpnuvantīti suvratāḥ // LiP_2,7.33 //",
    "GP12lip_2__u:1028": "iti śrīliṅgamahāpurāṇe uttarabhāge dvādaśākṣarapraśaṃsānāma saptamo 'dhyāyaḥ",
    "GP12lip_2__u:1029": "suta uvāca aṣṭākṣaro dvijaśreṣṭhā namo nārāyaṇeti ca /",
    "GP12lip_2__u:1030": "dvādaśākṣaramantraśca paramaḥ paramātmanaḥ // LiP_2,8.1 //",
    "GP12lip_2__u:1031": "mantra ṣaḍakṣaro viprāḥ sarvavedārthasaṃcayaḥ /",
    "GP12lip_2__u:1032": "yaścoṃnamaḥ śivāyeti mantraḥ sarvārthasādhakaḥ // LiP_2,8.2 //",
    "GP12lip_2__u:1033": "tathā śivatarāyeti divyaḥ pañcākṣaraḥ śubhaḥ /",
    "GP12lip_2__u:1034": "mayaskarāya cetyevaṃ namaste śaṅkarāya ca // LiP_2,8.3 //",
    "GP12lip_2__u:1035": "saptākṣaroyaṃ rudrasya pradhānapuruṣasya vai /",
    "GP12lip_2__u:1036": "brahmā ca bhagavānviṣṇuḥ sarve devāḥ savāsavāḥ // LiP_2,8.4 //",
    "GP12lip_2__u:1037": "mantrairetairdvijaśreṣṭhā munayaśca yajanti tam /",
    "GP12lip_2__u:1038": "śaṅkaraṃ devadevaśaṃ mayaskaramajodbhavam // LiP_2,8.5 //",
    "GP12lip_2__u:1039": "śivaṃ ca śaṅkaraṃ rudraṃ devadevamumāpatim /",
    "GP12lip_2__u:1040": "prāhurnamaḥ śivāyoti namaste śaṅkarāya ca // LiP_2,8.6 //",
    "GP12lip_2__u:1041": "mayaskarāya rudrāya tathā śivatarāya ca /",
    "GP12lip_2__u:1042": "japtvā mucyeta vai vipro brahmahatyādibhiḥ kṣaṇāt // LiP_2,8.7 //",
    "GP12lip_2__u:1043": "purā kaściddvijaḥ śakto dhundhumūka iti śrutaḥ /",
    "GP12lip_2__u:1044": "āsīttṛtīye tretāyāmāvartte ca manoḥ prabhoḥ // LiP_2,8.8 //",
    "GP12lip_2__u:1045": "meghavāhanakalpe vai brahmaṇaḥ paramātmanaḥ /",
    "GP12lip_2__u:1046": "megho bhūtvā mahādevaṃ kṛttivāsasamīśvaram // LiP_2,8.9 //",
    "GP12lip_2__u:1047": "bahumānena vai rudraṃ devadevo janārdanaḥ /",
    "GP12lip_2__u:1048": "khinno 'tibhārādrudrasya niḥśvāsocchvāsavarjitaḥ // LiP_2,8.10 //",
    "GP12lip_2__u:1049": "vijñāpya śitikaṇṭhāya tapaścakreṃbujekṣaṇaḥ /",
    "GP12lip_2__u:1050": "tapasā paramaiśvaryaṃ balaṃ caiva tathādbhutam // LiP_2,8.11 //",
    "GP12lip_2__u:1051": "labdhavānparameśānācchaṅkarātparamātmanaḥ /",
    "GP12lip_2__u:1052": "tasmātkalpastadā cāsīnmeghavāhanasaṃjñayā // LiP_2,8.12 //",
    "GP12lip_2__u:1053": "tasminkalpe muneḥ śāpaddhundhumūkasamudbhavaḥ /",
    "GP12lip_2__u:1054": "dhundhumūkātmajastena durātmā ca babhūva saḥ // LiP_2,8.13 //",
    "GP12lip_2__u:1055": "dhundhumūkaḥ purāsakto bhāryayā saha mohitaḥ /",
    "GP12lip_2__u:1056": "tasyāṃ vai sthāpito garbhaḥ kāmāsaktena cetasā // LiP_2,8.14 //",
    "GP12lip_2__u:1057": "amāvāsyāmahanyeva muhūrte rudradaivate /",
    "GP12lip_2__u:1058": "antarvatnī tadā bhāryā muktā tena yathāsukham // LiP_2,8.15 //",
    "GP12lip_2__u:1059": "asūta sā ca tanayaṃ viśalyākhyā prayatnataḥ /",
    "GP12lip_2__u:1060": "rudre muhurte mandena vīkṣite munisattamāḥ // LiP_2,8.16 //",
    "GP12lip_2__u:1061": "mātuḥ pitustathāriṣṭaṃ sa saṃjātastathātmanaḥ /",
    "GP12lip_2__u:1062": "ṛṣī tamūcaturviprā dhundhumūkaṃ mithastadā // LiP_2,8.17 //",
    "GP12lip_2__u:1063": "mitrāvaruṇānāmanau duṣputra iti sattamau /",
    "GP12lip_2__u:1064": "vasiṣṭhaḥ prāha nīco 'pi prabhāvādvai bṛhaspateḥ // LiP_2,8.18 //",
    "GP12lip_2__u:1065": "putrastavāsau durbuddhirapi mucyati kilbiṣāt /",
    "GP12lip_2__u:1066": "duḥkhito dhundhumūko 'sau dṛṣṭvā putram avasthitam // LiP_2,8.19 //",
    "GP12lip_2__u:1067": "jātakarmādikaṃ kṛtvā vidhivatsvayameva ca /",
    "GP12lip_2__u:1068": "adhyāpayāmāsa ca taṃ vidhinaiva dvijottamāḥ // LiP_2,8.20 //",
    "GP12lip_2__u:1069": "tenādhīnaṃ yathānyāyaṃ dhaindhumūkena suvratāḥ /",
    "GP12lip_2__u:1070": "kṛtodvāhastadā gatvā guruśuśruṣaṇe rataḥ // LiP_2,8.21 //",
    "GP12lip_2__u:1071": "anenaiva muniśreṣṭhā dhaindhumūkena durmadāt /",
    "GP12lip_2__u:1072": "bhuktvānyāṃ vṛṣalīṃ dṛṣṭvā svabhāryāvāddivāniśam // LiP_2,8.22 //",
    "GP12lip_2__u:1073": "ekaśayyāsanagato dhaindhumūko dvijādhamaḥ /",
    "GP12lip_2__u:1074": "tathā cacāra durbuddhistyaktvā dharmagatiṃ parām // LiP_2,8.23 //",
    "GP12lip_2__u:1075": "mādhvī pītā tayā sārdhaṃ tena rāgavivṛddhaye /",
    "GP12lip_2__u:1076": "kenāpi kāraṇenaiva tāmuddisya dvijottamāḥ // LiP_2,8.24 //",
    "GP12lip_2__u:1077": "nihatā sā ca pāpena vṛṣalī gatamaṅgalā /",
    "GP12lip_2__u:1078": "tatastasyāstadā tasya bhrātṛbhirnihataḥ pitā // LiP_2,8.25 //",
    "GP12lip_2__u:1079": "mātā ca tasya durbuddherdhaundhumūkasya śobhanā /",
    "GP12lip_2__u:1080": "bhāryā ca tasya durbuddheḥ śyālāste cāpi suvratāḥ // LiP_2,8.26 //",
    "GP12lip_2__u:1081": "rājñā kṣaṇādaho naṣṭa kulaṃ tasyāśca tasya ca /",
    "GP12lip_2__u:1082": "gatvāsau dhaindhumūkaśca yena kenāpi līlayā // LiP_2,8.27 //",
    "GP12lip_2__u:1083": "dṛṣṭvā tu taṃ muniśreṣṭhaṃ rudrajāpyaparāyaṇam /",
    "GP12lip_2__u:1084": "labdhvā pāśupataṃ tadvai purā devānmaheśvarāt // LiP_2,8.28 //",
    "GP12lip_2__u:1085": "labdhvā pañcākṣaraṃ caiva ṣaḍakṣaramanuttamam /",
    "GP12lip_2__u:1086": "punaḥ pañcākṣaraṃ caiva japtvā lakṣaṃ pṛthak pṛthak // LiP_2,8.29 //",
    "GP12lip_2__u:1087": "vrataṃ kṛtvā ca vidhinā divyaṃ dvādaśamāsikam /",
    "GP12lip_2__u:1088": "kāladharmaṃ gataḥ kalpe pūjitaśca yamena vai // LiP_2,8.30 //",
    "GP12lip_2__u:1089": "uddhṛtā ca tathā mātā pitā śyālāśca suvratāḥ /",
    "GP12lip_2__u:1090": "patnī ca subhagā jātā susmitā ca pativratā // LiP_2,8.31 //",
    "GP12lip_2__u:1091": "tābhirvimānāmāruhya devaiḥ seṃdrairabhiṣṭutaḥ /",
    "GP12lip_2__u:1092": "gāṇapatyamanu prāpya rudrasya dayito 'bhavat // LiP_2,8.32 //",
    "GP12lip_2__u:1093": "tasmādaṣṭākṣarāṃnmantrāttathā vai dvādaśākṣarāt /",
    "GP12lip_2__u:1094": "bhavetkoṭiguṇaṃ puṇyaṃ nātra kāryā vicāraṇā // LiP_2,8.33 //",
    "GP12lip_2__u:1095": "tasmājjapeddhiyo nityaṃ prāguktena vidhānataḥ /",
    "GP12lip_2__u:1096": "śaktibījasamāyuktaṃ sa yāti paramāṃ gatim // LiP_2,8.34 //",
    "GP12lip_2__u:1097": "etadvaḥ kathitaṃ sarvaṃ kathāsarvasvamuttamam /",
    "GP12lip_2__u:1098": "yaḥ paṭhecchṛṇuyādvāpi śrāvayedvā dvijottamān // LiP_2,8.35 //",
    "GP12lip_2__u:1099": "sa yāti brahmalokaṃ tu rudrajāpyamanuttamam // LiP_2,8.36 //",
    "GP12lip_2__u:1100": "iti śrīliṅgamahāpurāṇe uttarabhāge aṣṭamo 'dhyāyaḥ",
    "GP12lip_2__u:1101": "ṛṣaya ūcuḥ devaiḥ purā kṛtaṃ divyaṃ vrataṃ pāśupataṃ śubham /",
    "GP12lip_2__u:1102": "brahmaṇā ca svayaṃ sūta kṛṣṇenākliṣṭakarmaṇā // LiP_2,9.1 //",
    "GP12lip_2__u:1103": "patitena ca vipreṇa dhaindhumūkena vai tathā /",
    "GP12lip_2__u:1104": "kṛtvā japtvā gatiḥ prāptā kathaṃ pāśupataṃ vratam // LiP_2,9.2 //",
    "GP12lip_2__u:1105": "kathaṃ paśupatirdevaḥ śaṅkaraḥ parameśvaraḥ /",
    "GP12lip_2__u:1106": "vaktumarhasi cāsmākaṃ paraṃ kautūhalaṃ hi naḥ // LiP_2,9.3 //",
    "GP12lip_2__u:1107": "sūta uvāca purā śāpādvinirmukto brahmaputro mahāyaśāḥ /",
    "GP12lip_2__u:1108": "rudrasya devadevasya marudeśādihāgataḥ // LiP_2,9.4 //",
    "GP12lip_2__u:1109": "tyaktvā prasādādrudrasya uṣṭradehamajājñayā /",
    "GP12lip_2__u:1110": "śilādaputramāsādya namaskṛtya vidhānataḥ // LiP_2,9.5 //",
    "GP12lip_2__u:1111": "meruṣṭaṣṭhe munivaraḥ śrutvā dharmamanuttamam /",
    "GP12lip_2__u:1112": "māheśvaraṃ muniśreṣṭhā hyapṛcchacca punaḥ punaḥ // LiP_2,9.6 //",
    "GP12lip_2__u:1113": "nandinaṃ praṇipatyainaṃ kathaṃ paśupatiḥ prabhuḥ /",
    "GP12lip_2__u:1114": "vaktumarhasi cāsmākaṃ tatsarvaṃ ca tadāha saḥ // LiP_2,9.7 //",
    "GP12lip_2__u:1115": "tatsarvaṃ śrutavān vyāsaḥ kṛṣṇadvaipāyanaḥ prabhuḥ /",
    "GP12lip_2__u:1116": "tasmādahanumaśrutya yuṣmākaṃ pravadāmi vai // LiP_2,9.8 //",
    "GP12lip_2__u:1117": "sarve śṛṇvaṃ tu vacanaṃ namaskṛtvā maheśvaram /",
    "GP12lip_2__u:1118": "sanatkumāra uvāca kathaṃ paśupatirdevaḥ paśavaḥ ke prakīrtitāḥ // LiP_2,9.9 //",
    "GP12lip_2__u:1119": "kaiḥ pāśaiste nibadhyante vimucyante ca te katham /",
    "GP12lip_2__u:1120": "śailādir uvāca sanatkumāra vakṣyāmi sarvam etad yathātatham // LiP_2,9.10 //",
    "GP12lip_2__u:1121": "rudrabhaktasya śāntasya tava kalyāmacetasaḥ /",
    "GP12lip_2__u:1122": "brahmādyāḥ sthāvarāntāśca devadevasya dhīmataḥ // LiP_2,9.11 //",
    "GP12lip_2__u:1123": "paśavaḥ parikīrtyante saṃsāravaśavartinaḥ /",
    "GP12lip_2__u:1124": "teṣāṃ patitvādbhagavān rudraḥ paśupatiḥ smṛtaḥ // LiP_2,9.12 //",
    "GP12lip_2__u:1125": "anādinidhano dhātā bhagavānviṣṇuravyayaḥ /",
    "GP12lip_2__u:1126": "māyāpāśena badhnāti paśuvatparameśvaraḥ // LiP_2,9.13 //",
    "GP12lip_2__u:1127": "sa eva mocakasteṣāṃ jñānayogena sevitaḥ /",
    "GP12lip_2__u:1128": "avidyāpāśabaddhānāṃ nānyo mocaka iṣyate // LiP_2,9.14 //",
    "GP12lip_2__u:1129": "tamṛte paramātmānaṃ śaṅkaraṃ parameśvaram /",
    "GP12lip_2__u:1130": "caturviṃśatitattvāni pāśā hi parameṣṭhinaḥ // LiP_2,9.15 //",
    "GP12lip_2__u:1131": "taiḥ pāśairmocayatyekaḥ śivo jīvairupāsitaḥ /",
    "GP12lip_2__u:1132": "nibadhnāti paśūnekaścaturviṃśatipāśakaiḥ // LiP_2,9.16 //",
    "GP12lip_2__u:1133": "sa eva bhagavānrudro mocayatyapi sevitaḥ /",
    "GP12lip_2__u:1134": "daśendriyamayaiḥ pāśairantaḥ karaṇasaṃbhavaiḥ // LiP_2,9.17 //",
    "GP12lip_2__u:1135": "bhūtatanmātrapāśaiśca paśūnmocayati prabhuḥ /",
    "GP12lip_2__u:1136": "indriyārthamayaiḥ pāśair baddhvā viṣayinaḥ prabhuḥ // LiP_2,9.18 //",
    "GP12lip_2__u:1137": "āśu bhaktā bhavantyevaṃ parameśvarasevayā /",
    "GP12lip_2__u:1138": "bhaja ityeṣa dhātur vai sevāyāṃ parikīrtitaḥ // LiP_2,9.19 //",
    "GP12lip_2__u:1139": "tasmātsevā budhaiḥ proktā bhaktiśabdena bhūyasī /",
    "GP12lip_2__u:1140": "brahmadistaṃbaparyantaṃ paśūnbaddhvā maheśvaraḥ // LiP_2,9.20 //",
    "GP12lip_2__u:1141": "tribhirguṇamayaiḥ pāśaiḥ kāryaṃ kārayati svayam /",
    "GP12lip_2__u:1142": "dṛḍhena bhaktiyogena paśubhiḥ samupāsitaḥ // LiP_2,9.21 //",
    "GP12lip_2__u:1143": "mocayatyeva tānsadyaḥ śaṅkaraḥ parameśvaraḥ /",
    "GP12lip_2__u:1144": "bhajanaṃ bhaktirityuktā vāṅmanaḥ kāyakarmabhiḥ // LiP_2,9.22 //",
    "GP12lip_2__u:1145": "sarvakāryeṇahetutvātpāśacchedapaṭīyasī /",
    "GP12lip_2__u:1146": "satyaḥ sarvaga ityādi śivasya guṇacintanā // LiP_2,9.23 //",
    "GP12lip_2__u:1147": "rupopādānacintā ca mānasaṃ bhajanaṃ viduḥ /",
    "GP12lip_2__u:1148": "vācikaṃ bhajanaṃ dhīrāḥ praṇavādijapaṃ viduḥ // LiP_2,9.24 //",
    "GP12lip_2__u:1149": "kāyikaṃ bhajanaṃ sadbhiḥ prāṇāyāmādi kathyate /",
    "GP12lip_2__u:1150": "dharmādharmamayaiḥ pāśairbandhanaṃ dehināmidam // LiP_2,9.25 //",
    "GP12lip_2__u:1151": "mocakaḥ śiva evaiko bhagavānparameśvaraḥ /",
    "GP12lip_2__u:1152": "caturviśatitattvāni māyākarmaguṇā iti // LiP_2,9.26 //",
    "GP12lip_2__u:1153": "kīrtyante viṣayāśceti pāśā jīvanibandhanāt /",
    "GP12lip_2__u:1154": "tairbaddhāḥ śivabhaktyaiva mucyante sarvadehinaḥ // LiP_2,9.27 //",
    "GP12lip_2__u:1155": "pañcakleśamayaiḥ pāśaiḥ paśūnbadhnāti śaṅkaraḥ /",
    "GP12lip_2__u:1156": "sa eva mocakastoṣāṃ bhaktyā samyagupāsitaḥ // LiP_2,9.28 //",
    "GP12lip_2__u:1157": "avidyāmasmitāṃ rāgaṃ dveṣaṃ ca dvipadāṃ varāḥ /",
    "GP12lip_2__u:1158": "vadantyabhiniveśaṃ ca kleśānpāśatvamāgatān // LiP_2,9.29 //",
    "GP12lip_2__u:1159": "tamomohomahāmohastāmisra iti paṇḍitāḥ /",
    "GP12lip_2__u:1160": "andhatāmisra ityāhuravidyāṃ pañcadhā sthitām // LiP_2,9.30 //",
    "GP12lip_2__u:1161": "tāñjīvānmuniśārdūlāḥ sarvāṃścaivāpyavidyayā /",
    "GP12lip_2__u:1162": "śivo mocayati śrīmānnānyaḥ kaścidvimocakaḥ // LiP_2,9.31 //",
    "GP12lip_2__u:1163": "avidyāṃ tama ityāhurasmitāṃ moha ityapi /",
    "GP12lip_2__u:1164": "mahāmoha iti prājñā rāgaṃ yogaparāyaṇāḥ // LiP_2,9.32 //",
    "GP12lip_2__u:1165": "dveṣaṃ tāmisra ityāhurandhatāmisra ityapi /",
    "GP12lip_2__u:1166": "tathaivābhiniveśaṃ ca mithyājñānaṃ vivekinaḥ // LiP_2,9.33 //",
    "GP12lip_2__u:1167": "tamaso 'ṣṭavidhā bhedā mohaścāṣṭavidhaḥ smṛtaḥ /",
    "GP12lip_2__u:1168": "mahāmohaprabhedāśca budhairdaśa vicintitāḥ // LiP_2,9.34 //",
    "GP12lip_2__u:1169": "aṣṭādaśavidhaṃ cāhustāmisraṃ ca vicakṣaṇāḥ /",
    "GP12lip_2__u:1170": "andhatāmisrabhedāśca tathāṣṭādaśadhā smṛtāḥ // LiP_2,9.35 //",
    "GP12lip_2__u:1171": "avidyayāsya saṃbandho nātīto nāstyanāgataḥ /",
    "GP12lip_2__u:1172": "bhavedrāgeṇa devasya śaṃbhoraṅganivāsinaḥ // LiP_2,9.36 //",
    "GP12lip_2__u:1173": "kāleṣu triṣu saṃbandhastasya dveṣeṇa no bhavet /",
    "GP12lip_2__u:1174": "māyātītasya devasya sthāṇoḥ paśupatervibhoḥ // LiP_2,9.37 //",
    "GP12lip_2__u:1175": "tathaivābhiniveśena saṃbandho na kadācana /",
    "GP12lip_2__u:1176": "śaṅkarasya śaraṇyasya śivasya paramātmanaḥ // LiP_2,9.38 //",
    "GP12lip_2__u:1177": "kuśalākuśalaistasya saṃbandho naiva karmabhiḥ /",
    "GP12lip_2__u:1178": "bhavetkālatraye śaṃbhoravidyāmativartinaḥ // LiP_2,9.39 //",
    "GP12lip_2__u:1179": "vipākaiḥ karmaṇāṃ vāpi na bhavedeva saṃgamaḥ /",
    "GP12lip_2__u:1180": "kāleṣu triṣu sarvasya śivasya śivadāyinaḥ // LiP_2,9.40 //",
    "GP12lip_2__u:1181": "sukhaduḥkhairasaṃspṛśyaḥ kālatritayavartibhiḥ /",
    "GP12lip_2__u:1182": "sa tair vinaśvaraiḥ śaṃbhur bodhānandātmakaḥ paraḥ // LiP_2,9.41 //",
    "GP12lip_2__u:1183": "āśayairaparāmṛṣṭaḥ kālatritayagocaraiḥ /",
    "GP12lip_2__u:1184": "dhiyāṃ patiḥ svabhūreṣa mahādevo maheśvaraḥ // LiP_2,9.42 //",
    "GP12lip_2__u:1185": "aspṛśyaḥ karmasaṃskāraiḥ kālatritayavartibhiḥ /",
    "GP12lip_2__u:1186": "tathaiva bhogasaṃskārairbhagavānantakāntakaḥ // LiP_2,9.43 //",
    "GP12lip_2__u:1187": "puṃviśeṣaparo devo bhagavānparameśvaraḥ /",
    "GP12lip_2__u:1188": "ceta nācetanāyuktaprapañcādakhilātparaḥ // LiP_2,9.44 //",
    "GP12lip_2__u:1189": "loke sātiśayatvena jñānaiśvaryaṃ vilokyate /",
    "GP12lip_2__u:1190": "śivenātiśayatvena śivaṃ prāhurmanīṣiṇaḥ // LiP_2,9.45 //",
    "GP12lip_2__u:1191": "pratisargaṃ prasūtānāṃ brahmaṇaṃ śāstravistaram /",
    "GP12lip_2__u:1192": "upadeṣṭā sa evādau kālāvacchedavartinām // LiP_2,9.46 //",
    "GP12lip_2__u:1193": "kālāvacchedayuktānāṃ gurūṇāmapyasau guruḥ /",
    "GP12lip_2__u:1194": "sarveṣāmeva sarveśaḥ kālāvacchedavarjitaḥ // LiP_2,9.47 //",
    "GP12lip_2__u:1195": "anādireṣa saṃbandho vijñānotkarṣayoḥ paraḥ /",
    "GP12lip_2__u:1196": "sthitayorīdṛśaḥ sarvaḥ pariśuddhaḥ svabhāvataḥ // LiP_2,9.48 //",
    "GP12lip_2__u:1197": "ātmaprayojanābhāve parānugraha eva hi /",
    "GP12lip_2__u:1198": "prayojanaṃ samastānāṃ kāryāṇāṃ parameśvaraḥ // LiP_2,9.49 //",
    "GP12lip_2__u:1199": "praṇavo vācakastasya śivasya paramātmanaḥ /",
    "GP12lip_2__u:1200": "śivarudrādiśabdānāṃ praṇavopi paraḥ smṛtaḥ // LiP_2,9.50 //",
    "GP12lip_2__u:1201": "śaṃbhoḥ praṇavavācyasya bhāvanā tajjapādapi /",
    "GP12lip_2__u:1202": "yā siddhiḥ svaparāprāpyā bhavatyeva na saṃśayaḥ // LiP_2,9.51 //",
    "GP12lip_2__u:1203": "jñānatattvaṃ prayatnena yogaḥ pāśupataḥ paraḥ /",
    "GP12lip_2__u:1204": "uktastu devadevena sarveṣāmanukaṃpayā // LiP_2,9.52 //",
    "GP12lip_2__u:1205": "sa hovācaiva yājñavalkyo yadakṣaraṃ gārgyayoginaḥ /",
    "GP12lip_2__u:1206_0": "abhivadanti sthūlamanantaṃ mahāścaryamadīrghamalohitamamastakamāsāyamata evo punānasamasaṃgamagandhamarasamackṣuṣkamaśrotramavāṅmanotejaskamapramāṇamanusukhamanāmagotramamaramajaramanāmayamamṛtamoṃśabdamamṛtamasaṃvṛtamapūrvamanaparamanantamabāhyaṃ",
    "GP12lip_2__u:1206_1": "tadaśrāti kiñcana na tāśrāti kiñcana // LiP_2,9.53 //",
    "GP12lip_2__u:1207": "etatkālavyaye jñātvā paraṃ pāśupataṃ prabhum /",
    "GP12lip_2__u:1208": "yoge pāśupate cāsmin yasyārthaḥ kila uttame // LiP_2,9.54 //",
    "GP12lip_2__u:1209": "kṛtvoṅkāraṃ pradīpaṃ mṛgaya gṛhapatiṃ sūkṣmamādyantarasthaṃ saṃyamya dvāravāsaṃ pavanapaṭutaraṃ nāyakaṃ condriyāṇām /",
    "GP12lip_2__u:1210": "vāgjālaiḥ kasya hetorvibhaṭasi tu bhayaṃ dṛśyate naiva kiñciddehasthaṃ paśya śaṃbhuṃ bhramasi kimu pare sāstrajālendhakāre // LiP_2,9.55 //",
    "GP12lip_2__u:1211": "evaṃ samyagbudhairjñātvā munīnāmatha coktaṃ śivena /",
    "GP12lip_2__u:1212": "asamarasaṃ pañcadhā kṛtvābhavaṃ cātmani yojayet // LiP_2,9.56 //",
    "GP12lip_2__u:1213": "iti śrīliṃṅgamahāpurāṇe uttarabhāge navamo 'dhyāyaḥ",
    "GP12lip_2__u:1214": "sanatkumāra uvāca bhūya eva mamācakṣva mahimānamumāpateḥ /",
    "GP12lip_2__u:1215": "bhavabhakta mahāprājña bhagavannandikeśvara // LiP_2,10.1 //",
    "GP12lip_2__u:1216": "śailādiruvāca sanatkumāra saṃkṣepāttava vakṣyāmyaśeṣataḥ /",
    "GP12lip_2__u:1217": "mahimānaṃ maheśasya bhavasya parameṣṭhinaḥ // LiP_2,10.2 //",
    "GP12lip_2__u:1218": "nāsya prakṛtibandho 'bhūdbuddhibandho na kaścana /",
    "GP12lip_2__u:1219": "na cāhaṅkārabandhaśca manobandhaśca no 'bhavat // LiP_2,10.3 //",
    "GP12lip_2__u:1220": "cittabandho na tasyābhūcchrotrabandho na cābhavat /",
    "GP12lip_2__u:1221": "na tvacāṃ cakṣuṣāṃ vāpi bandho jajñe kadācana // LiP_2,10.4 //",
    "GP12lip_2__u:1222": "jihvābandho na tasyābhūdghrāṇabandho na kaścana /",
    "GP12lip_2__u:1223": "pādabandhaḥ pāṇibandho vāgbandhaścaiva suvrata // LiP_2,10.5 //",
    "GP12lip_2__u:1224": "upasthendriya bandhaśca bhūtatanmātrabandhanam /",
    "GP12lip_2__u:1225": "nityaśuddhasvabhāvena nityabuddho nisargataḥ // LiP_2,10.6 //",
    "GP12lip_2__u:1226": "nityamukta iti prokto munibhistattvavedibhiḥ /",
    "GP12lip_2__u:1227": "anādi madhyaniṣṭhasya śivasya parameṣṭhinaḥ // LiP_2,10.7 //",
    "GP12lip_2__u:1228": "buddhiṃ sūte niyogena prakṛtiḥ puruṣasya ca /",
    "GP12lip_2__u:1229": "ahaṅkāraṃ prasūte 'syā buddhistasya niyogataḥ // LiP_2,10.8 //",
    "GP12lip_2__u:1230": "antaryāmīti deheṣu prasiddhasya svayaṃbhuvaḥ /",
    "GP12lip_2__u:1231": "indriyāṇi daśaikaṃ ca tanmātrāṇi ca śāsanāt // LiP_2,10.9 //",
    "GP12lip_2__u:1232": "ahaṅkāro 'tisaṃsūte śivasya parameṣṭhinaḥ /",
    "GP12lip_2__u:1233": "tanmātrāṇi niyogena tasya saṃsuvate prabho // LiP_2,10.10 //",
    "GP12lip_2__u:1234": "mahābhūtānyaśeṣeṇa mahādevasya dhīmataḥ /",
    "GP12lip_2__u:1235": "brahmādīnāṃ tṛṇāntaṃ hi dehināṃ dehasaṃgatim // LiP_2,10.11 //",
    "GP12lip_2__u:1236": "mahābhūtānyaśeṣāṇi janayanti śivājñayā /",
    "GP12lip_2__u:1237": "adhyavasyati sarvārthānbuddhistasyājñayā vibhoḥ // LiP_2,10.12 //",
    "GP12lip_2__u:1238": "antaryāmīti deheṣu prasiddhasya svayaṃbhuvaḥ /",
    "GP12lip_2__u:1239": "svabhāvasiddhamaiśvaryaṃ svabhāvādeva bhūtayaḥ // LiP_2,10.13 //",
    "GP12lip_2__u:1240": "tasyājñayā samastārthānahaṅkāro 'timanyate /",
    "GP12lip_2__u:1241": "cittaṃ cetayate cāpi manaḥ saṃkalpayatyapi // LiP_2,10.14 //",
    "GP12lip_2__u:1242": "śrotraṃ śṛṇoti tacchaktyā śabdasparśādikaṃ ca yat /",
    "GP12lip_2__u:1243": "śaṃbhorājñabalenaiva bhavasya parameṣṭhinaḥ // LiP_2,10.15 //",
    "GP12lip_2__u:1244": "vacanaṃ kurute vākyaṃ nādānādi kadācana /",
    "GP12lip_2__u:1245": "śarīrāṇāmaśeṣāṇāṃ tasya devasya śāsanāt // LiP_2,10.16 //",
    "GP12lip_2__u:1246": "karoti pāṇirādānaṃ na gatyādi kadācana /",
    "GP12lip_2__u:1247": "sarveṣāmeva jantūnāṃ niyamādeva vedhasaḥ // LiP_2,10.17 //",
    "GP12lip_2__u:1248": "vihāraṃ kurute pādo notsargādi kadācana /",
    "GP12lip_2__u:1249": "samastadehivṛndānāṃ śivasyaiva niyogataḥ // LiP_2,10.18 //",
    "GP12lip_2__u:1250": "utsargaṃ kurute pāyurna vadeta kadācana /",
    "GP12lip_2__u:1251": "jantorjātasya sarvasya parameśvaraśāsanāt // LiP_2,10.19 //",
    "GP12lip_2__u:1252": "ānandaṃ kurute śaśvadupasthaṃ vacanādvibhoḥ /",
    "GP12lip_2__u:1253": "sarveṣāmeva bhūtānāmīśvarasyaiva śāsanāt // LiP_2,10.20 //",
    "GP12lip_2__u:1254": "avakāśamaśeṣāṇāṃ bhūtānāṃ saṃprayacchati /",
    "GP12lip_2__u:1255": "ākāśaṃ sarvadā tasya paramasyaiva śāsanāt // LiP_2,10.21 //",
    "GP12lip_2__u:1256": "nirdeśena śivasyaiva bhedaiḥ prāṇādibhirnijaiḥ /",
    "GP12lip_2__u:1257": "bibhartti sarvabhūtānāṃ śarīrāṇi prabhañjanaḥ // LiP_2,10.22 //",
    "GP12lip_2__u:1258": "nirdeśāddevadevasya saptaskandhagato marut /",
    "GP12lip_2__u:1259": "lokayātrāṃ vahatyeva bhedaiḥ svairāvahādibhiḥ // LiP_2,10.23 //",
    "GP12lip_2__u:1260": "nāgādyaiḥ pañcabhirbhedaiḥ śarīreṣu pravartate /",
    "GP12lip_2__u:1261": "apadeśena devasya paramasya samīraṇaḥ // LiP_2,10.24 //",
    "GP12lip_2__u:1262": "havyaṃ vahati devānāṃ kavyaṃ kavyāśināmapi /",
    "GP12lip_2__u:1263": "pākaṃ ca kurute vahniḥ śaṅkarasyaiva śāsanāt // LiP_2,10.25 //",
    "GP12lip_2__u:1264": "bhuktamāhārajātaṃ yatpacate dehināṃ tathā /",
    "GP12lip_2__u:1265": "udarasthaḥ sadā vahnirviśveśvaraniyogataḥ // LiP_2,10.26 //",
    "GP12lip_2__u:1266": "saṃjīvayantyaśeṣāṇi bhūtānyāpastadājñayā /",
    "GP12lip_2__u:1267": "avilaṅghyā hi sarveṣāmājñā tasya garīyasī // LiP_2,10.27 //",
    "GP12lip_2__u:1268": "carācarāṇi bhūtāni bibhartyeva tadājñayā /",
    "GP12lip_2__u:1269": "ājñayā tasya devasya devadevaḥ purandaraḥ // LiP_2,10.28 //",
    "GP12lip_2__u:1270": "jīvatāṃ vyādhibhiḥ pīḍāṃ mṛtānāṃ yātanāśataiḥ /",
    "GP12lip_2__u:1271": "viśvaṃbharaḥ sadākālaṃ lokaiḥ sarvairalaṅghyayā // LiP_2,10.29 //",
    "GP12lip_2__u:1272": "devānpātya surān hanti trailokyamakhilaṃ sthitaḥ /",
    "GP12lip_2__u:1273": "adhārmikāṇāṃ vai nāśaṃ karoti śivaśāsanāt // LiP_2,10.30 //",
    "GP12lip_2__u:1274": "varuṇaḥ salilairlokānsaṃbhāvayati śāsanāt /",
    "GP12lip_2__u:1275": "majjayatyājñayā tasya pāśairbadhnāti cāsurān // LiP_2,10.31 //",
    "GP12lip_2__u:1276": "puṇyānurapaṃ sarveṣāṃ prāṇināṃ saṃprayacchati /",
    "GP12lip_2__u:1277": "vittaṃ vitteśvarastasya śāsanātparamoṣṭhinaḥ // LiP_2,10.32 //",
    "GP12lip_2__u:1278": "udayāstamaye kurvankurute kālamājñayā /",
    "GP12lip_2__u:1279": "ādityastasya nityasya satyasyaparamātmanaḥ // LiP_2,10.33 //",
    "GP12lip_2__u:1280": "puṣpāṇyauṣadhijātāni prahlādayati ca prajāḥ /",
    "GP12lip_2__u:1281": "amṛtāṃśuḥ kalādhāraḥ kālakālasya śāsanāt // LiP_2,10.34 //",
    "GP12lip_2__u:1282": "ādityā vasavo rudrā aśvinau marutastathā /",
    "GP12lip_2__u:1283": "anyāśca devatāḥ sarvāstacchāsanavinirmitāḥ // LiP_2,10.35 //",
    "GP12lip_2__u:1284": "gandharvā devasaṃvāśca siddhāḥ sādhyāśca cāraṇāḥ /",
    "GP12lip_2__u:1285": "yakṣarakṣaḥpiśācāśca sthitāḥ śāstreṣu vedhasaḥ // LiP_2,10.36 //",
    "GP12lip_2__u:1286": "grahanakṣatratārāśca yajñā vedāstapāṃsi ca /",
    "GP12lip_2__u:1287": "ṛṣīṇāṃ ca gaṇāḥ sarve śāsanaṃ tasya dhiṣṭhitāḥ // LiP_2,10.37 //",
    "GP12lip_2__u:1288": "kavyāśināṃ gaṇāḥ saptasamudrā girisiṃdhavaḥ /",
    "GP12lip_2__u:1289": "śāsane tasya vartante kānanāni sarāṃsi ca // LiP_2,10.38 //",
    "GP12lip_2__u:1290": "kalāḥ kāṣṭhā nimeṣāścamuhūrtā divasāḥ kṣapāḥ /",
    "GP12lip_2__u:1291": "ṛtvabdapakṣamāsāśca niyogāttasya dhiṣṭhitāḥ // LiP_2,10.39 //",
    "GP12lip_2__u:1292": "yugamanvantarāṇyasya śaṃbhostiṣṭhanti śāsanāt /",
    "GP12lip_2__u:1293": "parāścaivaparārdhāśca kālabhedāstathāpare // LiP_2,10.40 //",
    "GP12lip_2__u:1294": "devānāṃ jātayaścāṣṭau tiraścāṃ pañca jātayaḥ /",
    "GP12lip_2__u:1295": "manuṣyāśca pravartante devadevasya dhīmataḥ // LiP_2,10.41 //",
    "GP12lip_2__u:1296": "jātāni bhūtavṛndāni caturdaśasu yoniṣu /",
    "GP12lip_2__u:1297": "sarvalokaniṣaṇṇāni tiṣṭhantyasyaiva śāsanāt // LiP_2,10.42 //",
    "GP12lip_2__u:1298": "caturdaśasu lokeṣu sthitā jātāḥ prajāḥ prabhoḥ /",
    "GP12lip_2__u:1299": "sarveśvarasya tasyaiva niyogavaśavartinaḥ // LiP_2,10.43 //",
    "GP12lip_2__u:1300": "pātālāni samastāni bhuvanānyasya śāsanāt /",
    "GP12lip_2__u:1301": "brahmāṇḍāni ca śeṣāṇi tathā sāvaraṇāni ca // LiP_2,10.44 //",
    "GP12lip_2__u:1302": "vartamānāni sarvāṇi brahmāṇḍāni tadājñayā /",
    "GP12lip_2__u:1303": "vartante sarvabhūtādyaiḥ sametāni samantataḥ // LiP_2,10.45 //",
    "GP12lip_2__u:1304": "atītānyapyasaṃkhyāni brahmāṇḍāni tadājñayā /",
    "GP12lip_2__u:1305": "pravṛttāni padārthauṅghaiḥ sahitāni samantataḥ // LiP_2,10.46 //",
    "GP12lip_2__u:1306": "brahmāṇḍāni bhaviṣyanti saha vastubhirātmaktaiḥ /",
    "GP12lip_2__u:1307": "kariṣyanti śivasyājñāṃ sarvairāvaraṇaiḥ saha // LiP_2,10.47 //",
    "GP12lip_2__u:1308": "iti śrīliṅgamahāpurāṇe uttarabhāge daśamo 'dhyāyaḥ",
    "GP12lip_2__u:1309": "sanatkumāra uvāca vibhūtīḥ śivayormahyamācakṣva tvaṃ gaṇādhipa /",
    "GP12lip_2__u:1310": "parāparavidāṃ śreṣṭha parameśvarabhāvita // LiP_2,11.1 //",
    "GP12lip_2__u:1311": "nandikeśvara uvāca hanta te kathayiṣyāmi vibhūtīḥ śivayoraham /",
    "GP12lip_2__u:1312": "sanatkumāra yogīndra brahmaṇastanayottama // LiP_2,11.2 //",
    "GP12lip_2__u:1313": "paramātmā śivaḥ proktaḥ śivāsā ca prakīrtitā /",
    "GP12lip_2__u:1314": "śivameveśvaraṃ prāhurmāyāṃ gaurīṃ vidurbudhāḥ // LiP_2,11.3 //",
    "GP12lip_2__u:1315": "puruṣaṃ śaṅkaraṃ prāhurgaurīṃ ca prakṛtiṃ dvijāḥ /",
    "GP12lip_2__u:1316": "arthaḥ śaṃbhuḥ śivā vāṇī divaso 'jaḥ śivā niśā // LiP_2,11.4 //",
    "GP12lip_2__u:1317": "saptatanturmahādevo rudrāṇī dakṣiṇā smṛtā /",
    "GP12lip_2__u:1318": "ākāśaṃ śaṅkaro devaḥ pṛthivī śaṅkarapriyā // LiP_2,11.5 //",
    "GP12lip_2__u:1319": "samudro bhagavān rudro velā śailendrakanyakā /",
    "GP12lip_2__u:1320": "vṛkṣaḥ śūlāyudho devaḥ śūlapāṇipriyā latā // LiP_2,11.6 //",
    "GP12lip_2__u:1321": "brahmā haropi sāvitrī śaṅkarārdhasarīriṇī /",
    "GP12lip_2__u:1322": "viṣṇurmaheśvaro lakṣmīrbhavānī parameśvarī // LiP_2,11.7 //",
    "GP12lip_2__u:1323": "vajrapāṇirmahādevaḥ śacī śailendrakanyakā /",
    "GP12lip_2__u:1324": "jātavedāḥ svayaṃ rudraḥ svāhā śarvārdhakāyinī // LiP_2,11.8 //",
    "GP12lip_2__u:1325": "yamastriyaṃbako devastātpriyā girikanyakā /",
    "GP12lip_2__u:1326": "varuṇo bhagavān rudro gaurī sarvārthadāyinī // LiP_2,11.9 //",
    "GP12lip_2__u:1327": "bālenduśokharo vāyuḥ śivā śivamanoramā /",
    "GP12lip_2__u:1328": "candrārdhamauliryakṣendraḥ svayamṛddhiḥ śivā smṛtā // LiP_2,11.10 //",
    "GP12lip_2__u:1329": "candrārdhaśekharaścandro rohiṇī rudravallabhā /",
    "GP12lip_2__u:1330": "saptasaptiḥ śivaḥ kāntā umādevī suvarcalā // LiP_2,11.11 //",
    "GP12lip_2__u:1331": "paṇmukhastripuradhvaṃsī devasenā harapriyā /",
    "GP12lip_2__u:1332": "umā prasūtīrvai jñeyā dakṣo devo maheśvaraḥ // LiP_2,11.12 //",
    "GP12lip_2__u:1333": "puruṣākhyo manuḥ śaṃbhuḥ śatarūpā śivapriyā /",
    "GP12lip_2__u:1334": "vidurbhavānīmākūtiṃ ruciṃ ca parameśvaram // LiP_2,11.13 //",
    "GP12lip_2__u:1335": "bhṛgurbhagākṣihā devaḥ khyātistrinayanapriyaḥ /",
    "GP12lip_2__u:1336": "marīcirbhagavānrudraḥ saṃbhūtirvallabhā vibhoḥ // LiP_2,11.14 //",
    "GP12lip_2__u:1337": "vidurbhavānīṃ rucirāṃ kaviṃ ca parameśvaram /",
    "GP12lip_2__u:1338": "gaṅgādharegirā jñeyaḥ smṛtiḥ sākṣādumā smṛtā // LiP_2,11.15 //",
    "GP12lip_2__u:1339": "pulastyaḥ śaśabhṛnmauliḥ prītiḥ kāntā pinākinaḥ /",
    "GP12lip_2__u:1340": "pulahastripuradhvaṃsī dayā kālaripupriyā // LiP_2,11.16 //",
    "GP12lip_2__u:1341": "kraturdakṣakratudhvaṃsī saṃnatirdāyitāvibhoḥ /",
    "GP12lip_2__u:1342": "trinetro 'trirumā sākṣādanasūyā smṛtā budhaiḥ // LiP_2,11.17 //",
    "GP12lip_2__u:1343": "ūrjāmāhurumāṃ vṛddhāṃ vasiṣṭhaṃ ca maheśvaram /",
    "GP12lip_2__u:1344": "śaṅkaraḥ puruṣāḥ sarve striyaḥ sarvā maheśvarī // LiP_2,11.18 //",
    "GP12lip_2__u:1345": "pulliṅgaśabdavācyā ye te ca rudāḥ prakīrtitāḥ /",
    "GP12lip_2__u:1346": "strīliṅgaśabdavācyā yāḥ sarvā gauryā vibhūtayaḥ // LiP_2,11.19 //",
    "GP12lip_2__u:1347": "sarvestrīpuruṣāḥ proktāstayoreva vibhūtayaḥ /",
    "GP12lip_2__u:1348": "padārthaśaktayo yāyāstā gaurīti vidurbudhāḥ // LiP_2,11.20 //",
    "GP12lip_2__u:1349": "sāsā viśveśvarī devī sa ca sarvo maheśvaraḥ /",
    "GP12lip_2__u:1350": "śaktimantaḥ padārthā ye sa sa sarvo maheśvaraḥ // LiP_2,11.21 //",
    "GP12lip_2__u:1351": "aṣṭau prakṛtayo devyā mūrtayaḥ parikīrtitāḥ /",
    "GP12lip_2__u:1352": "tathā vikṛtayastasyā dehabaddhavibhūtayaḥ // LiP_2,11.22 //",
    "GP12lip_2__u:1353": "visphuliṅgā yathā tāvadagnau ca bahudhā smṛtāḥ /",
    "GP12lip_2__u:1354": "jīvāḥ sarve tathā śarvo dvandvasattvamupāgataḥ // LiP_2,11.23 //",
    "GP12lip_2__u:1355": "gaurīrūpāṇi sarvāṇiśarīrāṇi śarīriṇām /",
    "GP12lip_2__u:1356": "śarīriṇastathā sarve śaṅkarāṃśā vyavasthitāḥ // LiP_2,11.24 //",
    "GP12lip_2__u:1357": "śrāvyaṃ sarvamumārūpaṃ śrotā devo maheśvaraḥ /",
    "GP12lip_2__u:1358": "viṣayitvaṃ vibhurdhatte viṣayātmakatāmumā // LiP_2,11.25 //",
    "GP12lip_2__u:1359": "sraṣṭavyaṃ vastujātaṃ tu dhatte śaṅkaravallabhā /",
    "GP12lip_2__u:1360": "sraṣṭā sa eva viśvātmā bālacandrārdhaśekharaḥ // LiP_2,11.26 //",
    "GP12lip_2__u:1361": "dṛśyavastu prajārūpaṃ bibharti bhuvaneśvarī /",
    "GP12lip_2__u:1362": "draṣṭā viśveśvaro devaḥ śaśikhaṇḍaśikhāmaṇiḥ // LiP_2,11.27 //",
    "GP12lip_2__u:1363": "rasajātamumārūpaṃ ghreyajātaṃ ca sarvaśaḥ /",
    "GP12lip_2__u:1364": "devo rasayitā śaṃbhurghrātā ca bhuvaneśvaraḥ // LiP_2,11.28 //",
    "GP12lip_2__u:1365": "mantavyavastutāṃ dhatte mahādevī maheśvarī /",
    "GP12lip_2__u:1366": "mantā sa eva viśvātmā mahādevo maheśvaraḥ // LiP_2,11.29 //",
    "GP12lip_2__u:1367": "boddhavyaṃ vastu rūpaṃ ca bibharti bhavavallabhā /",
    "GP12lip_2__u:1368": "devaḥ sa eva bhagavān boddhā bālenduśekharaḥ // LiP_2,11.30 //",
    "GP12lip_2__u:1369": "pīṭhākṛtirumā devī liṅgarūpaśca śaṅkaraḥ /",
    "GP12lip_2__u:1370": "pratiṣṭhāpya prayatnena pūjayanti surāsurāḥ // LiP_2,11.31 //",
    "GP12lip_2__u:1371": "yeye padārthā liṅgāṅkāstete śarvavibhūtayaḥ /",
    "GP12lip_2__u:1372": "arthā bhagāṅkitā yeye teta gauryā vibhūtayaḥ // LiP_2,11.32 //",
    "GP12lip_2__u:1373": "svargapātālalokāntabrahmāṇḍāvaraṇāṣṭakam /",
    "GP12lip_2__u:1374": "jñeyaṃ sarvamumārūpaṃ jñātā devo maheśvaraḥ // LiP_2,11.33 //",
    "GP12lip_2__u:1375": "bibharti kṣetratāṃ devī tripurāntakavallabhā /",
    "GP12lip_2__u:1376": "kṣetrajñātvamatho dhatte bhagavānandhakāntakaḥ // LiP_2,11.34 //",
    "GP12lip_2__u:1377": "śivaliṅgaṃ samutsṛjya yajante cānyadevatāḥ /",
    "GP12lip_2__u:1378": "sa nṛpaḥ saha deśena rauravaṃ narakaṃ vrajet // LiP_2,11.35 //",
    "GP12lip_2__u:1379": "śivabhakto na yo rājā bhakto 'nyeṣu sureṣu yaḥ /",
    "GP12lip_2__u:1380": "svapatiṃ yuvatis tyaktvā yathā jāreṣu rājate // LiP_2,11.36 //",
    "GP12lip_2__u:1381": "brahmādayaḥ surāḥ sarve rājānaśca maharddhikāḥ /",
    "GP12lip_2__u:1382": "mānavā munayaścaiva sarve liṅgaṃ yajanti ca // LiP_2,11.37 //",
    "GP12lip_2__u:1383": "viṣṇunā rāvaṇaṃ hatvā sasainyaṃ brahmaṇaḥ sutam /",
    "GP12lip_2__u:1384": "sthāpitaṃ vidhivadbhaktyā liṅgaṃ tīre nadīpateḥ // LiP_2,11.38 //",
    "GP12lip_2__u:1385": "kṛtvā pāpasahasrāṇi hatvā vipraśataṃ tathā /",
    "GP12lip_2__u:1386": "bhāvātsamāśrito rudraṃ mucyate nātra saṃśayaḥ // LiP_2,11.39 //",
    "GP12lip_2__u:1387": "sarve liṅgamayā lokāḥ sarve liṅge pratiṣṭhitāḥ /",
    "GP12lip_2__u:1388": "tasmādabhyarcayelliṅgaṃ yadīcchecchāśvataṃ padam // LiP_2,11.40 //",
    "GP12lip_2__u:1389": "sarvākārau sthitāvetau naraiḥ śreyo 'rthibhiḥ śivau /",
    "GP12lip_2__u:1390": "pūjanīyau namaskāryau cintanīyau ca sarvadā // LiP_2,11.41 //",
    "GP12lip_2__u:1391": "iti śrīliṅgamahāpurāṇe uttarabhāge ekādaśo 'dhyāyaḥ",
    "GP12lip_2__u:1392": "sanatkumāra uvāca mūrtayo 'ṣṭhau mamācakṣvaśaṅkarasya mahātmanaḥ /",
    "GP12lip_2__u:1393": "viśvarūpasya devasya gaṇeśvara mahāmate // LiP_2,12.1 //",
    "GP12lip_2__u:1394": "nandikeśvara uvāca hanta te kathayiṣyāmi mahimānamumāpateḥ /",
    "GP12lip_2__u:1395": "viśvarūpasya devasya sarojabhavasaṃbhava // LiP_2,12.2 //",
    "GP12lip_2__u:1396": "bhūr āpo ḥgnir marud vyoma bhāskaro dīkṣitaḥ śaśī /",
    "GP12lip_2__u:1397": "bhavasya mūrtayaḥ proktāḥ śivasya parameṣṭhanaḥ // LiP_2,12.3 //",
    "GP12lip_2__u:1398": "khātmenduvahnisūryāṃbhodharāḥ pavana ityapi /",
    "GP12lip_2__u:1399": "tasyāṣṭa mūrtayaḥ proktā devadevasya dhīmataḥ // LiP_2,12.4 //",
    "GP12lip_2__u:1400": "agnihotrerpite tena sūryātmani mahātmani /",
    "GP12lip_2__u:1401": "tadvibhūtistathā sarve devāstṛpyanti sarvadāḥ // LiP_2,12.5 //",
    "GP12lip_2__u:1402": "vṛkṣasya mūlasekena yathā śākhopaśākhikāḥ /",
    "GP12lip_2__u:1403": "tathā tasyārcayā devās tathā syus tadvibhūtayaḥ // LiP_2,12.6 //",
    "GP12lip_2__u:1404": "tasya dvādaśadhā bhinnaṃ rūpaṃ sūryātmakaṃ prabhoḥ /",
    "GP12lip_2__u:1405": "sarvadevātmakaṃ yājyaṃ yajānti munipuṅgavāḥ // LiP_2,12.7 //",
    "GP12lip_2__u:1406": "amṛtākhyā kalā tasya sarvasyādityarūpiṇaḥ /",
    "GP12lip_2__u:1407": "bhūtasaṃjīvanī ceṣṭā lokosmin pīyate sadā // LiP_2,12.8 //",
    "GP12lip_2__u:1408": "candrākhyakiraṇāstasya dhūrjaṭerbhāskarātmanaḥ /",
    "GP12lip_2__u:1409": "oṣadhīnāṃ vivṛddhyarthaṃ himavṛṣṭiṃ vitanvate // LiP_2,12.9 //",
    "GP12lip_2__u:1410": "suklākhyāraśmayastasya śaṃbhormārtaṇḍarūpiṇaḥ /",
    "GP12lip_2__u:1411": "dharmaṃ vitanvate loke sasyapākādikāraṇam // LiP_2,12.10 //",
    "GP12lip_2__u:1412": "divākarātmanastasya harikeśāhvayaḥ karaḥ /",
    "GP12lip_2__u:1413": "nakṣatrapoṣakaścaiva prasiddhaḥ parameṣṭhinaḥ // LiP_2,12.11 //",
    "GP12lip_2__u:1414": "viśvakarmāhvayastasya kiraṇo budhapoṣakaḥ /",
    "GP12lip_2__u:1415": "sarveśvarasya devasya saptasaptisvarūpiṇaḥ // LiP_2,12.12 //",
    "GP12lip_2__u:1416": "viśvavyaca iti khyātaḥ kiraṇastasya śūlinaḥ /",
    "GP12lip_2__u:1417": "śukrapoṣakabhāvena pratītaḥ sūryarūpiṇaḥ // LiP_2,12.13 //",
    "GP12lip_2__u:1418": "saṃyadvasurīti khyāto yasya raśmistriśūlinaḥ /",
    "GP12lip_2__u:1419": "lohitāṅgaṃ prapuṣṇāti sahasrakiraṇātmanaḥ // LiP_2,12.14 //",
    "GP12lip_2__u:1420": "arvāvasurīti khyāto raśmistasya pinākinaḥ /",
    "GP12lip_2__u:1421": "bṛhaspatiṃ prapuṣṇāti sarvadā tapanātmanaḥ // LiP_2,12.15 //",
    "GP12lip_2__u:1422": "svarāḍiti samākhyātaḥ śivasyāṃśuḥ śanaiścaram /",
    "GP12lip_2__u:1423": "haridaśvātmanastasya prapuṣṇāti divāniśam // LiP_2,12.16 //",
    "GP12lip_2__u:1424": "sūryātmakasya devasya viśvayonerumāpateḥ /",
    "GP12lip_2__u:1425": "suṣumṇākhyaḥ sadā raśmiḥ puṣṇāti śiśiradyutim // LiP_2,12.17 //",
    "GP12lip_2__u:1426": "saumyānāṃ vasujātānāṃ prakṛtitvamupāgatā /",
    "GP12lip_2__u:1427": "tasya somāhvayā mūrtiḥ śaṅkarasya jagadguroḥ // LiP_2,12.18 //",
    "GP12lip_2__u:1428": "tasya somātmaka rūpa śukratvena vyavasthitam /",
    "GP12lip_2__u:1429": "śarīrabhājāṃ sarveṣāṃ devasyāntakaśāsinaḥ // LiP_2,12.19 //",
    "GP12lip_2__u:1430": "śarīriṇāmaśeṣāṇāṃ manasyeva vyavasthitam /",
    "GP12lip_2__u:1431": "vapuḥ somātmakaṃ śaṃbhostasya sarvajagadguroḥ // LiP_2,12.20 //",
    "GP12lip_2__u:1432": "śaṃbhoḥ ṣoḍaśadhābhinnā sthitāmṛtakalātmanaḥ /",
    "GP12lip_2__u:1433": "sarvabhūtaśarīreṣu somākhyā mūrtiruttamā // LiP_2,12.21 //",
    "GP12lip_2__u:1434": "devānpitṝṃś ca puṣṇāti sudhayāmṛtayā sadā /",
    "GP12lip_2__u:1435": "mūrtiḥ somāhvayā tasya devadevasya śāsituḥ // LiP_2,12.22 //",
    "GP12lip_2__u:1436": "puṣṇātyoṣadhijātāni dehināmātmaśuddhaye /",
    "GP12lip_2__u:1437": "somāhvayā tanustasya bhavānīmiti nirdiśet // LiP_2,12.23 //",
    "GP12lip_2__u:1438": "yajñānāṃ patibhāvena jīvānāṃ tapasāmapi /",
    "GP12lip_2__u:1439": "prasiddharūpametadvai momātmakamumāpateḥ // LiP_2,12.24 //",
    "GP12lip_2__u:1440": "jalānāmoṣadhīnāṃ ca patibhāvena viśrutam /",
    "GP12lip_2__u:1441": "somātmakaṃ vapustasya śaṃbhorbhagavataḥ prabhoḥ // LiP_2,12.25 //",
    "GP12lip_2__u:1442": "devo hiraṇmayo mṛṣṭaḥ parasparavivekinaḥ /",
    "GP12lip_2__u:1443": "karaṇānāmaśeṣāṇāṃ devatānāṃ nirākṛtiḥ // LiP_2,12.26 //",
    "GP12lip_2__u:1444": "jīvatvena sthite tasmiñchive somātmake prabhau /",
    "GP12lip_2__u:1445": "madhurā vilayaṃ yāti sarvalokaikarakṣiṇī // LiP_2,12.27 //",
    "GP12lip_2__u:1446": "yajamānāhvayā mūrtiḥ śaivī havyairaharniśam /",
    "GP12lip_2__u:1447": "puṣṇāti devatāḥ sarvāḥ kavyaiḥ pitṛgaṇānapi // LiP_2,12.28 //",
    "GP12lip_2__u:1448": "yajamānāhvayā yā sā tanuścāhutijā tayā /",
    "GP12lip_2__u:1449": "vṛṣṭyā bhāvayati spaṣṭaṃ sarvameva parāparam // LiP_2,12.29 //",
    "GP12lip_2__u:1450": "antaḥsthaṃ ca bahiḥsthaṃ ca brahmāṇḍānāṃ sthitaṃ jalam /",
    "GP12lip_2__u:1451": "bhūtānāṃ ca śarīrasthaṃ śaṃbhormūrtirgarīyasī // LiP_2,12.30 //",
    "GP12lip_2__u:1452": "nadīnāmamṛtaṃ sākṣānnadānāmapi sarvadā /",
    "GP12lip_2__u:1453": "samudrāṇāṃ ca sarvatra vyāpī sarvamumāpatiḥ // LiP_2,12.31 //",
    "GP12lip_2__u:1454": "saṃjīvinī samastānāṃ bhūtānāmeva pāvinī /",
    "GP12lip_2__u:1455": "aṃbikā prāṇasaṃsthā yā mūrtilaṃbumayī parā // LiP_2,12.32 //",
    "GP12lip_2__u:1456": "antaḥsthaś ca bahiḥsthaś ca brahmāṇḍānāṃ vibhāvasuḥ /",
    "GP12lip_2__u:1457": "yajñānāṃ ca śarīrasthaḥ śaṃbhormūrtirgarīyasī // LiP_2,12.33 //",
    "GP12lip_2__u:1458": "śarīrasthā ca bhūtānāṃ śreyasī mūrtiraiśvarī /",
    "GP12lip_2__u:1459": "mūrtiḥ pāvaka saṃsthā yā śaṃbhoratyantapūjitā // LiP_2,12.34 //",
    "GP12lip_2__u:1460": "bhedā ekonapañcāśadvedavidbhirudāhṛtāḥ /",
    "GP12lip_2__u:1461": "havyaṃ vahati devānāṃ śaṃbhoryajñātmakaṃ vapuḥ // LiP_2,12.35 //",
    "GP12lip_2__u:1462": "kavyaṃ pitṛgaṇānāṃ ca hūyamānaṃ dvijātibhiḥ /",
    "GP12lip_2__u:1463": "sarvadevamayaṃ śaṃbhoḥ śreṣṭhamagyātmakaṃ vapuḥ // LiP_2,12.36 //",
    "GP12lip_2__u:1464": "vadanti vedaśāstrajñā yajanti ca yathāvidhi /",
    "GP12lip_2__u:1465": "antaḥstho jagadaṇḍānāṃ bahiḥsthaśca samīraṇaḥ // LiP_2,12.37 //",
    "GP12lip_2__u:1466": "śarīrasthaśca bhūtānāṃ śaivī mūrtiḥ paṭīyasī /",
    "GP12lip_2__u:1467": "prāṇādyā nāgakūrmādyā āvahādyāśca vāyavaḥ // LiP_2,12.38 //",
    "GP12lip_2__u:1468": "īśānamūrterekasya bhedāḥ sarve prakīrtitāḥ /",
    "GP12lip_2__u:1469": "antaḥsthaṃ jagadaṇḍānāṃ bahiḥsthaṃ ca viyadvibhoḥ // LiP_2,12.39 //",
    "GP12lip_2__u:1470": "śarīrasthaṃ ca bhūtānāṃ śaṃbhomūrtirgarīyasī /",
    "GP12lip_2__u:1471": "śaṃbhorviśvaṃbharā mūrtiḥ sarvabrahmādhidevatā // LiP_2,12.40 //",
    "GP12lip_2__u:1472": "carācarāṇāṃ bhūtānāṃ sarveṣāṃ dhāraṇe matā /",
    "GP12lip_2__u:1473": "carācarāṇāṃ bhūtānāṃ śarīrāṇi vidurbudhāḥ // LiP_2,12.41 //",
    "GP12lip_2__u:1474": "pañcakenesamūrtīnāṃ samārabdhāni sarvathā /",
    "GP12lip_2__u:1475": "pañcabhūtāni candrārkāvātmeti munipuṅgavāḥ // LiP_2,12.42 //",
    "GP12lip_2__u:1476": "mūrtayo 'ṣṭau śivasyāhurdevadevasya dhīmataḥ /",
    "GP12lip_2__u:1477": "ātmā tasyāṣṭamī mūrtiryajamānāhvayā parā // LiP_2,12.43 //",
    "GP12lip_2__u:1478": "carācara śarīreṣu sarveṣveva sthitā tadā /",
    "GP12lip_2__u:1479": "dīkṣitaṃ brāhmaṇaṃ prāhurātmānaṃ ca munīśvarāḥ // LiP_2,12.44 //",
    "GP12lip_2__u:1480": "yajamānāhvayā mūrtiḥ śivasya śivadāyinaḥ /",
    "GP12lip_2__u:1481": "mūrtayo 'ṣṭau śivasyaitā vandanīyāḥ prayatnataḥ // LiP_2,12.45 //",
    "GP12lip_2__u:1482": "śreyo ḥrthibhir narair nityaṃ śreyasāmekahetavaḥ // LiP_2,12.46 //",
    "GP12lip_2__u:1483": "iti śrīliṅgamahāpurāṇe uttarabhāge dvādaśo 'dhyāyaḥ",
    "GP12lip_2__u:1484": "sanatkumāra uvāca bhūyo 'pi vada me nandin mahimānamumāpate /",
    "GP12lip_2__u:1485": "aṣṭamūrtermaheśasya śivasya parameṣṭhinaḥ // LiP_2,13.1 //",
    "GP12lip_2__u:1486": "nandikeśvara uvāca vakṣyāmi te maheśasya mahimānamumāpateḥ /",
    "GP12lip_2__u:1487": "aṣṭamūrterjagadvyāpya sthitasya parameṣṭhinaḥ // LiP_2,13.2 //",
    "GP12lip_2__u:1488": "carācarāṇāṃ bhūtānāṃ dhātā viśvaṃbharātmakaḥ /",
    "GP12lip_2__u:1489": "śarva ityucyate devaḥ sarvaśāstrārthapāragaiḥ // LiP_2,13.3 //",
    "GP12lip_2__u:1490": "viśvaṃbharātmanastasya sarvasya parameṣṭhinaḥ /",
    "GP12lip_2__u:1491": "vikeśī kathyate patnī tanayoṅgārakaḥ smṛtaḥ // LiP_2,13.4 //",
    "GP12lip_2__u:1492": "bhava ityucyate devo bhagavānvedavādibhiḥ /",
    "GP12lip_2__u:1493": "saṃjīvanasya lokānāṃ bhavasya paramātmanaḥ // LiP_2,13.5 //",
    "GP12lip_2__u:1494": "umā saṃkīrtitā devī sutaḥ śukraśca sūribhiḥ /",
    "GP12lip_2__u:1495": "saptalokāṇḍakavyāpī sarvalokaikarakṣitā // LiP_2,13.6 //",
    "GP12lip_2__u:1496": "vahnyātmā bhagavāndevaḥ smṛtaḥ paśupatirbudhaiḥ /",
    "GP12lip_2__u:1497": "svāhā patnyātmanastasya proktā paśupateḥ priyā // LiP_2,13.7 //",
    "GP12lip_2__u:1498": "ṣaṇmukho bhagavān devo budhaiḥ putra udāhṛtaḥ /",
    "GP12lip_2__u:1499": "samastabhuvanavyāpī bhartā sarvaśarīriṇām // LiP_2,13.8 //",
    "GP12lip_2__u:1500": "pavanātmā budhairdeva īśāna iti kīrtyate /",
    "GP12lip_2__u:1501": "īśānasya jagatkarturdevasya pavanātmanaḥ // LiP_2,13.9 //",
    "GP12lip_2__u:1502": "śivā devī budairuktā putraścāsya manojavaḥ /",
    "GP12lip_2__u:1503": "carācarāṇāṃ bhūtānāṃ sarveṣāṃ sarvakāmadaḥ // LiP_2,13.10 //",
    "GP12lip_2__u:1504": "vyomātmā bhagavāndevo bhīma ityucyate budhaiḥ /",
    "GP12lip_2__u:1505": "mahāmahimno devasya bhīmasya gaganātmanaḥ // LiP_2,13.11 //",
    "GP12lip_2__u:1506": "diśo daśa smṛtā devyaḥ sutaḥ sargaśca sūribhiḥ /",
    "GP12lip_2__u:1507": "sūryātmā bhagavāndevaḥ sarveṣāṃ ca vibhūtidaḥ // LiP_2,13.12 //",
    "GP12lip_2__u:1508": "rudra ityucyate devairbhagavān bhuktimuktidaḥ /",
    "GP12lip_2__u:1509": "sūryātma kasya rudrasya bhaktānāṃ bhaktidāyinaḥ // LiP_2,13.13 //",
    "GP12lip_2__u:1510": "suvarcalā smṛtā devī sutaścāsya śanaiścaraḥ /",
    "GP12lip_2__u:1511": "samastasaumyavastūnāṃ prakṛtitvena viśrutaḥ // LiP_2,13.14 //",
    "GP12lip_2__u:1512": "somātmako budhairdevo mahādeva iti smṛtaḥ /",
    "GP12lip_2__u:1513": "somātmakasya devasya mahādevasya sūribhiḥ // LiP_2,13.15 //",
    "GP12lip_2__u:1514": "dayitā rohiṇī proktā budhaścaiva śarīrajaḥ /",
    "GP12lip_2__u:1515": "havyakavyasthitiṃ kurvan havyakavyāśināṃ tadā // LiP_2,13.16 //",
    "GP12lip_2__u:1516": "yajamānātmako devo mahādevo budhaiḥ prabhuḥ /",
    "GP12lip_2__u:1517": "ugra ityucyate sadbhirīśānaśceti cāparaiḥ // LiP_2,13.17 //",
    "GP12lip_2__u:1518": "ugrāhvayasya devasya yajamānātmanaḥ prabhoḥ /",
    "GP12lip_2__u:1519": "dīkṣā patnī budhairuktā saṃtānākhyaḥ sutastathā // LiP_2,13.18 //",
    "GP12lip_2__u:1520": "śarīriṇāṃ śarīreṣu kaṭhinaṃ koṅkaṇādivat /",
    "GP12lip_2__u:1521": "pārthivaṃ tadvapurjñeyaṃ śarvatattvaṃ bubhutsubhiḥ // LiP_2,13.19 //",
    "GP12lip_2__u:1522": "dehedehe tu deveśo dehabhājāṃ yadavyayam /",
    "GP12lip_2__u:1523": "vastudravyātmakaṃ tasya bhavasya paramātmanaḥ // LiP_2,13.20 //",
    "GP12lip_2__u:1524": "jñeyaṃ ca tattvavidbhirvai sarvavedārthapāragaiḥ /",
    "GP12lip_2__u:1525": "āgneyaḥ pariṇāmo yo vigraheṣu śarīriṇām // LiP_2,13.21 //",
    "GP12lip_2__u:1526": "mūrtiḥ paśupatirjñeyā sā tattvaṃ vettumicchubhiḥ /",
    "GP12lip_2__u:1527": "vāyavyaḥ pariṇāmo yaḥ śarīreṣu śarīriṇām // LiP_2,13.22 //",
    "GP12lip_2__u:1528": "budhairīśoti sā tasya tanurjñeyā na saṃśayaḥ /",
    "GP12lip_2__u:1529": "suṣiraṃ yaccharīrasthamaśeṣāṇāṃ śarīriṇām // LiP_2,13.23 //",
    "GP12lip_2__u:1530": "bhīmasya sā tanurjñeyā tattvavijñānakāṅkṣibhiḥ /",
    "GP12lip_2__u:1531": "cakṣurādigataṃ tejo yaccharīrasthamaṅginām // LiP_2,13.24 //",
    "GP12lip_2__u:1532": "rudrasyāpi tanurjñeyā paramārthaṃ bubhutsubhiḥ /",
    "GP12lip_2__u:1533": "sarvabhūtaśarīreṣu manaścandrātmakaṃ hi yat // LiP_2,13.25 //",
    "GP12lip_2__u:1534": "mahādevasya sā mūrtirboddhavyā tattvacintakaiḥ /",
    "GP12lip_2__u:1535": "ātmā yo yajamānākhyaḥ sarvabhūtaśarīragaḥ // LiP_2,13.26 //",
    "GP12lip_2__u:1536": "mūrtirugrasya sā jñeyā paramātmabubhutsubhiḥ /",
    "GP12lip_2__u:1537": "jātānāṃ sarva bhūtānāṃ caturdaśasu yoniṣu // LiP_2,13.27 //",
    "GP12lip_2__u:1538": "aṣṭamūrterananyatvaṃ vadanti paramarṣayaḥ /",
    "GP12lip_2__u:1539": "saptamūrtimayānyāhurīśasyāṅgāni dehinām // LiP_2,13.28 //",
    "GP12lip_2__u:1540": "ātmā tasyāṣṭamī mūrtiḥ sarvabhūtaśarīragā /",
    "GP12lip_2__u:1541": "aṣṭamūrtimamuṃ devaṃ sarvalokātmakaṃ vibhum // LiP_2,13.29 //",
    "GP12lip_2__u:1542": "bhajasva sarvabhāvena śreyaḥ prāptuṃ yadīcchasi /",
    "GP12lip_2__u:1543": "prāṇino yasya kasyāpi kriyate yadyanugrahaḥ // LiP_2,13.30 //",
    "GP12lip_2__u:1544": "aṣṭamūrtermaheśasya kṛtamārādhanaṃ bhavet /",
    "GP12lip_2__u:1545": "nigrahaścet kṛto loke dehino yasya kasyacit // LiP_2,13.31 //",
    "GP12lip_2__u:1546": "aṣṭamūrtermaheśasya sa eva vihito bhavet /",
    "GP12lip_2__u:1547": "yadyavajñā kṛtā loke yasya kasya cidaṅginaḥ // LiP_2,13.32 //",
    "GP12lip_2__u:1548": "aṣṭamūrtermahe śasya vihitā sā bhavedvibhoḥ /",
    "GP12lip_2__u:1549": "abhayaṃ yat pradattaṃ syādaṅgino vasya kasyacit // LiP_2,13.33 //",
    "GP12lip_2__u:1550": "ārādhanaṃ kṛtaṃ tasmādaṣṭamūrterna saṃśayaḥ /",
    "GP12lip_2__u:1551": "sarvopakārakaraṇaṃ pradānamabhayasya ca // LiP_2,13.34 //",
    "GP12lip_2__u:1552": "ārādhanaṃ tu devasya aṣṭamūrterna saṃśayaḥ /",
    "GP12lip_2__u:1553": "sarvopakārakaraṇaṃ sarvānugraha eva ca // LiP_2,13.35 //",
    "GP12lip_2__u:1554": "tadarcanaṃ paraṃ prāhuraṣṭamūrtermunīśvarāḥ /",
    "GP12lip_2__u:1555": "anugrahaṇamanyeṣāṃ vidhātavyaṃ tvayāṅginām // LiP_2,13.36 //",
    "GP12lip_2__u:1556": "sarvābhayapradānaṃ ca śivārādhanamicchatā // LiP_2,13.37 //",
    "GP12lip_2__u:1557": "iti śrīliṅgamahāpurāṇe uttarabhāge trayodaśo 'dhyāyaḥ",
    "GP12lip_2__u:1558": "sanatkumāra uvāca pañca brahmāṇi me nandinnācakṣva gaṇasattama /",
    "GP12lip_2__u:1559": "śreyaḥkaraṇabhūtāni pavitrāṇi śarīriṇām // LiP_2,14.1 //",
    "GP12lip_2__u:1560": "nandikeśvara uvāca śivasyaiva svarūpāṇi pañca brahmāhvayāni te /",
    "GP12lip_2__u:1561": "kathayāmi yathātattvaṃ padmayoneḥ sutottama // LiP_2,14.2 //",
    "GP12lip_2__u:1562": "sarvalokaikasaṃhartā sarvalokaikarakṣitā /",
    "GP12lip_2__u:1563": "sarvalokaikanirmātā pañcabrahmātmakaḥ śaviḥ // LiP_2,14.3 //",
    "GP12lip_2__u:1564": "sarveṣāmeva lokānāṃ yadupādānakāraṇam /",
    "GP12lip_2__u:1565": "nimittakāraṇaṃ cāhussa śivaḥ pañcadhā smṛtaḥ // LiP_2,14.4 //",
    "GP12lip_2__u:1566": "mūrtayaḥ pañca vikhyātāḥ pañca brahmāhvayāḥ parāḥ /",
    "GP12lip_2__u:1567": "sarvalokaśaraṇyasya śivasya paramātmanaḥ // LiP_2,14.5 //",
    "GP12lip_2__u:1568": "kṣetrajñaḥ prathamā mūrtiśivasya parameṣṭhinaḥ /",
    "GP12lip_2__u:1569": "bhoktā prakṛtivargasya bhogyasyeśānasaṃjñitaḥ // LiP_2,14.6 //",
    "GP12lip_2__u:1570": "sthāṇostatpuruṣākhyā ca dvitīyā mūrtirucyate /",
    "GP12lip_2__u:1571": "prakṛtiḥ sā hi vijñeyā paramātmaguhātmikā // LiP_2,14.7 //",
    "GP12lip_2__u:1572": "aghorākhyā tṛtīyā ca śaṃbhormūrtirgarīyasī /",
    "GP12lip_2__u:1573": "buddheḥ sā mūrtirityuktā dharmādyaṣṭāṅgasaṃyutā // LiP_2,14.8 //",
    "GP12lip_2__u:1574": "caturthī vāmadevākhyā mūrtiḥ śaṃbhorgariyasī /",
    "GP12lip_2__u:1575": "ahaṅkārātmakatvena vyāpya sarvaṃ vyavasthitā // LiP_2,14.9 //",
    "GP12lip_2__u:1576": "sadyojātāhvayā śaṃbhoḥ pacamī mūrtirucyate /",
    "GP12lip_2__u:1577": "manastattvātmakatvena sthitā sarvaśarīriṣu // LiP_2,14.10 //",
    "GP12lip_2__u:1578": "īśānaḥ paramo devaḥ parameṣṭhī sanātanaḥ /",
    "GP12lip_2__u:1579": "śrotrendriyātmakatvena sarvabhūteṣvavasthitaḥ // LiP_2,14.11 //",
    "GP12lip_2__u:1580": "sthitastatpuruṣo devaḥ śarīreṣu śarīriṇām /",
    "GP12lip_2__u:1581": "tvagindriyātmakatvena tattvavidbhirudāhṛtaḥ // LiP_2,14.12 //",
    "GP12lip_2__u:1582": "aghoropi mahādevaścakṣurātmatayā budhaiḥ /",
    "GP12lip_2__u:1583": "kīrtitaḥ sarvabhūtānāṃ śarīreṣu vyavasthitaḥ // LiP_2,14.13 //",
    "GP12lip_2__u:1584": "jihvendriyātmakatvena vāmadevopi viśrutaḥ /",
    "GP12lip_2__u:1585": "aṅgabhājāmaśeṣāṇāmaṅgeṣuṃ paridhiṣṭhitaḥ // LiP_2,14.14 //",
    "GP12lip_2__u:1586": "ghrāṇendriyātmakatvena sadyojātaḥ smṛto budhaiḥ /",
    "GP12lip_2__u:1587": "prāṇabhājāṃ samastānāṃ vigraheṣu vyavasthitaḥ // LiP_2,14.15 //",
    "GP12lip_2__u:1588": "sarveṣveva śarīreṣu prāṇabhājāṃ pratiṣṭhitaḥ /",
    "GP12lip_2__u:1589": "vāgindriyātmakatvena budhairīśāna ucyate // LiP_2,14.16 //",
    "GP12lip_2__u:1590": "pāṇīndriyātmakatvena sthitastatpuruṣo budhaiḥ /",
    "GP12lip_2__u:1591": "ucyate vigraheṣveva sarvavigrahadhāriṇām // LiP_2,14.17 //",
    "GP12lip_2__u:1592": "sarvavigrahiṇāṃ dehe hyaghoropi vyavasthitaḥ /",
    "GP12lip_2__u:1593": "pādendriyātmakatvena kīrtitas tattvavedibhiḥ // LiP_2,14.18 //",
    "GP12lip_2__u:1594": "pāyvindriyātmakatvena vāmadevo vyavasthitaḥ /",
    "GP12lip_2__u:1595": "sarvabhūtanikāyānāṃ kāyeṣu munibhiḥ smṛtaḥ // LiP_2,14.19 //",
    "GP12lip_2__u:1596": "upasthātmatayā devaḥ sadyojātaḥ sthitaḥ prabhuḥ /",
    "GP12lip_2__u:1597": "iṣyate vedaśāstrajñairdeheṣu prāṇadhāriṇām // LiP_2,14.20 //",
    "GP12lip_2__u:1598": "īśānaṃ prāṇināṃ devaṃ śabdatanmātrarūpiṇam /",
    "GP12lip_2__u:1599": "ākāśajanakaṃ prāhurmunivṛndārakaprajāḥ // LiP_2,14.21 //",
    "GP12lip_2__u:1600": "prāhustatpuruṣaṃ devaṃ sparśatanmātrakātmakam /",
    "GP12lip_2__u:1601": "samīrajanakaṃ prāhurbhagavantaṃ munīśvarāḥ // LiP_2,14.22 //",
    "GP12lip_2__u:1602": "rūpatanmātrakaṃ devamaghoramapi ghorakam /",
    "GP12lip_2__u:1603": "prāhurvedavido mukhyā janakaṃ jātavedasaḥ // LiP_2,14.23 //",
    "GP12lip_2__u:1604": "rasatanmātrarūpatvāt prathitaṃ tattvavedinaḥ /",
    "GP12lip_2__u:1605": "vāmadevamapāṃ prāhurjanakatvena saṃsthitam // LiP_2,14.24 //",
    "GP12lip_2__u:1606": "sadyojātaṃ mahādevaṃ gandhatanmātrarūpiṇam /",
    "GP12lip_2__u:1607": "bhūmyātmānaṃ praśaṃsaṃti sarvatattvārthavedinaḥ // LiP_2,14.25 //",
    "GP12lip_2__u:1608": "ākāśātmānamīśānamādidevaṃ munīśvarāḥ /",
    "GP12lip_2__u:1609": "parameṇa mahattvena saṃbhūtaṃ prāhuradbhutam // LiP_2,14.26 //",
    "GP12lip_2__u:1610": "prabhuṃ tatpuruṣaṃ devaṃ pavanaṃ pavanātmakam /",
    "GP12lip_2__u:1611": "samastalokavyāpitvātprathitaṃ sūrayo viduḥ // LiP_2,14.27 //",
    "GP12lip_2__u:1612": "athārcitatayā khyātamaghoraṃ dahanātmakam /",
    "GP12lip_2__u:1613": "kathayanti mahātmānaṃ vedavākyārthavedinaḥ // LiP_2,14.28 //",
    "GP12lip_2__u:1614": "toyātmakaṃ mahādevaṃ vāmadevaṃ manoramaṃm /",
    "GP12lip_2__u:1615": "jagatsaṃjīvanatvena kathitaṃ munayo viduḥ // LiP_2,14.29 //",
    "GP12lip_2__u:1616": "viśvaṃbharātmakaṃ devaṃ sadyojātaṃ jagadgurum /",
    "GP12lip_2__u:1617": "carācarekabhartāraṃ paraṃ kavivarā viduḥ // LiP_2,14.30 //",
    "GP12lip_2__u:1618": "pañcabrahmātmakaṃ sarvaṃ jagatsthāvarajaṅgamam /",
    "GP12lip_2__u:1619": "śivānandaṃ tadityāhurmunayastattvadarśinaḥ // LiP_2,14.31 //",
    "GP12lip_2__u:1620": "pañcaviṃśatitattvātmā prapañce yaḥ pradṛśyate /",
    "GP12lip_2__u:1621": "pañcabrahmātmakatvena sa śivo nānyatāṃ gataḥ // LiP_2,14.32 //",
    "GP12lip_2__u:1622": "pañcaviṃśatitattvātmā pañcabrahmātmakaḥ śivaḥ /",
    "GP12lip_2__u:1623": "śreyorthibhirato nityaṃ cintanīyaḥ prayatnataḥ // LiP_2,14.33 //",
    "GP12lip_2__u:1624": "iti śrīliṅgamahāpurāṇe uttarabhāge pañcabrahmakathanaṃ nāma caturdaśo",
    "GP12lip_2__u:1625": "'dhyāyaḥ",
    "GP12lip_2__u:1626": "sanatkumāra uvāca bhūyo 'pi śivamāhātmyaṃ samācakṣva mahāmate /",
    "GP12lip_2__u:1627": "sarvajño hyasi bhūtānā madhinātha mahāguṇa // LiP_2,15.1 //",
    "GP12lip_2__u:1628": "śailādiruvāca śivamāhātmyamekāgraḥ śṛṇu vakṣyāmi te mune /",
    "GP12lip_2__u:1629": "bahubhirbahudhā śabdaiḥ kīrtitaṃ munisattamaiḥ // LiP_2,15.2 //",
    "GP12lip_2__u:1630": "sadasadrūpamityāhuḥ sadasatpatirityapi /",
    "GP12lip_2__u:1631": "taṃ śivaṃ munayaḥ kecitpravadanti ca sūrayaḥ // LiP_2,15.3 //",
    "GP12lip_2__u:1632": "bhūtabhāvavikāreṇa dvitīyena sa ucyate /",
    "GP12lip_2__u:1633": "vyaktaṃ tena vihīnatvādavyaktamasadityapi // LiP_2,15.4 //",
    "GP12lip_2__u:1634": "ubhe te śivarūpe hi śivādanyaṃ na vidyate /",
    "GP12lip_2__u:1635": "tayoḥ patitvācca śivaḥ sadasatpatirucyate // LiP_2,15.5 //",
    "GP12lip_2__u:1636": "kṣarākṣarātmakaṃ prāhuḥ kṣarākṣaraparaṃ tathā /",
    "GP12lip_2__u:1637": "śivaṃ maheśvaraṃ kecinmunayastattvacintakāḥ // LiP_2,15.6 //",
    "GP12lip_2__u:1638": "uktamakṣaramavyaktaṃ vyaktaṃ kṣaramudāhṛtam /",
    "GP12lip_2__u:1639": "rūpe te śaṅkarasyaiva tasmānna para ucyate // LiP_2,15.7 //",
    "GP12lip_2__u:1640": "tayoḥ paraḥ śivaḥ śāntaḥ kṣarākṣaraparo budhaiḥ /",
    "GP12lip_2__u:1641": "ucyate paramārthena mahādevo maheśvaraḥ // LiP_2,15.8 //",
    "GP12lip_2__u:1642": "samastavyaktarūpaṃ tu tataḥ smṛtvā sa mucyate /",
    "GP12lip_2__u:1643": "samaṣṭivyaṣṭirūpaṃ tu samaṣṭivyaṣṭikāraṇam // LiP_2,15.9 //",
    "GP12lip_2__u:1644": "vadanti kecidācāryāḥ śivaṃ paramakāraṇam /",
    "GP12lip_2__u:1645": "samaṣṭiṃ viduravyaktaṃ vyaṣṭiṃ vyaktaṃ munīśvarāḥ // LiP_2,15.10 //",
    "GP12lip_2__u:1646": "rūpe te gadite śaṃbhornāstyanyadvastusaṃbhavam /",
    "GP12lip_2__u:1647": "tayoḥ kāramabhāvena śivo hi parameśvaraḥ // LiP_2,15.11 //",
    "GP12lip_2__u:1648": "ucyate yogaśāstrajñaiḥ samaṣṭivyaṣṭikāraṇam /",
    "GP12lip_2__u:1649": "kṣetrakṣetrajñarūpī ca śivaḥ kaiścidudāhṛtaḥ // LiP_2,15.12 //",
    "GP12lip_2__u:1650": "paramātmā paraṃ jyotirbhagavānparameśvaraḥ /",
    "GP12lip_2__u:1651": "caturviśatitattvāni samaṣṭivyaṣṭikāraṇam // LiP_2,15.13 //",
    "GP12lip_2__u:1652": "prāhuḥ kṣetrajñaśabdena bhoktāraṃ puruṣaṃ tathā /",
    "GP12lip_2__u:1653": "kṣetrakṣetravidāvete rūpe tasya svayaṃbhuvaḥ // LiP_2,15.14 //",
    "GP12lip_2__u:1654": "na kiñcicca śivādanyaditi prāhurmanīṣiṇaḥ /",
    "GP12lip_2__u:1655": "aparabrahmarūpaṃ taṃ parabrahmātmakaṃ śivam // LiP_2,15.15 //",
    "GP12lip_2__u:1656": "kecidāhurmahādevamanādi nidhanaṃ prabhum /",
    "GP12lip_2__u:1657": "bhūtendriyāntaḥ karaṇapradhānaviṣayātmakam // LiP_2,15.16 //",
    "GP12lip_2__u:1658": "aparaṃ brahma nirdiṣṭaṃ paraṃ brahma cidātmakam /",
    "GP12lip_2__u:1659": "brahmaṇī te maheśasya śivasyāsya svayaṃbhuvaḥ // LiP_2,15.17 //",
    "GP12lip_2__u:1660": "śaṅkarasya parasyaiva śivādanyanna vidyate /",
    "GP12lip_2__u:1661": "vidyāvidyāsvarūpī ca śaṅkaraḥ kaiściducyate // LiP_2,15.18 //",
    "GP12lip_2__u:1662": "dhātā vidhātā lokānāmādidevo maheśvaraḥ /",
    "GP12lip_2__u:1663": "vidyeti ca tamevāhuravidyeti munīśvarāḥ // LiP_2,15.19 //",
    "GP12lip_2__u:1664": "prapañcajātamakhilaṃ te svarūpe svayaṃbhuvaḥ /",
    "GP12lip_2__u:1665": "bhrāntirvidyā paraṃ ceti śivarūpamanuttamam // LiP_2,15.20 //",
    "GP12lip_2__u:1666": "avāpurmunayo yogātkecidāgamavedinaḥ /",
    "GP12lip_2__u:1667": "artheṣu bahurūpeṣu vijñānaṃ bhrāntirucyate // LiP_2,15.21 //",
    "GP12lip_2__u:1668": "ātmākāreṇa saṃvittirbudhairvidyeti kīrtyate /",
    "GP12lip_2__u:1669": "vikalparahitaṃ tattvaṃ paramityabhidhīyate // LiP_2,15.22 //",
    "GP12lip_2__u:1670": "tṛtīyarūpamīśasya nānyatkiñcana sarvataḥ /",
    "GP12lip_2__u:1671": "vyaktāvyaktajñarūpīti śivaḥ kaiścinnigadyate // LiP_2,15.23 //",
    "GP12lip_2__u:1672": "vidhātā sarva lokānāṃ dhātā ca parameśvaraḥ /",
    "GP12lip_2__u:1673": "trayoviṃśatitattvāni vyaktaśabdena sūrayaḥ // LiP_2,15.24 //",
    "GP12lip_2__u:1674": "vadantyavyaktaśabdena prakṛtiḥ ca parāṃ tathā /",
    "GP12lip_2__u:1675": "kathayanti jñaśabdena puruṣaṃ gumabhoginam // LiP_2,15.25 //",
    "GP12lip_2__u:1676": "tattrayaṃ śāṅkaraṃ rūpaṃ nānyatkiñcidaśāṅkaram // LiP_2,15.26 //",
    "GP12lip_2__u:1677": "iti śrīliṅgamahāpurāṇe uttarabhāge pañcadaśo 'dhyāyaḥ",
    "GP12lip_2__u:1678": "sanatkumāra uvāca punareva mahābuddhe śrotumicchāmi tattvataḥ /",
    "GP12lip_2__u:1679": "bahubhirbahudhā śabdaiḥ śabditāni munīśvaraiḥ // LiP_2,16.1 //",
    "GP12lip_2__u:1680": "śailādiruvāca punaḥ punaḥ pravakṣyāmi śivarūpāṇi te mune /",
    "GP12lip_2__u:1681": "bahubhirbahudhā śabdaiḥ śabditāni munīśvaraiḥ // LiP_2,16.2 //",
    "GP12lip_2__u:1682": "kṣetrajñaḥ prakṛtirvyaktaṃ kālātmeti munīśvaraiḥ /",
    "GP12lip_2__u:1683": "ucyate kaiścidācāryairāgamārṇavapāragaiḥ // LiP_2,16.3 //",
    "GP12lip_2__u:1684": "kṣetrajñaṃ puruṣaṃ prāhuḥ pradhānaṃ prakṛtiṃ budhāḥ /",
    "GP12lip_2__u:1685": "vikārajātaṃ niḥśeṣaṃ prakṛtervyaktamityapi // LiP_2,16.4 //",
    "GP12lip_2__u:1686": "pradhānavyaktayoḥ kālaḥ pariṇāmaikakāraṇam /",
    "GP12lip_2__u:1687": "taccatuṣṭayamīśasya rūpāṇāṃ hi catuṣṭayam // LiP_2,16.5 //",
    "GP12lip_2__u:1688": "hiraṇyagarbhaṃ puruṣaṃ pradhānaṃ vyaktarūpiṇam /",
    "GP12lip_2__u:1689": "kathayanti śivaṃ kecidācāryāḥ parameśvaram // LiP_2,16.6 //",
    "GP12lip_2__u:1690": "hiraṇyagarbhaḥ kartāsya bhoktā viśvasya pūruṣaḥ /",
    "GP12lip_2__u:1691": "vikārajātaṃ vyaktākhyaṃ pradhānaṃ kāraṇaṃ param // LiP_2,16.7 //",
    "GP12lip_2__u:1692": "teṣāṃ catuṣṭayaṃ buddheḥ śivarūpacatuṣṭayam /",
    "GP12lip_2__u:1693": "procyate śaṅkarādanyadasti vastu na kiñcana // LiP_2,16.8 //",
    "GP12lip_2__u:1694": "piṇḍajātisvarūpī tu kathyate kauścidīśvaraḥ /",
    "GP12lip_2__u:1695": "carācaraśarīrāṇi piṇḍākhyāny akhilāny api // LiP_2,16.9 //",
    "GP12lip_2__u:1696": "sāmānyāni samastāni mahāsāmānyameva ca /",
    "GP12lip_2__u:1697": "kathyante jātiśabdena tāni rūpāṇi dhīmataḥ // LiP_2,16.10 //",
    "GP12lip_2__u:1698": "virāṭ hiraṇyagarbhātmā kaiścidīśo nigadyate /",
    "GP12lip_2__u:1699": "hiraṇyagarbho lokānāṃ heturlokātmako virāṭ // LiP_2,16.11 //",
    "GP12lip_2__u:1700": "sūtrāvyākṛtarūpaṃ taṃ śivaṃ śaṃsaṃti kecana /",
    "GP12lip_2__u:1701": "avyākṛtaṃ pradhānaṃ hi tadrūpaṃ parameṣṭhanaḥ // LiP_2,16.12 //",
    "GP12lip_2__u:1702": "lokā yenaiva tiṣṭhanti sūtre maṇigaṇā iva /",
    "GP12lip_2__u:1703": "tatsūtramiti vijñeyaṃ rūpamadbhutavikramam // LiP_2,16.13 //",
    "GP12lip_2__u:1704": "antaryāmī paraḥ kaiścitkaiścidīśaḥ prakīrtyate /",
    "GP12lip_2__u:1705": "svayañjyotiḥ svayaṃvedyaḥ śivaḥ śaṃbhurmaheśvaraḥ // LiP_2,16.14 //",
    "GP12lip_2__u:1706": "sarveṣāmeva bhūtānāmantaryāmī śivaḥ smṛtaḥ /",
    "GP12lip_2__u:1707": "sarveṣāmeva bhūtānāṃ paratvātpara ucyate // LiP_2,16.15 //",
    "GP12lip_2__u:1708": "paramātmā śivaḥ śaṃbhuḥ śaṅkaraḥ parameśvaraḥ /",
    "GP12lip_2__u:1709": "prājñataijasaviśvākhyaṃ tasya rūpatrayaṃ viduḥ // LiP_2,16.16 //",
    "GP12lip_2__u:1710": "suṣuptisvapnajāgrantamavasthātrayameva tat /",
    "GP12lip_2__u:1711": "virāṭ hiraṇyagarbhākhyamavyākṛtapadāhvayam // LiP_2,16.17 //",
    "GP12lip_2__u:1712": "turīyasya śivasyāsya avasthātrayagāminaḥ /",
    "GP12lip_2__u:1713": "hiraṇyagarbhaḥ puruṣaḥ kāla ity eva kīrtitāḥ // LiP_2,16.18 //",
    "GP12lip_2__u:1714": "tisro 'vasthā jagatsṛṣṭisthitisaṃhārahetavaḥ /",
    "GP12lip_2__u:1715": "bhavaviṣṇuviriñcākhyamavasthātrayamīśituḥ // LiP_2,16.19 //",
    "GP12lip_2__u:1716": "ārādhya bhaktyā muktiṃ ca prāpnuvanti śarīriṇaḥ /",
    "GP12lip_2__u:1717": "kartā kriyā ca kāryaṃ ca karaṇaṃ ceti sūribhiḥ // LiP_2,16.20 //",
    "GP12lip_2__u:1718": "śaṃbhoścatvāri rūpāṇi kīrtyante parameṣṭhinaḥ /",
    "GP12lip_2__u:1719": "pramātā ca pramāṇaṃ ca prameyaṃ pramitistathā // LiP_2,16.21 //",
    "GP12lip_2__u:1720": "catvāryetāni rūpāṇi śivasyaiva na saṃśayaḥ /",
    "GP12lip_2__u:1721": "īśvarāvyākṛtaprāṇavirāṭbhūtendriyātmakam // LiP_2,16.22 //",
    "GP12lip_2__u:1722": "śivasyaiva vikāro 'yaṃ samudrasyeva vīcayaḥ /",
    "GP12lip_2__u:1723": "īśvaraṃ jagatāmāhurnimittaṃ kāraṇaṃ tathā // LiP_2,16.23 //",
    "GP12lip_2__u:1724": "avyākṛtaṃ pradhānaṃ hi taduktaṃ vedavādibhiḥ /",
    "GP12lip_2__u:1725": "hiraṇyagarbhaḥ prāṇākhyo virāṭ lokātmakaḥ smṛtaḥ // LiP_2,16.24 //",
    "GP12lip_2__u:1726": "mahā bhūtāni bhūtāni kāryāṇi indriyāṇi ca /",
    "GP12lip_2__u:1727": "śivasyaitāni rūpāṇi śaṃsaṃti munisattamāḥ // LiP_2,16.25 //",
    "GP12lip_2__u:1728": "paramātmā śivādanyo nāstīti kavayoviduḥ /",
    "GP12lip_2__u:1729": "śivajātāni tattvāni pañcaviṃśanmanīṣibhiḥ // LiP_2,16.26 //",
    "GP12lip_2__u:1730": "uktāni na tadanyāni salilādūrmivṛndavat /",
    "GP12lip_2__u:1731": "pañcaviṃśatpadārthebhyaḥ śivatattvaṃ paraṃ viduḥ // LiP_2,16.27 //",
    "GP12lip_2__u:1732": "tāni tasmādananyāni suvarṇakaṭakādivat /",
    "GP12lip_2__u:1733": "sadāśiveśvarādyāni tattvāni śivatattvataḥ // LiP_2,16.28 //",
    "GP12lip_2__u:1734": "jātāni na tadanyāni mṛddravyaṃ kuṃbhabhedavat /",
    "GP12lip_2__u:1735": "māyā vidyā kriyā śaktirjñānaśaktiḥ kriyāmayī // LiP_2,16.29 //",
    "GP12lip_2__u:1736": "jātāḥ śivānna saṃdehaḥ kiraṇā iva sūryataḥ /",
    "GP12lip_2__u:1737": "sarvātmakaṃ śivaṃ devaṃ sarvāśrayavidhāyinam // LiP_2,16.30 //",
    "GP12lip_2__u:1738": "bhajasva sarvabhāvena śreyaścetprāptumicchasi // LiP_2,16.31 //",
    "GP12lip_2__u:1739": "iti śrīliṅgamahāpurāṇe uttarabhāge ṣoḍaśo 'dhyāyaḥ",
    "GP12lip_2__u:1740": "sanatkumāra uvāca bhūyo devagaṇaśreṣṭha śivamāhātmyamuttamam /",
    "GP12lip_2__u:1741": "śṛṇvato nāsti me tṛptistva dvākyāmṛtapānataḥ // LiP_2,17.1 //",
    "GP12lip_2__u:1742": "kathaṃ śarīrī bhagavān kasmādrudraḥ pratāpavān /",
    "GP12lip_2__u:1743": "sarvātmā ca kathaṃ śambhuḥ kathaṃ pāśupataṃ vratam // LiP_2,17.2 //",
    "GP12lip_2__u:1744": "kathaṃ vā devamukhyaiśca śruto dṛṣṭaśca śaṅkaraḥ /",
    "GP12lip_2__u:1745": "śailādiruvāca avyaktādabhavatsthāṇuḥ śivaḥ paramakāraṇam // LiP_2,17.3 //",
    "GP12lip_2__u:1746": "sa sarvakāraṇopeta ṛpirviśvāvikaḥ prabhuḥ /",
    "GP12lip_2__u:1747": "devānāṃ prathamaṃ devaṃ jāyamānaṃ mukhāmbujāt // LiP_2,17.4 //",
    "GP12lip_2__u:1748": "dadarśa cāgre brahmāṇaṃ cājñayā tamavaikṣata /",
    "GP12lip_2__u:1749": "dṛṣṭo rudreṇa deveśaḥ sasarja sakalaṃ ca saḥ // LiP_2,17.5 //",
    "GP12lip_2__u:1750": "varṇāśramavyavasthāśca sthāpayāmāsa vai virāṭ /",
    "GP12lip_2__u:1751": "somaṃ sasarja yajñārthaṃ somādidamajāyata // LiP_2,17.6 //",
    "GP12lip_2__u:1752": "caruśca vahniryajñaśca vajrapāṇiḥ śacīpatiḥ /",
    "GP12lip_2__u:1753": "viṣṇurnārāyaṇaḥ śrīmān sarvaṃ somamayaṃ jagat // LiP_2,17.7 //",
    "GP12lip_2__u:1754": "rudrādhyāyena te devā rudraṃ tuṣṭuvurīśvaram /",
    "GP12lip_2__u:1755": "prasannavadanastasthau devānāṃ madhyataḥ prabhuḥ // LiP_2,17.8 //",
    "GP12lip_2__u:1756": "apahṛtya ca vijñānameṣāmeva maheśvaraḥ /",
    "GP12lip_2__u:1757": "devā hyapṛcchaṃstaṃ devaṃ ko bhavāniti śaṅkaram // LiP_2,17.9 //",
    "GP12lip_2__u:1758": "abravīdbhagavānrudro hyahamekaḥ purātanaḥ /",
    "GP12lip_2__u:1759": "āsaṃ prathama evāhaṃ vartāmi ca surottamāḥ // LiP_2,17.10 //",
    "GP12lip_2__u:1760": "bhaviṣyāmi ca loke 'sminmatto nānyaḥ kutaścana /",
    "GP12lip_2__u:1761": "vyatiriktaṃ na matto 'sti nānyatkiñcitsurottamāḥ // LiP_2,17.11 //",
    "GP12lip_2__u:1762": "nityo 'nityo 'hamanagho brāhmāhaṃ brahmaṇaspatiḥ /",
    "GP12lip_2__u:1763": "diśaśca vidiśaścāhaṃ prakṛtiśca pumānaham // LiP_2,17.12 //",
    "GP12lip_2__u:1764": "triṣṭubjagatyanuṣṭup ca cchandohaṃ tanmayaḥ śivaḥ /",
    "GP12lip_2__u:1765": "satyohaṃ sarvagaḥ śāntastretāgnirgauravaṃ guruḥ // LiP_2,17.13 //",
    "GP12lip_2__u:1766": "gaurahaṃ gahvaraścāhaṃ nityaṃ gahanagocaraḥ /",
    "GP12lip_2__u:1767": "jyeṣṭhohaṃ sarvatattvānāṃ variṣṭhohamapāṃ patiḥ // LiP_2,17.14 //",
    "GP12lip_2__u:1768": "āpohaṃ bhagavānīśastejohaṃ vedirapyaham /",
    "GP12lip_2__u:1769": "ṛgvedohaṃ yajurvedaḥ sāmavedohamātmabhūḥ // LiP_2,17.15 //",
    "GP12lip_2__u:1770": "atharvaṇohaṃ mantrohaṃ tathā cāṅgirasāṃ varaḥ /",
    "GP12lip_2__u:1771": "itihāsapurāṇāni kalpohaṃ kalpanāpyaham // LiP_2,17.16 //",
    "GP12lip_2__u:1772": "akṣaraṃ ca kṣaraṃ cāhaṃ kṣāntiḥ śāntirahaṃ kṣamā /",
    "GP12lip_2__u:1773": "guhyohaṃ sarvavedeṣu vareṇyohamajopyaham // LiP_2,17.17 //",
    "GP12lip_2__u:1774": "puṣkaraṃ ca pavitraṃ ca madhyaṃ cāhaṃ tataḥ param /",
    "GP12lip_2__u:1775": "bahiścāhaṃ tathā cāntaḥ purastādahamavyayaḥ // LiP_2,17.18 //",
    "GP12lip_2__u:1776": "jyotiścāhaṃ tamaścāhaṃ brahmā viṣṇurmaheśvaraḥ /",
    "GP12lip_2__u:1777": "buddhiścāhamahaṅkārastanmātrāṇīndriyāṇi ca // LiP_2,17.19 //",
    "GP12lip_2__u:1778": "evaṃ sarvaṃ ca māmeva yo veda sura sattamāḥ /",
    "GP12lip_2__u:1779": "sa eva sarvavitsarvaṃ sarvātmā parameśvaraḥ // LiP_2,17.20 //",
    "GP12lip_2__u:1780": "gāṃ gobhirbrāhmaṇānsarvānbrahmaṇyena havīṃṣi ca /",
    "GP12lip_2__u:1781": "āyuṣāyustathā satyaṃ satyena surasattamāḥ // LiP_2,17.21 //",
    "GP12lip_2__u:1782": "dharmaṃ dharmeṇa sarvāṃśca tarpayāmi svatejasā /",
    "GP12lip_2__u:1783": "ityādau bhagavānuktvā tatraivāntaradhīyata // LiP_2,17.22 //",
    "GP12lip_2__u:1784": "nāpaśyanta tato devaṃ rudraṃ paramakāraṇam /",
    "GP12lip_2__u:1785": "te devāḥ paramātmānaṃ rudraṃ dhyāyanti śaṅkaram // LiP_2,17.23 //",
    "GP12lip_2__u:1786": "sanārāyaṇakā devāḥ seṃdrāśca munayastathā /",
    "GP12lip_2__u:1787": "tathordhvabāhavo devā rudraṃ stunvanti saṃkaram // LiP_2,17.24 //",
    "GP12lip_2__u:1788": "iti śrīliṅgamahāpurāṇe uttarabhāge saptadaśo 'dhyāyaḥ",
    "GP12lip_2__u:1789": "devā ūcuḥ ya eṣa bhagavān rudro brahmaviṣṇumaheśvarāḥ /",
    "GP12lip_2__u:1790": "skandaścāpi tathā cedro bhuvanāni caturdaśa /",
    "GP12lip_2__u:1791": "aśvinau grahatārāsca nakṣatrāṇi ca khaṃ diśaḥ // LiP_2,18.1 //",
    "GP12lip_2__u:1792": "bhūtāni ca tathā sūryaḥ somaścāṣṭau grahāstathā /",
    "GP12lip_2__u:1793": "prāṇaḥ kālo yamo mṛtyuramṛtaḥ parameśvaraḥ // LiP_2,18.2 //",
    "GP12lip_2__u:1794": "bhūtaṃ bhavyaṃ bhaviṣyacca vartamānaṃ maheśvaraḥ /",
    "GP12lip_2__u:1795": "viśvaṃ kṛtsnaṃ jagatsarvaṃ satyaṃ tasmai namonamaḥ // LiP_2,18.3 //",
    "GP12lip_2__u:1796": "tvamādau ca tathā bhūto bhūrbhuvaḥ svastathaiva ca /",
    "GP12lip_2__u:1797": "ante tvaṃ viśvarūpo 'si śīrṣaṃ tu jagataḥ saṃdā // LiP_2,18.4 //",
    "GP12lip_2__u:1798": "brahmaikastvaṃ dvitridhārthamadhaśca tvaṃ sureśvaraḥ /",
    "GP12lip_2__u:1799": "śāntiśca tvaṃ tathā puṣṭistuṣṭiścāpyahutaṃ hutam // LiP_2,18.5 //",
    "GP12lip_2__u:1800": "viśvaṃ caiva tathāviśvaṃ dattaṃ vādattamīśvaram /",
    "GP12lip_2__u:1801": "kṛtaṃ cāpyakṛtaṃ devaṃ paramapyaparaṃ dhruvam /",
    "GP12lip_2__u:1802": "parāyaṇaṃ satāṃ caiva hyasatāmapi śaṅkaram // LiP_2,18.6 //",
    "GP12lip_2__u:1803": "apāma somam amṛtā abhūmāganma jyotiravidāma devān /",
    "GP12lip_2__u:1804": "kiṃ nūnamasmānkṛṇavadarātiḥ kimu dhūrtiramṛtaṃ martyasya // LiP_2,18.7 //",
    "GP12lip_2__u:1805": "etajjagaddhitaṃ divyamakṣaraṃ sūkṣmamavyayam // LiP_2,18.8 //",
    "GP12lip_2__u:1806": "prājā patyaṃ pavitraṃ ca saumyamagrāhyamavyayam /",
    "GP12lip_2__u:1807": "agrāhyeṇāpi vā grāhyaṃ vāyavyena samīraṇaḥ // LiP_2,18.9 //",
    "GP12lip_2__u:1808": "saumyena saumyaṃ grasati tejasā svena līlayā /",
    "GP12lip_2__u:1809": "tasmai namo 'pasaṃhartre mahāgrāsāya śūline // LiP_2,18.10 //",
    "GP12lip_2__u:1810": "hṛdisthā devatāḥ sarvā hṛdi prāṇe pratiṣṭhitāḥ /",
    "GP12lip_2__u:1811": "hṛdi tvamasi yo nityaṃ tisro mātrāḥ parastu saḥ // LiP_2,18.11 //",
    "GP12lip_2__u:1812": "śiraścottarataścaiva pādau dakṣiṇatastathā /",
    "GP12lip_2__u:1813": "yo vai cottarataḥ sākṣātsa oṅkāraḥ sanātanaḥ // LiP_2,18.12 //",
    "GP12lip_2__u:1814": "oṅkāro yaḥ sa eveha praṇavo vyāpya tiṣṭhati /",
    "GP12lip_2__u:1815": "anantastārasūkṣmaṃ ca śuklaṃ vaidyutameva ca // LiP_2,18.13 //",
    "GP12lip_2__u:1816": "paraṃ brahmā sa īśāna ekorudraḥ sa eva ca /",
    "GP12lip_2__u:1817": "bhavānmaheśvaraḥ sākṣānmahādevo na saṃśayaḥ // LiP_2,18.14 //",
    "GP12lip_2__u:1818": "ūrdhvamunnāmayatyeva sa oṅkāraḥ prakīrtitaḥ /",
    "GP12lip_2__u:1819": "prāṇānavati yastasmāt praṇavaḥ parikīrtitaḥ // LiP_2,18.15 //",
    "GP12lip_2__u:1820": "sarvaṃ vyāpnoti yastasmātsarvavyāpī sanātanaḥ /",
    "GP12lip_2__u:1821": "brahmā hariśca bhagavānādyantaṃ nopalabdhavān // LiP_2,18.16 //",
    "GP12lip_2__u:1822": "tathānye ca tato 'nanto rudraḥ paramakāraṇam /",
    "GP12lip_2__u:1823": "yastārayati saṃsārāttāra ityabhidhīyate // LiP_2,18.17 //",
    "GP12lip_2__u:1824": "sūkṣmo bhūtvā śarīrāṇi sarvadā hyadhitiṣṭhiti /",
    "GP12lip_2__u:1825": "tasmātsūkṣmaḥ samākhyāto bhagavannīlalohitaḥ // LiP_2,18.18 //",
    "GP12lip_2__u:1826": "nīlaśca lohitaścaiva pradhānapuruṣānvayāt /",
    "GP12lip_2__u:1827": "skandate 'sya yataḥ śukraṃ tathā śukramapaitica // LiP_2,18.19 //",
    "GP12lip_2__u:1828": "vidyotayati yastasmādvaidyutaḥ parigīyate /",
    "GP12lip_2__u:1829": "bṛhattvādbṛṃhaṇatvācca bṛhate ca parāpare // LiP_2,18.20 //",
    "GP12lip_2__u:1830": "tasmādbṛṃhati yasmāddhi paraṃ brahmeti kīrtitam /",
    "GP12lip_2__u:1831": "advitīyo 'tha bhagavāṃsturīyaḥ parameśvaraḥ // LiP_2,18.21 //",
    "GP12lip_2__u:1832": "īśānamasya jagataḥ svardṛśāṃ cakṣur īśvaram /",
    "GP12lip_2__u:1833": "īśānamindrasūrayaḥ sarveṣāmapi sarvadā // LiP_2,18.22 //",
    "GP12lip_2__u:1834": "īśānaḥ sarvavidyānāṃ yattadīśāna ucyate /",
    "GP12lip_2__u:1835": "yadīkṣate ca bhagavānnirīkṣyamiti cājñayā // LiP_2,18.23 //",
    "GP12lip_2__u:1836": "ātmajñānaṃ mahādevo yogaṃ gamayati svayam /",
    "GP12lip_2__u:1837": "bhagavāṃścocyate devo devadevo maheśvaraḥ // LiP_2,18.24 //",
    "GP12lip_2__u:1838": "sarvāṃllokānkrameṇaiva yo gṛhṇati maheśvaraḥ /",
    "GP12lip_2__u:1839": "visṛjatyepa deveśo vāsayatyapi līlayā // LiP_2,18.25 //",
    "GP12lip_2__u:1840": "eṣo hi devaḥ pradiśo 'nusarvāḥ pūrvo hi jātaḥ sa u garbhe antaḥ /",
    "GP12lip_2__u:1841": "sa eva jātaḥ sa janiṣyamāṇaḥ pratyaṅmukhāstiṣṭhati sarvatomukhaḥ //",
    "GP12lip_2__u:1842": "upāsitavyaṃ yatnena tadetatsadbhiravyayam /",
    "GP12lip_2__u:1843": "yato vāco nivartante hyaprāpya manasā saha // LiP_2,18.27 //",
    "GP12lip_2__u:1844": "tadagrahaṇameveha yadvāgvadati yatnataḥ /",
    "GP12lip_2__u:1845": "aparaṃ ca paraṃ veti parāyaṇamiti svayam // LiP_2,18.28 //",
    "GP12lip_2__u:1846": "vadanti vācaḥ sarvajñaḥ śaṅkaraṃ nīlalohitam /",
    "GP12lip_2__u:1847": "eṣa sarvo namastasmai puruṣaḥ piṅgalaḥ śivaḥ // LiP_2,18.29 //",
    "GP12lip_2__u:1848": "sa eṣa sa mahārudro viśvaṃ bhūtaṃ bhaviṣyati /",
    "GP12lip_2__u:1849": "bhuvanaṃ bahudhā jātaṃ jāyamānamitastataḥ // LiP_2,18.30 //",
    "GP12lip_2__u:1850": "hiraṇyabāhurbhagavān hiraṇyapatirīśvaraḥ /",
    "GP12lip_2__u:1851": "aṃbikāpatirīśāno hemaretā vṛṣadhvajaḥ // LiP_2,18.31 //",
    "GP12lip_2__u:1852": "umāpatirvirūpākṣo viśvasṛgviśvavāhanaḥ /",
    "GP12lip_2__u:1853": "brahmāṇaṃ vidadhe yo 'sau putramagre sanātanam // LiP_2,18.32 //",
    "GP12lip_2__u:1854": "prahiṇoti sma tasyaiva jñānamātmaprakāśakam /",
    "GP12lip_2__u:1855": "tamekaṃ puruṣaṃ rudraṃ puruhutaṃ puruṣṭutam // LiP_2,18.33 //",
    "GP12lip_2__u:1856": "bālāgramātraṃ hṛdayasya madhye viśvandevaṃ vahnirūpaṃ vareṇyam /",
    "GP12lip_2__u:1857": "tamātmasthaṃ ye 'nupaśyanti dhīrāsteṣāṃ śāntiḥ śāśvatī netareṣām //",
    "GP12lip_2__u:1858": "mahato yo mahīyāṃśca hyaṇorapyaṇuravyayaḥ /",
    "GP12lip_2__u:1859": "guhāyāṃ nihitaścātmā jantorasya maheśvaraḥ // LiP_2,18.35 //",
    "GP12lip_2__u:1860": "veśmabhūto 'sya viśvasya kamalastho hṛti svayam /",
    "GP12lip_2__u:1861": "gahvaraṃ gahanaṃ tatsthaṃ tasyāntaścordhvataḥ sthitaḥ // LiP_2,18.36 //",
    "GP12lip_2__u:1862": "tatrāpi dahraṃ gaganamoṅkāraṃ parameśvaram /",
    "GP12lip_2__u:1863": "bālāgramātraṃ tanmadhye ṛtaṃ paramakāraṇam // LiP_2,18.37 //",
    "GP12lip_2__u:1864": "satyaṃ brahma mahādevaṃ puruṣaṃ kṛṣṇapiṅgalam /",
    "GP12lip_2__u:1865": "ūrdhvaratesamīśānaṃ virūpākṣamajodbhavam // LiP_2,18.38 //",
    "GP12lip_2__u:1866": "adhitiṣṭhati yoniṃ yo yoniṃ vācaika īśvaraḥ /",
    "GP12lip_2__u:1867": "dehaṃ pañcavidhaṃ yena tamīśānaṃ purātanam // LiP_2,18.39 //",
    "GP12lip_2__u:1868": "prāṇeṣvantarmanaso liṅgamāhuryasminkrodho yā ca tṛṣṇā kṣamā ca /",
    "GP12lip_2__u:1869": "tṛṣṇāṃ chittvā hetujālasya mūlaṃ buddhyācintyaṃ sthāpayitvā ca rudre //",
    "GP12lip_2__u:1870": "ekaṃ tamāhurvai rudraṃ śāśvataṃ parameśvaram /",
    "GP12lip_2__u:1871": "parātparataraṃ vāpi parātparataraṃ dhruvam // LiP_2,18.41 //",
    "GP12lip_2__u:1872": "brahmaṇo janakaṃ viṣṇorvahnervāyoḥ sadāśivam /",
    "GP12lip_2__u:1873": "dhyātvāgninā ca śodhyāṅgaṃ viśodhya ca pṛthakpṛthak // LiP_2,18.42 //",
    "GP12lip_2__u:1874": "pañcabhūtāni saṃyamya mātrāvidhiguṇakramāt /",
    "GP12lip_2__u:1875": "mātrāḥ pañca catasraśca trimātrādistataḥ param // LiP_2,18.43 //",
    "GP12lip_2__u:1876": "ekamātramamātraṃ hi dvādaśānte vyavasthitam /",
    "GP12lip_2__u:1877": "sthitvā sthāpyāmṛto bhūtvā vrataṃ pāśupataṃ caret // LiP_2,18.44 //",
    "GP12lip_2__u:1878": "etadvrataṃ pāśupataṃ cariṣyāmi samāsataḥ /",
    "GP12lip_2__u:1879": "agnimādhāya vidhivadṛgyajuḥ sāmasaṃbhavaiḥ // LiP_2,18.45 //",
    "GP12lip_2__u:1880": "upoṣitaḥ śuciḥ snātaḥ śuklāṃbaradharaḥ svayam /",
    "GP12lip_2__u:1881": "śuklayajñopavīti ca śuklamālyānulepanaḥ // LiP_2,18.46 //",
    "GP12lip_2__u:1882": "juhuyādvirajovidvān virajāśca bhaviṣyati /",
    "GP12lip_2__u:1883": "vāyavaḥ pañca śudhyatāṃ vāṅmanaścaraṇādayaḥ // LiP_2,18.47 //",
    "GP12lip_2__u:1884": "śrotraṃ jihvā tataḥ prāṇastato buddhistathaiva ca /",
    "GP12lip_2__u:1885": "śiraḥ pāṇistathā pārśvaṃ pṛṣṭhodaramanantaram // LiP_2,18.48 //",
    "GP12lip_2__u:1886": "jaṅghe śiśramupasthaṃ ca pāyurmeḍhraṃ tathaiva ca /",
    "GP12lip_2__u:1887": "tvacā māṃsaṃ ca rudhiraṃ medo 'sthīni tathaiva ca // LiP_2,18.49 //",
    "GP12lip_2__u:1888": "śabdaḥ sparśaṃ ca rūpaṃ ca raso gandhastathaiva ca /",
    "GP12lip_2__u:1889": "bhūtāni caiva śudhyantāṃ dehe medādayastathā // LiP_2,18.50 //",
    "GP12lip_2__u:1890": "annaṃ prāṇe mano jñānaṃ śudhyantāṃ vai śivecchayā /",
    "GP12lip_2__u:1891": "hutvājyena samidbhiśca caruṇā ca yathākramam // LiP_2,18.51 //",
    "GP12lip_2__u:1892": "upasaṃhṛtya rudrāgniṃ gṛhītvā bhasma yatnataḥ /",
    "GP12lip_2__u:1893": "agnirityādinā dhīmān vimṛjyāṅgāni saṃspṛśet // LiP_2,18.52 //",
    "GP12lip_2__u:1894": "etatpāśupataṃ divyaṃ vrataṃ pāśavimocanam /",
    "GP12lip_2__u:1895": "brāhmaṇānāṃ hitaṃ proktaṃ kṣatriyāṇāṃ tathaiva ca // LiP_2,18.53 //",
    "GP12lip_2__u:1896": "vaiśyānāmapi yogyānāṃ yatīnāṃ tu viśeṣataḥ /",
    "GP12lip_2__u:1897": "vānaprasthāśramasthānāṃ gṛhasthānāṃ satāmapi // LiP_2,18.54 //",
    "GP12lip_2__u:1898": "vimuktirvidhinānena dṛṣṭvā vai brahmacāriṇām /",
    "GP12lip_2__u:1899": "agnirityādinā bhasma gṛhītvā hyagnihotrajam // LiP_2,18.55 //",
    "GP12lip_2__u:1900": "so 'pi pāśupato vipro vimṛjyāṅgāni saṃspṛśet /",
    "GP12lip_2__u:1901": "bhasmācchanno dvijo vidvān mahāpātakasaṃbhavaiḥ // LiP_2,18.56 //",
    "GP12lip_2__u:1902": "pāpaurvimucyate sadyo mucyate ca na saṃśayaḥ /",
    "GP12lip_2__u:1903": "vīryamagreryato bhasma vīryavānbhasmasaṃyutaḥ // LiP_2,18.57 //",
    "GP12lip_2__u:1904": "bhasmāsnānarato vipro bhasmaśāyī jitendriyaḥ /",
    "GP12lip_2__u:1905": "sarvapāpavinirmuktaḥ śivasāyujyamāpnuyāt // LiP_2,18.58 //",
    "GP12lip_2__u:1906": "tasmātsarvaprayatnena bhūtyaṅgaṃ pūjayedvudhaḥ /",
    "GP12lip_2__u:1907": "rerekāro na kartavyastuntuṅkārastathaiva ca // LiP_2,18.59 //",
    "GP12lip_2__u:1908": "na tatkṣamati deveśo brahmā vā yadi keśavaḥ /",
    "GP12lip_2__u:1909": "mama putro bhasmadhārī gaṇeśaśca varānane // LiP_2,18.60 //",
    "GP12lip_2__u:1910": "teṣāṃ viruddhaṃ yattyājyaṃ sa yāti narakārṇavam /",
    "GP12lip_2__u:1911": "gṛhastho brahmahīnopi tripuṇḍraṃ yo na kārayet // LiP_2,18.61 //",
    "GP12lip_2__u:1912": "pūjā karma kriyā tasya dānaṃ snānaṃ tathaiva ca /",
    "GP12lip_2__u:1913": "niṣphalaṃ jāyate sarvaṃ yathā bhasmani vai hutam // LiP_2,18.62 //",
    "GP12lip_2__u:1914": "tasmācca sarvakāryeṣu tripuṇḍraṃ dhārayedbudhaḥ /",
    "GP12lip_2__u:1915": "ityuktvā bhagavānbrahmā stutvā devaiḥ samaṃ prabhuḥ // LiP_2,18.63 //",
    "GP12lip_2__u:1916": "bhasmācchannaiḥ svayaṃ channo virarāma viśāṃpate /",
    "GP12lip_2__u:1917": "atha teṣāṃ prasādārthaṃ paśūnāṃ patirīśvaraḥ // LiP_2,18.64 //",
    "GP12lip_2__u:1918": "sagamaścāṃbayā sārdhaṃ sānnidhyamakarotprabhuḥ /",
    "GP12lip_2__u:1919": "atha saṃnihitaṃ rudraṃ tuṣṭuvuḥ surapuṅgavam // LiP_2,18.65 //",
    "GP12lip_2__u:1920": "rudrādhyāyena sarveśaṃ devadeva mumāpatim /",
    "GP12lip_2__u:1921": "devopi devānālokya ghṛṇayā vṛṣabhadhvajaḥ // LiP_2,18.66 //",
    "GP12lip_2__u:1922": "tuṣṭosmītyāha devebhyo varaṃ dātuṃ surārihā // LiP_2,18.67 //",
    "GP12lip_2__u:1923": "iti śrīliṅgamahāpurāṇe uttarabhāgeṣṭādaśodhyāyaḥ",
    "GP12lip_2__u:1924": "śailādiruvāca taṃ prabhuṃ prītamanasaṃ praṇipatya vṛṣadhvajam /",
    "GP12lip_2__u:1925": "apṛcchanmunayo devāḥ prītikaṇṭakitatvacaḥ // LiP_2,19.1 //",
    "GP12lip_2__u:1926": "devā ūcuḥ bhagavān kena mārgeṇa pūjanīyo dvijātibhiḥ /",
    "GP12lip_2__u:1927": "kutra vā kena rūpeṇa vaktumarhasi śaṅkaraḥ // LiP_2,19.2 //",
    "GP12lip_2__u:1928": "kasyādhikāraḥ pūjāyāṃ brāhmaṇasya kathaṃ prabho /",
    "GP12lip_2__u:1929": "kṣatriyāṇāṃ kathaṃ deva vaiśyānāṃ vṛṣabhadhvaja // LiP_2,19.3 //",
    "GP12lip_2__u:1930": "strīśūdrāṇāṃ kathaṃ vāpi kuṇḍagolādināṃ tu vā /",
    "GP12lip_2__u:1931": "hitāya jagatāṃ sarvamasmākaṃ vaktumarhasi // LiP_2,19.4 //",
    "GP12lip_2__u:1932": "sūta uvāca teṣāṃ bhāvaṃ samālokya munīnāṃ nīlalohitaḥ /",
    "GP12lip_2__u:1933": "prāha gaṃbhīrayā vācā maṇḍalasthaḥ sadāśivaḥ // LiP_2,19.5 //",
    "GP12lip_2__u:1934": "maṇḍale cāgrato paśyandevadevaṃ sahomayā /",
    "GP12lip_2__u:1935": "devāśca munayaḥ sarve vidyutkoṭisamaprabham // LiP_2,19.6 //",
    "GP12lip_2__u:1936": "aṣṭabāhuṃ caturvaktraṃ dvādaśākṣaṃ mahābhujam /",
    "GP12lip_2__u:1937": "ardhanārīśvaraṃ devaṃ jaṭāmukuṭadhāriṇam // LiP_2,19.7 //",
    "GP12lip_2__u:1938": "sarvābharaṇasaṃyuktaṃ raktamālyānulepanam /",
    "GP12lip_2__u:1939": "raktāṃbaradharaṃ sṛṣṭisthitisaṃhārakārakam // LiP_2,19.8 //",
    "GP12lip_2__u:1940": "tasya pūrvamukhaṃ pītaṃ prasannaṃ puruṣātmakam /",
    "GP12lip_2__u:1941": "aghoraṃ dakṣiṇaṃ vaktraṃ nīlāñjanacayopamam // LiP_2,19.9 //",
    "GP12lip_2__u:1942": "daṃṣṭrākarālamatyugraṃ jvālāmālāsamāvātam /",
    "GP12lip_2__u:1943": "raktaśmaśruñjaṭāyuktaṃ cottare vidrumaprabham // LiP_2,19.10 //",
    "GP12lip_2__u:1944": "prasannaṃ vāmadevākhyaṃ varadaṃ viśvarūpiṇam /",
    "GP12lip_2__u:1945": "paścimaṃ vadanaṃ tasya gokṣīradhavalaṃ śubham // LiP_2,19.11 //",
    "GP12lip_2__u:1946": "muktāphalamayairhārairbhūṣitaṃ tilakojjvalam /",
    "GP12lip_2__u:1947": "sadyojātamukhaṃ divyaṃ bhāskarasya smarāriṇaḥ // LiP_2,19.12 //",
    "GP12lip_2__u:1948": "ādityamagrato paśyanpūrvavaccaturānanam /",
    "GP12lip_2__u:1949": "bhāskaraṃ purato devaṃ caturvakraṃ ca pūrvavat // LiP_2,19.13 //",
    "GP12lip_2__u:1950": "bhānuṃ dakṣiṇato devaṃ caturvaktraṃ ca pūrvavat /",
    "GP12lip_2__u:1951": "ravimuttarato 'paśyanpūrvavaccaturānanam // LiP_2,19.14 //",
    "GP12lip_2__u:1952": "vistārāṃ maṇḍale pūrve uttarāṃ dakṣiṇe sthitām /",
    "GP12lip_2__u:1953": "bodhanīṃ paścime bhāge maṇḍalasya prajāpateḥ // LiP_2,19.15 //",
    "GP12lip_2__u:1954": "adhyāyanīṃ ca kauberyāmekavaktrāṃ caturbhujām /",
    "GP12lip_2__u:1955": "sarvābharaṇasaṃpannāḥ śaktayaḥ sarvasaṃmatāḥ // LiP_2,19.16 //",
    "GP12lip_2__u:1956": "brahmāṇaṃ dakṣiṇe bhāge viṣṇuṃ vāme janārdanam /",
    "GP12lip_2__u:1957": "ṛgyajuḥ sāmamārgeṇa mūrtitrayamayaṃśivam // LiP_2,19.17 //",
    "GP12lip_2__u:1958": "īśānaṃ varadaṃ devamīśānaṃ parameśvaram /",
    "GP12lip_2__u:1959": "brahmāsanasthaṃ vadaraṃ dharmajñānāsanopari // LiP_2,19.18 //",
    "GP12lip_2__u:1960": "vairāgyaiśvaryasaṃyukte prabhūte vimale tathā /",
    "GP12lip_2__u:1961": "sāraṃ sarveśvaraṃ devamārādhyaṃ paramaṃ sukham // LiP_2,19.19 //",
    "GP12lip_2__u:1962": "sitapaṅkajamadhyasthaṃ dīptādyairabhisaṃvṛtam /",
    "GP12lip_2__u:1963": "dīptāṃ dīpaśikhākārāṃ sūkṣmāṃ vidyutprabhāṃ śubhām // LiP_2,19.20 //",
    "GP12lip_2__u:1964": "jayāmagniśīkhākārāṃ prabhāṃ kanakasaprabhām /",
    "GP12lip_2__u:1965": "vibhūtiṃ vidrumaprakhyāṃ vimalāṃ padmasannibhām // LiP_2,19.21 //",
    "GP12lip_2__u:1966": "amoghāṃ karṇikākārāṃ vidyutaṃ viśvavarṇinīm /",
    "GP12lip_2__u:1967": "caturvaktrāṃ caturvarṇāṃ devīṃ vai sarvatomukhīm // LiP_2,19.22 //",
    "GP12lip_2__u:1968": "somamaṅgārakaṃ devaṃ budhaṃ buddhimatāṃ varam /",
    "GP12lip_2__u:1969": "bṛhaspatiṃ bṛhadvuddhiṃ bhārgavaṃ tejasāṃ nidhim // LiP_2,19.23 //",
    "GP12lip_2__u:1970": "mandaṃ mandagatiṃ caiva samantāttasya te sadā /",
    "GP12lip_2__u:1971": "sūryaṃ śivo jagannāthaḥ somaḥ sākṣādumā svayam // LiP_2,19.24 //",
    "GP12lip_2__u:1972": "pañcabhūtāni śeṣāṇi tanmayaṃ ca carācaram /",
    "GP12lip_2__u:1973": "dṛṣṭaiva munayaḥ sarve devadevamumāpatim // LiP_2,19.25 //",
    "GP12lip_2__u:1974": "kṛtāñjalipuṭāḥ sarve munayo devatāstathā /",
    "GP12lip_2__u:1975": "astu vanvāgbhiriṣṭabhirvaradaṃ nīlalohitam // LiP_2,19.26 //",
    "GP12lip_2__u:1976": "ṛṣaya ūcuḥ namaḥ śivāya rudrāya kadrudrāya pracetase /",
    "GP12lip_2__u:1977": "mīḍhuṣṭamāya sarvāya śipiviṣṭāyaraṃhase // LiP_2,19.27 //",
    "GP12lip_2__u:1978": "prabhūte vimale sāre hyādhāre parame sukhe /",
    "GP12lip_2__u:1979": "navaśaktyāvṛtaṃ devaṃ padmasthaṃ bhāskaraṃ prabhum // LiP_2,19.28 //",
    "GP12lip_2__u:1980": "ādityaṃ bhāskaraṃ bhānuṃ raviṃ devaṃ divākaram /",
    "GP12lip_2__u:1981": "umāṃ prabhāṃ tathā prajñāṃ saṃdhyāṃ sāvitrikāmapi // LiP_2,19.29 //",
    "GP12lip_2__u:1982": "vistārāmuttarāṃ devīṃ bodanīṃ praṇamāmyaham /",
    "GP12lip_2__u:1983": "āpyāyanīṃ ca varadāṃ brahmāṇaṃ keśavaṃ haram // LiP_2,19.30 //",
    "GP12lip_2__u:1984": "somādivṛndaṃ ca yathākramema saṃpūjya mantrairvihitakrameṇa /",
    "GP12lip_2__u:1985": "smarāmi devaṃ ravimaṇḍalasthaṃ sadāśivaṃ śaṅkaramādidevam // LiP_2,19.31",
    "GP12lip_2__u:1986": "indrādidevāṃśca tatheśvarāṃśca nārāyaṇaṃ padmajamādidevam /",
    "GP12lip_2__u:1987": "prāgādyadhordhvaṃ ca yathākrameṇa vajrādipadmaṃ ca tathā smarāmi //",
    "GP12lip_2__u:1988": "siṃdūravarṇāya samaṇḍalāya suvarṇavajrābharaṇāya tubhyam /",
    "GP12lip_2__u:1989": "padmābhanetrāya sapaṅkajāya brahmendranārāyaṇakāraṇāya // LiP_2,19.33 //",
    "GP12lip_2__u:1990": "rathaṃ ca saptāśvamanūruvīraṃ gaṇaṃ tathā saptavidhaṃ krameṇa /",
    "GP12lip_2__u:1991": "ṛtupravāheṇa ca vālīkhilyānsmarāmi mandehagaṇakṣayaṃ ca // LiP_2,19.34 //",
    "GP12lip_2__u:1992": "hutvā tilādyairvividhaistathāgnau punaḥ samāpyaiva tathaiva sarvam /",
    "GP12lip_2__u:1993": "udvāsya hṛtpaṅkajamadhyasaṃsthaṃ smarāmi biṃbaṃ tava devadeva //",
    "GP12lip_2__u:1994": "smarāmi biṃbāni yathākrameṇa raktāni padmāmalalocanāni /",
    "GP12lip_2__u:1995": "padmaṃ ca savye varadaṃ ca vāme kare tathā bhūṣitabhūṣaṇāni // LiP_2,19.36",
    "GP12lip_2__u:1996": "daṃṣṭrākarālaṃ tava divyavaktraṃ vidyutprabhaṃ daityayaṅkaraṃ ca /",
    "GP12lip_2__u:1997": "smarāmi rakṣābhirataṃ dvijānāṃ mandeharakṣogaṇabhartsanaṃ ca //",
    "GP12lip_2__u:1998": "somaṃ sitaṃ bhūmijamagnirṇaṃ cāmīkarābhaṃ budhamindusūnum /",
    "GP12lip_2__u:1999": "bṛhaspatiṃ kāñcanasannikāśaṃ śukraṃ sitaṃ kṛṣṇataraṃ ca mandam //",
    "GP12lip_2__u:2000": "smarāmi savyamabhayaṃ vāmamūrugataṃ varam /",
    "GP12lip_2__u:2001": "sarveṣāṃ mandaparyantaṃ mahādevaṃ ca bhāskaram // LiP_2,19.39 //",
    "GP12lip_2__u:2002": "pūrṇenduvarṇena ca puṣpadhaprasthena toyane śubhena pūrṇam /",
    "GP12lip_2__u:2003": "pātraṃ dṛḍhaṃ tāmramayaṃ prakalpya dāsye tavārdhyaṃ bhagavanprasīda //",
    "GP12lip_2__u:2004": "namaḥ śivāya devāya īśvarāya kapardine /",
    "GP12lip_2__u:2005": "rudrāya viṣṇave tubhyaṃ brahmaṇe sūryamūrtaye // LiP_2,19.41 //",
    "GP12lip_2__u:2006": "sūta uvāca yaḥ śivaṃ maṇḍalaṃ devaṃ saṃpūjyaivaṃ samāhitaḥ /",
    "GP12lip_2__u:2007": "prātarmadhyāhnasāyāhne paṭhetstavamanuttamam // LiP_2,19.42 //",
    "GP12lip_2__u:2008": "itthaṃ śivena sāyujyaṃ labhate nātra saṃśayaḥ // LiP_2,19.43 //",
    "GP12lip_2__u:2009": "iti śrīliṅgamahāpurāṇe uttarabhāge ekonaviṃśodhyāyaḥ",
    "GP12lip_2__u:2010": "sūta uvacā ata rudro mahādevo maṇḍalasthaḥ pitāmahaḥ /",
    "GP12lip_2__u:2011": "pūjyo vai brāhmaṇānāṃ ca kṣatriyāṇāṃ viśeṣataḥ // LiP_2,20.1 //",
    "GP12lip_2__u:2012": "vaiśyānāṃ naiva śūdrāṇāṃ śuśruṣāṃ pūjakasya ca /",
    "GP12lip_2__u:2013": "strīṇāṃ naivādikāro 'sti pūjādiṣu na saṃśayaḥ // LiP_2,20.2 //",
    "GP12lip_2__u:2014": "strīśūdrāṇāṃ dvajendraiśca pūjayā tatphalaṃ bhavet /",
    "GP12lip_2__u:2015": "nṛpāṇāmupakārārthaṃ brāhmaṇādyairviśeṣataḥ // LiP_2,20.3 //",
    "GP12lip_2__u:2016": "evaṃ saṃpūjayeyurvai brāhmaṇādyāḥ sadāśivam /",
    "GP12lip_2__u:2017": "ityuktvā bhagavān rudrastatraivāntaradhātsvayam // LiP_2,20.4 //",
    "GP12lip_2__u:2018": "te devā munayaḥ sarve śivamuddiśya śaṅkaram /",
    "GP12lip_2__u:2019": "praṇemuśca mahātmāno rudradhyānena vihvalāḥ // LiP_2,20.5 //",
    "GP12lip_2__u:2020": "jagmuryathāgataṃ devā munayaśca tapodhanāḥ /",
    "GP12lip_2__u:2021": "tasmādabyarcayennityamādityaṃ śivarūpiṇam // LiP_2,20.6 //",
    "GP12lip_2__u:2022": "dharmakāmārthamuktyarthaṃ manasā karmaṇā girā /",
    "GP12lip_2__u:2023": "ṛṣaya ūcuḥ romaharṣaṇa sarvajña sarvasāstrabhṛtāṃ vara // LiP_2,20.7 //",
    "GP12lip_2__u:2024": "vyāsaśiṣya mahābhāga vāhneyaṃ vada sāṃpratam /",
    "GP12lip_2__u:2025": "śivena devadevena bhaktānāṃ hitakāmyayā // LiP_2,20.8 //",
    "GP12lip_2__u:2026": "vedāt ṣaḍaṅgāduddhṛtya sāṃkhyayogācca sarvataḥ /",
    "GP12lip_2__u:2027": "tapaśca vipulaṃ taptvā devadānavaduścaram // LiP_2,20.9 //",
    "GP12lip_2__u:2028": "arthadeśādisaṃyuktaṃ gūḍhamajñānaninditam /",
    "GP12lip_2__u:2029": "varṇāśramakṛtairdharmairviparītaṃ kvacitsamam // LiP_2,20.10 //",
    "GP12lip_2__u:2030": "śivena kathitaṃ sāstraṃ dharmakāmārthamuktaye /",
    "GP12lip_2__u:2031": "śatakoṭipramāṇena tatra pūjā kathaṃ vibhoḥ // LiP_2,20.11 //",
    "GP12lip_2__u:2032": "snānayogādayo vāpi śrotuṃ kautuhalaṃ hi naḥ /",
    "GP12lip_2__u:2033": "sūta uvāca purā sanatkumāreṇa merupṛṣṭhe suśobhane // LiP_2,20.12 //",
    "GP12lip_2__u:2034": "pṛṣṭo nandīśvaro devaḥ śailādiḥ śivasaṃmataḥ /",
    "GP12lip_2__u:2035": "pṛṣṭoyaṃ praṇipatyaivaṃ munimukhyaiśca sarvataḥ // LiP_2,20.13 //",
    "GP12lip_2__u:2036": "tasmai sanatkumārāya nandinā kulanandinā /",
    "GP12lip_2__u:2037": "kathitaṃ yacchivajñānaṃ śṛṇvantu munipuṅgavāḥ // LiP_2,20.14 //",
    "GP12lip_2__u:2038": "śaivaṃ saṃkṣipya vedoktaṃ śivena paribhāṣitam /",
    "GP12lip_2__u:2039": "stutinindādirahitaṃ sadyaḥ pratyayakārakam // LiP_2,20.15 //",
    "GP12lip_2__u:2040": "guruprasādajaṃ divyamanāyāsena muktidam /",
    "GP12lip_2__u:2041": "sanatkumāra uvāca bhagavansarva bhūteśa nandīśvara maheśvara // LiP_2,20.16 //",
    "GP12lip_2__u:2042": "kathaṃ pūjādayaḥ śaṃbhordharmakāmārthamuktaye /",
    "GP12lip_2__u:2043": "vaktumarhasi śailāde vinayenāgatāya me // LiP_2,20.17 //",
    "GP12lip_2__u:2044": "sūta uvāca saṃprekṣya bhagavānnandī niśamya vacanaṃ punaḥ /",
    "GP12lip_2__u:2045": "kālavelādhikārādyamavadadvadatāṃ varaḥ // LiP_2,20.18 //",
    "GP12lip_2__u:2046": "śailāderuvāca gurutaḥ śāstrataścaivamadhikāraṃ vravīmyaham /",
    "GP12lip_2__u:2047": "gauravādeva saṃjñaiṣā śivācāryasya nānyathā // LiP_2,20.19 //",
    "GP12lip_2__u:2048": "svayamācarate yastu ācāre sthāpayatyapi /",
    "GP12lip_2__u:2049": "ācinoti ca śāstrārthānācāryastena cocyate // LiP_2,20.20 //",
    "GP12lip_2__u:2050": "tasmādvedārthatattvajñamācāryaṃ bhasmaśāyinam /",
    "GP12lip_2__u:2051": "gurumanveṣayedbhaktaḥ subhagaṃ priyadarśanam // LiP_2,20.21 //",
    "GP12lip_2__u:2052": "pratipannaṃ janānandaṃ śrutismṛtipathānugam /",
    "GP12lip_2__u:2053": "vidyayābhayadātāraṃ laulyacāplayavarjitam // LiP_2,20.22 //",
    "GP12lip_2__u:2054": "ācārapālakaṃ dhīraṃ samayeṣu kṛtāspadam /",
    "GP12lip_2__u:2055": "taṃ dṛṣṭvā sarvabhāvena pūjayecchivavadgurum // LiP_2,20.23 //",
    "GP12lip_2__u:2056": "ātmanā ca dhanenaiva śraddhāvittānusārataḥ /",
    "GP12lip_2__u:2057": "tāvadārādhayecchiṣyaḥ prasanno 'sau yathā bhavet // LiP_2,20.24 //",
    "GP12lip_2__u:2058": "suprasanne mahābhāge sadyaḥ pāśakṣayo bhavet /",
    "GP12lip_2__u:2059": "gururmānyo guruḥ pūjyo gurureva sadāśivaḥ // LiP_2,20.25 //",
    "GP12lip_2__u:2060": "saṃvatsaratrayaṃ vātha śiṣyānviprānparīkṣayet /",
    "GP12lip_2__u:2061": "prāṇadravyapradānena ādeśaiśca itastataḥ // LiP_2,20.26 //",
    "GP12lip_2__u:2062": "uttamaścādhame yojyo nīca uttamavastuṣu /",
    "GP12lip_2__u:2063": "ākṛṣṭāstāḍitā vāpi ye viṣādaṃ na yānti vai // LiP_2,20.27 //",
    "GP12lip_2__u:2064": "te yogyāḥ śivadharmiṣṭhāḥ śivadharmaparāyaṇāḥ /",
    "GP12lip_2__u:2065": "saṃyatā dharmasaṃpannāḥ śrutismṛtipathānugāḥ // LiP_2,20.28 //",
    "GP12lip_2__u:2066": "sarvadvandvasahādhīrā nityamudyuktacetasaḥ /",
    "GP12lip_2__u:2067": "paropakāraniratā guruśuśrūṣaṇe ratāḥ // LiP_2,20.29 //",
    "GP12lip_2__u:2068": "ārjavā mārdavāḥ svasthā anukūlāḥ priyaṃvadāḥ /",
    "GP12lip_2__u:2069": "amānino buddhimantastyaktaspardhā gataspṛhāḥ // LiP_2,20.30 //",
    "GP12lip_2__u:2070": "śaucācāraguṇopetā dambhamātsaryavarjitāḥ /",
    "GP12lip_2__u:2071": "yogyā evaṃ dvijāḥ sarve śivabhaktiparāyaṇāḥ // LiP_2,20.31 //",
    "GP12lip_2__u:2072": "evaṃvṛttasamopetā vāṅmanaḥkāyakarmabhiḥ /",
    "GP12lip_2__u:2073": "śodhyā evaṃvidhāścaiva tattvānāṃ ca viśuddhaye // LiP_2,20.32 //",
    "GP12lip_2__u:2074": "śuddho vinayasaṃpanno mithyākaṭukavarjitaḥ /",
    "GP12lip_2__u:2075": "gurvājñāpālakaścaiva śiṣyo 'nugrahamarhati // LiP_2,20.33 //",
    "GP12lip_2__u:2076": "guruśca śāstravit prājñas tapasvī janavatsalaḥ /",
    "GP12lip_2__u:2077": "lokācārarato hyevaṃ tattvavinmokṣadaḥ smṛtaḥ // LiP_2,20.34 //",
    "GP12lip_2__u:2078": "sarvalakṣaṇasaṃpannaḥ sarvaśāstraviśāradaḥ /",
    "GP12lip_2__u:2079": "sarvopāyavidhānajñastattvahīnasya niṣphalam // LiP_2,20.35 //",
    "GP12lip_2__u:2080": "svasaṃvedya pare tattve niścayo yasya nātmani /",
    "GP12lip_2__u:2081": "ātmano 'nugraho nāsti parasyānugrahaḥ katham // LiP_2,20.36 //",
    "GP12lip_2__u:2082": "prabuddhastu dvijo yastu sa śuddhaḥ sādhayatyapi /",
    "GP12lip_2__u:2083": "tattvahīne kuto bodhaḥ kuto hyātmaparigrahaḥ // LiP_2,20.37 //",
    "GP12lip_2__u:2084": "parigrahavinirmuktāste sarve paśavoditāḥ /",
    "GP12lip_2__u:2085": "paśubhiḥ preritā ye tu sarve te paśavaḥ smṛtāḥ // LiP_2,20.38 //",
    "GP12lip_2__u:2086": "tasmāt tattvavido ye tu te muktā mocayanty api /",
    "GP12lip_2__u:2087": "saṃvittijananaṃ tattvaṃ parānandasamudbhavam // LiP_2,20.39 //",
    "GP12lip_2__u:2088": "tattvaṃ tu viditaṃ yena sa evānandadarśakaḥ /",
    "GP12lip_2__u:2089": "na punarnāmamātreṇa saṃvittirahitastu yaḥ // LiP_2,20.40 //",
    "GP12lip_2__u:2090": "anyo 'nyaṃ tārayennaiva kiṃ śilā tārayec chilām /",
    "GP12lip_2__u:2091": "yeṣāṃ tannāmamātreṇa muktirvai nāmamātrikā // LiP_2,20.41 //",
    "GP12lip_2__u:2092": "yogināṃ darśanādvāpi sparśanādbhāṣaṇādapi /",
    "GP12lip_2__u:2093": "sadyaḥ saṃjāyate cājñā pāśopakṣayakāriṇī // LiP_2,20.42 //",
    "GP12lip_2__u:2094": "athavā yogamārgeṇa śiṣyadehaṃ praviśya ca /",
    "GP12lip_2__u:2095": "bodayedeva yogena sarvatattvāni śodhya ca // LiP_2,20.43 //",
    "GP12lip_2__u:2096": "ṣaāḍardhaśuddhirvihitā jñānayogena yoginām /",
    "GP12lip_2__u:2097": "śiṣyaṃ parīkṣya dharmajñaṃ dhārmikaṃ vedapāragam // LiP_2,20.44 //",
    "GP12lip_2__u:2098": "brāhmaṇaṃ kṣatriyaṃ vaiśyaṃ bahudoṣavivarjitam /",
    "GP12lip_2__u:2099": "jñānena jñeyamālokya karṇāt karṇāgatena tu // LiP_2,20.45 //",
    "GP12lip_2__u:2100": "dīpāddīpo yatā cānyaḥ saṃcaredvidhipadguruḥ /",
    "GP12lip_2__u:2101": "bhauvanaṃ ca padaṃ caiva varṇākhyaṃ mātramuttamam // LiP_2,20.46 /",
    "GP12lip_2__u:2102": "kālādhvaraṃ mahā bhāga tattvākhyaṃ sarvasaṃmatam /",
    "GP12lip_2__u:2103": "bhidyate yasya sāmārthyādājñāmātreṇa sarvataḥ // LiP_2,20.47 //",
    "GP12lip_2__u:2104": "tasya siddhiśca muktiśca gurukāruṇyasaṃbhavā /",
    "GP12lip_2__u:2105": "pṛthivyādīni bhūtāni āviśanti ca bhauvane // LiP_2,20.48 //",
    "GP12lip_2__u:2106": "śabdaḥ sparśastathā rūpaṃ raso gandhaśca bhāvataḥ /",
    "GP12lip_2__u:2107": "padaṃ varṇākhyakaṃ vipra buddhīndriyavikalpanam // LiP_2,20.49 //",
    "GP12lip_2__u:2108": "karmendriyāṇi mātraṃ hi mano buddhirataḥ param /",
    "GP12lip_2__u:2109": "ahaṅkāramathāvyaktaṃ kālādhvaramiti smṛtam // LiP_2,20.50 //",
    "GP12lip_2__u:2110": "puruṣādiviriñcyantamunmanatvaṃ parātparam /",
    "GP12lip_2__u:2111": "tatheśatvamiti proktaṃ sarvatattvārtha bodhakam // LiP_2,20.51 //",
    "GP12lip_2__u:2112": "ayogī naiva jānāti tattvaśuddhiṃ śivātmikām // LiP_2,20.52 //",
    "GP12lip_2__u:2113": "iti śrīliṅgamahāpurāṇe uttarabhāge viṃśodhyāyaḥ",
    "GP12lip_2__u:2114": "sūta uvāca parīkṣya bhūmiṃ vidhivadgandhavarṇarasādibhiḥ /",
    "GP12lip_2__u:2115": "alaṅkṛtya vitānādyairīśvarāvāhanakṣamām // LiP_2,21.1 //",
    "GP12lip_2__u:2116": "ekahastapramāṇena maṇḍalaṃ parikalpayet /",
    "GP12lip_2__u:2117": "ālikhetkamalaṃ madhye pañcaratnasamanvitam // LiP_2,21.2 //",
    "GP12lip_2__u:2118": "cūrṇairaṣṭadalaṃ vṛttaṃ sitaṃ vā raktameva ca /",
    "GP12lip_2__u:2119": "parivāreṇa saṃyuktaṃ bahuśobhāsamanvitam // LiP_2,21.3 //",
    "GP12lip_2__u:2120": "āvāhya karṇikāyāṃ tu śivaṃ paramakāraṇam /",
    "GP12lip_2__u:2121": "arcayetsarvayatnena yathāvibhavavistaram // LiP_2,21.4 //",
    "GP12lip_2__u:2122": "daleṣu siddhayaḥ proktāḥ karṇikāyāṃ mahāmune /",
    "GP12lip_2__u:2123": "vairāgyajñānanālaṃ ca dharmakandaṃ manoramam // LiP_2,21.5 //",
    "GP12lip_2__u:2124": "vāmā jyeṣṭhā ca raudrī ca kālī vikaraṇī tathā /",
    "GP12lip_2__u:2125": "balavikaraṇīcaiva balapramathinī kramāt // LiP_2,21.6 //",
    "GP12lip_2__u:2126": "sarvabhūtasya damanī kesareṣu ca śaktayaḥ /",
    "GP12lip_2__u:2127": "manonmanī mahāmāya karṇikāyāṃ śivāsane // LiP_2,21.7 //",
    "GP12lip_2__u:2128": "vāmadevādibhiḥ sārdhaṃ dvandvanyāyena vinyaset /",
    "GP12lip_2__u:2129": "manonmanaṃ mahādevaṃ manonmanyātha madhyataḥ // LiP_2,21.8 //",
    "GP12lip_2__u:2130": "sūryasomāgnisaṃbandhātpraṇavākhyaṃ śivātmakam /",
    "GP12lip_2__u:2131": "puruṣaṃ vinyasedvaktraṃ pūrve patre raviprabham // LiP_2,21.9 //",
    "GP12lip_2__u:2132": "aghoraṃ dakṣiṇe pātre nīlāñjanacayopamam /",
    "GP12lip_2__u:2133": "uttare vāmadevākhyaṃ japākusumasannibham // LiP_2,21.10 //",
    "GP12lip_2__u:2134": "sadyaṃ paścimapatre tu gokṣīradhavalaṃ nyasen /",
    "GP12lip_2__u:2135": "īśānaṃ karṇikāyāṃ tu śuddhasphaṭikasannibham // LiP_2,21.11 //",
    "GP12lip_2__u:2136": "candramaṇḍalasaṃkāśaṃ hṛdayāyeti mantrataḥ /",
    "GP12lip_2__u:2137": "vāhneye rudradigbhāge śirase dhūmravarcase // LiP_2,21.12 //",
    "GP12lip_2__u:2138": "śikhāyai ca namaścoti raktābhe nairṛte dale /",
    "GP12lip_2__u:2139": "kavacāyāñjanābhāya iti vāyudalenyaset // LiP_2,21.13 //",
    "GP12lip_2__u:2140": "astrāyāgnisikhābhāya iti dikṣu pravinyaset /",
    "GP12lip_2__u:2141": "netrebhyaśceti caiśānyāṃ piṅgalebhyaḥ pravinyesat // LiP_2,21.14 //",
    "GP12lip_2__u:2142": "śivaṃ sadā śivaṃ devaṃ maheśvaramataḥ param /",
    "GP12lip_2__u:2143": "rudraṃ viṣṇuṃ viriñciṃ ca sṛṣṭinyāyena bhāvayet // LiP_2,21.15 //",
    "GP12lip_2__u:2144": "śivāya rudrarūpāya śāntyatītāya śaṃbhave /",
    "GP12lip_2__u:2145": "śāntāya śāntadaityāya namaścandramase tathā // LiP_2,21.16 //",
    "GP12lip_2__u:2146": "vedyāya vidyādhārāya vahnaye vahnivarcase /",
    "GP12lip_2__u:2147": "kālāyai ca pratiṣṭhāyai tārakāyāntakāya ca // LiP_2,21.17 //",
    "GP12lip_2__u:2148": "nivṛttyai dhanadevāya dhārāyai dhāraṇāya ca /",
    "GP12lip_2__u:2149": "mantrairetairmahābhūtavigrahaṃ ca sadāśivam // LiP_2,21.18 //",
    "GP12lip_2__u:2150": "īśānamukuṭaṃ devaṃ puruṣāsyaṃ purātanam /",
    "GP12lip_2__u:2151": "aghora hṛdayaṃ hṛṣṭaṃ vāmaguhyaṃ maheśvaram // LiP_2,21.19 //",
    "GP12lip_2__u:2152": "sadyamūrti smareddevaṃ sadasadvyaktikāraṇam /",
    "GP12lip_2__u:2153": "pañcavaktraṃ daśabhujamaṣṭatriṃśatkalāmayam // LiP_2,21.20 //",
    "GP12lip_2__u:2154": "sadyamaṣṭaprakāreṇa prabhidya ca kalāmayam /",
    "GP12lip_2__u:2155": "vāmaṃ trayodaśavidhaurvibhidya vitataṃ prabhum // LiP_2,21.21 //",
    "GP12lip_2__u:2156": "aghoramaṣṭadhā kṛtvā kalārūpeṇa saṃsthitam /",
    "GP12lip_2__u:2157": "puruṣaṃ ca caturdhā vai vibhajya ca kalāmayam // LiP_2,21.22 //",
    "GP12lip_2__u:2158": "īśānaṃ pañcadhā kṛtvā pañcamūrtyā vyavasthitam /",
    "GP12lip_2__u:2159": "haṃsahaṃseti mantreṇa śivabhaktyā samanvitam // LiP_2,21.23 //",
    "GP12lip_2__u:2160": "oṅkāramātramoṅkāramakāraṃ samarūpiṇam /",
    "GP12lip_2__u:2161": "ā ī ū e tathā aṃbānukrameṇātmarūpiṇam // LiP_2,21.24 //",
    "GP12lip_2__u:2162": "pradhānasahitaṃ devaṃ pralayotpattivarjitam /",
    "GP12lip_2__u:2163": "aṇoraṇīyāṃsamajaṃ mahato 'pi mahattamam // LiP_2,21.25 //",
    "GP12lip_2__u:2164": "urdhvaretasamīśānaṃ virūpākṣamumāpatim /",
    "GP12lip_2__u:2165": "sahasraśirasaṃ devaṃ sahasrākṣaṃ sanātanam // LiP_2,21.26 //",
    "GP12lip_2__u:2166": "sahasrahastacaraṇaṃ nādāntaṃ nādavigraham /",
    "GP12lip_2__u:2167": "khadyotasadṛśākāraṃ candrarekhākṛti prabhum // LiP_2,21.27 //",
    "GP12lip_2__u:2168": "dvādaśānte bhruvormadhye tālumadhye gale kramāt /",
    "GP12lip_2__u:2169": "hṛddeśe 'vasthitaṃ devaṃ svānandamamṛtaṃ śivam // LiP_2,21.28 //",
    "GP12lip_2__u:2170": "vidyudvalayasaṃkāśaṃ vidyutkoṭisamaprabham /",
    "GP12lip_2__u:2171": "śyāmaṃ raktaṃ kalākāraṃ śaktitrayakṛtāsanam // LiP_2,21.29 //",
    "GP12lip_2__u:2172": "sadāśivaṃ smareddevaṃ tattvatrayasamanvitam /",
    "GP12lip_2__u:2173": "vidyāmūrtimayaṃ deva pūjayecca yathākramāt // LiP_2,21.30 //",
    "GP12lip_2__u:2174": "lokapālāṃstathāstreṇa pūrvādyānpūjayet pṛthak /",
    "GP12lip_2__u:2175": "caruṃ ca vidhināsādya śivāya vinivedayet // LiP_2,21.31 //",
    "GP12lip_2__u:2176": "ardhaṃ śivāya dattvaiva śeṣardhena tu homayet /",
    "GP12lip_2__u:2177": "aghoreṇātha śiṣyāya dāpayedbhoktumuttamam // LiP_2,21.32 //",
    "GP12lip_2__u:2178": "upaspṛśya śucirbhūtvā puruṣaṃ vidhinā yajet /",
    "GP12lip_2__u:2179": "pañcagavyaṃ tataḥ prāśya īśānenābhimantritam // LiP_2,21.33 //",
    "GP12lip_2__u:2180": "vāmadevena bhasmāṅgī bhasmanoddhūlayetkramāt /",
    "GP12lip_2__u:2181": "karṇayośca japeddevīṃ gāyatrīṃ rudradevatām // LiP_2,21.34 //",
    "GP12lip_2__u:2182": "sasūtraṃ sapidhānaṃ ca vastrayugmena veṣṭitam /",
    "GP12lip_2__u:2183": "tatpūrvaṃ hemaratnaughairvāsitaṃ vai hiraṇmayam // LiP_2,21.35 //",
    "GP12lip_2__u:2184": "kalaśānvinyasetpañca pañcabhirbrāhmaṇaistataḥ /",
    "GP12lip_2__u:2185": "homaṃ ca caruṇā kuryādyathāvibhavavistaram // LiP_2,21.36 //",
    "GP12lip_2__u:2186": "śiṣyaṃ ca vāsayedbhaktaṃ dakṣiṇe maṇḍalasya tu /",
    "GP12lip_2__u:2187": "darbhaśayyāsamārūḍhaṃ śivadhyānaparāyaṇam // LiP_2,21.37 //",
    "GP12lip_2__u:2188": "aghoreṇa yathānyāyamaṣṭottaraśataṃ punaḥ /",
    "GP12lip_2__u:2189": "ghṛtena hutvā duḥsvapnaṃ prabhāte śodhayenmalam // LiP_2,21.38 //",
    "GP12lip_2__u:2190": "evaṃ copoṣitaṃ śiṣyaṃ snātaṃ bhūṣitavigraham /",
    "GP12lip_2__u:2191": "navavastrottarīyaṃ ca soṣṇīṣaṃ kṛtamaṅgalam // LiP_2,21.39 //",
    "GP12lip_2__u:2192": "dukūlādyena vastreṇa netraṃ baddhvā praveśayet /",
    "GP12lip_2__u:2193": "suvarṇapuṣpasaṃmiśraṃ yatāvibhavavistaram // LiP_2,21.40 //",
    "GP12lip_2__u:2194": "īśānena ca mantreṇa kuryātpuṣpāñjaliṃ prabhoḥ /",
    "GP12lip_2__u:2195": "pradakṣiṇātrayaṃ kṛtvā rudrādhyāyena vā punaḥ // LiP_2,21.41 //",
    "GP12lip_2__u:2196": "kevalaṃ praṇavenātha śivadhyānaparāyaṇaḥ /",
    "GP12lip_2__u:2197": "dhyātvā tu devadeveśamīśāne saṃkṣipetsvayam // LiP_2,21.42 //",
    "GP12lip_2__u:2198": "yasminmantre patetpuṣpaṃ tanmantrastasya sidhyati /",
    "GP12lip_2__u:2199": "śivāṃbhasā tu saṃspṛśya avoreṇa ca bhasmanā // LiP_2,21.43 //",
    "GP12lip_2__u:2200": "śiṣyamūrdhani vinyasya gandhādyaiḥ śiṣyamarcayet /",
    "GP12lip_2__u:2201": "vāruṇaṃ paramaṃ śreṣṭhaṃ dvāraṃ vai sarvavarṇinām // LiP_2,21.44 //",
    "GP12lip_2__u:2202": "kṣattriyāṇāṃ viśeṣeṇa dvāraṃ vai paścimaṃ smṛtam /",
    "GP12lip_2__u:2203": "netrāvaraṇamunmucya maṇḍalaṃ darśayettataḥ // LiP_2,21.45 //",
    "GP12lip_2__u:2204": "kuśāsena tu saṃsthāpya dakṣiṇāmūrtimāsthitaḥ /",
    "GP12lip_2__u:2205": "tattvaśuddhiṃ tataḥ kuryātpañcatattvaprakārataḥ // LiP_2,21.46 //",
    "GP12lip_2__u:2206": "nivṛttyā rudraparyantamaṇḍamañjodbhavātmaja /",
    "GP12lip_2__u:2207": "pratiṣṭhayā tadūrdhvaṃ ca yāvadavyaktagocaram // LiP_2,21.47 //",
    "GP12lip_2__u:2208": "viśveśvarāntaṃ vai vidyā kalāmātreṇa suvrata /",
    "GP12lip_2__u:2209": "tadūrdhvamārgaṃ saṃśodhya śivabhaktyā śivaṃ nayet // LiP_2,21.48 //",
    "GP12lip_2__u:2210": "samarcanāya tattvasya tasya bhogeśvarasya vai /",
    "GP12lip_2__u:2211": "tattvatrayaprabhedena caturbhiruta vā tathā // LiP_2,21.49 //",
    "GP12lip_2__u:2212": "homayed aṅgamantreṇa śāntyatītaṃ sadāśivam /",
    "GP12lip_2__u:2213": "sadyādibhistu śāntyantaṃ caturbhiḥ kalayā pṛthak // LiP_2,21.50 //",
    "GP12lip_2__u:2214": "śāntyatītaṃ muniśreṣṭha īśānenāthavā punaḥ /",
    "GP12lip_2__u:2215": "pratyekamaṣṭottaraśataṃ diśā homaṃ tu kārayet // LiP_2,21.51 //",
    "GP12lip_2__u:2216": "īśānyāṃ pañcamonātha pradhānaṃ parigīyate /",
    "GP12lip_2__u:2217": "samidājyacarūṃl lājān sarṣapāṃś ca yavāṃs tilān // LiP_2,21.52 //",
    "GP12lip_2__u:2218": "dravyāṇi sapta hotavyaṃ svāhāntaṃ praṇavādikam /",
    "GP12lip_2__u:2219": "teṣāṃ pūrṇāhutirvipra īśānena vidhīyate // LiP_2,21.53 //",
    "GP12lip_2__u:2220": "sahaṃsena yathānyāyaṃ praṇavādyena suvrata /",
    "GP12lip_2__u:2221": "aghoreṇa ca mantreṇa prāyaścittaṃ vidhīyate // LiP_2,21.54 //",
    "GP12lip_2__u:2222": "jayādisviṣṭaparyantamagnikāryaṃ krameṇa tu /",
    "GP12lip_2__u:2223": "guṇasaṃkhyāprakāreṇa pradhānena ca yojayet // LiP_2,21.55 //",
    "GP12lip_2__u:2224": "bhūtāni brahmabhirvāpi maunī bījādibhistathā /",
    "GP12lip_2__u:2225": "atha pradhānamātreṇa prāṇāpānau niyamya ca // LiP_2,21.56 //",
    "GP12lip_2__u:2226": "ṣaṣṭhena bhedayedātmapraṇavāntaṃ kulākulam /",
    "GP12lip_2__u:2227": "anyo 'nyamupasaṃhṛtya brahmāṇaṃ keśavaṃ haram // LiP_2,21.57 //",
    "GP12lip_2__u:2228": "rudre rudraṃ tamīśāne śive devaṃ maheśvaram /",
    "GP12lip_2__u:2229": "tasmātsṛṣṭiprakārema bhāvayedbhavanāśanam // LiP_2,21.58 //",
    "GP12lip_2__u:2230": "sthāpyātmanamamuṃ jīvaṃ tāḍanaṃ dvāradarśanam /",
    "GP12lip_2__u:2231": "dīpanaṃ grahaṇaṃ caiva bandhanaṃ pūjayā saha // LiP_2,21.59 //",
    "GP12lip_2__u:2232": "amṛtīkaraṇaṃ caiva kārayedvidhipūrvakam /",
    "GP12lip_2__u:2233": "paṣṭhāntaṃ sadyasaṃyuktaṃ tṛtīyena samanvitam // LiP_2,21.60 //",
    "GP12lip_2__u:2234": "phaḍantaṃ saṃhṛtiḥ proktā pañcabhūtaprakārataḥ /",
    "GP12lip_2__u:2235": "sadyādyaṣaṣṭhasahitaṃ śikhāntaṃ saphaḍantakam // LiP_2,21.61 //",
    "GP12lip_2__u:2236": "tāḍanaṃ kathitaṃ dvāraṃ tattvānāmapi yoginaḥ /",
    "GP12lip_2__u:2237": "pradhānaṃ saṃpuṭīkṛtya tṛtīyena ca dīpanam // LiP_2,21.62 //",
    "GP12lip_2__u:2238": "ādyena saṃpuṭīkṛtya pradhānaṃ grahaṇaṃ smṛtam /",
    "GP12lip_2__u:2239": "pradhānaṃ prathamenaiva saṃpuṭīkṛtya pūrvavat // LiP_2,21.63 //",
    "GP12lip_2__u:2240": "bandhanaṃ paripūrṇena plāvanaṃ cāmṛtena ca /",
    "GP12lip_2__u:2241": "śāntya tītā tataḥ śāntirvidyā nāma kalāmalā // LiP_2,21.64 //",
    "GP12lip_2__u:2242": "pratiṣṭhā ca nivṛttiśca kalāsaṃkramaṇaṃ smṛtā /",
    "GP12lip_2__u:2243": "tattvavarṇakalāyuktaṃ bhuvanena yathākramam // LiP_2,21.65 //",
    "GP12lip_2__u:2244": "mantraiḥ pādaiḥ stavaṃ kuryādviśodhya ca yathāvidhi /",
    "GP12lip_2__u:2245": "ādyena yonibījena kalpayitvā ca pūrvavat // LiP_2,21.66 //",
    "GP12lip_2__u:2246": "pūjāsaṃprokṣaṇaṃ viddhi tāḍanaṃ haraṇaṃ tathā /",
    "GP12lip_2__u:2247": "saṃhatasya ca saṃyogaṃ vikṣepaṃ ca yathākramam // LiP_2,21.67",
    "GP12lip_2__u:2248": "arcanā ca tathā garbhadhāraṇaṃ jananaṃ punaḥ /",
    "GP12lip_2__u:2249": "adhikāro bhavedbhānorlayaścaiva viśeṣataḥ // LiP_2,21.68 //",
    "GP12lip_2__u:2250": "uttamādyaṃ tathāntyena yonibījena suvrata /",
    "GP12lip_2__u:2251": "uddāre prokṣaṇe caiva tāḍane ca mahāmune // LiP_2,21.69 //",
    "GP12lip_2__u:2252": "aghoreṇa phaḍantena saṃsṛtiśca na saṃśayaḥ /",
    "GP12lip_2__u:2253": "pratitattvaṃ kramo hyeṣa yogamārgeṇa suvrata // LiP_2,21.70 //",
    "GP12lip_2__u:2254": "muṣṭinā caiva yāvacca tāvatkālaṃ nayetkramāt /",
    "GP12lip_2__u:2255": "viṣuveṇa tu yogena nivṛttyādi śivāntikam // LiP_2,21.71 //",
    "GP12lip_2__u:2256": "ekatra samatāṃ yāti nānyathā tu pṛthakpṛthak /",
    "GP12lip_2__u:2257": "nāsāgre dvādaśāntena pṛṣṭhena saha yoginām // LiP_2,21.72 //",
    "GP12lip_2__u:2258": "kṣantavyamiti viprendra devadevasya śāsanam /",
    "GP12lip_2__u:2259": "hemarājatatāmrādyairvidhinā kalpitena ca // LiP_2,21.73 //",
    "GP12lip_2__u:2260": "sakūrcena savastreṇa tantunā veṣṭitena ca /",
    "GP12lip_2__u:2261": "tīrthāṃbupūritenaiva ratnagarbheṇa suvrata // LiP_2,21.74 //",
    "GP12lip_2__u:2262": "saṃhitāmāntritenaiva rudrādhyāyastutena ca /",
    "GP12lip_2__u:2263": "secayecca tataḥ śiṣyaṃ śivabhaktaṃ ca dhārmikam // LiP_2,21.75 //",
    "GP12lip_2__u:2264": "so 'pi śiṣyaḥ śivasyāgre suroragre ca sādaram /",
    "GP12lip_2__u:2265": "vahneśca dīkṣāṃ kurvīta dīkṣitaśca tathācaret // LiP_2,21.76 //",
    "GP12lip_2__u:2266": "varaṃ prāṇaparityāgaśchedanaṃ śiraso 'pi vā /",
    "GP12lip_2__u:2267": "na tvanabhyarcya bhuñjīyādbhagavantaṃ sadāśivam // LiP_2,21.77 //",
    "GP12lip_2__u:2268": "evaṃ dīkṣā prakartavyā pūjā caiva yatākramam /",
    "GP12lip_2__u:2269": "trikālamekakālaṃ vā pūjayetparameśvaram // LiP_2,21.78 //",
    "GP12lip_2__u:2270": "agnihotraṃ ca vedāśca yajñāśca bahudakṣiṇāḥ /",
    "GP12lip_2__u:2271": "śivaliṅgārcanasyaite kalāṃśenāpi no samāḥ // LiP_2,21.79 //",
    "GP12lip_2__u:2272": "sadā yajati yajñena sadā dānaṃ prayacchati /",
    "GP12lip_2__u:2273": "sadā ca vāyubhakṣaśca sakṛdyo 'bhyarcayecchivam // LiP_2,21.80 //",
    "GP12lip_2__u:2274": "ekakālaṃ dvikālaṃ vā trikālaṃ nityameva vā /",
    "GP12lip_2__u:2275": "yor'cayānti mahādevaṃ te rudrā nātra saṃśayaḥ // LiP_2,21.81 //",
    "GP12lip_2__u:2276": "nārudrastu spṛsedrudraṃ nārudro rudramarcayet /",
    "GP12lip_2__u:2277": "nārudraḥ kīrtayedrūdraṃ nārudro rudramāpnuyāt // LiP_2,21.82 //",
    "GP12lip_2__u:2278": "evaṃ saṃkṣepataḥ prokto hyadhikārividhikramaḥ /",
    "GP12lip_2__u:2279": "śivārcanārthaṃ dharmārthakāmamokṣaphalapradaḥ // LiP_2,21.83 //",
    "GP12lip_2__u:2280": "iti śrīliṃṅgamahāpurāṇe uttarabhāge dīkṣāvidhirnāmaikaviṃśatitamodhyāyaḥ",
    "GP12lip_2__u:2281": "śailādiruvāca snānayāgādikarmāṇi kṛtvā vai bhaskarasya ca /",
    "GP12lip_2__u:2282": "śivasnānaṃ tataḥ kuryādbhasmasnānaṃ śivārcanam // LiP_2,22.1 //",
    "GP12lip_2__u:2283": "ṣaṣṭhena mṛdamādāya bhaktyā bhūmaunyasenmṛdam /",
    "GP12lip_2__u:2284": "dvitīyena tathābhyukṣya tṛtīyena ca śodhayet // LiP_2,22.2 //",
    "GP12lip_2__u:2285": "caturthenaiva vibhajenmalamekena śodhayet /",
    "GP12lip_2__u:2286": "snātvā ṣaṣṭhena taccheṣāṃ mṛdaṃ hastagatāṃ punaḥ // LiP_2,22.3 //",
    "GP12lip_2__u:2287": "tridhā vibhajya sarvaṃ ca caturbhirmadhyamaṃ punaḥ /",
    "GP12lip_2__u:2288": "ṣaṣṭhena saptavārāṇi vāmaṃ mūlena cālabhet /",
    "GP12lip_2__u:2289": "daśavāraṃ ca ṣaṣṭhena diśo bandhaḥ prakīrtitaḥ // LiP_2,22.4 //",
    "GP12lip_2__u:2290": "vāmena tīrthaṃ savyena śarīramanulipya ca /",
    "GP12lip_2__u:2291": "snātvā sarvaiḥsmaran bhānumabhiṣekaṃ samācaret // LiP_2,22.5 //",
    "GP12lip_2__u:2292": "śṛṅgeṇa parṇapuṭakaiḥ pālāśena dalena vā /",
    "GP12lip_2__u:2293": "saurai rebhiśca vividhaiḥ sarvāsiddhikaraiḥ śubhaiḥ // LiP_2,22.6 //",
    "GP12lip_2__u:2294": "sārauṇi ca pravakṣyāmi bāṣkalādyāni suvrata /",
    "GP12lip_2__u:2295": "aṅgāni sarvadeveṣu sārabhūtāni sarvataḥ // LiP_2,22.7 //",
    "GP12lip_2__u:2296": "oṃ bhūḥ oṃbhuvaḥ oṃsvaḥ oṃ mahaḥ oṃ janaḥ oṃ tapaḥ oṃsatyam oṃ ṛtam oṃ brahmā /",
    "GP12lip_2__u:2297": "navākṣaramayaṃ mantraṃ bāṣkalaṃ parikīrtitam /",
    "GP12lip_2__u:2298": "na kṣaratīti lokāni ṛtamakṣaramucyate /",
    "GP12lip_2__u:2299": "satyamakṣarīmatyuktaṃ praṇavādinamontakam // LiP_2,22.8 //",
    "GP12lip_2__u:2300": "oṃ bhūrbhavaḥ suvaḥ tatsaviturvareṇyaṃ bhargo devasya dhīmahi /",
    "GP12lip_2__u:2301": "oṃ namaḥ sūryāya khakholkāya namaḥ // LiP_2,22.9 //",
    "GP12lip_2__u:2302": "mūlamantramidaṃ proktaṃ bhāskarasya mahātmanaḥ /",
    "GP12lip_2__u:2303": "navākṣareṇa dīptāsyaṃ mūlamantreṇa bhāskaram // LiP_2,22.10 //",
    "GP12lip_2__u:2304": "pūjayendragamantrāṇi kathayāmi yatākramam /",
    "GP12lip_2__u:2305": "vedādibhiḥ prabhūtādyaṃ praṇavena ca madhyamam // LiP_2,22.11 //",
    "GP12lip_2__u:2306_0": "oṃ bhūḥ brahma hṛdayāya oṃ bhuvaḥ viṣṇuśirase oṃsvaḥ rudraśikhāyai oṃbhūrbhūvaḥ svaḥ",
    "GP12lip_2__u:2306_1": "jvālāmālinīśikhayai oṃ mahaḥ maheśvarāya kavacāya oñjanaḥ śivāya netrebhyaḥ oṃ tapaḥ",
    "GP12lip_2__u:2306_2": "tāpakāya astrāya phaṭ mantrāṇi kathitānyevaṃ saurāṇi vividhāni ca /",
    "GP12lip_2__u:2307": "etaiḥ śṛṅgādibhiḥ pātraiḥ svātmānamābheṣeṭayet // LiP_2,22.12 //",
    "GP12lip_2__u:2308": "tāmrakuṃbhena vā vipraḥ kṣatriyo vaiśya eva ca /",
    "GP12lip_2__u:2309": "sakusena sapuṣpeṇa mantraiḥ sarvai samāhitaḥ // LiP_2,22.13 //",
    "GP12lip_2__u:2310": "raktavastraparīdhānaḥ svācāmedvidhipūrvakam /",
    "GP12lip_2__u:2311": "sūryaścoti divā rātrau cāgniśceti dvijottamaḥ // LiP_2,22.14 //",
    "GP12lip_2__u:2312": "āpaḥ punantu madhyāhne mantrācamanamucyate /",
    "GP12lip_2__u:2313": "ṣaṣṭhena śuddhiṃ kṛtvaiva japedādyamanuttamam // LiP_2,22.15 //",
    "GP12lip_2__u:2314": "vauṣaḍantaṃ tathā mūlaṃ navākṣaramanuttamam /",
    "GP12lip_2__u:2315": "karaśākhāṃ tathāṅguṣṭhamadhyamānāmikāṃ nyaset // LiP_2,22.16 //",
    "GP12lip_2__u:2316": "tale ca tarjanyaṅguṣṭhaṃ muṣṭibhāgāni vinyaset /",
    "GP12lip_2__u:2317": "navākṣaramayaṃ dehaṃ kṛtvāṅgairapi pāvitam // LiP_2,22.17 //",
    "GP12lip_2__u:2318": "sūryo 'hamiti saṃcintya mantrairetairyathākramam /",
    "GP12lip_2__u:2319": "vāmahastagatairadbhirgandhasiddhārthakānvitaiḥ // LiP_2,22.18 //",
    "GP12lip_2__u:2320": "kuśapuñjena cābhyukṣya mūlāgrairaṣṭadhā sthitaiḥ /",
    "GP12lip_2__u:2321": "āpo hiṣṭhādibhiścaiva śeṣamāghrādha vai jalam // LiP_2,22.19 //",
    "GP12lip_2__u:2322": "vāmanāsāpuṭenaiva dehe saṃbhāvayecchivam /",
    "GP12lip_2__u:2323": "arghyamādāya dehasthaṃ savyanāsāpuṭena ca // LiP_2,22.20 //",
    "GP12lip_2__u:2324": "kṛṣṇavarṇena bāhyasthaṃ bhāvayecca śilāgatam /",
    "GP12lip_2__u:2325": "tarpayetsarvadevebhya ṛṣibhyaśca viśeṣataḥ // LiP_2,22.21 //",
    "GP12lip_2__u:2326": "bhūtebhyaśca pitṛbhyaśca vidhinārghyaṃ ca dāpayet /",
    "GP12lip_2__u:2327": "vyāpiniṃ ca parāṃ jyotsnāṃ saṃdhyāṃ samyagupāsayet // LiP_2,22.22 //",
    "GP12lip_2__u:2328": "prātarmadhyāhnasāyāhne arghyaṃ caiva nivedayet /",
    "GP12lip_2__u:2329": "raktacandanatoyena hastamātreṇa maṇḍalam // LiP_2,22.23 //",
    "GP12lip_2__u:2330": "suvṛttaṃ kalpayedbhūmau prārthayeta dvijottamāḥ /",
    "GP12lip_2__u:2331": "prāṅmukhastāmrapātraṃ ca sagandhaṃ prasthāpūritam // LiP_2,22.24 //",
    "GP12lip_2__u:2332": "pūrayedgandhatoyena raktacandanakena ca /",
    "GP12lip_2__u:2333": "raktapuṣpaistilaiścaiva kuśākṣatasamanvitaiḥ // LiP_2,22.25 //",
    "GP12lip_2__u:2334": "dūrvāpāmārgagavyena kevalena ghṛtena ca /",
    "GP12lip_2__u:2335": "āpūrya mūlamantreṇa navākṣaramayena ca /",
    "GP12lip_2__u:2336": "jānubhyāṃ dharaṇīṃ gatvā deva devaṃ namasya ca // LiP_2,22.26 //",
    "GP12lip_2__u:2337": "kṛtvā śirasi tatpātramarghya mūlena dāpayet /",
    "GP12lip_2__u:2338": "aśvamedhāyutaṃ kṛtvā yatphalaṃ parikīrtitam // LiP_2,22.27 //",
    "GP12lip_2__u:2339": "tatphalaṃ labhate dattvā saurārghyaṃ sarvasaṃmatam /",
    "GP12lip_2__u:2340": "dattvaivārghyaṃ yajedbhaktyā devadevaṃ triyaṃbakam // LiP_2,22.28 //",
    "GP12lip_2__u:2341": "athavā bhāskaraṃ ceṣṭvā āgneyaṃ snānamācaret /",
    "GP12lip_2__u:2342": "pūrvavadvai śivasnānaṃ mantramātreṇa bheditam // LiP_2,22.29 //",
    "GP12lip_2__u:2343": "dantadhāvanapūrvaṃ ca snānaṃ sauraṃ ca śāṅkaram /",
    "GP12lip_2__u:2344": "vighneśaṃ varuṇaṃ caiva guruṃ tīrthaṃ samarcayet // LiP_2,22.30 //",
    "GP12lip_2__u:2345": "baddhvā padmāsanaṃ tīrthe tathā tīrthaṃ samarcayet /",
    "GP12lip_2__u:2346": "tīrthaṃ saṃgṛhya vidhinā pūjāsthānaṃ praviśya ca // LiP_2,22.31 //",
    "GP12lip_2__u:2347": "mārgeṇārghyapavitreṇa tadākramya ca pādukam /",
    "GP12lip_2__u:2348": "pūrvavatkaravinyāsaṃ dehavinyāsamācaret /",
    "GP12lip_2__u:2349": "tīrthaṃ saṃgṛhya vidhinā pūjāsthānaṃ pravisya ca // LiP_2,22.32 //",
    "GP12lip_2__u:2350": "arghyasya sādanaṃ caiva samāsātparikīrtitam /",
    "GP12lip_2__u:2351": "baddhvā padmāsanaṃ yogī prāṇāyāmaṃ samabhyaset // LiP_2,22.33 //",
    "GP12lip_2__u:2352": "raktapuṣpāṇi saṃgṛhya kamalādyāni bhāvayet /",
    "GP12lip_2__u:2353": "ātmano dakṣiṇe sthāpya jalabhāṇḍaṃ ca vāmataḥ // LiP_2,22.34 //",
    "GP12lip_2__u:2354": "tāmrapātrāṇi saurāṇi sarvakāmārthasiddhaye /",
    "GP12lip_2__u:2355": "ārghyapātraṃ samādāya prakṣālya ca yathāvidhi // LiP_2,22.35 //",
    "GP12lip_2__u:2356": "pūrvoktenāṃbunā sārdhaṃ jalabhāṇḍe tathaiva ca /",
    "GP12lip_2__u:2357": "astrodakena caivārghyamarghyadravyasamanvitam // LiP_2,22.36 //",
    "GP12lip_2__u:2358": "saṃhitāmantritaṃ kṛtvā saṃpūjya prathamena ca /",
    "GP12lip_2__u:2359": "turīyeṇāvaguṇṭhyaiva sthāpayedātmano pari // LiP_2,22.37 //",
    "GP12lip_2__u:2360": "pādyamācamanīyaṃ ca gandhapūṣpasamanvitam /",
    "GP12lip_2__u:2361": "aṃbhasā śodhite pātre stāpayetpūrvavatpṛthak /",
    "GP12lip_2__u:2362": "saṃhitāṃ caiva vinyasya kavacenāvaguṇṭhyaca // LiP_2,22.38 //",
    "GP12lip_2__u:2363": "arghyābunā samabhyukṣya dravyāṇi ca viśeṣataḥ /",
    "GP12lip_2__u:2364": "ādityaṃ ca japed devaṃ sarvadevanamaskṛtam // LiP_2,22.39 //",
    "GP12lip_2__u:2365": "ādityo vai teja ūrjo balaṃ yaśo vivirdhati /",
    "GP12lip_2__u:2366": "ityādinā namaskṛtya kalpayedāsanaṃ prabhoḥ // LiP_2,22.40 //",
    "GP12lip_2__u:2367": "prabhūtaṃ vimalaṃ sāramārāvyaṃ paramaṃ sukham /",
    "GP12lip_2__u:2368": "āgnoyyādiṣu koṇeṣumadhyamāntaṃ hṛdānyaset // LiP_2,22.41 //",
    "GP12lip_2__u:2369": "aṅgaṃ pravinyaseccaiva bījamaṅkurameva ca /",
    "GP12lip_2__u:2370": "nālaṃ suṣirasaṃ yuktaṃ sūtrakaṇṭakasaṃyutam // LiP_2,22.42 //",
    "GP12lip_2__u:2371": "dalaṃ dalāgraṃ suśvetaṃ hemābhaṃ raktameva ca /",
    "GP12lip_2__u:2372": "karṇikākesaropetaṃ dīptādyaiḥ śaktibhirvṛtam // LiP_2,22.43 //",
    "GP12lip_2__u:2373": "dīptā sūkṣmā jayā bhadrā vibhūtirvimalākramāt /",
    "GP12lip_2__u:2374": "aghorā vikṛtā caiva dīptādyāścāṣṭaśaktayaḥ // LiP_2,22.44 //",
    "GP12lip_2__u:2375": "bhāskarābhamukhāḥ sarvāḥ kṛtāñjalipuṭāḥ śubhāḥ /",
    "GP12lip_2__u:2376": "athavā padmahastā vā sarvābharaṇabhūṣitāḥ // LiP_2,22.45 //",
    "GP12lip_2__u:2377": "madhyato varadāṃ devīṃ sthāpayetsarvatomukhīm /",
    "GP12lip_2__u:2378": "āvāhayettato devīṃ bhāskaraṃ parameśvaram // LiP_2,22.46 //",
    "GP12lip_2__u:2379": "navākṣareṇa mantreṇa bāṣkaloktena bhāskaram /",
    "GP12lip_2__u:2380": "āvāhane ca sānnidhyamanenaiva vidhīyate // LiP_2,22.47 //",
    "GP12lip_2__u:2381": "mudrā ca padmamudrākhyā bhaskarasya mahātmanaḥ /",
    "GP12lip_2__u:2382": "mūle nārghyaṃ tato dadyātpādyamācamanaṃ pṛthak // LiP_2,22.48 //",
    "GP12lip_2__u:2383": "punararghyapradānena bāṣkalena yatāvidhi /",
    "GP12lip_2__u:2384": "raktapadmāni puṣpāṇi raktacandanameva ca // LiP_2,22.49 //",
    "GP12lip_2__u:2385": "dīpadhūpādinaivedyaṃ mukhāvāsādireva ca /",
    "GP12lip_2__u:2386": "tāṃbūlavartidīpādyaṃ bāṣkalena vidhīyate // LiP_2,22.50 //",
    "GP12lip_2__u:2387": "āgnoyyāṃ ca tathaiśānyāṃ nairṛtyāṃ vāyugocare /",
    "GP12lip_2__u:2388": "pūrvasyāṃ paścime caiva paṭprakāraṃ vidhīyate // LiP_2,22.51 //",
    "GP12lip_2__u:2389": "netrāntaṃ vidhinābhyarcya praṇavādinamontakam /",
    "GP12lip_2__u:2390": "karṇikāyāṃ pravinyasya rūpakadhyānamācaret // LiP_2,22.52 //",
    "GP12lip_2__u:2391": "sarve vidyutprabhāḥ śāntā raudramastraṃ prakīrtitam /",
    "GP12lip_2__u:2392": "daṃṣṭrākarālavadanaṃ hyaṣṭamūrti bhayaṅkaram // LiP_2,22.53 //",
    "GP12lip_2__u:2393": "varadaṃ dakṣiṇaṃ hastaṃ vāmaṃ padmavibhūṣitam /",
    "GP12lip_2__u:2394": "sarvābharaṇasaṃpannā raktasraganulepanāḥ // LiP_2,22.54 //",
    "GP12lip_2__u:2395": "raktāṃbaradharāḥ sarvā mūrtayastasya saṃsthitāḥ /",
    "GP12lip_2__u:2396": "samaṇḍalo mahādevaḥ siṃdūrāruṇavigrahaḥ // LiP_2,22.55 //",
    "GP12lip_2__u:2397": "padmahasto 'mṛtāsyaśca dvihastanayanaḥ prabhuḥ /",
    "GP12lip_2__u:2398": "raktābharaṇasaṃyukto raktasraganulepanaḥ // LiP_2,22.56 //",
    "GP12lip_2__u:2399": "itthaṃrūpadharaṃ dhyāyedbhāskaraṃ bhuvaneśvaram /",
    "GP12lip_2__u:2400": "padmabāhye śubhaṃ cātra maṇḍaleṣu samantataḥ // LiP_2,22.57 //",
    "GP12lip_2__u:2401": "somamaṅgārakaṃ caiva budhaṃ buddhimatāṃvaram /",
    "GP12lip_2__u:2402": "bṛhaspatiṃ mahābuddhiṃ rudraputraṃ ca bhārgavam // LiP_2,22.58 //",
    "GP12lip_2__u:2403": "śanaiścaraṃ tathā rāhuṃ ketuṃ dhūmraṃ prakīrtitam /",
    "GP12lip_2__u:2404": "sarve dvinetrā dvibhujā rāhuścordhvaśarīradhṛk // LiP_2,22.59 //",
    "GP12lip_2__u:2405": "vivṛttāsyo ḥñjaliṃ kṛtvā bhrukuṭīkuṭilekṣaṇaḥ /",
    "GP12lip_2__u:2406": "śanaiścaraśca daṃṣṭrāsyo varadābhayahastadhṛk // LiP_2,22.60 //",
    "GP12lip_2__u:2407": "svaiḥsvairbhāvaiḥ svanāmnā ca praṇavādinamontakam /",
    "GP12lip_2__u:2408": "pūjanīyāḥ prayatnena dharmakāmārthasiddhaye // LiP_2,22.61 //",
    "GP12lip_2__u:2409": "saptasaptagaṇāṃścaiva bahirdevasya pūjayet /",
    "GP12lip_2__u:2410": "ṛṣayo devagandharvāḥ pannagāpsarasāṃ gaṇāḥ // LiP_2,22.62 //",
    "GP12lip_2__u:2411": "grāmaṇyo yātudhānāśca tathā yakṣāśca mukhyataḥ /",
    "GP12lip_2__u:2412": "saptāśvān pūjayedagre saptacchandomayān vibhoḥ // LiP_2,22.63 //",
    "GP12lip_2__u:2413": "vālakhilyagaṇaṃ caiva nirmālyagrahaṇaṃ vibhoḥ /",
    "GP12lip_2__u:2414": "pūjayedāsanaṃ sūrterdevatāmapi pūjayet // LiP_2,22.64 //",
    "GP12lip_2__u:2415": "arghyaṃ ca dāpayetteṣāṃ pṛthageva vidhā nataḥ /",
    "GP12lip_2__u:2416": "āvāhane ca pūjānte teṣāmudvāsane tathā // LiP_2,22.65 //",
    "GP12lip_2__u:2417": "sahasraṃ vā tadardhaṃ vā śatamaṣṭottaraṃ tu vā /",
    "GP12lip_2__u:2418": "bāṣkalaṃ ca japedagre dhaśāṃśena ca yojayet // LiP_2,22.66 //",
    "GP12lip_2__u:2419": "kuṇḍaṃ ca paścime kuryādvartulaṃ caiva mekhalam /",
    "GP12lip_2__u:2420": "caturaṅgulamānena cotsedhādvistarādapi // LiP_2,22.67 //",
    "GP12lip_2__u:2421": "ekahastapramāṇena nitye naimittike tathā /",
    "GP12lip_2__u:2422": "kṛtvāśvatthadalākāraṃ nābhiṃ kuṇḍe daśāṅgulam // LiP_2,22.68 //",
    "GP12lip_2__u:2423": "tadardhena purastāttu gajoṣṭhasadṛśaṃ smṛtam /",
    "GP12lip_2__u:2424": "galamekāṅgulaṃ caiva śeṣandviguṇavistaram // LiP_2,22.69 //",
    "GP12lip_2__u:2425": "tatpramāṇena kuṇḍasya tyaktvā kurvīta mekhalām /",
    "GP12lip_2__u:2426": "yatnena sādhayitvaiva paścādvomaṃ ca kārayet // LiP_2,22.70 //",
    "GP12lip_2__u:2427": "ṣaṣṭhenolle khanaṃ kuryātprokṣayedvāriṇā punaḥ /",
    "GP12lip_2__u:2428": "āsanaṃ kalpayenmadhye prathamena samāhitaḥ // LiP_2,22.71 //",
    "GP12lip_2__u:2429": "prabhāvatīṃ tataḥ śaktimādyenaiva tu vunyaset /",
    "GP12lip_2__u:2430": "bāṣkalenaiva saṃpūjya gandhapuṣpādibhiḥ kramāt // LiP_2,22.72 //",
    "GP12lip_2__u:2431": "bāṣkalenaiva mantreṇa kriyāṃ prati yajetpṛthak /",
    "GP12lip_2__u:2432": "mūlamantreṇa vidhinā paścātpūrṇāhutirbhavet // LiP_2,22.73 //",
    "GP12lip_2__u:2433": "kramādevaṃ vidhānena sūryāgnirjanito bhavet /",
    "GP12lip_2__u:2434": "pūrvoktena vidhānena prāguktaṃ kamalaṃ nyaset // LiP_2,22.74 //",
    "GP12lip_2__u:2435": "mukhopari samabhyarcya pūrvavadbhāskaraṃ prabhum /",
    "GP12lip_2__u:2436": "daśaivāhutayo deyā bāṣkalena mahāmune // LiP_2,22.75 //",
    "GP12lip_2__u:2437": "aṅgānāṃ ca tathaikaikaṃ saṃhitābhiḥ pṛthak punaḥ /",
    "GP12lip_2__u:2438": "jayādisviṣṭaparyantamidhmaprakṣepameva ca // LiP_2,22.76 //",
    "GP12lip_2__u:2439": "samānyaṃ sarvamārgeṣu pāraṃparyakrameṇa ca /",
    "GP12lip_2__u:2440": "nivedya devadevāya bhāskarāyāmitātmane // LiP_2,22.77 //",
    "GP12lip_2__u:2441": "pūjāhomādikaṃ sarvaṃ dattvārghyaṃ ca pradākṣiṇam /",
    "GP12lip_2__u:2442": "aṅgaiḥ saṃpūjya saṃkṣipya hṛdyudvāsya namasya ca // LiP_2,22.78 //",
    "GP12lip_2__u:2443": "śivapūjāṃ tataḥ kuryāddharmakāmārthasiddhaye /",
    "GP12lip_2__u:2444": "evaṃ saṃkṣepataḥ proktaṃ yajanaṃ bhāskarasya ca /",
    "GP12lip_2__u:2445": "sarvaiśvaryasamopetastejasāpratimaśca saḥ // LiP_2,22.79 //",
    "GP12lip_2__u:2446": "yaḥ sakṛdvā yajeddevaṃ devadevaṃ jagadgurum /",
    "GP12lip_2__u:2447": "bhāskaraṃ paramātmānaṃ sa yāti paramāṃ gatim // LiP_2,22.80 //",
    "GP12lip_2__u:2448": "sarvapāpavinirmuktāḥ sarvapāpa vivarjitaḥ /",
    "GP12lip_2__u:2449": "sarvaiśvaryasamopetastejasāpratimaśca saḥ // LiP_2,22.81 //",
    "GP12lip_2__u:2450": "putrapautrādimitraiśca bāndhavaiś ca samantataḥ /",
    "GP12lip_2__u:2451": "bhuktvaiva vipulān bhogānihaiva dhana dhānyavān // LiP_2,22.82 //",
    "GP12lip_2__u:2452": "yānavāhanasaṃpanno bhūṣaṇairvividhairapi /",
    "GP12lip_2__u:2453": "kālaṃ gatopi sūryeṇa modate kālamakṣayam // LiP_2,22.83 //",
    "GP12lip_2__u:2454": "punastasmādihāgatya rājā bhavati dharmikaḥ /",
    "GP12lip_2__u:2455": "vedavedāṅgasaṃpanno brāhmaṇo vātra jāyate // LiP_2,22.84 //",
    "GP12lip_2__u:2456": "punaḥ prāgvāsanāyogāddhārmiko vedapāragaḥ /",
    "GP12lip_2__u:2457": "sūryameva samabhyarcya sūryasāyujyamāpnuyāt // LiP_2,22.85 //",
    "GP12lip_2__u:2458": "iti śrīliṅgamahāpurāṇe uttarabhāge dvāviṃśatitamo 'dhyāyaḥ",
    "GP12lip_2__u:2459": "śailādiruvāca atha te saṃpravakṣyāmi śivārcanamanuttamam /",
    "GP12lip_2__u:2460": "trisaṃdhyam arcayed īśam agnikāryaṃ ca śaktitaḥ // LiP_2,23.1 //",
    "GP12lip_2__u:2461": "śivasnānaṃ purā kṛtvā tattvaśuddhiṃ ca pūrvavat /",
    "GP12lip_2__u:2462": "puṣpahastaḥ praviśyātha pūjāsthānaṃ samāhitaḥ // LiP_2,23.2 //",
    "GP12lip_2__u:2463": "prāṇāyāmatrayaṃ kṛtvā dāhanāplāvanāni ca /",
    "GP12lip_2__u:2464": "gandhādivāsitakaro mahāmudrāṃ pravinyaset // LiP_2,23.3 //",
    "GP12lip_2__u:2465": "vijñānena tanuṃ kṛtvā brahmāgnerapi yatnataḥ /",
    "GP12lip_2__u:2466": "avyaktabuddhyahaṅkāratanmātrāsaṃbhavāṃ tanum // LiP_2,23.4 //",
    "GP12lip_2__u:2467": "śivāmṛtena saṃpūtaṃ śivasya ca yathātatham /",
    "GP12lip_2__u:2468": "adhoniṣṭhyā vitastyāṃ tu nābhyāmupari tiṣṭhati // LiP_2,23.5 //",
    "GP12lip_2__u:2469": "hṛdayaṃ tadvijānīyādviśvasyāyatanaṃ mahat /",
    "GP12lip_2__u:2470": "hṛtpadmakarṇikāyāṃ tu devaṃ sākṣātsadāśivam // LiP_2,23.6 //",
    "GP12lip_2__u:2471": "pañcavaktraṃ daśabhujaṃ sarvābharaṇabhūṣitam /",
    "GP12lip_2__u:2472": "prativaktraṃ trinetraṃ ca śaśāṅkakṛtaśekharam // LiP_2,23.7 //",
    "GP12lip_2__u:2473": "baddhapadmāsanāsīnaṃ śuddhasphaṭikasannibham /",
    "GP12lip_2__u:2474": "ūrdhvaṃ vaktraṃ sitaṃ dhyāyetpūrvaṃ kuṅkumasannibham // LiP_2,23.8 //",
    "GP12lip_2__u:2475": "nīlābhaṃ dakṣiṇaṃ vaktramatiraktaṃ tathottaram /",
    "GP12lip_2__u:2476": "gokṣīradhavalaṃ divyaṃ paścimaṃ parameṣṭhinaḥ // LiP_2,23.9 //",
    "GP12lip_2__u:2477": "śūlaṃ paraśukhaṅgaṃ ca vajraṃ śaktiṃ ca dakṣiṇe /",
    "GP12lip_2__u:2478": "vāme pāśāṅkuśaṃ ghaṇṭāṃ nāgaṃ nārācamuttamam // LiP_2,23.10 //",
    "GP12lip_2__u:2479": "varadābhayahastaṃ vā śeṣaṃ pūrvavadeva tu /",
    "GP12lip_2__u:2480": "sarvābharaṇasaṃyuktaṃ citrāṃbaradharaṃ śivam // LiP_2,23.11 //",
    "GP12lip_2__u:2481": "brahmāṅgavigrahaṃ devaṃ sarvadevottamottamam /",
    "GP12lip_2__u:2482": "pūjayetsarvabhāvena brahmāṅgairbrahmaṇaḥ patim // LiP_2,23.12 //",
    "GP12lip_2__u:2483": "uktāni pañca brahmāṇi śivāṅgāni śṛṇuṣva me /",
    "GP12lip_2__u:2484": "śaktibhūtāni ca tathā hṛdayādīni suvrata // LiP_2,23.13 //",
    "GP12lip_2__u:2485": "oṃ īśānaḥ sarvavidyānāṃ hṛdayāya śaktibījāya namaḥ /",
    "GP12lip_2__u:2486": "oṃ īśvaraḥ sarvabhūtānāmamṛtāya śirasenamaḥ // LiP_2,23.14 //",
    "GP12lip_2__u:2487": "oṃ brahmādhipataye kālāgnirupāya śikhāyai namaḥ /",
    "GP12lip_2__u:2488": "oṃ brahmaṇodhipataye kālacaṇḍamārutāya kavacāya namaḥ // LiP_2,23.15 //",
    "GP12lip_2__u:2489": "oṃ brahmaṇe bṛṃhaṇāya jñānamūrtaye netrāya namaḥ /",
    "GP12lip_2__u:2490": "oṃ śivāya sadāśivāya pāśupatāsrāya apratihatāya phaṭphaṭ // LiP_2,23.16 //",
    "GP12lip_2__u:2491": "oṃ sadyojātāya bhavebhavenāti bhave bhavasya māṃ bhavodbhavāya śivamūrtaye namaḥ /",
    "GP12lip_2__u:2492": "oṃ haṃsaśikhāya vidyādehāya ātmasvarūpāya parāparāya śivāya śivatamāya namaḥ // LiP_2,23.17",
    "GP12lip_2__u:2493": "kathitāni śivāṅgāni mūrtividyā ca tasya vai /",
    "GP12lip_2__u:2494": "brahmāṅgamūrti vidyāṅgasahitāṃ śivaśāsane // LiP_2,23.18 //",
    "GP12lip_2__u:2495": "saurāṇi ca pravakṣyāmi bāṣkalādyāni suvrata /",
    "GP12lip_2__u:2496": "aṅgāni sarvavedeṣu sārabhūtāni suvrata // LiP_2,23.19 //",
    "GP12lip_2__u:2497": "oṃbhūḥ oṃbhuvaḥ oṃ svaḥ oṃmahaḥ oñjanaḥ ontapaḥ oṃsatyam oṃṛtam oṃbrahmānavākṣaramayaṃ mantraṃ bāṣkalaṃ parikīrtitam /",
    "GP12lip_2__u:2498": "na kṣaratīti loke 'smiṃstato hyakṣaramucyate /",
    "GP12lip_2__u:2499": "satyam akṣaram ity uktaṃ praṇavādinamo ḥntakam // LiP_2,23.20 //",
    "GP12lip_2__u:2500": "oṃ bhūrbhuvaḥ svaḥ tatsaviturvareṇyaṃ bhargo devasya dhīmahi /",
    "GP12lip_2__u:2501": "dhiyo yo naḥ pracodayāt namaḥ sūryāya khakholkāya namaḥ // LiP_2,23.21 //",
    "GP12lip_2__u:2502": "mūlamantramiti proktaṃ bhāskarasya mahātmanaḥ /",
    "GP12lip_2__u:2503": "navākṣareṇa dīptādya mūlamantreṇa bhāskaram // LiP_2,23.22 //",
    "GP12lip_2__u:2504": "pūjayedaṅgamantrāṇi kathayāmi samāsataḥ /",
    "GP12lip_2__u:2505": "vedādibhiḥ prabhūtādyaṃ praṇavena tu madhyamam // LiP_2,23.23 //",
    "GP12lip_2__u:2506": "oṃbhūḥ brahmaṇe hṛdayāya namaḥ /",
    "GP12lip_2__u:2507": "oṃbhuvaḥ viṣṇave śirase namaḥ /",
    "GP12lip_2__u:2508": "oṃsvaḥ rudrāya śikhāyai namaḥ oṃbhūrbhuvaḥ svaḥ jvālāmāninyai devāya namaḥ oṃmahaḥ maheśvarāya kavacāya namaḥ /",
    "GP12lip_2__u:2509": "oñjanaḥ śivāya netrebhyo namaḥ /",
    "GP12lip_2__u:2510": "ontapastāpanāya astrāya namaḥ /",
    "GP12lip_2__u:2511": "evaṃ prasaṃgādeveha saurāṇi kathitāni ha /",
    "GP12lip_2__u:2512": "śaivāni ca samāsena nyāsayogena suvrata // LiP_2,23.24 //",
    "GP12lip_2__u:2513": "itthaṃ mantramayaṃ devaṃ pūjayeddhṛdayāṃbuje /",
    "GP12lip_2__u:2514": "nābhau homaṃ tu kartavyaṃ janayitvā yathākramam // LiP_2,23.25 //",
    "GP12lip_2__u:2515": "manasā sarvakāryāṇi śivāgnau devamīśvaram /",
    "GP12lip_2__u:2516": "pañcabrahmāṅgasaṃbhūtaṃ śivamūrtiṃ sadāśivam // LiP_2,23.26 //",
    "GP12lip_2__u:2517": "raktapadmāsanāsīnaṃ sakalīkṛtya yatnataḥ /",
    "GP12lip_2__u:2518": "mūlena mūrtimantreṇa brahmāṅgādyaistū suvrata // LiP_2,23.27 //",
    "GP12lip_2__u:2519": "samidājyāhutīrhutvā manasā candramaṇḍalāt /",
    "GP12lip_2__u:2520": "candrasthānātsamutpannāṃ pūrṇadhārāmanusmaret // LiP_2,23.28 //",
    "GP12lip_2__u:2521": "pūrṇāhutividhānena jñānināṃ śivaśāsane /",
    "GP12lip_2__u:2522": "śivaṃ vaktragataṃ dhyāyettejomātraṃ ca śāṅkaram // LiP_2,23.29 //",
    "GP12lip_2__u:2523": "lalāṭe devadeveśaṃ bhramadhye vā smaretpunaḥ /",
    "GP12lip_2__u:2524": "yacca hṛtkamale sarvaṃ samāpya vidhivistaram // LiP_2,23.30 //",
    "GP12lip_2__u:2525": "śuddhadīpaśikhākāraṃ bhāvayedbhavanāśanam /",
    "GP12lip_2__u:2526": "liṅge ca pūjayeddevaṃ sthaṇḍile vā sadāśivam // LiP_2,23.31 //",
    "GP12lip_2__u:2527": "iti śrīliṅgamahāpurāṇe uttarabhāge trayoviṃśatitamodhyāyaḥ",
    "GP12lip_2__u:2528": "śailādiruvāca vyākhyāṃ pūjāvidānasya pravadāmi samāsataḥ /",
    "GP12lip_2__u:2529": "śivaśāstroktamārgeṇa śivena kathitaṃ purā // LiP_2,24.1 //",
    "GP12lip_2__u:2530_0": "athobhau candanacarcitau hastau vauṣaḍantenādyañjaliṃ kṛtvā mūrtividyāśivādīni japtvā",
    "GP12lip_2__u:2530_1": "aṅguṣṭhādikaniṣṭhikānta īśānādyaṃ kaniṣṭhikādimadhyamāntaṃ hṛdayāditṛtīyāntaṃ turīyamaṅguṣṭhenānāmikayā",
    "GP12lip_2__u:2530_2": "pañcamaṃ taladvayena ṣaṣṭhaṃ tarjanyaṅguṣṭhābhyāṃ nārācastraprayogeṇa punarapi mūlaṃ",
    "GP12lip_2__u:2530_3": "japtvā turīyenāvaguṇṭhya śivahastamityucyate śivārcaṃnā tena hastena kāryā // LiP_2,24.3 //",
    "GP12lip_2__u:2531": "tattvagatamātmānaṃ vyavasthāpya tattvaśuddhiṃ pūrvavat // LiP_2,24.4 //",
    "GP12lip_2__u:2532": "kṣmāmbhognivāyuvyomāntaṃ pañcacatuḥśuddhakoṭyante dhārāsahitena vyavasthāpya tattśuddhiṃ pūrvaṃ kuryāt // LiP_2,24.5 //",
    "GP12lip_2__u:2533": "tattvaśuddhiḥ ṣaṣṭhena sadyena tṛtīyena phaḍantāddharāśuddhiḥ //",
    "GP12lip_2__u:2534": "ṣaṣṭhasahitena sadyena tṛtīyena phaḍantena vāritattvaśuddhiḥ // LiP_2,24.7",
    "GP12lip_2__u:2535": "vāhneyatṛtīyena phaṇḍatenāgniśuddhiḥ // LiP_2,24.8 //",
    "GP12lip_2__u:2536": "vāyavyacaturthena ṣaṣṭhasahitena phaḍantena vāyuśuddhiḥ // LiP_2,24.9 //",
    "GP12lip_2__u:2537": "ṣaṣṭhena sasadyena tṛtīyena phaḍantenākāśaśuddhiḥ // LiP_2,24.10 //",
    "GP12lip_2__u:2538": "upasaṃhṛtyaivaṃ sadyaṣaṣṭhena tṛtīyena mūlena phaḍantena tāḍanaṃ tṛtīyena saṃpuṭīkṛtyagrahaṇaṃ mūlameva yonibījena saṃpuṭīkṛtvā bandhanaṃ bandhaḥ //",
    "GP12lip_2__u:2539_0": "evaṃ kṣāntātītādinivṛttiparyantaṃ pūrvavatkṛtvā praṇavena tattvatrayakamanudhyāya",
    "GP12lip_2__u:2539_1": "ātmānaṃ dīpaśikhākāraṃ puryaṣṭakasahitaṃ trayātītaṃ śaktikṣobheṇāmṛtadhārāṃ suṣumṇāyāṃ",
    "GP12lip_2__u:2539_2": "dhyātvā // śāntyatītādinivṛttiparyantānāṃ cāntarnādabindvakārokāramakārāntaṃ śivaṃ",
    "GP12lip_2__u:2539_3": "sadāśivaṃ rudraviṣṇubrahmāntaṃ sṛṣṭimeṇāmṛtīkaraṇaṃ brahmanyāsaṃ kṛtvā pañcavaktreṣu",
    "GP12lip_2__u:2539_4": "pañcadaśanayanaṃ vinyasya mūlena pādādikeśāntaṃ mahāmudrāmapi baddhvā śivohamiti",
    "GP12lip_2__u:2539_5": "dhyātvā śaktyādīni vinyasyahṛdi",
    "GP12lip_2__u:2540_0": "śaktyābījāṅkurānantarātsasuṣirasūtrakaṇṭakapatrakesaradharmajñānavairāgyaiśvaryasūryasomāgnivāmājyeṣṭhāraudrīkālīkalavikaraṇībalavikaraṇībala",
    "GP12lip_2__u:2540_1": "prathamanīsarvabhūtadamanīḥ kesareṣu karṇikāyāṃ manonmanīmapi dhyātvā //",
    "GP12lip_2__u:2541_0": "āsanaṃ parikalpyaivaṃ sarvopacārasahitaṃ bahiryogopacāreṇāntaḥkaraṇaṃ kṛtvā nābhau",
    "GP12lip_2__u:2541_1": "vahnikuṇḍe pūrvavadāsanaṃ parikalpya sadāśivaṃ dhyātvā binduto 'mṛtadhārāṃ śivamaṇḍale",
    "GP12lip_2__u:2541_2": "nipatitāṃ dhyātvā lalāṭe maheśvaraṃ dīpaśikhākāraṃ dhyātvā ātmaśuddhiritthaṃ prāṇāpānau",
    "GP12lip_2__u:2541_3": "saṃyamya suṣumṇayā",
    "GP12lip_2__u:2542_0": "vāyuṃ vyavasthāpya ṣaṣṭhena tālumudrāṃ kṛtvā digbandhaṃ kṛtvā ṣaṣṭhena sthānaśuddhirvastrādi",
    "GP12lip_2__u:2542_1": "pūtāntararghyapātrādiṣu praṇavena tattvatrayaṃ vinyasya tadupari bunduṃ dhyātvā vipūrya",
    "GP12lip_2__u:2542_2": "dravyāṇi ca vidhāya amṛtaplāvanaṃ kṛtvā pādyapātrādiṣu teṣāmarghyavadāsanaṃ parikalpya",
    "GP12lip_2__u:2542_3": "saṃhitayābhimantryādyenābhyarcya dvitīyenāmṛtīkṛtvā tṛtīyena",
    "GP12lip_2__u:2543_0": "viśodhyacaturthenāvaguṇṭhya pañcamonāvalokyaṣaṣṭhena rakṣāṃvidhāya caturthena kuśapuñjenārghyāṃbhasābhyukṣya",
    "GP12lip_2__u:2543_1": "ātmānamapi dravyāṇi punarghyāṃbhasābyukṣya sapuṣpeṇa sarvadravyāṇi pṛthakpṛthak śodhayet //",
    "GP12lip_2__u:2544": "sadyena gandhaṃ vāmena vastram /",
    "GP12lip_2__u:2545": "aghoreṇa ābharaṇaṃ puruṣeṇa naivedyam /",
    "GP12lip_2__u:2546": "īśānena puṣpāṇi athābhimantrayet // LiP_2,24.15 //",
    "GP12lip_2__u:2547": "śivagāyatryā śeṣaṃ prokṣayet // LiP_2,24.16 //",
    "GP12lip_2__u:2548": "pañcāmṛtapañcagavyādīni brahmāṅgamūlādyairābhimantrayet // LiP_2,24.17 //",
    "GP12lip_2__u:2549": "pṛthakpṛthaṅmūlenārghyaṃ dhūpaṃ dattvācamanīyaṃ ca teṣāmapi dhenumudrā ca darśayitvā kavacenāvaguṇṭhyāstreṇa rakṣāṃ ca vidhāya dravyaśuddhiṃ kuryāt // LiP_2,24.18 //",
    "GP12lip_2__u:2550_0": "arghyodakamagre hṛdā gandhamādāyāstreṇa viśodhya pūjāprabhṛtikaraṇaṃ rakṣāntaṃ kṛtvaivaṃ",
    "GP12lip_2__u:2550_1": "dravyaśuddhiṃ pūjāsamarpaṇāntaṃ maunamāsthāya puṣpāñjaliṃ dattvā sarvamantrāṇi praṇavādinamontājjapitvā",
    "GP12lip_2__u:2550_2": "puṣpāñjaliṃ tyajenmantraśuddhirittham // LiP_2,24.19 //",
    "GP12lip_2__u:2551": "agre sāmānyārghyapātraṃ payasāpūrya gandhapuṣpādinā saṃhitayābhimantrya dhenamudrāṃ dattvā kavacenāvaguṇṭhyāstreṇa rakṣayet /",
    "GP12lip_2__u:2552_0": "pūjāṃ paryuṣitāṃ gāyatryā samabhyarcya sāmānyārghyaṃ dattvā gandhapuṣpadhūpācamanīyaṃ",
    "GP12lip_2__u:2552_1": "svadhāntaṃ namontaṃ vā datvā brahmabhiḥ pṛthakpṛthakpuṣpāñjaliṃ dattvā phaḍantāstreṇa",
    "GP12lip_2__u:2552_2": "nirmalyaṃ vyapohya īśānyāṃ caṇḍamabhyarcyāsanamūrti caṇḍaṃ sāmānyāstreṇa liṅgapīṭhaṃ",
    "GP12lip_2__u:2552_3": "śivaṃ pāśupatāstreṇa viśodhya mūrdhni puṣpaṃ nidhāya pūjayelliṅgaśuddhiḥ //",
    "GP12lip_2__u:2553_0": "āsanaṃ kūrmaśilāyāṃ bījāṅkuraṃ tadupari brahmaśilāyāmanantanālasuṣire sūtrapatrakaṇṭakakarṇikākesaradharmajñānavairāgyaiśvaryasūryasomāgnikesaraśaktiṃ",
    "GP12lip_2__u:2553_1": "manonmanīṃ karṇikāyāṃ manonmanenānantāsanāyeti samāsenāsanaṃ parikalpya tadupari",
    "GP12lip_2__u:2553_2": "nivṛttyādikalāmayaṃ ṣaṅvidhasahitaṃ karmakalāṅgadehaṃ sadāśivaṃ bhāvayet // LiP_2,24.21 //",
    "GP12lip_2__u:2554_0": "ubhābhyāṃ sapuṣpābhyāṃ hastābhyāmaṅguṣṭhena puṣpamāpīḍya āpāhanamudrayā śanaiḥśanaiḥ",
    "GP12lip_2__u:2554_1": "hṛdayādimastamāropya hṛdā saha mūlaṃ plutamuccāryasadyena bindusthānādabhyadhikaṃ",
    "GP12lip_2__u:2554_2": "dīpaśikhākāraṃ sarvatomukhahastaṃ vyāpyavyāpakamābāhya sthāpayet // LiP_2,24.22 //",
    "GP12lip_2__u:2555_0": "pūrvahṛdā śivaśaktisamavāyena paramīkaraṇamamṛtīkaraṇaṃ hṛdayādimūlena sadyenāvāhanaṃ",
    "GP12lip_2__u:2555_1": "hṛdā mūlopari aghoreṇa sannirodaṃ hṛdā mūlopari puruṣeṇa sānnidhyaṃ hṛdā mūlena īśānena",
    "GP12lip_2__u:2555_2": "pūjayediti upadeśaḥ // LiP_2,24.23 //",
    "GP12lip_2__u:2556_0": "pañcamantrasahitena yathāpūrvamātmano dehanirmāṇaṃ tathā devasyāpi vahneścaivamupadeśaḥ //",
    "GP12lip_2__u:2556_1": "rūpakadhyānaṃ kṛtvā mūlena namaskārāntamāpādya svadhāntamācamanīyaṃ sarvaṃ namaskārāntaṃ",
    "GP12lip_2__u:2556_2": "vā svāhākārāntamarghyaṃ mūlena puṣpāñjaliṃ vauṣaḍantena sarvaṃ namaskārāntaṃ hṛdā",
    "GP12lip_2__u:2556_3": "vā īśānena vā rudragāyatryā oṃnamaḥ śivāyeti mūlamantreṇa vā pūjayet // LiP_2,24.25 //",
    "GP12lip_2__u:2557_0": "puṣpāñjaliṃ dattvā punardhūṣācamanīyaṃ ṣaṣṭhena puṣpāvasaraṇaṃ visarjanaṃ mantrodakena",
    "GP12lip_2__u:2557_1": "mūlena saṃsnāpya sarvadravyābhiṣekamīśānena pratidravyamaṣṭapuṣpaṃ dattvaivamarghyaṃ",
    "GP12lip_2__u:2557_2": "ca gandhapuṣpadhūpācamanīyaṃ phaḍantāstreṇa pūjāpasaraṇaṃ śuddhodakena mūlena saṃsnāpya",
    "GP12lip_2__u:2557_3": "piṣṭāmalagādibhiḥ // LiP_2,24.26 uṣṇodakena haridrādyena liṅgamūrti pīṭhasahitāṃ",
    "GP12lip_2__u:2557_4": "viśodhya gandhodakahiraṇyodakamantrodakena rudrādhyāyaṃ paṭhamānaḥ nīlarudratvaritarudrapañcabrahmādibhiḥ",
    "GP12lip_2__u:2557_5": "namaḥ śivāyeti snāpayet //",
    "GP12lip_2__u:2558": "mūrdhni puṣpaṃ nidhāyaivaṃ na śūnyaṃ liṅgamastakaṃ kuryādatra ślokaḥ //",
    "GP12lip_2__u:2559": "yasya rāṣṭre tu liṅgasya mastakaṃ śūnyalakṣaṇam /",
    "GP12lip_2__u:2560": "tasyālakṣmīrmahā rogo durbhikṣaṃ vāhanakṣayaḥ // LiP_2,24.29 //",
    "GP12lip_2__u:2561": "tasmātpariharedrājā dharmakamārthamuktaye /",
    "GP12lip_2__u:2562": "śūnye liṅge svayaṃ rājā rāṣṭraṃ caiva praṇaśyati // LiP_2,24.30 //",
    "GP12lip_2__u:2563_0": "evaṃ susnāpyārghyañca dattvā saṃmṛjya vastreṇa gandhapuṣpavastrālaṅkārādīṃśca mūlena",
    "GP12lip_2__u:2563_1": "dadyāt dhūpācamanīyadīpanaivedyādīṃśca mūlena pradhānenopari pūjanaṃ pavitrīkaraṇamityuktam //",
    "GP12lip_2__u:2563_2": "LiP_2,24.32",
    "GP12lip_2__u:2564": "ārārtidīpādīṃścaiva dhenumudrāmudritāni kavacenāvaguṇṭhināni ṣaṣṭhena rakṣitāni liṅge ca liṅgasyādhaḥ sādhāraṇaṃ ca darśayet // LiP_2,24.33 //",
    "GP12lip_2__u:2565_0": "mūlena nanaskāraṃ vijñāpyāvāhanastāpanasannirodhamānnidhyapādyacamanīyārghyagandhapuṣpadhūpanaivedyācamanīyahasto",
    "GP12lip_2__u:2565_1": "dvatanamukhavāsādyupacārayuktaṃ brahmāṅgabhogamārgeṇa pūjayet // 23.34 //",
    "GP12lip_2__u:2566": "sakaladhyānaṃ niṣkalasmāraṇaṃ parāvaradhyānaṃ mūlamantrajapaḥ /",
    "GP12lip_2__u:2567": "daśāṃśaṃ brahmāṅgajapasamarpaṇamātmanivedanastutinamaskārādayaśca gurupūjā ca pūrvano dakṣiṇe vināyakasya // LiP_2,24.35 //",
    "GP12lip_2__u:2568": "ādau cānte ca saṃpūjyo vighneśo jagadīśvaraḥ /",
    "GP12lip_2__u:2569": "daivataiśca dvijaiścaiva sarvakarmārthasiddhaye // LiP_2,24.36 //",
    "GP12lip_2__u:2570": "yaḥ śivaṃ pūjayedevaṃ liṅge vā sthāṇḍilepi vā /",
    "GP12lip_2__u:2571": "sa yāti śivasāyujyaṃ varṣamātreṇa karmaṇā // LiP_2,24.37 //",
    "GP12lip_2__u:2572": "liṅgārcakaśca ṣaṇmāsānnātra kāryā vicāraṇā /",
    "GP12lip_2__u:2573": "sapta pradakṣiṇāḥ kṛtvā daṇḍavatpraṇamedvudhaḥ // LiP_2,24.38 //",
    "GP12lip_2__u:2574": "pradakṣiṇakramapādena aśvamedhaphalaṃ śatam /",
    "GP12lip_2__u:2575": "tasmātsaṃpūjayonnityaṃ sarvakarmārthasiddhaye // LiP_2,24.39 //",
    "GP12lip_2__u:2576": "bhogārthī bhogamāpnoti rājyārthī rājyamāpnuyāt /",
    "GP12lip_2__u:2577": "putrārthī tanayaṃ śreṣṭhaṃ rogī rogātpramucyate // LiP_2,24.40 //",
    "GP12lip_2__u:2578": "yānyāṃścintayate kāmāṃstāṃnprāpnoti mānavaḥ // LiP_2,24.41 //",
    "GP12lip_2__u:2579": "iti śrīliṅgamahāpurāṇe uttarabhāge caturviśo 'dhyāyaḥ",
    "GP12lip_2__u:2580": "śailādiruvāca śivāgnikāryaṃ vakṣyāmi śivena paribhāṣitam /",
    "GP12lip_2__u:2581": "janayitvāgrataḥ prācīṃ śubhe deśe susaṃskṛte // LiP_2,25.1 //",
    "GP12lip_2__u:2582": "pūrvāgramuttarāgraṃ ca kuryātsūtratrayaṃśubham /",
    "GP12lip_2__u:2583": "caturastrīkṛte kṣetre kuryātkuṇḍāni yatnataḥ // LiP_2,25.2 //",
    "GP12lip_2__u:2584": "nityahomāgnikuṇḍaṃ ca trimekhalasamāyutam /",
    "GP12lip_2__u:2585": "catustridvyaṅgulāyāmā mekhalā hastamātrataḥ // LiP_2,25.3 //",
    "GP12lip_2__u:2586": "hastamātraṃ bhavetkuṇḍaṃ yoniḥ prādeśamātrataḥ /",
    "GP12lip_2__u:2587": "aśvatthapatravadyonīṃ mekhalopari kalpayet // LiP_2,25.4 //",
    "GP12lip_2__u:2588": "kuṇḍamadhye tu nābhiḥ syādaṣṭapatraṃ sakarṇikam /",
    "GP12lip_2__u:2589": "prādeśamātraṃ vidhinā kārayedbrahmaṇaḥ suta // LiP_2,25.5 //",
    "GP12lip_2__u:2590": "ṣaṣṭhenollekhanaṃ proktaṃ prokṣaṇaṃ varmaṇā smṛtam /",
    "GP12lip_2__u:2591": "netreṇālokya vai kuṇḍaṃ ṣaḍrekhāḥ kārayedbudhaḥ // LiP_2,25.6 //",
    "GP12lip_2__u:2592": "prāgāyatena viprendra brahmaviṣṇumaheśvarāḥ /",
    "GP12lip_2__u:2593": "uttarāgrāḥ śivā rekhāḥ prokṣayedvarmaṇā punaḥ // LiP_2,25.7 //",
    "GP12lip_2__u:2594": "śamīpippalasaṃbhūtāmaraṇīṃ ṣoḍaśāṅgulām /",
    "GP12lip_2__u:2595": "mathitvā vahnibījena śaktinyāsaṃ hṛdaiva tu // LiP_2,25.8 //",
    "GP12lip_2__u:2596": "prakṣipedvidhinā vahnimanvādhāya yathāvidhi /",
    "GP12lip_2__u:2597": "tūṣṇīṃ prādeśamātraistu yājñikaiḥ śakalaiḥ śubhaiḥ // LiP_2,25.9 //",
    "GP12lip_2__u:2598": "parisaṃmohanaṃ kuryājjalenāṣṭasu dikṣu vai /",
    "GP12lip_2__u:2599": "paristīrya vidhānena prāgādyevamanukramāt // LiP_2,25.10 //",
    "GP12lip_2__u:2600": "uttarāgraṃ purastāddhi prāgagraṃ dakṣiṇe punaḥ /",
    "GP12lip_2__u:2601": "paścime cottarāgraṃ tu saumye pūrvāgrameva tu // LiP_2,25.11 //",
    "GP12lip_2__u:2602": "aindre caindrāgramāvāhya yāmya evaṃ vidhīyate /",
    "GP12lip_2__u:2603": "saumyasyoparicāndrāgnaṃ vāruṇāgnamadhastataḥ // LiP_2,25.12 //",
    "GP12lip_2__u:2604": "dvandvarūpeṇa pātrāṇi barhaḥṣvāsādya suvrata /",
    "GP12lip_2__u:2605": "adhomukhāni sarvāṇi dravyāṇi ca tathottare // LiP_2,25.13 //",
    "GP12lip_2__u:2606": "tasyopari nyaseddarbhāñchivaṃ dakṣiṇatonyaset /",
    "GP12lip_2__u:2607": "pūjayenmūlamantreṇa paścāddhomaṃ samācaret // LiP_2,25.14 //",
    "GP12lip_2__u:2608": "prokṣaṇīpātramādāya pūrayedaṃbunā punaḥ /",
    "GP12lip_2__u:2609": "prādesamātrau tu kuśau sthāpayedudakopari // LiP_2,25.15 //",
    "GP12lip_2__u:2610": "plāvayecca kuśāgraṃ tu vasoḥ sūryasya raśmibhiḥ /",
    "GP12lip_2__u:2611": "vikīrya sarvapātrāṇi susaṃprokṣya vidhānataḥ // LiP_2,25.16 //",
    "GP12lip_2__u:2612": "praṇītāpātramādāya pūrayedaṃbunā punaḥ /",
    "GP12lip_2__u:2613": "anyodakakuśagraistu samyagācchādya suvrata // LiP_2,25.17 //",
    "GP12lip_2__u:2614": "hastābhyāṃ nāsikaṃ pātramaiśānyāṃ diśi vinyaset /",
    "GP12lip_2__u:2615": "ājyādhiśrayaṇaṃ kuryātpaścimottarataḥ śubham // LiP_2,25.18 //",
    "GP12lip_2__u:2616": "bhasmamiśrāṃstathāṅgārān grāhayetsakalena vai /",
    "GP12lip_2__u:2617": "paścimottarato nītvā tatra cājyaṃ pratāpayet // LiP_2,25.19 //",
    "GP12lip_2__u:2618": "kuśānagnau tu prajvālya paryagniṃ tribhirācaret /",
    "GP12lip_2__u:2619": "tānsarvāṃstatra niḥkṣipya cāgre cājyaṃ nidhāpayet // LiP_2,25.20 //",
    "GP12lip_2__u:2620": "aṅguṣṭhamātrau tu kuśau prakṣālya vidhinaiva tu /",
    "GP12lip_2__u:2621": "paryagniṃ ca tataḥ kuryāttaireva navabhiḥ punaḥ // LiP_2,25.21 //",
    "GP12lip_2__u:2622": "paryagniṃ ca punaḥ kuryāttadājyamavaropayet /",
    "GP12lip_2__u:2623": "athāpakarṣayet pātraṃ krameṇottarapaścime // LiP_2,25.22 //",
    "GP12lip_2__u:2624": "saṃyujya cāgniṃ kāṣṭhena prakṣālyāropya paścime /",
    "GP12lip_2__u:2625": "ājyasyotpavanaṃ kuryātpavitrābhyāṃ sahaiva tu // LiP_2,25.23 //",
    "GP12lip_2__u:2626": "pṛthagādāya hastābhyāṃ pravāheṇa yathākramam /",
    "GP12lip_2__u:2627": "aṅguṣṭhānāmikābhyāṃ tu ubhābhyāṃ mūlavidyayā // LiP_2,25.24 //",
    "GP12lip_2__u:2628": "abhyukṣya dāpayedagnau pavitre ghṛtapaṅkite /",
    "GP12lip_2__u:2629": "sauvarṇaṃ sruksruvaṃ kuryādratnimātreṇa suvrata // LiP_2,25.25 //",
    "GP12lip_2__u:2630": "rājataṃ vā yathānyāyaṃ sarvalakṣaṇasaṃyutam /",
    "GP12lip_2__u:2631": "athavā yājñikairvṛkṣaiḥ kartavyau sruksruvā vubhau // LiP_2,25.26 //",
    "GP12lip_2__u:2632": "aratnimātramāyāmaṃ tatpotre tu bilaṃ bhavet /",
    "GP12lip_2__u:2633": "ṣaḍaṅgulaparīṇāhṝṃ daṇḍamūlaṃ mahāmune // LiP_2,25.27 //",
    "GP12lip_2__u:2634": "tadardhaṃ kaṇṭhānālaṃ syātpuṣkaraṃ mūlavadbhavet /",
    "GP12lip_2__u:2635": "govālasadṛśaṃ daṇḍaṃ mruvāgraṃ nāsikāsamam // LiP_2,25.28 //",
    "GP12lip_2__u:2636": "puṭadvayasamāyuktaṃ muktādyena prapūritam /",
    "GP12lip_2__u:2637": "ṣaṭtriṃśadaṅgulāyāmamaṣṭāṅgulasavistaram // LiP_2,25.29 //",
    "GP12lip_2__u:2638": "utsedhastu tadardhaṃ syātsūtreṇa samitaṃ tataḥ /",
    "GP12lip_2__u:2639": "saptāṅgulaṃ bhavedāsyaṃ vistarāyāmataḥ punaḥ // LiP_2,25.30 //",
    "GP12lip_2__u:2640": "tribhāgaikaṃ bhavedagraṃ kṛtvā śeṣaṃ parityajet /",
    "GP12lip_2__u:2641": "kaṇṭhaṃ ca dvyaṅgulāyāmaṃ vistāraṃ caturaṅgulam // LiP_2,25.31 //",
    "GP12lip_2__u:2642": "vediraṣṭāṅgulāyāmāvistārastatpramāṇataḥ /",
    "GP12lip_2__u:2643": "tasya madhye bilaṃ kuryāccaturaṅgulamānataḥ // LiP_2,25.32 //",
    "GP12lip_2__u:2644": "bilaṃ suvartitaṃ kuryādaṣṭapatraṃ sukarṇikam /",
    "GP12lip_2__u:2645": "parito bilabāhye tu paṭṭikārdhāṅgulena tu // LiP_2,25.33 //",
    "GP12lip_2__u:2646": "tadbrāhme ca vinidaṃ tu padmapatravicitritam /",
    "GP12lip_2__u:2647": "yavadvayapramāṇena tadbrāhme paṭṭikā bhavet // LiP_2,25.34 //",
    "GP12lip_2__u:2648": "vedikāmadhyato randhraṃ kaniṣṭhāṅgulamānataḥ /",
    "GP12lip_2__u:2649": "khātaṃ yāvanmukhāntaḥ syādbilamānaṃ tu nimragam // LiP_2,25.35 //",
    "GP12lip_2__u:2650": "daṇḍaṃ ṣaḍaṅgulaṃ nālaṃ daṇḍāgre daṇḍikātrayam /",
    "GP12lip_2__u:2651": "ardhāṅgulavivṛddhyātu kartavyaṃ caturaṅgulam // LiP_2,25.36 //",
    "GP12lip_2__u:2652": "trayodaśāṅgulāyāmaṃ daṇḍamūle ghaṭaṃ bhavet /",
    "GP12lip_2__u:2653": "dvyaṅgulastu bhavetkuṃbho nābhiṃ vidyāddaśāṅgulam // LiP_2,25.37 //",
    "GP12lip_2__u:2654": "vedimadhye tathā kṛtvā pādaṃ kuryācca dvyaṅgulam /",
    "GP12lip_2__u:2655": "padmapṛṣṭhasamākāraṃ pādaṃ vai karṇikākṛtim // LiP_2,25.38 //",
    "GP12lip_2__u:2656": "gajoṣṭhasadṛśākāraṃ tasya pṛṣṭhākṛtirbhavet /",
    "GP12lip_2__u:2657": "abhicārādikāryeṣu kuryātkṛṣṇāyasena tu // LiP_2,25.39 //",
    "GP12lip_2__u:2658": "pañcaviṃśatkuśenaiva sruksruvau mārjayet punaḥ /",
    "GP12lip_2__u:2659": "agramagreṇa saṃśodhya madhyaṃ madhyena suvrata // LiP_2,25.40 //",
    "GP12lip_2__u:2660": "mūlaṃ mūlena vidhinā agnau tāpya hṛdā punaḥ /",
    "GP12lip_2__u:2661": "ājyasthālī praṇītā ca prokṣaṇī tisra eva ca // LiP_2,25.41 //",
    "GP12lip_2__u:2662": "sauvarṇī rājatī vāpi tāmrī vā mṛnmayī tu vā /",
    "GP12lip_2__u:2663": "anyathā naiva kartavyaṃ śāntike pauṣṭike śubhe // LiP_2,25.42 //",
    "GP12lip_2__u:2664": "āyasī tvabhicāre tu śāntike mṛnmayī tu vā /",
    "GP12lip_2__u:2665": "ṣaḍaṅgulaṃ suvistīrṇaṃ pātrāṇāṃ mukhamucyate // LiP_2,25.43 //",
    "GP12lip_2__u:2666": "prokṣaṇī dvyaṅgulotsedhā praṇītā dvyaṅgulādhikā /",
    "GP12lip_2__u:2667": "ājyasthālī tatastasyā utsedho dvyaṅgulādhikaḥ // LiP_2,25.44 //",
    "GP12lip_2__u:2668": "yaiḥ samidbhirhutaṃ proktaṃ taireva paridhirbhavet /",
    "GP12lip_2__u:2669": "madhyāṅgulaparīṇāhā avakraā nirvraṇāḥ samāḥ // LiP_2,25.45 //",
    "GP12lip_2__u:2670": "dvātriṃśadaṅgulāyāmāstisraḥ paridhayaḥsmṛtāḥ /",
    "GP12lip_2__u:2671": "dvātriṃśadaṅgulāyāmaistriṃśaddarbhaiḥ paristaret // LiP_2,25.46 //",
    "GP12lip_2__u:2672": "caturaṅgulamadhye tu grathitaṃ tu pradākṣiṇam /",
    "GP12lip_2__u:2673": "abhicārādikāryeṣu śivāgnyādhānavarjitam // LiP_2,25.47 //",
    "GP12lip_2__u:2674": "akomalāḥ sthirā vipra saṃgrāhyastvābhicārike /",
    "GP12lip_2__u:2675": "samagrāḥ susamāḥ sthūlāḥ kaniṣṭhāṅgulasaṃmitāḥ // LiP_2,25.48 //",
    "GP12lip_2__u:2676": "avakraānirvraṇāḥ srigdhā dvādaśāṅgulasaṃmitāḥ /",
    "GP12lip_2__u:2677": "samidhasthaṃ pramāṇaṃ hi sarvakāryeṣu suvrata // LiP_2,25.49 //",
    "GP12lip_2__u:2678": "gavyaṃ ghṛtaṃ tataḥ śreṣṭha kāpilaṃ tu tato 'dhikam /",
    "GP12lip_2__u:2679": "āhutīnāṃ gramaṇaṃ tu mruvaṃ pūrṇaṃ yathā bhavet // LiP_2,25.50 //",
    "GP12lip_2__u:2680": "annamakṣapramāṇaṃ syācchuktimātreṇa vai tilaḥ /",
    "GP12lip_2__u:2681": "yavānāṃ ca tadardhaṃ syātphalānāṃ svapramāṇataḥ // LiP_2,25.51 //",
    "GP12lip_2__u:2682": "kṣirasya madhuno dadhnaḥ pramāṇaṃ ghṛtavadbhavet /",
    "GP12lip_2__u:2683": "catuḥmruvapramāṇena mrucā pūrṇāhutirbhavet // LiP_2,25.52 //",
    "GP12lip_2__u:2684": "tadardhaṃ sviṣṭakṛtproktaṃ śeṣaṃ sarvamathāpi vā /",
    "GP12lip_2__u:2685": "śāntikaṃ pauṣṭikaṃ caiva śivāgnau juhuyātsadā // LiP_2,25.53 //",
    "GP12lip_2__u:2686": "laukikāgnau mahābhāga mohanoccāṭanādayaḥ /",
    "GP12lip_2__u:2687": "śivāgniṃ janayitvā tu sarvakarmāṇe suvrata // LiP_2,25.54 //",
    "GP12lip_2__u:2688": "sapta jihvāḥ prakalpyaiva sarvakāryāṇi kārayet /",
    "GP12lip_2__u:2689": "athavā sarvakāryāṇi jihvāmātreṇa sidhyati // LiP_2,25.55 //",
    "GP12lip_2__u:2690": "śivāgniriti viprendrā jihvāmātreṇa sādhakaḥ // LiP_2,25.56 //",
    "GP12lip_2__u:2691": "oṃ bahurūpāyai madhyajihvāyai anekavarṇāyai dakṣiṇottaramadhyagāyai śāntipauṣṭikamokṣādiphalapradāyai svāhā // LiP_2,25.57 //",
    "GP12lip_2__u:2692": "oṃ hiraṇyāyai cāmīkarābhāyai īśānajihvāyai jñānapradāyai svāhā //",
    "GP12lip_2__u:2693": "oṃ kanakāyai kanakanibhāyai ramyāyai eendrajihvāyai svāhā // LiP_2,25.59",
    "GP12lip_2__u:2694": "oṃ raktāyai raktavarṇāyai āgneyajihvāyai anekavarṇāyai vidveṣaṇamohanāyai svāhā // LiP_2,25.60",
    "GP12lip_2__u:2695": "oṃ kṛṣṇāyai nairṛtajihvāyai māraṇāyai svāhā // LiP_2,25.61 //",
    "GP12lip_2__u:2696": "oṃ suprabhāyaipaścimajihvāyai muktāphalāyai śāntikāyai pauṣṭikāyai svāhā",
    "GP12lip_2__u:2697": "oṃ abhivyaktāyai vāyavyajihvāyai śatrūccāṭanāyai svāhā // LiP_2,25.63 //",
    "GP12lip_2__u:2698": "oṃ vahnaye tejasvine svāhā // LiP_2,25.64 //",
    "GP12lip_2__u:2699": "etāvadvahnisaṃskāramathavā vahnikarmasu /",
    "GP12lip_2__u:2700": "naimittike ca vidhinā śivāgniṃ kārayetpunaḥ // LiP_2,25.65 //",
    "GP12lip_2__u:2701_0": "nirīkṣaṇaṃ prokṣaṇaṃ tāḍanaṃ ca ṣaṣṭhena phaḍantena abhyukṣaṇaṃ caturthena khananotkiraṇaṃ",
    "GP12lip_2__u:2701_1": "ṣaṣṭhena pūraṇaṃ samīkaraṇamādyena secanaṃ vauṣaḍantena kṛṭṭanaṃ ṣaṣṭhena saṃmārjanopalepane",
    "GP12lip_2__u:2701_2": "turīyeṇa kuṇḍaparikalpanaṃ nivṛttyā tribhireva kuṇḍaparidhānaṃ caturthena kuṇḍārcanamādyena",
    "GP12lip_2__u:2701_3": "rekhācatuṣṭayasapādanaṃ ṣaṣṭhena phaḍantena vajrīkaraṇaṃ catuṣpadāpādanamādyena evaṃ",
    "GP12lip_2__u:2701_4": "kuṇḍasaṃskāramaṣṭādaśavidham kuṇḍasaṃskārānantaramakṣapāṭanaṃ ṣaṣṭhena viṣṭaranyāsamādyena",
    "GP12lip_2__u:2701_5": "vajrāsane",
    "GP12lip_2__u:2702": "oṃ hrīṃ vāgīśvarīṃ śyāmavarṇāṃ viśālākṣīṃ yauvanonmattavigrahām /",
    "GP12lip_2__u:2703": "ṛtumatīṃ vāgīśvaraśaktimāvāhayāmi // LiP_2,25.68 //",
    "GP12lip_2__u:2704": "vāgīśvarīṃ pūjayāmi // LiP_2,25.69 //",
    "GP12lip_2__u:2705": "roṃ iṃ vāgīśvarāya namaḥ /",
    "GP12lip_2__u:2706_0": "āvāhanasthāpanasannidhānasannirodhapūjāntaṃ vāgīśvarīṃ saṃbhāvya garbhādhānavahnisaṃskāram",
    "GP12lip_2__u:2706_1": "ekavaktraṃ caturbhujaṃ śuddhasphaṭikābhaṃ varadābhayahastaṃ paraśumṛgadharaṃ jaṭāmukuṭamaṇḍitaṃ",
    "GP12lip_2__u:2706_2": "sarvābharaṇabhūṣitamāvāhayāmi //",
    "GP12lip_2__u:2707": "roṃ iṃ vāgīśvarāya namaḥ /",
    "GP12lip_2__u:2708_0": "āvāhanasthāpanasannidhānasannirodhapūjāntaṃ vāgīśvarīṃ saṃbhāvya garbhādhānavahnisaṃskāram",
    "GP12lip_2__u:2708_1": "araṇījanitaṃ kāntodbhavaṃvā agnihotrajaṃvā tāmrapātreśarāvevā ānīya nirīkṣaṇatāḍanābhyukṣaṇaprakṣālanamādyenakravyādāśivaparityāgopi",
    "GP12lip_2__u:2708_2": "prathamena vahnestraikāraṇaṃ jaṭharabhrūmadyādāvāhyagniṃ vaikāraṇamūrtāvāgneyena",
    "GP12lip_2__u:2708_3": "uddīpanamādyena puraṣeṇa saṃhitayā dhāraṇā dhenumudrāṃ turīyeṇāvaguṇṭhya jānubhyāmavaniṃ",
    "GP12lip_2__u:2708_4": "gatvā śarāvotthāpanaṃ kuṇḍopari nidhāya pradakṣiṇamāvartya turīyeṇātmasammukhāṃ vāgīśvarīṃ",
    "GP12lip_2__u:2708_5": "garbhanāḍyāṃ garbhādhānāntarīyeṇa kamalapradānamādyena vauṣaḍantena kuśārghyaṃ dattvā",
    "GP12lip_2__u:2708_6": "indhanapradānamādyena prajvālanaṃ garbhādhānaṃ",
    "GP12lip_2__u:2709_0": "casadyenādyena pūjanaṃ vāmena pūjanaṃ dvitīyena sīmantonnayanamaghoreṇatṛtīyena pūjanam //",
    "GP12lip_2__u:2709_1": "avayavavyāptiktrodanaṃ vaktraniṣkṛtiriti tṛtīyena garbhajātakarmapuruṣeṇa pūjanaṃ",
    "GP12lip_2__u:2709_2": "turīyema ṣaṣṭhena prokṣaṇaṃ sūtakaśuddhaye cāgnisūnurakṣākusāstreṇa vaktreṇāgnau",
    "GP12lip_2__u:2709_3": "mūlamīsāgraṃ nairṛtimūlaṃ vāyavyāgraṃ vāyavyamūlamīśāgramiti kuśāstaramamitipūrvoktamidhmamagramūlaghṛtāktaṃ",
    "GP12lip_2__u:2709_4": "lālāpanodāya ṣaṣṭhena juhuyāt // LiP_2,25.74 //",
    "GP12lip_2__u:2710": "pañcapūrvātikrameṇa paridhiviṣṭaranyāso 'pi ādyena viṣṭaropari hiraṇyagarbhaharanārāyaṇānapi pūjayet // LiP_2,25.75 //",
    "GP12lip_2__u:2711": "indrādilokapālāṃśca pūjayet // LiP_2,25.76 //",
    "GP12lip_2__u:2712": "vajrāvartaparyantānapi pūjayet // LiP_2,25.77 //",
    "GP12lip_2__u:2713": "vāgīśvaravāgīśvarīpūjādyenamudvāsya hutaṃ visarjayet // LiP_2,25.78 //",
    "GP12lip_2__u:2714_0": "sraksruvasaṃskāramatho nirīkṣaṇaprokṣamatāḍanābhyukṣaṇādīni pūrvavat srak sruvaṃ",
    "GP12lip_2__u:2714_1": "ca hastadvaye gṛhītvā saṃsthāpanamādyena tāḍanamapi sruksruvopari darbhānulekhanamūlamadyamāgreṇa",
    "GP12lip_2__u:2714_2": "tritvena srakśākti sruvamapi śaṃbhuṃ dakṣiṇapārśve kuśopari śaktaye namaḥ śaṃbhave",
    "GP12lip_2__u:2714_3": "namaḥ // LiP_2,25.79 tato hyantisūtreṇa sruksruvau turīyema veṣṭayedarcayecca //",
    "GP12lip_2__u:2714_4": "LiP_2,25.80 //",
    "GP12lip_2__u:2715_0": "dhenumudrāṃ darśāyitvā turīyeṇāvaguṇṭhya ṣaṣṭhena rakṣāṃ vidhāya sruksruvasaṃskāraḥ",
    "GP12lip_2__u:2715_1": "pūrvamevoktaḥ punarājyasaṃskāraḥ pūrvemevoktaḥ nirīkṣaṇaprokṣaṇatāḍanābhukṣaṇādīni",
    "GP12lip_2__u:2715_2": "pūrvavat // LiP_2,25.82",
    "GP12lip_2__u:2716_0": "ājyapratāpanamaiśānyāṃ vā ṣaṣṭhena vedyupari vinyasya ghṛtapātraṃ vitastimātraṃ kuśapavitraṃ",
    "GP12lip_2__u:2716_1": "vāmahastāṅguṣṭhānāmikāgraṃ gṛhītvā dakṣiṇāṅguṣṭhānāmikāmūlaṃ gṛhītvāgnijvālotpavanaṃ",
    "GP12lip_2__u:2716_2": "svāhāntena turīyeṇa punaḥ ṣaḍ darbhān gṛhītvā pūrvavatsvātmasaṃplavanaṃ svahāntenādyena",
    "GP12lip_2__u:2716_3": "kuśadvayapavitrabandhanaṃ cādyenaghṛte nyasediti pavitrīkaraṇam //",
    "GP12lip_2__u:2717": "darbhadvayaṃ pragṛhyāgniprajvālanaṃ ghṛtaṃ tridhā vartayet /",
    "GP12lip_2__u:2718": "saṃprokṣyāgnau nidhāpayediti nīrājanam // LiP_2,25.84 //",
    "GP12lip_2__u:2719": "punardarbhān gṛhītvā kīṭakādi nirīkṣyārghyeṇa saṃprokṣya darbhānagnau nidhāya ityavadyotanam darbhadvayaṃ gṛhītvāgnijvālayā ghṛtaṃ nirīkṣayet // LiP_2,25.86 //",
    "GP12lip_2__u:2720_0": "darbheṇa gṛhītvā tenāgradvayena śuklapakṣadvayenādyeneti kṛṣṇapakṣasaṃpātanaṃ ghṛtaṃ",
    "GP12lip_2__u:2720_1": "tribhāgena vibhajya sruveṇaikabhāgenājyenāgnayesvāhā dvitīyenājyena somāya svāhā",
    "GP12lip_2__u:2720_2": "ājyena oṃ agnīṣomābhyāṃ svāhā ājyenāgnaye sviṣṭakṛte svāhā // LiP_2,25.87 //",
    "GP12lip_2__u:2721": "punaḥ kuśena gṛhītvā saṃhitābhimantreṇa namontenābhimantrayet //",
    "GP12lip_2__u:2722": "abhimantrya denumudrāpradarśanakavacāvaguṇṭhanāstreṇa rakṣām /",
    "GP12lip_2__u:2723": "atha saṃskṛte nidhāpayet ājyasaṃskāraḥ // LiP_2,25.89 //",
    "GP12lip_2__u:2724": "ājyena mrugvadanena cakraābhighāraṇaṃ śaktibījādiśānamūrtaye svāhā /",
    "GP12lip_2__u:2725": "pūrvavatpuruṣavattrāya svāhā aghorahṛdayāyasvāhā vāmadevāya guhyāya svāhā sadyojātamūrtaye svāhā /",
    "GP12lip_2__u:2726": "iti vaktrodghāṭanam // LiP_2,25.90 //",
    "GP12lip_2__u:2727": "īśānamūrtaye tatpuruṣavaktrāya svāhā tatpuruṣavaktrāya aghorahṛdayāya svāhā aghorahṛdayāya vāmaguhyāya sadyojatamūrtaye svāhā iti vaktrasaṃdhānam // LiP_2,25.91 //",
    "GP12lip_2__u:2728_0": "īśānamūrtaye tatpuruṣāya vaktrāya aghorahṛdayāya vāmadevāya guhyā sadyojātāya svāhā",
    "GP12lip_2__u:2728_1": "iti vaktrasaṃdhānam īśānamūrtaye tatpuruṣāya vaktrāya aghorahṛdayāya vāmadevāya guhyāya",
    "GP12lip_2__u:2728_2": "sadyojātamūrtaye svāhā iti vaktraikyakaraṇam // LiP_2,25.92 //",
    "GP12lip_2__u:2729": "śivāgniṃ janayitvaivaṃ sarvakarmāṇi kārayet /",
    "GP12lip_2__u:2730": "kevalaṃ jihvayā vāpi śāntikādyāni sarvadā // LiP_2,25.93 //",
    "GP12lip_2__u:2731": "garbhādhānādikāryeṣu vahneḥ pratyekamavyaya /",
    "GP12lip_2__u:2732": "daśa āhutāyo deyā yonibījena pañcadhā // LiP_2,25.94 //",
    "GP12lip_2__u:2733": "śivāgnau kalpayeddivyaṃ pūrvavatparamāsanam /",
    "GP12lip_2__u:2734": "āvāhanaṃ tathā nyāsaṃ yathā deve tathārcanam // LiP_2,25.95 //",
    "GP12lip_2__u:2735": "mūlamantraṃ sakṛjjaptvā devadevaṃ pramamya ca /",
    "GP12lip_2__u:2736": "prāṇāyāmatrayaṃ kṛtvā sagarbhaṃ sarvasaṃmatam // LiP_2,25.96 //",
    "GP12lip_2__u:2737": "paripecanapūrvaṃ ca tadidhmamabhigārya ca /",
    "GP12lip_2__u:2738": "juhuyādagnimadhye tu jvalite 'tha mahāmune // LiP_2,25.97 //",
    "GP12lip_2__u:2739": "āghārāvapi cādhāya cājyenaiva tu ṣaṇmuke /",
    "GP12lip_2__u:2740": "ājyabhāgau tu juhuyādvidhinaiva ghṛtena ca // LiP_2,25.98 //",
    "GP12lip_2__u:2741": "cakṣuṣī cājyabhāgau tu cāgnaye ca tathottare /",
    "GP12lip_2__u:2742": "ātmano dakṣiṇe caiva somāyeti dvijottama // LiP_2,25.99 //",
    "GP12lip_2__u:2743": "pratyaṅmukhasya devasya śivāgnerbrahmaṇaḥ suta /",
    "GP12lip_2__u:2744": "akṣi vai dakṣiṇaṃ caiva cottaraṃ cottaraṃ tathā // LiP_2,25.100 //",
    "GP12lip_2__u:2745": "dakṣiṇaṃ tu mahābhāga bhavatyeva na saṃśayaḥ /",
    "GP12lip_2__u:2746": "ājyenāhutayastatra mūlenaiva daśaiva tu // LiP_2,25.101 //",
    "GP12lip_2__u:2747": "caruṇā ca yathāvaddhi samidbhiśca tathā smṛtam /",
    "GP12lip_2__u:2748": "pūrṇāhutiṃ tato dadyānmūlamantreṇa suvrata // LiP_2,25.102 //",
    "GP12lip_2__u:2749": "sarvāvaraṇadevānāṃ pañcapañcaiva pūrvavat /",
    "GP12lip_2__u:2750": "īśānādikrameṇaiva śaktibījakrameṇa ca // LiP_2,25.103 //",
    "GP12lip_2__u:2751": "prāyāścittamagoreṇa sveṣṭāntaṃ pūrvavatsmṛtam /",
    "GP12lip_2__u:2752": "triprakāraṃ mayā proktamagnikāryaṃ suśobhanam // LiP_2,25.104 //",
    "GP12lip_2__u:2753": "yatāvasaramevaṃ hi kuryānnityaṃ mahāmune /",
    "GP12lip_2__u:2754": "jīvitānte labhetsvargaṃ labhete agnihīpanam // LiP_2,25.105 //",
    "GP12lip_2__u:2755": "narakaṃ caiva nāpnoti yasya kasyāpi karmaṇaḥ /",
    "GP12lip_2__u:2756": "ahiṃsakaṃ careddhomaṃ sādhako muktikāṅkṣakaḥ // LiP_2,25.106 //",
    "GP12lip_2__u:2757": "hṛdisthaṃ cintayedagniṃ dhyānayajñena homayet /",
    "GP12lip_2__u:2758": "dehasthaṃ sarvabhūtānāṃ śivaṃ sarvajagatpatim // LiP_2,25.107 //",
    "GP12lip_2__u:2759": "taṃ jñātvā homayedbhaktyā prāṇāyāmena nityaśaḥ /",
    "GP12lip_2__u:2760": "bāhyahomapradātā tu pāṣāṇe darduro bhavet // LiP_2,25.108 //",
    "GP12lip_2__u:2761": "iti śrīliṅgamahāpurāṇe uttarabhāge pañcaviṃśatitamo 'dhyāyaḥ",
    "GP12lip_2__u:2762": "śailādiruvāca athavā devamīśānaṃ liṅge saṃpūjayecchivam /",
    "GP12lip_2__u:2763": "brāhmaṇaḥ śivabhaktaśca śivadhyānaparāyaṇaḥ // LiP_2,26.1 //",
    "GP12lip_2__u:2764": "agnirityādinā bhasma gṛhītvā hyagnihotrajam /",
    "GP12lip_2__u:2765": "uddhūlayeddhi sarvāṅgamāpādatalamastakam // LiP_2,26.2 //",
    "GP12lip_2__u:2766": "ācāmedbrahmatīrthena brahmasūtrī hyudaṅmukhaḥ /",
    "GP12lip_2__u:2767": "athoṃnamaḥ śivāyeti tanuṃ kṛtvātmanaḥ punaḥ // LiP_2,26.3 //",
    "GP12lip_2__u:2768": "devaṃ ca tena mantreṇa pūjayetpraṇavena ca /",
    "GP12lip_2__u:2769": "sarvasmādadhikā pūjā aghoreśasya śūlinaḥ // LiP_2,26.4 //",
    "GP12lip_2__u:2770": "sāmānyaṃ yajanaṃ sarvamagnikāryaṃ ca suvrata /",
    "GP12lip_2__u:2771": "mantrabhedaḥ prabhostasya aghoradhyānameva ca // LiP_2,26.5 //",
    "GP12lip_2__u:2772": "mantraḥ aghorebhyo 'tha ghorebhyo ghoraghoratarebhyaḥ śarvebhyaḥ sarvaśarvebhyo namaste astu rudrarūpebhyaḥ // LiP_2,26.6 //",
    "GP12lip_2__u:2773": "aghorebhyaḥ praśāntahṛdayāya namaḥ /",
    "GP12lip_2__u:2774": "atha ghorebhyaḥ sarvātmabrahmaśirase svāhā /",
    "GP12lip_2__u:2775": "ghoraghoratarebhyaḥ jvālāmālinī śikāyai vaṣaṭ /",
    "GP12lip_2__u:2776": "sarvebhyaḥ sarvaśarvebhyaḥ piṅgalakavacāya hum /",
    "GP12lip_2__u:2777": "namaste astu rudrarūpebhyaḥ netratrayāya vaṣaṭ /",
    "GP12lip_2__u:2778": "sahasrākṣāya durbhedāya pāśupatāstrāya huṃ phaṭ /",
    "GP12lip_2__u:2779": "snātvācāmya tanuṃ kṛtvā samabhyukṣyāgamarṣaṇam /",
    "GP12lip_2__u:2780": "tarpaṇaṃ vidhinā cārghyaṃ bhānave bhānupūjanam // LiP_2,26.7 //",
    "GP12lip_2__u:2781": "samaṃ cāghorapūjāyāṃ mantramātreṇa bheditam /",
    "GP12lip_2__u:2782": "mārgaśuddhistathā dvāri pūjāṃ vāstvadhipasya ca // LiP_2,26.8 //",
    "GP12lip_2__u:2783": "kṛtvā karaṃ viśodhyāgre sa śubhāsanamāsthitaḥ /",
    "GP12lip_2__u:2784": "nāsāgrakamale sthāpya dagdhākṣaḥ kṣubhikāgninā // LiP_2,26.9 //",
    "GP12lip_2__u:2785": "vāyunā prerya tadbhasma viśodhya ca śubhāṃ bhasā /",
    "GP12lip_2__u:2786": "śaktyāmṛtamaye brahmakalāṃ tatra prakalpayet // LiP_2,26.10 //",
    "GP12lip_2__u:2787": "aghoraṃ pañcadhā kṛtvā pañcāṅgasahitaṃ punaḥ /",
    "GP12lip_2__u:2788": "itthaṃ jñānākriyāmevaṃ vinyasya ca vidhānataḥ // LiP_2,26.11 //",
    "GP12lip_2__u:2789": "nyāsāstrinetrasahito hṛdi dhyātvā varāsane /",
    "GP12lip_2__u:2790": "nābhau vahnigataṃ smṛtvā bhrūmadhye dīpavatprabhum // LiP_2,26.12 //",
    "GP12lip_2__u:2791": "sāṃtyā bījāṅkurānantadharmādyairapi saṃyute /",
    "GP12lip_2__u:2792": "somasūryāgnisaṃpanne mūrtitrayasamanvite // LiP_2,26.13 //",
    "GP12lip_2__u:2793": "vāmādibhiśca sahite manonmanyāpyadhiṣṭhite /",
    "GP12lip_2__u:2794": "śivāsanetmamūrtisthamakṣayākāra rūpiṇam // LiP_2,26.14 //",
    "GP12lip_2__u:2795": "aṣṭatriṃśatkalādehṝṃ tritattvasahitaṃ śivam /",
    "GP12lip_2__u:2796": "aṣṭādaśabhujaṃ devaṃ gajacarmottarīyakam // LiP_2,26.15 //",
    "GP12lip_2__u:2797": "siṃhājināṃbaradharamaghoraṃ parameśvaram /",
    "GP12lip_2__u:2798": "dvātriṃśākṣararūpeṇa dvātriṃśacchaktibhirvṛtam // LiP_2,26.16 //",
    "GP12lip_2__u:2799": "sarvābharaṇasaṃyuktaṃ sarvadevanamaskṛtam /",
    "GP12lip_2__u:2800": "kapālamālābharaṇaṃ sarvavṛścikabhūthamaṇ // LiP_2,26.17 //",
    "GP12lip_2__u:2801": "pūrṇoduvadanaṃ saumyaṃ candrakoṭisamaprabham /",
    "GP12lip_2__u:2802": "candrarekhādharaṃ śaktyā sahitaṃ nīlarūpiṇam // LiP_2,26.18 //",
    "GP12lip_2__u:2803": "haste khaḍgaṃ kheṭakaṃ pāśamekeratnaiścitraṃ cāṅkuśaṃ nāgakakṣām /",
    "GP12lip_2__u:2804": "śarasanaṃ pāśupataṃ tathāstraṃ daṇḍaṃ ca khaṭvāṅgamathāpare ca //",
    "GP12lip_2__u:2805": "tantrīṃ ca ghaṇṭāṃ vipulaṃ ca śūlaṃ tathāpare ḍāmarukaṃ ca divyam /",
    "GP12lip_2__u:2806": "vajraṃ gadāṃ ṭaṅkamekaṃ ca dīptaṃ samudraraṃ hastamathāsya śaṃbhoḥ //",
    "GP12lip_2__u:2807": "varadābhayahastaṃ ca vareṇyaṃ parameśvaram /",
    "GP12lip_2__u:2808": "bhāvayetpūjayeccāpi vahnau homaṃ ca kārayet // LiP_2,26.21 //",
    "GP12lip_2__u:2809": "homaśca pūrvavatsarvo mantrabhedaśca kīrtitaḥ /",
    "GP12lip_2__u:2810": "aṣṭapuṣpādi gandhādi pūjāstutinivedanam // LiP_2,26.22 //",
    "GP12lip_2__u:2811": "antarbaliṃ ca kuṇḍasya vāhneyena vidhānataḥ /",
    "GP12lip_2__u:2812": "maṇḍalaṃ vidhinā kṛtvā mantrairetairyathākramam // LiP_2,26.23 //",
    "GP12lip_2__u:2813": "rudrebhyo mātṛgaṇebhyo yakṣebhyo 'surebhyo grahebhyo rākṣasebhyo nāgebhyo",
    "GP12lip_2__u:2814": "nakṣatrebhyo viśvagaṇebhyaḥ kṣetrapālebhyaḥ atha vāyuvaruṇadigbhāge kṣetrapālabaliṃ kṣipet",
    "GP12lip_2__u:2815": "arghyaṃ gandhaṃ ca puṣpaṃ ca dhūpaṃ dīpaṃ ca suvratāḥ /",
    "GP12lip_2__u:2816": "naivedyaṃ mukhavāsādi nivedyaṃ vai yathāvidhi // LiP_2,26.24 //",
    "GP12lip_2__u:2817": "vijñāpyaivaṃ visṛjyātha aṣṭapuṣpaiśca pūjanam /",
    "GP12lip_2__u:2818": "sarvasāmānyametaddhi pūjāyāṃ munipuṅgavāḥ // LiP_2,26.25 //",
    "GP12lip_2__u:2819": "evaṃ saṃkṣepataḥ proktamaghorārcādi suvrata /",
    "GP12lip_2__u:2820": "aghorārcāvidhānaṃ ca liṅgevā sthāṇḍile 'pi vā // LiP_2,26.26 //",
    "GP12lip_2__u:2821": "sthaṇḍilātkoṭiguṇitaṃ liṅgārcanamanuttamam /",
    "GP12lip_2__u:2822": "liṅgārcanarato vipro mahāpātakasaṃbhavaiḥ // LiP_2,26.27 //",
    "GP12lip_2__u:2823": "pāpairapi na lipyeta padmapatramivāṃbhasā /",
    "GP12lip_2__u:2824": "liṅgasya darśanaṃ puṇyaṃ darśanātsparśanaṃ varam // LiP_2,26.28 //",
    "GP12lip_2__u:2825": "arcanādadhikaṃ nāsti brahmaputra na saṃśayaḥ /",
    "GP12lip_2__u:2826": "evaṃ saṃkṣepataḥ proktamaghorārcanamuttamam // LiP_2,26.29 //",
    "GP12lip_2__u:2827": "varṣakoṭiśatenāpi vistareṇa na śakyate // LiP_2,26.30 //",
    "GP12lip_2__u:2828": "iti śrīliṅgamahāpurāṇe uttarabhāge ṣaḍviṃśatitamo 'dhyāyaḥ",
    "GP12lip_2__u:2829": "ṛṣaya ūcuḥ prabhāvo nandinaścaiva liṅgapujāphalaṃ śrutam /",
    "GP12lip_2__u:2830": "śrutibhiḥ saṃmitaṃ sarvaṃ romaharṣaṇa suvrata // LiP_2,27.1 //",
    "GP12lip_2__u:2831": "jayābhiṣeka īśena kathito manave purā /",
    "GP12lip_2__u:2832": "hitāya meruśikhare kṣatriyāṇāṃ triśulinā // LiP_2,27.2 //",
    "GP12lip_2__u:2833": "tatkathaṃ ṣoḍaśavidhaṃ mahādānaṃ ca śobhanam /",
    "GP12lip_2__u:2834": "vaktumarhasi cāsmākaṃ sūta buddhimatāṃvara // LiP_2,27.3 //",
    "GP12lip_2__u:2835": "sūta uvāca jīvacchrāddhaṃ purā kṛtvā manuḥ svāyaṃbhuvaḥ prabhuḥ /",
    "GP12lip_2__u:2836": "merumāsādya deveśamastavīnnīlalohitam // LiP_2,27.4 //",
    "GP12lip_2__u:2837": "tapasā ca vinītāya prahṛṣṭaḥ pradadau bhavaḥ /",
    "GP12lip_2__u:2838": "divyaṃ darśanamīśānas tenāpaśyat tam avyayam // LiP_2,27.5 //",
    "GP12lip_2__u:2839": "natvā saṃpūjya vidhinā kṛtāñjalipuṭaḥ sthitaḥ /",
    "GP12lip_2__u:2840": "pūjitaśca tato devo dṛṣṭaścaiva mayādhunā /",
    "GP12lip_2__u:2841": "śakraāya kathitaṃ pūrvaṃ dharmakāmārthamokṣadam // LiP_2,27.6 //",
    "GP12lip_2__u:2842": "devadeva jagannātha namaste bhuvaneśvara /",
    "GP12lip_2__u:2843": "jīvacchrāddhaṃ mahādeva prasādena vinirmitam // LiP_2,27.7 //",
    "GP12lip_2__u:2844": "pūjitaś ca tato devo dṛṣṭaś caiva mayādhunā /",
    "GP12lip_2__u:2845": "śakraāya kathitaṃ pūrvaṃ dharmakāmārthamokṣadam // LiP_2,27.8 //",
    "GP12lip_2__u:2846": "jayābhiṣekaṃ deveśa vaktumarhasi me prabho /",
    "GP12lip_2__u:2847": "sūta uvāca tasmai devo mahādevo bhagavānnīlalohitaḥ // LiP_2,27.9 //",
    "GP12lip_2__u:2848": "jayābhiṣekamakhilamavadatparameśvaraḥ /",
    "GP12lip_2__u:2849": "śrībhagavānuvāca jayābhaṣekaṃ vakṣyāmi nṛpāṇāṃ hitakāmyayā // LiP_2,27.10 //",
    "GP12lip_2__u:2850": "apamṛtyujayārthaṃ ca sarvaśatrujayāya ca /",
    "GP12lip_2__u:2851": "yuddhakāle tu saṃprāpte kṛtvaivamabhiṣecanam // LiP_2,27.11 //",
    "GP12lip_2__u:2852": "svapatiṃ cābhiṣicyaiva gacchedyoddhuṃ raṇājire /",
    "GP12lip_2__u:2853": "vidhinā maṇḍapaṃ kṛtvā prapāṃvā kūṭameva vā // LiP_2,27.12 //",
    "GP12lip_2__u:2854": "navadhā stāpayedvahniṃ brāhmaṇo vedapāragaḥ /",
    "GP12lip_2__u:2855": "tataḥ sarvābhiṣekārthaṃ sūtrapātaṃ ca kārayet // LiP_2,27.13 //",
    "GP12lip_2__u:2856": "prāgādyaṃ varṇasūtrañca dakṣiṇādyaṃ tathā punaḥ /",
    "GP12lip_2__u:2857": "sahasrāṇāṃ dvayaṃ tatra śatānāṃ ca catuṣṭayam // LiP_2,27.14 //",
    "GP12lip_2__u:2858": "śeṣameva subhaṃ koṣṭhaṃ teṣu koṣṭhaṃ tu saṃharet /",
    "GP12lip_2__u:2859": "bāhye vīthyāṃ padañcaikaṃ samantādupasaṃharet // LiP_2,27.15 //",
    "GP12lip_2__u:2860": "aṅgasūtrāṇi saṃgṛhya vidhinā pṛthageva tu /",
    "GP12lip_2__u:2861": "prāgādyaṃ varṇasūtraṃ ca dakṣiṇādyaṃ tathā punaḥ // LiP_2,27.16 //",
    "GP12lip_2__u:2862": "prāgādyandakṣiṇādyaṃ ca ṣaṭtriśatsaṃharetkramāt /",
    "GP12lip_2__u:2863": "prāgādyāḥ paṅktayaḥ sapta dakṣiṇādyāstathā punaḥ // LiP_2,27.17 //",
    "GP12lip_2__u:2864": "tasmādekonapañcāśatpaṅktayaḥ parikīrtitāḥ /",
    "GP12lip_2__u:2865": "nava paṅktīrharenmadhye gandhagomayavāriṇā // LiP_2,27.18 //",
    "GP12lip_2__u:2866": "kamalaṃ cālikhettatra hastāmātreṇa śobhanam /",
    "GP12lip_2__u:2867": "aṣṭapatraṃ sitaṃ vṛttaṃ karṇikākesarānvitam // LiP_2,27.19 //",
    "GP12lip_2__u:2868": "aṣṭāṅgulapramāṇena karṇikā hemasannibhā /",
    "GP12lip_2__u:2869": "caturaṅgulamānena kesarasthānamucyate // LiP_2,27.20 //",
    "GP12lip_2__u:2870": "dharmo jñānaṃ ca vairāgyamaiśvaryaṃ ca yathākramam /",
    "GP12lip_2__u:2871": "āgneyādiṣu koṇeṣu sthāpayetpraṇavena tu // LiP_2,27.21 //",
    "GP12lip_2__u:2872": "avyaktādīni vai dikṣu gātrākāreṇa vai nyaset /",
    "GP12lip_2__u:2873": "avyaktaṃ niyataḥ kālaḥ kālī ceti catuṣṭayam // LiP_2,27.22 //",
    "GP12lip_2__u:2874": "sitaraktahiraṇyābhakṛṣṇā dharmādayaḥ kramāt /",
    "GP12lip_2__u:2875": "haṃsākāreṇa vai gātraṃ hemābhāsena suvratāḥ // LiP_2,27.23 //",
    "GP12lip_2__u:2876": "ādhāraśaktimadhye tu kamalaṃ sṛṣṭikāraṇam /",
    "GP12lip_2__u:2877": "bindumātraṃ kalāmadhye nādākāramataḥ param // LiP_2,27.24 //",
    "GP12lip_2__u:2878": "nādopari śivaṃ dhyāyedāeṅkārakhyaṃ jagadgurum /",
    "GP12lip_2__u:2879": "manonmanīṃ ca padmābhaṃmahādevaṃ ca bhāvayet // LiP_2,27.25 //",
    "GP12lip_2__u:2880": "vāmādayaḥ krameṇaiva prāgādyāḥ kesareṣu vai /",
    "GP12lip_2__u:2881": "vāmā jyeṣṭhā tathā raudrī kālī vikaraṇī tathā // LiP_2,27.26 //",
    "GP12lip_2__u:2882": "balā pramathinī devī damanī ca yathāṅkramam /",
    "GP12lip_2__u:2883": "vāmadevādibhiḥ sārdhaṃ praṇavenaiva vinyaset // LiP_2,27.27 //",
    "GP12lip_2__u:2884": "namo 'stu vāmadevāya namo jyeṣṭhāya śūline // LiP_2,27.28 //",
    "GP12lip_2__u:2885": "rudrāya kālarūpāya kalāvikaraṇāya ca /",
    "GP12lip_2__u:2886": "balāya ca tathā sarvabhūtasya damanāya ca // LiP_2,27.29 //",
    "GP12lip_2__u:2887": "manonmanāya devāya manonmanyai namonamaḥ /",
    "GP12lip_2__u:2888": "mantrairetairyathānyāyaṃ pūjayetparimaṇḍalam // LiP_2,27.30 //",
    "GP12lip_2__u:2889": "prathamāvaraṇaṃ proktaṃ dvitīyāvaraṇaṃ śruṇu /",
    "GP12lip_2__u:2890": "dvitīyāvaraṇe caiva śaktayaḥ ṣoḍaśaiva tu // LiP_2,27.31 //",
    "GP12lip_2__u:2891": "tṛtīyāvaraṇe caiva caturviśadanukramāt /",
    "GP12lip_2__u:2892": "piśāca vīrthirvai madhye nābhivīthiḥ samantataḥ // LiP_2,27.32 //",
    "GP12lip_2__u:2893": "mantrairetairyathānyāyaṃ piśācānāṃ prakīrtitā /",
    "GP12lip_2__u:2894": "aṣṭottarasahasraṃ tu padamaṣṭārasaṃyutam // LiP_2,27.33 //",
    "GP12lip_2__u:2895": "teṣuteṣu pṛthaktvena padeṣu kamalaṃ kramāt /",
    "GP12lip_2__u:2896": "kalpayecchālinīvāragodhūmaiśca yavādibhiḥ // LiP_2,27.34 //",
    "GP12lip_2__u:2897": "taṇḍulaiśca tilairvātha gaurasarṣapasaṃyutaiḥ /",
    "GP12lip_2__u:2898": "athavā kalpayedetairyathākālaṃ vidhānataḥ // LiP_2,27.35 //",
    "GP12lip_2__u:2899": "aṣṭapatraṃ likhetteṣu karṇikākesarānvitam /",
    "GP12lip_2__u:2900": "śālīnāmāḍhakaṃ proktaṃ kamalānāṃ pṛthak pṛthak // LiP_2,27.36 //",
    "GP12lip_2__u:2901": "taṇḍulānāṃ tadardhaṃ syāttadardhaṃ ca yavādayaḥ /",
    "GP12lip_2__u:2902": "droṇaṃ pradhānakuṃbhasya tadardhaṃ taṇḍulāḥ smṛtāḥ // LiP_2,27.37 //",
    "GP12lip_2__u:2903": "tilānāmāḍhakaṃ madhye yavānāṃ ca tadardhakam /",
    "GP12lip_2__u:2904": "athāṃbhasā samabhyukṣya kamalaṃ praṇavena tu // LiP_2,27.38 //",
    "GP12lip_2__u:2905": "teṣu sarveṣu vidhinā praṇavaṃ vinyasetkramāt /",
    "GP12lip_2__u:2906": "evaṃ samāpya cābhyukṣya padasāhasramuttamam // LiP_2,27.39 //",
    "GP12lip_2__u:2907": "kalaśānāṃ sahasrāṇi haimāni ca śubhāni ca /",
    "GP12lip_2__u:2908": "uktalakṣaṇayuktānu kārayedrājatāni vā // LiP_2,27.40 //",
    "GP12lip_2__u:2909": "tāmrajāni yatānyāyaṃ praṇavenārghyavāriṇā /",
    "GP12lip_2__u:2910": "dvādaśāṅgulavistāramudare samudāhṛtam // LiP_2,27.41 //",
    "GP12lip_2__u:2911": "vartitaṃ tu tadardhena nābhistasya vidhīyate /",
    "GP12lip_2__u:2912": "kaṇṭhaṃ tu dvyaṅgulotsedhaṃ vistaraṃ caturaṅgulam // LiP_2,27.42 //",
    "GP12lip_2__u:2913": "oṣṭhaṃ ca dvyaṅgulotsedhaṃ nirgamaṃ dvyagulaṃsmṛtam /",
    "GP12lip_2__u:2914": "tattadvai dviguṇaṃ divyaṃ śivakuṃbhe prakīrtitam // LiP_2,27.43 //",
    "GP12lip_2__u:2915": "yavāmātrāntaraṃ samyaktantunā veṣṭayeddhi vai /",
    "GP12lip_2__u:2916": "avaguṇṭhya tathābhyukṣya kuśopariyatāvidhi // LiP_2,27.44 //",
    "GP12lip_2__u:2917": "pūrvavatpraṇavenaiva pūrayedgandhavāriṇā /",
    "GP12lip_2__u:2918": "sthāpayecchivakuṃbhāḍhyaṃ vardhanīṃ ca vidānataḥ // LiP_2,27.45 //",
    "GP12lip_2__u:2919": "madhyapadmāsya madhye tu sakūrcaṃ sākṣataṃ kramāt /",
    "GP12lip_2__u:2920": "āveṣṭya vastrayugmena pracchādya kamalena tu // LiP_2,27.46 //",
    "GP12lip_2__u:2921": "haimena citraratnena sahasrakalaśaṃ pṛthak /",
    "GP12lip_2__u:2922": "śivakuṃbhe śivaṃ sthāpya gāyatryā praṇaveja ca // LiP_2,27.47 //",
    "GP12lip_2__u:2923": "vidmahaṃ puruṣāyaiva mahādevāya dhīmahi /",
    "GP12lip_2__u:2924": "tanno rudraḥ pracodayāt // LiP_2,27.48 //.",
    "GP12lip_2__u:2925": "mantreṇānena rudrasya sānnidhyaṃ sarvadā smṛtam /",
    "GP12lip_2__u:2926": "vardhanyāṃ devigāyatryā devīṃ saṃsthāpya pūjayet // LiP_2,27.49 //",
    "GP12lip_2__u:2927": "gaṇāṃbikāyai vidmahe mahātapāyai dhīmahi /",
    "GP12lip_2__u:2928": "tanno gaurī pracodayāt // LiP_2,27.50 //.",
    "GP12lip_2__u:2929": "prathamāvaraṇe caiva vāmādyāḥ parikīrtitāḥ /",
    "GP12lip_2__u:2930": "prathamāvaraṇaṃ proktaṃ dvitīyāvaraṇaṃ śruṇu // LiP_2,27.51 //",
    "GP12lip_2__u:2931": "śaktayaḥ ṣoḍaśaivātra pūrvādyānteṣu suvrata /",
    "GP12lip_2__u:2932": "eendravyūhasya madhye tu subhadrāṃ sthāpya pūjayet // LiP_2,27.52 //",
    "GP12lip_2__u:2933": "bhadrāmāgneyacakre tu yāmye tu kanakāṇḍajām /",
    "GP12lip_2__u:2934": "aṃbikāṃ nairṛte vyūhe madhyakuṃbhe tu pūjayet // LiP_2,27.53 //",
    "GP12lip_2__u:2935": "śrīdevīṃ vāruṇe bhāge vāgīśāṃ vāyugocare /",
    "GP12lip_2__u:2936": "gomukhīṃ saumyabhāge tu madhyakuṃbhe tu pūjayet // LiP_2,27.54 //",
    "GP12lip_2__u:2937": "rudravyūhasya madhye tu bhadrakarṇāṃ samarcayet /",
    "GP12lip_2__u:2938": "eendrāgnividisormadhye pūjayedaṇimāṃ śubhām // LiP_2,27.55 //",
    "GP12lip_2__u:2939": "yāmyapāvakayormadhye laghimāṃ kamale nyaset /",
    "GP12lip_2__u:2940": "rākṣasāṃtakayormadhye mahimāṃ madhyato yajet // LiP_2,27.56 //",
    "GP12lip_2__u:2941": "varuṇāsurayormadhye prāptiṃ vai madhyato yajet /",
    "GP12lip_2__u:2942": "varuṇānilayormadhye prākāmyaṃ kamale nyaset // LiP_2,27.57 //",
    "GP12lip_2__u:2943": "vitteśānilayormadhye īśitvaṃ sthāpya pūjayet /",
    "GP12lip_2__u:2944": "vitteśeśānayormadhye vaśitvaṃ sthāpya pūjayet // LiP_2,27.58 //",
    "GP12lip_2__u:2945": "eendreśeśānayormadhye yajetkāmāvasāyakam /",
    "GP12lip_2__u:2946": "dvitīyāvaraṇaṃ proktaṃ tṛtīyāvaraṇaṃ śuṇu // LiP_2,27.59 //",
    "GP12lip_2__u:2947": "śaktayastu caturviśatpradānakalaśeṣu ca /",
    "GP12lip_2__u:2948": "pūjayedvyūhamadhye tu pūrvavadvidhipūrvakam // LiP_2,27.60 //",
    "GP12lip_2__u:2949": "dīkṣāṃ dīkṣāyikāṃ caiva caṇḍāṃ caṇḍāṃśunāyikām /",
    "GP12lip_2__u:2950": "sumatiṃ sumatyāyīṃ ca gopāṃ gopāyikāṃ tathā // LiP_2,27.61 //",
    "GP12lip_2__u:2951": "atha nandaṃ ca nandāyīṃ pitāmahamataḥ param /",
    "GP12lip_2__u:2952": "pitāmahāyīṃ pūrvādyaṃ vidhinā sthāpya pūjayet // LiP_2,27.62 //",
    "GP12lip_2__u:2953": "erva saṃpūjya vidhinātṛtīyāvaraṇaṃ śubham /",
    "GP12lip_2__u:2954": "saubhadraṃ vyūhamāsādya prathamāvaraṇe kramāt // LiP_2,27.63 //",
    "GP12lip_2__u:2955": "prāgādyaṃ vidhinā sthāpya śaktyaṣṭakamanukramāt /",
    "GP12lip_2__u:2956": "dvitīyāvaraṇe caiva prāgādyaṃ śṛṇu śaktayaḥ // LiP_2,27.64 //",
    "GP12lip_2__u:2957": "ṣoḍaśaiva tu abhyarcya padmamudrāṃ tu darśayet /",
    "GP12lip_2__u:2958": "bindukā bindugarbhā ca nādinī nādagarbhajā // LiP_2,27.65 //",
    "GP12lip_2__u:2959": "śaktikā śaktigarbhā ca parā caiva parāparā /",
    "GP12lip_2__u:2960": "pratamāvaraṇe 'ṣṭau ca śaktayaḥ parikīrtitāḥ // LiP_2,27.66 //",
    "GP12lip_2__u:2961": "caṇḍā caṇḍamukhī caiva caṇḍavegā manojavā /",
    "GP12lip_2__u:2962": "caṇḍākṣīcaṇḍanirghoṣā bhṛkuṭī caṇḍanāyikā // LiP_2,27.67 //",
    "GP12lip_2__u:2963": "manotsedhā manodhyakṣā mānasī mānanāyikā /",
    "GP12lip_2__u:2964": "manoharī manohlādī manaḥprītirmaheśvarī // LiP_2,27.68 //",
    "GP12lip_2__u:2965": "dvitīyāvaraṇe caiva ṣoḍaśaiva prakīrtitāḥ /",
    "GP12lip_2__u:2966": "saubhadraḥ kathito vyūho bhadraṃ vyūhaṃ śṛṇuṣva me // LiP_2,27.69 //",
    "GP12lip_2__u:2967": "eendrī hautāśanī yāmyā nairṛtī vāruṇī tathā /",
    "GP12lip_2__u:2968": "vāyavyā caiva kauberī aiśānī cāṣṭaśaktayaḥ // LiP_2,27.70 //",
    "GP12lip_2__u:2969": "prathamāvaraṇaṃ proktaṃ dvitīyāvaraṇaṃ śṛṇu /",
    "GP12lip_2__u:2970": "hariṇā ca suvarṇā ca kāñcanī hāṭakī tathā // LiP_2,27.71 //",
    "GP12lip_2__u:2971": "rukmiṇī satyabhāmā ca subhagā jaṃbunāyikā /",
    "GP12lip_2__u:2972": "vāgbhavā vākpathā vāṇī bhīmā citrarathā sudhīḥ // LiP_2,27.72 //",
    "GP12lip_2__u:2973": "vedamātā hiraṇyākṣī dvitīyāvaraṇe smṛtā /",
    "GP12lip_2__u:2974": "bhadrākhyaḥ kathito vyūhaḥ kanakākhyaṃ śṛṇuṣva me // LiP_2,27.73 //",
    "GP12lip_2__u:2975": "vajraṃ śaktiṃ ca daṇḍaṃ ca khaḍgaṃ pāśaṃ dhvajaṃ tathā /",
    "GP12lip_2__u:2976": "gadāṃ triśulaṃ kramaśaḥ prathamāvaraṇe smṛtāḥ // LiP_2,27.74 //",
    "GP12lip_2__u:2977": "yuddhā prabuddhā caṇḍā ca muṇḍā caiva kapālinī /",
    "GP12lip_2__u:2978": "mṛtyuhantrī virūpākṣī kapardā kamalāsanā // LiP_2,27.75 //",
    "GP12lip_2__u:2979": "daṃṣṭriṇī raṅgiṇī caiva laṃbākṣī kaṅkabhūṣaṇī /",
    "GP12lip_2__u:2980": "saṃbhāvā bhāvinī caiva ṣoḍaśaiva prakīrtitāḥ // LiP_2,27.76 //",
    "GP12lip_2__u:2981": "kathitaḥ prathakavyūho hyambikākhyaṃ śṛṇuṣva me /",
    "GP12lip_2__u:2982": "khecarī cātmanā sā ca bhavānī vahnirūpiṇī // LiP_2,27.77 //",
    "GP12lip_2__u:2983": "vahninī vahninābhā ca mahimāmṛtalālasā /",
    "GP12lip_2__u:2984": "prathamāvaraṇe cāṣṭau śaktayaḥ sarvasaṃmatāḥ // LiP_2,27.78 //",
    "GP12lip_2__u:2985": "kṣamā ca śikharā devī ṛturatnā silā tathā /",
    "GP12lip_2__u:2986": "chāyā bhūtapanī dhanyā indramātā ca vaiṣṇavī // LiP_2,27.79 //",
    "GP12lip_2__u:2987": "tṛṣṇā rāgavatī mohā kāmakopā mahotkaṭā /",
    "GP12lip_2__u:2988": "indrā ca badhirā devī ṣoḍaśaitāḥ prakīrtitāḥ // LiP_2,27.80 //",
    "GP12lip_2__u:2989": "kathitaścāṃbikāvyūhaḥ śrīvyūhaṃ śṛṇu suvrata /",
    "GP12lip_2__u:2990": "svarśā svarśavatī gandhā prāṇāpānā samānikā // LiP_2,27.81 //",
    "GP12lip_2__u:2991": "udānā vyānanāmā ca prathamāvaraṇe smṛtāḥ /",
    "GP12lip_2__u:2992": "tamohatā prabhāmoghā tejinī dahinī tathā // LiP_2,27.82 //",
    "GP12lip_2__u:2993": "bhīmāsyā jālinī coṣā śoṣiṇī rudranāyikā /",
    "GP12lip_2__u:2994": "varibhadrā gaṇādhyakṣā candrahāsā ca gahvarā // LiP_2,27.83 //",
    "GP12lip_2__u:2995": "gaṇamātāṃbikā caiva śaktayaḥ sarvasaṃmatāḥ /",
    "GP12lip_2__u:2996": "dvitīyāvaraṇe proktāḥ ṣoḍaśaiva yathākramāt // LiP_2,27.84 //",
    "GP12lip_2__u:2997": "śrīvyūhaḥ kathito bhadraṃvāgīśaṃ śṛṇu suvrata /",
    "GP12lip_2__u:2998": "dhārā vāridharā caiva vahnikī nāśakī tathā // LiP_2,27.85 //",
    "GP12lip_2__u:2999": "martyātītā mahāmāyā vajriṇī kāmadenukā /",
    "GP12lip_2__u:3000": "prathamāvaraṇe 'pyevaṃ śaktayo 'ṣṭau prakīrtitāḥ // LiP_2,27.86 //",
    "GP12lip_2__u:3001": "payoṣṇī vāruṇī śāntā jayantī ca varapradā /",
    "GP12lip_2__u:3002": "plāvinī jalamātā ca payomātā mahāṃbikā // LiP_2,27.87 //",
    "GP12lip_2__u:3003": "raktā karālī caṇḍākṣī mahocchuṣmā payasvinī /",
    "GP12lip_2__u:3004": "māyā vidyeśvarī kālī kālikā ca yathākramam // LiP_2,27.88 //",
    "GP12lip_2__u:3005": "ṣoḍaśaiva samākhyātāḥ śaktayaḥ sarvasaṃmatāḥ /",
    "GP12lip_2__u:3006": "vyūho vāgīśvaraḥ prokto gomukho vyūha ucyate // LiP_2,27.89 //",
    "GP12lip_2__u:3007": "śaṅkīnī hālinī caiva laṅkāvarṇā ca kalkinī /",
    "GP12lip_2__u:3008": "yakṣiṇī mālinī caiva vamanī ca rasātmanī // LiP_2,27.90 //",
    "GP12lip_2__u:3009": "prathamāvaraṇe caiva śaktayo 'ṣṭau prakīrtitāḥ /",
    "GP12lip_2__u:3010": "caṇḍā ghaṇṭā mahānādā sumukhī durmukhī balā // LiP_2,27.91 //",
    "GP12lip_2__u:3011": "revatī prathamā ghorā sainyā līnā mahābalā /",
    "GP12lip_2__u:3012": "jayā ca vijayā caiva aparā cāparājitā // LiP_2,27.92 //",
    "GP12lip_2__u:3013": "dvitīyāvaraṇe caiva śaktayaḥ ṣoḍaśaiva tu /",
    "GP12lip_2__u:3014": "kathito gomukhīvyūho bhadrakarṇī śṛṇuṣva me // LiP_2,27.93 //",
    "GP12lip_2__u:3015": "mahājayā virupākṣī śuklābhākāśamātṛkā /",
    "GP12lip_2__u:3016": "saṃhāri jātahārī ca daṃṣṭrālī suṣkarevatī // LiP_2,27.94 //",
    "GP12lip_2__u:3017": "prathamāvaraṇe cāṣṭau śaktayaḥ parikīrtitāḥ /",
    "GP12lip_2__u:3018": "pipīlikā puṇyahārī aśanī sarvahāriṇī // LiP_2,27.95 //",
    "GP12lip_2__u:3019": "bhadrahā viśvahārī ca himāyogeśvarī tathā /",
    "GP12lip_2__u:3020": "chidrā bhānumatī chidrā saiṃhikī surabhī samā // LiP_2,27.96 //",
    "GP12lip_2__u:3021": "sarvabhavyā ca vegākhyā śaktayaḥ ṣoḍaśaiva tu /",
    "GP12lip_2__u:3022": "mahāvyūhāṣṭakaṃ proktamupavyuhāṣṭakaṃ śṛṇu // LiP_2,27.97 //",
    "GP12lip_2__u:3023": "aṇimāvyūhamāveṣṭya prathamāvaraṇe kramāt /",
    "GP12lip_2__u:3024": "eendrā tu citrabhānuśca vāruṇī daṇḍireva ca // LiP_2,27.98 //",
    "GP12lip_2__u:3025": "prāṇarūpī tathā haṃsaḥ svātmaśaktiḥ pitāmahaḥ /",
    "GP12lip_2__u:3026": "prathamāvaraṇaṃ proktaṃ dvitīyāvaraṇaṃ śṛṇu // LiP_2,27.99 //",
    "GP12lip_2__u:3027": "keśavo bhagavān rudraścandramā bhāskarastathā /",
    "GP12lip_2__u:3028": "mahātmā ca tathā hyātmā hyantarātmā maheśvaraḥ // LiP_2,27.100 //",
    "GP12lip_2__u:3029": "paramātmāṃ hyaṇurjīvaḥ piṅgalaḥ puruṣaḥ paśuḥ /",
    "GP12lip_2__u:3030": "bhoktā bhūtapatirbhīmo dvitīyāvaraṇe smṛtāḥ // LiP_2,27.101 //",
    "GP12lip_2__u:3031": "kathitaścāṇimāvyūho laghimākhyaṃ vadāmi te /",
    "GP12lip_2__u:3032": "śrīkaṇṭhāentaśca sūkṣmaśca trimūrtiḥ śaśakastathā // LiP_2,27.102 //",
    "GP12lip_2__u:3033": "amareśaḥ sthitīśaśca dārataśca tathāṣṭamaḥ /",
    "GP12lip_2__u:3034": "prathamāvaraṇaṃ proktaṃ dvitīyāvaraṇaṃ śṛṇu // LiP_2,27.103 //",
    "GP12lip_2__u:3035": "sthāṇurharaśca daṇḍeśo bhauktīśaḥ surapuṅgavaḥ /",
    "GP12lip_2__u:3036": "sadyojāto 'nugraheśaḥ krūrasenaḥ sureśvaraḥ // LiP_2,27.104 //",
    "GP12lip_2__u:3037": "krodhīśaśca tathā caṇḍaḥ pracaṇḍaḥ śiva eva ca /",
    "GP12lip_2__u:3038": "ekarudrastathā kūrmaścaikanetraścaturmukhaḥ // LiP_2,27.105 //",
    "GP12lip_2__u:3039": "dvitīyāvaraṇe rudrāḥ ṣoḍaśaiva prakīrtitāḥ /",
    "GP12lip_2__u:3040": "kathito laghimāvyūho mahimāṃ śṛṇusuvrata // LiP_2,27.106 //",
    "GP12lip_2__u:3041": "ajeśaḥ kṣemarudraśca somoṃ'śau lāṅgalī tathā /",
    "GP12lip_2__u:3042": "daṇḍāruścārdhanārī ca ekāntaścānta eva ca // LiP_2,27.107 //",
    "GP12lip_2__u:3043": "pālī bhujaṅganāmā ca pinākī khaḍkireva ca /",
    "GP12lip_2__u:3044": "kāma īśastathā śveto bhṛguḥ ṣoḍaśa vai smṛtāḥ // LiP_2,27.108 //",
    "GP12lip_2__u:3045": "kathito mahimāvyūhaḥ prāptivyūhaṃ śṛṇuṣva mai /",
    "GP12lip_2__u:3046": "saṃvarto lakulīśaśca vāḍavo hastireva ca // LiP_2,27.109 //",
    "GP12lip_2__u:3047": "caṇḍayakṣo gaṇapatirmahātmā bhṛgujo 'ṣṭamaḥ /",
    "GP12lip_2__u:3048": "prathamāvaraṇaṃ proktaṃ dvitīyāvaraṇaṃ śṛṇu // LiP_2,27.110 //",
    "GP12lip_2__u:3049": "trivikramo mahājihvo ṛkṣaḥ śrībhadra eva ca /",
    "GP12lip_2__u:3050": "mahādevo dadhīcaśca kumāraśca parāvaraḥ // LiP_2,27.111 //",
    "GP12lip_2__u:3051": "mahādaṃṣṭraḥ karālaśca sūcakaśca suvardhanaḥ /",
    "GP12lip_2__u:3052": "mahādhvāṅkṣo mahānando daṇḍī gopālakastathā // LiP_2,27.112 //",
    "GP12lip_2__u:3053": "prāptivyūhaḥ samākhyātaḥ prākāmyaṃ śṛṇu suvrata /",
    "GP12lip_2__u:3054": "puṣpadanto mahānāgo vipulānandakārakaḥ // LiP_2,27.113 //",
    "GP12lip_2__u:3055": "śuklo viśālaḥ kamalo bilvaścāruma eva ca /",
    "GP12lip_2__u:3056": "prathamāvaraṇaṃ proktaṃ dvitīyāvaraṇaṃ śruṇu // LiP_2,27.114 //",
    "GP12lip_2__u:3057": "ratipriyaḥ sureśānaścitrāṅgaśca sudurjayaḥ /",
    "GP12lip_2__u:3058": "vināyakaḥ kṣetrapālo mahāmohaśca jaṅgalaḥ // LiP_2,27.115 //",
    "GP12lip_2__u:3059": "vatsaputro mahāputro grāmadeśādhipastathā /",
    "GP12lip_2__u:3060": "sarvāvasthādhipo devo meghanādaḥ pracaṇḍakaḥ // LiP_2,27.116 //",
    "GP12lip_2__u:3061": "kāladūtaśca kathito dvitīyāvaraṇaṃ smṛtam /",
    "GP12lip_2__u:3062": "prākāmyaḥ kathito vyūha aiśvaryaṃ kathayāmi te // LiP_2,27.117 //",
    "GP12lip_2__u:3063": "maṅgalā carcikā caiva yogeśā haradāyikā /",
    "GP12lip_2__u:3064": "bhāsurā suramātā ca suṃdarī mātṛkāṣṭamī // LiP_2,27.118 //",
    "GP12lip_2__u:3065": "prathamāvaraṇe proktā dvitīyāvaraṇe śṛṇu /",
    "GP12lip_2__u:3066": "gaṇādhipaśca mantrajño varadevaḥ ṣaḍānanaḥ // LiP_2,27.119 //",
    "GP12lip_2__u:3067": "vidagdhaśca vicitraśca amoghomogha eva ca /",
    "GP12lip_2__u:3068": "aśvīrudraśca someśaścottamoduṃbarastathā // LiP_2,27.120 //",
    "GP12lip_2__u:3069": "nārasiṃhaśca vijayastathā indraguhaḥ prabhuḥ /",
    "GP12lip_2__u:3070": "apāṃpatiśca vidhinā dvitīyāvaraṇaṃ smṛtam // LiP_2,27.121 //",
    "GP12lip_2__u:3071": "aiśvaryaḥ kathito vyūho vaśitvaṃ punarucyate /",
    "GP12lip_2__u:3072": "gagano bhavanaścaiva vijayo hyajayastathā // LiP_2,27.122 //",
    "GP12lip_2__u:3073": "mahājayastathāṃ gāro vyaṅgāraśca mahāyaśāḥ /",
    "GP12lip_2__u:3074": "prathamāvaraṇe proktā dvitīyāvaraṇe śṛṇu // LiP_2,27.123 //",
    "GP12lip_2__u:3075": "suṃdaraśca pracaṇḍeśo mahāvarṇo mahāsuraḥ /",
    "GP12lip_2__u:3076": "mahāromā mahāgarbhaḥ prathamaḥ kanakastathā // LiP_2,27.124 //",
    "GP12lip_2__u:3077": "kharajo garuḍaścaiva meghanādo 'tha garjakaḥ /",
    "GP12lip_2__u:3078": "gajaśca cchedako bāhustriśikho mārireva ca // LiP_2,27.125 //",
    "GP12lip_2__u:3079": "vaśitvaṃ kathito vyūhaḥ śṛṇu kāmāvasāyikam /",
    "GP12lip_2__u:3080": "vinādo vikaṭaścaiva vasaṃto 'bhaya eva ca // LiP_2,27.126 //",
    "GP12lip_2__u:3081": "vidyunmahābalaścaiva kamalo damanastathā /",
    "GP12lip_2__u:3082": "prathamāvaraṇaṃ proktaṃ dvitīyāvaraṇaṃ śṛṇu // LiP_2,27.127 //",
    "GP12lip_2__u:3083": "dharmaścātibalaḥ sarpo mahākāyo mahāhanuḥ /",
    "GP12lip_2__u:3084": "sabalaścaiva bhasmāṅgī durjayo duratikramaḥ // LiP_2,27.128 //",
    "GP12lip_2__u:3085": "vetālo rauravaścaiva durdharo bhoga eva ca /",
    "GP12lip_2__u:3086": "vajraḥ kālāgnirudraśca sadyonādo mahāguhaḥ // LiP_2,27.129 //",
    "GP12lip_2__u:3087": "dvitīyāvaraṇaṃ proktaṃ vyūhaścaivāvasāyikaḥ /",
    "GP12lip_2__u:3088": "kathitaḥ ṣoḍaśo vyūho dvitīyāvaraṇaṃ śṛṇu // LiP_2,27.130 //",
    "GP12lip_2__u:3089": "dvitīyāvaraṇe caiva dakṣavyūhe ca śaktayaḥ /",
    "GP12lip_2__u:3090": "prathamāvaraṇe cāṣṭau bāhye ṣoḍaśa eva ca // LiP_2,27.131 //",
    "GP12lip_2__u:3091": "manoharā mahānādā citrā citrarathā tathā /",
    "GP12lip_2__u:3092": "rohiṇī caiva citrāṅgī citrarekhā vicitrikā // LiP_2,27.132 //",
    "GP12lip_2__u:3093": "prathamāvaraṇe proktā dvitīyāvaraṇaṃ śṛṇu /",
    "GP12lip_2__u:3094": "citrā vicitrarūpā ca śubhadā kāmadā subhā // LiP_2,27.133 //",
    "GP12lip_2__u:3095": "krūrā ca piṅgalā devī khaḍgikā laṃbikāsatī /",
    "GP12lip_2__u:3096": "daṃṣṭrālī rākṣasīdhvaṃsī lolupā lohitāmukhī // LiP_2,27.134 //",
    "GP12lip_2__u:3097": "dvitīyāvaraṇe proktoḥ ṣoḍaśaiva samāsataḥ /",
    "GP12lip_2__u:3098": "dakṣavyūhaḥ samākhyāto dākṣavyūhaṃ śṛṇuṣva me // LiP_2,27.135 //",
    "GP12lip_2__u:3099": "sarvāsatī viśvarūpā laṃpaṭā cāmiṣapriyā /",
    "GP12lip_2__u:3100": "dīrghadaṃṣṭrā ca vajrā ca laṃboṣṭhī prāṇahāriṇī // LiP_2,27.136 //",
    "GP12lip_2__u:3101": "prathamāvaraṇaṃ proktaṃ dvitīyāvaraṇaṃ śṛṇu /",
    "GP12lip_2__u:3102": "gajakarṇāśvakarṇā ca mahākālī subhīṣaṇa // LiP_2,27.137 //",
    "GP12lip_2__u:3103": "vātavegaravā ghorā ghānāghanaravā tathā /",
    "GP12lip_2__u:3104": "varaghoṣā mahāvarṇā sughaṇṭā ghaṇṭikā tathā // LiP_2,27.138 //",
    "GP12lip_2__u:3105": "ghaṇṭaśvarī mahāghorā ghorā caivātighorikā /",
    "GP12lip_2__u:3106": "dvitīyāvaraṇe caiva ṣoḍaśaiva prakīrtitāḥ // LiP_2,27.139 //",
    "GP12lip_2__u:3107": "dākṣavyūhaḥ samākhyātaścāṇḍavyūhaṃ śṛṇuṣvame /",
    "GP12lip_2__u:3108": "atighaṇṭā cātighorā karālā karabhā tathā // LiP_2,27.140 //",
    "GP12lip_2__u:3109": "vibhūtirbhogadā kāntiḥ śaṅkhinī cāṣṭamī smṛtā /",
    "GP12lip_2__u:3110": "prathamāvaraṇe proktā dvitīyāvaraṇe śṛṇu // LiP_2,27.141 //",
    "GP12lip_2__u:3111": "patriṇī caiva gāndhārī yogamātā supīvarā /",
    "GP12lip_2__u:3112": "raktā mālāṃśukā vīrā saṃhārī māṃsahāriṇī // LiP_2,27.142 //",
    "GP12lip_2__u:3113": "phalahārī jīvahārī svecchāhārī ca tuṇḍikā /",
    "GP12lip_2__u:3114": "revatī raṅgiṇī saṃgā dvitīye ṣoḍaśaiva tu // LiP_2,27.143 //",
    "GP12lip_2__u:3115": "caṇḍavyūhaḥ samākhyātaścaṇḍāvyūhastathocyate /",
    "GP12lip_2__u:3116": "caṇḍī caṇḍamukhī caṇḍā caṇḍavegā mahāravā // LiP_2,27.144 //",
    "GP12lip_2__u:3117": "bhrukuṭī caṇḍabhūścaiva caṇḍarūpāṣṭamī smṛtā /",
    "GP12lip_2__u:3118": "prathamāvaraṇaṃ proktaṃ dvitīyāvaraṇaṃ śṛṇu // LiP_2,27.145 //",
    "GP12lip_2__u:3119": "candraghrāṇā balā caiva balajihvā baleśvarī /",
    "GP12lip_2__u:3120": "balavegā mahākāyā mahākopā ca vidyutā // LiP_2,27.146 //",
    "GP12lip_2__u:3121": "kaṅkālī kalaśī caiva vidyutā caṇḍaghoṣikā /",
    "GP12lip_2__u:3122": "mahāghoṣā mahārāvā caṇḍabhānaṅgacaṇḍikā // LiP_2,27.147 //",
    "GP12lip_2__u:3123": "caṇḍāyāḥ kathito vyūho haravyūhaṃ śṛṇuṣva me /",
    "GP12lip_2__u:3124": "caṇḍākṣī kāmadā devī sūkarī kukkuṭānanā // LiP_2,27.148 //",
    "GP12lip_2__u:3125": "gāndhārī dandubhī durgā saumitrā cāṣṭamī smṛtā /",
    "GP12lip_2__u:3126": "prathamāvaraṇaṃ proktaṃ dvitīyāvaraṇaṃ śṛṇu // LiP_2,27.149 //",
    "GP12lip_2__u:3127": "mṛtodbhavā mahālakṣmīrvarṇadā jīvarakṣiṇī /",
    "GP12lip_2__u:3128": "hariṇī kṣīṇajīvā ca daṇḍavaktrā caturbhujā // LiP_2,27.150 //",
    "GP12lip_2__u:3129": "vyomacārī vyomarūpā vyomavyāpī śubhodayā /",
    "GP12lip_2__u:3130": "gṛhacārī sucārī ca viṣāhārī viṣartihā // LiP_2,27.151 //",
    "GP12lip_2__u:3131": "haravyūhaḥ samākhyāto harāyā vyūha ucyate /",
    "GP12lip_2__u:3132": "jaṃbhācyutā ca kaṅkārī devikā durdharāvahā // LiP_2,27.152 //",
    "GP12lip_2__u:3133": "caṇḍikā capalā ceti prathamāvaraṇe smṛtāḥ /",
    "GP12lip_2__u:3134": "cañjikā cāmarī caiva bhaṇḍikā ca śubhānanā // LiP_2,27.153 //",
    "GP12lip_2__u:3135": "piṇḍikā muṇḍikā muṇḍā śākinī śāṅkarī tathā /",
    "GP12lip_2__u:3136": "kartarī bhartarī caiva bhāginī yajñadāyinī // LiP_2,27.154 //",
    "GP12lip_2__u:3137": "yamadaṃṣṭrā mahādaṃṣṭrā karālā ceti śaktayaḥ /",
    "GP12lip_2__u:3138": "harāyāḥ kathito vyūhaḥ śaiṇḍavyūhaṃ śṛṇuṣva me // LiP_2,27.155 //",
    "GP12lip_2__u:3139": "vikarālī karālī ca kālajaṅghā yaśasvinī /",
    "GP12lip_2__u:3140": "vegā vegavatī yajñā vedāṅgā cāṣṭamī smṛtā // LiP_2,27.156 //",
    "GP12lip_2__u:3141": "prathamāvaraṇaṃ proktaṃ dvitīyāvaraṇaṃ śṛṇu /",
    "GP12lip_2__u:3142": "vajrā śaṅkhātiśaṅkhā vā balā caivābalā tathā // LiP_2,27.157 //",
    "GP12lip_2__u:3143": "añjanī mohinī māyā vikaṭāṅgī nalī tathā /",
    "GP12lip_2__u:3144": "gaṇḍakī daḍakī ghoṇā śoṇā satyavatī tathā // LiP_2,27.158 //",
    "GP12lip_2__u:3145": "kallolā ceti ṛmaśaḥ ṣoḍaśaiva yathāvidhi /",
    "GP12lip_2__u:3146": "śaiṇḍavyūhaḥ samākhyātaḥ śaiṇḍāyā vyūha ucyate // LiP_2,27.159 //",
    "GP12lip_2__u:3147": "danturā raudrabhāgā ca amṛtā sakulā śubhā /",
    "GP12lip_2__u:3148": "calajihvāryanetrā ca rūpiṇī dārikā tathā // LiP_2,27.160 //",
    "GP12lip_2__u:3149": "prathamā varaṇaṃ proktaṃ dvitīyāvaraṇaṃ śṛṇu /",
    "GP12lip_2__u:3150": "khādikā rūpanāmā ca saṃhārī ca kṣamāntakā // LiP_2,27.161 //",
    "GP12lip_2__u:3151": "kaṇḍinī peṣiṇī caiva mahātrāsā kṛtāntikā /",
    "GP12lip_2__u:3152": "daṇḍinī kiṅkarī biṃbā varṇinī cāmalāṅginī // LiP_2,27.162 //",
    "GP12lip_2__u:3153": "draviṇī drāviṇī caiva śaktayaḥ ṣoḍaśaiva tu /",
    "GP12lip_2__u:3154": "kathito hi manoramyaḥ śauṇḍāyā vyūha uttamaḥ // LiP_2,27.163 //",
    "GP12lip_2__u:3155": "prathamākhyaṃ pravakṣyāmi vyūhaṃ paramaśobhanam /",
    "GP12lip_2__u:3156": "plavinī plāvanī śobhā mandā caiva madotkaṭā // LiP_2,27.164 //",
    "GP12lip_2__u:3157": "mandākṣepā mahādevī prathamāvaraṇe smṛtāḥ /",
    "GP12lip_2__u:3158": "kāmasaṃdīpinī devī atirūpā manoharā // LiP_2,27.165 //",
    "GP12lip_2__u:3159": "mahāvaśā mahāgrāhā vihvalā madavihvalā /",
    "GP12lip_2__u:3160": "aruṇā śoṣaṇā divyā revatī bhāṇḍanāyikā // LiP_2,27.166 //",
    "GP12lip_2__u:3161": "staṃbhinī ghoraraktākṣī smararūpā sughoṣaṇā /",
    "GP12lip_2__u:3162": "vyūhaḥ prathama ākhyātaḥ svāyaṃbhuva yathā tathā // LiP_2,27.167 //",
    "GP12lip_2__u:3163": "kathitaṃ prathamavyūhaṃ pravakṣyāmi śṛṇuṣva me /",
    "GP12lip_2__u:3164": "ghorā ghoratarāghorā atighorāghanāyikā // LiP_2,27.168 //",
    "GP12lip_2__u:3165": "dhāvanī kroṣṭukā muṇḍā cāṣṭamī parikīrtitā /",
    "GP12lip_2__u:3166": "prathamāvaraṇaṃ proktaṃ dvitīyāvaraṇaṃ śṛṇu // LiP_2,27.169 //",
    "GP12lip_2__u:3167": "bhīmā bhīmatarā bhīmā śastā caiva suvartulā /",
    "GP12lip_2__u:3168": "staṃbhinī rodanī raudrā rudravatyacalā calā // LiP_2,27.170 //",
    "GP12lip_2__u:3169": "mahābalā mahāśāntiḥ śālā śāntā śivāśivā /",
    "GP12lip_2__u:3170": "bṛhatkakṣā mahānāsā ṣoḍaśaiva prakīrtitāḥ // LiP_2,27.171 //",
    "GP12lip_2__u:3171": "prathamāyāḥ samākhyāto manmathavyūha ucyate /",
    "GP12lip_2__u:3172": "tālakarṇī ca bālā ca kalyāṇī kapilā śivā // LiP_2,27.172 //",
    "GP12lip_2__u:3173": "iṣṭistuṣṭiḥ pratijñā ca prathamāvaraṇe smṛtāḥ /",
    "GP12lip_2__u:3174": "khyātiḥ puṣṭikarī tuṣṭirjalā caiva śrutirdhṛtiḥ // LiP_2,27.173 //",
    "GP12lip_2__u:3175": "kāmadā śubhadā saumyā tejinī kāmatantrikā /",
    "GP12lip_2__u:3176": "dharmā dharmavaśā śīlā pāpahā dharmavardhinī // LiP_2,27.174 //",
    "GP12lip_2__u:3177": "manmathaḥ kathito vyūho manmathāyāḥ śṛṇuṣva me /",
    "GP12lip_2__u:3178": "dharmarakṣā vidhānā ca dharmā dharmavatī tathā // LiP_2,27.175 //",
    "GP12lip_2__u:3179": "sumatirdurmatirmedhā vimalā cāṣṭamī smṛtā /",
    "GP12lip_2__u:3180": "prathamāvaraṇaṃ proktaṃ dvitīyāvaraṇaṃ śṛṇu // LiP_2,27.176 //",
    "GP12lip_2__u:3181": "śuddhirbuddhirdyutiḥ kāntirvartulā mohavardhinī /",
    "GP12lip_2__u:3182": "balā cātibalā bhīmā prāṇavṛddhikarī tathā // LiP_2,27.177 //",
    "GP12lip_2__u:3183": "nirlajjā nirghṛṇā mandā sarvapāpakṣayaṅkarī /",
    "GP12lip_2__u:3184": "kapilā cātividhurā ṣoḍaśaitāḥ prakīrtitāḥ // LiP_2,27.178 //",
    "GP12lip_2__u:3185": "manmatāyika uktaste bhīmavyūhaṃ vadāmi ca /",
    "GP12lip_2__u:3186": "raktā caiva viraktā ca udvegā śokavardhinī // LiP_2,27.179 //",
    "GP12lip_2__u:3187": "kāmā tṛṣṇā kṣudhā mohā cāṣṭamī parikīrtitā /",
    "GP12lip_2__u:3188": "prathamāvaraṇaṃ proktaṃ dvitīyāvaraṇaṃ śruṇu // LiP_2,27.180 //",
    "GP12lip_2__u:3189": "jayā nidrā bhayālasyā jalatṛṣṇodarī darā /",
    "GP12lip_2__u:3190": "kṛṣṇā kṛṣṇāṅginī vṛddhā śuddhocchiṣṭāśanī vṛṣā // LiP_2,27.181 //",
    "GP12lip_2__u:3191": "kāmanā śobhinī dagdhā duḥkhadā sukhadāvalī /",
    "GP12lip_2__u:3192": "bhīmavyūhaḥ samākhyāto bhīmāyīvyūha ucyate // LiP_2,27.182 //",
    "GP12lip_2__u:3193": "ānandā ca sunandā ca mahānandā subhaṅkarī /",
    "GP12lip_2__u:3194": "vatirāgā mahotsāhā jitarāgā manoratā // LiP_2,27.183 //",
    "GP12lip_2__u:3195": "prathamāvaraṇaṃ proktaṃ dvitīyāvaraṇaṃ śuṇu /",
    "GP12lip_2__u:3196": "manonmanī manaḥkṣobhā madonmattā gadākulā // LiP_2,27.184 //",
    "GP12lip_2__u:3197": "mandagārbhā mahābhāsā kāmānandā suvuhvalā /",
    "GP12lip_2__u:3198": "mahāvegā suvegā ca mahābhogā kṣayāvahā // LiP_2,27.185 //",
    "GP12lip_2__u:3199": "kramiṇī kramiṇī vakraā dvitīyāvaraṇe smṛtāḥ /",
    "GP12lip_2__u:3200": "kathitaṃ tava bhīmāyīvyūhaṃ paramaśobhanam // LiP_2,27.186 //",
    "GP12lip_2__u:3201": "śākunaṃ kathayāmyādya svāyaṃbhuva manotsukam /",
    "GP12lip_2__u:3202": "yogā vegā suvegā ca ativegā suvāsinī // LiP_2,27.187 //",
    "GP12lip_2__u:3203": "devī manorayā vegā jalāvartā ca dhīmatī /",
    "GP12lip_2__u:3204": "prathamāvaraṃṇaṃ proktaṃ dvitīyāvaraṇaṃ śṛṇu // LiP_2,27.188 //",
    "GP12lip_2__u:3205": "rodhinī kṣobhiṇī bālā viprāśeṣāsuśoṣiṇī /",
    "GP12lip_2__u:3206": "vidyutā bhāsinī devī manovegā ca cāpalā // LiP_2,27.189 //",
    "GP12lip_2__u:3207": "vidyujjihvā mahājihvā bhṛkuṭīkuṭilānanā /",
    "GP12lip_2__u:3208": "phullajvālā mahājvālā sujvālā ca kṣayāntikā // LiP_2,27.190 //",
    "GP12lip_2__u:3209": "śākunaḥ kathito vyūhaḥ śākunāyāḥ śṛṇuṣvame /",
    "GP12lip_2__u:3210": "jvālinī caiva bhasmāṅgī tathā bhasmāntagā tatā // LiP_2,27.191 //",
    "GP12lip_2__u:3211": "bhāvinī ca prajā vidyā khyātiścaivāṣṭamī smṛtā /",
    "GP12lip_2__u:3212": "prathamāvaraṇaṃ proktaṃ dvitīyāvaraṇaṃ śṛṇu // LiP_2,27.192 //",
    "GP12lip_2__u:3213": "ullekhā ca patākā ca bhogābhogavatī khagā /",
    "GP12lip_2__u:3214": "bhogabhogavratā yogā bhogākhyā yogapāragā // LiP_2,27.193 //",
    "GP12lip_2__u:3215": "ṛddhirbuddhirdhṛtiḥ kāntiḥ smṛtiḥ sākṣācchrutirdharā /",
    "GP12lip_2__u:3216": "śākunāyā mahāvyūhaḥ kathitaḥ kāmadāyakaḥ // LiP_2,27.194 //",
    "GP12lip_2__u:3217": "svāyaṃbhuva śṛṇu vyūhaṃ sumatyākhyaṃ suśobhanam /",
    "GP12lip_2__u:3218": "pareṣṭā ca parā dṛṣṭā hyamṛtā phalanāśinī // LiP_2,27.195 //",
    "GP12lip_2__u:3219": "hiraṇyākṣī suvarṇākṣī devī sākṣātkapiñjalā /",
    "GP12lip_2__u:3220": "kāmarekhā ca kathitaṃ prathamāvaraṇaṃ śṛṇu // LiP_2,27.196 //",
    "GP12lip_2__u:3221": "ratnadvīpā ca sudvīpā ratnadā ratnamālinī /",
    "GP12lip_2__u:3222": "ratnaśobhā suśobhā ca mahāśobhā mahādyutiḥ // LiP_2,27.197 //",
    "GP12lip_2__u:3223": "śāṃbarī bandhurā granthiḥ pādakarṇā karānanā /",
    "GP12lip_2__u:3224": "hayagrīvā ca jihvā ca sarvabhāsoti śaktayaḥ // LiP_2,27.198 //",
    "GP12lip_2__u:3225": "kathitaḥ mumativyūhaḥ samutyā vyūha ucyate /",
    "GP12lip_2__u:3226": "sarvāśī ca mahābhakṣā mahādaṃṣṭrātirauravā // LiP_2,27.199 //",
    "GP12lip_2__u:3227": "visphuliṅgā viliṅgāca kṛtāntā bhāskarānanā /",
    "GP12lip_2__u:3228": "prathamāvaraṇaṃ proktaṃ dvitīyāvaraṇaṃ śṛṇu // LiP_2,27.200 //",
    "GP12lip_2__u:3229": "rāgā raṅgāvatī śreṣṭhā mahākrodhā ca rauravā /",
    "GP12lip_2__u:3230": "krodhanī vasanīcaiva kalahā ca mahābalā // LiP_2,27.201 //",
    "GP12lip_2__u:3231": "kalantikā caturbhedā durgā vai durgamāninī /",
    "GP12lip_2__u:3232": "nālī sunālī saumyā ca ityevaṃ kathitaṃ mayā // LiP_2,27.202 //",
    "GP12lip_2__u:3233": "gopavyūhaṃ vadāmyatra śṛṇu svāyaṃbhuvākhilam /",
    "GP12lip_2__u:3234": "pāṭalī pāṭavī caiva pāṭī vidipiṭā tathā // LiP_2,27.203 //",
    "GP12lip_2__u:3235": "kaṅkaṭā supaṭā caiva praghaṭā ca ghaṭodbhavā /",
    "GP12lip_2__u:3236": "prathamāvaraṇaṃ cātra bhāṣayā kathitaṃ mayā // LiP_2,27.204 //",
    "GP12lip_2__u:3237": "nādākṣī nādarūpā ca sarvakārī gamāgamā /",
    "GP12lip_2__u:3238": "anucārī sucārī ca caṇḍanāḍī suvāhinī // LiP_2,27.205 //",
    "GP12lip_2__u:3239": "suyogā ca viyogā ca haṃsākhyā ca vilāsinī /",
    "GP12lip_2__u:3240": "sarvagā suvicārā ca vañcanī ceti śaktayaḥ // LiP_2,27.206 //",
    "GP12lip_2__u:3241": "gopavyūhaḥ samākhyāto gopāyīvyūha ucyate /",
    "GP12lip_2__u:3242": "bhedinī ccedinī caiva sarvakārī kṣudhāśanī // LiP_2,27.207 //",
    "GP12lip_2__u:3243": "ucchuṣmā caiva gāndhārī bhasmāśī vaḍavānalā /",
    "GP12lip_2__u:3244": "prathamāvaraṇaṃ caiva dvitīyāvaraṇaṃ śṛṇu // LiP_2,27.208 //",
    "GP12lip_2__u:3245": "andhā bāhvāsinī bālā dīkṣapāmā tathaiva ca /",
    "GP12lip_2__u:3246": "akṣātryakṣā ca hṛllekhā hṛdgatā māyikāparā // LiP_2,27.209 //",
    "GP12lip_2__u:3247": "āmayāsādinībhillī sahyāsahyā sarasvatī /",
    "GP12lip_2__u:3248": "rudrasaktirmahāśaktirmahāmohā ca gonadī // LiP_2,27.210 //",
    "GP12lip_2__u:3249": "gopāyī kathito vyūho nandavyūhaṃ vadāmi te /",
    "GP12lip_2__u:3250": "nandinī ca nivṛttiśca pratiṣṭhā ca yathākramam // LiP_2,27.211 //",
    "GP12lip_2__u:3251": "vidyānāsā khagrasinī cāmuṇḍā priyadarśinī /",
    "GP12lip_2__u:3252": "prathamāvaraṇaṃ proktaṃ dvitīyāvaraṇaṃ śṛṇu // LiP_2,27.212 //",
    "GP12lip_2__u:3253": "gṛhyā nārāyaṇī mohā prajā devī ca cakriṇī /",
    "GP12lip_2__u:3254": "kaṅkaṭā ca tathā kālī śivādyoṣā tataḥ param // LiP_2,27.213 //",
    "GP12lip_2__u:3255": "virāmā yā ca vāgīśī vāhinībhīṣaṇī tathā /",
    "GP12lip_2__u:3256": "sugamā caiva nirdiṣṭā dvitayivaraṇe smṛtā // LiP_2,27.214 //",
    "GP12lip_2__u:3257": "nandavyūho mayā khyāto nandāyā vyūha ucyate /",
    "GP12lip_2__u:3258": "vināyakī pūrṇimā ca raṅkārī kuṇḍalī tathā // LiP_2,27.215 //",
    "GP12lip_2__u:3259": "icchā kapālinī caiva dvīpinī ca jayantikā /",
    "GP12lip_2__u:3260": "prathamāvaraṇe cāṣṭau śaktayaḥ parikīrtitāḥ // LiP_2,27.216 //",
    "GP12lip_2__u:3261": "prathamāvaraṇaṃ proktaṃ dvitīyāvaraṇaṃ śṛṇu /",
    "GP12lip_2__u:3262": "pāvanī cāṃbikā caiva sarvātmā pūtanā tathā // LiP_2,27.217 //",
    "GP12lip_2__u:3263": "chagalī modinī sākṣāddevī laṃbodarī tathā /",
    "GP12lip_2__u:3264": "saṃhāri kālinī caiva kusumā ca yatākramam // LiP_2,27.218 //",
    "GP12lip_2__u:3265": "śukraā tārā tathā jñānā kriyā gāyatrikā tathā /",
    "GP12lip_2__u:3266": "sāvitrī ceti vidhinā dvitīyā varaṇaṃ smṛtam // LiP_2,27.219 //",
    "GP12lip_2__u:3267": "nandāyāḥ kathito vyūhaḥ paitāmahamataḥ param /",
    "GP12lip_2__u:3268": "nandinī caiva phetkārī krodhā haṃsā ṣaḍaṅgulā // LiP_2,27.220 //",
    "GP12lip_2__u:3269": "ānandā vasudurgā ca saṃhārā hyamṛtāṣṭamī /",
    "GP12lip_2__u:3270": "prathamāvaraṇaṃ proktaṃ dvitīyāvaraṇaṃ śṛṇu // LiP_2,27.221 //",
    "GP12lip_2__u:3271": "kulāntikānalā caiva pracaṇḍā mardinī tathā /",
    "GP12lip_2__u:3272": "sarvabhūtābhayā caiva dayā ca vaḍavāmukhī // LiP_2,27.222 //",
    "GP12lip_2__u:3273": "laṃpaṭā pannagā devī kusumā vipulāntakā /",
    "GP12lip_2__u:3274": "kedārā ca tathā kūrmā duritā mandarodarī // LiP_2,27.223 //",
    "GP12lip_2__u:3275": "khaḍgacakrotividhinā dvitīyāvaraṇaṃ smṛtam /",
    "GP12lip_2__u:3276": "vyūhaḥ paitāmahaḥ prokto dharmakāmārthamuktidaḥ // LiP_2,27.224 //",
    "GP12lip_2__u:3277": "pitāmahāyā vyūhaṃ ca kathayāmi śṛṇuṣva me /",
    "GP12lip_2__u:3278": "vajrā ca nandanā śāvarāvikā ripubhedinī // LiP_2,27.225 //",
    "GP12lip_2__u:3279": "rūpā caturthā yogā ca prathamāvaraṇe smṛtāḥ /",
    "GP12lip_2__u:3280": "bhūtā nādā mahābālā kharparā ca tathā parā // LiP_2,27.226 //",
    "GP12lip_2__u:3281": "bhasmā kāntā tathā vṛṣṭirdvibhujā brahmarūpiṇī /",
    "GP12lip_2__u:3282": "saihyā vaikārikā jātā karmamoṭī tathāparā // LiP_2,27.227 //",
    "GP12lip_2__u:3283": "mahāmohā mahāmāyā gāndhārī puṣpamālinī /",
    "GP12lip_2__u:3284": "śabdāpī ca mahāghoṣā ṣoḍaśaiva tathāntime // LiP_2,27.228 //",
    "GP12lip_2__u:3285": "sarvāśca dvibhujā devyo bālabhāskarasannibhāḥ /",
    "GP12lip_2__u:3286": "padmaśaṅkhadharāḥ śāntā raktasragvastrabhūṣaṇāḥ // LiP_2,27.229 //",
    "GP12lip_2__u:3287": "sarvābharaṇasaṃpūrṇā mukuṭādyairalaṅkṛtāḥ /",
    "GP12lip_2__u:3288": "muktāphalamayairdivyai ratnacitrairmanoramaiḥ // LiP_2,27.230 //",
    "GP12lip_2__u:3289": "vibhūṣitā gauravarṇādhyeyā devyaḥ pṛthakpṛthak /",
    "GP12lip_2__u:3290": "evaṃ sahasrakalaśaṃ tāmrajaṃ mṛnmayaṃ tu vā // LiP_2,27.231 //",
    "GP12lip_2__u:3291": "pūrvoktalakṣaṇairyuktaṃ rudrakṣetre pratiṣṭhitam /",
    "GP12lip_2__u:3292": "bhavādyairviṣṇunā proktairnāmnāṃ caiva sahasrakaiḥ // LiP_2,27.232 //",
    "GP12lip_2__u:3293": "saṃpūjya vinyasedagre secayedbāṇavigraham /",
    "GP12lip_2__u:3294": "abhiṣicya ca vijñāpya secayetpṛthivīpatim // LiP_2,27.233 //",
    "GP12lip_2__u:3295": "evaṃ sahasrakalaśaṃ sarvasiddhiphalapradam /",
    "GP12lip_2__u:3296": "catvāriṃśanmahāvyūhaṃ sarvalakṣaṇalakṣitam // LiP_2,27.234 //",
    "GP12lip_2__u:3297": "sarveṣāṃ kalaśaṃ proktaṃ pūrvavaddhemanirmitam /",
    "GP12lip_2__u:3298": "sarve gandhāṃbusaṃpūrṇapañcaratnasamanvitāḥ // LiP_2,27.235 //",
    "GP12lip_2__u:3299": "tathā kanakasaṃyuktā devasya ghṛtapūritāḥ /",
    "GP12lip_2__u:3300": "kṣīreṇa vātha dadhnā vā pañcagavyena vā punaḥ // LiP_2,27.236 //",
    "GP12lip_2__u:3301": "brahmakūrcena vā madhyamabhiṣeko vidhīyate /",
    "GP12lip_2__u:3302": "rudrādhyāyena rudrasya nṛpateḥśṛṇu sattama // LiP_2,27.237 //",
    "GP12lip_2__u:3303": "aghorebhyo 'tha ghorebhyo ghoragoratarebhyaḥ /",
    "GP12lip_2__u:3304": "sarvebhyaḥ sarvaśarvebhyo namaste astu rudrarūpebhyaḥ // LiP_2,27.238 //",
    "GP12lip_2__u:3305": "mantreṇānena rājānaṃ secayedabhiṣecitam /",
    "GP12lip_2__u:3306": "homaṃ ca mantraṇānena aghoreṇāghahāriṇā // LiP_2,27.239 //",
    "GP12lip_2__u:3307": "prāgādyaṃ devakuṇḍe vā sthāṇḍile vā ghṛtādibhiḥ /",
    "GP12lip_2__u:3308": "samidājyacaruṃ lājaśālinīvārataṇḍulaiḥ // LiP_2,27.240 //",
    "GP12lip_2__u:3309": "aṣṭottaraśataṃ hutvā rājānamadhivāsayet /",
    "GP12lip_2__u:3310": "puṇyāhaṃ svasti rudrāya kautukaṃ hemanirmitam // LiP_2,27.241 //",
    "GP12lip_2__u:3311": "bhasitaṃ ca mṛṇālena bandhayeddakṣiṇe kare /",
    "GP12lip_2__u:3312": "tryaṃbakaṃ yajāmahe sugandhiṃ puṣṭivardhanam // LiP_2,27.242 //",
    "GP12lip_2__u:3313": "urvārukamiva bandhanān mṛtyor mukṣīya māmṛtāt /",
    "GP12lip_2__u:3314": "mantreṇānena rājānaṃ secayedvātha homayet // LiP_2,27.243 //",
    "GP12lip_2__u:3315": "sarvadravyābhiṣekaṃ ca homadravyairyathākramam /",
    "GP12lip_2__u:3316": "prāgādyaṃ brahmabhiḥ proktaṃ sarvadravyairyathākramam // LiP_2,27.244 //",
    "GP12lip_2__u:3317": "tatpuraṣāya vidmahe mahādevāya dhīmahi /",
    "GP12lip_2__u:3318": "tanno rudraḥ pracodayāt // LiP_2,27.245 //.",
    "GP12lip_2__u:3319": "svāhāntaṃ puruṣeṇaivaṃ prākkuṇḍaṃ homayoddvijaḥ /",
    "GP12lip_2__u:3320": "aghoreṇa ca yāmye ca homayetkṛṣṇavāsasā // LiP_2,27.246 //",
    "GP12lip_2__u:3321": "vāmadevāya namo jyeṣṭhāya namaḥ śreṣṭhāya namo rudrāya namaḥ /",
    "GP12lip_2__u:3322": "ityādyuktakrameṇaiva juhuyātpaścime naraḥ // LiP_2,27.247 //",
    "GP12lip_2__u:3323": "sadyena paścime homaḥ sarvadravyairyathākramam /",
    "GP12lip_2__u:3324": "sadyojātaṃ prapadyāmi sadyojātāya vai namaḥ // LiP_2,27.248 //",
    "GP12lip_2__u:3325": "bhave bhavenāti bhave bhavasva māṃ bhavodbhavāya namaḥ /",
    "GP12lip_2__u:3326": "svāhādaṃ juhuyādagnau mantreṇānena buddhimān // LiP_2,27.249 //",
    "GP12lip_2__u:3327": "āgneyyāṃ ca vidhānena ṛcā raudreṇa homayet /",
    "GP12lip_2__u:3328": "jātavedase sunavāma somamityādinā tataḥ /",
    "GP12lip_2__u:3329": "nairṛte pūrvavaddravyaiḥ sarvairhemo vidhīyate // LiP_2,27.250 //",
    "GP12lip_2__u:3330": "mantreṇānena divyena sarvasiddhikareṇa ca /",
    "GP12lip_2__u:3331": "nimi niśi diśa svāhā khaḍga rākṣasa bhedana // LiP_2,27.251 //",
    "GP12lip_2__u:3332": "rudhirājyārdra nairṛtyai svāhā namaḥ svadhānamaḥ /",
    "GP12lip_2__u:3333": "yatheṣṭaṃ vidhinā dravyairmatreṇānena homayet // LiP_2,27.252 //",
    "GP12lip_2__u:3334": "yamyāṃ hi vividhairdravyairīśānena dvijottamāḥ /",
    "GP12lip_2__u:3335": "īśānyāmatha pūrvektairdravyairhemamatācaret // LiP_2,27.253 //",
    "GP12lip_2__u:3336": "iśānāya kadrudrāya pracetase tryaṃbakāya śarvāya tanno rudraḥ pracodayāt // LiP_2,27.254",
    "GP12lip_2__u:3337": "pradhānaṃ pūrvavaddravyairīśānena dvijottamāḥ /",
    "GP12lip_2__u:3338": "pratidravyaṃ sahasreṇa juhuyānnṛpasannidhau // LiP_2,27.255 //",
    "GP12lip_2__u:3339": "svayaṃ vā juhuyādagnau bhūpatiḥ śivātsalaḥ /",
    "GP12lip_2__u:3340": "īśānaḥ sarvavidyānāmīśvīraḥ sarvabhūtānāṃ brahmādhipatirbrahmaṇo",
    "GP12lip_2__u:3341": "'dhipatirbrahmā śivo me astu sadā śivom // LiP_2,27.256 //",
    "GP12lip_2__u:3342": "prāyāścittamaghoreṇa śeṣaṃ sāmānyamācaret /",
    "GP12lip_2__u:3343": "kṛtādhivāsaṃ rājānaṃ śaṅkhabheryādinisvanaiḥ // LiP_2,27.257 //",
    "GP12lip_2__u:3344": "jayaśabdaravairdivyairvedaghoṣaiḥ suśobhanaiḥ /",
    "GP12lip_2__u:3345": "secayetkūrcatoyena prokṣayedvā nṛpottamam // LiP_2,27.258 //",
    "GP12lip_2__u:3346": "rudrādhyāyena vidhinā rudrabhasmāṅgadhāriṇam /",
    "GP12lip_2__u:3347": "śaṅkhacāmarabheryādyaṃ chatraṃ candrasamaprabham // LiP_2,27.259 //",
    "GP12lip_2__u:3348": "śibikāṃ vaijayantīṃ ca sādhayennṛpateḥ śubhām /",
    "GP12lip_2__u:3349": "rājyābhiṣekayuktāya kṣatriyāyeśvarāya vā // LiP_2,27.260 //",
    "GP12lip_2__u:3350": "nṛpacihnāni nānyeṣāṃ kṣatriyāṇāṃ vidhīyate /",
    "GP12lip_2__u:3351": "pramāṇaṃ caiva sarveṣāṃ dvādaśāṅgulamucyate // LiP_2,27.261 //",
    "GP12lip_2__u:3352": "palāśoduṃbarāśvatthavaṭāḥ pūrvāditaḥ kramāt /",
    "GP12lip_2__u:3353": "toraṇādyāni vai tatra paṭṭamātreṇa paṭṭikāḥ // LiP_2,27.262 //",
    "GP12lip_2__u:3354": "aṣṭamāṅgulasaṃyuktadarbhamālāsamāvṛtam /",
    "GP12lip_2__u:3355": "digdhvajāṣṭakasaṃyuktaṃ dvārakuṃbhaiḥ suśobhanam // LiP_2,27.263 //",
    "GP12lip_2__u:3356": "hematoraṇakuṃbhaiśca bhūṣitaṃ snāpayennṛpam /",
    "GP12lip_2__u:3357": "sarvopari samāsīnaṃ śivakuṃbhena secayet // LiP_2,27.264 //",
    "GP12lip_2__u:3358": "tanmaheśāya vidmahe vāgviśuddhāya dhīmahi /",
    "GP12lip_2__u:3359": "tannaḥ śivaḥ pracodayāt // LiP_2,27.265 //.",
    "GP12lip_2__u:3360": "mantreṇānena vidhinā vardhanyā gaurigītayā /",
    "GP12lip_2__u:3361": "rudrādhyāyena vā sarvamaghorāyātha vā punaḥ // LiP_2,27.266 //",
    "GP12lip_2__u:3362": "divyairābharaṇaiḥ śuklairmukuṭādyaiḥ sukalpitaiḥ /",
    "GP12lip_2__u:3363": "kṣaumavastraiśca rājānaṃ toṣayenniyataṃ śanaiḥ // LiP_2,27.267 //",
    "GP12lip_2__u:3364": "aṣṭaṣaṣṭipalenaiva hemnā kṛtvā sudarśanam /",
    "GP12lip_2__u:3365": "navaratnairalaṅkṛtya dadyādvai dakṣiṇāḥ guroḥ // LiP_2,27.268 //",
    "GP12lip_2__u:3366": "daśadhenu savastraṃ ca dadyātkṣetraṃ suśobhanam /",
    "GP12lip_2__u:3367": "śatadroṇatilaṃ caiva śatadroṇāṃśca taṇḍulān // LiP_2,27.269 //",
    "GP12lip_2__u:3368": "śayanaṃ vāhanaṃ śayyāṃ sopadhānāṃ pradāpayet /",
    "GP12lip_2__u:3369": "yogināṃ caiva sarveṣāṃ triṃśatpalamudāhṛtam // LiP_2,27.270 //",
    "GP12lip_2__u:3370": "aśeṣāṃśca tadardhena śivabhaktāṃstadardhataḥ /",
    "GP12lip_2__u:3371": "mahāpūjāṃ tataḥ kuryānmahādevasya vai nṛpaḥ // LiP_2,27.271 //",
    "GP12lip_2__u:3372": "evaṃ samāsataḥ proktaṃ jayasecanamuttamam /",
    "GP12lip_2__u:3373": "evaṃ purābhiṣiktastu śakraḥ śakratvamāgataḥ // LiP_2,27.272 //",
    "GP12lip_2__u:3374": "brahmā brahmatvamāpanno viṣṇurviṣṇutvamāgataḥ /",
    "GP12lip_2__u:3375": "aṃbikā cāṃbikātvaṃ ca saubhāgyamatulaṃ tathā // LiP_2,27.273 //",
    "GP12lip_2__u:3376": "sāvitrī ca tathā lakṣmīrdevī kātyāyanī tathā /",
    "GP12lip_2__u:3377": "nandinātha purā mṛtyū rudrādhyāyena vai jitaḥ // LiP_2,27.274 //",
    "GP12lip_2__u:3378": "abhiṣikto 'suraḥ pūrvaṃ tārakākhyo mahābalaḥ /",
    "GP12lip_2__u:3379": "vidyunmālī hiraṇyākṣo viṣṇunā vai vinirjitaḥ // LiP_2,27.275 //",
    "GP12lip_2__u:3380": "nṛsiṃhena purā daityo hiraṇyakaśipurhataḥ /",
    "GP12lip_2__u:3381": "skandena tārakādyāśca kauśikyā ca purāṃbayā // LiP_2,27.276 //",
    "GP12lip_2__u:3382": "suṃdopasuṃdatanayau jitau daityendrapūjitau /",
    "GP12lip_2__u:3383": "vasudevasudevau tu nihatau kṛtakṛtyayā // LiP_2,27.277 //",
    "GP12lip_2__u:3384": "snānayogena vidhinā brahmaṇā nirmitena tu /",
    "GP12lip_2__u:3385": "daivāsure ditisutā jitā devairaninditāḥ // LiP_2,27.278 //",
    "GP12lip_2__u:3386": "snāpyaiva sarvabhūpaiśca tatānyairapi bhūsuraiḥ /",
    "GP12lip_2__u:3387": "prāptāśca siddhayo divyānātra kāryā vicāraṇā // LiP_2,27.279 //",
    "GP12lip_2__u:3388": "aho 'bhiṣekamāhātmyamaho śuddhasubhāṣitam /",
    "GP12lip_2__u:3389": "yenaivamabhiṣiktena siddhairmṛtyurjitastviti // LiP_2,27.280 //",
    "GP12lip_2__u:3390": "kalpakoṭiśatenāpi yatpāpaṃ samupārjitam /",
    "GP12lip_2__u:3391": "snātvaivaṃ mucyate rājā sarvapāpairna saṃśayaḥ // LiP_2,27.281 //",
    "GP12lip_2__u:3392": "vyādhito mucyate rājā kṣayakuṣṭhādibhiḥ punaḥ /",
    "GP12lip_2__u:3393": "sa nityaṃ vijayī bhūtvā putrapautrādibhiryutaḥ // LiP_2,27.282 //",
    "GP12lip_2__u:3394": "janānurāgasaṃpanno devarāja ivāparaḥ /",
    "GP12lip_2__u:3395": "modate pāpahīnaśca priyayā dharmaniṣṭhayā // LiP_2,27.283 //",
    "GP12lip_2__u:3396": "uddesamātraṃ kathitaṃ phalaṃ paramaśobhanam /",
    "GP12lip_2__u:3397": "nṛpāṇāmupakārāya svāyaṃbhuva mano mayā // LiP_2,27.284 //",
    "GP12lip_2__u:3398": "iti śrīliṃṅgamahāpurāṇe uttarabhāge abhiṣekavidhirnāma saptaviṃśo 'dhyāyaḥ",
    "GP12lip_2__u:3399": "sūta uvāca snātvā devaṃ namaskṛtya devadevamumāpatim /",
    "GP12lip_2__u:3400": "divyena cakṣuṣārudrāṃ nīlalohitamīśvaram // LiP_2,28.1 //",
    "GP12lip_2__u:3401": "dṛṣṭvā tuṣṭāva varadaṃ rudrādhyāyena śaṅkaram /",
    "GP12lip_2__u:3402": "devo 'pi tuṣṭyā nirvāṇaṃ rājyānte karmaṇaiva tu // LiP_2,28.2 //",
    "GP12lip_2__u:3403": "tavā stīti sakṛccoktvā tatraivāntaradhīyata /",
    "GP12lip_2__u:3404": "svāyaṃbhuvo manurdevaṃ namaskṛtya vṛṣadhvajam // LiP_2,28.3 //",
    "GP12lip_2__u:3405": "āruroha mahāmeruṃ mahāvṛṣamiveśvaraḥ /",
    "GP12lip_2__u:3406": "tatra devaṃ hiramyābhaṃ yogaiśvaryasamanvitam // LiP_2,28.4 //",
    "GP12lip_2__u:3407": "sanatkumāraṃ varadamapaśyadbrahmaṇaḥ sutam /",
    "GP12lip_2__u:3408": "namaścakāra varadaṃ brahmaṇyaṃ brahmarūpiṇam // LiP_2,28.5 //",
    "GP12lip_2__u:3409": "kṛtāñjalipuṭo bhūtvā tuṣṭāva ca mahādyutiḥ /",
    "GP12lip_2__u:3410": "so 'pi dṛṣṭvā manuṃ devo hṛṣṭaromābhavanmuniḥ // LiP_2,28.6 //",
    "GP12lip_2__u:3411": "sanatkumāraḥ prāhedaṃ ghṛṇayā ca ghṛṇānidhe /",
    "GP12lip_2__u:3412": "sanatkumāra uvāca dṛṣṭvā sarveśvarācchāntācchaṅkarānnīlalohitāt // LiP_2,28.7 //",
    "GP12lip_2__u:3413": "labdhvābhiṣekaṃ saṃprāpto vivakṣurvada yadyapi /",
    "GP12lip_2__u:3414": "tasya tadvacanaṃ śrutvā praṇipatya kṛtāñjaliḥ // LiP_2,28.8 //",
    "GP12lip_2__u:3415": "vijñāpayāmāsa kathaṃ karmaṇā nirvṛtirvibho /",
    "GP12lip_2__u:3416": "vaktumarhasi cāsmākaṃ karmaṇā kevalena ca // LiP_2,28.9 //",
    "GP12lip_2__u:3417": "jñānena nirvṛtiḥ siddhā vibho miśreṇa vā kkacit /",
    "GP12lip_2__u:3418": "atha tasya vacaḥ śrutvā śrutisāravidāṃ nidhiḥ // LiP_2,28.10 //",
    "GP12lip_2__u:3419": "sanatkumāro bhagavānkarmaṇā nirvṛtiṅkramāt /",
    "GP12lip_2__u:3420": "miśreṇa ca kramādeva kṣaṇājjñānena vai mune // LiP_2,28.11 //",
    "GP12lip_2__u:3421": "purāmānena coṣṭratvamagamaṃ nandinaḥ prabhoḥ /",
    "GP12lip_2__u:3422": "śāpātpunaḥ prasādāddhi śivamabhyarcya śaṅkaram // LiP_2,28.12 //",
    "GP12lip_2__u:3423": "prasādānnandinastasya karmaṇaiva sutohyaham /",
    "GP12lip_2__u:3424": "śrutvottamāṃ gatiṃ divyāmavasthāṃ prāptavānaham // LiP_2,28.13 //",
    "GP12lip_2__u:3425": "śivārcanaprakāreṇa śivadharmeṇa nānyathā /",
    "GP12lip_2__u:3426": "rājñāṃ ṣoḍaśadānāni nandinā kathitāni ca // LiP_2,28.14 //",
    "GP12lip_2__u:3427": "dharmakāmārthamuktyarthaṃ karmaṇaiva mahātmanā /",
    "GP12lip_2__u:3428": "tulādirohaṇādyāni śṛṇu tāni yatātatham // LiP_2,28.15 //",
    "GP12lip_2__u:3429": "grahaṇādiṣu kāleṣu śubhadeśeṣu śobhanam /",
    "GP12lip_2__u:3430": "viṃśaddhastapramāṇena maṇḍapaṃ kūṭameva ca // LiP_2,28.16 //",
    "GP12lip_2__u:3431": "yathāṣṭādaśahastena kalāhastena vā punaḥ /",
    "GP12lip_2__u:3432": "kṛtvā vediṃ tathā madhye navahastapramāṇataḥ // LiP_2,28.17 //",
    "GP12lip_2__u:3433": "aṣṭahastena vā kāryā saptahastena vā punaḥ /",
    "GP12lip_2__u:3434": "dvihastā sārdhahastā vā vedikā cātiśobhanā // LiP_2,28.18 //",
    "GP12lip_2__u:3435": "dvādaśastaṃbhasaṃyuktā sādhuramyā bhramantikā /",
    "GP12lip_2__u:3436": "parito nava kuṇḍāni caturasrāṇi kārayet // LiP_2,28.19 //",
    "GP12lip_2__u:3437": "endrikeśānayormadhye pradhānaṃ brahmaṇaḥ sutā /",
    "GP12lip_2__u:3438": "athavā caturasraṃ ca yonyākāramataḥ param // LiP_2,28.20 //",
    "GP12lip_2__u:3439": "strīṇāṃ kuṇḍāni viprendrā yonyākārāṇi kārayet /",
    "GP12lip_2__u:3440": "ardhacandraṃ trikoṇaṃ ca vartulaṃ kuṇḍameva ca // LiP_2,28.21 //",
    "GP12lip_2__u:3441": "ṣaḍasraṃ sarvato vāpi trikoṇaṃ padmasannibham /",
    "GP12lip_2__u:3442": "aṣṭāsraṃ sarvamāne tu sthaṇḍilaṃ kevalaṃ tu vā // LiP_2,28.22 //",
    "GP12lip_2__u:3443": "caturdvārasamopetaṃ catustoraṇabhūṣitam /",
    "GP12lip_2__u:3444": "diggajāṣṭakasaṃyuktaṃ darbhamālāsamāvṛtam // LiP_2,28.23 //",
    "GP12lip_2__u:3445": "aṣṭamaṅgalasaṃyuktaṃ vitānopariśobhitam /",
    "GP12lip_2__u:3446": "tulāstaṃbhadrumāścātra bilvādīni viśeṣataḥ // LiP_2,28.24 //",
    "GP12lip_2__u:3447": "bilvāśvatthapalāśādyāḥ kevalaṃ khādiraṃ tu vā /",
    "GP12lip_2__u:3448": "yena staṃbhaḥ kṛtaḥ pūrvaṃ tena sarvaṃ tu kārayet // LiP_2,28.25 //",
    "GP12lip_2__u:3449": "athavā miśramārgeṇa veṇunā vā prakalpayet /",
    "GP12lip_2__u:3450": "aṣṭahastapramāṇaṃ tu hastadvayasamāyutam // LiP_2,28.26 //",
    "GP12lip_2__u:3451": "tulāstaṃbhasya viṣkaṃbho 'nāhatastriguṇomataḥ /",
    "GP12lip_2__u:3452": "dvyaṅgulena vihīnaṃ tu suvṛttaṃ nirvraṇaṃ tathā // LiP_2,28.27 //",
    "GP12lip_2__u:3453": "ubhayorantaraṃ caiva ṣaḍḍhastaṃ nṛpate smṛtam /",
    "GP12lip_2__u:3454": "dvoyaścaturhastakṛtamantaraṃ staṃbhayorapi // LiP_2,28.28 //",
    "GP12lip_2__u:3455": "ṣaḍastamantaraṃ jñeyaṃ staṃbhayorupari sthitam /",
    "GP12lip_2__u:3456": "vitāstimātraṃ vistāro viṣkaṃbhastāvaduttaram // LiP_2,28.29 //",
    "GP12lip_2__u:3457": "staṃbhayostu pramāṇena uttaradvārasammitam /",
    "GP12lip_2__u:3458": "ṣaṭtriṃśanmātrasaṃyuktaṃ vyāyāmaṃ tu tulātmakam // LiP_2,28.30 //",
    "GP12lip_2__u:3459": "viṣkaṃbhamaṣṭamātraṃ tu yavapaṇṭakasaṃyutam /",
    "GP12lip_2__u:3460": "ṣaṭtriṃśanmātranābhaṃ syānnirmāṇādvartulaṃ śubham // LiP_2,28.31 //",
    "GP12lip_2__u:3461": "agre mūle ca madhye ca hemapaṭṭena bandayet /",
    "GP12lip_2__u:3462": "paṭṭamadhye prakartavyamavalaṃbanakatrayam // LiP_2,28.32 //",
    "GP12lip_2__u:3463": "tāmreṇa ca prakartavyamavalaṃbanakatrayam /",
    "GP12lip_2__u:3464": "āreṇa vā prakartavyamāyasaṃ naiva kārayet // LiP_2,28.33 //",
    "GP12lip_2__u:3465": "madhye cordhvamukhaṃ kāryamavalaṃbaḥ suśobhanaḥ /",
    "GP12lip_2__u:3466": "raśmibhistoraṇāgre vā bandhayecca vidhānataḥ // LiP_2,28.34 //",
    "GP12lip_2__u:3467": "jihvāmekāṃ tulāmadhye tāreṇaṃ tu vidhīyate /",
    "GP12lip_2__u:3468": "uttarasya ca madhye ca śaṅkuṃ dṛḍhamanuttamam // LiP_2,28.35 //",
    "GP12lip_2__u:3469": "vitānenopari cchādya dṛḍhaṃ samyakprayojayet /",
    "GP12lip_2__u:3470": "saṃkoḥ suṣirasaṃpannaṃ valayaṃ kārayenmune // LiP_2,28.36 //",
    "GP12lip_2__u:3471": "tulāmadhye vitānena tulayālaṃbake tathā /",
    "GP12lip_2__u:3472": "valayena prayoktavyaṃ kuṇḍalaṃ vāvalaṃbanam // LiP_2,28.37 //",
    "GP12lip_2__u:3473": "sudṛḍhaṃ ca tulāmadhye navamāṅgulamānataḥ /",
    "GP12lip_2__u:3474": "paṭṭasyaiva tu vistāraṃ pañcamātrapramāṇataḥ // LiP_2,28.38 //",
    "GP12lip_2__u:3475": "aparau sudṛḍhau piṇḍau śubhadravyeṇa kārayet /",
    "GP12lip_2__u:3476": "śikyādhastātprakartavyau pañcaprādeśa vistarau /",
    "GP12lip_2__u:3477": "sahasreṇa tu kartavyau palānāṃ dhārakāvubhau // LiP_2,28.39 //",
    "GP12lip_2__u:3478": "śataṣṭakena vā kuryātpalaiḥ ṣaṭśatameva vā /",
    "GP12lip_2__u:3479": "catustālaṃ ca kartavyo vistāromadyamastathā // LiP_2,28.40 //",
    "GP12lip_2__u:3480": "sārdhatritālavistāraḥ kalaśasya vidhiyate /",
    "GP12lip_2__u:3481": "badhnīyātpañcapātraṃ tu trimātraṃ ṣaṭkamucyate // LiP_2,28.41 //",
    "GP12lip_2__u:3482": "caturdvārasamopetaṃ dvāramaṅgulamātrakam /",
    "GP12lip_2__u:3483": "kuṇḍalaiśca samopetaiḥ śuklaśuddhasamanvitaiḥ // LiP_2,28.42 //",
    "GP12lip_2__u:3484": "kuṇḍalekuṇḍale kāryaṃ śṛṅkhalāparimaṇḍalam /",
    "GP12lip_2__u:3485": "śṛṅkhalādhāravalayamavalaṃ bena yojayet // LiP_2,28.43 //",
    "GP12lip_2__u:3486": "prādeśaṃ vā caturmātraṃ bhūmestyaktvāvalaṃbayet /",
    "GP12lip_2__u:3487": "ghaṭau puruṣamātrau tu kartavyau śobhanāvubhau // LiP_2,28.44 //",
    "GP12lip_2__u:3488": "tau vālukābhiḥ saṃpūrya śivaṃ tatra viniḥkṣipet /",
    "GP12lip_2__u:3489": "dvihastamātramavaṭe sthāpanīyau prayatnataḥ // LiP_2,28.45 //",
    "GP12lip_2__u:3490": "niḥśeṣaṃ pūrayodvidvānvālukābhiḥ samantataḥ /",
    "GP12lip_2__u:3491": "yena niścalatāṃ gacchettena mārgeṇa kārayet // LiP_2,28.46 //",
    "GP12lip_2__u:3492": "śrūyatāṃ paramaṃ guhyaṃ vedikoparimaṇḍalam /",
    "GP12lip_2__u:3493": "aṣṭamāṅgulasaṃyuktaṃ maṅgalākuraśobhitam // LiP_2,28.47 //",
    "GP12lip_2__u:3494": "phalapuṣpasamākīrṇaṃ dhūpadīpasamanvitam /",
    "GP12lip_2__u:3495": "vedimadhye prakartavyaṃ darpaṇodarasannibham // LiP_2,28.48 //",
    "GP12lip_2__u:3496": "ālikhenmaṇḍalaṃ pūrvaṃ caturdvārasamanvitam /",
    "GP12lip_2__u:3497": "śobhopaśobhāsaṃpannaṃ karṇikākesarānvitam // LiP_2,28.49 //",
    "GP12lip_2__u:3498": "varṇajātisamopetaṃ pañcavarṇaṃ tu kārayet /",
    "GP12lip_2__u:3499": "vajraṃ prāgantare bhāge āgneyyāṃ śaktimujjvalām // LiP_2,28.50 //",
    "GP12lip_2__u:3500": "ālikheddakṣiṇe daṇḍaṃ nairṛtyāṃ khaṅgamālikhet /",
    "GP12lip_2__u:3501": "pāśaśca vāruṇe lekhyo dhvajaṃ vai vāyugocare // LiP_2,28.51 //",
    "GP12lip_2__u:3502": "kauberyāṃ tu gadā lekhyā aiśānyāṃ śūlamālikhet /",
    "GP12lip_2__u:3503": "śūlasya vāmadeśena cakraṃ padmaṃ tu dakṣiṇe // LiP_2,28.52 //",
    "GP12lip_2__u:3504": "evaṃ likhitvā paścācca homakarmasamācaret /",
    "GP12lip_2__u:3505": "pradhānahomaṃ gāyatryā svāhā śakraāya vahneye // LiP_2,28.53 //",
    "GP12lip_2__u:3506": "yamāya rākṣaseśāya varuṇāya ca vāyave /",
    "GP12lip_2__u:3507": "kuberāyeśvarāyātha viṣṇave brahmaṇe punaḥ // LiP_2,28.54 //",
    "GP12lip_2__u:3508": "svāhāntaṃ praṇavenaiva hotavyaṃ vidhipūrvakam /",
    "GP12lip_2__u:3509": "svaśākhāgnimukhenaiva jayādipratisaṃyutam // LiP_2,28.55 //",
    "GP12lip_2__u:3510": "sviṣṭāntaṃ sarvakāryāṇi kārayedvidhivattadā /",
    "GP12lip_2__u:3511": "sarvahomāgrahome ca samitpālāśamucyate /",
    "GP12lip_2__u:3512": "ekaviṃśatisaṃkhyātaṃ mantreṇānena homayet // LiP_2,28.56 //",
    "GP12lip_2__u:3513": "ayantaidhmaātmājātavedastene dhyasvavardhasvaceddhavardhayacāsmānprajayāpaśubhirbrahmavarcasenānnādyenasamedhayasvāhā bhūḥ svāhā bhuvaḥsvāhā svaḥ svāhā bhūrbhuvaḥ svastathaiva ca /",
    "GP12lip_2__u:3514": "samiddhomaśca caruṇā ghṛtasya ca yathākramam /",
    "GP12lip_2__u:3515": "śuklānnapāyasaṃ caiva mudgānnaṃ caravaḥ smṛtāḥ // LiP_2,28.57 //",
    "GP12lip_2__u:3516": "sahasraṃ vā tadardhaṃ vā śatamaṣṭottaraṃ tu vā // LiP_2,28.58 //",
    "GP12lip_2__u:3517": "agna āyūṃṣi pavasa āsuvorjamiṣaṃ ca naḥ /",
    "GP12lip_2__u:3518": "arobādhasvaducchanām /",
    "GP12lip_2__u:3519": "agnirṛṣiḥ pavamānaḥ pāñcajanyaḥ purohitaḥ /",
    "GP12lip_2__u:3520": "tamīmahe mahāgayam /",
    "GP12lip_2__u:3521": "agne pavasva svapā asme varcaḥ suvīryam /",
    "GP12lip_2__u:3522": "dadhadrayiṃ mayi poṣam /",
    "GP12lip_2__u:3523": "prajāpate na tvadetānyanyo viśvājātāni paritā babhūva /",
    "GP12lip_2__u:3524": "yatkāmāste juhumastanno astu vayaṃ syāma patayo rayīṇām /",
    "GP12lip_2__u:3525": "gāyatryā ca pradhānasya samiddhomastathaiva va /",
    "GP12lip_2__u:3526": "caruṇā ca tathājyasya śakradīnāṃ ca homayet // LiP_2,28.59 //",
    "GP12lip_2__u:3527": "vajrādīnāṃ ca hotavyaṃ sahasrārdhaṃ tataḥ kramāt /",
    "GP12lip_2__u:3528": "brahma jajñeti mantreṇa brahmaṇe viṣṇave punaḥ // LiP_2,28.60 //",
    "GP12lip_2__u:3529": "nārāyaṇāya vidmahe vāsu devāya dhīmahi /",
    "GP12lip_2__u:3530": "tanno viṣṇuḥ pracodayāt /",
    "GP12lip_2__u:3531": "ayaṃ viśeṣaḥ kathito homamārgaḥ suśobhanaḥ /",
    "GP12lip_2__u:3532": "dūrvayā kṣīrayuktena pañcaviṃśatpṛthakpṛthak // LiP_2,28.61 //",
    "GP12lip_2__u:3533": "tryaṃbakaṃ yajāmahe sugandhiṃ puṣṭivardhanam /",
    "GP12lip_2__u:3534": "urvārukam iva bandhanān mṛtyormukṣayi māmṛtāt // LiP_2,28.62 //",
    "GP12lip_2__u:3535": "dūrvāhomaḥ praśasto 'yaṃ vāsuhomaśca sarvathā /",
    "GP12lip_2__u:3536": "prāyaścittamaghoreṇa sarpiṣā ca śataṃśatam // LiP_2,28.63 //",
    "GP12lip_2__u:3537": "brahmāṇaṃ dakṣiṇe vāme viṣṇuṃ viśvaguruṃ śivam /",
    "GP12lip_2__u:3538": "madhye devyā samaṃ jñeyamindrādigaṇasaṃvṛtam // LiP_2,28.64 //",
    "GP12lip_2__u:3539": "ādityaṃ bhāskaraṃ bhānuṃ raviṃ devaṃ divākaram /",
    "GP12lip_2__u:3540": "uṣāṃ prabhāṃ tathā prajñāṃ saṃdhyāṃ sāvitrimeva ca // LiP_2,28.65 //",
    "GP12lip_2__u:3541": "pañcaprakāravidhinā khakholkāya mahātmane /",
    "GP12lip_2__u:3542": "viṣṭarāṃ subhagāṃ caiva vardhanīṃ ca pradakṣiṇām // LiP_2,28.66 //",
    "GP12lip_2__u:3543": "āpyāyanīṃ ca saṃpūjya devī padmāsane ravim /",
    "GP12lip_2__u:3544": "prabhūtaṃ vātha kartavyaṃ vimalaṃ dakṣiṇe tathā // LiP_2,28.67 //",
    "GP12lip_2__u:3545": "sāraṃ paścimabhāge ca ārādhyaṃ cottare yajet /",
    "GP12lip_2__u:3546": "madhye sukhaṃ vijānīyātkesareṣu yathākramam // LiP_2,28.68 //",
    "GP12lip_2__u:3547": "dīptāṃ sūkṣmāṃ jayāṃ bhadrāṃ vibhūtiṃ vimalāṃ kramāt /",
    "GP12lip_2__u:3548": "amoghāṃ vidyutāṃ caiva madhyataḥ sarvatomukhīm // LiP_2,28.69 //",
    "GP12lip_2__u:3549": "somamaṅgārakaṃ caiva budhaṃ gurumanukramāt /",
    "GP12lip_2__u:3550": "bhārgavaṃ ca tathā mandaṃ rāhuṃ ketuṃ tathaiva ca // LiP_2,28.70 //",
    "GP12lip_2__u:3551": "pūjayeddhomayedevaṃ dāpayecca viśeṣataḥ /",
    "GP12lip_2__u:3552": "yogino bhojayettatra śivatattvaikapāragān // LiP_2,28.71 //",
    "GP12lip_2__u:3553": "divyādhyayanasaṃpannānkṛtvaivaṃ vidhivistaram /",
    "GP12lip_2__u:3554": "home pravartamāne ca pūrvādiksthānamadhyame // LiP_2,28.72 //",
    "GP12lip_2__u:3555": "ārohayedvidhānena rudrādhyāyena vai nṛpam /",
    "GP12lip_2__u:3556": "dārayettatra bhūpālaṃ ghaṭikaikāṃ vidānataḥ // LiP_2,28.73 //",
    "GP12lip_2__u:3557": "yajamāno japenmantraṃ rudragāyatrisaṃjñakam /",
    "GP12lip_2__u:3558": "ghaṭikārdhaṃ tadardhaṃ vā tatraivāsanāmārabhet // LiP_2,28.74 //",
    "GP12lip_2__u:3559": "ālokya vāruṇaṃ dhīmānkūrcahastaḥ samāhitaḥ /",
    "GP12lip_2__u:3560": "nṛpaśca bhūṣaṇairyuktaḥ khaḍgakheṭakadhārakaḥ // LiP_2,28.75 //",
    "GP12lip_2__u:3561": "svastirityādibhiścādāvante caiva viśeṣataḥ /",
    "GP12lip_2__u:3562": "puṇyāhaṃ brāhmaṇaiḥ kāryaṃ vedavedāṅgapāragaiḥ // LiP_2,28.76 //",
    "GP12lip_2__u:3563": "jayamaṅgalaśabdādibrahmaghoṣaiḥ suśobhanaiḥ /",
    "GP12lip_2__u:3564": "nṛtyavādyādibhirgītaiḥ sarvaśobhāsamanvitaiḥ // LiP_2,28.77 //",
    "GP12lip_2__u:3565": "svamevaṃ candradigbhāge suvarṇaṃ tatra vikṣipet /",
    "GP12lip_2__u:3566": "tulādhārau samau vṛttau tulābhāraḥ sadā bhavet // LiP_2,28.78 //",
    "GP12lip_2__u:3567": "śataniṣkādhikaṃ śreṣṭhaṃ tadardhaṃ madhyamaṃ smṛtam /",
    "GP12lip_2__u:3568": "tasyārdhaṃ ca kaniṣṭhaṃ syāttrividhaṃ tatra kalpitam // LiP_2,28.79 //",
    "GP12lip_2__u:3569": "vastrayugmamathoṣṇīṣaṃ kuṇḍalaṃ kaṇṭhaśobhanam /",
    "GP12lip_2__u:3570": "aṅgulībhīṣaṇaṃ caiva maṇibandhasya bhūṣaṇam // LiP_2,28.80 //",
    "GP12lip_2__u:3571": "etāni caiva sarvāṇi prāraṃbhe dharmakarmaṇi /",
    "GP12lip_2__u:3572": "pāśupatavratāyātha bhasmāṅgāya pradāpayet // LiP_2,28.81 //",
    "GP12lip_2__u:3573": "pūrvoktabhūṣaṇaṃ sarvaṃ soṣṇīṣaṃ vastrasaṃyutam /",
    "GP12lip_2__u:3574": "dadyādetatprayoktubhya ācchādanapaṭaṃ budhaḥ // LiP_2,28.82 //",
    "GP12lip_2__u:3575": "dakṣiṇāṃ ca śataṃ sārdhaṃ tadardhaṃ vā pradāpayet /",
    "GP12lip_2__u:3576": "yogināṃ caiva sarveṣāṃ pṛthaṅniṣkaṃ pradāpayet // LiP_2,28.83 //",
    "GP12lip_2__u:3577": "yāgopakaraṇaṃ divyamācāryāya pradāpayet /",
    "GP12lip_2__u:3578": "itareṣāṃ yatīnāṃ tu pṛthaṅniṣkaṃ pradāpayet // LiP_2,28.84 //",
    "GP12lip_2__u:3579": "tulāroha suvarṇaṃ ca śivāya vinivedayet /",
    "GP12lip_2__u:3580": "prāsādaṃ maṇḍapaṃ caiva prākāraṃ bhūṣaṇaṃ tathā // LiP_2,28.85 //",
    "GP12lip_2__u:3581": "suvarṇapuṣpaṃ paṭahaṃ khaḍgaṃ vai kośameva ca /",
    "GP12lip_2__u:3582": "kṛtvā dattvā śivāyātha kiñciccheṣaṃ ca buddhimān // LiP_2,28.86 //",
    "GP12lip_2__u:3583": "ācāryebhyaḥ pradātavyaṃ bhasmāṅgebhyo viśeṣataḥ /",
    "GP12lip_2__u:3584": "payasā vātha dadhnā vā sarvadravyairathāpi vā /",
    "GP12lip_2__u:3585": "brahmakūrcena vā devaṃ pañcagavyena cavā punaḥ // LiP_2,28.87 //",
    "GP12lip_2__u:3586": "sahasrakalaśaistatra secayetparameśvaram /",
    "GP12lip_2__u:3587": "ghṛtena kevalenāpi devadevamumāpatim // LiP_2,28.88 //",
    "GP12lip_2__u:3588": "payasā vātha dadhnā vā sarvadravyairathāpi vā /",
    "GP12lip_2__u:3589": "brahmakūrcena vā devaṃ pañcagavyena vā punaḥ // LiP_2,28.89 //",
    "GP12lip_2__u:3590": "gāyatryā caiva gomūtraṃ gomayaṃ praṇavena vā /",
    "GP12lip_2__u:3591": "āpyāyasveti vai kṣīraṃ dadhikraāvṇoti vai dadhi // LiP_2,28.90 //",
    "GP12lip_2__u:3592": "tejosītyājyamīśānamantreṇaivābhiṣecayet /",
    "GP12lip_2__u:3593": "devasyatvoti deveśaṃ kuśāṃbukalaśena vai // LiP_2,28.91 //",
    "GP12lip_2__u:3594": "rudrādhyāyena vā sarvaṃ snāpayetparameśvaram /",
    "GP12lip_2__u:3595": "sahasrakalaśaṃ śaṃbhornāmnāṃ caiva sahasrakaiḥ // LiP_2,28.92 //",
    "GP12lip_2__u:3596": "viṣṇunā kathitairvāpi taṇḍinā kathitaistu vā /",
    "GP12lip_2__u:3597": "dakṣeṇa munimukhyena kīrtitairathavā punaḥ // LiP_2,28.93 //",
    "GP12lip_2__u:3598": "mahāpūjā prakartavyā mahādevasya bhaktitaḥ /",
    "GP12lip_2__u:3599": "śivārcakāya dātavyā dakṣiṇā svaguroḥ sadā // LiP_2,28.94 //",
    "GP12lip_2__u:3600": "dehārṇavaṃ ca sarveṣāṃ dakṣiṇā ca yatākramam /",
    "GP12lip_2__u:3601": "dīnāndhakṛpaṇānāṃ ca bālavṛddhakṛsāturān // LiP_2,28.95 //",
    "GP12lip_2__u:3602": "bhojayecca vidhānena dakṣiṇāmapi dāpayet // LiP_2,28.96 //",
    "GP12lip_2__u:3603": "iti śrīliṅgamahāpurāṇe uttarabhāge tulāpuruṣadānavidhāvaṣṭāviṃśattamo",
    "GP12lip_2__u:3604": "'dhyāyaḥ",
    "GP12lip_2__u:3605": "sanatkumāra uvāca tulā te kathitā hyeṣā ādyā sāmānyarūpiṇī /",
    "GP12lip_2__u:3606": "hiraṇyagarbhaṃ vakṣyāmi dvitīyaṃ sarvasiddhidam // LiP_2,29.1 //",
    "GP12lip_2__u:3607": "adhaḥ pātraṃ sahasreṇa hiraṇyena vidhīyate /",
    "GP12lip_2__u:3608": "ūrdhvapātraṃ tadardhena mukhaṃ saṃveśamātrakam // LiP_2,29.2 //",
    "GP12lip_2__u:3609": "haimamevaṃ śubhaṃ kuryāt sarvālaṃkārasaṃyutam /",
    "GP12lip_2__u:3610": "adhaḥ pātre smareddevīṃ guṇatrayasamanvitām // LiP_2,29.3 //",
    "GP12lip_2__u:3611": "caturviśatikāṃ devīṃ brahmaviṣṇvagnirūpiṇīm /",
    "GP12lip_2__u:3612": "ūrdhvapātre guṇātītaṃ ṣaḍviśakamumāpatim // LiP_2,29.4 //",
    "GP12lip_2__u:3613": "ātmānaṃ puruṣaṃ dhyāyetpañcaviśakamagrajam /",
    "GP12lip_2__u:3614": "pūrvoktasthānamadhye 'tha vedikopari maṇḍale // LiP_2,29.5 //",
    "GP12lip_2__u:3615": "śālīmadhye kṣipennītvā navavastraiśca veṣṭayet /",
    "GP12lip_2__u:3616": "māṣakalkena cāliṣya pañcadravyeṇa pūjayet // LiP_2,29.6 //",
    "GP12lip_2__u:3617": "īśānādyairyathānyāyaṃ pañcabhiḥ paripūjayet /",
    "GP12lip_2__u:3618": "pūrvavacchivapūjā ca homaścaiva yathakramam // LiP_2,29.7 //",
    "GP12lip_2__u:3619": "devīṃ gāyatrikāṃ japtvā praviśetprāṅmukhaḥ svayam /",
    "GP12lip_2__u:3620": "vidhinaiva tu saṃpādya garbhādhānādikāṃ kriyām // LiP_2,29.8 //",
    "GP12lip_2__u:3621": "kṛtvā ṣoḍaśamārgeṇa vidhinā brāhmaṇottamaḥ /",
    "GP12lip_2__u:3622": "dūrvākuraistu kartavyā secanā dakṣiṇe puṭe // LiP_2,29.9 //",
    "GP12lip_2__u:3623": "auduṃbaraphalaiḥ sārdham ekaviṃśatkuśodakam /",
    "GP12lip_2__u:3624": "īśānyāṃ tāvadevātra kuryātsīmantakarmaṇi // LiP_2,29.10 //",
    "GP12lip_2__u:3625": "udvahetkanyakāṃ kṛtvā triṃśanniṣkeṇa śobhanām /",
    "GP12lip_2__u:3626": "alaṅkṛtya tathā hutvā śivāya vinivedayet // LiP_2,29.11 //",
    "GP12lip_2__u:3627": "annaprāśanake vidvān bhojayetpāyasādibhiḥ /",
    "GP12lip_2__u:3628": "evaṃ viśvajitāntā vai garbhādhānādikāḥ kriyāḥ // LiP_2,29.12 //",
    "GP12lip_2__u:3629": "śaktibījena kartavyā brāhmaṇairvedapāragaiḥ /",
    "GP12lip_2__u:3630": "śeṣaṃ sarvaṃ ca vidhivattulāhemavadācaret // LiP_2,29.13 //",
    "GP12lip_2__u:3631": "iti śrīliṅgamahāpurāṇe uttarabhāge ekonatriṃśo 'dhyāyaḥ",
    "GP12lip_2__u:3632": "sanatkumāra uvāca adhunā saṃpravakṣyāmi tilaparvatamuttamam /",
    "GP12lip_2__u:3633": "pūrvoktasthānakāle tu kṛtvā saṃpūjya yatnataḥ // LiP_2,30.1 //",
    "GP12lip_2__u:3634": "susame bhūtale ramye vedinā ca vivarjite /",
    "GP12lip_2__u:3635": "daśatālapramāṇaena daṇḍaṃ saṃsthāpya vai mune // LiP_2,30.2 //",
    "GP12lip_2__u:3636": "adbhiḥ saṃprokṣya paścāddhi tilāṃstvasminvinikṣipet /",
    "GP12lip_2__u:3637": "pañcagavyena taṃ deśaṃ prokṣayedbrāhmaṇottamaḥ // LiP_2,30.3 //",
    "GP12lip_2__u:3638": "maṇḍalaṃ kalpayedvidvānpūrvavatsusamantataḥ /",
    "GP12lip_2__u:3639": "navavastraiśca saṃsthāpya ramyapuṣpairvikīrya ca // LiP_2,30.4 //",
    "GP12lip_2__u:3640": "tasminsaṃcayanaṃ kāryaṃ tilabhārairviśeṣataḥ /",
    "GP12lip_2__u:3641": "daṇḍaprādeśamutsedhamuttamaṃ parikīrtitam // LiP_2,30.5 //",
    "GP12lip_2__u:3642": "caturaṅgulahīnaṃ tu madhyamaṃ munipuṅgavāḥ /",
    "GP12lip_2__u:3643": "daṇḍatulyaṃ kaniṣṭhaṃ syāddaṇḍahīnaṃ na kārayet // LiP_2,30.6 //",
    "GP12lip_2__u:3644": "veṣṭayitvā navairvastraiḥ paritaḥ pūjayetkramāt /",
    "GP12lip_2__u:3645": "sadyādīni pravinyasya pūjayedvidhipūrvakam // LiP_2,30.7 //",
    "GP12lip_2__u:3646": "aṣṭadikṣu ca kartavyāḥ pūrvoktā mūrtayaḥ kramāt /",
    "GP12lip_2__u:3647": "triniṣkena suvarṇena pratyekaṃ kārayetkramāt // LiP_2,30.8 //",
    "GP12lip_2__u:3648": "dakṣiṇā vidhinā kāryā tulābhāravadeva tu /",
    "GP12lip_2__u:3649": "homaścapūrvavatprokto yathāvanmunisattamāḥ // LiP_2,30.9 //",
    "GP12lip_2__u:3650": "arcayeddevadeveśaṃ lokapālasamāvṛtam /",
    "GP12lip_2__u:3651": "tilaparvatamadhyasthaṃ tilaparvatarūpiṇam // LiP_2,30.10 //",
    "GP12lip_2__u:3652": "śivārcanā ca kartavyā sahasrakalaśādibhiḥ /",
    "GP12lip_2__u:3653": "darśayettilamadhyasthaṃ devadevamumāpatim // LiP_2,30.11 //",
    "GP12lip_2__u:3654": "pūjayitvā vidhānena krameṇa ca visarjayet /",
    "GP12lip_2__u:3655": "śrotriyāya daridrāya dāpayettilaparvatam // LiP_2,30.12 //",
    "GP12lip_2__u:3656": "evaṃ tilanagaḥ proktaḥ sarvasmādadhikaḥ paraḥ // LiP_2,30.13 //",
    "GP12lip_2__u:3657": "iti śrīliṅgamahāpurāṇe uttarabhāge tilaparvatadānaṃ nāma triṃśo 'dhyāyaḥ",
    "GP12lip_2__u:3658": "sanatkumāra uvāca athānyaṃ parvataṃ sūkṣmamalpadravyaṃ mahāphalam /",
    "GP12lip_2__u:3659": "dravyamātropasaṃyukte kāle madhyaṃ vidhīyate // LiP_2,31.1 //",
    "GP12lip_2__u:3660": "gomayāliptabhūmau tu hyaṃbarāṇi prakīrya ca /",
    "GP12lip_2__u:3661": "tanmadhye nikṣipeddhīmāṃstilabhāratrayaṃ śubham // LiP_2,31.2 //",
    "GP12lip_2__u:3662": "padmamaṣṭadalaṃ kuryātkarṇikākesarānvitam /",
    "GP12lip_2__u:3663": "daśaniṣkeṇa tatkāryaṃ tadardhārdhena vā punaḥ // LiP_2,31.3 //",
    "GP12lip_2__u:3664": "tilamadhye nyasetpadmaṃ padmamadhye maheśvaram /",
    "GP12lip_2__u:3665": "ārādhya vidhivaddevaṃ vāmādīni prapūjayet // LiP_2,31.4 //",
    "GP12lip_2__u:3666": "śaktirūpaṃ suvarṇena triniṣkeṇa tu kārayet /",
    "GP12lip_2__u:3667": "nyāsaṃ tu paritaḥ kuryādvighneśānparibhāgataḥ // LiP_2,31.5 //",
    "GP12lip_2__u:3668": "pūrvokta hemamānena vighneśānapi kārayet /",
    "GP12lip_2__u:3669": "tān abhyarcya vidhānena gandhapūṣpādibhiḥ kramāt // LiP_2,31.6 //",
    "GP12lip_2__u:3670": "iti śrīliṅgamahāpurāṇe uttarabhāge ekatriṃśo 'dhyāyaḥ",
    "GP12lip_2__u:3671": "sanatkumāra uvāca japahomārcanādānābhiṣekādyaṃ ca pūrvavat /",
    "GP12lip_2__u:3672": "muvarṇamedinīdānaṃ pravakṣyāmi samāsataḥ // LiP_2,32.1 //",
    "GP12lip_2__u:3673": "pūrvoktadeśakāle tu kārayenmunibhiḥ saha /",
    "GP12lip_2__u:3674": "lakṣaṇena yathāpūrvaṃ kuṇḍe vā maṇḍale 'tha vā // LiP_2,32.2 //",
    "GP12lip_2__u:3675": "medinīṃ kārayeddivyāṃ sahasreṇāpi vā punaḥ /",
    "GP12lip_2__u:3676": "ekahastā prakartavyā caturasrā suśobhanā // LiP_2,32.3 //",
    "GP12lip_2__u:3677": "saptadvīpasamudrādyaiḥ parvatairabhisaṃvṛtā /",
    "GP12lip_2__u:3678": "sarvatīrthasamopetā madhye merusamanvitā // LiP_2,32.4 //",
    "GP12lip_2__u:3679": "athavā madhyato dvīpaṃ navakhaṇḍaṃ prakalpayet /",
    "GP12lip_2__u:3680": "pūrvavannikilaṃ kṛtvā maṇḍale vedimadhyataḥ // LiP_2,32.5 //",
    "GP12lip_2__u:3681": "saptabhāgaikabhāgena sahasrādvidhipūrvakam /",
    "GP12lip_2__u:3682": "śivabhakte pradātavyā dakṣiṇā pūrvacoditā // LiP_2,32.6 //",
    "GP12lip_2__u:3683": "sahasrakalaśādyaiśca śaṅkaraṃ pūjayecchivam /",
    "GP12lip_2__u:3684": "suvarṇamedinīproktaṃ liṅgasmindānamuttamam // LiP_2,32.7 //",
    "GP12lip_2__u:3685": "iti śrīliṅgamahāpurāṇe uttarabhāge suvarṇamedinīnīdānaṃ nāma dvātriṃśo",
    "GP12lip_2__u:3686": "'dhyāyaḥ",
    "GP12lip_2__u:3687": "sanatkumāra uvāca athānyatsaṃpravakṣyāmi kalpapādapamuttamam /",
    "GP12lip_2__u:3688": "śatāniṣkeṇa kṛtvaivaṃ sarvaśākhāsamanvitam // LiP_2,33.1 //",
    "GP12lip_2__u:3689": "śākhānāṃ vividhaṃ kṛtvā muktā dāmādyalaṃbanam /",
    "GP12lip_2__u:3690": "divyairmārakataiścaiva cāṅkurāgraṃ pravinyaset // LiP_2,33.2 //",
    "GP12lip_2__u:3691": "pravālaṃ kārayedvidvānpravālena drumasya tu /",
    "GP12lip_2__u:3692": "phalāni padmarāgaiśca parito 'sya suśobhayet // LiP_2,33.3 //",
    "GP12lip_2__u:3693": "mūlaṃ ca nīlaratnena vajreṇa skandhamuttamam /",
    "GP12lip_2__u:3694": "vaiḍūryeṇa drumāgraṃ ca puṣparāgeṇa mastakam // LiP_2,33.4 //",
    "GP12lip_2__u:3695": "gomedakena vai kandaṃ sūryakāntena suvrata /",
    "GP12lip_2__u:3696": "candrakāntena vā vedīṃ drumasya sphaṭikena vā // LiP_2,33.5 //",
    "GP12lip_2__u:3697": "vitastimātramāyāmaṃ vṛkṣasya parikīrtitam /",
    "GP12lip_2__u:3698": "śākhāṣṭakasya mānaṃ ca vistāraṃ cordhvatastathā // LiP_2,33.6 //",
    "GP12lip_2__u:3699": "tanmūle stāpayelliṅgaṃ lokapālaiḥ samāvṛtam /",
    "GP12lip_2__u:3700": "pūrvoktavedimadhye tu maṇḍale sthāpya pādapam // LiP_2,33.7 //",
    "GP12lip_2__u:3701": "pūjaye ddevamīśānaṃ lokapālāṃśca yatnataḥ /",
    "GP12lip_2__u:3702": "pūrvavajjapahomādyaṃ tulābhāravadācaret // LiP_2,33.8 //",
    "GP12lip_2__u:3703": "nivedayeddrumaṃ śaṃbhoryogināṃ vātha vā nṛpa /",
    "GP12lip_2__u:3704": "bhasmāṅgibhyo 'thavā rājā sārvabhaumo bhaviṣyati // LiP_2,33.9 //",
    "GP12lip_2__u:3705": "iti śrīliṅgamahāpurāṇe uttarabhāge kalpapādapadānavidirnāma trayastriṃśo 'dhyāyaḥ",
    "GP12lip_2__u:3706": "sanatkumāra uvāca gaṇeśeśaṃ pravakṣyāmi dānaṃ pūrvoktamaṇḍape /",
    "GP12lip_2__u:3707": "saṃpūjya devadevesaṃ lokapālasamāvṛtam // LiP_2,34.1 //",
    "GP12lip_2__u:3708": "viśveśvarānyathāśāstraṃ sarvābharaṇasaṃyutān /",
    "GP12lip_2__u:3709": "daśaniṣkeṇa vai kṛtvā saṃpūjya ca vidhānataḥ // LiP_2,34.2 //",
    "GP12lip_2__u:3710": "aṣṭadakṣvaṣṭakuṇḍeṣu pūrvavaddhomamācaret /",
    "GP12lip_2__u:3711": "pañcāvaraṇamārgeṇa pāraṃparyakrameṇa ca // LiP_2,34.3 //",
    "GP12lip_2__u:3712": "saptaviprānsamabhyarcya kanyāmekāṃ tathottare /",
    "GP12lip_2__u:3713": "dāpayetsarvamantrāṇi svaiḥsvairmantrairanukramāt // LiP_2,34.4 //",
    "GP12lip_2__u:3714": "dattvaivaṃ sarvapāpebhyo mucyate nātra saṃśayaḥ // LiP_2,34.5 //",
    "GP12lip_2__u:3715": "iti śrīliṅgamahāpurāṇe uttarabhāge gaṇeśeśadānavidinirūpaṇaṃ nāma catustriṃśo 'dhyāyaḥ",
    "GP12lip_2__u:3716": "sanatkumāra uvāca atha te saṃpravakṣyāmi hemadhenuvidhikramam /",
    "GP12lip_2__u:3717": "sarvapāpapraśamanaṃ grahadurbhikṣanāśanam // LiP_2,35.1 //",
    "GP12lip_2__u:3718": "upasargapraśamanaṃ sarvavyādhi nivāraṇam /",
    "GP12lip_2__u:3719": "niṣkāṇāṃ ca sahasreṇa suvarṇena tu kārayet // LiP_2,35.2 //",
    "GP12lip_2__u:3720": "tadardhenāpi vā samyak tadardhārdhena vā punaḥ /",
    "GP12lip_2__u:3721": "śatena vā prakartavyā sarvarūpaguṇānvitā // LiP_2,35.3 //",
    "GP12lip_2__u:3722": "gorūpaṃ sukhuraṃ divyaṃ sarvalakṣaṇasaṃyutam /",
    "GP12lip_2__u:3723": "khurāgre vinyasedvajraṃ śṛṅge vai padmarāgakam // LiP_2,35.4 //",
    "GP12lip_2__u:3724": "bhruvormadhye nyaseddivyaṃ mauktikaṃ munisattamāḥ /",
    "GP12lip_2__u:3725": "vauḍūryeṇa stanāḥ kāryā lāṅgūlaṃ nīlataḥ subham // LiP_2,35.5 //",
    "GP12lip_2__u:3726": "dantasthāne prakartavyaḥ puṣparāgaḥ suśobhanaḥ /",
    "GP12lip_2__u:3727": "paśuvatkārayitvā tu vatsaṃ kuryātsuśobhanam // LiP_2,35.6 //",
    "GP12lip_2__u:3728": "suvarṇadaśaniṣkeṇa sarvaratnasuśobhitam /",
    "GP12lip_2__u:3729": "pūrvoktavedikāmadhye maṇḍalaṃ parikalpya tu // LiP_2,35.7 //",
    "GP12lip_2__u:3730": "tanmadhye surabhiṃ sthāpya savatsāṃ sarvatattvavit /",
    "GP12lip_2__u:3731": "savatsāṃ surabhiṃ tatra vastrayugmena veṣṭayet // LiP_2,35.8 //",
    "GP12lip_2__u:3732": "saṃpūjayedgāṃ gāyatryā savatsāṃ surabhiṃ punaḥ /",
    "GP12lip_2__u:3733": "athaikāgnividhānena homaṃ kuryādyathāvidhi // LiP_2,35.9 //",
    "GP12lip_2__u:3734": "samidājyavidhānena pūrvavaccheṣamācaret /",
    "GP12lip_2__u:3735": "śivapūjā prakartavyā liṅgaṃ snāpya ghṛtādibhiḥ // LiP_2,35.10 //",
    "GP12lip_2__u:3736": "gāmālabhya ca gāyatryā śivāyādāpayecchubhām /",
    "GP12lip_2__u:3737": "dakṣiṇā ca prakartavyā triṃśanniṣkā mahāmate // LiP_2,35.11 //",
    "GP12lip_2__u:3738": "iti śrīliṅgamahāpurāṇe uttarabhāge hemadhenudānavidhinīrūpaṇaṃ nāma pañcatriṃśo 'dhyāyaḥ",
    "GP12lip_2__u:3739": "sanatkumāra uvāca lakṣmīdānaṃ pravakṣyāmi mahadaiśvaryavardhanam /",
    "GP12lip_2__u:3740": "pūrvoktamaṇḍapekāryaṃ vedikoparimaṇḍale // LiP_2,36.1 //",
    "GP12lip_2__u:3741": "śrīdevīmatulāṃ kṛtvā hiraṇyena yathāvidhi /",
    "GP12lip_2__u:3742": "sahasreṇa tadardhena tadardhārdhena vā punaḥ // LiP_2,36.2 //",
    "GP12lip_2__u:3743": "aṣṭottaraśatenāpi sarvalakṣaṇasaṃyutām /",
    "GP12lip_2__u:3744": "maṇḍale vinyasellakṣmīṃ sarvālaṅkārasaṃyutām // LiP_2,36.3 //",
    "GP12lip_2__u:3745": "tasyāstu dakṣiṇe bhāge sthaṇḍile viṣṇumarcayet /",
    "GP12lip_2__u:3746": "arcayitvā vidhānena śrīsuktena sureśvarīm // LiP_2,36.4 //",
    "GP12lip_2__u:3747": "arcayedviṣṇugāyatryā viṣṇuṃ viśvaguruṃ harim /",
    "GP12lip_2__u:3748": "ārādhya vidhinā devīṃ pūrvavaddhoma mācaret // LiP_2,36.5 //",
    "GP12lip_2__u:3749": "samiddhrutvā vidhānena ājyāhutimathācaret /",
    "GP12lip_2__u:3750": "pṛthagaṣṭotaraśataṃ homayed brāhmaṇottamaiḥ // LiP_2,36.6 //",
    "GP12lip_2__u:3751": "āhūya yajamānaṃ tu tasyāḥ pūrvadiśi sthale /",
    "GP12lip_2__u:3752": "tasmai tāṃ darśayeddevīṃ daṇḍavatpraṇamotkṣitau // LiP_2,36.7 //",
    "GP12lip_2__u:3753": "praṇamya viṣṇuṃ tatrasthaṃ śivaṃ pūrvavadarcayet /",
    "GP12lip_2__u:3754": "tasyā viṃśatibhāgaṃ tu dakṣiṇā parikīrtitā // LiP_2,36.8 //",
    "GP12lip_2__u:3755": "tadardhāṃśaṃ tu dātavyamitareṣāṃ yathārhataḥ /",
    "GP12lip_2__u:3756": "tatastu homayecchaṃbhuṃ bhakto yogī viśeṣataḥ // LiP_2,36.9 //",
    "GP12lip_2__u:3757": "iti śrīliṅgamahāpurāṇe uttarabhāge lakṣmīdānavidhinirūpaṇaṃ nāma ṣaṭtriṃśattamo 'dhyāyaḥ",
    "GP12lip_2__u:3758": "sanatkumārā uvāca athātaḥ saṃpravakṣyāmi tiladhenuvidhikramam /",
    "GP12lip_2__u:3759": "pūrvoktamaṇḍape kuryācchivapūjāṃ tu paścime // LiP_2,37.1 //",
    "GP12lip_2__u:3760": "tasyāgre madhyato bhūmau padmamālikhya śobhanam /",
    "GP12lip_2__u:3761": "vastrairācchāditaṃ padmaṃ tanmadhye vinyasecchubham // LiP_2,37.2 //",
    "GP12lip_2__u:3762": "tilapuṣpaṃ tu kṛtvātha hemapadmaṃ vinikṣipet /",
    "GP12lip_2__u:3763": "triṃśanniṣkema kartavyaṃ tadardhārdhena vā punaḥ // LiP_2,37.3 //",
    "GP12lip_2__u:3764": "pañcaniṣkeṇa kartavyaṃ tadardhārhdena vā punaḥ /",
    "GP12lip_2__u:3765": "tamārādhya vidhānena gandhapuṣpādibhiḥ kramāt // LiP_2,37.4 //",
    "GP12lip_2__u:3766": "padmasyottaradigbhāge viprānekādaśanyaset /",
    "GP12lip_2__u:3767": "tānabhyarcya vidhānena gandhapuṣpādibhiḥ kramāt // LiP_2,37.5 //",
    "GP12lip_2__u:3768": "ācchādanottarāsaṃgaṃ viprebhyo dāpayetkramāt /",
    "GP12lip_2__u:3769": "uṣṇīṣaṃ ca pradātavyaṃ kuṇḍaleca vibhūṣite // LiP_2,37.6 //",
    "GP12lip_2__u:3770": "hemāṅgulīyakaṃ dattvā brāhmaṇebhyo vidhānataḥ /",
    "GP12lip_2__u:3771": "ekaṃ daśa ca vastrāṇiṃ teṣāmagre prakīrya ca // LiP_2,37.7 //",
    "GP12lip_2__u:3772": "teṣu vastreṣu niḥkṣipyatilādyāni pṛthakpṛthak /",
    "GP12lip_2__u:3773": "kāṃsyapātraṃ śatapalaṃ vibhidyaikādaśāṃśakam // LiP_2,37.8 //",
    "GP12lip_2__u:3774": "ikṣudaṇḍaṃ ca dātavyaṃ brāhmaṇebhyo viśeṣataḥ /",
    "GP12lip_2__u:3775": "gośṛge tu hiraṇyena dvinīṣkeṇa tu kārayet // LiP_2,37.9 //",
    "GP12lip_2__u:3776": "rajatena tu kartavyāḥ khurā niṣkadvayena tu /",
    "GP12lip_2__u:3777": "evaṃ pṛthakpṛthag dattvā tattileṣu vinikṣipet // LiP_2,37.10 //",
    "GP12lip_2__u:3778": "rudraikādaśamantraistu rudrebhyo dāpayettadā /",
    "GP12lip_2__u:3779": "padmasya pūrvadigbhāge viprāndvādaśa pūjitān // LiP_2,37.11 //",
    "GP12lip_2__u:3780": "etenaiva tu mārgeṇa teṣu śraddhāsamanvitaḥ /",
    "GP12lip_2__u:3781": "dvādaśādhityamantraiśca dāpayedevameva ca // LiP_2,37.12 //",
    "GP12lip_2__u:3782": "pūrvavaddakṣiṇe bhāge viprānṣoḍaśa saṃsthitān /",
    "GP12lip_2__u:3783": "mūrti vighneśamantraiśca dāpayetpūrvavatpunaḥ // LiP_2,37.13 //",
    "GP12lip_2__u:3784": "yajamānena kartavyaṃ sarvametadyathākramam /",
    "GP12lip_2__u:3785": "kevalaṃ rudradānaṃ vā adityebhyo 'tha vā punaḥ // LiP_2,37.14 //",
    "GP12lip_2__u:3786": "mūrtyādīnāṃ ca vā deyaṃ yathāvibhavavistaram /",
    "GP12lip_2__u:3787": "padmaṃ vinyasya rājāsau śeṣaṃ vā kārayennṛpaḥ // LiP_2,37.15 //",
    "GP12lip_2__u:3788": "dakṣiṇā ca pradātavyā pañcaniṣkeṇa bhūṣaṇam // LiP_2,37.16 //",
    "GP12lip_2__u:3789": "iti śrīliṅgamahāpurāṇe uttarabhāge tiladhenudānavidhinirūpaṇaṃ nāma saptatriṃśo 'dhyāyaḥ",
    "GP12lip_2__u:3790": "sanatkumāra uvāca gosahasrapradānaṃ ca vadāmi śṛṇu suvrata /",
    "GP12lip_2__u:3791": "gavāṃ sahasramādāya savatsaṃ saguṇaṃ śubham // LiP_2,38.1 //",
    "GP12lip_2__u:3792": "tās tv abhyarcya yathāśāstram aṣṭau samyakprayatnataḥ /",
    "GP12lip_2__u:3793": "tāsāṃ śṛṅgāṇi hemnātha pratiniṣkeṇa bandhayet // LiP_2,38.2 //",
    "GP12lip_2__u:3794": "khurāṃśca rajatenaiva bandayetkaṇṭhadesataḥ /",
    "GP12lip_2__u:3795": "pratiniṣkeṇa kartavyaṃ karṇe vajraṃ ca śobhanam // LiP_2,38.3 //",
    "GP12lip_2__u:3796": "śivāya dadyādviprebhyo dakṣiṇāṃ ca pṛthakpṛthak /",
    "GP12lip_2__u:3797": "daśaniṣkaṃ tadardhaṃ vā tasyārdhārdhamathāpi vā // LiP_2,38.4 //",
    "GP12lip_2__u:3798": "yathāvibhavavistāraṃ niṣkamātramathāpi vā /",
    "GP12lip_2__u:3799": "vastrayugmaṃ ca dātavyaṃ pṛthagvipreṣu śobhanam // LiP_2,38.5 //",
    "GP12lip_2__u:3800": "gāvaścārādhya yatnena dātavyāḥ sumanoramāḥ /",
    "GP12lip_2__u:3801": "evaṃ dattvā vidhānena śivamabhyarcya saṃkaram // LiP_2,38.6 //",
    "GP12lip_2__u:3802": "japedagre yathānyāyaṃ gavāṃ stavamanuttamam /",
    "GP12lip_2__u:3803": "gāvo mamāgrato nityaṃ gāvo naḥ pṛṣṭhatastathā // LiP_2,38.7 //",
    "GP12lip_2__u:3804": "hṛdaye me sadā gāvo gāvaṃ madhye vasāmy aham /",
    "GP12lip_2__u:3805": "iti kṛtvā dvijāgryebhyodattvā gatvā pradakṣiṇam // LiP_2,38.8 //",
    "GP12lip_2__u:3806": "tadromavarṣasaṃkhyāni svargaloke mahīyate // LiP_2,38.9 //",
    "GP12lip_2__u:3807": "iti śrīliṅgamahāpurāṇe uttarabhāge gosahasrapradānaṃ nāmāṣṭatriṃśo 'dhyāyaḥ",
    "GP12lip_2__u:3808": "sanatkumāra uvāca hiraṇyāśvapradānaṃ ca vadāmī vijayāvaham /",
    "GP12lip_2__u:3809": "aśvamedhātpunaḥ śreṣṭhaṃ vadāmī śṛṇu suvrata // LiP_2,39.1 //",
    "GP12lip_2__u:3810": "aṣṭottarasahasreṇa aṣṭottaraśatena vā /",
    "GP12lip_2__u:3811": "kṛtvāśvaṃ lakṣaṇairyuktaṃ sarvālaṅkārasaṃyutam // LiP_2,39.2 //",
    "GP12lip_2__u:3812": "pañcakalyāṇasaṃpannaṃ divyākāraṃ tu kārayet /",
    "GP12lip_2__u:3813": "sarvalakṣaṇasaṃyuktaṃ sarvāṅgaiśca samanvitam // LiP_2,39.3 //",
    "GP12lip_2__u:3814": "sarvāyudhasamopetamindravāhanamuttamam /",
    "GP12lip_2__u:3815": "tanmadhyadeśe saṃsthāpya turaṅgaṃ svaguṇānvitam // LiP_2,39.4 //",
    "GP12lip_2__u:3816": "uccaiḥ śravasakaṃ matvā bhaktyā caiva samarcayet /",
    "GP12lip_2__u:3817": "tasya pūrvādiśābhāge brāhmaṇaṃ vedapāragam // LiP_2,39.5 //",
    "GP12lip_2__u:3818": "suredrabuddhyā saṃpūjya pañcaniṣkaṃ pradāpayet /",
    "GP12lip_2__u:3819": "sa cāśvaḥ śivabhaktāya dātavyo vidhinaiva tu // LiP_2,39.6 //",
    "GP12lip_2__u:3820": "suvarṇāśvaṃ pradattvā tu ācāryamapi pūjayet /",
    "GP12lip_2__u:3821": "yathāvibhavavistāraṃ pañcaniṣkamathāpivā // LiP_2,39.7 //",
    "GP12lip_2__u:3822": "dīnāndhakṛpaṇānāthabālavṛddhakṛśāturān /",
    "GP12lip_2__u:3823": "toṣayedannadānena brāhmaṇāṃśca viśeṣataḥ // LiP_2,39.8 //",
    "GP12lip_2__u:3824": "etadyaḥ kurute bhaktyā dānamaśvasya mānavaḥ /",
    "GP12lip_2__u:3825": "eendrānbhogāṃściraṃ bhuktvā ruciraiśvaryavānbhavet // LiP_2,39.9 //",
    "GP12lip_2__u:3826": "iti śrīliṅgamahāpurāṇe uttarabhāge hiraṇyāśvadānaṃ nāmaikonacatvāriṃśo 'dhyāyaḥ",
    "GP12lip_2__u:3827": "sanatkumāra uvāca kanyādānaṃ pravakṣyāmi sarvadānottamottamam /",
    "GP12lip_2__u:3828": "kanyāṃ lakṣaṇasaṃpannāṃ sarvadoṣavivarjitām // LiP_2,40.1 //",
    "GP12lip_2__u:3829": "mātāpitrostu saṃvādaṃ kṛtvā dattvā dhanaṃ mahat /",
    "GP12lip_2__u:3830": "ātmīkṛtyātha saṃsnāpya vastraṃ dattvā śubhaṃ navam // LiP_2,40.2 //",
    "GP12lip_2__u:3831": "bhūṣaṇairbhūṣayitvātha gandhamālyairathārcayet /",
    "GP12lip_2__u:3832": "nimittāni samīkṣyātha gotranakṣatrakādikān // LiP_2,40.3 //",
    "GP12lip_2__u:3833": "ubhayościttamālokya ubhau saṃpūjya yatnataḥ /",
    "GP12lip_2__u:3834": "dātavyā śrotriyāyaiva brāhmaṇāya tapasvine // LiP_2,40.4 //",
    "GP12lip_2__u:3835": "sākṣādadhītavedāya vidhinā brahmacāriṇe /",
    "GP12lip_2__u:3836": "dāsadāsīdhanāḍhyaṃ ca bhūṣaṇāniṃ viśeṣataḥ // LiP_2,40.5 //",
    "GP12lip_2__u:3837": "kṣetrāṇi ca dhanaṃ dhānya vāsāṃsi ca pradāpayet /",
    "GP12lip_2__u:3838": "yāvanti dehe romāṇi kanyāyāḥ saṃtatau punaḥ // LiP_2,40.6 //",
    "GP12lip_2__u:3839": "tāvadvarṣasahasrāṇi rudraloke mahīyate // LiP_2,40.7 //",
    "GP12lip_2__u:3840": "iti śrīliṅgamahāpurāṇe uttarabhāge kanyādānavidhirnāma catvāriṃśo 'dhyāyaḥ",
    "GP12lip_2__u:3841": "sanatkumāra uvāca hiraṇyavṛṣadānaṃ ca kathayāmi samāsataḥ /",
    "GP12lip_2__u:3842": "vṛṣarūpaṃ hiraṇyena sahasreṇātha kārayet // LiP_2,41.1 //",
    "GP12lip_2__u:3843": "tadardhārdhena vā dhīmāṃstadardhārdhena vā punaḥ /",
    "GP12lip_2__u:3844": "aṣṭottaraśatenāpi vṛṣabhaṃ dharmarūpiṇam // LiP_2,41.2 //",
    "GP12lip_2__u:3845": "lalāṭe kārayetpuṇḍramardhacandrakalākṛtim /",
    "GP12lip_2__u:3846": "sphaṭikena tu karttavyaṃ khuraṃ tu rajatena vai // LiP_2,41.3 //",
    "GP12lip_2__u:3847": "grīvāṃ tu padmarāgeṇa kakudgomedakena ca /",
    "GP12lip_2__u:3848": "grīvāyāṃ ghāṇṭavalayaṃ ratnacitraṃ tu kārayet // LiP_2,41.4 //",
    "GP12lip_2__u:3849": "vṛṣāṅkaṃ kārayettatra kiṅkiṇīvalayāvṛtam /",
    "GP12lip_2__u:3850": "pūrvoktadeśakāle tu vedikoparimaṇḍale // LiP_2,41.5 //",
    "GP12lip_2__u:3851": "vṛṣendraṃ sthāpayettatra paścimāmukhamagrataḥ /",
    "GP12lip_2__u:3852": "īśvaraṃ pūjayedbhaktyā vṛṣārūḍhaṃ vṛṣadhvajam // LiP_2,41.6 //",
    "GP12lip_2__u:3853": "vṛṣendraṃ pūjya gāyatryā namaskṛtya samāhitaḥ /",
    "GP12lip_2__u:3854": "tīkṣṇaśṛṅgāya vidmahe dharmapādāya dhīmahi /",
    "GP12lip_2__u:3855": "tanno vṛṣaḥ pracodayāt // LiP_2,41.7 //.",
    "GP12lip_2__u:3856": "mantreṇānena saṃpūjya vṛṣaṃ dharmavivṛddhaye /",
    "GP12lip_2__u:3857": "homayecca ghṛtānnādyairyathāvibhavavistaram // LiP_2,41.8 //",
    "GP12lip_2__u:3858": "vṛṣabhaḥ pūjya dātavyo brāhmaṇebhyaḥ śivāya vā /",
    "GP12lip_2__u:3859": "dakṣiṇā caiva dātavyā yathāvittānusārataḥ // LiP_2,41.9 //",
    "GP12lip_2__u:3860": "etadyaḥ kurute bhaktyā vṛṣadānamanuttamam /",
    "GP12lip_2__u:3861": "śivasyānucaro bhūtvā tenaiva saha modate // LiP_2,41.10 //",
    "GP12lip_2__u:3862": "iti śrīliṅgamahāpurāṇe uttarabhāge suvarṇavṛṣadānaṃ nāmaikacatvāriṃśo 'dhyāyaḥ",
    "GP12lip_2__u:3863": "sanatkumāra uvāca gajadānaṃ pravakṣyāmi yathāvadanupūrvaśaḥ /",
    "GP12lip_2__u:3864": "dvijāya vā śivāyātha dātavyaḥ pūjya pūrvavat // LiP_2,42.1 //",
    "GP12lip_2__u:3865": "gajaṃ sulakṣaṇopetaṃ haimaṃ vā rājataṃ tu vā /",
    "GP12lip_2__u:3866": "sahasraniṣkamātreṇa tadardhenāpi kārayet // LiP_2,42.2 //",
    "GP12lip_2__u:3867": "tadardhārdhena vā kuryātsarvalakṣaṇabhūṣitam /",
    "GP12lip_2__u:3868": "pūrvoktadeśakāle ca devāya vinivedayet // LiP_2,42.3 //",
    "GP12lip_2__u:3869": "aṣṭamyāṃ vā pradātavyaṃ śivāya parameṣṭhine /",
    "GP12lip_2__u:3870": "brāhmaṇāya daridrāya śrotriyāyāhitāgnaye // LiP_2,42.4 //",
    "GP12lip_2__u:3871": "śivamuddiśya dātavyaṃ śivaṃ saṃpūjya pūrvavat /",
    "GP12lip_2__u:3872": "etadyaḥ kurute dānaṃ śivabhaktisamāhitam // LiP_2,42.5 //",
    "GP12lip_2__u:3873": "sthitvā svarge ciraṃ kālaṃ rājā gajapatirbhavet // LiP_2,42.6 //",
    "GP12lip_2__u:3874": "iti śrīliṅgamahāpurāṇe uttarabhāge dvicatvāriṃśo 'dhyāyaḥ",
    "GP12lip_2__u:3875": "sanatkumāra uvāca lokapālāṣṭakaṃ divyaṃ sākṣātparamadurlabham /",
    "GP12lip_2__u:3876": "sarvasaṃpatkaraṃ guhyaṃ paracakravināśanam // LiP_2,43.1 //",
    "GP12lip_2__u:3877": "svadeśarakṣaṇaṃ divyaṃ gajavājivivardhanam /",
    "GP12lip_2__u:3878": "putra vṛddhikaraṃ puṇyaṃ gobrāhmaṇahitāvaham // LiP_2,43.2 //",
    "GP12lip_2__u:3879": "pūrvoktadeśakāle tu vedikoparimaṇḍale /",
    "GP12lip_2__u:3880": "madhye śivaṃ samabhyarcya yathānyāyaṃ yathākramam // LiP_2,43.3 //",
    "GP12lip_2__u:3881": "digvidikṣu prakartavyaṃ sthaṇḍilaṃ vālukāmayam /",
    "GP12lip_2__u:3882": "aṣṭau viprānsamabhyarcya vedavedāṅgapāragān // LiP_2,43.4 //",
    "GP12lip_2__u:3883": "jitendriyānkulodbhūtānsarvalakṣaṇasaṃyutān /",
    "GP12lip_2__u:3884": "śivābhimukhamāsīnānāhateṣvaṃbareṣu ca // LiP_2,43.5 //",
    "GP12lip_2__u:3885": "vastrairābharaṇairdivyairlokapālakamantrakaiḥ /",
    "GP12lip_2__u:3886": "gandhapuṣpaiḥ sudhūpaiśca brāhmaṇānarcayetkramāt // LiP_2,43.6 //",
    "GP12lip_2__u:3887": "pūrvato homayedagnau lokapālakamantrakaiḥ /",
    "GP12lip_2__u:3888": "samiddhṛtābhyāṃ hotavyamagnikāryaṃ krameṇa vā // LiP_2,43.7 //",
    "GP12lip_2__u:3889": "evaṃ hutvā vidhānena ācāryaḥ śivavatsalaḥ /",
    "GP12lip_2__u:3890": "yajamānaṃ samāhūya sarvābharamabhūṣitān // LiP_2,43.8 //",
    "GP12lip_2__u:3891": "tena tānpūjayitvātha dvijobhyo dāpayeddhanam /",
    "GP12lip_2__u:3892": "pṛthakpṛthaktanmantraiśca daśaniṣkaṃ ca bhūṣaṇam // LiP_2,43.9 //",
    "GP12lip_2__u:3893": "daśanīṣkeṇa kartavyamāsanaṃ kevalaṃ pṛthak /",
    "GP12lip_2__u:3894": "snapanaṃ tatra kartavyaṃ śivasya vidhipūrvakam // LiP_2,43.10 //",
    "GP12lip_2__u:3895": "dakṣiṇā ca pradātavyā yathāvibhavavistaram /",
    "GP12lip_2__u:3896": "evaṃ yaḥ kurute dānaṃ lokeśānāṃ tu bhaktitaḥ /",
    "GP12lip_2__u:3897": "lokeśānāṃ ciraṃ sthitvā sārvabhaumau bhavedbudhaḥ // LiP_2,43.11 //",
    "GP12lip_2__u:3898": "iti śrīliṅgamahāpurāṇe uttarabhāge tricatvāriṃśo 'dhyāyaḥ",
    "GP12lip_2__u:3899": "sanatkumāra uvāca athānyatsaṃpravakṣyāmi sarvadānottamottamam /",
    "GP12lip_2__u:3900": "pūrvoktadeśakāle ca maṇḍape ca vidhānataḥ // LiP_2,44.1 //",
    "GP12lip_2__u:3901": "praṇayātkuṇḍamadhye ca sthaṇḍile śivasannidhau /",
    "GP12lip_2__u:3902": "pūrvaṃ viṣṇuṃ samāsādya padmayonimataḥ param // LiP_2,44.2 //",
    "GP12lip_2__u:3903": "mantrābhyāṃ vidhinoktābhyāṃ praṇavādisamantrakam /",
    "GP12lip_2__u:3904": "nārāyaṇāya vidmahe vāsudevāya dhīmahi /",
    "GP12lip_2__u:3905": "tanno viṣṇuḥ pracodayāt // LiP_2,44.3 //",
    "GP12lip_2__u:3906": "brahmabrāhmaṇavṛddhāya brahmaṇe viśvavedhase /",
    "GP12lip_2__u:3907": "śivāya haraye svāhā svadhā vauṣaṭvaṣaṭ tathā // LiP_2,44.4 //",
    "GP12lip_2__u:3908": "pūjayitvā vidhānena paścāddhomaṃ samācaret /",
    "GP12lip_2__u:3909": "sarvadravyaṃ hi hotavyaṃ dvābhyāṃ kuṇḍavidhānataḥ // LiP_2,44.5 //",
    "GP12lip_2__u:3910": "ṛtvijau dvau prakartavyau guruṇā vedapāragau /",
    "GP12lip_2__u:3911": "tānuddiśya yathānyāyaṃ viprebhyo dāpayeddhanam // LiP_2,44.6 //",
    "GP12lip_2__u:3912": "śatamaṣṭottaraṃ tebhyaḥ pṛthakpṛthaganuttamam /",
    "GP12lip_2__u:3913": "vastrābharaṇasaṃyuktaṃ sarvālaṅkārasaṃyutam // LiP_2,44.7 //",
    "GP12lip_2__u:3914": "gurureko hi vai śrīmān brahmā viṣṇurmaheśvaraḥ /",
    "GP12lip_2__u:3915": "teṣāṃ pṛthakpṛthagdeyaṃ bhojayedbrāhmaṇānapi // LiP_2,44.8 //",
    "GP12lip_2__u:3916": "śivārcanā ca kartavyā snapanādi yathākramam // LiP_2,44.9 //",
    "GP12lip_2__u:3917": "iti śrīliṅgamahāpurāṇe uttarabhāge catuścatvāriṃśo 'dhyāyaḥ",
    "GP12lip_2__u:3918": "ṛṣaya ūcuḥ evaṃ ṣoḍaśa dānāni kathitāni śubhāni ca /",
    "GP12lip_2__u:3919": "jīvacchrā ddhakramo 'smākaṃ vaktumarhasi sāṃpratam // LiP_2,45.1 //",
    "GP12lip_2__u:3920": "sūta uvāca jīvacchrāddhavidhiṃ vakṣye samāsātsarvasaṃmatam /",
    "GP12lip_2__u:3921": "manave devadevena kathitaṃ brahmaṇā purā // LiP_2,45.2 //",
    "GP12lip_2__u:3922": "vasiṣṭhāsa ca śiṣṭāya bhṛgave bhārgavāya ca /",
    "GP12lip_2__u:3923": "śṛṇvantu sarvabhāvena sarvasiddhikaraṃ param // LiP_2,45.3 //",
    "GP12lip_2__u:3924": "śrāddhamārgakramaṃ sākṣācchrāddhārhāṇāmapi kramam /",
    "GP12lip_2__u:3925": "viśeṣamapi vakṣyāmi jīvacchrāddhasya suvratāḥ // LiP_2,45.4 //",
    "GP12lip_2__u:3926": "parvate vā nadītīre vane vāyatane 'pi vā /",
    "GP12lip_2__u:3927": "jīvacchrāddhaṃ prakartavyaṃ mṛtakāle prayatnataḥ // LiP_2,45.5 //",
    "GP12lip_2__u:3928": "jīvacchrāddhe kṛte jīvo jīvanneva vimucyate /",
    "GP12lip_2__u:3929": "karma kurvannakurvanvā jñānī vājñānavānapi // LiP_2,45.6 //",
    "GP12lip_2__u:3930": "śrotriyo 'śrotriyo vāpi brāhmaṇaḥ kṣatriyo 'pi vā /",
    "GP12lip_2__u:3931": "vaiśyo vā nātra saṃdeho yogamārgagato yatā // LiP_2,45.7 //",
    "GP12lip_2__u:3932": "parīkṣya bhūmiṃ vidhivadgandhavarṇarasādibhiḥ /",
    "GP12lip_2__u:3933": "śalyamuddhṛtya yatnena sthāṇḍilaṃ saikataṃ bhuvi // LiP_2,45.8 //",
    "GP12lip_2__u:3934": "madhyato hastamātreṇa kuṇḍaṃ caivāyataṃ śubham /",
    "GP12lip_2__u:3935": "sthāṇḍilaṃ vā prakartavyamiṣumātraṃ punaḥ punaḥ // LiP_2,45.9 //",
    "GP12lip_2__u:3936": "upalipya vidhānena cālipyāgniṃ vidhāya ca /",
    "GP12lip_2__u:3937": "anvādhāya yathāśāstraṃ parigṛhya ca sarvataḥ // LiP_2,45.10 //",
    "GP12lip_2__u:3938": "paristīrya svaśākhoktaṃ pāraṃparyakramāgatam /",
    "GP12lip_2__u:3939": "samāpyāgnimukhaṃ sarvaṃ mantrairetairyathākramam // LiP_2,45.11 //",
    "GP12lip_2__u:3940": "saṃpūjya sthaṇḍile vahnau homayetsamidādibhiḥ /",
    "GP12lip_2__u:3941": "ādau kṛtvā samiddhomaṃ caruṇā ca pṛthakpṛthak // LiP_2,45.12 //",
    "GP12lip_2__u:3942": "ghṛtena ca pṛthakprātre śodhitena pṛthakpṛthak /",
    "GP12lip_2__u:3943": "juhuyādātmanoddhṛtya tattvabhūtāni sarvataḥ // LiP_2,45.13 //",
    "GP12lip_2__u:3944": "oṃ bhūḥ brahmaṇe namaḥ // LiP_2,45.14 //",
    "GP12lip_2__u:3945": "oṃ bhūḥ brahmaṇe svāhā // LiP_2,45.15 //",
    "GP12lip_2__u:3946": "oṃ bhuvaḥ viṣṇave namaḥ // LiP_2,45.16 //",
    "GP12lip_2__u:3947": "oṃ bhuvaḥ viṣṇave svāhā // LiP_2,45.17 //",
    "GP12lip_2__u:3948": "oṃ svaḥ rudrāya namaḥ // LiP_2,45.18 //",
    "GP12lip_2__u:3949": "oṃ svaḥ rudrāya svāhā // LiP_2,45.19 //",
    "GP12lip_2__u:3950": "oṃ mahaḥ īśvarāya namaḥ // LiP_2,45.20 //",
    "GP12lip_2__u:3951": "oṃ mahaḥ īśvarāya svāhā // LiP_2,45.21 //",
    "GP12lip_2__u:3952": "oṃ janaḥ prakṛtaye namaḥ // LiP_2,45.22 //",
    "GP12lip_2__u:3953": "oṃ janaḥ prakṛtaye svāhā // LiP_2,45.23 //",
    "GP12lip_2__u:3954": "oṃ tapaḥ mudgalāya namaḥ // LiP_2,45.24 //",
    "GP12lip_2__u:3955": "oṃ tapaḥ mudgalāya svāhā // LiP_2,45.25 //",
    "GP12lip_2__u:3956": "oṃ ṛtaṃ puruṣāya namaḥ // LiP_2,45.26 //",
    "GP12lip_2__u:3957": "oṃ ṛtaṃ paruṣāya svāhā // LiP_2,45.27 //",
    "GP12lip_2__u:3958": "oṃ satyaṃ śivāya namaḥ // LiP_2,45.28 //",
    "GP12lip_2__u:3959": "oṃ satyaṃ śivāya svāhā // LiP_2,45.29 //",
    "GP12lip_2__u:3960": "oṃ śarva dharāṃ me gopāya ghrāṇe gandhaṃ śarvāya devāya bhūrnamaḥ //",
    "GP12lip_2__u:3961": "oṃ śarva dharāṃ me gopāya ghrāṇe gandhaṃ śarvāya bhūḥ svāhā // LiP_2,45.31",
    "GP12lip_2__u:3962": "śarva dharāṃ me gopāya ghrāṇe gandhaṃ śarvasya devasya patnyai bhūrnamaḥ",
    "GP12lip_2__u:3963": "oṃ śarva dharāṃ me gopāya ghrāṇe gandhaṃ sarvapatnyaibhūḥ svāhā //",
    "GP12lip_2__u:3964": "oṃ bhava jalaṃ me gopāya jihvāyaṃ rasaṃ bhavāya devāya bhuvo namaḥ //",
    "GP12lip_2__u:3965": "oṃ bhava jalaṃ me gopāya jihvāyāṃ rasaṃ bhavāya devāya bhuvaḥ svāhā //",
    "GP12lip_2__u:3966": "oṃ bhava jalaṃ me gopāya jihvāyāṃ rasaṃ bhavasya devasya patnyai bhuvo namaḥ // LiP_2,45.36",
    "GP12lip_2__u:3967": "oṃ bhava jalaṃ me gopāya jihvāyāṃ rasaṃ bhavasya patnyai bhuvaḥ svāhā //",
    "GP12lip_2__u:3968": "rudrāgniṃ me gopāya netre rūpaṃ rudrāya devāya svarāeṃ namaḥ //",
    "GP12lip_2__u:3969": "rudrāgniṃ me gopāya netre rūpaṃ rudrāya devāya svaḥ svāhā // LiP_2,45.39",
    "GP12lip_2__u:3970": "rudrāgniṃ me gāpāya netre rūpaṃ rudrasya patnyai svarāeṃ namaḥ //",
    "GP12lip_2__u:3971": "rudrāgniṃ me gopāya netre rūpaṃ rudrasya devasya patnyaisvaḥ svāhā //",
    "GP12lip_2__u:3972": "ugra vāyuṃ me gopāya tvaci sparśaṃ ugrāya devāya maharnamaḥ // LiP_2,45.42",
    "GP12lip_2__u:3973": "ugra vāyūṃ me gopāya tvaci sparśamugrāya devāya mahaḥ svāhā // LiP_2,45.43",
    "GP12lip_2__u:3974": "ugra vāyuṃ me gopāya tvaci sparśamugrasya devasya patnyai maharāeṃ namaḥ",
    "GP12lip_2__u:3975": "oṃ ugra vāyuṃ mo gopāya tvaci sparśamugrasya devasya patnyai devāya janaḥ svāhā // LiP_2,45.45",
    "GP12lip_2__u:3976": "bhīma suṣiraṃ me gopāya śrotre śabdaṃ bhīmāya devāya jano namaḥ //",
    "GP12lip_2__u:3977": "bhīma suṣiraṃ me gopāya śrotre śabdaṃ bhīmāya devāya janaḥ svāhā //",
    "GP12lip_2__u:3978": "bhīma suṣiraṃ me gopāya śrotre śabdaṃ bhīmasya patnyai jano namaḥ //",
    "GP12lip_2__u:3979": "bhīma suṣiraṃ me gopāya śrotre śabdaṃ bhīmasya devasya patnyai janaḥ svāhā // LiP_2,45.49",
    "GP12lip_2__u:3980": "īśa rajo me gopāya dravye tṛṣṇāmīśāya devāya tapo namaḥ // LiP_2,45.50 //",
    "GP12lip_2__u:3981": "īśa rajo me gopāya dravye tṛṣṇamīśāya devāya tapaḥ svāhā // LiP_2,45.51 //",
    "GP12lip_2__u:3982": "rajo me gopāya dravye tṛṣṇāmīśasya patnyai tapo namaḥ // LiP_2,45.52 //",
    "GP12lip_2__u:3983": "īśa rajo me gopāya dravye tṛṣṇamīśasya patnyai tapaḥ svāhā // LiP_2,45.53",
    "GP12lip_2__u:3984": "mahādeva satyaṃ me gopāya śraddhāṃ dharme mahādevāya ṛtaṃ namaḥ //",
    "GP12lip_2__u:3985": "mahādeva satyaṃ me gopāya śraddhāṃ dharme mahādevāya ṛtaṃ svāhā //",
    "GP12lip_2__u:3986": "mahādeva satyaṃ me gopāya śraddhāṃ dharme mahādevāya patnyai ṛtaṃ namaḥ //",
    "GP12lip_2__u:3987": "mahādeva satyaṃ ma gopāya śraddhāṃ mahādevasya patnyai ṛtaṃ svāhā //",
    "GP12lip_2__u:3988": "paśupate pāśaṃ me gopāya bhoktṛtvabhogyaṃ paśupataye devāya satyaṃ namaḥ",
    "GP12lip_2__u:3989": "paśupate pāśaṃ me gopāya bhoktṛtvabhāgyaṃ paśupataye devasya satyaṃ svāhā",
    "GP12lip_2__u:3990": "oṃ paśupate pāśaṃ me gopāya yoktṛtvabhogyaṃ paśupater devasya patnyai satyaṃ namaḥ // LiP_2,45.60",
    "GP12lip_2__u:3991": "oṃ paśupate pāśaṃ ma gopāya yoktṛtvabhogyaṃ paśupaterdevasya patnyai satyaṃ svāhā // LiP_2,45.61",
    "GP12lip_2__u:3992": "oṃ śivāya namaḥ // LiP_2,45.62 //",
    "GP12lip_2__u:3993": "oṃ śivāya satyaṃ svāhā // LiP_2,45.63 //",
    "GP12lip_2__u:3994": "evaṃ śivāya hotavyaṃ viriñcyādyaṃ ca pūvavat /",
    "GP12lip_2__u:3995": "viriñcādyaṃ ca pūrvoktaṃ sṛṣṭimārgeṣu suvratāḥ // LiP_2,45.64 //",
    "GP12lip_2__u:3996": "punaḥ paśupateḥ patnīṃ tathā paśupatīṃ kramāt /",
    "GP12lip_2__u:3997": "saṃpūjya pūrvavanmantrairhetavyaṃ ca krameṇa vai // LiP_2,45.65 //",
    "GP12lip_2__u:3998": "carvantamājyapūrvaṃ ca samidantaṃ samāhitaḥ // LiP_2,45.66 //",
    "GP12lip_2__u:3999": "oṃ śarva dharāṃ me chindhi ghrāṇe gandhaṃ chindhi meghaṃ jahi bhūḥ svāhā",
    "GP12lip_2__u:4000": "bhuvaḥ svāhā // LiP_2,45.68 //",
    "GP12lip_2__u:4001": "svaḥ svāhā // LiP_2,45.69 //",
    "GP12lip_2__u:4002": "bhūrbhuvaḥ svaḥ svāhā // LiP_2,45.70 //",
    "GP12lip_2__u:4003": "evaṃ pṛthakpṛthagghutvā kevalena ghṛtena vā /",
    "GP12lip_2__u:4004": "sahasraṃ vā tadardhaṃ vā śatamaṣṭottaraṃ tu vā // LiP_2,45.71 //",
    "GP12lip_2__u:4005": "virajā ca ghṛtenaiva śatamaṣṭottaraṃ pṛthak /",
    "GP12lip_2__u:4006": "prāṇādibhiśca juhuyāddhṛtenaiva tu kevalam // LiP_2,45.72 //",
    "GP12lip_2__u:4007": "oṃ prāṇe niviṣṭo 'mṛtaṃ juhomi śivo ma viśāpradāhāya prāṇāya svāhā //",
    "GP12lip_2__u:4008": "prāṇādhipataye rudrāya vṛṣāntakāya svāhā // LiP_2,45.74 //",
    "GP12lip_2__u:4009": "oṃ bhūḥ svāhā // LiP_2,45.75 //",
    "GP12lip_2__u:4010": "oṃ bhuvaḥ svāhā // LiP_2,45.76 //",
    "GP12lip_2__u:4011": "oṃ svaḥ svāhā // LiP_2,45.77 //",
    "GP12lip_2__u:4012": "bhūrbhūvaḥ svaḥ svāhā // LiP_2,45.78 //",
    "GP12lip_2__u:4013": "evaṃ krameṇa juhuyācchrāddhoktaṃ ca yatākramam /",
    "GP12lip_2__u:4014": "saptame 'hani yogīndrāñ chrāddhārhān api bhojayet // LiP_2,45.79 //",
    "GP12lip_2__u:4015": "śarvādīnāṃ ca viprāṇāṃ vastrābharaṇakaṃbalān /",
    "GP12lip_2__u:4016": "vāhanaṃ śayanaṃ yānaṃ kāṃsyatāmrādibhājanam // LiP_2,45.80 //",
    "GP12lip_2__u:4017": "haimaṃ ca rājataṃ dhenuṃ tilān kṣetraṃ ca vaibhavam /",
    "GP12lip_2__u:4018": "dāsīdāsagaṇaścaiva dātavyo dakṣiṇāmapi // LiP_2,45.81 //",
    "GP12lip_2__u:4019": "piṇḍaṃ ca pūrvavaddadyātpṛthagaṣṭaprakārataḥ /",
    "GP12lip_2__u:4020": "brāhmaṇānaṃ sahasraṃ ca bhojayecca sadakṣiṇam // LiP_2,45.82 //",
    "GP12lip_2__u:4021": "ekaṃ vā yoganirataṃ bhasmaniṣṭhaṃ jitendriyam /",
    "GP12lip_2__u:4022": "tryahaṃ caiva tu rudrasya mahācarunivedanam // LiP_2,45.83 //",
    "GP12lip_2__u:4023": "viśeṣa evaṃ kathita aśeṣaśrāddhacoditaḥ /",
    "GP12lip_2__u:4024": "mṛte kuryānna kuryādvā jīvanmukto yataḥ svayam // LiP_2,45.84 //",
    "GP12lip_2__u:4025": "nityanaimittikādīni kuryāddhā saṃttyajettu vā /",
    "GP12lip_2__u:4026": "bāndhave 'pi mṛte tasya śaucāśaucaṃ na vidyate // LiP_2,45.85 //",
    "GP12lip_2__u:4027": "sūtakaṃ ca na saṃdehaḥ snānamātreṇa śuddhyati /",
    "GP12lip_2__u:4028": "paścājjāte kumāre ca sve kṣetre cātmano yadi // LiP_2,45.86 //",
    "GP12lip_2__u:4029": "tasya sarvaṃ prakartavyaṃ putro 'pi brahmavidbhivet /",
    "GP12lip_2__u:4030": "kanyakā yadi rāñjātā paścāttasya mahātmanaḥ // LiP_2,45.87 //",
    "GP12lip_2__u:4031": "ekaparṇā iva jñeyā aparṇā iva suvratā /",
    "GP12lip_2__u:4032": "bhavatyeva na saṃdehastasyāścānvayajā api // LiP_2,45.88 //",
    "GP12lip_2__u:4033": "mucyante nātra saṃdehaḥ pitaro narakādapi /",
    "GP12lip_2__u:4034": "mucyante karmaṇānena mātṛtaḥ pitṛtastathā // LiP_2,45.89 //",
    "GP12lip_2__u:4035": "kālaṃ gate dvije bhūmau khaneccāpi dahettu vā /",
    "GP12lip_2__u:4036": "putrakṛtyamaśeṣaṃ ca kṛtvā doṣo na vidyate // LiP_2,45.90 //",
    "GP12lip_2__u:4037": "karmaṇā cottareṇaiva gatirasya na vidyate /",
    "GP12lip_2__u:4038": "brahmaṇākathitaṃ sarvaṃ munīnāṃ bhāvitātmanām // LiP_2,45.91 //",
    "GP12lip_2__u:4039": "punaḥ sanatkumārāya kathitaṃ tena dhīmatā /",
    "GP12lip_2__u:4040": "kṛṣṇadvaipāyanāyaiva kathitaṃ brahmasūnunā // LiP_2,45.92 //",
    "GP12lip_2__u:4041": "prasādāttasya devasya vedavyāsasya dhīmataḥ /",
    "GP12lip_2__u:4042": "jñātaṃ mayā kṛtaṃ caiva niyogādeva tasya tu // LiP_2,45.93 //",
    "GP12lip_2__u:4043": "etadvaḥ kathitaṃ sarvaṃ rahasyaṃ brahmasiddhidam /",
    "GP12lip_2__u:4044": "muniputrāya dātavyaṃ na cābhaktāya suvratāḥ // LiP_2,45.94 //",
    "GP12lip_2__u:4045": "iti śrīliṅgamahāpurāṇe uttarabhāge jīvacchrādvavidhirnāma pañcacatvāriṃśattamo 'dhyāyaḥ",
    "GP12lip_2__u:4046": "ṛṣaya ūcuḥ jīvacchrāddhavidhiḥ proktastvayā sūta mahāmate /",
    "GP12lip_2__u:4047": "mṛrkhāṇāmapi mokṣārthamasmākaṃ romaharṣaṇa // LiP_2,46.1 //",
    "GP12lip_2__u:4048": "rudrādityavasūnāṃ ca śakraādīnāṃ ca suvrata /",
    "GP12lip_2__u:4049": "pratiṣṭhā kīdṛśī śaṃbhorligamūrteśca śobhanā // LiP_2,46.2 //",
    "GP12lip_2__u:4050": "viṣṇoḥ śakrasya devasya brahmaṇaśca mahātmanaḥ /",
    "GP12lip_2__u:4051": "agner yasya nirṛter varuṇasya mahādyuteḥ // LiP_2,46.3 //",
    "GP12lip_2__u:4052": "vāyoḥ somasya yakṣasya kuberasyāmitātmanaḥ /",
    "GP12lip_2__u:4053": "īśānasya dharāyāśca śrīpratiṣṭhātha vā katham // LiP_2,46.4 //",
    "GP12lip_2__u:4054": "durgāśivāpratiṣṭhā ca haimavatyāśca śobhanā /",
    "GP12lip_2__u:4055": "skandasya gaṇarājasya nandinaśca viśeṣataḥ // LiP_2,46.5 //",
    "GP12lip_2__u:4056": "tathānyeṣāṃ ca devānāṃ gaṇānāmapi vā punaḥ /",
    "GP12lip_2__u:4057": "pratiṣṭhālakṣaṇaṃ sarvaṃ vistāradvaktumarhasi // LiP_2,46.6 //",
    "GP12lip_2__u:4058": "bhavānsarvārthatattvajño rudrabhaktaśca suvrata /",
    "GP12lip_2__u:4059": "kṛṣṇadvaipāyanasyāsi sākṣāttvamaparā tanuḥ // LiP_2,46.7 //",
    "GP12lip_2__u:4060": "sumanturjaiminiścaiva pailaśca paramarṣayaḥ /",
    "GP12lip_2__u:4061": "gurubhaktiṃ tathā kartuṃ samartho romaharṣaṇaḥ // LiP_2,46.8 //",
    "GP12lip_2__u:4062": "iti vyāsasya vipulā gāthā bhāgīrathītaṭe /",
    "GP12lip_2__u:4063": "ekaḥ samo vā bhinno vā śiṣyastasya mahādyuteḥ // LiP_2,46.9 //",
    "GP12lip_2__u:4064": "vaiśaṃpāyanatulyo 'si vyāsaśiṣyeṣu bhūtale /",
    "GP12lip_2__u:4065": "tasmādasmākamakhilaṃ vaktumarhasi sāṃpratam // LiP_2,46.10 //",
    "GP12lip_2__u:4066": "evamuktvā sthiteṣveva teṣu sarveṣu tatra ca /",
    "GP12lip_2__u:4067": "babhūva vismayo 'tīva munīnāṃ tasya cāgrataḥ // LiP_2,46.11 //",
    "GP12lip_2__u:4068": "athāntarikṣe vipulā sākṣāddevī sarasvatī /",
    "GP12lip_2__u:4069": "alaṃ munīnāṃ praśro 'yamiti vācā babhūva ha // LiP_2,46.12 //",
    "GP12lip_2__u:4070": "sarvaṃ liṅgamayaṃ lokaṃ sarvaṃ liṅge pratiṣṭhitam /",
    "GP12lip_2__u:4071": "tasmātsarvaṃ parityajya sthāpayetpūjayecca tat // LiP_2,46.13 //",
    "GP12lip_2__u:4072": "liṅgasthāpanasanmārganihitasvāyatāsinā /",
    "GP12lip_2__u:4073": "āśu brahmāṇḍamudbhidya nirgacchedaviśaṅkayā // LiP_2,46.14 //",
    "GP12lip_2__u:4074": "upedrāṃbhojagarbhendrayamāṃbudhanadeśvarāḥ /",
    "GP12lip_2__u:4075": "tathānye ca śivaṃ sthāpya liṅgamūrti maheśvaram // LiP_2,46.15 //",
    "GP12lip_2__u:4076": "sveṣusveṣu ca pakṣeṣu pradhānāste yathā dvijāḥ /",
    "GP12lip_2__u:4077": "brahmā haraśca bhagavānviṣṇurdevī ramā dharā // LiP_2,46.16 //",
    "GP12lip_2__u:4078": "lakṣmīrdhṛtiḥ smṛtiḥ prajñā dharā durgā śacī tathā /",
    "GP12lip_2__u:4079": "rudrāśca vasavaḥ skando viśākhaḥ śākha eva ca // LiP_2,46.17 //",
    "GP12lip_2__u:4080": "naigameśaśca bhagavāṃllokapālā grahāstathā /",
    "GP12lip_2__u:4081": "sarve nandipurogāśca gaṇā gaṇapatiḥ prabhuḥ // LiP_2,46.18 //",
    "GP12lip_2__u:4082": "pitaro munayaḥ sarve kuberādyāśca suprabhāḥ /",
    "GP12lip_2__u:4083": "āditya vasavaḥ sāṃkhyā aśvinau ca bhiṣagvarau // LiP_2,46.19 //",
    "GP12lip_2__u:4084": "viśvedevāśca sādhyāśca paśavaḥ pakṣiṇo mṛgāḥ /",
    "GP12lip_2__u:4085": "brahmādisthāvarāntaṃ ca sarvaṃ liṅge pratiṣṭhitam // LiP_2,46.20 //",
    "GP12lip_2__u:4086": "tasmātsarvaṃ parityajya sthāpayelliṅgamavyayam /",
    "GP12lip_2__u:4087": "yatnena stāpitaṃ sarvaṃ pūjitaṃ pūjayedyadi // LiP_2,46.21 //",
    "GP12lip_2__u:4088": "iti śrīliṅgamahāpurāṇe uttarabhāge ṣaṭcatvāriṃśo 'dhyāyaḥ",
    "GP12lip_2__u:4089": "sūta uvāca iti niśamya kṛtāñjalaya stadā divi mahāmunayaḥ kṛtaniścayāḥ /",
    "GP12lip_2__u:4090": "śivataraṃ śivamīśvaramavyayaṃ manasi liṅgamayaṃ praṇipatya te //",
    "GP12lip_2__u:4091": "sakaladevapatirbhagavānajo hariraśeṣapatirguruṇā svayam /",
    "GP12lip_2__u:4092": "munivarāśca gaṇāśca surāsurā naravarāḥ śivaliṅgamayāḥ punaḥ // LiP_2,47.2",
    "GP12lip_2__u:4093": "śrutvaivaṃ munayaḥ sarve ṣaṭkulīyāḥ samāhitāḥ /",
    "GP12lip_2__u:4094": "saṃtyajya sarvaṃ devasya pratiṣṭhāṃ kartumudyatāḥ // LiP_2,47.3 //",
    "GP12lip_2__u:4095": "apṛcchansūtamanaghaṃ harṣagadgadayā girā /",
    "GP12lip_2__u:4096": "liṅgapratiṣṭhāṃ vipulāṃ sarve te śaṃsitavratāḥ // LiP_2,47.4 //",
    "GP12lip_2__u:4097": "sūta uvāca pratiṣṭhāṃ liṅgamūrtervo yathāvadanupūrvaśaḥ /",
    "GP12lip_2__u:4098": "pravakṣyāmi samāsena dharmakāmārthamuktaye // LiP_2,47.5 //",
    "GP12lip_2__u:4099": "kṛtvaiva liṅgaṃ vidhinā bhuvi liṅgeṣu yatnataḥ /",
    "GP12lip_2__u:4100": "liṅgamekatamaṃ śailaṃ brahmaviṣṇuśivātmakam // LiP_2,47.6 //",
    "GP12lip_2__u:4101": "hemaratnamayaṃ vāpi rājataṃ tāmrajaṃ tu vā /",
    "GP12lip_2__u:4102": "savedikaṃ sasūtraṃ ca samyagvistṛtamastakam // LiP_2,47.7 //",
    "GP12lip_2__u:4103": "viśodhya sthāpayedbhaktyā savedikamanuttamam /",
    "GP12lip_2__u:4104": "liṅgavedī umā devī liṅgaṃ sākṣānmaheśvaraḥ // LiP_2,47.8 //",
    "GP12lip_2__u:4105": "tayoḥ sapūjanādeva devī devaśca pūjitau /",
    "GP12lip_2__u:4106": "pratiṣṭhayā ca deveśo devyā sārdhaṃ pratiṣṭhitaḥ // LiP_2,47.9 //",
    "GP12lip_2__u:4107": "tasmātsavedikaṃ liṅgaṃ sthāpayetsthāpakottamaḥ // LiP_2,47.10 //",
    "GP12lip_2__u:4108": "mūle brahmā vasati bhagavānmadhyabhāge ca viṣṇuḥ sarveśānaḥ /",
    "GP12lip_2__u:4109": "paśupatirajo rudramūrtirvareṇyaḥ /",
    "GP12lip_2__u:4110": "tasmālliṅgaṃ gurutarataraṃ pūjayetsthāpayedvā yasmātpūjyo gaṇapatirasau devamukhyaiḥ samastaiḥ gandhaiḥ sragdhūpadīpaiḥ snapanahutabalistotramantropahārairnityaṃ ye",
    "GP12lip_2__u:4111": "'bhyarcayānti tridaśavaratanuṃ liṅgamūrtiṃ maheśam /",
    "GP12lip_2__u:4112": "garbhādhānādināśakṣayabhayarahitā devagandharvamukhyaiḥ siddhairvandyāśca pūjyā gaṇavaranamitāste bhavantyaprameyāḥ // LiP_2,47.12 //",
    "GP12lip_2__u:4113": "tasmādbhaktyopacāreṇa sthāpayetparameśvaram /",
    "GP12lip_2__u:4114": "pūjayecca viśeṣeṇa liṅgaṃ sarvārthasiddhaye // LiP_2,47.13 //",
    "GP12lip_2__u:4115": "samarcya sthāpayelliṅgaṃ tīrthamadhye śivāsane /",
    "GP12lip_2__u:4116": "kūrcavastrādibhirliṅgamācchādya kalaśaiḥ punaḥ // LiP_2,47.14 //",
    "GP12lip_2__u:4117": "lokapālādidaivatyaiḥ sakūrcaiḥ sākṣataiḥ śubhaiḥ /",
    "GP12lip_2__u:4118": "utkūrcaiḥ svastikādyaiśca citratantukaveṣṭitaiḥ // LiP_2,47.15 //",
    "GP12lip_2__u:4119": "vajrādikāyudopetaiḥ savastraiḥ sapidhānakaiḥ /",
    "GP12lip_2__u:4120": "lakṣayetparito liṅgamīśānena pratiṣṭhitam // LiP_2,47.16 //",
    "GP12lip_2__u:4121": "dhūpadīpasamopetaṃ vitānavitatāṃbaram /",
    "GP12lip_2__u:4122": "lokapāladhvajaiścaiva gajādimahiṣādibhiḥ // LiP_2,47.17 //",
    "GP12lip_2__u:4123": "citritaiḥ pūjitaiścaiva darbhamālā ca śobhanā /",
    "GP12lip_2__u:4124": "sarvalakṣaṇasaṃpūrṇā tayā bāhye ca veṣṭayet // LiP_2,47.18 //",
    "GP12lip_2__u:4125": "tatodhivāsayettoye dhūpadīpasamanvite /",
    "GP12lip_2__u:4126": "pañcāhaṃ vā tryahaṃvātha ekarātramadhāpi vā // LiP_2,47.19 //",
    "GP12lip_2__u:4127": "vedādhyayanasaṃpanno nṛtyagītādimaṅgalaiḥ /",
    "GP12lip_2__u:4128": "kiṅkiṇīravakopetaṃ tālavīṇāravairapi // LiP_2,47.20 //",
    "GP12lip_2__u:4129": "īkṣayetkālamavyagro yajamānaḥ samāhitaḥ /",
    "GP12lip_2__u:4130": "utthāpya svastikaṃ dhyāyenmaṇḍape lakṣaṇānvite // LiP_2,47.21 //",
    "GP12lip_2__u:4131": "saṃskṛte vedisaṃyukte navakuṇḍena saṃvṛte /",
    "GP12lip_2__u:4132": "pūrvokta vidhinā yukte sarvalakṣaṇasaṃyute // LiP_2,47.22 //",
    "GP12lip_2__u:4133": "aṣṭamaṇḍalasaṃyukte digdhvajāṣṭakasaṃyute /",
    "GP12lip_2__u:4134": "pūrvoktalakṣaṇopetaiḥ kuṇḍaiḥ prāgāditaḥ kramāt // LiP_2,47.23 //",
    "GP12lip_2__u:4135": "pradhānaṃ kuṇḍamīśānyāṃ caturasraṃ vidhīyate /",
    "GP12lip_2__u:4136": "athavā pañcakuṇḍaikaṃ sthaṇḍilaṃ caikameva ca // LiP_2,47.24 //",
    "GP12lip_2__u:4137": "yajñopakaraṇaiḥ sarvaiḥ śivārcāyāṃ hi bhūṣaṇaiḥ /",
    "GP12lip_2__u:4138": "vedimadhye mahāśayyāṃ pañcatūlīprakalpitām // LiP_2,47.25 //",
    "GP12lip_2__u:4139": "kalpayetkāñcanopetāṃ sitavastrāvaguṇṭhitām /",
    "GP12lip_2__u:4140": "prakalpyaivaṃ śivaṃ caiva sthāpayetparameśvaram // LiP_2,47.26 //",
    "GP12lip_2__u:4141": "prākśiraskaṃ nyaselliṅgamīśānena yathāvidhi /",
    "GP12lip_2__u:4142": "ratnanyāse kṛte pūrva kevalaṃ kalaśaṃ nyaset // LiP_2,47.27 //",
    "GP12lip_2__u:4143": "liṅgamācchādya vastrābhyāṃ kūrcena ca samantataḥ /",
    "GP12lip_2__u:4144": "ratnanyāse prasakte 'tha vāmādyā nava śaktayaḥ // LiP_2,47.28 //",
    "GP12lip_2__u:4145": "navaratnaṃ hiraṇyādyaiḥ pañcagavyena saṃyutaiḥ /",
    "GP12lip_2__u:4146": "sarvadānyasamopetaṃ śilāyāmapi vinyaset // LiP_2,47.29 //",
    "GP12lip_2__u:4147": "sthāpayedbrahmaliṅgaṃ hi śivagāyatrisaṃyutam /",
    "GP12lip_2__u:4148": "kevalaṃ praṇavenāpi sthāpayecchivamavyayam // LiP_2,47.30 //",
    "GP12lip_2__u:4149": "brahmajajñānamantreṇa brahmabhāgaṃ prabhostathā /",
    "GP12lip_2__u:4150": "viṣṇugāyatriyā bhāgaṃ vaiṣṇavaṃ tvatha vinyaset // LiP_2,47.31 //",
    "GP12lip_2__u:4151": "sūtre tattvatrayopete praṇavena pravinyaset /",
    "GP12lip_2__u:4152": "sarvaṃ namaḥ śivāyeti namo haṃsaḥ śivāya ca // LiP_2,47.32 //",
    "GP12lip_2__u:4153": "rudrādhyāyena vā sarvaṃ parimṛjya ca vinyaset /",
    "GP12lip_2__u:4154": "sthāpayedbrahmabhiścaiva kalaśānvai samantataḥ // LiP_2,47.33 //",
    "GP12lip_2__u:4155": "vedimadhye nyasetsarvānmūrvoktavidhisaṃyutān /",
    "GP12lip_2__u:4156": "madhyakuṃbhe śivaṃ devīṃ dakṣiṇe parameśvarīm // LiP_2,47.34 //",
    "GP12lip_2__u:4157": "skandaṃ tayośca madhye tu skandakuṃbhe sucitrite /",
    "GP12lip_2__u:4158": "brahmāṇaṃ skandakuṃbhe vā īśakumbhe hariṃ tathā // LiP_2,47.35 //",
    "GP12lip_2__u:4159": "athavā śivakuṃbhe ca brahmāṅgāni ca vinyaset /",
    "GP12lip_2__u:4160": "śivo maheśvaraścaiva rudro viṣṇuḥ pitāmahaḥ // LiP_2,47.36 //",
    "GP12lip_2__u:4161": "brahmāṇyevaṃ samāsena hṛdayādīni cāṃbikā /",
    "GP12lip_2__u:4162": "vedimadhye nyasetsarvānpūrvoktavidhisaṃyutān // LiP_2,47.37 //",
    "GP12lip_2__u:4163": "vardhanyāṃ sthāpayeddevīṃ gandhatoyena pūrya ca /",
    "GP12lip_2__u:4164": "hiraṇyaṃ rajataṃ ratnaṃ śivakuṃbhe pravinyaset // LiP_2,47.38 //",
    "GP12lip_2__u:4165": "vardhanyāmāpi yatnena gāyatryaṅgaiśca suvratāḥ /",
    "GP12lip_2__u:4166": "vidyeśvarāndiśaṃ kuṃbhe brahmakūrcena pūrite // LiP_2,47.39 //",
    "GP12lip_2__u:4167": "aṃnateśādidevāṃśca praṇavādinamontakam /",
    "GP12lip_2__u:4168": "navavastraṃ pratighaṭamaṣṭakuṃbheṣu dāpayet // LiP_2,47.40 //",
    "GP12lip_2__u:4169": "vidyeśvarāṇāṃ kuṃbheṣu hemaratnādi vinyaset /",
    "GP12lip_2__u:4170": "vaktrakrameṇa hotavyaṃ gāyatryaṅgakrameṇa ca // LiP_2,47.41 //",
    "GP12lip_2__u:4171": "jayādisviṣṭaparyantaṃ sarvaṃ pūrvavadācaret /",
    "GP12lip_2__u:4172": "secayecchivakuṃbhena vardhanyā vaiṣṇavena ca // LiP_2,47.42 //",
    "GP12lip_2__u:4173": "paitā mahena kuṃbhena brahmabhāgaṃ viśeṣataḥ /",
    "GP12lip_2__u:4174": "vidyeśvarāṇāṃ kuṃbhaiśca secayetparameśvaram // LiP_2,47.43 //",
    "GP12lip_2__u:4175": "vinyasetsarvamantrāṇi pūrvavatsusamāhitaḥ /",
    "GP12lip_2__u:4176": "pūjayetsnapanaṃ kṛtvā sahasrādiṣu saṃbhavaiḥ // LiP_2,47.44 //",
    "GP12lip_2__u:4177": "dakṣiṇā ca pradātavyā sahasrapaṇamuttamam /",
    "GP12lip_2__u:4178": "itareṣāṃ tadardhaṃ syāttadardhaṃ vā vidhīyate // LiP_2,47.45 //",
    "GP12lip_2__u:4179": "vastrāṇi ca pradhānasya kṣetrabhūṣaṇagodhanam /",
    "GP12lip_2__u:4180": "utsavaśca prakartavyo homayagabaliḥ kramāt // LiP_2,47.46 //",
    "GP12lip_2__u:4181": "navāhaṃ vāpi saptāhamekāhaṃ ca tryahaṃ tathā /",
    "GP12lip_2__u:4182": "homaśca pūrvavatprokto nityamabhyarcya śaṅkaram // LiP_2,47.47 //",
    "GP12lip_2__u:4183": "devānāṃ bhāskarādīnāṃ homaṃ pūrvavadeva tu /",
    "GP12lip_2__u:4184": "abhyantare tathā bāhye vahnau nityaṃ samarcayet // LiP_2,47.48 //",
    "GP12lip_2__u:4185": "ya evaṃ sthāpayelliṅgaṃ sa eva parameśvaraḥ /",
    "GP12lip_2__u:4186": "tena devagaṇā rudrā ṛṣayo 'psarasastathā // LiP_2,47.49 //",
    "GP12lip_2__u:4187": "sthāpitāḥ pūjitāścaiva trailokyaṃ sacarācaram // LiP_2,47.50 //",
    "GP12lip_2__u:4188": "iti śrīliṅgamahāpurāṇe uttarabhāge liṅgasthāpanaṃ nāma saptacatvāriṃśo",
    "GP12lip_2__u:4189": "'dhyāyaḥ",
    "GP12lip_2__u:4190": "sūta uvāca sarveṣāmapi devānāṃ pratiṣṭhāmapi vistarāt /",
    "GP12lip_2__u:4191": "svairmatrairyāgakuṇḍāni vinyasyaikaikameva ca // LiP_2,48.1 //",
    "GP12lip_2__u:4192": "sthāpayedutsavaṃ kṛtvā pūjayecca vidhānataḥ /",
    "GP12lip_2__u:4193": "bhānoḥ pañcāgninā kāryaṃ dvādaśāgnikrameṇa vā // LiP_2,48.2 //",
    "GP12lip_2__u:4194": "sarvakuṇḍāni vṛttāni padmākārāṇi suvratāḥ /",
    "GP12lip_2__u:4195": "aṃbāyā yonikuṇḍaṃ syādvardhanyekā vidhīyate // LiP_2,48.3 //",
    "GP12lip_2__u:4196": "śaktīnāṃ sarvakāryeṣu yonikuṇḍaṃ vidhīyate /",
    "GP12lip_2__u:4197": "gāyatrīṃ kalpayecchaṃbhoḥ sarveṣāmapi yatnataḥ /",
    "GP12lip_2__u:4198": "sarve rudrāṃśajā yasmātsaṃkṣepeṇa vadāmi vaḥ // LiP_2,48.4 //",
    "GP12lip_2__u:4199": "gāyatrībhedāḥ tatpuruṣāya vidmahe vāgviśuddhāya dhīmahi /",
    "GP12lip_2__u:4200": "tannaḥ śivaḥ pracodayāt // LiP_2,48.5 //",
    "GP12lip_2__u:4201": "gaṇāṃbikāyai vidmahe karmasiddhyai ca dhīmahi /",
    "GP12lip_2__u:4202": "tanno gaurī pracodayāt // LiP_2,48.6 //",
    "GP12lip_2__u:4203": "tatpuruṣāya vidmahe mahādevāya dhīmahi /",
    "GP12lip_2__u:4204": "tanno rudraḥ pracodayāt // LiP_2,48.7 //",
    "GP12lip_2__u:4205": "tatpuruṣāya vidmahe vakratuṇḍāya dhīmahi /",
    "GP12lip_2__u:4206": "tanno dantiḥ pracodayāt // LiP_2,48.8 //",
    "GP12lip_2__u:4207": "mahāsenāya vidmahe vāgviśuddhāya dhīmahi /",
    "GP12lip_2__u:4208": "tannaḥ skandaḥ procadayāt // LiP_2,48.9 //",
    "GP12lip_2__u:4209": "tīkṣṇaśṛṅgāya vidmahe vedapādāya dhīmahi /",
    "GP12lip_2__u:4210": "tanno vṛṣaḥ pracodayāt // LiP_2,48.10 //",
    "GP12lip_2__u:4211": "harivaktrāya vidmahe rudravaktrāya dhīmahi /",
    "GP12lip_2__u:4212": "tanno nandī pracodayāt // LiP_2,48.11 //",
    "GP12lip_2__u:4213": "nārāyaṇāya vidmahe vāsudevāya dhīmahi /",
    "GP12lip_2__u:4214": "tanno viṣṇuḥ pracodayāt // LiP_2,48.12 //",
    "GP12lip_2__u:4215": "mahāṃbikāyai vidmahe karmasiddhaiya ca dhīmahi /",
    "GP12lip_2__u:4216": "tanno lakṣmīḥ pracodayāt // LiP_2,48.13 //",
    "GP12lip_2__u:4217": "samuddhṛtāyai vidmahe viṣṇunaikena dhīmahi /",
    "GP12lip_2__u:4218": "tanno dharā pracodayāt // LiP_2,48.14 //",
    "GP12lip_2__u:4219": "vainateyāya vidmahe suvarṇapakṣāya dhīmahi /",
    "GP12lip_2__u:4220": "tanno garuḍaḥ pracodayāt // LiP_2,48.15 //",
    "GP12lip_2__u:4221": "padmodbhavāya vidmahe vedavaktrāya dhīmahi /",
    "GP12lip_2__u:4222": "tannaḥ sraṣṭā pracodayāt // LiP_2,48.16 //",
    "GP12lip_2__u:4223": "śivāsyajāyai vidmahe devarūpāyai dhīmahi /",
    "GP12lip_2__u:4224": "tanno vācā pracodayāt // LiP_2,48.17 //",
    "GP12lip_2__u:4225": "devarājāya vidmahe vajrahastāya dhīmahi /",
    "GP12lip_2__u:4226": "tannaḥ śakraḥ pracodayāt // LiP_2,48.18 //",
    "GP12lip_2__u:4227": "rudranetrāya vidmahe śaktihastāya dhīmahi /",
    "GP12lip_2__u:4228": "tanno vahniḥ pracodayāt // LiP_2,48.19 //",
    "GP12lip_2__u:4229": "vaivasvatāya vidmahe daṇḍahastāya dhīmahi /",
    "GP12lip_2__u:4230": "tanno yamaḥ pracodayāt // LiP_2,48.20 //",
    "GP12lip_2__u:4231": "niśācarāya vidmahe khaḍgahastāya dhīmahi /",
    "GP12lip_2__u:4232": "tanno nirṛtiḥ pracodayāt // LiP_2,48.21 //",
    "GP12lip_2__u:4233": "śuddhahastāya vidmahe pāśahastāya dhīmahi /",
    "GP12lip_2__u:4234": "tanno varuṇaḥ pracodayāt // LiP_2,48.22 //",
    "GP12lip_2__u:4235": "sarpaprāṇāya vidmahe yaṣṭihastāya dhīmahi /",
    "GP12lip_2__u:4236": "tanno vuyaḥ pracodayāt // LiP_2,48.23 //",
    "GP12lip_2__u:4237": "yakṣeśvarāya vidmahe gadāhastāya dhīmahi /",
    "GP12lip_2__u:4238": "tanno yakṣaḥ pracodayāt // LiP_2,48.24 //",
    "GP12lip_2__u:4239": "sarveśvarāya vidmahe śūlahastāya dhīmahi /",
    "GP12lip_2__u:4240": "tanno rudraḥ pracodayāt // LiP_2,48.25 //",
    "GP12lip_2__u:4241": "kātyāyanyai vidmahe kanyākumāryai dhīmahi /",
    "GP12lip_2__u:4242": "tanno durgā pracodayāt // LiP_2,48.26 //",
    "GP12lip_2__u:4243": "evaṃ prabhidya gāyatrīṃ tattadevānurūpataḥ /",
    "GP12lip_2__u:4244": "pūjayet sthāpayetteṣāmāsanaṃ praṇavaṃ smṛtam // LiP_2,48.27 //",
    "GP12lip_2__u:4245": "athavā viṣṇumatulaṃ sūktena puruṣeṇa vā /",
    "GP12lip_2__u:4246": "viṣṇuṃ caiva mahāviṣṇuṃ sadāviṣṇumanukramāt // LiP_2,48.28 //",
    "GP12lip_2__u:4247": "sthāpayeddevagāyatryā parikalpya vidhānataḥ /",
    "GP12lip_2__u:4248": "vāsudevaḥ pradhānastu tataḥ saṃkarṣaṇaḥ svayam // LiP_2,48.29 //",
    "GP12lip_2__u:4249": "pradyumno hyaniruddhaśca mūrtibhedāstu vai prabhoḥ /",
    "GP12lip_2__u:4250": "bahūni vividhānīha tasya śāpodbhavāni ca // LiP_2,48.30 //",
    "GP12lip_2__u:4251": "sarvāvarteṣu rūpāṇi jagatāṃ ca hitāya vai /",
    "GP12lip_2__u:4252": "matsyaḥ kūrmo 'tha vārāho nārasiṃho 'tha vāmanaḥ // LiP_2,48.31 //",
    "GP12lip_2__u:4253": "rāmo rāmaśca kṛṣṇaśca bauddhaḥ kalkī tathaiva ca /",
    "GP12lip_2__u:4254": "tathānyāni na devasya hareḥ sāpodbhavāni ca // LiP_2,48.32 //",
    "GP12lip_2__u:4255": "teṣāmapi ca gāyatrīṃ kṛtvā stāpya ca pūjayet /",
    "GP12lip_2__u:4256": "guhyāni devadevasya harernārāyaṇasya ca // LiP_2,48.33 //",
    "GP12lip_2__u:4257": "vijñānāni ca yantrāṇi mantropaniṣadāni ca /",
    "GP12lip_2__u:4258": "pañca brahmāṅgajānīha pañcabhūtamayāni ca // LiP_2,48.34 //",
    "GP12lip_2__u:4259": "namo nārāyaṇāyeti mantraḥ paramaśobhanaḥ /",
    "GP12lip_2__u:4260": "hareraṣṭākṣarāṇīha praṇavena samāsataḥ // LiP_2,48.35 //",
    "GP12lip_2__u:4261": "oṃ namo vāsudevāya namaḥ saṃkarṣaṇāya ca /",
    "GP12lip_2__u:4262": "pradyumnāya pradhānāya aniruddhāya vai namaḥ // LiP_2,48.36 //",
    "GP12lip_2__u:4263": "ekamekena mantreṇa sthāpayetparameśvaram /",
    "GP12lip_2__u:4264": "biṃbāniyāni devasya śivasya parameṣṭhinaḥ // LiP_2,48.37 //",
    "GP12lip_2__u:4265": "pratiṣṭhā caiva pūjā ca liṅgavanmunisattamāḥ /",
    "GP12lip_2__u:4266": "ratnavinyāsasahitaṃ kautukāni harerapi // LiP_2,48.38 //",
    "GP12lip_2__u:4267": "acale kārayetsarvaṃ calepyevaṃ vidhānataḥ /",
    "GP12lip_2__u:4268": "tannetronmīlanaṃ kuryānnetramantreṇa suvratāḥ // LiP_2,48.39 //",
    "GP12lip_2__u:4269": "kṣetrapradakṣiṇaṃ caiva ārāmasya purasya ca /",
    "GP12lip_2__u:4270": "jalādhivāsanaṃ caiva pūrvavatparikīrtitam // LiP_2,48.40 //",
    "GP12lip_2__u:4271": "kuṇḍamaṇḍapanirmāṇaṃ śayanaṃ ca vidhīyate /",
    "GP12lip_2__u:4272": "hutvā navāgnibhāgena navakuṇḍe yatāvidhi // LiP_2,48.41 //",
    "GP12lip_2__u:4273": "athavā pañcakuṇḍeṣu pradhāne kevale 'tha vā /",
    "GP12lip_2__u:4274": "pratiṣṭhā kathitā divyā pāraṃparyakramāgatā // LiP_2,48.42 //",
    "GP12lip_2__u:4275": "śilodbhavānāṃ biṃbānāṃ citrābhāsasya vā punaḥ /",
    "GP12lip_2__u:4276": "jalādhivāsanaṃ proktaṃ vṛṣendrasya prakīrtitam // LiP_2,48.43 //",
    "GP12lip_2__u:4277": "prāsādasya pratiṣṭhāyāṃ pratiṣṭhā parikīrtitā /",
    "GP12lip_2__u:4278": "prāsādāṅgasya sarvasya yathāṅgānāṃ tanoriva // LiP_2,48.44 //",
    "GP12lip_2__u:4279": "vṛṣāgnimātṛvighneśakumārānapi yatnataḥ /",
    "GP12lip_2__u:4280": "śreṣṭhāṃ durgāṃ tathā caṇḍīṃ gāyatryā vai yathāvidhi // LiP_2,48.45 //",
    "GP12lip_2__u:4281": "prāgādyaṃ sthāpayecchaṃbhoraṣṭāvaraṇamuttamam /",
    "GP12lip_2__u:4282": "lokapālagaṇeśādyānapi śaṃbhoḥ pravinyaset // LiP_2,48.46 //",
    "GP12lip_2__u:4283": "umā caṇḍī ca nandī ca mahākālo mahāmuniḥ /",
    "GP12lip_2__u:4284": "vighneśvaro mahābhṛṅgī skandaḥ saumyāditaḥ kramāt // LiP_2,48.47 //",
    "GP12lip_2__u:4285": "indrādīnsveṣu sthāneṣu brahmāṇaṃ ca janārdanam /",
    "GP12lip_2__u:4286": "sthāpayeccaiva yatnena kṣetreśaṃ veśagocare // LiP_2,48.48 //",
    "GP12lip_2__u:4287": "siṃhāsane hyanantādīn vidyeśāmapi ca kramāt /",
    "GP12lip_2__u:4288": "sthāpayetpraṇavenaiva guhyāṅgādīni paṅkaje // LiP_2,48.49 //",
    "GP12lip_2__u:4289": "evaṃ saṃkṣepataḥ proktaṃ calasthāpanasuttamam /",
    "GP12lip_2__u:4290": "sarveṣāmapi devānāṃ devīnāṃ ca viśeṣataḥ // LiP_2,48.50 //",
    "GP12lip_2__u:4291": "iti śrīliṅgamahāpurāṇe uttarabhāge 'ṣṭacatvāriṃśo 'dhyāyaḥ",
    "GP12lip_2__u:4292": "ṛṣaya ūcuḥ aghoreśasya mahātmyaṃ bhavatā kathitaṃ purā /",
    "GP12lip_2__u:4293": "pūjāṃ pratiṣṭhāṃ devasya bhagavanvaktumarhasi // LiP_2,49.1 //",
    "GP12lip_2__u:4294": "sūta uvāca aghoreṇāṅga yuktena vidhivacca viśeṣataḥ /",
    "GP12lip_2__u:4295": "pratiṣṭhāliṅgavidhinā nānyatā munipuṅgavāḥ // LiP_2,49.2 //",
    "GP12lip_2__u:4296": "tathāgnipūjāṃ vai kuryādyathā pūjā tathaiva ca /",
    "GP12lip_2__u:4297": "sahasraṃ vā tadardhaṃ vā śatamaṣṭottaraṃ tu vā // LiP_2,49.3 //",
    "GP12lip_2__u:4298": "tilairhemaḥ prakartavyo dadhimadhvājyasaṃyutaiḥ /",
    "GP12lip_2__u:4299": "ghṛtasaktumadūnāṃ ca sarvaduḥkhapramārjanam // LiP_2,49.4 //",
    "GP12lip_2__u:4300": "vyādhīnāṃ nāśanaṃ caiva tilahomastu bhūtidaḥ /",
    "GP12lip_2__u:4301": "sahasreṇa mahābhūtiḥ śatena vyādhināśanam // LiP_2,49.5 //",
    "GP12lip_2__u:4302": "sarvaduḥkhavinirmukto japena ca na saṃśayaḥ /",
    "GP12lip_2__u:4303": "aṣṭottaraśatenaiva trikāle ca yathāvidhi // LiP_2,49.6 //",
    "GP12lip_2__u:4304": "aṣṭottarasahasreṇa ṣaṇmāsājjāyate dhruvam /",
    "GP12lip_2__u:4305": "siddhayo naiva saṃdeho rājyamaṇḍālināmapi // LiP_2,49.7 //",
    "GP12lip_2__u:4306": "sahasreṇa jvaro yāti kṣīreṇa ca juhoti yam /",
    "GP12lip_2__u:4307": "trikālaṃ māsamekaṃ tu sahasraṃ juhuyātpayaḥ // LiP_2,49.8 //",
    "GP12lip_2__u:4308": "māsena siddhyate tasya mahāsaubhāgyamuttamam /",
    "GP12lip_2__u:4309": "siddhyate cābdahomena kṣaudrājyadadhisaṃyutam // LiP_2,49.9 //",
    "GP12lip_2__u:4310": "yavakṣīrājyahomena jātitaṇḍulakena vā /",
    "GP12lip_2__u:4311": "prīyeta bhagavānīśo hyaghoraḥ parameśvaraḥ // LiP_2,49.10 //",
    "GP12lip_2__u:4312": "dadhnā puṣṭirnṛpāṇāṃ ca kṣīrahomena śāntikam /",
    "GP12lip_2__u:4313": "ṣaṇmāsaṃ tu ghṛtaṃ hutvā sarvavyādhivināśanam // LiP_2,49.11 //",
    "GP12lip_2__u:4314": "rājayakṣmā tilairhemānnaśyate vatsareṇa tu /",
    "GP12lip_2__u:4315": "yavahomena cāyuṣyaṃ ghṛtena ca jayastadā // LiP_2,49.12 //",
    "GP12lip_2__u:4316": "sarvakuṣṭhakṣayārthaṃ ca madhunāktaiśca taṇḍulaiḥ /",
    "GP12lip_2__u:4317": "juhuyādayutaṃ nityaṃ ṣaṇmāsānniyataḥ sadā // LiP_2,49.13 //",
    "GP12lip_2__u:4318": "ājyaṅkṣīraṃ madhuścaiva madhuratrayamucyate /",
    "GP12lip_2__u:4319": "samastaṃ tuṣyate tasya nāśayedvai bhagandaram // LiP_2,49.14 //",
    "GP12lip_2__u:4320": "kevalaṃ ghṛtahomena sarvarogakṣayaḥ smṛtaḥ /",
    "GP12lip_2__u:4321": "sarvavyādhi haraṃ dhyānaṃ sthāpanaṃ vidhinārcanam // LiP_2,49.15 //",
    "GP12lip_2__u:4322": "evaṃ saṃkṣepataḥ proktamaghorasya mahātmanaḥ /",
    "GP12lip_2__u:4323": "pratiṣṭhā yajanaṃ sarvaṃ nandinā kathitaṃ purā // LiP_2,49.16 //",
    "GP12lip_2__u:4324": "brahmaputrāya śiṣyāya tena vyāsāya suvratāḥ // LiP_2,49.17 //",
    "GP12lip_2__u:4325": "śrīlīṅgamahāpurāṇe uttarabhāge ekonapañcāśattamo 'dhyāyaḥ",
    "GP12lip_2__u:4326": "ṛṣaya ūcuḥ nigrahaḥ kathitastena śivavaktreṇa śūlinā /",
    "GP12lip_2__u:4327": "kṛtāparāndhināṃ taṃ tu vaktumarhasi suvrata // LiP_2,50.1 //",
    "GP12lip_2__u:4328": "tvayā navidinaṃ nāsti laukikaṃ vaidikaṃ tathā /",
    "GP12lip_2__u:4329": "śrautaṃ smārtaṃ mahābhāga romaharṣaṇa suvrata // LiP_2,50.2 //",
    "GP12lip_2__u:4330": "sūta uvāca purā bhṛgusutenokto hiraṇyākṣāya suvratāḥ /",
    "GP12lip_2__u:4331": "nigraho 'ghoraśiṣyeṇa śukreṇākṣayatejasā // LiP_2,50.3 //",
    "GP12lip_2__u:4332": "tasya prasādaddaityendro hiraṇyākṣaḥ pratāpavān /",
    "GP12lip_2__u:4333": "trailokyamakhilaṃ jitvā sadevāsuramānuṣam // LiP_2,50.4 //",
    "GP12lip_2__u:4334": "utpādya putraṃ gaṇapaṃ cāndhakaṃ cāruvikramam /",
    "GP12lip_2__u:4335": "rarāja loke devena varāheṇa niṣūditaḥ // LiP_2,50.5 //",
    "GP12lip_2__u:4336": "strībādhāṃ bālabādhāṃ ca gavāmapi viśeṣataḥ /",
    "GP12lip_2__u:4337": "kurvato nāsti vijayo mārgeṇānena bhūtale // LiP_2,50.6 //",
    "GP12lip_2__u:4338": "tena daityena sā devī dharā nītā rasātalam /",
    "GP12lip_2__u:4339": "tenāghoreṇa devena niṣphalo nigrahaḥ kṛtaḥ // LiP_2,50.7 //",
    "GP12lip_2__u:4340": "saṃvatsara sahasrānte varāheṇa ca sūditaḥ /",
    "GP12lip_2__u:4341": "tasmādaghorasiddhyarthaṃ brāhmaṇānnaiva bādhayet // LiP_2,50.8 //",
    "GP12lip_2__u:4342": "strīṇāmapi viśeṣeṇa gavāmapi na kārayet /",
    "GP12lip_2__u:4343": "guhyādguhyatamaṅgopyamatiguhyaṃ vadāmi vaḥ // LiP_2,50.9 //",
    "GP12lip_2__u:4344": "ātatāyinamuddiśya kartavyaṃ nṛpasattamaiḥ /",
    "GP12lip_2__u:4345": "brāhmaṇebhyo na kartavyaṃ svarāṣṭreśasya vā punaḥ // LiP_2,50.10 //",
    "GP12lip_2__u:4346": "atīvadurjaye prāpte bale sarve niṣūdite /",
    "GP12lip_2__u:4347": "adharmayuddhe saṃprāpte kuryādvidhimanuttamam // LiP_2,50.11 //",
    "GP12lip_2__u:4348": "aghṛṇenaiva kartavyo hyaghṛṇenaiva kārayet /",
    "GP12lip_2__u:4349": "kṛtamātre na saṃdeho nigrahaḥ saṃprajāyate // LiP_2,50.12 //",
    "GP12lip_2__u:4350": "lakṣamātraṃ pumāñjaptvā aghoraṃ ghorarūpiṇam /",
    "GP12lip_2__u:4351": "daśāṃśaṃ vidhinā hutvā tilena dvijasattamāḥ // LiP_2,50.13 //",
    "GP12lip_2__u:4352": "saṃpūjya lakṣapuṣpeṇa sitena vidhipūrvakam /",
    "GP12lip_2__u:4353": "bāṇaliṅge 'thavā vahnau dakṣiṇāmūrtimāśritaḥ // LiP_2,50.14 //",
    "GP12lip_2__u:4354": "siddhamantro 'nyatā nāsti draṣṭā siddhyādayaḥ punaḥ /",
    "GP12lip_2__u:4355": "siddhamantraḥ svayaṃ kuryātpretasthāne viśeṣataḥ // LiP_2,50.15 //",
    "GP12lip_2__u:4356": "mātṛsthāne 'pi vā vidvānvedavedāṅgapāragaḥ /",
    "GP12lip_2__u:4357": "kevalaṃ mantrasiddho vā brāhmaṇaḥ śivabhāvitaḥ // LiP_2,50.16 //",
    "GP12lip_2__u:4358": "kuryādvidhimimaṃ dhīmānātmanor'thaṃ nṛpasya vā /",
    "GP12lip_2__u:4359": "sūlāṣṭakaṃ nyasedvidvānpūrvādīśānakāntakam // LiP_2,50.17 //",
    "GP12lip_2__u:4360": "triśikhaṃ ca triśūlaṃ ca caturviśācchikāgrataḥ /",
    "GP12lip_2__u:4361": "aghoravigrahaṃ kṛtvā saṃkalīkṛtavigrahaḥ // LiP_2,50.18 //",
    "GP12lip_2__u:4362": "sarvanāśakaraṃ dhyātvā sarvakarmāṇi kārayet /",
    "GP12lip_2__u:4363": "kālāgnikoṭisaṃkāśaṃ svadehamapi bhāvayet // LiP_2,50.19 //",
    "GP12lip_2__u:4364": "śūlaṃ kapālaṃ pāśaṃ ca daṇḍaṃ caiva śarāsanam /",
    "GP12lip_2__u:4365": "bāṇaṃ ḍamarukaṃ khaḍgamaṣṭāyudhamanukramāt // LiP_2,50.20 //",
    "GP12lip_2__u:4366": "aṣṭahastaśca varado nīlakaṇṭho digaṃbaraḥ /",
    "GP12lip_2__u:4367": "pañcatattvasamārūḍho hyardhacandradharaḥ prabhuḥ // LiP_2,50.21 //",
    "GP12lip_2__u:4368": "daṃṣṭrākarālavadano raudradṛṣṭirbhayaṅkaraḥ /",
    "GP12lip_2__u:4369": "huṃphaṭkāramahāśabdaśabditākhiladiṅmukhaḥ // LiP_2,50.22 //",
    "GP12lip_2__u:4370": "trinetraṃ nāgapāśena subaddhamukuṭaṃ svayam /",
    "GP12lip_2__u:4371": "sarvābharaṇasaṃpannaṃ pretabhasmāvaguṇṭhitam // LiP_2,50.23 //",
    "GP12lip_2__u:4372": "bhūtaiḥ pretaiḥ piśācaiśca ḍākinībhiśca rākṣasaiḥ /",
    "GP12lip_2__u:4373": "saṃvṛtaṃ gajakṛttvā ca sarpabhūṣaṇabhūṣitam // LiP_2,50.24 //",
    "GP12lip_2__u:4374": "vṛścikābharaṇaṃ devaṃ nīlanīradanisvanam /",
    "GP12lip_2__u:4375": "nīlāñjanādrisaṃkāśaṃ siṃhacarmottarīyakam // LiP_2,50.25 //",
    "GP12lip_2__u:4376": "dhyāyedevamaghoreśaṃ ghoraghorataraṃ śivam /",
    "GP12lip_2__u:4377": "ṣaṭtriṃśaduktamātrābhiḥ prāṇāyāmena suvratāḥ // LiP_2,50.26 //",
    "GP12lip_2__u:4378": "mahāmudrāsamāyuktaḥ sarvakarmāṇi kārayet /",
    "GP12lip_2__u:4379": "siddhamantraścitāgnau vā pretasthāne yathāvidhi // LiP_2,50.27 //",
    "GP12lip_2__u:4380": "sthāpayenmadhyadeśe tu eendre yāmye ca vāruṇe /",
    "GP12lip_2__u:4381": "kauberyāṃ vidivatkṛtvā homakuṇḍāni śāstrataḥ // LiP_2,50.28 //",
    "GP12lip_2__u:4382": "ācāryo madhyakuṇḍe tu sādhakāśca diśāsu vai /",
    "GP12lip_2__u:4383": "paristīrya vilomena pūrvavacchūlasaṃbhṛtaḥ // LiP_2,50.29 //",
    "GP12lip_2__u:4384": "kālāgnipīṭhamadhyasthaḥ svayaṃ śiṣyaiśca tādṛśaiḥ /",
    "GP12lip_2__u:4385": "dhyātvā ghoramaghoreśaṃ dvātriṃśākṣarasaṃyutam // LiP_2,50.30 //",
    "GP12lip_2__u:4386": "vibhītakena vai kṛtvā dvādaśāṅgulamānataḥ /",
    "GP12lip_2__u:4387": "pīṭhe nyasya nṛpendrasya śatrumaṅgārakeṇa tu // LiP_2,50.31 //",
    "GP12lip_2__u:4388": "kuṇḍasyādhaḥ khanecchatruṃ brāhmaṇaḥ krodhamūrcchitaḥ /",
    "GP12lip_2__u:4389": "adhomukhordhvapādaṃ tu sarvakuṇḍeṣu yatnataḥ // LiP_2,50.32 //",
    "GP12lip_2__u:4390": "śmaśānāṅgāramānīya tuṣeṇa saha dāhayet /",
    "GP12lip_2__u:4391": "tatrāgniṃ sthāpayettūṣṇīṃ brahmacaryaparāyaṇaḥ // LiP_2,50.33 //",
    "GP12lip_2__u:4392": "māyūrāstreṇa nābhyāṃ tu jvalanaṃ dīpayettataḥ /",
    "GP12lip_2__u:4393": "kañcukaṃ tuṣasaṃyuktaiḥ kārpāsāsthisamanvitaiḥ // LiP_2,50.34 //",
    "GP12lip_2__u:4394": "raktavastrasamaṃ miśrairhemadravyairviśeṣataḥ /",
    "GP12lip_2__u:4395": "hastayantrodbhavaistailaiḥ saha homaṃ tu kārayet // LiP_2,50.35 //",
    "GP12lip_2__u:4396": "aṣṭottarasahasraṃ tu homayedanupūrvaśaḥ /",
    "GP12lip_2__u:4397": "kṛṣṇapakṣe caturdaśyāṃ samārabhya yathākramam // LiP_2,50.36 //",
    "GP12lip_2__u:4398": "aṣṭamyantaṃ tathāṅgāramaṇḍalasthānavarjitaḥ /",
    "GP12lip_2__u:4399": "evaṃ kṛte nṛpendrasya śatravaḥ kulajaiḥ saha // LiP_2,50.37 //",
    "GP12lip_2__u:4400": "sarvaduḥkhasamopetāḥ prayānti yamasādanam /",
    "GP12lip_2__u:4401": "mantreṇānena cādāya nṛkapāle nakhaṃ tathā // LiP_2,50.38 //",
    "GP12lip_2__u:4402": "keśaṃ nṛṇāṃ tathāṅgāraṃ tuṣaṃ kañcukameva ca /",
    "GP12lip_2__u:4403": "cīracchaṭāṃ rājadhūlīṃ gṛhasaṃmārjanasya vā // LiP_2,50.39 //",
    "GP12lip_2__u:4404": "viṣasarpasya dantāni vṛṣadantāni yāni tu /",
    "GP12lip_2__u:4405": "gavāṃ caiva krameṇaiva vyāghradantanakhāni ca // LiP_2,50.40 //",
    "GP12lip_2__u:4406": "tathā kṛṣṇamṛgāṇāṃ ca biḍālasya ca pūrvavat /",
    "GP12lip_2__u:4407": "nakulasya ca dantāni varāhasya viśeṣataḥ // LiP_2,50.41 //",
    "GP12lip_2__u:4408": "daṃṣṭrāṇi sādhayitvā tu mantreṇānena suvratāḥ /",
    "GP12lip_2__u:4409": "japedaṣṭottaraśataṃ mantraṃ cāghoramuttamam // LiP_2,50.42 //",
    "GP12lip_2__u:4410": "tatkapālaṃ nakhaṃ kṣetre gṛhe vā nagare 'pi vā /",
    "GP12lip_2__u:4411": "pretasthāne 'pi vā rāṣṭre mṛtavastreṇa veṣṭayet // LiP_2,50.43 //",
    "GP12lip_2__u:4412": "śatroraṣṭamārāśau vā pariviṣṭe divākare /",
    "GP12lip_2__u:4413": "some vā pariviṣṭe tu mantreṇānena suvratāḥ // LiP_2,50.44 //",
    "GP12lip_2__u:4414": "sthānanāśo bhavettasya śatrornāśaśca jāyate /",
    "GP12lip_2__u:4415": "śatruṃ rājñaḥ samālikhya gamane samavasthite // LiP_2,50.45 //",
    "GP12lip_2__u:4416": "bhūtale darpaṇaprakhye vitānopari śobhite /",
    "GP12lip_2__u:4417": "catustoraṇasaṃyukte darbhamālāsamāvṛte // LiP_2,50.46 //",
    "GP12lip_2__u:4418": "vedādhyayanasaṃpanne rāṣṭre vṛddhiprakāśake /",
    "GP12lip_2__u:4419": "dakṣiṇena tu pādena mūrdhni saṃtāḍayetsvayam // LiP_2,50.47 //",
    "GP12lip_2__u:4420": "evaṃ kṛte nṛpendrasya śatrunāśo bhaviṣyati /",
    "GP12lip_2__u:4421": "svārāṣṭrapatimuddiśya yaḥ kuryādābhicārikam // LiP_2,50.48 //",
    "GP12lip_2__u:4422": "sa ātmānaṃ nihatyaiva svakulaṃ nāśayetkudhīḥ /",
    "GP12lip_2__u:4423": "tasmātsvarāṣṭragāṃptāraṃ nṛpatiṃ pālayetsadā // LiP_2,50.49 //",
    "GP12lip_2__u:4424": "mantraiṣadhikriyādyaiśca sarvayatnena sarvadā /",
    "GP12lip_2__u:4425": "etadrahasyaṃ kathitaṃ na deyaṃ yasya kasyacit // LiP_2,50.50 //",
    "GP12lip_2__u:4426": "iti śrīliṅgamahāpurāṇe uttarabhāge pañcāśattamo 'dhyāyaḥ",
    "GP12lip_2__u:4427": "ṛṣaya ūcuḥ nigraho 'ghorarūpeyaṃ kathito 'smākamuttamam /",
    "GP12lip_2__u:4428": "vajravāhanikāṃ vidyāṃ vaktumarhasi sattama // LiP_2,51.1 //",
    "GP12lip_2__u:4429": "sūta uvāca vajravāhanikā nāma sarvaśatrubhayaṅkarī /",
    "GP12lip_2__u:4430": "anayā secayedvajraṃ nṛpāṇāṃ sādhayettathā // LiP_2,51.2 //",
    "GP12lip_2__u:4431": "vajraṃ kṛtvā vidhānena tadvajramabhiṣicya ca /",
    "GP12lip_2__u:4432": "anayā vidyayā tasminvinyesetkāñcanena ca // LiP_2,51.3 //",
    "GP12lip_2__u:4433": "tataścākṣaralakṣaṃ ca japedvidvānsamāhitaḥ /",
    "GP12lip_2__u:4434": "vajrīdaśāṃśaṃ juhuyādvajrakuṇḍe ghṛtādibhiḥ // LiP_2,51.4 //",
    "GP12lip_2__u:4435": "tadvajraṃ gopayennityaṃ dāpayennṛpatestataḥ /",
    "GP12lip_2__u:4436": "tena vajreṇa vai gacchañchatrūñjīyādraṇājire // LiP_2,51.5 //",
    "GP12lip_2__u:4437": "purā pitā mahenaiva labdhā vidyā prayatnataḥ /",
    "GP12lip_2__u:4438": "devī śakropakārārthaṃ sākṣādvajreśvarī tathā // LiP_2,51.6 //",
    "GP12lip_2__u:4439": "purā tvaṣṭa prajānātho hataputraḥ sureśvarāt /",
    "GP12lip_2__u:4440": "vidyayāharataḥ somamindravaireṇa suvratāḥ // LiP_2,51.7 //",
    "GP12lip_2__u:4441": "tasminyajñe yatāprāptaṃ vidinopakṛtaṃ haviḥ /",
    "GP12lip_2__u:4442": "tadaicchata mahābāhurviśvarūpavimardanaḥ // LiP_2,51.8 //",
    "GP12lip_2__u:4443": "matputramavadhīḥ śakra na dāsye tava śobhanam /",
    "GP12lip_2__u:4444": "bhāgaṃ bhāgārhatā naiva viśvarūpo hatastvayā // LiP_2,51.9 //",
    "GP12lip_2__u:4445": "ityuktvā cāśramaṃ sarvaṃ mohayāmāsa māyayā /",
    "GP12lip_2__u:4446": "tato māyāṃ vinirbhidya viśvarūpavimardanaḥ // LiP_2,51.10 //",
    "GP12lip_2__u:4447": "prasahya somamapibatsagaṇaiśca śacīpatiḥ /",
    "GP12lip_2__u:4448": "tatastaccheṣamādāya krodhāviṣṭaḥ prajāpatiḥ // LiP_2,51.11 //",
    "GP12lip_2__u:4449": "indrasya śatro vardhasva svāhetyagnau juhāva ha /",
    "GP12lip_2__u:4450": "tataḥ kālāgnisaṃkāśo vartanādvṛtrasaṃjñitaḥ // LiP_2,51.12 //",
    "GP12lip_2__u:4451": "prādurāsīt sureśārir dudrāva ca vṛṣāntakaḥ /",
    "GP12lip_2__u:4452": "tataḥ kirīṭī bhagavānparityajya divaṃ kṣaṇāt // LiP_2,51.13 //",
    "GP12lip_2__u:4453": "sahasranetraḥ sagaṇo dudrāva bhayavihvalaḥ /",
    "GP12lip_2__u:4454": "tadā tamāha sa vibhṛrhṛṣṭo brahmā ca viśvasṛṭ // LiP_2,51.14 //",
    "GP12lip_2__u:4455": "tyaktvā vajraṃ tametena jahītyarisarindamaḥ /",
    "GP12lip_2__u:4456": "so 'pi sannahya devendro devaiḥ sārdhaṃ mahābhujaḥ // LiP_2,51.15 //",
    "GP12lip_2__u:4457": "nihatya cāprayatnena gatavānvigatajvaraḥ /",
    "GP12lip_2__u:4458": "tasmādvajreśvarīvidyā sarvaśatrubhayaṅkarī // LiP_2,51.16 //",
    "GP12lip_2__u:4459": "mandehā rākṣasā nityaṃ vijitā vidyayaiva tu /",
    "GP12lip_2__u:4460": "tāṃ vidyāṃ saṃpravakṣyāmi sarvapāpapramocanīm // LiP_2,51.17 //",
    "GP12lip_2__u:4461": "oṃ bhūrbhuvasvaḥ tatsaviturvareṇyaṃ bhargo devasya dhīmahi /",
    "GP12lip_2__u:4462": "dhiyo yo naḥ pracodayāt /",
    "GP12lip_2__u:4463": "oṃ phaṭ jahi huṃ phaṭ chindhi bhindhi jahi hanahana svāhā /",
    "GP12lip_2__u:4464": "vidyā vajreśvarītyeṣā sarvaśatrubhayaṅkarī /",
    "GP12lip_2__u:4465": "anayā saṃhṛtiḥ śaṃbhorvidyāyā munipuṅgavāḥ // LiP_2,51.18 //",
    "GP12lip_2__u:4466": "iti śrīliṃṅgamahāpārāṇe uttarabhāge ekapañcāśattamo 'dhyāyaḥ",
    "GP12lip_2__u:4467": "ṛṣaya ūcuḥ śrutā vajreśvarī vidyā brāhmī śakropakāriṇī /",
    "GP12lip_2__u:4468": "anayā sarvakāryāṇi nṛpāmāmiti naḥ śrutam // LiP_2,52.1 //",
    "GP12lip_2__u:4469": "viniyogaṃ vadasvāsyā vidyāyā romaharṣaṇa /",
    "GP12lip_2__u:4470": "sūta uvāca vaśyamākarṣaṇaṃ caiva vidveṣaṇamataḥ param // LiP_2,52.2 //",
    "GP12lip_2__u:4471": "uccāṭanaṃ staṃbhanaṃ ca mohanaṃ tāḍanaṃ tathā /",
    "GP12lip_2__u:4472": "utsādanaṃ tathā chedaṃ māraṇaṃ pratibandhanam // LiP_2,52.3 //",
    "GP12lip_2__u:4473": "senāstaṃbhanakādīni sāvitryā sarvamācaret /",
    "GP12lip_2__u:4474": "āgaccha varade devi bhūmyāṃ parvatamūrdhani // LiP_2,52.4 //",
    "GP12lip_2__u:4475": "brāhmaṇebyo hyanujñātā gaccha devi yathāsukham /",
    "GP12lip_2__u:4476": "udvāsyānena mantreṇa gantavyaṃ nānyathā dvijāḥ // LiP_2,52.5 //",
    "GP12lip_2__u:4477": "pratikāryaṃ tathā bāhyaṃ kṛtvā paśyādikāṃ kriyām /",
    "GP12lip_2__u:4478": "udvāsya vahnimādhāya punaranyaṃ yathāvidhi // LiP_2,52.6 //",
    "GP12lip_2__u:4479": "devīmāvāhya ca punarjapetsaṃpūjayetpunaḥ /",
    "GP12lip_2__u:4480": "homaṃ ca vidhinā vahnau punareva samācaret // LiP_2,52.7 //",
    "GP12lip_2__u:4481": "sarvakāryāṇi vidhinā sādhayedvidyayā punaḥ /",
    "GP12lip_2__u:4482": "jātīpuṣpaiśca vaśyārthi juhuyādayutatrayam // LiP_2,52.8 //",
    "GP12lip_2__u:4483": "ghṛtena karavīreṇa kuryādākarṣaṇaṃ dvijāḥ /",
    "GP12lip_2__u:4484": "vidveṣaṇaṃ viśeṣeṇa kuryāllāṅgalakasya ca // LiP_2,52.9 //",
    "GP12lip_2__u:4485": "tailenoccāṭanaṃ proktaṃ staṃbhanaṃ madhunā smṛtam /",
    "GP12lip_2__u:4486": "tilena mohanaṃ proktaṃ tāḍanaṃ rudhireṇa ca // LiP_2,52.10 //",
    "GP12lip_2__u:4487": "kharasya ca gajasyātha uṣṭrasya ca yathākramam /",
    "GP12lip_2__u:4488": "staṃbhanaṃ sarṣapeṇāpi pāṭanaṃ cākuśena ca // LiP_2,52.11 //",
    "GP12lip_2__u:4489": "māraṇoccāṭane caiva rohībījena suvratāḥ /",
    "GP12lip_2__u:4490": "bandhanantvahipatreṇa senāstaṃbhamataḥ param // LiP_2,52.12 //",
    "GP12lip_2__u:4491": "kunaṭyā niyataṃ vidyātpūjayetparameśvarīm /",
    "GP12lip_2__u:4492": "ghṛtena sarvasiddhiḥ syātpayasā vā viśuddhyate // LiP_2,52.13 //",
    "GP12lip_2__u:4493": "tilena roganāśaśca kamalena dhanaṃ bhavet /",
    "GP12lip_2__u:4494": "kāntirmadhūkapuṣpeṇa sāvitryā hyayutatrayam // LiP_2,52.14 //",
    "GP12lip_2__u:4495": "jayādiprabhṛtīnsarvān sviṣṭāntaṃ pūrvavatsmṛtam /",
    "GP12lip_2__u:4496": "evaṃ saṃkṣepataḥ prokto viniyogotivistṛtaḥ // LiP_2,52.15 //",
    "GP12lip_2__u:4497": "japedvā kevalāṃ vidyāṃ saṃpūjya ca vidhānataḥ /",
    "GP12lip_2__u:4498": "sarvasiddhimavāpnoti nātra kāryā vicāraṇā // LiP_2,52.16 //",
    "GP12lip_2__u:4499": "iti śrīliṅgamahāpurāṇe uttarabhāge dvipañcāśattamo 'dhyāyaḥ",
    "GP12lip_2__u:4500": "ṛṣaya ūcuḥ mṛtyuñjayavidhiṃ sūta brahmakṣatraviśāmapi /",
    "GP12lip_2__u:4501": "vaktumarhasi cāsmākaṃ sarvajño 'si mahāmate // LiP_2,53.1 //",
    "GP12lip_2__u:4502": "suta uvāca mṛtyuñjayavidhiṃ vakṣye bahunā kiṃ dvijottamāḥ /",
    "GP12lip_2__u:4503": "rudrādhyāyena vidhinā ghṛtena niyutaṃ kramāt // LiP_2,53.2 //",
    "GP12lip_2__u:4504": "saghṛtena tilenaiva kamalena prayatnataḥ /",
    "GP12lip_2__u:4505": "dūrvayā ghṛtagokṣīramiśrayā madhunā tathā // LiP_2,53.3 //",
    "GP12lip_2__u:4506": "caruṇā saghṛtenaiva kevalaṃ payasāpi vā /",
    "GP12lip_2__u:4507": "juhuyātkāla mṛtyorvā pratīkāraḥ prakīrtitaḥ // LiP_2,53.4 //",
    "GP12lip_2__u:4508": "iti śrīliṅgamahāpurāṇe uttarabhāge tripañcāśattamo 'dhyāyaḥ",
    "GP12lip_2__u:4509": "sūta uvāca triyaṃbakeṇa mantreṇa devadevaṃ triyaṃbakam /",
    "GP12lip_2__u:4510": "pūjayedbāṇaliṅge vā svayaṃbhūte 'pi vā punaḥ // LiP_2,54.1 //",
    "GP12lip_2__u:4511": "āyurvedavidairvāpi yathāvadanupūrvaśaḥ /",
    "GP12lip_2__u:4512": "aṣṭottarasahasreṇa puṇḍarīkeṇa śaṅkaram // LiP_2,54.2 //",
    "GP12lip_2__u:4513": "kamalena sahasreṇa tathā nīlotpalena vā /",
    "GP12lip_2__u:4514": "saṃpūjya pāyasaṃ dattvā saghṛtaṃ caudanaṃ punaḥ // LiP_2,54.3 //",
    "GP12lip_2__u:4515": "mudgānnaṃ madhunā yuktaṃ bhakṣyāṇi surabhīṇi ca /",
    "GP12lip_2__u:4516": "agnau homaśca vipulo yathāvadanupūrvaśaḥ // LiP_2,54.4 //",
    "GP12lip_2__u:4517": "pūrvoktairapi puṣpaiśca caruṇā ca viśeṣataḥ /",
    "GP12lip_2__u:4518": "japedvai niyutaṃ samyak samāpya ca yathākramam // LiP_2,54.5 //",
    "GP12lip_2__u:4519": "brāhmaṇānāṃ sahasraṃ ca bhojayedvai sadakṣiṇam /",
    "GP12lip_2__u:4520": "gavāṃ sahasraṃ dattvā tu hiraṇyamapi dāpayet // LiP_2,54.6 //",
    "GP12lip_2__u:4521": "etadvaḥ kathitaṃ sarvaṃ sarahasyaṃ samāsataḥ /",
    "GP12lip_2__u:4522": "śivena devadevena śarveṇātyugraśūlinā // LiP_2,54.7 //",
    "GP12lip_2__u:4523": "kathitaṃ meruśikhare skandāyāmitatejase /",
    "GP12lip_2__u:4524": "skandena devadevena brahmaputrāya dhīmate // LiP_2,54.8 //",
    "GP12lip_2__u:4525": "sākṣātsanatkumāreṇa sarvalokahitaiṣiṇā /",
    "GP12lip_2__u:4526": "pārāśaryāya kathitaṃ pāraṃparyakramāgatam // LiP_2,54.9 //",
    "GP12lip_2__u:4527": "śuke gate parandhāma dṛṣṭvā rudraṃ triyaṃbakam /",
    "GP12lip_2__u:4528": "gataśoko mahābhāgo vyasaḥ para ṛṣiḥ prabhuḥ // LiP_2,54.10 //",
    "GP12lip_2__u:4529": "skandasya saṃbhavaṃ śrutvā sthitāya ca mahātmane /",
    "GP12lip_2__u:4530": "triyaṃbakasya māhātmyaṃ mantrasya ca viśeṣataḥ // LiP_2,54.11 //",
    "GP12lip_2__u:4531": "kathitaṃ bahudhā tasmai kṛṣṇadvaipāyānāya vai /",
    "GP12lip_2__u:4532": "tatsakvaṃ kathayiṣyāmi prasādādeva tasya vai // LiP_2,54.12 //",
    "GP12lip_2__u:4533": "devaṃ saṃpūjya vidhinā japenmantraṃ triyaṃbakam /",
    "GP12lip_2__u:4534": "mucyate sarpapāpaiśca saptajanmakṛtairapi // LiP_2,54.13 //",
    "GP12lip_2__u:4535": "saṃgrāme tatsarvaṃ labdhvā saubhāgyamatulaṃ bhavet /",
    "GP12lip_2__u:4536": "lakṣahomena rājyārthī rājyaṃ labdhvā sukhī bhavet // LiP_2,54.14 //",
    "GP12lip_2__u:4537": "putrārthī putramāpnoti niyutena na saṃśayaḥ /",
    "GP12lip_2__u:4538": "dhanārthī prayutenaiva japedeva na saṃśayaḥ // LiP_2,54.15 //",
    "GP12lip_2__u:4539": "dhanadhānyādibhiḥ sarvaiḥ saṃpūrṇaḥ sarvamaṅgalaiḥ /",
    "GP12lip_2__u:4540": "krīḍate putrapautraiśca mṛtaḥ svarge prajāyate // LiP_2,54.16 //",
    "GP12lip_2__u:4541": "nānena sadṛśo mantro loke vede ca suvratāḥ /",
    "GP12lip_2__u:4542": "tasmāttriyaṃbakaṃ devaṃ tena nityaṃ prapūjayet // LiP_2,54.17 //",
    "GP12lip_2__u:4543": "agniṣṭomasya yajñasya phalamaṣṭaguṇaṃ bhavet /",
    "GP12lip_2__u:4544": "trayāṇāmapi lokānāṃ guṇānāmapi yaḥ prabhuḥ // LiP_2,54.18 //",
    "GP12lip_2__u:4545": "vedānāmapi devānāṃ brahmakṣatraviśāmapi /",
    "GP12lip_2__u:4546": "akārokāramakārāṇāṃ mātrāṇāmapi vācakaḥ // LiP_2,54.19 //",
    "GP12lip_2__u:4547": "tathā somasya sūryasya vahneragnitrayasya ca /",
    "GP12lip_2__u:4548": "aṃbā umā mahādevo hyaṃbakastu triyaṃbakaḥ // LiP_2,54.20 //",
    "GP12lip_2__u:4549": "supuṣpitasya vṛkṣasya yathā gandhaḥ suśobhanaḥ /",
    "GP12lip_2__u:4550": "vāti dvarāttathā tasya gandhaḥ śaṃbhormahātmanaḥ // LiP_2,54.21 //",
    "GP12lip_2__u:4551": "tasmātsugandho bhagavāngandhārayati śaṅkaraḥ /",
    "GP12lip_2__u:4552": "gāndhāraścamahādevo devānāmapi līlayā // LiP_2,54.22 //",
    "GP12lip_2__u:4553": "sugandhastasya lokesminvāyurvāti nabhastale /",
    "GP12lip_2__u:4554": "tasmātsugandhistaṃ devaṃ sugandhi puṣṭivardhanam // LiP_2,54.23 //",
    "GP12lip_2__u:4555": "yasya retaḥ purā śaṃbhorhareryonau pratiṣṭhitam /",
    "GP12lip_2__u:4556": "tasya vīryādabhūdaṇḍaṃ hiraṇmayam ajodbhavam // LiP_2,54.24 //",
    "GP12lip_2__u:4557": "candrādityau sanakṣatrau bhūrbhuvaḥ svarmahastapaḥ /",
    "GP12lip_2__u:4558": "satyalokamatikramya puṣṭirvīryasya tasya vai // LiP_2,54.25 //",
    "GP12lip_2__u:4559": "pañcabhūtānyahaṅkāro buddhiḥ prakṛtireva ca /",
    "GP12lip_2__u:4560": "puṣṭirbījasya tasyaiva tasmādvai puṣṭivardhanaḥ // LiP_2,54.26 //",
    "GP12lip_2__u:4561": "taṃ puṣṭivardhanaṃ devaṃ ghṛtena payasā tathā /",
    "GP12lip_2__u:4562": "madhunā yavagodhūmamāṣabilvaphalena ca // LiP_2,54.27 //",
    "GP12lip_2__u:4563": "kumudārkaśamīpatragaurasarṣapaśālibhiḥ /",
    "GP12lip_2__u:4564": "hutvā liṅge yathānyāyaṃ bhaktyā devaṃ yajāmahe // LiP_2,54.28 //",
    "GP12lip_2__u:4565": "ṛtenānena māṃ pāśādbandhanātkarmayogataḥ /",
    "GP12lip_2__u:4566": "mṛtyośca bandanāccaiva mukṣīya bhava tejasā // LiP_2,54.29 //",
    "GP12lip_2__u:4567": "urvārukāṇāṃ pakvānāṃ yathā kālādabhūtpunaḥ /",
    "GP12lip_2__u:4568": "tathaiva kālaḥ saṃprāpto manunā tena yatnataḥ // LiP_2,54.30 //",
    "GP12lip_2__u:4569": "evaṃ mantravidhiṃ jñātvā śivaliṅgaṃ samarcayet /",
    "GP12lip_2__u:4570": "tasya pāśakṣayo 'tīva yogino mṛtyunigrahaḥ // LiP_2,54.31 //",
    "GP12lip_2__u:4571": "triyaṃbakasamo nāsti devo vā ghṛṇayānvitaḥ /",
    "GP12lip_2__u:4572": "prasādaśīlaḥ prītaśca tathā mantropi suvratāḥ // LiP_2,54.32 //",
    "GP12lip_2__u:4573": "tasmātsarvaṃ parityajya triyaṃbakamumāpatim /",
    "GP12lip_2__u:4574": "triyaṃbakeṇa mantreṇa pūjayetsusamāhitaḥ // LiP_2,54.33 //",
    "GP12lip_2__u:4575": "sarvāvasthāṃ gato vāpi mukto 'yaṃ sarvapātakaiḥ /",
    "GP12lip_2__u:4576": "śivadhyānānna saṃdeho yathā rudrastathā svayam // LiP_2,54.34 //",
    "GP12lip_2__u:4577": "hatvā bhittvā ca bhūtāni bhuktvā cānyāyato 'pi vā /",
    "GP12lip_2__u:4578": "śivamekaṃ sakṛtsmṛtvā sarvapāpaiḥ pramucyate // LiP_2,54.35 //",
    "GP12lip_2__u:4579": "iti śrīliṅgamahāpurāṇe uttarabhāge cutaṣpañcāśattamo 'dhyāyaḥ",
    "GP12lip_2__u:4580": "ṛṣaya ūcuḥ kathaṃ triyaṃbako devo devadevo vṛṣadhvajaḥ /",
    "GP12lip_2__u:4581": "dhyeyaḥ sarvārthāsiddhyarthaṃ yogamārgeṇa suvrata // LiP_2,55.1 //",
    "GP12lip_2__u:4582": "pūrvamevāpi nikhilaṃ śrutaṃ śrutisamaṃ punaḥ /",
    "GP12lip_2__u:4583": "vistareṇa ca tatsarvaṃ saṃkṣepādvaktumarhasi // LiP_2,55.2 //",
    "GP12lip_2__u:4584": "sūta uvāca evaṃ paitāmahenaiva nandī dinakaraprabhaḥ /",
    "GP12lip_2__u:4585": "merupṛṣṭhe purā pṛṣṭo munisaṃghaiḥ samāvṛtaḥ // LiP_2,55.3 //",
    "GP12lip_2__u:4586": "so 'pi tasmai kumārāya brahmaputrāya suvratāḥ /",
    "GP12lip_2__u:4587": "mithaḥ provāca bhagavānpraṇatāya samāhitaḥ // LiP_2,55.4 //",
    "GP12lip_2__u:4588": "nandikeśvara uvāca evaṃ purā mahādevo bhagavānnīlalohitaḥ /",
    "GP12lip_2__u:4589": "giriputryāṃbayā devyā bhagavatyaikaśayyayā // LiP_2,55.5 //",
    "GP12lip_2__u:4590": "pṛṣṭaḥ kailāsaśikhare hṛṣṭapuṣṭatanūruhaḥ /",
    "GP12lip_2__u:4591": "śrīdevyuvāca yogaḥ katividhaḥ proktastatkathaṃ caiva kīdṛśam // LiP_2,55.6 //",
    "GP12lip_2__u:4592": "jñānaṃ ca mokṣadaṃ divyaṃ mucyante yena jantavaḥ /",
    "GP12lip_2__u:4593": "śrībhagavānuvāca prathamo mantrayogaśca sparśayogo dvitīyakaḥ // LiP_2,55.7 //",
    "GP12lip_2__u:4594": "bhāvayogastṛtīyaḥ syād abhāvaśca caturthakaḥ /",
    "GP12lip_2__u:4595": "sarvottamo mahāyogaḥ pañcamaḥ parikīrtitaḥ // LiP_2,55.8 //",
    "GP12lip_2__u:4596": "dhyānayukto japābhyāso mantrayogaḥ prakīrtitaḥ /",
    "GP12lip_2__u:4597": "nāḍīśuddhyadhiko yastu recakādikramānvitaḥ // LiP_2,55.9 //",
    "GP12lip_2__u:4598": "samastavyastayogena jayo vāyoḥ prakīrtitaḥ /",
    "GP12lip_2__u:4599": "balasthirakriyāyukto dhāraṇādyaiśca śobhanaiḥ // LiP_2,55.10 //",
    "GP12lip_2__u:4600": "dhāraṇātrayasaṃdīpto bhedatrayaviśodhakaḥ /",
    "GP12lip_2__u:4601": "kuṃbhakāvasthito 'bhyāsaḥ sparśayogaḥ prakīrtitaḥ // LiP_2,55.11 //",
    "GP12lip_2__u:4602": "mantrasparśavinirmukto mahādevaṃ samāśritaḥ /",
    "GP12lip_2__u:4603": "bahirantarvibhāgasthasphuratsaṃharaṇātmakaḥ // LiP_2,55.12 //",
    "GP12lip_2__u:4604": "bhāvayogaḥ samākhyātāścittaśuddhipradāyakaḥ /",
    "GP12lip_2__u:4605": "vilināvayavaṃ sarvaṃ jagatsthāvarajaṅgamam // LiP_2,55.13 //",
    "GP12lip_2__u:4606": "śūnyaṃ sarvaṃ nirābhāsaṃ svarūpaṃ yatra cintyate /",
    "GP12lip_2__u:4607": "abhāvayogaḥ saṃproktaścittanirvāṇakārakaḥ // LiP_2,55.14 //",
    "GP12lip_2__u:4608": "nīrūpaḥ kevalaḥ śuddhaḥ svacchandaṃ ca suśobhanaḥ /",
    "GP12lip_2__u:4609": "anirdeśyaḥ sadālokaḥ svayaṃvedyaḥ samaṃ tataḥ // LiP_2,55.15 //",
    "GP12lip_2__u:4610": "svabhāvo bhāsate yatra mahāyogaḥ prakīrtitaḥ /",
    "GP12lip_2__u:4611": "nityoditaḥ svayañjyotiḥ sarvacittasamutthitaḥ // LiP_2,55.16 //",
    "GP12lip_2__u:4612": "nirmalaḥ kevalo hyātmā mahāyoga iti smṛtaḥ /",
    "GP12lip_2__u:4613": "aṇimādipradāḥ sarve sarve jñānasya dāyakāḥ // LiP_2,55.17 //",
    "GP12lip_2__u:4614": "uttarottaravaiśiṣṭyameṣu yogeṣvanukramāt /",
    "GP12lip_2__u:4615": "ahaṃ saṃgavinirmukto mahākāśopamaḥ paraḥ // LiP_2,55.18 //",
    "GP12lip_2__u:4616": "sarvāvaraṇanirmukto hyacintyaḥ svarasena tu /",
    "GP12lip_2__u:4617": "jñeyametatsamākhyātamagrāhyamapi daivataiḥ // LiP_2,55.19 //",
    "GP12lip_2__u:4618": "pravilīno mahānsamyak svayaṃvedyaḥ svasākṣikaḥ /",
    "GP12lip_2__u:4619": "cakāstyānandavapuṣā tena jñeyam idaṃ matam // LiP_2,55.20 //",
    "GP12lip_2__u:4620": "parīkṣitāya śiṣyāya brāhmaṇāyāhitāgnaye /",
    "GP12lip_2__u:4621": "dhārmikāyākṛtaghnāya dātavyaṃ kramapūrvakam // LiP_2,55.21 //",
    "GP12lip_2__u:4622": "gurudaivatabhaktāya anyathā naiva dāpayet /",
    "GP12lip_2__u:4623": "nindito vyādhitolpāyustathā caiva prajāyate // LiP_2,55.22 //",
    "GP12lip_2__u:4624": "dāturapyevamanaghe tasmājñātvaiva dāpayet /",
    "GP12lip_2__u:4625": "sarvasaṃgavinirmukto madbhakto matparāyaṇaḥ // LiP_2,55.23 //",
    "GP12lip_2__u:4626": "sādhako jñānasaṃyuktaḥ śrautasmārtaviśāradaḥ /",
    "GP12lip_2__u:4627": "gurubhaktaśca puṇyātmā yogyo yogarataḥ sadā // LiP_2,55.24 //",
    "GP12lip_2__u:4628": "eva devi samākhyāto yogamārgaḥ sanātanaḥ /",
    "GP12lip_2__u:4629": "sarvavedāgamāṃbhojamakarandaḥ sumadhyame // LiP_2,55.25 //",
    "GP12lip_2__u:4630": "pītvā yogāmṛtaṃ yogī mucyate brahmavittamaḥ /",
    "GP12lip_2__u:4631": "evaṃ pāśupataṃ yogaṃ yogaiśvaryamanuttamam // LiP_2,55.26 //",
    "GP12lip_2__u:4632": "atyāśramamidaṃ jñeyaṃ muktaye kena labhyate /",
    "GP12lip_2__u:4633": "tasmādiṣṭaiḥ samācāraiḥ śivārcanarataiḥ priye // LiP_2,55.27 //",
    "GP12lip_2__u:4634": "ityuktvā bhagavāndevīmanujñāpya vṛṣadhvajaḥ /",
    "GP12lip_2__u:4635": "śaṅkukarṇaṃ samāsādya yuyojātmānamātmani // LiP_2,55.28 //",
    "GP12lip_2__u:4636": "śailādiruvāca tasmāttvamapi yogīndra yogābhyāsarato bhava /",
    "GP12lip_2__u:4637": "svaṃyabhuva parā mūrtirnūnaṃ brahmamayī varā // LiP_2,55.29 //",
    "GP12lip_2__u:4638": "tasmātsarvaprayatnena mokṣārtho puruṣottamaḥ /",
    "GP12lip_2__u:4639": "bhasmasnāyī bhavennityaṃ yoge pāśupate rataḥ // LiP_2,55.30 //",
    "GP12lip_2__u:4640": "dhyeyā yathākrameṇaiva vaiṣṇavī ca tataḥ parā /",
    "GP12lip_2__u:4641": "māheśvarī parā paścātsaiva dhyeyā yathākramam // LiP_2,55.31 //",
    "GP12lip_2__u:4642": "yogeśvarasya yā niṣṭhā saiṣā saṃhṛtya varṇitā // LiP_2,55.32 //",
    "GP12lip_2__u:4643": "sūta uvāca evaṃ śilādaputreṇa nandinā kulanandinā /",
    "GP12lip_2__u:4644": "yogaḥ pāśupataḥ prokto bhasmaniṣṭhena dhīmatā // LiP_2,55.33 //",
    "GP12lip_2__u:4645": "sanatkumāro bhagavānvyāsāyāmitatejase /",
    "GP12lip_2__u:4646": "tasmādahamapi śrutvā niyogātsatriṇāmapi // LiP_2,55.34 //",
    "GP12lip_2__u:4647": "kṛtakṛtyo 'smi viprebhyo namo yajñebhya eva ca /",
    "GP12lip_2__u:4648": "namaḥ śivāya śāntāya vyāsāya munaye namaḥ // LiP_2,55.35 //",
    "GP12lip_2__u:4649": "granthaikādaśasāhasraṃ purāṇaṃ laiṅgamuttamam /",
    "GP12lip_2__u:4650": "aṣṭottarasatādhyāya mādimāṃśamataḥ param // LiP_2,55.36 //",
    "GP12lip_2__u:4651": "ṣaṭcatvārīṃśadadhyāyaṃ dharmakāmārthamokṣadam /",
    "GP12lip_2__u:4652": "atha te munayaḥ sarve naimiṣeyāḥ samāhitāḥ // LiP_2,55.37 //",
    "GP12lip_2__u:4653": "praṇemurdevamīśānaṃ prītikaṇṭakitatvacaḥ /",
    "GP12lip_2__u:4654": "śākhāṃ paurāṇikīmevaṃ kṛtvaikādaśikāṃ prabhuḥ // LiP_2,55.38 //",
    "GP12lip_2__u:4655": "brahmā svayaṃbhūrbhagavānidaṃ vacanamabravīt /",
    "GP12lip_2__u:4656": "laiṅgamādyantamakhilaṃ yaḥ paṭhecchṛṇuyādapi // LiP_2,55.39 //",
    "GP12lip_2__u:4657": "dvijebhyaḥ śrāvayedvāpi sa yāti paramāṃ gatim /",
    "GP12lip_2__u:4658": "tapasā caiva yajñena dānenādhyayanena ca // LiP_2,55.40 //",
    "GP12lip_2__u:4659": "yā gatistasya vipulā śāstravidyā ca vaidikī /",
    "GP12lip_2__u:4660": "karmaṇā cāpi miśreṇa kevalaṃ vidyayāpi vā // LiP_2,55.41 //",
    "GP12lip_2__u:4661": "nivṛttiścāsya viprasya bhavedbhaktiśca śāśvatī /",
    "GP12lip_2__u:4662": "mayi nārāyaṇe deve śraddhā cāstu mahātmanaḥ // LiP_2,55.42 //",
    "GP12lip_2__u:4663": "vaṃśasya cākṣayā vidyā cāpramādaśca sarvataḥ /",
    "GP12lip_2__u:4664": "ityājñā brahmaṇastasmāttasya sarvaṃ mahātmanaḥ // LiP_2,55.43 //",
    "GP12lip_2__u:4665": "ṛṣayaḥ procuḥ ṛṣeḥ sūtasya cāsmākameteṣābhapi cāsya ca /",
    "GP12lip_2__u:4666": "nāradasya ca yā siddhistīrthayātrāratasya ca // LiP_2,55.44 //",
    "GP12lip_2__u:4667": "prītiśca vipulā yasmā dasmākaṃ romaharṣaṇa // LiP_2,55.45 //",
    "GP12lip_2__u:4668": "sā sadāstu virūpākṣaprasādāttu samantataḥ /",
    "GP12lip_2__u:4669": "evamukteṣu vipreṣu nārado bhagavānapi // LiP_2,55.46 //",
    "GP12lip_2__u:4670": "karābhyāṃ suśubhāgrābhyāṃ sūtaṃ pasparśivāṃstvaci /",
    "GP12lip_2__u:4671": "svastyastu sūta bhadraṃ te mahādeve vṛṣadhvaje // LiP_2,55.47 //",
    "GP12lip_2__u:4672": "śraddhā tavāstu cāsmākaṃ namastasmai śivāya ca // LiP_2,55.48 //",
    "GP12lip_2__u:4673": "iti śrīliṅgamahāpurāṇe uttarabhāge pañcapañcāśattamodhyāyaḥ samāptaṃ caitallaiṅgottarārdham",
    "GP12lip_2__u:4674": "śrībhavānīśaṅkarārpaṇamastu"
}