{
  "GSD36visnu_pu:0": "Vi_1",
  "GSD36visnu_pu:1": "brahmarātryāṃ vyatītāyāṃ prabuddhe padmasaṃbhave /",
  "GSD36visnu_pu:2": "viṣṇuḥ sisṛkṣur bhūtāni jñātvā bhūmiṃ jalānugām // Vi_1.1 //",
  "GSD36visnu_pu:3": "jalakrīḍāruci śubhaṃ kalpādhiṣu yathā purā /",
  "GSD36visnu_pu:4": "vārāham āsthito rūpam ujjahāra vasuṃdharām // Vi_1.2 //",
  "GSD36visnu_pu:5": "vedapādo yūpadaṃṣṭraḥ kratudantaś citīmukhaḥ /",
  "GSD36visnu_pu:6": "agnijihvo darbharomā brahmaśīrṣo mahātapāḥ // Vi_1.3 //",
  "GSD36visnu_pu:7": "ahorātrekṣaṇo divyo vedāṅgaśrutibhūṣaṇaḥ /",
  "GSD36visnu_pu:8": "ājyanāsaḥ sruvatuṇḍaḥ sāmaghoṣasvano mahān // Vi_1.4 //",
  "GSD36visnu_pu:9": "dharmasatyamayaḥ śrīmān kramavikramasatkṛtaḥ /",
  "GSD36visnu_pu:10": "prāyaścittamahāghoṇaḥ paśujānur mahākṛtiḥ // Vi_1.5 //",
  "GSD36visnu_pu:11": "udgātrāntro homaliṅgo bījauṣadhimahāphalaḥ /",
  "GSD36visnu_pu:12": "vedyantarātmā mantrasphig- vikṛtaḥ somaśoṇitaḥ // Vi_1.6 //",
  "GSD36visnu_pu:13": "vediskandho havir gandho havyakavyādivegavān /",
  "GSD36visnu_pu:14": "prāgvaṃṣakāyo dyutimān nānādīkṣābhir anvitaḥ // Vi_1.7 //",
  "GSD36visnu_pu:15": "dakṣiṇāhṛdayo yoga mahāmantramayo mahān /",
  "GSD36visnu_pu:16": "upākarmoṣṭharuciraḥ pravargyāvartabhūṣaṇaḥ // Vi_1.8 //",
  "GSD36visnu_pu:17": "nānācchandogatipatho guhyopaniṣadāsanaḥ /",
  "GSD36visnu_pu:18": "chāyāpatnīsahāyo vai maṇiśṛṅga ivoditaḥ // Vi_1.9 //",
  "GSD36visnu_pu:19": "mahīṃ sāgaraparyantāṃ saśailavanakānanāṃ /",
  "GSD36visnu_pu:20": "ekārṇavajalabhraṣṭām ekārṇavagataḥ prabhuḥ // Vi_1.10 //",
  "GSD36visnu_pu:21": "daṃṣṭrāgreṇa samuddhṛtya lokānāṃ hitakāmyayā /",
  "GSD36visnu_pu:22": "ādidevo mahāyogī cakāra jagatīṃ punaḥ // Vi_1.11 //",
  "GSD36visnu_pu:23": "evaṃ yajñavarāheṇa bhūtvā bhūtahitārthinā /",
  "GSD36visnu_pu:24": "uddhṛtā pṛthivī devī rasātalagatā purā // Vi_1.12 //",
  "GSD36visnu_pu:25": "uddhṛtya niścale sthāne sthāpayitvā tathā svake /",
  "GSD36visnu_pu:26": "yathāsthānaṃ vibhajyāpas tadgatā madhusūdanaḥ // Vi_1.13 //",
  "GSD36visnu_pu:27": "sāmudryaś ca samudreṣu nādeyīś ca nadīṣu ca /",
  "GSD36visnu_pu:28": "palvaleṣu ca pālvalyaḥ saraḥsu ca sarobhavāḥ // Vi_1.14 //",
  "GSD36visnu_pu:29": "pātālasaptakaṃ cakre lokānāṃ saptakaṃ tathā /",
  "GSD36visnu_pu:30": "dvīpānām udadhīnāṃ ca sthānāni vividhāni ca // Vi_1.15 //",
  "GSD36visnu_pu:31": "sthānapālān lokapālān nadīḥ śailavanaspatīn /",
  "GSD36visnu_pu:32": "ṛṣīṃś ca sapta dharmajñān vedān sānṅān surāsurān // Vi_1.16 //",
  "GSD36visnu_pu:33": "piśācoragagandharva yakṣarākṣasamānuṣān /",
  "GSD36visnu_pu:34": "paśupakṣimṛgādyāṃś ca bhūtagrāmaṃ caturvidham /",
  "GSD36visnu_pu:35": "meghendracāpaśampādyān yajñāṃś ca vividhāṃs tathā // Vi_1.17 //",
  "GSD36visnu_pu:36": "evaṃ varāho bhagavān kṛtvedaṃ sacarācaram /",
  "GSD36visnu_pu:37": "jagaj jagāma lokānām avijñātāṃ tadā gatim // Vi_1.18 //",
  "GSD36visnu_pu:38": "avijñātāṃ gatiṃ yāte devadeve janārdane /",
  "GSD36visnu_pu:39": "vasudhā cintayām āsa kā dhṛtir me bhaviṣyati // Vi_1.19 //",
  "GSD36visnu_pu:40": "pṛcchāmi kaśyapaṃ gatvā sa me vakṣyaty asaṃśayam /",
  "GSD36visnu_pu:41": "madīyāṃ vahate cintāṃ nityam eva mahāmuniḥ // Vi_1.20 //",
  "GSD36visnu_pu:42": "evaṃ sā niścayaṃ kṛtvā devī strīrūpadhāriṇī /",
  "GSD36visnu_pu:43": "jagāma kaśyapaṃ draṣṭuṃ dṛṣṭavāṃs tāṃ ca kaśyapaḥ // Vi_1.21 //",
  "GSD36visnu_pu:44": "nīlapaṅkajapatrākṣīṃ śāradendunibhānanām /",
  "GSD36visnu_pu:45": "alisaṃghālakāṃ śubhrāṃ bandhujīvādharāṃ śubhām // Vi_1.22 //",
  "GSD36visnu_pu:46": "subhrūṃ susūkṣmadaśanāṃ cārunāsāṃ natabhruvam /",
  "GSD36visnu_pu:47": "kambukaṇṭhīṃ saṃhatorūṃ pīnorujaghanasthalām // Vi_1.23 //",
  "GSD36visnu_pu:48": "virejatuḥ stanau yasyāḥ samau pīnau nirantarau /",
  "GSD36visnu_pu:49": "śakrebhakumbhasaṃkāśau śātakumbhasamadyutī // Vi_1.24 //",
  "GSD36visnu_pu:50": "mṛṇālakomalau bāhū karau kisalayopamau /",
  "GSD36visnu_pu:51": "rukmastambhanibhāv ūrū gūḍhe śliṣṭe ca jānunī // Vi_1.25 //",
  "GSD36visnu_pu:52": "jaṅghe virome susame pādāv atimanoramau /",
  "GSD36visnu_pu:53": "jaghanaṃ ca ghanaṃ madhyaṃ yathā kesariṇaḥ śiśoḥ // Vi_1.26 //",
  "GSD36visnu_pu:54": "prabhāyutā nakhās tāmrā rūpaṃ sarvamanoharam /",
  "GSD36visnu_pu:55": "kurvāṇāṃ vīkṣitair nityaṃ nīlotpalayutā diśaḥ // Vi_1.27 //",
  "GSD36visnu_pu:56": "kurvāṇāṃ prabhayā devīṃ tathā vitimirā diśaḥ /",
  "GSD36visnu_pu:57": "susūkṣmaśuklavasanāṃ ratnottamavibhūṣitāṃ // Vi_1.28 //",
  "GSD36visnu_pu:58": "padanyāsair vasumatīṃ sapadmām iva kurvatīṃ /",
  "GSD36visnu_pu:59": "rūpayauvanasaṃpannāṃ vinītavad upasthitām // Vi_1.29 //",
  "GSD36visnu_pu:60": "samīpam āgatāṃ dṛṣṭvā pūjayitvātha kaśyapaḥ /",
  "GSD36visnu_pu:61": "uvāca tāṃ varārohe vijñātaṃ hṛdgataṃ mayā // Vi_1.30 //",
  "GSD36visnu_pu:62": "dhare tava viśālākṣi gaccha devi janārdanam /",
  "GSD36visnu_pu:63": "sa te vakṣyaty aśeṣeṇa bhāvinī te yathā dhṛtiḥ // Vi_1.31 //",
  "GSD36visnu_pu:64": "kṣīrode vasatis tasya mayā jñātā śubhānane /",
  "GSD36visnu_pu:65": "dhyānayogena cārvaṅgi tvadarthaṃ tatprasādataḥ // Vi_1.32 //",
  "GSD36visnu_pu:66": "ity evam uktā saṃpūjya kaśyapaṃ vasudhā tataḥ /",
  "GSD36visnu_pu:67": "prayayau keśavaṃ draṣṭuṃ kṣīrodam atha sāgaram // Vi_1.33 //",
  "GSD36visnu_pu:68": "sā dadarśāmṛtanidhiṃ candraraśmimanoharam /",
  "GSD36visnu_pu:69": "pavanakṣobhasaṃjāta- vīcīśatasamākulam // Vi_1.34 //",
  "GSD36visnu_pu:70": "himavacchatasaṃkāśaṃ bhūmaṇḍalam ivāparam /",
  "GSD36visnu_pu:71": "vīcīhastaiḥ pracalitair āhvayānam iva kṣitim // Vi_1.35 //",
  "GSD36visnu_pu:72": "tair eva śuklatāṃ candre vidadhānam ivāniśam /",
  "GSD36visnu_pu:73": "antarasthena hariṇā vigatāśeṣakalmaṣam // Vi_1.36 //",
  "GSD36visnu_pu:74": "yasmāt tasmād dhārayantaṃ suśuklāṃ tanum ūrjitām /",
  "GSD36visnu_pu:75": "pāṇḍuraṃ khagamāgamyam adhobhuvanavartinam // Vi_1.37 //",
  "GSD36visnu_pu:76": "indranīlakaḍārāḍhyaṃ viparītam ivāmbaram /",
  "GSD36visnu_pu:77": "phalāvalīsamudbhūta- vanasaṃgham ivācitam // Vi_1.38 //",
  "GSD36visnu_pu:78": "nirmokam iva śeṣāher vistīrṇāntam atīva hi /",
  "GSD36visnu_pu:79": "taṃ dṛṣṭvā tatra madhyasthaṃ daḍṛśe keśavālayam // Vi_1.39 //",
  "GSD36visnu_pu:80": "anirdeśyaparīmāṇam anirdeśyarddhisaṃyutam /",
  "GSD36visnu_pu:81": "śeṣaparyaṅkagaṃ tasmin dadarśa madhusūdanam // Vi_1.40 //",
  "GSD36visnu_pu:82": "śeṣāhiphaṇaratnāṃśu durvibhāvyamukhāmbujam /",
  "GSD36visnu_pu:83": "śaśāṅkaśatasaṃkāśaṃ sūryāyutasamaprabham // Vi_1.41 //",
  "GSD36visnu_pu:84": "pītavāsasamakṣobhyaṃ sarvaratnavibhūṣitam [savaratna] /",
  "GSD36visnu_pu:85": "mukuṭenārkavarṇena kuṇḍalābhyāṃ virājitam // Vi_1.42 //",
  "GSD36visnu_pu:86": "saṃvāhyamānāṅghriyugaṃ lakṣmyā karatalaiḥ śubhaiḥ /",
  "GSD36visnu_pu:87": "śarīradhāribhiḥ śastraiḥ sevyamānaṃ samantataḥ // Vi_1.43 //",
  "GSD36visnu_pu:88": "taṃ dṛṣṭvā puṇḍarīkākṣaṃ vavande madhusūdanam /",
  "GSD36visnu_pu:89": "jānubhyām avaniṃ gatvā vijñāpayati cāpy atha // Vi_1.44 //",
  "GSD36visnu_pu:90": "uddhṛtāhaṃ tvayā deva rasātalatalaṃ gatā /",
  "GSD36visnu_pu:91": "svasthāne sthāpitā viṣṇo lokānāṃ hitakāmyayā // Vi_1.45 //",
  "GSD36visnu_pu:92": "tatrādhunā hi deveśa kā dhṛtir me bhaviṣyati /",
  "GSD36visnu_pu:93": "evam uktas tayā devyā devo vacanam abravīt // Vi_1.46 //",
  "GSD36visnu_pu:94": "varṇāśramācāraratāḥ santaḥ śāstraikatatparāḥ /",
  "GSD36visnu_pu:95": "tvāṃ dhare dhārayiṣyanti teṣāṃ tvadbhāra āhitaḥ // Vi_1.47 //",
  "GSD36visnu_pu:96": "evam uktā vasumatī devadevam abhāṣata /",
  "GSD36visnu_pu:97": "varṇānām āśramāṇāṃ ca dharmān vada sanātana // Vi_1.48 //",
  "GSD36visnu_pu:98": "tvatto 'ham śrotum icchāmi tvaṃ hi me paramā gatiḥ /",
  "GSD36visnu_pu:99": "namas te devadeveśa devāribalasūdana // Vi_1.49 //",
  "GSD36visnu_pu:100": "nārāyaṇa jagannātha śaṅkhacakragadādhara /",
  "GSD36visnu_pu:101": "padmanābha hṛṣīkeśa mahābalaparākrama // Vi_1.50 //",
  "GSD36visnu_pu:102": "atīndriya suduṣpāra deva śārṅgadhanurdhara /",
  "GSD36visnu_pu:103": "varāha bhīma govinda purāṇa puruṣottama // Vi_1.51 //",
  "GSD36visnu_pu:104": "hiraṇyakeśa viśvākṣa yajñamūrte nirañjana /",
  "GSD36visnu_pu:105": "kṣetrakṣetrajñadeveśa salilārṇavaśāyaka // Vi_1.52 //",
  "GSD36visnu_pu:106": "mantra mantravahācintya vedavedāṅgavigraha /",
  "GSD36visnu_pu:107": "jagato 'sya samagrasya sṛṣṭisaṃhārakāraka // Vi_1.53 //",
  "GSD36visnu_pu:108": "dharmādharmajña dharmāṅga dharmayone varaprada /",
  "GSD36visnu_pu:109": "viṣvaksenāmṛta vyoma madhukaiṭabhasūdana // Vi_1.54 //",
  "GSD36visnu_pu:110": "bṛhatāṃ bṛṃhaṇājñeya sarva sarvābhayaprada /",
  "GSD36visnu_pu:111": "vareṇyānagha jīmūta jagannirmāṇakāraka // Vi_1.55 //",
  "GSD36visnu_pu:112": "āpyāyana apāṃ sthāna caitanyādhāra niṣkriya /",
  "GSD36visnu_pu:113": "saptaśīrṣādhvaraguro purāṇapuruṣottama // Vi_1.56 //",
  "GSD36visnu_pu:114": "dhruvākṣara susūkṣmeśa bhaktavatsala pāvana /",
  "GSD36visnu_pu:115": "tvaṃ gatiḥ sarvadevānāṃ tvaṃ gatir brahmavādinām // Vi_1.57 //",
  "GSD36visnu_pu:116": "tathā viditavedyānāṃ gatis tvaṃ puruṣottama /",
  "GSD36visnu_pu:117": "prapannāsmi jagannātha dhruvaṃ vācaspatiṃ prabhum // Vi_1.58 //",
  "GSD36visnu_pu:118": "subrahmaṇyam anādhṛṣyaṃ vasuṣeṇaṃ vasupradam /",
  "GSD36visnu_pu:119": "mahāyogabalopetaṃ pṛśnigarbhaṃ dhṛtārciṣam // Vi_1.59 //",
  "GSD36visnu_pu:120": "vāsudevaṃ mahātmānaṃ puṇḍarīkākṣaṃ acyutam /",
  "GSD36visnu_pu:121": "surāsuraguruṃ devaṃ vibhuṃ bhūtamaheśvaram // Vi_1.60 //",
  "GSD36visnu_pu:122": "ekavyūhaṃ caturbāhuṃ jagatkāraṇakāraṇam /",
  "GSD36visnu_pu:123": "brūhi me bhagavan dharmāṃś cāturvarṇyasya śāśvatān // Vi_1.61 //",
  "GSD36visnu_pu:124": "āśramācārasaṃyuktān sarahasyān sasaṃgrahān /",
  "GSD36visnu_pu:125": "evam uktas tu deveśaḥ kṣoṇyā kṣoṇīm abhāṣata // Vi_1.62 //",
  "GSD36visnu_pu:126": "śṛṇu devi dhare dharmāṃś cāturvarṇyasya śāśvatān /",
  "GSD36visnu_pu:127": "āśramācārasaṃyuktān sarahasyān sasaṃgrahān // Vi_1.63 //",
  "GSD36visnu_pu:128": "ye tu tvāṃ dhārayiṣyanti santas teṣāṃ parāyaṇān /",
  "GSD36visnu_pu:129": "niṣaṇṇā bhava vāmoru kāñcane 'smin varāsane // Vi_1.64 //",
  "GSD36visnu_pu:130": "sukhāsīnā nibodha tvaṃ dharmān nigadato mama /",
  "GSD36visnu_pu:131": "śuśruve vaiṣṇavān dharmān sukhāsīnā dharā tadā // Vi_1.65 //",
  "GSD36visnu_pu:132": "Vi_2",
  "GSD36visnu_pu:133": "om / brāhmaṇaḥ kṣatriyo vaiśyaḥ śūdraś ceti varṇāś catvāraḥ // Vi_2.1 //",
  "GSD36visnu_pu:134": "teṣām ādyā dvijātayas trayaḥ // Vi_2.2 //",
  "GSD36visnu_pu:135": "teṣāṃ niṣekādyaḥ śmaśānānto mantravat kriyāsamūhaḥ // Vi_2.3 //",
  "GSD36visnu_pu:136": "teṣāṃ ca dharmāḥ // Vi_2.4 //",
  "GSD36visnu_pu:137": "brāhmaṇasyādhyāpanam // Vi_2.5 //",
  "GSD36visnu_pu:138": "kṣatriyasya śastranityatā // Vi_2.6 //",
  "GSD36visnu_pu:139": "vaiśyasya paśupālanam // Vi_2.7 //",
  "GSD36visnu_pu:140": "śūdrasya dvijātiśuśrūṣā // Vi_2.8 //",
  "GSD36visnu_pu:141": "dvijānāṃ yajanādhyayane // Vi_2.9 //",
  "GSD36visnu_pu:142": "athaiteṣāṃ vṛttayaḥ // Vi_2.10 //",
  "GSD36visnu_pu:143": "brāhmaṇasya yājanapratigrahau // Vi_2.11 //",
  "GSD36visnu_pu:144": "kṣatriyasya kṣititrāṇam // Vi_2.12 //",
  "GSD36visnu_pu:145": "kṛṣigorakṣavāṇijyakusīdayonipoṣaṇāni vaiśyasya // Vi_2.13 //",
  "GSD36visnu_pu:146": "śūdrasya sarvaśilpāni // Vi_2.14 //",
  "GSD36visnu_pu:147": "āpady anantarā vṛttiḥ // Vi_2.15 //",
  "GSD36visnu_pu:148": "kṣamā satyam damaḥ śaucaṃ dānam indriyasaṃyamaḥ /",
  "GSD36visnu_pu:149": "ahiṃsā guruśuśrūṣā tīrthānusaraṇaṃ dayā // Vi_2.16 //",
  "GSD36visnu_pu:150": "ārjavaṃ lobhaśūnyatvaṃ devabrāhmaṇapūjanam /",
  "GSD36visnu_pu:151": "anabhyasūyā ca tathā dharmaḥ sāmānya ucyate // Vi_2.17 //",
  "GSD36visnu_pu:152": "Vi_3",
  "GSD36visnu_pu:153": "atha rājadharmāḥ // Vi_3.1 //",
  "GSD36visnu_pu:154": "prajāparipālanam // Vi_3.2 //",
  "GSD36visnu_pu:155": "varṇāśramāṇāṃ sve sve dharme vyavasthāpanam // Vi_3.3 //",
  "GSD36visnu_pu:156": "rājā ca jāṅgalaṃ paśavyaṃ sasyopetaṃ deśam āśrayet // Vi_3.4 //",
  "GSD36visnu_pu:157": "vaiśyaśūdraprāyaṃ ca // Vi_3.5 //",
  "GSD36visnu_pu:158": "tatra dhanvanṛmahīvārivṛkṣagiridurgāṇām anyatamaṃ durgam āśrayet // Vi_3.6 //",
  "GSD36visnu_pu:159": "tatrasthaś ca svasvagrāmādhipān kuryāt // Vi_3.7 //",
  "GSD36visnu_pu:160": "daśādhyakṣān // Vi_3.8 //",
  "GSD36visnu_pu:161": "śatādhyakṣān // Vi_3.9 //",
  "GSD36visnu_pu:162": "deśādhyakṣāṃś ca // Vi_3.10 //",
  "GSD36visnu_pu:163": "grāmadoṣāṇāṃ grāmādhyakṣaḥ parihāraṃ kuryāt // Vi_3.11 //",
  "GSD36visnu_pu:164": "aśakto daśagrāmādhyakṣāya nivedayet // Vi_3.12 //",
  "GSD36visnu_pu:165": "so 'py aśaktaḥ śatādhyakṣāya // Vi_3.13 //",
  "GSD36visnu_pu:166": "so 'py aśakto deśādhyakṣāya // Vi_3.14 //",
  "GSD36visnu_pu:167": "deśādhyakṣo 'pi sarvātmanā doṣam ucchindyāt // Vi_3.15 //",
  "GSD36visnu_pu:168": "ākaraśulkataranāgavaneśv āptān niyuñjīta // Vi_3.16 //",
  "GSD36visnu_pu:169": "dharmiṣṭhān dharmakāryeṣu // Vi_3.17 //",
  "GSD36visnu_pu:170": "nipuṇān arthakāryeṣu // Vi_3.18 //",
  "GSD36visnu_pu:171": "śūrān saṃgrāmakarmasu // Vi_3.19 //",
  "GSD36visnu_pu:172": "ugrān ugreṣu // Vi_3.20 //",
  "GSD36visnu_pu:173": "ṣaṇḍhān strīṣu // Vi_3.21 //",
  "GSD36visnu_pu:174": "prajābhyo balyarthaṃ saṃvatsareṇa dhānyataḥ ṣaṣṭham aṃśam ādadyāt // Vi_3.22 //",
  "GSD36visnu_pu:175": "sarvasasyebhyaś ca // Vi_3.23 //",
  "GSD36visnu_pu:176": "dvikaṃ śataṃ paśuhiraṇyebhyo vastrebhyaś ca // Vi_3.24 //",
  "GSD36visnu_pu:177": "māṃsamadhughṛtauṣadhigandhapuṣpamūlaphalarasadārupatrājinamṛdbhāṇḍāśmabhāṇḍavaidalebhyaḥ ṣāṣṭhabhāgaṃ rājā // Vi_3.25 //",
  "GSD36visnu_pu:178": "brāhmaṇebhyaḥ karādānaṃ na kuryāt // Vi_3.26 //",
  "GSD36visnu_pu:179": "te hi rājño dharmakarāḥ // Vi_3.27 //",
  "GSD36visnu_pu:180": "rājā ca prajābhyaḥ sukṛtaduṣkṛtebhyaḥ ṣaṣṭhāṃśabhāk // Vi_3.28 //",
  "GSD36visnu_pu:181": "svadeśapaṇyāc ca śulkāṃśaṃ daśamam ādadyāt // Vi_3.29 //",
  "GSD36visnu_pu:182": "paradeśapaṇyāc ca viṃśatitamam // Vi_3.30 //",
  "GSD36visnu_pu:183": "śulkasthānād apākrāman sarvāpahāram āpnuyāt // Vi_3.31 //",
  "GSD36visnu_pu:184": "śilpinaḥ karmajīvinaś ca māsenaikaṃ rājñaḥ karma kuryuḥ // Vi_3.32 //",
  "GSD36visnu_pu:185": "svāmyamātyadurgakośadaṇḍarāṣṭramitrāṇi prakṛtayaḥ // Vi_3.33 //",
  "GSD36visnu_pu:186": "taddūṣakāṃś ca hanyāt // Vi_3.34 //",
  "GSD36visnu_pu:187": "svarāṣṭrapararāṣṭrayoś ca cāracakṣuḥ syāt // Vi_3.35 //",
  "GSD36visnu_pu:188": "sādhūnāṃ pūjanaṃ kuryāt // Vi_3.36 //",
  "GSD36visnu_pu:189": "duṣṭāṃś ca hanyāt // Vi_3.37 //",
  "GSD36visnu_pu:190": "śatrumitrodāsīnamadhyameṣu sāmabhedadānadaṇḍān yathārhaṃ yathākālaṃ prayuñjīta // Vi_3.38 //",
  "GSD36visnu_pu:191": "saṃdhivigrahayānāsanasaṃśrayadvaidhībhāvāṃś ca yathākālam āśrayet // Vi_3.39 //",
  "GSD36visnu_pu:192": "caitre mārgaśīrṣe vā yātrāṃ yāyāt // Vi_3.40 //",
  "GSD36visnu_pu:193": "parasya vyasane vā // Vi_3.41 //",
  "GSD36visnu_pu:194": "paradeśāvāptau taddeśadharmān nocchindyāt // Vi_3.42 //",
  "GSD36visnu_pu:195": "pareṇābhiyuktaś ca sarvātmanā svarāṣṭraṃ gopāyet // Vi_3.43 //",
  "GSD36visnu_pu:196": "nāsti rājñāṃ samare tanutyāgasadṛśo dharmaḥ // Vi_3.44 //",
  "GSD36visnu_pu:197": "gobrāhmaṇanṛpamitradhanadārajīvitarakṣaṇāt ye hatās te svargalokabhājaḥ // Vi_3.45 //",
  "GSD36visnu_pu:198": "varṇasaṃkararakṣaṇārthaṃ ca // Vi_3.46 //",
  "GSD36visnu_pu:199": "rājā parapurāvāptau tatra tatkulīnam abhiṣiñcet // Vi_3.47 //",
  "GSD36visnu_pu:200": "na rājakulam ucchindyāt // Vi_3.48 //",
  "GSD36visnu_pu:201": "anyatrākulīnarājakulāt // Vi_3.49 //",
  "GSD36visnu_pu:202": "mṛgayākṣastrīpānābhiratiṃ pariharet // Vi_3.50 //",
  "GSD36visnu_pu:203": "vākpāruṣyadaṇḍapāruṣye ca // Vi_3.51 //",
  "GSD36visnu_pu:204": "nārthadūṣaṇaṃ kuryāt // Vi_3.52 //",
  "GSD36visnu_pu:205": "ādyadvārāṇi nocchindyāt // Vi_3.53 //",
  "GSD36visnu_pu:206": "nāpātravarṣī syāt // Vi_3.54 //",
  "GSD36visnu_pu:207": "ākarebhyaḥ sarvam ādadyāt // Vi_3.55 //",
  "GSD36visnu_pu:208": "nidhiṃ labdhvā tadardhaṃ brāhmaṇebhyo dadyāt // Vi_3.56 //",
  "GSD36visnu_pu:209": "dvitīym ardhaṃ kośe praveśayet // Vi_3.57 //",
  "GSD36visnu_pu:210": "nidhiṃ brāhmaṇo labdhvā sarvam ādadyāt // Vi_3.58 //",
  "GSD36visnu_pu:211": "kṣatriyaś caturtham aṃśaṃ rājñe dadyāt,",
  "GSD36visnu_pu:212": "caturtham aṃśaṃ brāhmaṇebhyaḥ,",
  "GSD36visnu_pu:213": "ardham ādadyāt // Vi_3.59 //",
  "GSD36visnu_pu:214": "vaiṣyas tu caturtham aṃśaṃ rājñe dadyāt,",
  "GSD36visnu_pu:215": "brāhmaṇebhyo 'rdhaṃ,",
  "GSD36visnu_pu:216": "caturtham aṃśam ādadyāt // Vi_3.60 //",
  "GSD36visnu_pu:217": "śūdraś cāvāptaṃ dvādaśadhā vibhajya pañcāṃśān rājñe dadyāt,",
  "GSD36visnu_pu:218": "pañcāṃśān brāhmaṇebhyaḥ,",
  "GSD36visnu_pu:219": "aṃśadvayam ādadyāt // Vi_3.61 //",
  "GSD36visnu_pu:220": "aniveditavijñātasya sarvam apaharet // Vi_3.62 //",
  "GSD36visnu_pu:221": "svanihitād rājñe brāhmaṇavarjaṃ dvādaśam aṃśaṃ dadyuḥ // Vi_3.63 //",
  "GSD36visnu_pu:222": "paranihitaṃ svanihitam iti bruvaṃs tatsamaṃ daṇḍam āvahet // Vi_3.64 //",
  "GSD36visnu_pu:223": "bālānāthastrīdhanāni rājā paripālayet // Vi_3.65 //",
  "GSD36visnu_pu:224": "caurahṛtaṃ dhanam avāpya sarvam eva sarvavarṇebhyo dadyāt // Vi_3.66 //",
  "GSD36visnu_pu:225": "anavāpya ca svakośād eva dadyāt // Vi_3.67 //",
  "GSD36visnu_pu:226": "śāntisvastyayanopāyair daivopaghātān praśamayet // Vi_3.68 //",
  "GSD36visnu_pu:227": "paracakropaghātāṃś ca śastranityatayā // Vi_3.69 //",
  "GSD36visnu_pu:228": "vedetihāsadharmaśāstrārthakuśalaṃ kulīnam avyaṅgaṃ tapasvinaṃ purohitaṃ ca varayet // Vi_3.70 //",
  "GSD36visnu_pu:229": "śucīn alubdhān avahitān śaktisaṃpannān sarvārtheṣu ca sahāyān // Vi_3.71 //",
  "GSD36visnu_pu:230": "svayam eva vyavahārān paśyed vidvadbhir brāhmaṇaiḥ sārdham // Vi_3.72 //",
  "GSD36visnu_pu:231": "vyavahāradarśane brāhmaṇaṃ vā niyuñjyāt // Vi_3.73 //",
  "GSD36visnu_pu:232": "janmakarmavratopetāś ca rājñā sabhāsadaḥ kāryāḥ,",
  "GSD36visnu_pu:233": "ripau mitre ca ye samāḥ,",
  "GSD36visnu_pu:234": "kāmakrodhabhayalobhādibhiḥ kāryārthabhir anāhāryāḥ // Vi_3.74 //",
  "GSD36visnu_pu:235": "rājā ca sarvakāryeṣu sāṃvatsarādhīnaḥ syāt // Vi_3.75 //",
  "GSD36visnu_pu:236": "devabrāhmaṇān satatam eva pūjayet // Vi_3.76 //",
  "GSD36visnu_pu:237": "vṛddhasevī bhavet // Vi_3.77 //",
  "GSD36visnu_pu:238": "yajñayājī ca // Vi_3.78 //",
  "GSD36visnu_pu:239": "na cāsya viṣaye brāhmaṇaḥ kṣudhārto 'vasīdet // Vi_3.79 //",
  "GSD36visnu_pu:240": "na cānyo 'pi satkarmanirataḥ // Vi_3.80 //",
  "GSD36visnu_pu:241": "brāhmaṇebhyaś ca bhuvaṃ pratipādayet // Vi_3.81 //",
  "GSD36visnu_pu:242": "yeṣāṃ ca pratipādayet teṣāṃ svavaṃśyān bhuvaḥ parimāṇaṃ dānacchedopavarṇanaṃ ca paṭe tāmrapaṭṭe vā likhitaṃ svamudrāṅkitaṃ cāgāminṛpativijñāpanārthaṃ dadyāt // Vi_3.82 //",
  "GSD36visnu_pu:243": "paradattāṃ ca bhuvaṃ nāpaharet // Vi_3.83 //",
  "GSD36visnu_pu:244": "brāhmaṇebhyaḥ sarvadāyān prayacchet // Vi_3.84 //",
  "GSD36visnu_pu:245": "sarvatas tv ātmānaṃ gopāyet // Vi_3.85 //",
  "GSD36visnu_pu:246": "sudarśanaś ca syāt // Vi_3.86 //",
  "GSD36visnu_pu:247": "viṣaghnāgadamantradhārī ca // Vi_3.87 //",
  "GSD36visnu_pu:248": "nāparīkṣitam upayuñjyāt // Vi_3.88 //",
  "GSD36visnu_pu:249": "smitapūrvābhibhāṣī syāt // Vi_3.89 //",
  "GSD36visnu_pu:250": "vadhyeṣv api na bhruṃkuṭīm ācaret // Vi_3.90 //",
  "GSD36visnu_pu:251": "aparādhānurūpaṃ ca daṇḍaṃ daṇḍyeṣu dāpayet // Vi_3.91 //",
  "GSD36visnu_pu:252": "samyagdaṇḍapraṇayanaṃ kuryāt // Vi_3.92 //",
  "GSD36visnu_pu:253": "dvitīyam aparādhaṃ na sa kasyacit kṣameta // Vi_3.93 //",
  "GSD36visnu_pu:254": "svadharmam apālayan nādaṇḍyo nāmāsti rājñām // Vi_3.94 //",
  "GSD36visnu_pu:255": "yatra śyāmo lohitākṣo daṇḍaś carati nirbhayaḥ /",
  "GSD36visnu_pu:256": "prajās tatra vivardhante netā cet sādhu paśyati // Vi_3.95 //",
  "GSD36visnu_pu:257": "svarāṣṭro nyāyadaṇḍaḥ syād bhṛśadaṇḍaś ca śatruṣu /",
  "GSD36visnu_pu:258": "suhṛtsv ajihmaḥ snigdheṣu brāhmaṇeṣu kṣamānvitaḥ // Vi_3.96 //",
  "GSD36visnu_pu:259": "evaṃvṛttasya nṛpateḥ śiloñchenāpi jīvataḥ /",
  "GSD36visnu_pu:260": "vistīryate yaśo loke tailabindur ivāmbhasi // Vi_3.97 //",
  "GSD36visnu_pu:261": "prajāsukhe sukhī rājā tadduḥkhe yaś ca duḥkhitaḥ /",
  "GSD36visnu_pu:262": "sa kīrtiyukto loke 'smin pretya svarge mahīyate // Vi_3.98 //",
  "GSD36visnu_pu:263": "Vi_4",
  "GSD36visnu_pu:264": "jālasthārkamarīcigataṃ rajaḥ trasareṇusaṃjñakam // Vi_4.1 //",
  "GSD36visnu_pu:265": "tadaṣṭakaṃ likṣā // Vi_4.2 //",
  "GSD36visnu_pu:266": "tattrayaṃ rājasarṣapaḥ // Vi_4.3 //",
  "GSD36visnu_pu:267": "tattrayaṃ gaurasarṣapaḥ // Vi_4.4 //",
  "GSD36visnu_pu:268": "tatṣaṭkaṃ yavaḥ // Vi_4.5 //",
  "GSD36visnu_pu:269": "tattrayaṃ kṛṣṇalam // Vi_4.6 //",
  "GSD36visnu_pu:270": "tatpañcakaṃ māṣaḥ // Vi_4.7 //",
  "GSD36visnu_pu:271": "taddvādaśakam akṣārdham // Vi_4.8 //",
  "GSD36visnu_pu:272": "akṣārdham eva sacaturmāṣakaṃ suvarṇaḥ // Vi_4.9 //",
  "GSD36visnu_pu:273": "catuḥsuvarṇako niṣkaḥ // Vi_4.10 //",
  "GSD36visnu_pu:274": "dve kṛṣṇale samadhṛte rūpyamāṣakaḥ // Vi_4.11 //",
  "GSD36visnu_pu:275": "tatṣoḍaśakaṃ dharaṇam // Vi_4.12 //",
  "GSD36visnu_pu:276": "tāmrakārṣikaḥ kārṣāpaṇaḥ // Vi_4.13 //",
  "GSD36visnu_pu:277": "paṇānāṃ dve śate sārdhe prathamaḥ sāhasaḥ smṛtaḥ /",
  "GSD36visnu_pu:278": "madhyamaḥ pañca vijñeyaḥ sahasraṃ tv eṣa cottamaḥ // Vi_4.14 //",
  "GSD36visnu_pu:279": "Vi_5",
  "GSD36visnu_pu:280": "atha mahāpātakino brāhmaṇavarjaṃ sarve vadhyāḥ // Vi_5.1 //",
  "GSD36visnu_pu:281": "na śārīro brāhmaṇasya daṇḍaḥ // Vi_5.2 //",
  "GSD36visnu_pu:282": "svadeśāt brāhmaṇaṃ kṛtāṅkaṃ vivāsayet // Vi_5.3 //",
  "GSD36visnu_pu:283": "tasya ca brahmahatyāyām aśiraskaṃ puruṣaṃ lalāṭe kuryāt // Vi_5.4 //",
  "GSD36visnu_pu:284": "surādhvajaṃ surāpāne // Vi_5.5 //",
  "GSD36visnu_pu:285": "śvapadaṃ steye // Vi_5.6 //",
  "GSD36visnu_pu:286": "bhagaṃ gurutalpagamane // Vi_5.7 //",
  "GSD36visnu_pu:287": "anyatrāpi vadhyakarmaṇi tiṣṭhantaṃ samagradhanam akṣataṃ vivāsayet // Vi_5.8 //",
  "GSD36visnu_pu:288": "kūṭaśāsanakartṝṃś ca rājā hanyāt // Vi_5.9 //",
  "GSD36visnu_pu:289": "kūṭalekhyakārāṃś ca // Vi_5.10 //",
  "GSD36visnu_pu:290": "garadāgnidaprasahyataskarān strībālapuruṣaghātinaś ca // Vi_5.11 //",
  "GSD36visnu_pu:291": "ye ca dhānyaṃ daśabhyaḥ kumbhebhyo 'dhikam apahareyuḥ // Vi_5.12 //",
  "GSD36visnu_pu:292": "dharimameyānāṃ śatād abhyadhikam // Vi_5.13 //",
  "GSD36visnu_pu:293": "ye cākulīnā rājyam abhikāmayeyuḥ // Vi_5.14 //",
  "GSD36visnu_pu:294": "setubhedakāṃś ca // Vi_5.15 //",
  "GSD36visnu_pu:295": "prasahya taskarāṇāṃ cāvakāśabhaktapradāṃś ca // Vi_5.16 //",
  "GSD36visnu_pu:296": "anyatra rājāśakteḥ // Vi_5.17 //",
  "GSD36visnu_pu:297": "striyam aśaktabhartṛkāṃ tadatikramaṇīṃ ca // Vi_5.18 //",
  "GSD36visnu_pu:298": "hīnavarṇo 'dhikavarṇasya yenāṅgenāparādhaṃ kuryāt tad evāsya śātayet // Vi_5.19 //",
  "GSD36visnu_pu:299": "ekāsanopaveśī kaṭyāṃ kṛtāṅko nirvāsyaḥ // Vi_5.20 //",
  "GSD36visnu_pu:300": "niṣṭhīvyauṣṭhadvayavihīnaḥ kāryaḥ // Vi_5.21 //",
  "GSD36visnu_pu:301": "avaśardhayitā ca gudahīnaḥ // Vi_5.22 //",
  "GSD36visnu_pu:302": "ākrośayitā ca vijihvaḥ // Vi_5.23 //",
  "GSD36visnu_pu:303": "darpeṇa dharmopadeśakāriṇāṃ rājā taptam āsecayet tailam āsye // Vi_5.24 //",
  "GSD36visnu_pu:304": "droheṇa ca nāmajātigrahaṇe daśāṅgulo 'sya śaṅkur nikheyaḥ // Vi_5.25 //",
  "GSD36visnu_pu:305": "śrutadeśajātikarmaṇām anyathāvādī kārśāpaṇaśatadvayaṃ daṇḍyaḥ // Vi_5.26 //",
  "GSD36visnu_pu:306": "kāṇakhañjādīnāṃ tathyavādy api kārśāpaṇadvayam // Vi_5.27 //",
  "GSD36visnu_pu:307": "gurūn ākṣipan kārśāpaṇaśatadvayam // Vi_5.28 //",
  "GSD36visnu_pu:308": "parasya patanīyākṣepe kṛte tūttamasāhasam // Vi_5.29 //",
  "GSD36visnu_pu:309": "upapātakayukte madhyamam // Vi_5.30 //",
  "GSD36visnu_pu:310": "traividyavṛddhānāṃ kṣepe jātipūgānāṃ ca // Vi_5.31 //",
  "GSD36visnu_pu:311": "grāmadeśayoś ca prathamasāhasam // Vi_5.32 //",
  "GSD36visnu_pu:312": "nyaṅgatāyukte kṣepe kārśāpaṇaśatam // Vi_5.33 //",
  "GSD36visnu_pu:313": "mātṛyukte tūttamam // Vi_5.34 //",
  "GSD36visnu_pu:314": "samavarṇākrośane dvādaśa paṇān daṇḍyaḥ // Vi_5.35 //",
  "GSD36visnu_pu:315": "hīnavarṇākṛośane ṣaṭ // Vi_5.36 //",
  "GSD36visnu_pu:316": "yathākālam uttamavarṇākṣepe tatpramāṇo daṇḍaḥ // Vi_5.37 //",
  "GSD36visnu_pu:317": "trayo vā kārṣāpaṇāḥ // Vi_5.38 //",
  "GSD36visnu_pu:318": "śuktavākyābhidhāne tv evam eva // Vi_5.39 //",
  "GSD36visnu_pu:319": "pārajāyī savarṇāgamane tūttamasāhasaṃ daṇḍyaḥ // Vi_5.40 //",
  "GSD36visnu_pu:320": "hīnavarṇāgamane madhyamam // Vi_5.41 //",
  "GSD36visnu_pu:321": "gogamane ca // Vi_5.42 //",
  "GSD36visnu_pu:322": "antyāgamane vadhyaḥ // Vi_5.43 //",
  "GSD36visnu_pu:323": "paśugamane kārṣāpaṇaśataṃ daṇḍyaḥ // Vi_5.44 //",
  "GSD36visnu_pu:324": "doṣam anākhyāya kanyāṃ prayacchaṃś ca // Vi_5.45 //",
  "GSD36visnu_pu:325": "tāṃ ca bibhṛyāt // Vi_5.46 //",
  "GSD36visnu_pu:326": "aduṣṭāṃ duṣṭām iti bruvann uttamasāhasam // Vi_5.47 //",
  "GSD36visnu_pu:327": "gajāśvoṣṭragoghātī tv ekakarapādaḥ kāryaḥ // Vi_5.48 //",
  "GSD36visnu_pu:328": "vimāṃsavikrayī ca // Vi_5.49 //",
  "GSD36visnu_pu:329": "grāmyapaśughātī kārṣāpaṇaśataṃ daṇḍyaḥ // Vi_5.50 //",
  "GSD36visnu_pu:330": "paśusvāmine tanmūlyaṃ dadyāt // Vi_5.51 //",
  "GSD36visnu_pu:331": "āraṇyapaśughātī pañcāśataṃ kārṣāpaṇān // Vi_5.52 //",
  "GSD36visnu_pu:332": "pakṣighātī matsyaghātī ca daśa kārṣāpaṇān // Vi_5.53 //",
  "GSD36visnu_pu:333": "kīṭopaghātī ca kārṣāpaṇam // Vi_5.54 //",
  "GSD36visnu_pu:334": "phalopagamadrumacchedī tūttamasāhasam // Vi_5.55 //",
  "GSD36visnu_pu:335": "puṣpopagamadrumacchedī madhyamam // Vi_5.56 //",
  "GSD36visnu_pu:336": "vallīgulmalatācchedī kārṣāpaṇaśatam // Vi_5.57 //",
  "GSD36visnu_pu:337": "tṛṇacchedy ekam // Vi_5.58 //",
  "GSD36visnu_pu:338": "sarve ca tatsvāmināṃ tadutpattim // Vi_5.59 //",
  "GSD36visnu_pu:339": "hastenodgūrayitā daśakārṣāpaṇam // Vi_5.60 //",
  "GSD36visnu_pu:340": "pādena viṃśatim // Vi_5.61 //",
  "GSD36visnu_pu:341": "kāṣṭhena prathamasāhasam // Vi_5.62 //",
  "GSD36visnu_pu:342": "pāṣāṇena madhyamam // Vi_5.63 //",
  "GSD36visnu_pu:343": "śastreṇottamam // Vi_5.64 //",
  "GSD36visnu_pu:344": "pādakeśāṃśukakaraluñcane daśa paṇān // Vi_5.65 //",
  "GSD36visnu_pu:345": "śoṇitena vinā duḥkham utpādayitā dvātriṃśat paṇān // Vi_5.66 //",
  "GSD36visnu_pu:346": "saha śoṇitena catuḥṣaṣṭim // Vi_5.67 //",
  "GSD36visnu_pu:347": "karapādadantabhaṅge karṇanāsāvikartane madhyamam // Vi_5.68 //",
  "GSD36visnu_pu:348": "ceṣṭābhojanavāgrodhe prahāradāne ca // Vi_5.69 //",
  "GSD36visnu_pu:349": "netrakaṃdharābāhusakthyaṃsabhaṅge cottamam // Vi_5.70 //",
  "GSD36visnu_pu:350": "ubhayanetrabhedinaṃ rājā yāvaj jīvaṃ bandhanān na muñcet // Vi_5.71 //",
  "GSD36visnu_pu:351": "tādṛśam eva vā kuryāt // Vi_5.72 //",
  "GSD36visnu_pu:352": "ekaṃ bahūnāṃ nighnatāṃ pratyekam uktād daṇḍād dviguṇaḥ // Vi_5.73 //",
  "GSD36visnu_pu:353": "utkrośantam anabhidhāvatāṃ tatsamīpavartināṃ saṃsaratāṃ ca // Vi_5.74 //",
  "GSD36visnu_pu:354": "sarve ca puruṣapīḍākarās tadutthānavyayaṃ dadyuḥ // Vi_5.75 //",
  "GSD36visnu_pu:355": "grāmyapaśupīḍākarāś ca // Vi_5.76 //",
  "GSD36visnu_pu:356": "go'śvoṣṭragajāpahāry ekakarapādaḥ kāryaḥ // Vi_5.77 //",
  "GSD36visnu_pu:357": "ajāvyapahāry ekakaraś ca // Vi_5.78 //",
  "GSD36visnu_pu:358": "dhānyāpahāry ekādaśaguṇaṃ daṇḍyaḥ // Vi_5.79 //",
  "GSD36visnu_pu:359": "sasyāpahārī ca // Vi_5.80 //",
  "GSD36visnu_pu:360": "suvarṇarajatavastrāṇāṃ pañcāśatas tv abhyadhikam apaharan vikaraḥ // Vi_5.81 //",
  "GSD36visnu_pu:361": "tadūnam ekādaśaguṇaṃ daṇḍyaḥ // Vi_5.82 //",
  "GSD36visnu_pu:362": "sūtrakārpāsagomayaguḍadadhikṣīratakratṛṇalavaṇamṛdbhasmapakṣimatsyaghṛtatailamāṃsamadhuvaidalaveṇumṛnmayalohabhāṇḍānām apahartā mūlyāt triguṇaṃ daṇḍyaḥ // Vi_5.83 //",
  "GSD36visnu_pu:363": "pakvānnānāṃ ca // Vi_5.84 //",
  "GSD36visnu_pu:364": "puṣpaharitagulmavallīlatāparṇānām apaharaṇe pañcakṛṣṇalam // Vi_5.85 //",
  "GSD36visnu_pu:365": "śākamūlaphalānāṃ ca // Vi_5.86 //",
  "GSD36visnu_pu:366": "ratnāpahāry uttamasāhasam // Vi_5.87 //",
  "GSD36visnu_pu:367": "anuktadravyāṇām apahartā mūlyasamam // Vi_5.88 //",
  "GSD36visnu_pu:368": "stenāḥ sarvam apahṛtaṃ dhanikasya dāpyāḥ // Vi_5.89 //",
  "GSD36visnu_pu:369": "tatas teṣām abhihitadaṇḍaprayogaḥ // Vi_5.90 //",
  "GSD36visnu_pu:370": "yeṣāṃ deyaḥ panthās teṣām apathadāyī kārṣāpaṇapañcaviṃśatiṃ daṇḍyaḥ // Vi_5.91 //",
  "GSD36visnu_pu:371": "āsanārhasyāsanam adadac ca // Vi_5.92 //",
  "GSD36visnu_pu:372": "pūjārham apūjayaṃś ca // Vi_5.93 //",
  "GSD36visnu_pu:373": "prātiveśyabrāhmaṇanimantraṇātikramaṇe ca // Vi_5.94 //",
  "GSD36visnu_pu:374": "nimantrayitvā bhojanādāyinaś ca // Vi_5.95 //",
  "GSD36visnu_pu:375": "nimantritas tathety uktvā cābhuñjānaḥ suvarṇamāṣakam // Vi_5.96 //",
  "GSD36visnu_pu:376": "niketayituś ca dviguṇam annam // Vi_5.97 //",
  "GSD36visnu_pu:377": "abhakṣyeṇa brāhmaṇasya dūṣayitā ṣoḍaśa suvarṇān // Vi_5.98 //",
  "GSD36visnu_pu:378": "jātyapahāriṇā śatam // Vi_5.99 //",
  "GSD36visnu_pu:379": "surayā vadhyaḥ // Vi_5.100 //",
  "GSD36visnu_pu:380": "kṣatriyaṃ dūṣayitus tadardham // Vi_5.101 //",
  "GSD36visnu_pu:381": "vaiśyaṃ dūṣayitus tadardham api // Vi_5.102 //",
  "GSD36visnu_pu:382": "śūdraṃ dūṣayituḥ prathamasāhasam // Vi_5.103 //",
  "GSD36visnu_pu:383": "aspṛśyaḥ kāmakāreṇa spṛśan spṛśyaṃ traivarṇikaṃ vadhyaḥ // Vi_5.104 //",
  "GSD36visnu_pu:384": "rajasvalāṃ śiphābhis tāḍayet // Vi_5.105 //",
  "GSD36visnu_pu:385": "pathyudyānodakasamīpe 'py aśucikārī paṇaśatam // Vi_5.106 //",
  "GSD36visnu_pu:386": "tac cāpāsyāt // Vi_5.107 //",
  "GSD36visnu_pu:387": "gṛhabhūkuḍyādyupabhettā madhyamasāhasam // Vi_5.108 //",
  "GSD36visnu_pu:388": "tac ca yojayet // Vi_5.109 //",
  "GSD36visnu_pu:389": "gṛhe pīḍākaraṃ dravyaṃ prakṣipan paṇaśatam // Vi_5.110 //",
  "GSD36visnu_pu:390": "sādhāraṇāpalāpī ca // Vi_5.111 //",
  "GSD36visnu_pu:391": "preṣitasyāpradātā ca // Vi_5.112 //",
  "GSD36visnu_pu:392": "pitṛputrācāryayājyartvijām anyonyāpatitatyāgī ca // Vi_5.113 //",
  "GSD36visnu_pu:393": "na ca tān jahyāt // Vi_5.114 //",
  "GSD36visnu_pu:394": "śūdrapravrajitānāṃ daive pitrye bhojakāś ca // Vi_5.115 //",
  "GSD36visnu_pu:395": "ayogyakarmakārī ca // Vi_5.116 //",
  "GSD36visnu_pu:396": "samudragṛhabhedakaś ca // Vi_5.117 //",
  "GSD36visnu_pu:397": "aniyuktaḥ śapathakārī // Vi_5.118 //",
  "GSD36visnu_pu:398": "paśūnāṃ puṃstvopaghātakārī // Vi_5.119 //",
  "GSD36visnu_pu:399": "pitāputravirodhe sākṣiṇāṃ daśapaṇo daṇḍaḥ // Vi_5.120 //",
  "GSD36visnu_pu:400": "yas tayoś cāntare syāt tasyottamasāhasaḥ // Vi_5.121 //",
  "GSD36visnu_pu:401": "tulāmānakūṭakartuś ca // Vi_5.122 //",
  "GSD36visnu_pu:402": "tadakūṭe kūṭavādinaś ca // Vi_5.123 //",
  "GSD36visnu_pu:403": "dravyāṇāṃ pratirūpavikrayikasya ca // Vi_5.124 //",
  "GSD36visnu_pu:404": "saṃbhūya vaṇijāṃ paṇyam anargheṇāvarundhatām // Vi_5.125 //",
  "GSD36visnu_pu:405": "pratyekaṃ vikrīṇatāṃ ca // Vi_5.126 //",
  "GSD36visnu_pu:406": "gṛhītamūlyaṃ yaḥ paṇyaṃ kretur naiva dadyāt,",
  "GSD36visnu_pu:407": "tasyāsau sodayaṃ dāpyaḥ // Vi_5.127 //",
  "GSD36visnu_pu:408": "rājñā ca paṇaśataṃ daṇḍyaḥ // Vi_5.128 //",
  "GSD36visnu_pu:409": "krītam akrīṇato yā hāniḥ sā kretur eva syāt // Vi_5.129 //",
  "GSD36visnu_pu:410": "rājaniṣiddhaṃ vikrīṇatas tadapahāraḥ // Vi_5.130 //",
  "GSD36visnu_pu:411": "tarikaḥ sthalajaṃ śulkaṃ gṛhṇan daśapaṇān daṇḍyaḥ // Vi_5.131 //",
  "GSD36visnu_pu:412": "brahmacārivānaprasthabhikṣugurviṇītīrthānusāriṇāṃ nāvikaḥ śaulkikaḥ śulkam ādadānaś ca // Vi_5.132 //",
  "GSD36visnu_pu:413": "tac ca teṣāṃ dadyāt // Vi_5.133 //",
  "GSD36visnu_pu:414": "dyūte kūṭākṣadevināṃ karacchedaḥ // Vi_5.134 //",
  "GSD36visnu_pu:415": "upadhidevināṃ saṃdaṃśacchedaḥ // Vi_5.135 //",
  "GSD36visnu_pu:416": "granthibhedakānāṃ ca // Vi_5.136 //",
  "GSD36visnu_pu:417": "utkṣepakānāṃ ca karacchedaḥ // Vi_5.137 //",
  "GSD36visnu_pu:418": "divā paśūnāṃ vṛkādyupaghāte pāle tv anāyati pāladoṣaḥ // Vi_5.138 //",
  "GSD36visnu_pu:419": "vinaṣṭapaśumūlyaṃ ca svāmine dadyāt // Vi_5.139 //",
  "GSD36visnu_pu:420": "ananujñātāṃ duhan pañcaviṃśatiṃ kārṣāpaṇān // Vi_5.140 //",
  "GSD36visnu_pu:421": "mahiṣī cet sasyanāśaṃ kuryāt,",
  "GSD36visnu_pu:422": "tatpālas tv aṣṭau māṣān daṇḍyaḥ // Vi_5.141 //",
  "GSD36visnu_pu:423": "apālāyāḥ svāmī // Vi_5.142 //",
  "GSD36visnu_pu:424": "aśvas tūṣṭro gardabho vā // Vi_5.143 //",
  "GSD36visnu_pu:425": "gauś cet tadardham // Vi_5.144 //",
  "GSD36visnu_pu:426": "tadardham ajāvikam // Vi_5.145 //",
  "GSD36visnu_pu:427": "bhakṣayitvopaviṣṭeṣu dviguṇam // Vi_5.146 //",
  "GSD36visnu_pu:428": "sarvatra svāmine vinaṣṭasasyamūlyaṃ ca // Vi_5.147 //",
  "GSD36visnu_pu:429": "pathi grāme vivītānte na doṣaḥ // Vi_5.148 //",
  "GSD36visnu_pu:430": "anāvṛte ca // Vi_5.149 //",
  "GSD36visnu_pu:431": "alpakālam // Vi_5.150 //",
  "GSD36visnu_pu:432": "utsṛṣṭavṛṣabhasūtikānāṃ ca // Vi_5.151 //",
  "GSD36visnu_pu:433": "yas tūttamavarṇān dāsye niyojayet tasyottamasāhaso daṇḍaḥ // Vi_5.152 //",
  "GSD36visnu_pu:434": "tyaktapravrajyo rājño dāsyaṃ kuryāt // Vi_5.153 //",
  "GSD36visnu_pu:435": "bhṛtakaś cāpūrṇe kāle bhṛtiṃ tyajan sakalam eva mūlyaṃ dadyāt // Vi_5.154 //",
  "GSD36visnu_pu:436": "jājñe ca paṇaśataṃ dadyāt // Vi_5.155 //",
  "GSD36visnu_pu:437": "taddoṣeṇa yad vinaśyet tat svāmine // Vi_5.156 //",
  "GSD36visnu_pu:438": "anyatra daivopaghātāt // Vi_5.157 //",
  "GSD36visnu_pu:439": "svāmī cet bhṛtakam apūrṇe kāle jahyāt,",
  "GSD36visnu_pu:440": "tasya sarvam eva mūlyaṃ dadyāt // Vi_5.158 //",
  "GSD36visnu_pu:441": "paṇaśataṃ ca rājani // Vi_5.159 //",
  "GSD36visnu_pu:442": "anyatra bhṛtakadośāt // Vi_5.160 //",
  "GSD36visnu_pu:443": "yaḥ kanyāṃ pūrvadattām anyasmai dadyāt,",
  "GSD36visnu_pu:444": "sa cauravac chāsyaḥ // Vi_5.161 //",
  "GSD36visnu_pu:445": "varadoṣaṃ vinā // Vi_5.162 //",
  "GSD36visnu_pu:446": "nirdoṣāṃ parityajan // Vi_5.163 //",
  "GSD36visnu_pu:447": "patnīṃ ca // Vi_5.164 //",
  "GSD36visnu_pu:448": "ajānānaḥ prakāśaṃ yaḥ paradravyaṃ krīṇīyāt,",
  "GSD36visnu_pu:449": "tatra tasya na doṣaḥ // Vi_5.165 //",
  "GSD36visnu_pu:450": "svāmī dravyam āpnuyāt // Vi_5.166 //",
  "GSD36visnu_pu:451": "yady aprakāśaṃ hīnamūlyaṃ ca krīṇīyāt,",
  "GSD36visnu_pu:452": "tadā kretā vikretā ca cauravac chāsyau // Vi_5.167 //",
  "GSD36visnu_pu:453": "gaṇadravyāpahartā vivāsyaḥ // Vi_5.168 //",
  "GSD36visnu_pu:454": "tatsaṃvidaṃ yaś ca laṅghayet // Vi_5.169 //",
  "GSD36visnu_pu:455": "nikṣepāpahāryarthavṛddhisahitaṃ dhanaṃ dhanikasya dāpyaḥ // Vi_5.170 //",
  "GSD36visnu_pu:456": "rājñā cauravac chāsyaḥ // Vi_5.171 //",
  "GSD36visnu_pu:457": "yaś cānikṣiptaṃ nikṣiptam iti brūyāt // Vi_5.172 //",
  "GSD36visnu_pu:458": "sīmābhettāram uttamasāhasaṃ daṇḍayitvā punaḥ sīmāṃ kārayet // Vi_5.173 //",
  "GSD36visnu_pu:459": "jātibhraṃśakarasyābhakṣyasya bhakṣayitā vivāsyaḥ // Vi_5.174 //",
  "GSD36visnu_pu:460": "abhakṣyasyāvikreyasya vikrayī devapratimābhedakaś cottamasāhasaṃ daṇḍanīyaḥ // Vi_5.175 //",
  "GSD36visnu_pu:461": "bhiṣaṅ mithyācarann uttameṣu puruṣeṣu // Vi_5.176 //",
  "GSD36visnu_pu:462": "madhyameṣu madhyamam // Vi_5.177 //",
  "GSD36visnu_pu:463": "tiryakṣu prathamam // Vi_5.178 //",
  "GSD36visnu_pu:464": "pratiśrutasyāpradāyī tad dāpayitvā prathamasāhasaṃ daṇḍyaḥ // Vi_5.179 //",
  "GSD36visnu_pu:465": "kūṭasākṣiṇāṃ sarvasvāpahāraḥ kāryaḥ // Vi_5.180 //",
  "GSD36visnu_pu:466": "utkocopajīvināṃ sabhyānāṃ ca // Vi_5.181 //",
  "GSD36visnu_pu:467": "gocarmamātrādhikāṃ bhuvam anyasyādhīkṛtāṃ tasmād anirmocyānyasya yaḥ prayacchet sa vadhyaḥ // Vi_5.182 //",
  "GSD36visnu_pu:468": "ūnāṃ cet ṣoḍaśa suvarṇān daṇḍyaḥ // Vi_5.183 //",
  "GSD36visnu_pu:469": "eko 'śnīyād yad utpannaṃ naraḥ saṃvatsaraṃ phalam /",
  "GSD36visnu_pu:470": "gocarmamātrā sā kṣoṇī stokā vā yadi vā bahu // Vi_5.184 //",
  "GSD36visnu_pu:471": "yayor nikṣipta ādhis tau vivadetāṃ yadā narau /",
  "GSD36visnu_pu:472": "yasya bhuktiḥ phalaṃ tasya balāt kāraṃ vinā kṛtā // Vi_5.185 //",
  "GSD36visnu_pu:473": "sāgamena tu bhogena bhuktaṃ samyag yadā tu yat /",
  "GSD36visnu_pu:474": "āhartā labhate tatra nāpahāryaṃ tu tat kvacit // Vi_5.186 //",
  "GSD36visnu_pu:475": "pitrā bhuktaṃ tu yad dravyaṃ bhuktyācāreṇa dharmataḥ /",
  "GSD36visnu_pu:476": "tasmin prete na vācyo 'sau bhuktyā prāptaṃ hi tasya tat // Vi_5.187 //",
  "GSD36visnu_pu:477": "tribhir eva tu yā bhuktā puruṣair bhūr yathāvidhi /",
  "GSD36visnu_pu:478": "lekhyābhāve 'pi tāṃ tatra caturthaḥ samavāpnuyāt // Vi_5.188 //",
  "GSD36visnu_pu:479": "nakhināṃ śṛṅgiṇāṃ caiva daṃṣṭriṇām ātatāyinām /",
  "GSD36visnu_pu:480": "hastyaśvānāṃ tathānyeṣāṃ vadhe hantā na doṣabhāk // Vi_5.189 //",
  "GSD36visnu_pu:481": "guruṃ vā bālavṛddhau vā brāhmaṇaṃ vā bahuśrutam /",
  "GSD36visnu_pu:482": "ātatāyinam āyāntaṃ hanyād evāvicārayan // Vi_5.190 //",
  "GSD36visnu_pu:483": "nātatāyivadhe doṣo hantur bhavati kaścana /",
  "GSD36visnu_pu:484": "prakāśaṃ vāprakāśaṃ vā manyus tan manyum ṛcchati // Vi_5.191 //",
  "GSD36visnu_pu:485": "udyatāsiviṣāgniṃ ca śāpodyatakaraṃ tathā /",
  "GSD36visnu_pu:486": "ātharvaṇena hantāraṃ piśunaṃ caiva rājasu // Vi_5.192 //",
  "GSD36visnu_pu:487": "bhāryātikramiṇaṃ caiva vidyāt saptātatāyinaḥ /",
  "GSD36visnu_pu:488": "yaśovittaharān anyān āhur dharmārthahārakān // Vi_5.193 //",
  "GSD36visnu_pu:489": "uddeśatas te kathito dhare daṇḍavidhir mayā /",
  "GSD36visnu_pu:490": "sarveṣām aparādhānāṃ vistarād ativistaraḥ // Vi_5.194 //",
  "GSD36visnu_pu:491": "aparādheṣu cānyesu jñātvā jātiṃ dhanaṃ vayaḥ /",
  "GSD36visnu_pu:492": "daṇḍaṃ prakalpayed rājā saṃmantrya brāhmaṇaiḥ saha // Vi_5.195 //",
  "GSD36visnu_pu:493": "daṇḍyaṃ pramocayan daṇḍyād dviguṇaṃ daṇḍam āvahet /",
  "GSD36visnu_pu:494": "niyuktaś cāpy adaṇḍyānāṃ daṇḍakārī narādhamaḥ // Vi_5.196 //",
  "GSD36visnu_pu:495": "yasya cauraḥ pure nāsti nānyastrīgo na duṣṭavāk /",
  "GSD36visnu_pu:496": "na sāhasikadaṇḍaghnau sa rājā śakralokabhāk // Vi_5.197 //",
  "GSD36visnu_pu:497": "Vi_6",
  "GSD36visnu_pu:498": "athottamarṇo 'dhamarṇād yathādattam arthaṃ gṛhṇīyāt // Vi_6.1 //",
  "GSD36visnu_pu:499": "dvikaṃ trikaṃ catuṣkaṃ pañcakaṃ ca śataṃ varṇānukrameṇa pratimāsam // Vi_6.2 //",
  "GSD36visnu_pu:500": "sarve varṇā vā svapratipannāṃ vṛddhiṃ dadyuḥ // Vi_6.3 //",
  "GSD36visnu_pu:501": "akṛtām api vatsarātikrameṇa yathāvihitam // Vi_6.4 //",
  "GSD36visnu_pu:502": "ādhyupabhoge vṛddhyabhāvaḥ // Vi_6.5 //",
  "GSD36visnu_pu:503": "daivarājopaghātād ṛte vinaṣṭam ādhim uttamarṇo dadyāt // Vi_6.6 //",
  "GSD36visnu_pu:504": "antavṛddhau praviṣṭāyām api // Vi_6.7 //",
  "GSD36visnu_pu:505": "na sthāvaram ādhim ṛte vacanāt // Vi_6.8 //",
  "GSD36visnu_pu:506": "gṛhītadhanapraveśārtham eva yat sthāvaraṃ dattaṃ tat gṛhītadhanapraveśe dadyāt // Vi_6.9 //",
  "GSD36visnu_pu:507": "dīyamānaṃ prayuktam artham uttamarṇasyāgṛhṇatas tataḥ paraṃ na vardhate // Vi_6.10 //",
  "GSD36visnu_pu:508": "hiraṇyasya parā vṛddhir dviguṇā // Vi_6.11 //",
  "GSD36visnu_pu:509": "dhānyasya triguṇā // Vi_6.12 //",
  "GSD36visnu_pu:510": "vastrasya caturguṇā // Vi_6.13 //",
  "GSD36visnu_pu:511": "rasasyāṣṭaguṇā // Vi_6.14 //",
  "GSD36visnu_pu:512": "saṃtatiḥ strīpaśūnām // Vi_6.15 //",
  "GSD36visnu_pu:513": "kiṇvakārpāsasūtracarmāyudheṣṭakāṅgarāṇām akṣayā // Vi_6.16 //",
  "GSD36visnu_pu:514": "anuktānāṃ dviguṇā // Vi_6.17 //",
  "GSD36visnu_pu:515": "prayuktam arthaṃ yathā kathaṃcit sādhayan na rājño vācyaḥ syāt // Vi_6.18 //",
  "GSD36visnu_pu:516": "sādhyamānaś ced rājānam abhigacchet tatsamaṃ daṇḍyaḥ // Vi_6.19 //",
  "GSD36visnu_pu:517": "uttamarṇaś ced rājānam iyāt,",
  "GSD36visnu_pu:518": "tadvibhāvito 'dhamarṇo rājñe dhanadaśabhāgasaṃmitaṃ daṇḍaṃ dadyāt // Vi_6.20 //",
  "GSD36visnu_pu:519": "prāptārthaś cottamarṇo viṃśatitamam aṃśam // Vi_6.21 //",
  "GSD36visnu_pu:520": "sarvāpalāpy ekadeśavibhāvito 'pi sarvaṃ dadyāt // Vi_6.22 //",
  "GSD36visnu_pu:521": "tasya ca bhāvanās tisro bhavanti likhitaṃ sākṣiṇaḥ samayakriyā ca // Vi_6.23 //",
  "GSD36visnu_pu:522": "sasākṣikam āptaṃ sasākṣikam eva dadyāt // Vi_6.24 //",
  "GSD36visnu_pu:523": "likhtārthe praviṣṭe likhitaṃ pāṭayet // Vi_6.25 //",
  "GSD36visnu_pu:524": "asamagradāne lekhyāsaṃnidhāne cottamarṇaḥ svalikhitaṃ dadyāt // Vi_6.26 //",
  "GSD36visnu_pu:525": "dhanagrāhiṇi prete prevrajite dvidaśāḥ samāḥ pravasite vā tatputrapautrair dhanaṃ deyam // Vi_6.27 //",
  "GSD36visnu_pu:526": "nātaḥ param anicchubhiḥ // Vi_6.28 //",
  "GSD36visnu_pu:527": "saputrasya vāpy aputrasya vā rikthagrāhī ṛṇaṃ dadyāt // Vi_6.29 //",
  "GSD36visnu_pu:528": "nirdhanasya strīgrāhī // Vi_6.30 //",
  "GSD36visnu_pu:529": "na strī patiputrakṛtam // Vi_6.31 //",
  "GSD36visnu_pu:530": "na strīkṛtaṃ patiputrau // Vi_6.32 //",
  "GSD36visnu_pu:531": "na pitā putrakṛtam // Vi_6.33 //",
  "GSD36visnu_pu:532": "avibhaktaiḥ kṛtam ṛṇaṃ yas tiṣṭhet sa dadyāt // Vi_6.34 //",
  "GSD36visnu_pu:533": "paitṛkam ṛṇam avibhaktānāṃ bhrātṝṇāṃ ca // Vi_6.35 //",
  "GSD36visnu_pu:534": "vibhaktāś ca dāyānurūpam aṃśam // Vi_6.36 //",
  "GSD36visnu_pu:535": "gopaśauṇḍikaśailūṣarajakavyādhastrīṇāṃ patir dadyāt // Vi_6.37 //",
  "GSD36visnu_pu:536": "vākpratipannaṃ nādeyaṃ kasyacit // Vi_6.38 //",
  "GSD36visnu_pu:537": "kuṭumbārthe kṛtaṃ ca // Vi_6.39 //",
  "GSD36visnu_pu:538": "yo gṛhītvā ṛṇaṃ sarvaṃ śvo dāsyāmīti sāmakam /",
  "GSD36visnu_pu:539": "na dadyāl lobhataḥ paścāt tathā vṛddhim avāpnuyāt // Vi_6.40 //",
  "GSD36visnu_pu:540": "darśane pratyaye dāne prātibhāvyaṃ vidhīyate /",
  "GSD36visnu_pu:541": "ādyau tu vitathe dāpyāv itarasya sutā api // Vi_6 41 //",
  "GSD36visnu_pu:542": "bahavaś cet pratibhuvo dadyus te 'rthaṃ yathākṛtam /",
  "GSD36visnu_pu:543": "arthe 'viśeṣite tv eṣu dhanikacchandataḥ kriyā // Vi_6 42 //",
  "GSD36visnu_pu:544": "yam arthaṃ pratibhūr dadyād dhanikenopapīḍitaḥ /",
  "GSD36visnu_pu:545": "ṛṇikas taṃ pratibhuve dviguṇaṃ dātum arhati // Vi_6 43 //",
  "GSD36visnu_pu:546": "Vi_7",
  "GSD36visnu_pu:547": "atha lekhyaṃ trividham // Vi_7.1 //",
  "GSD36visnu_pu:548": "rājasākṣikaṃ sasākṣikam asākṣikaṃ ca // Vi_7.2 //",
  "GSD36visnu_pu:549": "rājādhikaraṇe tanniyuktakāyasthakṛtaṃ tadadhyakṣakaracihnitaṃ rājasākṣikam // Vi_7.3 //",
  "GSD36visnu_pu:550": "yatra kvacana yena kenacil likhitaṃ sākṣibhiḥ svahastacihnitaṃ sasākṣikam // Vi_7.4 //",
  "GSD36visnu_pu:551": "svahastalikhitam asākṣikam // Vi_7.5 //",
  "GSD36visnu_pu:552": "tat balāt kāritam apramāṇam // Vi_7.6 //",
  "GSD36visnu_pu:553": "upadhikṛtāni sarvāṇy eva // Vi_7.7 //",
  "GSD36visnu_pu:554": "dūṣitakarmaduṣṭasākṣyaṅkitaṃ sasākṣikam api // Vi_7.8 //",
  "GSD36visnu_pu:555": "tādṛgvidhena lekhakena likhitaṃ ca // Vi_7.9 //",
  "GSD36visnu_pu:556": "strībālāsvatantramattonmattabhītatāḍitakṛtaṃ ca // Vi_7.10 //",
  "GSD36visnu_pu:557": "deśācārāviruddhaṃ vyaktādhikṛtalakṣaṇam aluptaprakramākṣaraṃ pramāṇam // Vi_7.11 //",
  "GSD36visnu_pu:558": "varṇaiś ca tatkṛtaiś cihnaiḥ patrair eva ca yuktibhiḥ /",
  "GSD36visnu_pu:559": "saṃdigdhaṃ sādhayel lekhyaṃ tadyuktipratirūpitaiḥ // Vi_7.12 //",
  "GSD36visnu_pu:560": "yatra+ṛṇī dhaniko vāpi sākṣī vā lekhako 'pi vā /",
  "GSD36visnu_pu:561": "mriyate tatra tallekhyaṃ tatsvahastaiḥ prasādhayet // Vi_7.13 //",
  "GSD36visnu_pu:562": "Vi_8",
  "GSD36visnu_pu:563": "athāsākṣiṇaḥ // Vi_8.1 //",
  "GSD36visnu_pu:564": "na rājaśrotriyapravrajitakitavataskaraparādhīnastrībālasāhasikātivṛddhamattonmatābhiśastapatitakṣuttṛṣṇārtavyasanirāgāndhāḥ // Vi_8.2 //",
  "GSD36visnu_pu:565": "ripumitrārthasaṃbandhivikarmadṛṣṭadoṣasahāyāś ca // Vi_8.3 //",
  "GSD36visnu_pu:566": "anirdiṣṭas tu sākṣitve yaś copetya brūyāt // Vi_8.4 //",
  "GSD36visnu_pu:567": "ekaś cāsākṣī // Vi_8.5 //",
  "GSD36visnu_pu:568": "steyasāhasavāgdaṇḍapāruṣyasaṃgrahaṇeṣu sākṣiṇo na parīkṣyāḥ // Vi_8.6 //",
  "GSD36visnu_pu:569": "atha sākṣiṇaḥ // Vi_8.7 //",
  "GSD36visnu_pu:570": "kulajā vṛttavittasaṃpannā yajvānas tapasvinaḥ putriṇo dharmajñā adhīyānāḥ satyavantas traividyavṛddhāś ca // Vi_8.8 //",
  "GSD36visnu_pu:571": "abhihitaguṇasaṃpanna ubhayānumata eko 'pi // Vi_8.9 //",
  "GSD36visnu_pu:572": "dvayor vivadamānayor yasya pūrvavādas tasya sākṣiṇaḥ praṣṭavyāḥ // Vi_8.10 //",
  "GSD36visnu_pu:573": "ādharyaṃ kāryavaśād yatra pūrvapakṣasya bhavet tatra prativādino 'pi // Vi_8.11 //",
  "GSD36visnu_pu:574": "uddiṣṭasākṣiṇi mṛte deśāntaragate ca tadabhihitaśrotāraḥ pramāṇam // Vi_8.12 //",
  "GSD36visnu_pu:575": "samakṣadarśanāt sākṣī śravaṇād vā // Vi_8.13 //",
  "GSD36visnu_pu:576": "sākṣiṇaś ca satyena pūyante // Vi_8.14 //",
  "GSD36visnu_pu:577": "varṇināṃ yatra vadhas tatrānṛtena // Vi_8.15 //",
  "GSD36visnu_pu:578": "tatpāvanāya kūśmāṇḍībhir dvijo 'gniṃ ghṛtena juhuyāt // Vi_8.16 //",
  "GSD36visnu_pu:579": "śūdra ekāhikam godaśakasya grāsaṃ dadyāt // Vi_8.17 //",
  "GSD36visnu_pu:580": "svabhāvavikṛtau mukhavarṇavināśe 'saṃbaddhapralāpe ca kūṭasākṣiṇaṃ vidyāt // Vi_8.18 //",
  "GSD36visnu_pu:581": "sākṣiṇaś cāhūya ādityodaye kṛtaśapathān pṛcchet // Vi_8.19 //",
  "GSD36visnu_pu:582": "brūhīti brāhmaṇaṃ pṛcchet // Vi_8.20 //",
  "GSD36visnu_pu:583": "satyaṃ brūhīti rājanyam // Vi_8.21 //",
  "GSD36visnu_pu:584": "gobījakāñcanair vaiśyam // Vi_8.22 //",
  "GSD36visnu_pu:585": "sarvamahāpātakais tu śūdram // Vi_8.23 //",
  "GSD36visnu_pu:586": "sākṣiṇaś ca śrāvayet // Vi_8.24 //",
  "GSD36visnu_pu:587": "ye mahāpātakināṃ lokā ye copapātakināṃ te kūṭasākṣiṇām api // Vi_8.25 //",
  "GSD36visnu_pu:588": "jananamaraṇāntare kṛtasukṛtahāniś ca // Vi_8.26 //",
  "GSD36visnu_pu:589": "satyenādityas tapati // Vi_8.27 //",
  "GSD36visnu_pu:590": "satyena bhāti candramāḥ // Vi_8.28 //",
  "GSD36visnu_pu:591": "satyena vāti pavanaḥ // Vi_8.29 //",
  "GSD36visnu_pu:592": "satyena bhūr dhārayati // Vi_8.30 //",
  "GSD36visnu_pu:593": "satyenāpas tiṣṭhanti // Vi_8.31 //",
  "GSD36visnu_pu:594": "satyenāgniḥ // Vi_8.32 //",
  "GSD36visnu_pu:595": "khaṃ ca satyena // Vi_8.33 //",
  "GSD36visnu_pu:596": "satyena devāḥ // Vi_8.34 //",
  "GSD36visnu_pu:597": "satyena yajñāḥ // Vi_8.35 //",
  "GSD36visnu_pu:598": "aśvamedhasahasraṃ ca satyaṃ ca tulayā dhṛtam /",
  "GSD36visnu_pu:599": "aśvamedhasahasrād dhi satyam eva viśiṣyate // Vi_8.36 //",
  "GSD36visnu_pu:600": "jānanto 'pi hi ye sākṣye tūṣṇīṃbhūtā udāsate /",
  "GSD36visnu_pu:601": "te kūṭasākṣiṇāṃ pāpais tulyā daṇḍena cāpy atha // Vi_8.37 //",
  "GSD36visnu_pu:602": "evaṃ hi sākṣiṇaḥ pṛcched varṇānukramato nṛpaḥ // Vi_8.38 //",
  "GSD36visnu_pu:603": "yasyocuḥ sākṣiṇaḥ satyāṃ pratijñāṃ sa jayī bhavet /",
  "GSD36visnu_pu:604": "anyathā vādino yasya dhruvas tasya parājayaḥ // Vi_8.39 //",
  "GSD36visnu_pu:605": "bahutvaṃ pratigṛhṇīyāt sākṣidvaidhe narādhipaḥ /",
  "GSD36visnu_pu:606": "sameṣu ca guṇotkṛṣṭān guṇidvaidhe dvijottamān // Vi_8.40 //",
  "GSD36visnu_pu:607": "yasmin yasmin vivāde tu kūṭasākṣy anṛtaṃ vadet /",
  "GSD36visnu_pu:608": "tattatkāryaṃ nivarteta kṛtaṃ cāpy akṛtaṃ bhavet // Vi_8.41 //",
  "GSD36visnu_pu:609": "Vi_9",
  "GSD36visnu_pu:610": "atha samayakriyā // Vi_9.1 //",
  "GSD36visnu_pu:611": "rājadrohasāhaseṣu yathākāmam // Vi_9.2 //",
  "GSD36visnu_pu:612": "nikṣepasteyeṣv arthapramāṇaṃ // Vi_9.3 //",
  "GSD36visnu_pu:613": "sarveṣv evārthajāteṣu mūlyaṃ kanakaṃ kalpayet // Vi_9.4 //",
  "GSD36visnu_pu:614": "tatra kṛṣṇalone śūdraṃ dūrvākaraṃ śāpayet // Vi_9.5 //",
  "GSD36visnu_pu:615": "dvikṛṣṇalone tilakaram // Vi_9.6 //",
  "GSD36visnu_pu:616": "trikṛṣṇalone rajatakaram // Vi_9.7 //",
  "GSD36visnu_pu:617": "catuḥkṛṣṇalone suvarṇakaram // Vi_9.8 //",
  "GSD36visnu_pu:618": "pañcakṛṣṇalone sīroddhṛtamahīkaram // Vi_9.9 //",
  "GSD36visnu_pu:619": "suvarṇārdhone kośo deyaḥ śūdrasya // Vi_9.10 //",
  "GSD36visnu_pu:620": "tataḥ paraṃ yathārhaṃ dhaṭāgnyudakaviṣāṇām anyatamam // Vi_9.11 //",
  "GSD36visnu_pu:621": "dviguṇe 'rthe yathābhihitāḥ samayakriyā vaiśyasya // Vi_9.12 //",
  "GSD36visnu_pu:622": "triguṇe rājanyasya // Vi_9.13 //",
  "GSD36visnu_pu:623": "kośavarjaṃ caturguṇe brāhmaṇasya // Vi_9.14 //",
  "GSD36visnu_pu:624": "na brāhmaṇasya kośaṃ dadyāt // Vi_9.15 //",
  "GSD36visnu_pu:625": "anyatrāgāmikālasamayanibandhanakriyātaḥ // Vi_9.16 //",
  "GSD36visnu_pu:626": "kośasthāne brāhmaṇaṃ sītoddhṛtamahīkaram eva śāpayet // Vi_9.17 //",
  "GSD36visnu_pu:627": "prāgdṛṣṭadoṣe svalpe 'py arthe divyānām anyatamam eva kārayet // Vi_9.18 //",
  "GSD36visnu_pu:628": "satsu viditaṃ sac caritaṃ na mahaty arthe 'pi // Vi_9.19 //",
  "GSD36visnu_pu:629": "abhiyoktā vartayec chīrṣam // Vi_9.20 //",
  "GSD36visnu_pu:630": "abhiyuktaś ca divyaṃ kuryāt // Vi_9.21 //",
  "GSD36visnu_pu:631": "rājadrohasāhaseṣu vināpi śīrṣavartanāt // Vi_9.22 //",
  "GSD36visnu_pu:632": "strībrāhmaṇavikalāsamartharogiṇāṃ tulā deyā // Vi_9.23 //",
  "GSD36visnu_pu:633": "sā ca na vāti vāyau // Vi_9.24 //",
  "GSD36visnu_pu:634": "na kuṣṭhyasamarthalohakārāṇām agnir deyaḥ // Vi_9.25 //",
  "GSD36visnu_pu:635": "śaradgrīṣmayoś ca // Vi_9.26 //",
  "GSD36visnu_pu:636": "na kuṣṭhipaittikabrāhmaṇānāṃ viṣaṃ deyam // Vi_9.27 //",
  "GSD36visnu_pu:637": "prāvṛṣi ca // Vi_9.28 //",
  "GSD36visnu_pu:638": "na śleṣmavyādhyarditānāṃ bhīrūṇāṃ śvāsakāsinām ambujīvināṃ codakam // Vi_9.29 //",
  "GSD36visnu_pu:639": "hemantaśiśirayoś ca // Vi_9.30 //",
  "GSD36visnu_pu:640": "na nāstikebhyaḥ kośo deyaḥ // Vi_9.31 //",
  "GSD36visnu_pu:641": "na deśe vyādhimarakopasṛṣṭe ce // Vi_9.32 //",
  "GSD36visnu_pu:642": "sacailasnātam āhūya sūryodaya upoṣitam /",
  "GSD36visnu_pu:643": "kārayet sarvadivyāni devabrāhmaṇasaṃnidhau // Vi_9.33 //",
  "GSD36visnu_pu:644": "Vi_10",
  "GSD36visnu_pu:645": "atha dhaṭaḥ // Vi_10.1 //",
  "GSD36visnu_pu:646": "caturhastocchrito dvihastāyataḥ // Vi_10.2 //",
  "GSD36visnu_pu:647": "tatra sāravṛkṣodbhavā pañcahastāyatobhayataḥśikyā tulā // Vi_10.3 //",
  "GSD36visnu_pu:648": "tāṃ ca suvarṇakārakāṃsyakārāṇām anyatamo bibhṛyāt // Vi_10.4 //",
  "GSD36visnu_pu:649": "tatra caikasmin śikye puruṣaṃ divyakāriṇam āropayet,",
  "GSD36visnu_pu:650": "dvitīye pratimānaṃ śilādi // Vi_10.5 //",
  "GSD36visnu_pu:651": "pratimānapuruṣau samadhṛtau sucihnitau kṛtvā puruṣam avatārayet // Vi_10.6 //",
  "GSD36visnu_pu:652": "dhaṭaṃ ca samayena gṛhṇīyāt // Vi_10.7 //",
  "GSD36visnu_pu:653": "tulādhāraṃ ca // Vi_10.8 //",
  "GSD36visnu_pu:654": "brahmaghnāṃ ye smṛtā lokā ye lokāḥ kūṭasākṣiṇām /",
  "GSD36visnu_pu:655": "tulādhārasya te lokās tulāṃ dhārayato mṛṣā // Vi_10.9 //",
  "GSD36visnu_pu:656": "dharmaparyāyavacanair dhaṭa ity abhidhīyase /",
  "GSD36visnu_pu:657": "tvam eva dhaṭa jānīṣe na vidur yāni mānuṣāḥ // Vi_10.10 //",
  "GSD36visnu_pu:658": "vyavahārābhiśasto 'yaṃ mānuṣas tolyate tvayi /",
  "GSD36visnu_pu:659": "tad enaṃ saṃśayād asmād dharmatas trātum arhasi // Vi_10.11 //",
  "GSD36visnu_pu:660": "tatas tv āropayec chikye bhūya evātha taṃ naram /",
  "GSD36visnu_pu:661": "tulito yadi vardheta tataḥ śuddhaḥ sa dharmataḥ // Vi_10.12 //",
  "GSD36visnu_pu:662": "śikyacchedākṣabhaṅgeṣu bhūyas tv āropayen naram /",
  "GSD36visnu_pu:663": "evaṃ niḥsaṃśayaṃ jñānaṃ yato bhavati nirṇayaḥ // Vi_10.13 //",
  "GSD36visnu_pu:664": "Vi_11",
  "GSD36visnu_pu:665": "athāgniḥ // Vi_11.1 //",
  "GSD36visnu_pu:666": "ṣoḍaśāṅgulaṃ tāvad antaraṃ maṇḍalasaptakaṃ kuryāt // Vi_11.2 //",
  "GSD36visnu_pu:667": "tataḥ prāṅmukhasya prasāritabhujadvayasya saptāśvatthapatrāṇi karayor dadyāt // Vi_11.3 //",
  "GSD36visnu_pu:668": "tāni ca karadvayasahitāni sūtreṇa veṣṭayet // Vi_11.4 //",
  "GSD36visnu_pu:669": "tatas tatrāgnivarṇaṃ lohapiṇḍaṃ pañcāśatpalikaṃ samaṃ nyaset // Vi_11.5 //",
  "GSD36visnu_pu:670": "tam ādāya nātidrutaṃ nātivilambitaṃ maṇḍaleṣu pādanyāsaṃ kurvan vrajet // Vi_11.6 //",
  "GSD36visnu_pu:671": "tataḥ saptamaṃ maṇḍalam atītya bhūmau lohapiṇḍaṃ jahyāt // Vi_11.7 //",
  "GSD36visnu_pu:672": "yo hastayoḥ kvacid dagdhas tam aśuddhaṃ vinirdiṣet /",
  "GSD36visnu_pu:673": "na dagdhaḥ sarvathā yas tu sa viśuddho bhaven naraḥ // Vi_11.8 //",
  "GSD36visnu_pu:674": "bhayād vā pātayed yas tu dagdho vā na vibhāvyate /",
  "GSD36visnu_pu:675": "punas taṃ hārayel lohaṃ samayasyāviśodhanāt // Vi_11.9 //",
  "GSD36visnu_pu:676": "karau vimṛditavrīhes tasyādāv eva lakṣayet /",
  "GSD36visnu_pu:677": "abhimantryāsya karayor lohapiṇḍaṃ tato nyaset // Vi_11.10 //",
  "GSD36visnu_pu:678": "tvam agne sarvabhūtānām antaś carasi sākṣivat /",
  "GSD36visnu_pu:679": "tvam evāgne vijānīṣe na vidur yāni mānavāḥ // Vi_11.11 //",
  "GSD36visnu_pu:680": "vyavahārābhiśasto 'yaṃ mānuṣaḥ śuddhim icchati /",
  "GSD36visnu_pu:681": "tad enaṃ saṃśayād asmād dharmatas trātum arhasi // Vi_11.12 //",
  "GSD36visnu_pu:682": "Vi_12",
  "GSD36visnu_pu:683": "athodakam // Vi_12.1 //",
  "GSD36visnu_pu:684": "paṅkaśaivāladuṣṭagrāhamatsyajalaukādivarjite 'mbhasi // Vi_12.2 //",
  "GSD36visnu_pu:685": "tatra ...nābhimagnasyārogadveṣiṇaḥ puruṣasyānyasya jānunī gṛhītvābhimantritam ambhaḥ praviśet // Vi_12.3 //",
  "GSD36visnu_pu:686": "tatsamakālaṃ ca nātikrūramṛdunā dhanuṣā puruṣo 'paraḥ śarakṣepaṃ kuryāt // Vi_12.4 //",
  "GSD36visnu_pu:687": "taṃ cāparaḥ puruṣo javena śaram ānayet // Vi_12.5 //",
  "GSD36visnu_pu:688": "tanmadhye yo na dṛśyeta sa śuddhaḥ parikīrtitaḥ /",
  "GSD36visnu_pu:689": "anyathā hy aviśuddhaḥ syād ekāṅgasyāpi darśane // Vi_12.6 //",
  "GSD36visnu_pu:690": "tvam ambhaḥ sarvabhūtānām antaś carasi sākṣivat /",
  "GSD36visnu_pu:691": "tvam evāmbho vijānīṣe na vidur yāni mānuṣāḥ // Vi_12.7 //",
  "GSD36visnu_pu:692": "vyavahārābhiśato 'yaṃ mānuṣas tvayi majjati /",
  "GSD36visnu_pu:693": "tad enaṃ saṃśayād asmād dharmatas trātum arhasi // Vi_12.8 //",
  "GSD36visnu_pu:694": "Vi_13",
  "GSD36visnu_pu:695": "atha viṣam // Vi_13.1 //",
  "GSD36visnu_pu:696": "viṣāny adeyāni sārvāṇi // Vi_13.2 //",
  "GSD36visnu_pu:697": "ṛte himācalodbhavāt śārṅgāt // Vi_13.3 //",
  "GSD36visnu_pu:698": "tasya ca yavasaptakaṃ ghṛtaplutam abhiśastāya dadyāt // Vi_13.4 //",
  "GSD36visnu_pu:699": "viṣaṃ vegaklamāpetaṃ sukhena yadi jīryate /",
  "GSD36visnu_pu:700": "viśuddhaṃ tam iti jñātvā divasānte visarjayet // Vi_13.5 //",
  "GSD36visnu_pu:701": "viṣatvād viṣamatvāc ca krūraṃ tvaṃ sarvadehinām /",
  "GSD36visnu_pu:702": "tvam eva viṣa jānīṣe na vidur yāni mānuṣāḥ // Vi_13.6 //",
  "GSD36visnu_pu:703": "vyavahārābhiśasto 'yaṃ mānuṣaḥ śuddhim icchati /",
  "GSD36visnu_pu:704": "tad enaṃ saṃśayād asmād dharmatas trātum arhasi // Vi_13.7 //",
  "GSD36visnu_pu:705": "Vi_14",
  "GSD36visnu_pu:706": "atha kośaḥ // Vi_14.1 //",
  "GSD36visnu_pu:707": "ugrān devān samabhyarcya tatsnānodakāt prasṛtitrayaṃ pibet // Vi_14.2 //",
  "GSD36visnu_pu:708": "idaṃ mayā na kṛtam iti vadan sthāpitadevatābhimukhaḥ // Vi_14.3 //",
  "GSD36visnu_pu:709": "yasya paśyed dvisaptāhāt trisaptāhād athāpi vā /",
  "GSD36visnu_pu:710": "rogo 'gnir jñātimaraṇaṃ rājātaṅkaṃ athāpi vā // Vi_14.4 //",
  "GSD36visnu_pu:711": "tam aśuddhaṃ vijānīyāt tathā śuddhaṃ viparyaye /",
  "GSD36visnu_pu:712": "divye ca śuddhaṃ puruṣaṃ sat kuryād dhārmiko nṛpaḥ // Vi_14.5 //",
  "GSD36visnu_pu:713": "Vi_15",
  "GSD36visnu_pu:714": "atha dvādaśa putrā bhavanti // Vi_15.1 //",
  "GSD36visnu_pu:715": "svakṣetre saṃskṛtāyām utpāditaḥ svayam aurasaḥ prathamaḥ // Vi_15.2 //",
  "GSD36visnu_pu:716": "niyuktāyāṃ sapiṇḍenottamavarṇena votpāditaḥ kṣetrajo dvitīyaḥ // Vi_15.3 //",
  "GSD36visnu_pu:717": "putrīkāputras tṛtīyaḥ // Vi_15.4 //",
  "GSD36visnu_pu:718": "yas tv asyāḥ putraḥ sa me putro bhaved iti yā pitrā dattā sā putrikā // Vi_15.5 //",
  "GSD36visnu_pu:719": "putrikāvidhiṃ vināpi pratipāditā bhrātṛvihīnā putrikaiva // Vi_15.6 //",
  "GSD36visnu_pu:720": "paunarbhavaś caturthaḥ // Vi_15.7 //",
  "GSD36visnu_pu:721": "akṣatā bhūyaḥ saṃskṛtā punarbhūḥ // Vi_15.8 //",
  "GSD36visnu_pu:722": "bhūyas tv asaṃskṛtāpi parapūrvā // Vi_15.9 //",
  "GSD36visnu_pu:723": "kānīnaḥ pañcamaḥ // Vi_15.10 //",
  "GSD36visnu_pu:724": "pitṛgṛhe asaṃskṛtayaivotpāditaḥ // Vi_15.11 //",
  "GSD36visnu_pu:725": "sa ca pāṇigrāhasya // Vi_15.12 //",
  "GSD36visnu_pu:726": "gṛhe ca gūḍhotpannaḥ ṣaṣṭhaḥ // Vi_15.13 //",
  "GSD36visnu_pu:727": "yasya talpajas tasyāsau // Vi_15.14 //",
  "GSD36visnu_pu:728": "sahoḍhaḥ saptamaḥ // Vi_15.15 //",
  "GSD36visnu_pu:729": "yā garbhiṇī saṃskriyate tasyāḥ putraḥ // Vi_15.16 //",
  "GSD36visnu_pu:730": "sa ca pāṇigrāhasya // Vi_15.17 //",
  "GSD36visnu_pu:731": "dattakaś cāṣṭamaḥ // Vi_15.18 //",
  "GSD36visnu_pu:732": "sa ca mātāpitṛbhyāṃ yasya dattaḥ // Vi_15.19 //",
  "GSD36visnu_pu:733": "krītaś ca navamaḥ // Vi_15.20 //",
  "GSD36visnu_pu:734": "sa ca yena krītaḥ // Vi_15.21 //",
  "GSD36visnu_pu:735": "svayam upagato daśamaḥ // Vi_15.22 //",
  "GSD36visnu_pu:736": "sa ca yasyopagataḥ // Vi_15.23 //",
  "GSD36visnu_pu:737": "apaviddhas tv ekādaśaḥ // Vi_15.24 //",
  "GSD36visnu_pu:738": "pitrā mātrā ca parityaktaḥ // Vi_15.25 //",
  "GSD36visnu_pu:739": "sa ca yena gṛhītaḥ // Vi_15.26 //",
  "GSD36visnu_pu:740": "yatra kvacanotpāditaś ca dvādaśaḥ // Vi_15.27 //",
  "GSD36visnu_pu:741": "eteṣāṃ pūrvaḥ pūrvaḥ śreyān // Vi_15.28 //",
  "GSD36visnu_pu:742": "sa eva dāyaharaḥ // Vi_15.29 //",
  "GSD36visnu_pu:743": "sa cānyān bibhṛyāt // Vi_15.30 //",
  "GSD36visnu_pu:744": "anūḍhānāṃ svavittānurūpeṇa saṃskāraṃ kuryāt // Vi_15.31 //",
  "GSD36visnu_pu:745": "patitaklībācikitsyarogavikalās tv abhāgahāriṇaḥ // Vi_15.32 //",
  "GSD36visnu_pu:746": "rikthagrāhibhis te bhartavyāḥ // Vi_15.33 //",
  "GSD36visnu_pu:747": "teṣāṃ caurasāḥ putrā bhāgahāriṇaḥ // Vi_15.34 //",
  "GSD36visnu_pu:748": "na tu patitasya // Vi_15.35 //",
  "GSD36visnu_pu:749": "patanīye karmaṇi kṛte tv anantarotpannāḥ // Vi_15.36 //",
  "GSD36visnu_pu:750": "pratilomāsu strīṣu cotpannāś cābhāginaḥ // Vi_15.37 //",
  "GSD36visnu_pu:751": "tatputrāḥ paitāmahe 'py arthe // Vi_15.38 //",
  "GSD36visnu_pu:752": "aṃśagrāhibhis te bharaṇīyāḥ // Vi_15.39 //",
  "GSD36visnu_pu:753": "yaś cārthaharaḥ sa piṇḍadāyī // Vi_15.40 //",
  "GSD36visnu_pu:754": "ekoḍhānām apy ekasyāḥ putraḥ sarvāsāṃ putra eva // Vi_15.41 //",
  "GSD36visnu_pu:755": "bhrātṝṇām ekajātānāṃ ca // Vi_15.42 //",
  "GSD36visnu_pu:756": "putraḥ pitṛvittālābhe 'pi piṇḍaṃ dadyāt // Vi_15.43 //",
  "GSD36visnu_pu:757": "punnāmno narakād yasmāt pitaraṃ trāyate sutaḥ /",
  "GSD36visnu_pu:758": "tasmāt puttra iti proktaḥ svayam eva svayaṃbhuvā // Vi_15.44 //",
  "GSD36visnu_pu:759": "ṛṇam asmin saṃnayaty amṛtatvaṃ ca gacchati /",
  "GSD36visnu_pu:760": "pitā putrasya jātasya paśyec cej jīvato mukham // Vi_15.45 //",
  "GSD36visnu_pu:761": "putreṇa lokān jayati pautreṇānantyam aśnute /",
  "GSD36visnu_pu:762": "atha putrasya pautreṇa bradhnasyāpnoti viṣṭapam // Vi_15.46 //",
  "GSD36visnu_pu:763": "pautradauhitrayor loke viśeṣo nopapadyate /",
  "GSD36visnu_pu:764": "dauhitro 'pi hy aputraṃ taṃ saṃtārayati pautravat // Vi_15.47 //",
  "GSD36visnu_pu:765": "Vi_16",
  "GSD36visnu_pu:766": "samānavarṇāsu putrāḥ savarṇā bhavanti // Vi_16.1 //",
  "GSD36visnu_pu:767": "anulomāsu mātṛsavarṇāḥ // Vi_16.2 //",
  "GSD36visnu_pu:768": "pratilomāsv āryavigarhitāḥ // Vi_16.3 //",
  "GSD36visnu_pu:769": "tatra vaiśyāputraḥ śūdreṇāyogavaḥ // Vi_16.4 //",
  "GSD36visnu_pu:770": "pulkasamāgadhau kṣatriyāputrau vaiśyaśūdrābhyām // Vi_16.5 //",
  "GSD36visnu_pu:771": "caṇḍālavaidehakasūtāś ca brāhmaṇīputrāḥ śūdraviṭkṣatriyaiḥ // Vi_16.6 //",
  "GSD36visnu_pu:772": "saṃkarasaṃkarāś cāsaṃkhyeyāḥ // Vi_16.7 //",
  "GSD36visnu_pu:773": "raṅgāvataraṇam āyogavānām // Vi_16.8 //",
  "GSD36visnu_pu:774": "vyādhatā pulkasānām // Vi_16.9 //",
  "GSD36visnu_pu:775": "stutikriyā māgadhānām // Vi_16.10 //",
  "GSD36visnu_pu:776": "vadhyaghātitvaṃ caṇḍālānām // Vi_16.11 //",
  "GSD36visnu_pu:777": "strīraksā tajjīvanaṃ ca vaidehakānām // Vi_16.12 //",
  "GSD36visnu_pu:778": "aśvasārathyaṃ sūtānām // Vi_16.13 //",
  "GSD36visnu_pu:779": "caṇḍālānāṃ bahir grāmanivasanaṃ mṛtacailadhāraṇam iti viśeṣaḥ // Vi_16.14 //",
  "GSD36visnu_pu:780": "sarveṣāṃ ca samānajātibhir vivāhaḥ // Vi_16.15 //",
  "GSD36visnu_pu:781": "svapitṛvittānuharaṇaṃ ca // Vi_16.16 //",
  "GSD36visnu_pu:782": "saṃkare jātayas tv etāḥ pitṛmātṛpradarśitāḥ /",
  "GSD36visnu_pu:783": "pracchannā vā prakāśā vā veditavyāḥ svakarmabhiḥ // Vi_16.17 //",
  "GSD36visnu_pu:784": "brāhmaṇārthe gavārthe vā dehatyāgo 'nupaskṛtaḥ /",
  "GSD36visnu_pu:785": "strībālādyavapattau ca bāhyānāṃ siddhikāraṇam // Vi_16.18 //",
  "GSD36visnu_pu:786": "Vi_17",
  "GSD36visnu_pu:787": "pitā cet putrān vibhajet tasya svecchā svayam upārjite 'rthe // Vi_17.1 //",
  "GSD36visnu_pu:788": "paitāmahe tv arthe pitṛputrayos tulyaṃ svāmitvam // Vi_17.2 //",
  "GSD36visnu_pu:789": "pitṛvibhaktā vibhāgānantarotpannasya bhāgaṃ dadyuḥ // Vi_17.3 //",
  "GSD36visnu_pu:790": "aputradhanaṃ patnyabhigāmi // Vi_17.4 //",
  "GSD36visnu_pu:791": "tadabhāve duhitṛgāmi // Vi_17.5 //",
  "GSD36visnu_pu:792": "tadabhāve pitṛgāmi // Vi_17.6 //",
  "GSD36visnu_pu:793": "tadabhāve mātṛgāmi // Vi_17.7 //",
  "GSD36visnu_pu:794": "tadabhāve bhrātṛgāmi // Vi_17.8 //",
  "GSD36visnu_pu:795": "tadabhāve bhrātṛputragāmi // Vi_17.9 //",
  "GSD36visnu_pu:796": "tadabhāve bandhugāmi // Vi_17.10 //",
  "GSD36visnu_pu:797": "tadabhāve sakulyagāmi // Vi_17.11 //",
  "GSD36visnu_pu:798": "tadabhāve sahādhyāyigāmi // Vi_17.12 //",
  "GSD36visnu_pu:799": "tadabhāve brāhmaṇadhanavarjaṃ rājagāmi // Vi_17.13 //",
  "GSD36visnu_pu:800": "brāhmaṇārtho brāhmaṇānām // Vi_17.14 //",
  "GSD36visnu_pu:801": "vānaprasthadhanam ācāryo gṛhṇīyāt // Vi_17.15 //",
  "GSD36visnu_pu:802": "śiṣyo vā // Vi_17.16 //",
  "GSD36visnu_pu:803": "saṃsṛṣṭinas tu saṃsṛṣṭī sodarasya tu sodaraḥ /",
  "GSD36visnu_pu:804": "dadyād apaharec cāṃśaṃ jātasya ca mṛtasya ca // Vi_17.17 //",
  "GSD36visnu_pu:805": "pitṛmātṛsutabhrātṛdattam,",
  "GSD36visnu_pu:806": "adhyagnyupāgatam,",
  "GSD36visnu_pu:807": "ādhivedanikaṃ,",
  "GSD36visnu_pu:808": "bandhudattaṃ,",
  "GSD36visnu_pu:809": "śulkam,",
  "GSD36visnu_pu:810": "anvādheyakam iti strīdhanam // Vi_17.18 //",
  "GSD36visnu_pu:811": "brāhmādiṣu caturṣu vivāheṣv aprajāyām atītāyāṃ tadbhartuḥ // Vi_17.19 //",
  "GSD36visnu_pu:812": "śeṣeṣu ca pitā haret // Vi_17.20 //",
  "GSD36visnu_pu:813": "sarveṣv eva prasūtāyāṃ yaddhanaṃ tat duhitṛgāmi // Vi_17.21 //",
  "GSD36visnu_pu:814": "patyau jīvati yaḥ strībhir alaṃkāro dhṛto bhavet /",
  "GSD36visnu_pu:815": "na taṃ bhajeran dāyādā bhajamānāḥ patanti te // Vi_17.22 //",
  "GSD36visnu_pu:816": "anekapitṛkāṇāṃ tu pitṛto 'ṃśaprakalpanā /",
  "GSD36visnu_pu:817": "yasya yat paitṛkaṃ rikthaṃ sa tad gṛhṇīta netaraḥ // Vi_17.23 //",
  "GSD36visnu_pu:818": "Vi_18",
  "GSD36visnu_pu:819": "brāhmaṇasya caturṣu varṇeṣu cet putrā bhaveyuḥ,",
  "GSD36visnu_pu:820": "te paitṛkaṃ rikthaṃ daśadhā vibhajeyuḥ // Vi_18.1 //",
  "GSD36visnu_pu:821": "tatra brāhmaṇīputraś caturo 'ṃśān ādadyāt // Vi_18.2 //",
  "GSD36visnu_pu:822": "kṣatriyāputras trīn // Vi_18.3 //",
  "GSD36visnu_pu:823": "dvāv aṃśau vaiśyāputraḥ // Vi_18.4 //",
  "GSD36visnu_pu:824": "śūdrāputras tv ekam // Vi_18.5 //",
  "GSD36visnu_pu:825": "atha cet śūdravarjaṃ brāhmaṇasya putratrayaṃ bhavet,",
  "GSD36visnu_pu:826": "tadā taddhanaṃ navadhā vibhajeyuḥ // Vi_18.6 //",
  "GSD36visnu_pu:827": "varnānukrameṇa catustridvibhāgīkṛtān aṃśān ādadyuḥ // Vi_18.7 //",
  "GSD36visnu_pu:828": "vaiśyavarjam aṣṭadhā kṛtaṃ caturas trīn ekaṃ cādadyuḥ // Vi_18.8 //",
  "GSD36visnu_pu:829": "kṣatriyavarjam saptadhā kṛtaṃ caturo dvāv ekaṃ ca // Vi_18.9 //",
  "GSD36visnu_pu:830": "brāhmaṇavarjaṃ ṣaḍdhā kṛtaṃ trīn dvāv ekaṃ ca // Vi_18.10 //",
  "GSD36visnu_pu:831": "kṣatriyasya kṣatriyāvaiśyāśūdrāputreṣv ayam eva vibhāgaḥ // Vi_18.11 //",
  "GSD36visnu_pu:832": "atha brāhmaṇasya brāhmaṇakṣatriyau putrau syātāṃ,",
  "GSD36visnu_pu:833": "tadā saptadhā kṛtād dhanād brāhmaṇaś caturo 'ṃśān ādadyāt // Vi_18.12 //",
  "GSD36visnu_pu:834": "trīn rājanyaḥ // Vi_18.13 //",
  "GSD36visnu_pu:835": "atha brāhmaṇasya brāhmaṇavaiśyau,",
  "GSD36visnu_pu:836": "tadā ṣaḍdhā vibhaktasya caturo 'ṃśān brāhmaṇas tv ādadyāt // Vi_18.14 //",
  "GSD36visnu_pu:837": "dvāv aṃśau vaiśyaḥ // Vi_18.15 //",
  "GSD36visnu_pu:838": "atha brāhmaṇasya brāhmaṇaśūdrau putrau syātāṃ,",
  "GSD36visnu_pu:839": "tadā taddhanam pañcadhā vibhajeyātām // Vi_18.16 //",
  "GSD36visnu_pu:840": "caturo 'ṃśān brāhmaṇas tv ādadyāt // Vi_18.17 //",
  "GSD36visnu_pu:841": "ekaṃ śūdraḥ // Vi_18.18 //",
  "GSD36visnu_pu:842": "atha brāhmaṇasya kṣatriyasya vā kṣatriyavaiśyau putrau syātāṃ,",
  "GSD36visnu_pu:843": "tadā taddhanaṃ pañcadhā vibhajeyātām // Vi_18.19 //",
  "GSD36visnu_pu:844": "trīn aṃśān kṣatriyas tv ādadyāt // Vi_18.20 //",
  "GSD36visnu_pu:845": "dvāv aṃśau vaiśyaḥ // Vi_18.21 //",
  "GSD36visnu_pu:846": "atha brāhmaṇasya kṣatriyasya vā kṣatriyaśūdrau putrau syātāṃ,",
  "GSD36visnu_pu:847": "tadā taddhanaṃ caturdhā vibhajeyātām // Vi_18.22 //",
  "GSD36visnu_pu:848": "trīn aṃśān kṣatriyas tv ādadyāt // Vi_18.23 //",
  "GSD36visnu_pu:849": "ekaṃ śūdraḥ // Vi_18.24 //",
  "GSD36visnu_pu:850": "atha brāhmaṇasya kṣatriyasya vaiśyasya vā vaiśyaśūdrau putrau syātāṃ,",
  "GSD36visnu_pu:851": "tadā taddhanaṃ tridhā vibhajeyātām // Vi_18.25 //",
  "GSD36visnu_pu:852": "dvāv aṃśau vaiśyas tv ādadyāt // Vi_18.26 //",
  "GSD36visnu_pu:853": "ekaṃ śūdraḥ // Vi_18.27 //",
  "GSD36visnu_pu:854": "athaikaputrā brāhmaṇasya brāhmaṇakṣatriyavaiśyāḥ sarvaharāḥ // Vi_18.28 //",
  "GSD36visnu_pu:855": "kṣatriyasya rājanyavaiśyau // Vi_18.29 //",
  "GSD36visnu_pu:856": "vaiśyasya vaiśyaḥ // Vi_18.30 //",
  "GSD36visnu_pu:857": "śūdraḥ śūdrasya // Vi_18.31 //",
  "GSD36visnu_pu:858": "dvijātīnāṃ śūdras tv ekaḥ putro 'rdhaharaḥ // Vi_18.32 //",
  "GSD36visnu_pu:859": "aputrarikthasya yā gatiḥ,",
  "GSD36visnu_pu:860": "sātrārdhasya dvitīyasya // Vi_18.33 //",
  "GSD36visnu_pu:861": "mātaraḥ putrabhāgānusāreṇa bhāgāpahāriṇyaḥ // Vi_18.34 //",
  "GSD36visnu_pu:862": "anūḍhāś ca duhitaraḥ // Vi_18.35 //",
  "GSD36visnu_pu:863": "samānavarṇāḥ putrāḥ samān aṃśān ādadyuḥ // Vi_18.36 //",
  "GSD36visnu_pu:864": "jyeṣṭhāya śreṣṭham uddhāraṃ dadyuḥ // Vi_18.37 //",
  "GSD36visnu_pu:865": "yadi dvau brāhmaṇīputrau syātām ekaḥ śūdrāputraḥ,",
  "GSD36visnu_pu:866": "tadā navadhā vibhaktasyārthasya brāhmaṇīputrāv aṣṭau bhāgān ādadyātām ekaṃ śūdrāputraḥ // Vi_18.38 //",
  "GSD36visnu_pu:867": "atha śūdrāputrāv ubhau syātām eko brāhmaṇīputraḥ,",
  "GSD36visnu_pu:868": "tadā ṣaḍdhā vibhaktasyārthasya caturo 'ṃśān brāhmaṇas tv ādadyāt,",
  "GSD36visnu_pu:869": "dvāv aṃśau śūdrāputrau // Vi_18.39 //",
  "GSD36visnu_pu:870": "anena krameṇānyatrāpy aṃśakalpanā bhavati // Vi_18.40 //",
  "GSD36visnu_pu:871": "vibhaktāḥ saha jīvanto vibhajeran punar yadi /",
  "GSD36visnu_pu:872": "samas tatra vibhāgaḥ syāj jyaiṣṭhyaṃ tatra na vidyate // Vi_18.41 //",
  "GSD36visnu_pu:873": "anupaghnan pitṛdravyaṃ śrameṇa yad upārjayet /",
  "GSD36visnu_pu:874": "svayam īhitalabdhaṃ tan nākāmo dātum arhati // Vi_18.42 //",
  "GSD36visnu_pu:875": "paitṛkaṃ tu yadā dravyam anavāptaṃ yad āpnuyāt /",
  "GSD36visnu_pu:876": "na tat putrair bhajet sārdham akāmaḥ svayam arjitam // Vi_18.43 //",
  "GSD36visnu_pu:877": "vastraṃ patram alaṃkāraḥ kṛtānnam udakaṃ striyaḥ /",
  "GSD36visnu_pu:878": "yogakṣemaṃ pracāraś ca na vibhājyaṃ ca pustakam // Vi_18.44 //",
  "GSD36visnu_pu:879": "Vi_19",
  "GSD36visnu_pu:880": "mṛtaṃ dvijaṃ na śūdreṇa nirhārayet // Vi_19.1 //",
  "GSD36visnu_pu:881": "na śūdraṃ dvijena // Vi_19.2 //",
  "GSD36visnu_pu:882": "pitaraṃ mātaraṃ ca putrā nirhareyuḥ // Vi_19.3 //",
  "GSD36visnu_pu:883": "na dvijaṃ pitaram api śūdrāḥ // Vi_19.4 //",
  "GSD36visnu_pu:884": "brāhmaṇam anāthaṃ ye brāhmaṇā nirharanti te svargalokabhājaḥ // Vi_19.5 //",
  "GSD36visnu_pu:885": "nirhṛtya ca bāndhavaṃ pretaṃ saṃṣkṛtyāpradakṣiṇena citām abhigamyāpsu savāsaso nimajjanaṃ kuryuḥ // Vi_19.6 //",
  "GSD36visnu_pu:886": "pretasyodakanirvapaṇaṃ kṛtvaikaṃ piṇḍaṃ kuśeṣu dadyuḥ // Vi_19.7 //",
  "GSD36visnu_pu:887": "privartitavāsasaś ca nimbapatrāṇi vidaśya dvāry aśmani padanyāsaṃ kṛtvā gṛhaṃ praviśeyuḥ // Vi_19.8 //",
  "GSD36visnu_pu:888": "akṣatāṃś cāgnau kṣipeyuḥ // Vi_19.9 //",
  "GSD36visnu_pu:889": "caturthe divase 'sthisaṃcayanaṃ kuryuḥ // Vi_19.10 //",
  "GSD36visnu_pu:890": "teṣāṃ gaṅgāmbhasi prakṣepaḥ // Vi_19.11 //",
  "GSD36visnu_pu:891": "yāvat saṃkhyam asthi puruṣasya gaṅgāmbhasi tiṣṭhati,",
  "GSD36visnu_pu:892": "tāvad varṣasahasrāṇi svargalokam adhitiṣṭhati // Vi_19.12 //",
  "GSD36visnu_pu:893": "yāvad āśaucaṃ tāvat pretasyodakaṃ piṇḍam ekaṃ ca dadyuḥ // Vi_19.13 //",
  "GSD36visnu_pu:894": "krītalabdhāśanāś ca bhaveyuḥ // Vi_19.14 //",
  "GSD36visnu_pu:895": "amāṃsāśanāś ca // Vi_19.15 //",
  "GSD36visnu_pu:896": "sthaṇḍilaśāyinaḥ // Vi_19.16 //",
  "GSD36visnu_pu:897": "pṛthakśāyinaś ca // Vi_19.17 //",
  "GSD36visnu_pu:898": "grāmān niṣkramyāśaucānte kṛtaśmaśrukarmāṇas tilakalkaiḥ sarṣapakalkair vā snātāḥ parivartitavāsaso gṛhaṃ praviśeyuḥ // Vi_19.18 //",
  "GSD36visnu_pu:899": "tatra śāntiṃ kṛtvā brāhmaṇānāṃ ca pūjanaṃ kuryuḥ // Vi_19.19 //",
  "GSD36visnu_pu:900": "devāḥ parokṣadevāḥ,",
  "GSD36visnu_pu:901": "pratyakṣadevā brāhmāṇāḥ // Vi_19.20 //",
  "GSD36visnu_pu:902": "brāhmaṇair lokā dhāryante // Vi_19.21 //",
  "GSD36visnu_pu:903": "brāhmaṇānāṃ prasādena divi tiṣṭhanti devatāḥ /",
  "GSD36visnu_pu:904": "brāhmaṇābhihitaṃ vākyaṃ na mithyā jāyate kvacit // Vi_19.22 //",
  "GSD36visnu_pu:905": "yad brāhmaṇās tuṣṭatamā vadanti tad devatāḥ pratyabhinandayanti /",
  "GSD36visnu_pu:906": "tuṣṭeṣu tuṣṭāḥ satataṃ bhavanti pratyakṣadeveṣu parokṣadevāḥ // Vi_19.23 //",
  "GSD36visnu_pu:907": "duḥkhānvitānāṃ mṛtabāndhavānām āśvāsanaṃ kuryur adīnasattvāḥ /",
  "GSD36visnu_pu:908": "vākyais tu yair bhūmi tavābhidhāsye vākyāny ahaṃ tāni mano 'bhirāme // Vi_19.24 //",
  "GSD36visnu_pu:909": "Vi_20",
  "GSD36visnu_pu:910": "yad uttarāyaṇaṃ tad ahar devānām // Vi_20.1 //",
  "GSD36visnu_pu:911": "dakṣiṇāyanaṃ rātriḥ // Vi_20.2 //",
  "GSD36visnu_pu:912": "saṃvatsaro 'horātraḥ // Vi_20.3 //",
  "GSD36visnu_pu:913": "tattriṃśatā māsāḥ // Vi_20.4 //",
  "GSD36visnu_pu:914": "māsā dvādaśa varṣam // Vi_20.5 //",
  "GSD36visnu_pu:915": "dvādaśa varṣaśatāni divyāni kaliyugam // Vi_20.6 //",
  "GSD36visnu_pu:916": "dviguṇāni dvāparam // Vi_20.7 //",
  "GSD36visnu_pu:917": "triguṇāni tretā // Vi_20.8 //",
  "GSD36visnu_pu:918": "caturguṇāni kṛtayugam // Vi_20.9 //",
  "GSD36visnu_pu:919": "dvādaśavarṣasahasrāṇi divyāni caturyugam // Vi_20.10 //",
  "GSD36visnu_pu:920": "caturyugāṇām ekasaptatir manvantaram // Vi_20.11 //",
  "GSD36visnu_pu:921": "caturyugasahasram ca kalpaḥ // Vi_20.12 //",
  "GSD36visnu_pu:922": "sa ca pitāmahasyāhaḥ // Vi_20.13 //",
  "GSD36visnu_pu:923": "tāvatī cāsya rātriḥ // Vi_20.14 //",
  "GSD36visnu_pu:924": "evaṃvidhenāhorātreṇa māsavarṣagaṇanayā sarvasyaiva brahmaṇo varṣaśatam āyuḥ // Vi_20.15 //",
  "GSD36visnu_pu:925": "brahmāyuṣā ca paricchinnaḥ pauruṣo divasaḥ // Vi_20.16 //",
  "GSD36visnu_pu:926": "tasyānte mahākalpaḥ // Vi_20.17 //",
  "GSD36visnu_pu:927": "tāvaty evāsya niśā // Vi_20.18 //",
  "GSD36visnu_pu:928": "paurūṣeyāṇām ahorātrāṇām atītānāṃ saṃkhyaiva nāsti // Vi_20.19 //",
  "GSD36visnu_pu:929": "na ca bhaviṣyāṇām // Vi_20.20 //",
  "GSD36visnu_pu:930": "anādyantatvāt kālasya // Vi_20.21 //",
  "GSD36visnu_pu:931": "evam asmin nirālambe kāle satatayāyini /",
  "GSD36visnu_pu:932": "na tadbhūtaṃ prapaśyāmi sthitir yasya bhaved dhruvā // Vi_20.22 //",
  "GSD36visnu_pu:933": "gaṅgāyāḥ sikatā dhārās tathā varṣati vāsave /",
  "GSD36visnu_pu:934": "śakyā gaṇayituṃ loke na vyatītāḥ pitāmahāḥ // Vi_20.23 //",
  "GSD36visnu_pu:935": "caturdaśa vinaśyanti kalpe kalpe sureśvarāḥ /",
  "GSD36visnu_pu:936": "sarvalokapradhānāś ca manavaś ca caturdaśa // Vi_20.24 //",
  "GSD36visnu_pu:937": "bahūnīndrasahasrāṇi daityendraniyutāni ca /",
  "GSD36visnu_pu:938": "vinaṣtānīha kālena manujeṣv atha kā kathā // Vi_20.25 //",
  "GSD36visnu_pu:939": "rājarṣayaś ca bahavaḥ sarvaiḥ samuditā guṇaiḥ /",
  "GSD36visnu_pu:940": "devā brahmarṣayaś caiva kālena nidhanaṃ gatāḥ // Vi_20.26 //",
  "GSD36visnu_pu:941": "ye samarthā jagaty asmin sṛṣṭisaṃhārakāraṇe /",
  "GSD36visnu_pu:942": "te 'pi kālena nīyante kālo hi duratikramaḥ // Vi_20.27 //",
  "GSD36visnu_pu:943": "ākramya sarvaḥ kālena paralokaṃ ca nīyate /",
  "GSD36visnu_pu:944": "karmapāśavaśo jantus tatra kā paridevanā // Vi_20.28 //",
  "GSD36visnu_pu:945": "jātasya hi dhruvo mṛtyur dhruvaṃ janma mṛtasya ca /",
  "GSD36visnu_pu:946": "arthe duṣparihārye 'smin nāsti loke sahāyatā // Vi_20.29 //",
  "GSD36visnu_pu:947": "śocanto nopakurvanti mṛtasyeha janā yataḥ /",
  "GSD36visnu_pu:948": "ato na roditavyaṃ hi kriyā kāryā svaśaktitaḥ // Vi_20.30 //",
  "GSD36visnu_pu:949": "sukṛtaṃ duṣkṛtaṃ cobhau sahāyau yasya gacchataḥ /",
  "GSD36visnu_pu:950": "bāndhavais tasya kiṃ kāryaṃ śocadbhir atha vā na vā // Vi_20.31 //",
  "GSD36visnu_pu:951": "bāndhavānām aśauce tu sthitiṃ preto na vindati /",
  "GSD36visnu_pu:952": "atas tv abhyeti tān eva piṇḍatoyapradāyinaḥ // Vi_20.32 //",
  "GSD36visnu_pu:953": "arvāk sapiṇdīkaraṇāt preto bhavati yo mṛtaḥ /",
  "GSD36visnu_pu:954": "pretalokagatasyānnaṃ sodakumbhaṃ prayacchata // Vi_20.33 //",
  "GSD36visnu_pu:955": "pitṛlokagataś cānnaṃ śrāddhe bhuṅkte svadhāsamam /",
  "GSD36visnu_pu:956": "pitṛlokagatasyāsya tasmāc chrāddhaṃ prayacchata // Vi_20.34 //",
  "GSD36visnu_pu:957": "devatve yātanāsthāne tiryagyonau tathaiva ca /",
  "GSD36visnu_pu:958": "mānuṣye ca tathāpnoti śrāddhaṃ dattaṃ svabāndhavaiḥ // Vi_20.35 //",
  "GSD36visnu_pu:959": "pretasya śrāddhakartuś ca puṣṭiḥ śrāddhe kṛte dhruvam /",
  "GSD36visnu_pu:960": "tasmāc chrāddhaṃ sadā kāryaṃ śokaṃ tyaktvā nirarthakam // Vi_20.36 //",
  "GSD36visnu_pu:961": "etāvad eva kartavyaṃ sadā pretasya bandhubhiḥ /",
  "GSD36visnu_pu:962": "nopakuryān naraḥ śocan pretasyātmana eva ca // Vi_20.37 //",
  "GSD36visnu_pu:963": "dṛṣṭvā lokam anākrandaṃ mriyamāṇāṃś ca bāndhavān /",
  "GSD36visnu_pu:964": "dharmam ekaṃ sahāyārthaṃ varayadhvaṃ sadā narāḥ // Vi_20.38 //",
  "GSD36visnu_pu:965": "mṛto 'pi bāndhavaḥ śakto nānugantuṃ naraṃ mṛtam /",
  "GSD36visnu_pu:966": "jāyāvarjaṃ hi sarvasya yāmyaḥ panthā virudhyate // Vi_20.39 //",
  "GSD36visnu_pu:967": "dharma eko 'nuyāty enaṃ yatra kvacana gāminam /",
  "GSD36visnu_pu:968": "nanv asāre nṛloke 'smin dharmaṃ kuruta mā ciram // Vi_20.40 //",
  "GSD36visnu_pu:969": "śvaḥ kāryam adya kurvīta pūrvāhṇe cāparāhṇikam /",
  "GSD36visnu_pu:970": "na hi pratīkṣate mṛtyuḥ kṛtaṃ vāsya na vākṛtam // Vi_20.41 //",
  "GSD36visnu_pu:971": "kṣetrāpaṇagṛhāsaktam anyatra gatamānasam /",
  "GSD36visnu_pu:972": "vṛkīvoraṇam āsādya mṛtyur ādāya gacchati // Vi_20.42 //",
  "GSD36visnu_pu:973": "na kālasya priyaḥ kaścid dveṣyaś cāsya na vidyate /",
  "GSD36visnu_pu:974": "āyuṣye karmaṇi kṣīṇe prasahya harate janam // Vi_20.43 //",
  "GSD36visnu_pu:975": "nāprāptakālo mriyate viddhaḥ śaraśatair api /",
  "GSD36visnu_pu:976": "kuśāgreṇāpi saṃṣpṛṣṭaḥ prāptakālo na jīvati // Vi_20.44 //",
  "GSD36visnu_pu:977": "nauśadhāni na mantrāś ca na homā na punar japāḥ /",
  "GSD36visnu_pu:978": "trāyante mṛtyunopetaṃ jarayā vāpi mānavam // Vi_20.45 //",
  "GSD36visnu_pu:979": "āgāminam anarthaṃ hi pravidhānaśatair api /",
  "GSD36visnu_pu:980": "na nivārayituṃ śaktas tatra kā paridevanā // Vi_20.46 //",
  "GSD36visnu_pu:981": "yathā dhenusahasreṣu vatso vindati mātaram /",
  "GSD36visnu_pu:982": "tathā pūrvakṛtaṃ karma kartāraṃ vindate dhruvam // Vi_20.47 //",
  "GSD36visnu_pu:983": "avyaktādīni bhūtāni vyaktamadhyāni cāpy atha /",
  "GSD36visnu_pu:984": "avyaktanidhanāny eva tatra kā paridevanā // Vi_20.48 //",
  "GSD36visnu_pu:985": "dehino 'smin yathā dehe kaumāraṃ yauvanaṃ jarā /",
  "GSD36visnu_pu:986": "tahtā dehāntaraprāptir dhīras tatra na muhyati // Vi_20.49 //",
  "GSD36visnu_pu:987": "gṛhṇātīha yathā vastraṃ tyaktvā pūrvadhṛtaṃ naraḥ /",
  "GSD36visnu_pu:988": "gṛhṇāty evaṃ navaṃ dehī dehaṃ karmanibandhanam // Vi_20.50 //",
  "GSD36visnu_pu:989": "nainaṃ chindanti śastrāṇi nainaṃ dahati pāvakaḥ /",
  "GSD36visnu_pu:990": "na cainaṃ kledayanty āpo na śoṣayati mārutaḥ // Vi_20.51 //",
  "GSD36visnu_pu:991": "acchedyo 'yam adāhyo 'yam akledyo 'śoṣya eva ca /",
  "GSD36visnu_pu:992": "nityaḥ satatagaḥ sthāṇur acalo 'yaṃ sanātanaḥ // Vi_20.52 //",
  "GSD36visnu_pu:993": "avyakto 'yam acintyo 'yam avikāryo 'yam ucyate /",
  "GSD36visnu_pu:994": "tasmād evaṃ viditvainaṃ nānuśocitum arhatha // Vi_20.53 //",
  "GSD36visnu_pu:995": "Vi_21",
  "GSD36visnu_pu:996": "athāśaucavyapagame susnātaḥ suprakṣālitapāṇipādaḥ svācāntas tv evaṃvidhān eva brāhmaṇān yathāśakti udaṅmukhān gandhamālyavastrālaṃkārādibhiḥ pūjitān bhojayet // Vi_21.1 //",
  "GSD36visnu_pu:997": "ekavanmantrān ūhed ekoddiṣṭe // Vi_21.2 //",
  "GSD36visnu_pu:998": "ucchiṣṭasaṃnidhāv ekam eva tannāmagotrābhyāṃ piṇḍaṃ nirvapet // Vi_21.3 //",
  "GSD36visnu_pu:999": "bhuktavatsu brāhmaṇeṣu dakṣiṇayābhipūjiteṣu pretanāmagotrābhyāṃ dattākṣayyodakaḥ caturaṅgulapṛthvīḥ tāvadantarāḥ tāvadadhaḥkhātāḥ vitastyāyatāḥ tisraḥ karṣūḥ kuryāt // Vi_21.4 //",
  "GSD36visnu_pu:1000": "karṣūsamīpe cāgnitrayam upasamādhāya paristīrya tatraikaikasmin āhutitrayaṃ juhuyāt // Vi_21.5 //",
  "GSD36visnu_pu:1001": "somāya pitṛmate svadhā namaḥ // Vi_21.6 //",
  "GSD36visnu_pu:1002": "agnaye kavyavāhanāya svathā namaḥ // Vi_21.7 //",
  "GSD36visnu_pu:1003": "yamāyāṅgirase svadhā namaḥ // Vi_21.8 //",
  "GSD36visnu_pu:1004": "sthānatraye ca prāgvat piṇḍanirvapaṇaṃ kuryāt // Vi_21.9 //",
  "GSD36visnu_pu:1005": "annadadhighṛtamadhumāṃsaiḥ karṣūtrayaṃ pūrayitvā etat ta iti japet // Vi_21.10 //",
  "GSD36visnu_pu:1006": "evaṃ mṛtāhe pratimāsaṃ kuryāt // Vi_21.11 //",
  "GSD36visnu_pu:1007": "saṃvatsarānte pretāya tatpitre tatpitāmahāya tatprapitāmahāya ca brāhmaṇān devapūrvān bhojayet // Vi_21.12 //",
  "GSD36visnu_pu:1008": "atrāgnaukaraṇam āvāhanaṃ pādyaṃ ca kuryāt // Vi_21.13 //",
  "GSD36visnu_pu:1009": "saṃsṛjatu tvā pṛthivī samānī ca iti ca pretapādyapātre pitṛpādyapātratraye yojayet // Vi_21.14 //",
  "GSD36visnu_pu:1010": "ucchiṣṭasaṃnidhau piṇḍacatuṣṭayaṃ kuryāt // Vi_21.15 //",
  "GSD36visnu_pu:1011": "brāhmaṇāṃś ca svācāntān dattadakṣiṇāṃś cānuvrajya visarjayet // Vi_21.16 //",
  "GSD36visnu_pu:1012": "tataḥ pretapiṇḍaṃ pādyapātrodakavat piṇḍatraye nidadhyāt // Vi_21.17 //",
  "GSD36visnu_pu:1013": "karṣūtrayasaṃnikrṣe 'py evam eva // Vi_21.18 //",
  "GSD36visnu_pu:1014": "sapiṇḍīkaraṇaṃ māsikārthavat dvādaśāhaṃ śrāddhaṃ kṛtvā trayodaśe 'hni vā kuryāt // Vi_21.19 //",
  "GSD36visnu_pu:1015": "mantravarjaṃ hi śūdrāṇāṃ dvādaśe 'hni // Vi_21.20 //",
  "GSD36visnu_pu:1016": "saṃvatsarābhyantare yady adhimāso bhavet,",
  "GSD36visnu_pu:1017": "tadā māsikārthe dinam ekaṃ vardhayet // Vi_21.21 //",
  "GSD36visnu_pu:1018": "sapiṇḍīkaraṇaṃ strīṇāṃ kāryam evaṃ tathā bhavet /",
  "GSD36visnu_pu:1019": "yāvaj jīvaṃ tathā kuryāc chrāddhaṃ tu prativatsaram // Vi_21.22 //",
  "GSD36visnu_pu:1020": "arvāk sapiṇḍīkaraṇaṃ yasya saṃvatsarāt kṛtaṃ /",
  "GSD36visnu_pu:1021": "tasyāpy annaṃ sodakumbhaṃ dadyād varṣaṃ dvijanmane // Vi_21.23 //",
  "GSD36visnu_pu:1022": "Vi_22",
  "GSD36visnu_pu:1023": "brāhmaṇasya sapiṇḍānāṃ jananamaraṇayor daśāham āśaucam // Vi_22.1 //",
  "GSD36visnu_pu:1024": "dvādaśāhaṃ rājanyasya // Vi_22.2 //",
  "GSD36visnu_pu:1025": "pañcadaśāhaṃ vaiśyasya // Vi_22.3 //",
  "GSD36visnu_pu:1026": "māsaṃ śūdrasya // Vi_22.4 //",
  "GSD36visnu_pu:1027": "sapiṇḍatā ca puruṣe saptame vinivartate // Vi_22.5 //",
  "GSD36visnu_pu:1028": "āśauce homadānapratigrahasvādhyāyā nivartante // Vi_22.6 //",
  "GSD36visnu_pu:1029": "nāśauce kasyacid annam aśnīyāt // Vi_22.7 //",
  "GSD36visnu_pu:1030": "brāhmaṇādīnām aśauce yaḥ sakṛd evānnam atti tasya tāvad āśaucaṃ yāvat teṣām // Vi_22.8 //",
  "GSD36visnu_pu:1031": "āśauśāpagame prāyaścittaṃ kuryāt // Vi_22.9 //",
  "GSD36visnu_pu:1032": "savarṇasyāśauce dvijo bhuktvā sravantīm āsādya tannimagnas triraghamarṣaṇaṃ japtvottīrya gāyatryaṣṭasahasraṃ japet // Vi_22.10 //",
  "GSD36visnu_pu:1033": "kṣatriyāśauce brāhmaṇas tv etad evopoṣitaḥ kṛtvā śudhyati // Vi_22.11 //",
  "GSD36visnu_pu:1034": "vaiśyāśauce rājanyaś ca // Vi_22.12 //",
  "GSD36visnu_pu:1035": "vaiśyāśauce brāhmaṇas trirātropoṣitaś ca // Vi_22.13 //",
  "GSD36visnu_pu:1036": "brāhmaṇāśauce rājanyaḥ kṣatriyāśauce vaiśyaś ca sravantīm āsādya gāyatrīśatapañcakaṃ japet // Vi_22.14 //",
  "GSD36visnu_pu:1037": "vaiśyaś ca brāhmaṇāśauce gāyatryaṣṭaśataṃ japet // Vi_22.15 //",
  "GSD36visnu_pu:1038": "śūdrāśauce dvijo bhuktvā prājāpatyaṃ caret // Vi_22.16 //",
  "GSD36visnu_pu:1039": "śūdraś ca dvijāśauce snānam ācaret // Vi_22.17 //",
  "GSD36visnu_pu:1040": "śūdraḥ śūdrāśauce snātaḥ pañcagavyaṃ pibet // Vi_22.18 //",
  "GSD36visnu_pu:1041": "patnīnāṃ dāsānām ānulomyena svāminas tulyam āśaucam // Vi_22.19 //",
  "GSD36visnu_pu:1042": "mṛte svāminy ātmīyam // Vi_22.20 //",
  "GSD36visnu_pu:1043": "hīnavarṇānām adhikavarṇeṣu sapiṇḍeṣu tadaśaucavyapagame śuddhiḥ // Vi_22.21 //",
  "GSD36visnu_pu:1044": "brāhmaṇasya kṣatriviṭśūdreṣu sapiṇḍeṣu ṣaḍrātratrirātraikarātraiḥ // Vi_22.22 //",
  "GSD36visnu_pu:1045": "kṣatriyasya viṭśūdrayoḥ ṣaḍrātratrirātrābhyām // Vi_22.23 //",
  "GSD36visnu_pu:1046": "vaiśyasya śūdreṣu ṣaḍrātreṇa // Vi_22.24 //",
  "GSD36visnu_pu:1047": "māsatulyair ahorātrair garbhasrāve // Vi_22.25 //",
  "GSD36visnu_pu:1048": "jātamṛte mṛtajāte vā kulasya sadyaḥ śaucam // Vi_22.26 //",
  "GSD36visnu_pu:1049": "adantajāte bāle prete sadya eva // Vi_22.27 //",
  "GSD36visnu_pu:1050": "nāsyāgnisaṃskāro nodakakriyā // Vi_22.28 //",
  "GSD36visnu_pu:1051": "dantajāte tv akṛtacūḍe tv ahorātreṇa // Vi_22.29 //",
  "GSD36visnu_pu:1052": "kṛtacūḍe tv asaṃskṛte trirātreṇa // Vi_22.30 //",
  "GSD36visnu_pu:1053": "tataḥ paraṃ yathoktakālena // Vi_22.31 //",
  "GSD36visnu_pu:1054": "strīṇāṃ vivāhaḥ saṃskāraḥ // Vi_22.32 //",
  "GSD36visnu_pu:1055": "saṃskṛtāsu strīṣu nāśaucaṃ pitṛpakṣe // Vi_22.33 //",
  "GSD36visnu_pu:1056": "tatprasavamaraṇe cet pitṛgṛhe syātāṃ ,",
  "GSD36visnu_pu:1057": "tadā ekarātraṃ trirātraṃ ca // Vi_22.34 //",
  "GSD36visnu_pu:1058": "jananāśaucamadhye yady aparaṃ jananāśaucaṃ syāt ,",
  "GSD36visnu_pu:1059": "tadā pūrvāśaucavyapagame śuddhiḥ // Vi_22.35 //",
  "GSD36visnu_pu:1060": "rātriśeṣe dinadvayena // Vi_22.36 //",
  "GSD36visnu_pu:1061": "prabhāte dinatrayeṇa // Vi_22.37 //",
  "GSD36visnu_pu:1062": "maraṇāśaucamadhye jñātimaraṇe 'py evam // Vi_22.38 //",
  "GSD36visnu_pu:1063": "śrutvā deśāntarastho jananamaraṇe āśaucaśeṣeṇa śudhyet // Vi_22.39 //",
  "GSD36visnu_pu:1064": "vyatīte 'śauce saṃvatsarāntas tv ekarātreṇa // Vi_22.40 //",
  "GSD36visnu_pu:1065": "tataḥ paraṃ snānena // Vi_22.41 //",
  "GSD36visnu_pu:1066": "ācārye mātāmahe ca vyatīte trirātreṇa // Vi_22.42 //",
  "GSD36visnu_pu:1067": "anauraseṣu putreṣu jāteṣu ca mṛteṣu ca /",
  "GSD36visnu_pu:1068": "parapūrvāsu bhāryāsu prasūtāsu mṛtāsu ca // Vi_22.43 //",
  "GSD36visnu_pu:1069": "ācāryapatnīputropādhyāyamātulaśvaśuraśvaśuryasahādhyāyiśiṣyeṣv atīteṣv ekarātreṇa // Vi_22.44 //",
  "GSD36visnu_pu:1070": "svadeśarājani ca // Vi_22.45 //",
  "GSD36visnu_pu:1071": "asapiṇḍe svaveśmani mṛte ca // Vi_22.46 //",
  "GSD36visnu_pu:1072": "bhṛgvagnyanāśakāmbusaṃgrāmavidyunnṛpahatānāṃ nāśaucam // Vi_22.47 //",
  "GSD36visnu_pu:1073": "na rājñāṃ rajakarmaṇi // Vi_22.48 //",
  "GSD36visnu_pu:1074": "na vratināṃ vrate // Vi_22.49 //",
  "GSD36visnu_pu:1075": "na satriṇāṃ satre // Vi_22.50 //",
  "GSD36visnu_pu:1076": "na kārūṇāṃ kārukarmaṇi // Vi_22.51 //",
  "GSD36visnu_pu:1077": "na rājājñākāriṇāṃ tadicchayā // Vi_22.52 //",
  "GSD36visnu_pu:1078": "na devapratiṣṭhāvivāhayoḥ pūrvasaṃbhṛtayoḥ // Vi_22.53 //",
  "GSD36visnu_pu:1079": "na deśavibhrame // Vi_22.54 //",
  "GSD36visnu_pu:1080": "āpady api ca kaṣṭāyām // Vi_22.55 //",
  "GSD36visnu_pu:1081": "ātmatyāginaḥ patitāś ca nāśaucodakabhājaḥ // Vi_22.56 //",
  "GSD36visnu_pu:1082": "patitasya dāsī mṛte 'hni padā apāṃ ghaṭam apavarjayet // Vi_22.57 //",
  "GSD36visnu_pu:1083": "udbandhanamṛtasya yaḥ pāśaṃ chindyāt sa taptakṛcchreṇa śudhyati // Vi_22.58 //",
  "GSD36visnu_pu:1084": "ātmatyāgināṃ saṃskartā ca // Vi_22.59 //",
  "GSD36visnu_pu:1085": "tadaśrupātakārī ca // Vi_22.60 //",
  "GSD36visnu_pu:1086": "sarvasyaiva pretasya bāndhavaiḥ sahāśrupātaṃ kṛtvā snānena // Vi_22.61 //",
  "GSD36visnu_pu:1087": "akṛte 'sthisaṃcaye sacailasnānena // Vi_22.62 //",
  "GSD36visnu_pu:1088": "dvijaḥ śūdrapretānugamanaṃ kṛtvā sravantīm āsādya tannimagnaḥ triraghamarṣaṇaṃ japtvottīrya gāyatryaṣṭasahasraṃ japet // Vi_22.63 //",
  "GSD36visnu_pu:1089": "dvijapretasyāṣṭaśatam // Vi_22.64 //",
  "GSD36visnu_pu:1090": "śūdraḥ pretānugamanaṃ kṛtvā snānam ācaret // Vi_22.65 //",
  "GSD36visnu_pu:1091": "citādhūmasevane sarve varṇāḥ snānam ācareyuḥ // Vi_22.66 //",
  "GSD36visnu_pu:1092": "maithune duḥsvapne rudhiropagatakaṇṭhe vamanavirekayoś ca // Vi_22.67 //",
  "GSD36visnu_pu:1093": "śmaśrukarmaṇi kṛte ca // Vi_22.68 //",
  "GSD36visnu_pu:1094": "śavaspṛśaṃ ca spṛṣṭvā rajasvalācaṇḍālayūpāṃś ca // Vi_22.69 //",
  "GSD36visnu_pu:1095": "bhakṣyavarjaṃ pañcanakhaśavaṃ tadasthisnehaṃ ca // Vi_22.70 //",
  "GSD36visnu_pu:1096": "sarveṣv eteṣu snāneṣu vastraṃ nāprakṣālitaṃ bibhṛyāt // Vi_22.71 //",
  "GSD36visnu_pu:1097": "rajasvalā caturthe 'hni snānāc chudhyati // Vi_22.72 //",
  "GSD36visnu_pu:1098": "rajasvalā hīnavarṇāṃ rajasvalāṃ spṛṣṭvā na tāvad aśnīyāt yāvan na śuddhā // Vi_22.73 //",
  "GSD36visnu_pu:1099": "savarṇām adhikavarṇāṃ vā spṛṣṭvā sadyaḥ snātvā śudhyati // Vi_22.74 //",
  "GSD36visnu_pu:1100": "kṣutvā suptvā bhuktvā bhojanādhyayanepsuḥ pītvā snātvā niṣṭhīvya vāsaḥ paridhāya rathyām ākramya mūtrapurīṣaṃ kṛtvā pañcanakhāsthy asnehaṃ spṛṣṭvā cācamet // Vi_22.75 //",
  "GSD36visnu_pu:1101": "caṇḍālamlecchasaṃbhāṣaṇe ca // Vi_22.76 //",
  "GSD36visnu_pu:1102": "nābher adhastāt prabāhuṣu ca kāyikair malaiḥ surābhir madyaiś copahato mṛttoyais tadaṅgaṃ prakṣālya śudhyet // Vi_22.77 //",
  "GSD36visnu_pu:1103": "anyatropahato mṛttoyais tadaṅgaṃ prakṣālya snānena // Vi_22.78 //",
  "GSD36visnu_pu:1104": "vaktropahatas tv upoṣya snātvā pañcagavyena // Vi_22.79 //",
  "GSD36visnu_pu:1105": "daśanacchadopahataś ca // Vi_22.80 //",
  "GSD36visnu_pu:1106": "vasā śukram asṛṅ majjā mūtraṃ viṭ karṇaviṇnakhāḥ /",
  "GSD36visnu_pu:1107": "śleṣmāśru dūṣikā svedo dvādaśaite nṛṇāṃ malāḥ // Vi_22.81 //",
  "GSD36visnu_pu:1108": "gauḍī mādhvī ca paiṣṭī ca vijñeyā trividhā surā /",
  "GSD36visnu_pu:1109": "yathaivaikā tathā sarvā na pātavyā dvijātibhiḥ // Vi_22.82 //",
  "GSD36visnu_pu:1110": "mādhūkam aikṣavaṃ ṭāṅkaṃ kaulaṃ khārjūrapānase /",
  "GSD36visnu_pu:1111": "mṛdvīkārasamādhvīke maireyaṃ nārikelajam // Vi_22.83 //",
  "GSD36visnu_pu:1112": "amedhyāni daśaitāni madyāni brāhmaṇasya ca /",
  "GSD36visnu_pu:1113": "rājanyaś caiva vaiśyaś ca spṛṣṭvaitāni na duṣyataḥ // Vi_22.84 //",
  "GSD36visnu_pu:1114": "guroḥ pretasya śiṣyas tu pitṛmedhaṃ samācaran /",
  "GSD36visnu_pu:1115": "pretāhāraiḥ samaṃ tatra daśarātreṇa śudhyati // Vi_22.85 //",
  "GSD36visnu_pu:1116": "ācāryaṃ svam upādhyāyaṃ pitaraṃ mātaraṃ gurum /",
  "GSD36visnu_pu:1117": "nirhṛtya tu vratī pretān na vratena viyujyate // Vi_22.86 //",
  "GSD36visnu_pu:1118": "ādiṣṭī nodakaṃ kuryād ā vratasya samāpanāt /",
  "GSD36visnu_pu:1119": "samāpte tūdakaṃ kṛtvā trirātreṇaiva śudhyati // Vi_22.87 //",
  "GSD36visnu_pu:1120": "jñānaṃ tapo 'gnir āhāro mṛnmano vāryupāñjanam /",
  "GSD36visnu_pu:1121": "vāyuḥ karmārkakālau ca śuddhikartṝṇi dehinām // Vi_22.88 //",
  "GSD36visnu_pu:1122": "sarveṣām eva śaucānām annaśaucaṃ paraṃ smṛtam /",
  "GSD36visnu_pu:1123": "yo 'nne śuciḥ sa hi śucir na mṛdvāriśuciḥ śuciḥ // Vi_22.89 //",
  "GSD36visnu_pu:1124": "kṣāntyā śudhyanti vidvāṃso dānenākāryakāriṇaḥ /",
  "GSD36visnu_pu:1125": "pracchannapāpā japyena tapasā vedavittamāḥ // Vi_22.90 //",
  "GSD36visnu_pu:1126": "mṛttoyaiḥ śudhyate śodhyaṃ nadī vegena śudhyati /",
  "GSD36visnu_pu:1127": "rajasā strī manoduṣṭā saṃnyāsena dvijottamāḥ // Vi_22.91 //",
  "GSD36visnu_pu:1128": "adbhir gātrāṇi śudhyanti manaḥ satyena śudhyati /",
  "GSD36visnu_pu:1129": "vidyātapobhyāṃ bhūtātmā buddhir jñānena śudhyati // Vi_22.92 //",
  "GSD36visnu_pu:1130": "eṣa śaucasya te proktaḥ śārīrasya vinirṇayaḥ /",
  "GSD36visnu_pu:1131": "nānāvidhānāṃ dravyāṇāṃ śuddheḥ śṛṇu vinirṇayam // Vi_22.93 //",
  "GSD36visnu_pu:1132": "Vi_23",
  "GSD36visnu_pu:1133": "śārīrair malaiḥ surābhir madyair vā yad upahataṃ tad atyantopahatam // Vi_23.1 //",
  "GSD36visnu_pu:1134": "atyantopahataṃ sarvaṃ lohabhāṇḍam agnau prakṣiptaṃ śudhyet // Vi_23.2 //",
  "GSD36visnu_pu:1135": "maṇimayam aśmamayam abjaṃ ca saptarātraṃ mahīnikhananena // Vi_23.3 //",
  "GSD36visnu_pu:1136": "śṛṅgadantāsthimayaṃ takṣaṇena // Vi_23.4 //",
  "GSD36visnu_pu:1137": "dāravaṃ mṛnmayaṃ ca jahyāt // Vi_23.5 //",
  "GSD36visnu_pu:1138": "atyantopahatasya vastrasya yat prakṣālitaṃ sad virajyate tac chindyāt // Vi_23.6 //",
  "GSD36visnu_pu:1139": "sauvarṇarājatābjamaṇimayānāṃ nirlepānām adbhiḥ śuddhiḥ // Vi_23.7 //",
  "GSD36visnu_pu:1140": "aśmamayānāṃ camasānāṃ grahāṇāṃ ca // Vi_23.8 //",
  "GSD36visnu_pu:1141": "carusruksruvāṇām uṣṇenāmbhasā // Vi_23.9 //",
  "GSD36visnu_pu:1142": "yajñakarmaṇi yajñapātrāṇāṃ pāṇinā saṃmārjanena // Vi_23.10 //",
  "GSD36visnu_pu:1143": "sphyaśūrpaśakaṭamusalolūkhalānāṃ prokṣaṇena // Vi_23.11 //",
  "GSD36visnu_pu:1144": "śayanayānāsanānāṃ ca // Vi_23.12 //",
  "GSD36visnu_pu:1145": "bahūnāṃ ca // Vi_23.13 //",
  "GSD36visnu_pu:1146": "dhānyājinarajjutāntavavaidalasūtrakārpāsavāsasāṃ ca // Vi_23.14 //",
  "GSD36visnu_pu:1147": "śākamūlaphalapuṣpāṇāṃ ca // Vi_23.15 //",
  "GSD36visnu_pu:1148": "tṛṇakāṣṭhaśuṣkapalāśānāṃ ca // Vi_23.16 //",
  "GSD36visnu_pu:1149": "eteṣāṃ prakṣālanena // Vi_23.17 //",
  "GSD36visnu_pu:1150": "alpānāṃ ca // Vi_23.18 //",
  "GSD36visnu_pu:1151": "ūṣaiḥ kauśeyāvikayoḥ // Vi_23.19 //",
  "GSD36visnu_pu:1152": "ariṣṭakaiḥ kutapānām // Vi_23.20 //",
  "GSD36visnu_pu:1153": "śrīphalair aṃśupaṭṭānām // Vi_23.21 //",
  "GSD36visnu_pu:1154": "gaurasarṣapaiḥ kṣaumāṇām // Vi_23.22 //",
  "GSD36visnu_pu:1155": "śṛṅgāsthidantamayānāṃ ca // Vi_23.23 //",
  "GSD36visnu_pu:1156": "padmākṣair mṛgalomikānām // Vi_23.24 //",
  "GSD36visnu_pu:1157": "tāmrarītitrapusīsamayānām amlodakena // Vi_23.25 //",
  "GSD36visnu_pu:1158": "bhasmanā kāṃsyalohayoḥ // Vi_23.26 //",
  "GSD36visnu_pu:1159": "takṣaṇena dāravāṇām // Vi_23.27 //",
  "GSD36visnu_pu:1160": "govālaiḥ phalasaṃbhavānām // Vi_23.28 //",
  "GSD36visnu_pu:1161": "prokṣaṇena saṃhatānām // Vi_23.29 //",
  "GSD36visnu_pu:1162": "utpavanena dravāṇām // Vi_23.30 //",
  "GSD36visnu_pu:1163": "guḍādīnām ikṣuvikārāṇāṃ prabhūtānāṃ gṛhanihitānāṃ vāryagnidānena // Vi_23.31 //",
  "GSD36visnu_pu:1164": "sarvalavaṇānāṃ ca // Vi_23.32 //",
  "GSD36visnu_pu:1165": "punaḥ pākena mṛnmayānām // Vi_23.33 //",
  "GSD36visnu_pu:1166": "dravyavat kṛtaśaucānāṃ devatārcānāṃ bhūyaḥ pratiṣṭhāpanena // Vi_23.34 //",
  "GSD36visnu_pu:1167": "asiddhasyānnasya yanmātram upahataṃ tanmātraṃ parityajya śeṣasya kaṇḍanaprakṣālane kuryāt // Vi_23.35 //",
  "GSD36visnu_pu:1168": "droṇābhyadhikam siddham annam upahataṃ na duṣyati // Vi_23.36 //",
  "GSD36visnu_pu:1169": "tasyopahatamātram apāsya gāyatryābhimantritaṃ suvarṇāmbhaḥ prakṣipet bastasya ca pradarśayed agneś ca // Vi_23.37 //",
  "GSD36visnu_pu:1170": "pakṣijagdhaṃ gavā ghrātam avadhūtam avakṣutam /",
  "GSD36visnu_pu:1171": "dūṣitaṃ keśakīṭaiś ca mṛtprakṣepeṇa śudhyati // Vi_23.38 //",
  "GSD36visnu_pu:1172": "yāvan nāpaity amedhyāktād gandho lepaś ca tatkṛtaḥ /",
  "GSD36visnu_pu:1173": "tāvan mṛdvāri deyaṃ syāt sarvāsu dravyaśuddhiṣu // Vi_23.39 //",
  "GSD36visnu_pu:1174": "ajāśvaṃ mukhato medhyaṃ na gaur na narajā malāḥ /",
  "GSD36visnu_pu:1175": "panthānaś ca viśudhyanti somasūryāṃśumārutaiḥ // Vi_23.40 //",
  "GSD36visnu_pu:1176": "rathyākardamatoyāni spṛṣṭāny antyaśvavāyasaiḥ /",
  "GSD36visnu_pu:1177": "mārutenaiva śudhyanti pakveṣṭakacitāni ca // Vi_23.41 //",
  "GSD36visnu_pu:1178": "prāṇinām atha sarveṣāṃ mṛdbhir adbhiś ca kārayet /",
  "GSD36visnu_pu:1179": "atyantopahatānāṃ ca śaucaṃ nityam atandritam // Vi_23.42 //",
  "GSD36visnu_pu:1180": "bhūmiṣṭham udakaṃ puṇyaṃ vaitṛṣṇyaṃ yatra gor bhavet /",
  "GSD36visnu_pu:1181": "avyāptaṃ ced amedhyena tadvad eva śilāgatam // Vi_23.43 //",
  "GSD36visnu_pu:1182": "mṛtapañcanakhāt kūpād atyantopahatāt tathā /",
  "GSD36visnu_pu:1183": "apaḥ samuddharet sarvāḥ śeṣaṃ vastreṇa śodhayet // Vi_23.44 //",
  "GSD36visnu_pu:1184": "vahniprajvālanaṃ kuryāt kūpe pakveṣṭakācite /",
  "GSD36visnu_pu:1185": "pañcagavyaṃ nyaset paścān navatoyasamudbhave // Vi_23.45 //",
  "GSD36visnu_pu:1186": "jalāśayeṣv athālpeṣu sthāvareṣu vasuṃdhare /",
  "GSD36visnu_pu:1187": "kūpavat kathitā śuddhir mahatsu ca na dūṣaṇam // Vi_23.46 //",
  "GSD36visnu_pu:1188": "trīṇi devāḥ pavitrāṇi brāhmaṇānām akalpayan /",
  "GSD36visnu_pu:1189": "adṛṣṭam adbhir nirṇiktaṃ yac ca vācā praśasyate // Vi_23.47 //",
  "GSD36visnu_pu:1190": "nityaṃ śuddhaḥ kāruhastaḥ paṇyaṃ yac ca prasāritam /",
  "GSD36visnu_pu:1191": "brāhamaṇāntaritaṃ bhaikṣyam ākarāḥ sarva eva ca // Vi_23.48 //",
  "GSD36visnu_pu:1192": "nityam āsyaṃ śuci strīṇāṃ śakuniḥ phalapātane /",
  "GSD36visnu_pu:1193": "prasrave ca śucir vatsaḥ śvā mṛgagrahaṇe śuciḥ // Vi_23.49 //",
  "GSD36visnu_pu:1194": "śvabhir hatasya yan māṃsaṃ śuci tat parikīrtitam /",
  "GSD36visnu_pu:1195": "kravyādbhiś ca hatasyānyaiś caṇḍālādyaiś ca dasyubhiḥ // Vi_23.50 //",
  "GSD36visnu_pu:1196": "ūrdhvaṃ nābher yāni khāni tāni medhyāni nirdiśet /",
  "GSD36visnu_pu:1197": "yāny adhastāny amedhyāni dehāc caiva malāś cyutāḥ // Vi_23.51 //",
  "GSD36visnu_pu:1198": "makṣikā vipruṣaś chāyā gaur gajāśvamarīcayaḥ /",
  "GSD36visnu_pu:1199": "rajo bhūr vāyur agniś ca mārjāraś ca sadā śuciḥ // Vi_23.52 //",
  "GSD36visnu_pu:1200": "nocchiṣṭaṃ kurvate mukhyā vipruṣo 'ṅge na yānti yāḥ /",
  "GSD36visnu_pu:1201": "na śmaśrūṇi gatāny āsyaṃ na dantāntaraveṣṭitam // Vi_23.53 //",
  "GSD36visnu_pu:1202": "spṛśanti bindavaḥ pādau ya ācāmayataḥ parān /",
  "GSD36visnu_pu:1203": "bhaumikais te samā jñeyā na tair aprayato bhavet // Vi_23.54 //",
  "GSD36visnu_pu:1204": "ucchiṣṭena tu saṃspṛṣṭo dravyahastaḥ kathaṃcana /",
  "GSD36visnu_pu:1205": "anidhāyaiva tad dravyam ācāntaḥ śucitām iyāt // Vi_23.55 //",
  "GSD36visnu_pu:1206": "mārjanopāñjanair veśma prokṣaṇenaiva pustakam /",
  "GSD36visnu_pu:1207": "saṃmārjanenāñjanena sekenollekhanena ca // Vi_23.56 //",
  "GSD36visnu_pu:1208": "dāhena ca bhuvaḥ śuddhir vāsenāpy atha vā gavām /",
  "GSD36visnu_pu:1209": "gāvaḥ pavitramaṅgalyaṃ goṣu lokāḥ pratiṣṭhitāḥ // Vi_23.57 //",
  "GSD36visnu_pu:1210": "gāvo vitanvate yjñaṃ gāvaḥ sarvāghasūdanāḥ /",
  "GSD36visnu_pu:1211": "gomūtraṃ gomayaṃ sarpiḥ kṣīraṃ dadhi ca rocanā // Vi_23.58 //",
  "GSD36visnu_pu:1212": "ṣaḍaṅgam etat paramaṃ maṅgalyaṃ paramaṃ gavām /",
  "GSD36visnu_pu:1213": "śṛṅgodakaṃ gavāṃ puṇyaṃ sarvāghaviniṣūdanam // Vi_23.59 //",
  "GSD36visnu_pu:1214": "gavām kaṇḍūyanaṃ caiva sarvakalmaṣanāśanam /",
  "GSD36visnu_pu:1215": "gavāṃ grāsapradānena svargaloke mahīyate // Vi_23.60 //",
  "GSD36visnu_pu:1216": "gavāṃ hi tīrthe vasatīha gaṅgā puṣṭis tathāsāṃ rajasi pravṛddhā /",
  "GSD36visnu_pu:1217": "lakṣmīḥ karīṣe praṇatau ca dharmas tāsāṃ praṇāmaṃ satataṃ ca kuryāt // Vi_23.61 //",
  "GSD36visnu_pu:1218": "Vi_24",
  "GSD36visnu_pu:1219": "atha brāhmaṇasya varṇānukrameṇa catasro bhāryā bhavanti // Vi_24.1 //",
  "GSD36visnu_pu:1220": "tisraḥ kṣatriyasya // Vi_24.2 //",
  "GSD36visnu_pu:1221": "dve vaiśyasya // Vi_24.3 //",
  "GSD36visnu_pu:1222": "ekā śūdrasya // Vi_24.4 //",
  "GSD36visnu_pu:1223": "tāsāṃ savarṇāvedane pāṇir grāhyaḥ // Vi_24.5 //",
  "GSD36visnu_pu:1224": "asavarṇāvedane śaraḥ kṣatriyakanyayā // Vi_24.6 //",
  "GSD36visnu_pu:1225": "pratodo vaiśyakanyayā // Vi_24.7 //",
  "GSD36visnu_pu:1226": "vasanadaśāntaḥ śūdrakanyayā // Vi_24.8 //",
  "GSD36visnu_pu:1227": "na sagotrāṃ na samānārṣapravarāṃ bhāryāṃ vindeta // Vi_24.9 //",
  "GSD36visnu_pu:1228": "mātṛtas tv ā pañcamāt puruṣāt *pitṛtaś cā saptamāt [pitṛtāś] // Vi_24.10 //",
  "GSD36visnu_pu:1229": "nākulīnām // Vi_24.11 //",
  "GSD36visnu_pu:1230": "na ca vyādhitām // Vi_24.12 //",
  "GSD36visnu_pu:1231": "nādhikāṅgīm // Vi_24.13 //",
  "GSD36visnu_pu:1232": "na hīnāṅgīm // Vi_24.14 //",
  "GSD36visnu_pu:1233": "nātikapilām // Vi_24.15 //",
  "GSD36visnu_pu:1234": "na vācāṭām // Vi_24.16 //",
  "GSD36visnu_pu:1235": "athāṣṭau vivāhā bhavanti // Vi_24.17 //",
  "GSD36visnu_pu:1236": "brāhmo daiva ārṣaḥ prājāpatyo gāndharva āsuro rākṣasaḥ paiśācaś ceti // Vi_24.18 //",
  "GSD36visnu_pu:1237": "āhūya guṇavate kanyādānaṃ brāhmaḥ // Vi_24.19 //",
  "GSD36visnu_pu:1238": "yajñasthartvije daivaḥ // Vi_24.20 //",
  "GSD36visnu_pu:1239": "gomithunagrahaṇenārṣaḥ // Vi_24.21 //",
  "GSD36visnu_pu:1240": "prārthitapradānena prājāpatyaḥ // Vi_24.22 //",
  "GSD36visnu_pu:1241": "dvayoḥ sakāmayor mātāpitṛrahito yogo gāndharvaḥ // Vi_24.23 //",
  "GSD36visnu_pu:1242": "krayeṇāsuraḥ // Vi_24.24 //",
  "GSD36visnu_pu:1243": "yuddhaharaṇena rākṣasaḥ // Vi_24.25 //",
  "GSD36visnu_pu:1244": "suptapramattābhigamanāt *paiśācaḥ [paiśacaḥ] // Vi_24.26 //",
  "GSD36visnu_pu:1245": "eteṣv ādyāś catvāro dharmyāḥ // Vi_24.27 //",
  "GSD36visnu_pu:1246": "gāndharvo 'pi rājanyānām // Vi_24.28 //",
  "GSD36visnu_pu:1247": "brāhmīputraḥ puruṣān ekaviṃśatiṃ punīte // Vi_24.29 //",
  "GSD36visnu_pu:1248": "daivīputraś caturdaśa // Vi_24.30 //",
  "GSD36visnu_pu:1249": "ārṣīputraś ca sapta // Vi_24.31 //",
  "GSD36visnu_pu:1250": "prājāpatyaś caturaḥ // Vi_24.32 //",
  "GSD36visnu_pu:1251": "brāhmeṇa vivāhena kanyāṃ dadat brahmalokaṃ gamayati // Vi_24.33 //",
  "GSD36visnu_pu:1252": "daivena svargam // Vi_24.34 //",
  "GSD36visnu_pu:1253": "ārṣeṇa vaiṣṇavam // Vi_24.35 //",
  "GSD36visnu_pu:1254": "prājāpatyena devalokam // Vi_24.36 //",
  "GSD36visnu_pu:1255": "gāndharveṇa gandharvalokaṃ gacchati // Vi_24.37 //",
  "GSD36visnu_pu:1256": "pitā pitāmaho bhrātā sakulyo mātāmaho mātā ceti kanyāpradāḥ // Vi_24.38 //",
  "GSD36visnu_pu:1257": "pūrvābhāve prakṛtisthaḥ paraḥ para iti // Vi_24.39 //",
  "GSD36visnu_pu:1258": "ṛtutrayam upāsyaiva kanyā kuryāt svayaṃ varam /",
  "GSD36visnu_pu:1259": "ṛtutraye vyatīte tu prabhavaty ātmanaḥ sadā // Vi_24.40 //",
  "GSD36visnu_pu:1260": "pitṛveśmani yā kanyā rajaḥ paśyaty asaṃskṛtā /",
  "GSD36visnu_pu:1261": "sā kanyā vṛṣalī jñeyā haraṃs tāṃ na viduṣyati // Vi_24.41 //",
  "GSD36visnu_pu:1262": "Vi_25",
  "GSD36visnu_pu:1263": "atha strīṇāṃ dharmāḥ // Vi_25.1 //",
  "GSD36visnu_pu:1264": "bhartuḥ samānavratacāritvam // Vi_25.2 //",
  "GSD36visnu_pu:1265": "śvaśrūśvaśuragurudevatātithipūjanam // Vi_25.3 //",
  "GSD36visnu_pu:1266": "susaṃskṛtopaskaratā // Vi_25.4 //",
  "GSD36visnu_pu:1267": "amuktahastatā // Vi_25.5 //",
  "GSD36visnu_pu:1268": "suguptabhāṇḍatā // Vi_25.6 //",
  "GSD36visnu_pu:1269": "mūlakriyāsv anabhiratiḥ // Vi_25.7 //",
  "GSD36visnu_pu:1270": "maṅgalācāratatparatā // Vi_25.8 //",
  "GSD36visnu_pu:1271": "bhartari pravasite 'pratikarmakriyā // Vi_25.9 //",
  "GSD36visnu_pu:1272": "paragṛheṣv anabhigamanam // Vi_25.10 //",
  "GSD36visnu_pu:1273": "dvāradeśagavākṣeṣv anavasthānam // Vi_25.11 //",
  "GSD36visnu_pu:1274": "sarvakarmasv asvatantratā // Vi_25.12 //",
  "GSD36visnu_pu:1275": "bālyayauvanavārdhakeṣv api pitṛbhartṛputrādhīnatā // Vi_25.13 //",
  "GSD36visnu_pu:1276": "mṛte bhartari brahmacaryaṃ tadanv ārohaṇaṃ vā // Vi_25.14 //",
  "GSD36visnu_pu:1277": "nāsti strīṇāṃ pṛthagyajño na vrataṃ nāpy upoṣitam /",
  "GSD36visnu_pu:1278": "patiṃ śuśrūṣate yat tu tena svarge mahīyate // Vi_25.15 //",
  "GSD36visnu_pu:1279": "patyau jīvati yā yoṣid upavāsavrataṃ caret /",
  "GSD36visnu_pu:1280": "āyuḥ sā harate bhartur narakaṃ caiva gacchati // Vi_25.16 //",
  "GSD36visnu_pu:1281": "mṛte bhartari sādhvī strī brahmacarye vyavasthitā /",
  "GSD36visnu_pu:1282": "svargaṃ gacchaty aputrāpi yathā te brahmacāriṇaḥ // Vi_25.17 //",
  "GSD36visnu_pu:1283": "Vi_26",
  "GSD36visnu_pu:1284": "savarṇāsu bahubhāryāsu vidyamānāsu *jyeṣṭhayā saha dharmakāryaṃ kuryāt [jyeṣṭayā] // Vi_26.1 //",
  "GSD36visnu_pu:1285": "miśrāsu ca kaniṣṭhayāpi samānavarṇayā // Vi_26.2 //",
  "GSD36visnu_pu:1286": "samānavarṇāyā abhāve tv anantarayaivāpdi ca // Vi_26.3 //",
  "GSD36visnu_pu:1287": "na tv eva dvijaḥ śūdrayā // Vi_26.4 //",
  "GSD36visnu_pu:1288": "dvijasya bhāryā śūdrā tu dharmārthaṃ na kvacid bhavet /",
  "GSD36visnu_pu:1289": "ratyartham eva sā tasya rāgāndhasya prakīrtitā // Vi_26.5 //",
  "GSD36visnu_pu:1290": "hīnajātiṃ striyaṃ mohād udvahanto dvijātayaḥ /",
  "GSD36visnu_pu:1291": "kulāny eva nayanty āśu sasaṃtānāni śūdratāṃ // Vi_26.6 //",
  "GSD36visnu_pu:1292": "daivapitryāthiteyāni tatpradhānāni yasya tu /",
  "GSD36visnu_pu:1293": "nāśnanti pitṛdevās tu na ca svargaṃ sa gacchati // Vi_26.7 //",
  "GSD36visnu_pu:1294": "Vi_27",
  "GSD36visnu_pu:1295": "garbhasya spaṣṭatājñāne niṣekakarma // Vi_27.1 //",
  "GSD36visnu_pu:1296": "spandanāt purā puṃsavanam // Vi_27.2 //",
  "GSD36visnu_pu:1297": "*ṣaṣṭhe 'ṣṭame vā māsi sīmantonnayanam [paṣṭhe] // Vi_27.3 //",
  "GSD36visnu_pu:1298": "jāte ca dārake jātakarma // Vi_27.4 //",
  "GSD36visnu_pu:1299": "āśaucavyapagame nāmadheyam // Vi_27.5 //",
  "GSD36visnu_pu:1300": "maṅgalyaṃ brāhamaṇasya // Vi_27.6 //",
  "GSD36visnu_pu:1301": "balavat kṣatriyasya // Vi_27.7 //",
  "GSD36visnu_pu:1302": "dhanopetaṃ vaiśyasya // Vi_27.8 //",
  "GSD36visnu_pu:1303": "jugupsitaṃ śūdrasya // Vi_27.9 //",
  "GSD36visnu_pu:1304": "caturthe māsy ādityadarśanam // Vi_27.10 //",
  "GSD36visnu_pu:1305": "ṣaṣṭhe 'nnaprāśanam // Vi_27.11 //",
  "GSD36visnu_pu:1306": "tṛtīye 'bde cūḍākaraṇam // Vi_27.12 //",
  "GSD36visnu_pu:1307": "etā eva kriyāḥ strīṇām amantrakāḥ // Vi_27.13 //",
  "GSD36visnu_pu:1308": "tāsāṃ samantrako vivāhaḥ // Vi_27.14 //",
  "GSD36visnu_pu:1309": "garbhāṣṭame 'bde brāhmaṇasyopanayanam // Vi_27.15 //",
  "GSD36visnu_pu:1310": "garbhaikādaśe rājñaḥ // Vi_27.16 //",
  "GSD36visnu_pu:1311": "garbhadvādaśe viśaḥ // Vi_27.17 //",
  "GSD36visnu_pu:1312": "teṣāṃ muñjajyābalbajamayyo mauñjyaḥ // Vi_27.18 //",
  "GSD36visnu_pu:1313": "kārpāsaśāṇāvikāny upavītāni vāsāṃsi ca // Vi_27.19 //",
  "GSD36visnu_pu:1314": "mārgavaiyāghrabāstāni carmāṇi // Vi_27.20 //",
  "GSD36visnu_pu:1315": "pālāśakhādiraudumbarā daṇḍāḥ // Vi_27.21 //",
  "GSD36visnu_pu:1316": "keśāntalalāṭanāsādeśatulyāḥ // Vi_27.22 //",
  "GSD36visnu_pu:1317": "sarva eva vā // Vi_27.23 //",
  "GSD36visnu_pu:1318": "akuṭilāḥ satvacaś ca // Vi_27.24 //",
  "GSD36visnu_pu:1319": "bhavadādyaṃ bhavanmadhyaṃ bhavadantaṃ ca bhaikṣyacaranam // Vi_27.25 //",
  "GSD36visnu_pu:1320": "ā ṣoḍaśād brāhmaṇasya sāvitrī nātivartate /",
  "GSD36visnu_pu:1321": "ā dvāviṃśāt kṣatrabandhor ā caturviṃśater viśaḥ // Vi_27.26 //",
  "GSD36visnu_pu:1322": "ata ūrdhvaṃ trayo 'py ete yathākālam asaṃskṛtāḥ /",
  "GSD36visnu_pu:1323": "sāvitrīpatitā vrātyā bhavanty āryavigarhitāḥ // Vi_27.27 //",
  "GSD36visnu_pu:1324": "yady asya vihitaṃ carma yat sūtraṃ yā ca mekhalā /",
  "GSD36visnu_pu:1325": "yo daṇḍo yac ca vasanaṃ tat tad asya vrateṣv api // Vi_27.28 //",
  "GSD36visnu_pu:1326": "mekhalām ajinaṃ daṇḍam upavītaṃ kamaṇḍalum /",
  "GSD36visnu_pu:1327": "apsu prāsya vinaṣṭāni gṛhṇītānyāni mantravat // Vi_27.29 //",
  "GSD36visnu_pu:1328": "Vi_28",
  "GSD36visnu_pu:1329": "atha brahmacariṇāṃ gurukulavāsaḥ // Vi_28.1 //",
  "GSD36visnu_pu:1330": "saṃdhyādvayopāsanam // Vi_28.2 //",
  "GSD36visnu_pu:1331": "pūrvāṃ saṃdhyāṃ japet tiṣṭhan paścimām āsīnaḥ // Vi_28.3 //",
  "GSD36visnu_pu:1332": "kāladvayam abhiṣekāgnikarmakaraṇam // Vi_28.4 //",
  "GSD36visnu_pu:1333": "apsu daṇḍavan majjanam // Vi_28.5 //",
  "GSD36visnu_pu:1334": "āhūtādhyayanam // Vi_28.6 //",
  "GSD36visnu_pu:1335": "guroḥ priyahitācaraṇam // Vi_28.7 //",
  "GSD36visnu_pu:1336": "mekhalādaṇḍājinopavītadhāraṇam // Vi_28.8 //",
  "GSD36visnu_pu:1337": "gurukulavarjaṃ guṇavatsu bhaikṣyacaraṇam // Vi_28.9 //",
  "GSD36visnu_pu:1338": "gurvanujñātaṃ bhaikṣyābhyavaharaṇam // Vi_28.10 //",
  "GSD36visnu_pu:1339": "śrāddhakṛtalavaṇaśuktaparyuṣitanṛtyagītastrīmadhumāṃsāñjanocchiṣṭaprāṇihiṃsāślīlaparivarjanam // Vi_28.11 //",
  "GSD36visnu_pu:1340": "adhaḥ śayyā // Vi_28.12 //",
  "GSD36visnu_pu:1341": "guroḥ pūrvotthānaṃ caramaṃ saṃveśanam // Vi_28.13 //",
  "GSD36visnu_pu:1342": "kṛtasaṃdhyopāsanaś ca gurvabhivādanaṃ kuryāt // Vi_28.14 //",
  "GSD36visnu_pu:1343": "tasya ca vyatyastakaraḥ pādāv upaspṛśet // Vi_28.15 //",
  "GSD36visnu_pu:1344": "dakṣiṇaṃ dakṣiṇenetaram itareṇa // Vi_28.16 //",
  "GSD36visnu_pu:1345": "svaṃ ca nāmāsyābhivādanānte bhoḥśabdāntaṃ nivedayet // Vi_28.17 //",
  "GSD36visnu_pu:1346": "tiṣṭhann āsīnaḥ śayāno bhuñjānaḥ parāṅmukhaś ca nāsyābhibhāṣaṇaṃ kuryāt // Vi_28.18 //",
  "GSD36visnu_pu:1347": "āsīnasya sthitaḥ kuryād abhigacchaṃs tu gacchataḥ /",
  "GSD36visnu_pu:1348": "āgacchataḥ pratyudgamya paścād dhāvaṃs tu dhāvataḥ // Vi_28.19 //",
  "GSD36visnu_pu:1349": "parāṅmukhasyābhimukhaḥ // Vi_28.20 //",
  "GSD36visnu_pu:1350": "dūrasthasyāntikam upetya // Vi_28.21 //",
  "GSD36visnu_pu:1351": "śayānasya praṇamya // Vi_28.22 //",
  "GSD36visnu_pu:1352": "tasya ca cakṣurviṣaye na yatheṣṭāsanaḥ syāt // Vi_28.23 //",
  "GSD36visnu_pu:1353": "na cāsya kevalaṃ nāma brūyāt // Vi_28.24 //",
  "GSD36visnu_pu:1354": "gaticeṣṭābhāṣitādyaṃ nāsyānukuryāt // Vi_28.25 //",
  "GSD36visnu_pu:1355": "yatrāsya nindāparivādau syātāṃ na tatra tiṣṭhet // Vi_28.26 //",
  "GSD36visnu_pu:1356": "nāsyaikāsano bhavet // Vi_28.27 //",
  "GSD36visnu_pu:1357": "ṛte śilāphalakanauyānebhyaḥ // Vi_28.28 //",
  "GSD36visnu_pu:1358": "guror gurau saṃnihite guruvad varteta // Vi_28.29 //",
  "GSD36visnu_pu:1359": "anirdiṣṭaś ca guruṇā svān gurun nābhivādayet // Vi_28.30 //",
  "GSD36visnu_pu:1360": "bāle samānavayasi vādhyāpake guruputre guruvad varteta // Vi_28.31 //",
  "GSD36visnu_pu:1361": "nāsya pādau prakṣālayet // Vi_28.32 //",
  "GSD36visnu_pu:1362": "nocchiṣṭam aśnīyāt // Vi_28.33 //",
  "GSD36visnu_pu:1363": "evaṃ vedaṃ vedau vedān vā svīkuryāt // Vi_28.34 //",
  "GSD36visnu_pu:1364": "tato vedāṅgāni // Vi_28.35 //",
  "GSD36visnu_pu:1365": "yas tv anadhītavedo 'nyatra śramaṃ kuryād asau sasaṃtānaḥ śūdratvam eti // Vi_28.36 //",
  "GSD36visnu_pu:1366": "mātur agre vijananaṃ dvitīyaṃ mauñjibandhanam // Vi_28.37 //",
  "GSD36visnu_pu:1367": "tatrāsya mātā sāvitrī bhavati pitā tv *ācāryaḥ [ācārthaḥ] // Vi_28.38 //",
  "GSD36visnu_pu:1368": "etenaiva teṣāṃ dvijatvam // Vi_28.39 //",
  "GSD36visnu_pu:1369": "prāṅ mauñjībandhanād dvijaḥ śūdrasamo bhavati // Vi_28.40 //",
  "GSD36visnu_pu:1370": "brahmacāriṇā muṇḍena jaṭilena vā bhāvyam // Vi_28.41 //",
  "GSD36visnu_pu:1371": "vedasvīkaraṇād ūrdhvaṃ gurvanujñātas tasmai varaṃ dattvā snāyāt // Vi_28.42 //",
  "GSD36visnu_pu:1372": "tato gurukula eva vā janmanaḥ śeṣaṃ nayet // Vi_28.43 //",
  "GSD36visnu_pu:1373": "tatrācārye prete guruvat guruputre varteta // Vi_28.44 //",
  "GSD36visnu_pu:1374": "gurudāreṣu savarṇeṣu vā // Vi_28.45 //",
  "GSD36visnu_pu:1375": "tadabhāve 'gniśuśrūṣur naiṣṭhiko brahmacārī syāt // Vi_28.46 //",
  "GSD36visnu_pu:1376": "evaṃ carati yo vipro brahmacaryam atandritaḥ /",
  "GSD36visnu_pu:1377": "sa gacchaty uttamaṃ sthānaṃ na cehājāyate punaḥ // Vi_28.47 //",
  "GSD36visnu_pu:1378": "kāmato retasaḥ sekaṃ vratasthasya dvijanmanaḥ /",
  "GSD36visnu_pu:1379": "atikramaṃ vratasyāhur dharmajñā brahmacāriṇaḥ // Vi_28.48 //",
  "GSD36visnu_pu:1380": "etasminn enasi prāpte vasitvā gardabhājinam /",
  "GSD36visnu_pu:1381": "saptāgāraṃ cared bhaikṣaṃ svakarma parikīrtayan // Vi_28.49 //",
  "GSD36visnu_pu:1382": "tebhyo labdhena bhaikṣyeṇa vartayann ekakālikam /",
  "GSD36visnu_pu:1383": "upaspṛśaṃs triṣavaṇam abdena sa viśudhyati // Vi_28.50 //",
  "GSD36visnu_pu:1384": "svapne siktvā brahmacārī dvijaḥ śukram akāmataḥ /",
  "GSD36visnu_pu:1385": "snātvārkam arcayitvā triḥ punar mām ity ṛcaṃ japet // Vi_28.51 //",
  "GSD36visnu_pu:1386": "akṛtvā bhaikṣacaraṇam asamiddhya ca pāvakam /",
  "GSD36visnu_pu:1387": "anāturaḥ saptarātram avakīrṇivrataṃ caret // Vi_28.52 //",
  "GSD36visnu_pu:1388": "taṃ ced abhyudiyāt sūryaḥ śayānaṃ kāmakārataḥ /",
  "GSD36visnu_pu:1389": "nimloced vāpy+avijñānāj japann upavased dinam // Vi_28.53 //",
  "GSD36visnu_pu:1390": "Vi_29",
  "GSD36visnu_pu:1391": "yas tūpanīya vratādeśaṃ kṛtvā vedam adhyāpayet tam ācāryaṃ vidyāt // Vi_29.1 //",
  "GSD36visnu_pu:1392": "yas tv enaṃ mūlyenādhyāpayet tam upādhyāyam ekadeśaṃ vā // Vi_29.2 //",
  "GSD36visnu_pu:1393": "yo yasya yajñnakarmāṇi kuryāt tam ṛtvijaṃ vidyāt // Vi_29.3 //",
  "GSD36visnu_pu:1394": "nāparīkṣitaṃ yojayet // Vi_29.4 //",
  "GSD36visnu_pu:1395": "nādhyāpayet // Vi_29.5 //",
  "GSD36visnu_pu:1396": "nopanayet // Vi_29.6 //",
  "GSD36visnu_pu:1397": "adharmeṇa ca yaḥ prāha yaś cādharmeṇa pṛcchati /",
  "GSD36visnu_pu:1398": "tayor anyataraḥ praiti vidveṣaṃ vādhigacchati // Vi_29.7 //",
  "GSD36visnu_pu:1399": "dharmārthau yatra na syātāṃ śuśrūṣā vāpi tadvidhā /",
  "GSD36visnu_pu:1400": "tatra vidyā na vaktavyā śubhaṃ bījam ivoṣare // Vi_29.8 //",
  "GSD36visnu_pu:1401": "vidyā ha vai brahmaṇam ājagāma gopāya mā śevadhiṣṭe 'ham asti /",
  "GSD36visnu_pu:1402": "asūyakāyānṛjave 'yatāya na māṃ brūyā avīryavatī tathā syām // Vi_29.9 //",
  "GSD36visnu_pu:1403": "yam eva vidyāḥ śucim apramattaṃ medhāvinaṃ brahmacaryopapannam /",
  "GSD36visnu_pu:1404": "yas te na druhyet katamac ca nāha tasmai māṃ brūyā nidhipāya brahman // Vi_29.10 //",
  "GSD36visnu_pu:1405": "Vi_30",
  "GSD36visnu_pu:1406": "śrāvaṇyāṃ prauṣṭhapadyāṃ vā chandāṃsy upākṛtyārdhapañcamān māsān adhīyīta // Vi_30.1 //",
  "GSD36visnu_pu:1407": "tatas teṣām utsargaṃ bahiḥ kuryāt // Vi_30.2 //",
  "GSD36visnu_pu:1408": "utsarjanopākarmaṇor madhye vedāṅgādhyayanaṃ kuryāt // Vi_30.3 //",
  "GSD36visnu_pu:1409": "nādhīyītāhorātraṃ caturdaśyaṣṭamīṣu ca // Vi_30.4 //",
  "GSD36visnu_pu:1410": "na+ṛtvantaragrahasūtake // Vi_30.5 //",
  "GSD36visnu_pu:1411": "nendraprayāṇe // Vi_30.6 //",
  "GSD36visnu_pu:1412": "na vāti caṇḍapavane // Vi_30.7 //",
  "GSD36visnu_pu:1413": "nākālavarṣavidyutstaniteṣu // Vi_30.8 //",
  "GSD36visnu_pu:1414": "na bhūkaṃpolkāpātadigdāheṣu // Vi_30.9 //",
  "GSD36visnu_pu:1415": "nāntaḥśave grāme // Vi_30.10 //",
  "GSD36visnu_pu:1416": "na śāstrasaṃpāte // Vi_30.11 //",
  "GSD36visnu_pu:1417": "na śvasṛgālagardabhanirhrādeṣu // Vi_30.12 //",
  "GSD36visnu_pu:1418": "na vāditraśabde // Vi_30.13 //",
  "GSD36visnu_pu:1419": "na śūdrapatitayoḥ samīpe // Vi_30.14 //",
  "GSD36visnu_pu:1420": "na devatāyatanaśmaśānacatuṣpatharathyāsu // Vi_30.15 //",
  "GSD36visnu_pu:1421": "nodakāntaḥ // Vi_30.16 //",
  "GSD36visnu_pu:1422": "na pīṭhopahitapādaḥ // Vi_30.17 //",
  "GSD36visnu_pu:1423": "na hastyaśvoṣṭranaugoyāneṣu // Vi_30.18 //",
  "GSD36visnu_pu:1424": "na vāntaḥ // Vi_30.19 //",
  "GSD36visnu_pu:1425": "na viriktaḥ // Vi_30.20 //",
  "GSD36visnu_pu:1426": "nājīrṇī // Vi_30.21 //",
  "GSD36visnu_pu:1427": "na pañcanakhāntarāgamane // Vi_30.22 //",
  "GSD36visnu_pu:1428": "na rājaśrotriyagobrāhmaṇavyasane // Vi_30.23 //",
  "GSD36visnu_pu:1429": "nopākarmaṇi // Vi_30.24 //",
  "GSD36visnu_pu:1430": "notsarge // Vi_30.25 //",
  "GSD36visnu_pu:1431": "na sāmadhvanāv ṛgyajuṣī // Vi_30.26 //",
  "GSD36visnu_pu:1432": "nāpararātram adhītya śayīta // Vi_30.27 //",
  "GSD36visnu_pu:1433": "abhiyukto 'py anadhyāyeṣv adhyayanaṃ pariharet // Vi_30.28 //",
  "GSD36visnu_pu:1434": "yasmād anadhyāyādhītaṃ nehāmutra phalapradam // Vi_30.29 //",
  "GSD36visnu_pu:1435": "tadadhyayanenāyuṣaḥ kṣayo guruśiṣyayoś ca // Vi_30.30 //",
  "GSD36visnu_pu:1436": "tasmād anadhyāyavarjaṃ guruṇā brahmalokakāmena vidyā satśiṣyakṣetreṣu vaptavyā // Vi_30.31 //",
  "GSD36visnu_pu:1437": "śiṣyeṇa brahmārambhāvasānayor guroḥ pādopasaṃgrahaṇaṃ kāryam // Vi_30.32 //",
  "GSD36visnu_pu:1438": "praṇavaś ca vyāhartavyaḥ // Vi_30.33 //",
  "GSD36visnu_pu:1439": "tatra ca yad ṛco 'dhīte tenāsyājyena pitṝṇāṃ tṛptir bhavati // Vi_30.34 //",
  "GSD36visnu_pu:1440": "yad yajūṃṣi tena madhunā // Vi_30.35 //",
  "GSD36visnu_pu:1441": "yat sāmāni tena payasā // Vi_30.36 //",
  "GSD36visnu_pu:1442": "yad ātharvaṇaṃ tena māṃsena // Vi_30.37 //",
  "GSD36visnu_pu:1443": "yat purāṇetihāsavedāṅgadharmaśāstrāṇy adhīte tenāsyānnena // Vi_30.38 //",
  "GSD36visnu_pu:1444": "yaś ca vidyām āsādyāsmin loke tayā jīvet,",
  "GSD36visnu_pu:1445": "na sā tasya paraloke phalapradā bhavet // Vi_30.39 //",
  "GSD36visnu_pu:1446": "yaś ca vidyayā yaśaḥ pareṣāṃ hanti // Vi_30.40 //",
  "GSD36visnu_pu:1447": "ananujñātaś cānyasmād adhīyānān na vidyām ādadyāt // Vi_30.41 //",
  "GSD36visnu_pu:1448": "tadādānam asya brahmasteyaṃ narakāya bhavati // Vi_30.42 //",
  "GSD36visnu_pu:1449": "laukikaṃ vaidikaṃ vāpi tathādhyātmikam eva vā /",
  "GSD36visnu_pu:1450": "ādadīta yato jñānaṃ na taṃ druhyet kadācana // Vi_30.43 //",
  "GSD36visnu_pu:1451": "utpādakabrahmadātror garīyān brahmadaḥ pitā /",
  "GSD36visnu_pu:1452": "brahmajanma hi viprasya pretya ceha ca śāśvatam // Vi_30.44 //",
  "GSD36visnu_pu:1453": "kāmān mātā pitā cainaṃ yad utpādayato mithaḥ /",
  "GSD36visnu_pu:1454": "saṃbhūtiṃ tasya tāṃ vidyād yad yonāv iha jāyate // Vi_30.45 //",
  "GSD36visnu_pu:1455": "ācāryas tv asya yāṃ jātiṃ vidhivad vedapāragaḥ /",
  "GSD36visnu_pu:1456": "utpādayati sāvitryā sā satyā sājarāmarā // Vi_30.46 //",
  "GSD36visnu_pu:1457": "ya āvṛṇoty avitathena karṇāv aduḥkhaṃ kurvann amṛtaṃ saṃprayacchan /",
  "GSD36visnu_pu:1458": "taṃ manyeta pitaraṃ mātaraṃ ca tasmai na druhyet kṛtam asya jānan // Vi_30.47 //",
  "GSD36visnu_pu:1459": "Vi_31",
  "GSD36visnu_pu:1460": "trayaḥ puruṣasyātiguravo bhavanti // Vi_31.1 //",
  "GSD36visnu_pu:1461": "mātā pitā ācāryaś ca // Vi_31.2 //",
  "GSD36visnu_pu:1462": "teṣāṃ nityam eva śuśrūṣuṇā bhavitavyam // Vi_31.3 //",
  "GSD36visnu_pu:1463": "yat te brūyus tat kuryāt // Vi_31.4 //",
  "GSD36visnu_pu:1464": "teṣāṃ priyahitam ācaret // Vi_31.5 //",
  "GSD36visnu_pu:1465": "na tair ananujñātaḥ kiṃcid api kuryāt // Vi_31.6 //",
  "GSD36visnu_pu:1466": "eta eva trayo vedā eta eva trayaḥ surāḥ /",
  "GSD36visnu_pu:1467": "eta eva trayo lokā eta eva trayo 'gnayaḥ // Vi_31.7 //",
  "GSD36visnu_pu:1468": "pitā gārhaptyo 'gniḥ dakṣināgnir mātā gurur āhavanīyaḥ // Vi_31.8 //",
  "GSD36visnu_pu:1469": "sarve tasyādṛtā dharmā yasyaite traya ādṛtāḥ /",
  "GSD36visnu_pu:1470": "anādṛtyās tu yasyaite sarvās tasyāphalāḥ kriyāḥ // Vi_31.9 //",
  "GSD36visnu_pu:1471": "imaṃ lokaṃ mātṛbhaktyā pitṛbhaktyā tu madhyamam /",
  "GSD36visnu_pu:1472": "guruśuśrūṣayā tv eva brahmalokaṃ samāśnute // Vi_31.10 //",
  "GSD36visnu_pu:1473": "Vi_32",
  "GSD36visnu_pu:1474": "rājartvikśrotriyādharmapratiṣedhyupādhyāyapitṛvyamātāmahamātulaśvaśurajyeṣṭhabhrātṛsaṃbandhinaś cācāryavat // Vi_32.1 //",
  "GSD36visnu_pu:1475": "patnya eteṣāṃ savarṇāḥ // Vi_32.2 //",
  "GSD36visnu_pu:1476": "mātṛṣvasā pitṛṣvasā jyeṣṭhā svasā ca // Vi_32.3 //",
  "GSD36visnu_pu:1477": "śvaśurapitṛvyamātulartvijāṃ kanīyasāṃ pratyutthānam evābhivādanam // Vi_32.4 //",
  "GSD36visnu_pu:1478": "hīnavarṇānāṃ gurupatnīnāṃ dūrād abhivādanaṃ na pādopasparśanam // Vi_32.5 //",
  "GSD36visnu_pu:1479": "gurupatnīnāṃ gotrotsādanāñjanakeśasaṃyamanapādaprakṣālanādīni na kuryāt // Vi_32.6 //",
  "GSD36visnu_pu:1480": "asaṃstutāpi parapatnī bhaginīti vācyā putrīti māteti vā // Vi_32.7 //",
  "GSD36visnu_pu:1481": "na ca gurūṇāṃ tvam iti brūyāt // Vi_32.8 //",
  "GSD36visnu_pu:1482": "tadatikrame nirāhāro divasānte taṃ prasādyāśnīyāt // Vi_32.9 //",
  "GSD36visnu_pu:1483": "na ca guruṇā saha vigṛhya kathāḥ kuryāt // Vi_32.10 //",
  "GSD36visnu_pu:1484": "na caivāsya parīvādam // Vi_32.11 //",
  "GSD36visnu_pu:1485": "na cānabhipretam // Vi_32.12 //",
  "GSD36visnu_pu:1486": "gurupatnī tu yuvatir nābhivādyeha pādayoḥ /",
  "GSD36visnu_pu:1487": "pūrṇaviṃśativarṣeṇa guṇadoṣau vijānatā // Vi_32.13 //",
  "GSD36visnu_pu:1488": "kāmaṃ tu gurupatnīnāṃ yuvatīnāṃ yuvā bhuvi /",
  "GSD36visnu_pu:1489": "vidhivad vandanaṃ kuryād asāv aham iti bruvan // Vi_32.14 //",
  "GSD36visnu_pu:1490": "viproṣya pādagrahaṇam anvahaṃ cābhivādanam /",
  "GSD36visnu_pu:1491": "gurudāreṣu kurvīta satāṃ dharmam anusmaran // Vi_32.15 //",
  "GSD36visnu_pu:1492": "vittaṃ bandhur vayaḥ karma vidyā bhavati pañcamī /",
  "GSD36visnu_pu:1493": "etāni mānasthānāni garīyo yad yad uttaram // Vi_32.16 //",
  "GSD36visnu_pu:1494": "brāhmaṇaṃ daśavarṣaṃ ca śatavarṣaṃ ca bhūmipam /",
  "GSD36visnu_pu:1495": "pitāputrau vijānīyād brāhmaṇas tu tayoḥ pitā // Vi_32.17 //",
  "GSD36visnu_pu:1496": "viprāṇāṃ jñānato jyaiṣṭhyaṃ kṣatriyāṇāṃ tu vīryataḥ /",
  "GSD36visnu_pu:1497": "vaiśyānāṃ dhānyadhanataḥ śūdrāṇām eva janmataḥ // Vi_32.18 //",
  "GSD36visnu_pu:1498": "[End of Part 1]",
  "GSD36visnu_pu:1499": "Vi_33",
  "GSD36visnu_pu:1500": "atha puruṣasya kāmakrodhalobhākhyaṃ riputrayaṃ sughoraṃ bhavati // Vi_33.1 //",
  "GSD36visnu_pu:1501": "parigrahaprasaṅgād viśeṣeṇa gṛhāśramiṇaḥ // Vi_33.2 //",
  "GSD36visnu_pu:1502": "tenāyam ākrānto 'tipātakamahāpātakānupātakopapātakeṣu pravartate // Vi_33.3 //",
  "GSD36visnu_pu:1503": "jātibhraṃśakareṣu saṃkarīkaraṇeṣV apātrīkaraṇeṣu // Vi_33.4 //",
  "GSD36visnu_pu:1504": "malāvaheṣu prakīrṇakeṣu ca // Vi_33.5 //",
  "GSD36visnu_pu:1505": "trividhaṃ narakasyedaṃ dvāraṃ nāśanam ātmanaḥ /",
  "GSD36visnu_pu:1506": "kāmaḥ krodhas tathā lobhas tasmād etat trayaṃ jyayet // Vi_33.6 //",
  "GSD36visnu_pu:1507": "Vi_34",
  "GSD36visnu_pu:1508": "mātṛgamanaṃ duhitṛgamanaṃ snuṣāgamanam ity atipātakāni // Vi_34.1 //",
  "GSD36visnu_pu:1509": "atipātakinas tv ete praviśeyur hutāśanam /",
  "GSD36visnu_pu:1510": "na hy anyā niṣkṛtis teṣāṃ vidyate hi kathaṃcana // Vi_34.2 //",
  "GSD36visnu_pu:1511": "Vi_35",
  "GSD36visnu_pu:1512": "brahmahatyā surāpānaṃ brāhmaṇasuvarṇaharaṇaṃ gurudāragamanam iti mahāpātakāni // Vi_35.1 //",
  "GSD36visnu_pu:1513": "tatsaṃyogaś ca // Vi_35.2 //",
  "GSD36visnu_pu:1514": "saṃvatsareṇa patati patitena sahācaran // Vi_35.3 //",
  "GSD36visnu_pu:1515": "ekayānabhojanāśanaśayanaiḥ // Vi_35.4 //",
  "GSD36visnu_pu:1516": "yaunasrauvamukhyaiḥ saṃbandhais tu sadya eva // Vi_35.5 //",
  "GSD36visnu_pu:1517": "aśvamedhena śuddhyeyur mahāpātakinas tv ime /",
  "GSD36visnu_pu:1518": "pṛthivyāṃ sarvatīrthānāṃ tathānusaraṇena ca // Vi_35.6 //",
  "GSD36visnu_pu:1519": "Vi_36",
  "GSD36visnu_pu:1520": "yāgasthasya kṣatriyasya vaiśyasya ca rajasvalāyāś cāntarvatnyāś cātrigotrāyāś cāvijñātasya garbhasya śaraṇāgatasya ca ghātanaṃ brahmahatyāsamānīti // Vi_36.1 //",
  "GSD36visnu_pu:1521": "kauṭasākṣyaṃ suhṛdvadha ity etau surāpānasamau // Vi_36.2 //",
  "GSD36visnu_pu:1522": "brāhmaṇasya bhūmyapaharaṇaṃ nikṣepāpaharaṇaṃ suvarṇasteyasamam // Vi_36.3 //",
  "GSD36visnu_pu:1523": "pitṛvyamātāmahamātulaśvaśuranṛpapatnyabhigamanaṃ gurudāragamanasamam // Vi_36.4 //",
  "GSD36visnu_pu:1524": "pitṛṣvasṛmātṛṣvasṛsvasṛgamanam ca // Vi_36.5 //",
  "GSD36visnu_pu:1525": "śrotriyartvigupādhyāyamitrapatnyabhigamanaṃ ca // Vi_36.6 //",
  "GSD36visnu_pu:1526": "svasuḥ sakhyāḥ sagotrāya uttamavarṇāyāḥ kumāryā antyajāyā rajasvalāyāḥ śaraṇāgatāyāḥ *pravrajitāyā nikṣiptāyāś ca [pravrajitāyāḥ ni] // Vi_36.7 //",
  "GSD36visnu_pu:1527": "anupātakinas tv ete mahāpātakino yathā /",
  "GSD36visnu_pu:1528": "aśvamedhena śudhyanti tīrthānusaraṇena vā // Vi_36.8 //",
  "GSD36visnu_pu:1529": "Vi_37",
  "GSD36visnu_pu:1530": "anṛtavacanam utkarṣe // Vi_37.1 //",
  "GSD36visnu_pu:1531": "rājagāmi paiśunyam // Vi_37.2 //",
  "GSD36visnu_pu:1532": "guroś cālīkanirbandhaḥ // Vi_37.3 //",
  "GSD36visnu_pu:1533": "vedanindā // Vi_37.4 //",
  "GSD36visnu_pu:1534": "adhītasya ca tyāgaḥ // Vi_37.5 //",
  "GSD36visnu_pu:1535": "agnipitṛmātṛsutadārāṇāṃ ca // Vi_37.6 //",
  "GSD36visnu_pu:1536": "abhojyānnābhakṣyabhakṣaṇam // Vi_37.7 //",
  "GSD36visnu_pu:1537": "parasvāpaharaṇam // Vi_37.8 //",
  "GSD36visnu_pu:1538": "paradārābhigamanam // Vi_37.9 //",
  "GSD36visnu_pu:1539": "ayājyayājanam // Vi_37.10 //",
  "GSD36visnu_pu:1540": "vikarmajīvanam // Vi_37.11 //",
  "GSD36visnu_pu:1541": "asatpratigrahaś ca // Vi_37.12 //",
  "GSD36visnu_pu:1542": "kṣatraviṭśūdragovadhaḥ // Vi_37.13 //",
  "GSD36visnu_pu:1543": "avikreyavikrayaḥ // Vi_37.14 //",
  "GSD36visnu_pu:1544": "parivittitānujena jyeṣṭhasya // Vi_37.15 //",
  "GSD36visnu_pu:1545": "parivedanam // Vi_37.16 //",
  "GSD36visnu_pu:1546": "tasya ca kanyādānam // Vi_37.17 //",
  "GSD36visnu_pu:1547": "yājanaṃ ca // Vi_37.18 //",
  "GSD36visnu_pu:1548": "vrātyatā // Vi_37.19 //",
  "GSD36visnu_pu:1549": "bhṛtakādhyāpanam // Vi_37.20 //",
  "GSD36visnu_pu:1550": "bhṛtakāc cādhyayanādānam // Vi_37.21 //",
  "GSD36visnu_pu:1551": "sarvākareṣv adhīkāraḥ // Vi_37.22 //",
  "GSD36visnu_pu:1552": "mahāyantrapravartanam // Vi_37.23 //",
  "GSD36visnu_pu:1553": "drumagulmavallīlatauṣadhīnāṃ hiṃsā // Vi_37.24 //",
  "GSD36visnu_pu:1554": "stryā jīvanam // Vi_37.25 //",
  "GSD36visnu_pu:1555": "abhicārabalakarmasu ca pravṛttiḥ // Vi_37.26 //",
  "GSD36visnu_pu:1556": "ātmārthe kriyārambhaḥ // Vi_37.27 //",
  "GSD36visnu_pu:1557": "anāhitāgnitā // Vi_37.28 //",
  "GSD36visnu_pu:1558": "devarṣipitṛṛṇānām anapakriyā // Vi_37.29 //",
  "GSD36visnu_pu:1559": "asatśāstrābhigamanam // Vi_37.30 //",
  "GSD36visnu_pu:1560": "nāstikatā // Vi_37.31 //",
  "GSD36visnu_pu:1561": "kuśīlavatā // Vi_37.32 //",
  "GSD36visnu_pu:1562": "madyapastrīniṣevaṇam // Vi_37.33 //",
  "GSD36visnu_pu:1563": "ity upapātakāni // Vi_37.34 //",
  "GSD36visnu_pu:1564": "upapātakinas tv ete kuryuś cāndrāyaṇaṃ narāḥ /",
  "GSD36visnu_pu:1565": "parākaṃ ca tathā kuryur yajeyur gosavena vā // Vi_37.36 //",
  "GSD36visnu_pu:1566": "Vi_38",
  "GSD36visnu_pu:1567": "brāhmaṇasya rujaḥ karaṇam // Vi_38.1 //",
  "GSD36visnu_pu:1568": "aghreyamadyayor ghrātiḥ // Vi_38.2 //",
  "GSD36visnu_pu:1569": "jaihmyam // Vi_38.3 //",
  "GSD36visnu_pu:1570": "paśuṣu maithunācaraṇam // Vi_38.4 //",
  "GSD36visnu_pu:1571": "puṃsi ca // Vi_38.5 //",
  "GSD36visnu_pu:1572": "iti jātibhraṃśakarāṇi // Vi_38.6 //",
  "GSD36visnu_pu:1573": "jātibhraṃśakaraṃ karma kṛtvānyatamam icchayā /",
  "GSD36visnu_pu:1574": "caret sāṃtapanaṃ kṛcchraṃ prājāpatyam anicchayā // Vi_38.7 //",
  "GSD36visnu_pu:1575": "Vi_39",
  "GSD36visnu_pu:1576": "grāmyāraṇyānāṃ paśūnāṃ hiṃsā saṃkarīkaraṇam // Vi_39.1 //",
  "GSD36visnu_pu:1577": "saṃkarīkaraṇaṃ kṛtvā māsam aśnīta yāvakam /",
  "GSD36visnu_pu:1578": "kṛcchrātikṛcchram atha vā prāyaścittaṃ tu kārayet // Vi_39.2 //",
  "GSD36visnu_pu:1579": "Vi_40",
  "GSD36visnu_pu:1580": "ninditebhyo ghanādānaṃ vāṇijyaṃ kusīdajīvanam asatyabhāṣaṇaṃ śūdrasevanam ity apātrīkaraṇam // Vi_40.1 //",
  "GSD36visnu_pu:1581": "apātrīkaraṇaṃ kṛtvā taptakṛcchreṇa śudhyati /",
  "GSD36visnu_pu:1582": "śītakṛcchreṇa vā bhūyo mahāsāṃtapanena vā // Vi_40.2 //",
  "GSD36visnu_pu:1583": "Vi_41",
  "GSD36visnu_pu:1584": "pakṣiṇāṃ jalacarāṇāṃ jalajānāṃ ca ghātanam // Vi_41.1 //",
  "GSD36visnu_pu:1585": "krimikīṭānāṃ ca // Vi_41.2 //",
  "GSD36visnu_pu:1586": "madhyānugatabhojanam // Vi_41.3 //",
  "GSD36visnu_pu:1587": "iti malāvahāni // Vi_41.4 //",
  "GSD36visnu_pu:1588": "malinīkaraṇīyeṣu taptakṛcchraṃ viśodhanam /",
  "GSD36visnu_pu:1589": "kṛcchrātikṛcchram atha vā prāyaścittaṃ viśodhanam // Vi_41.5 //",
  "GSD36visnu_pu:1590": "Vi_42",
  "GSD36visnu_pu:1591": "yad anuktaṃ tat prakīrṇakam // Vi_42.1 //",
  "GSD36visnu_pu:1592": "prakīrṇapātake jñātvā gurutvam atha lāghavam /",
  "GSD36visnu_pu:1593": "prāyaścittaṃ budhaḥ kuryād brāhmaṇānumato yathā // Vi_42.2 //",
  "GSD36visnu_pu:1594": "Vi_43",
  "GSD36visnu_pu:1595": "atha narakāḥ // Vi_43.1 //",
  "GSD36visnu_pu:1596": "tāmisram // Vi_43.2 //",
  "GSD36visnu_pu:1597": "andhatāmisram // Vi_43.3 //",
  "GSD36visnu_pu:1598": "rauravam // Vi_43.4 //",
  "GSD36visnu_pu:1599": "mahārauravam // Vi_43.5 //",
  "GSD36visnu_pu:1600": "kālasūtram // Vi_43.6 //",
  "GSD36visnu_pu:1601": "mahānarakam // Vi_43.7 //",
  "GSD36visnu_pu:1602": "saṃjīvanam // Vi_43.8 //",
  "GSD36visnu_pu:1603": "avīci // Vi_43.9 //",
  "GSD36visnu_pu:1604": "tapanam // Vi_43.10 //",
  "GSD36visnu_pu:1605": "saṃpratāpanam // Vi_43.11 //",
  "GSD36visnu_pu:1606": "saṃghātakam // Vi_43.12 //",
  "GSD36visnu_pu:1607": "kākolam // Vi_43.13 //",
  "GSD36visnu_pu:1608": "kuḍmalam // Vi_43.14 //",
  "GSD36visnu_pu:1609": "pūtimṛttikam // Vi_43.15 //",
  "GSD36visnu_pu:1610": "lohaśaṅkuḥ // Vi_43.16 //",
  "GSD36visnu_pu:1611": "ṛbīsam // Vi_43.17 //",
  "GSD36visnu_pu:1612": "viṣamapanthāḥ // Vi_43.18 //",
  "GSD36visnu_pu:1613": "kaṇṭakaśālmaliḥ // Vi_43.19 //",
  "GSD36visnu_pu:1614": "dīpanadī // Vi_43.20 //",
  "GSD36visnu_pu:1615": "asipatravanam // Vi_43.21 //",
  "GSD36visnu_pu:1616": "lohacārakam iti // Vi_43.22 //",
  "GSD36visnu_pu:1617": "eteṣv akṛtaprāyaścittā atipātakinaḥ paryāyeṇa kalpaṃ pacyante // Vi_43.23 //",
  "GSD36visnu_pu:1618": "mahāpātakino manvantaram // Vi_43.24 //",
  "GSD36visnu_pu:1619": "anupātakinaś ca // Vi_43.25 //",
  "GSD36visnu_pu:1620": "upapātakinaś caturyugam // Vi_43.26 //",
  "GSD36visnu_pu:1621": "kṛtasaṃkarīkaraṇāś ca saṃvatsarasahasram // Vi_43.27 //",
  "GSD36visnu_pu:1622": "kṛtajātibhraṃśakaraṇāś ca // Vi_43.28 //",
  "GSD36visnu_pu:1623": "kṛtāpātrīkaraṇāś ca // Vi_43.29 //",
  "GSD36visnu_pu:1624": "kṛtamalinīkaraṇāś ca // Vi_43.30 //",
  "GSD36visnu_pu:1625": "prakīrṇapātakinaś ca bahūn varṣapūgān // Vi_43.31 //",
  "GSD36visnu_pu:1626": "kṛtapātakinaḥ pāpāḥ prāṇatyāgād anantaram /",
  "GSD36visnu_pu:1627": "yāmyaṃ panthānam āsādya duḥkham aśnanti dāruṇam // Vi_43.32 //",
  "GSD36visnu_pu:1628": "yamasya puruṣair ghoraiḥ kṛṣyamāṇā yatas tataḥ /",
  "GSD36visnu_pu:1629": "sakṛcchreṇānukāreṇa nīyamānāś ca te yathā // Vi_43.33 //",
  "GSD36visnu_pu:1630": "śvabhiḥ śṛgālaiḥ kravyādaiḥ kākakaṅkabakādibhiḥ /",
  "GSD36visnu_pu:1631": "agnituṇḍair bhakṣyamāṇā bhujaṅgair vṛścikais tathā // Vi_43.34 //",
  "GSD36visnu_pu:1632": "agninā dahyamānāś ca tudyamānāś ca kaṇṭakaiḥ /",
  "GSD36visnu_pu:1633": "krakacaiḥ pāṭyamānāś ca pīḍyamānāś ca tṛṣṇayā // Vi_43.35 //",
  "GSD36visnu_pu:1634": "kṣudhayā vyathamānāś ca ghorair vyāghragaṇais tathā /",
  "GSD36visnu_pu:1635": "pūyaśoṇitagandhena mūrchamānāḥ pade pade // Vi_43.36 //",
  "GSD36visnu_pu:1636": "parānnapānaṃ lipsantas tādyamānāś ca kiṃkaraiḥ /",
  "GSD36visnu_pu:1637": "kākakaṅkabakādīnāṃ bhīmānāṃ sadṛśānanaiḥ // Vi_43.37 //",
  "GSD36visnu_pu:1638": "kvacit tailena kvāthyante tāḍyante musalaiḥ kvacit /",
  "GSD36visnu_pu:1639": "āyasīṣu ca vaṭyante śilāsu ca tathā kvacit // Vi_43.38 //",
  "GSD36visnu_pu:1640": "kvacid vāntam athāśnanti kvacit pūyam asṛk kvacit /",
  "GSD36visnu_pu:1641": "kvacid viṣṭhāṃ kvacin māṃsaṃ pūyagandhi sudāruṇam // Vi_43.39 //",
  "GSD36visnu_pu:1642": "andhakāreṣu tiṣṭhanti dāruṇeṣu tathā kvacit /",
  "GSD36visnu_pu:1643": "krimibhir bhakṣyamāṇāś ca vahnituṇḍaiḥ sudāruṇaiḥ // Vi_43.40 //",
  "GSD36visnu_pu:1644": "kvacic chītena bādhyante kvacit cāmedhyamadhyagāḥ /",
  "GSD36visnu_pu:1645": "parasparam athāśnanti kvacit pretāḥ sudāruṇāḥ // Vi_43.41 //",
  "GSD36visnu_pu:1646": "kvacid bhūtena tāḍyante lambamānās tathā kvacit /",
  "GSD36visnu_pu:1647": "kvacit kṣipyanti bānaughair utkṛtyante tathā kvacit // Vi_43.42 //",
  "GSD36visnu_pu:1648": "kaṇṭeṣu dattapādāś ca bhujaṅgābhogaveṣṭitāḥ /",
  "GSD36visnu_pu:1649": "pīḍyamānās tathā yantraiḥ kṛṣyamāṇāś ca jānubhiḥ // Vi_43.43 //",
  "GSD36visnu_pu:1650": "bhagnapṛṣṭhaśirogrīvāḥ sūcīkaṇṭhāḥ sudāruṇāḥ /",
  "GSD36visnu_pu:1651": "kūṭāgārapramāṇaiś ca śarīrair yātanākṣamaiḥ // Vi_43.44 //",
  "GSD36visnu_pu:1652": "evaṃ pātakinaḥ pāpam anubhūya suduḥkhitāḥ /",
  "GSD36visnu_pu:1653": "tiryagyonau prapadyante duḥkhāni vividhāni ca // Vi_43.45 //",
  "GSD36visnu_pu:1654": "Vi_44",
  "GSD36visnu_pu:1655": "atha pāpātmanāṃ narakeṣv anubhūtaduḥkhānāṃ tiryagyonayo bhavanti // Vi_44.1 //",
  "GSD36visnu_pu:1656": "atipātakināṃ paryāyeṇa sarvāḥ sthāvarayonayaḥ // Vi_44.2 //",
  "GSD36visnu_pu:1657": "mahāpātakināṃ ca krimiyonayaḥ // Vi_44.3 //",
  "GSD36visnu_pu:1658": "anupātakināṃ pakṣiyonayaḥ // Vi_44.4 //",
  "GSD36visnu_pu:1659": "upapātakināṃ jalajayonayaḥ // Vi_44.5 //",
  "GSD36visnu_pu:1660": "kṛtajātibhraṃśakarāṇāṃ jalacarayonayaḥ // Vi_44.6 //",
  "GSD36visnu_pu:1661": "kṛtasaṃkarīkaraṇakarmaṇāṃ mṛgayonayaḥ // Vi_44.7 //",
  "GSD36visnu_pu:1662": "kṛtāpātrīkaraṇakarmaṇāṃ paśuyonayaḥ // Vi_44.8 //",
  "GSD36visnu_pu:1663": "kṛtamalinīkaraṇakarmaṇāṃ manuṣyeṣv aspṛśyayonayaḥ // Vi_44.9 //",
  "GSD36visnu_pu:1664": "prakīrṇakeṣu prakīrṇā hiṃsrāḥ kravyādā bhavanti // Vi_44.10 //",
  "GSD36visnu_pu:1665": "abhojyānnābhakṣyāśī krimiḥ // Vi_44.11 //",
  "GSD36visnu_pu:1666": "stenaḥ śyenaḥ // Vi_44.12 //",
  "GSD36visnu_pu:1667": "prakṛṣṭavartmāpahārī bileśayaḥ // Vi_44.13 //",
  "GSD36visnu_pu:1668": "ākhur dhānyahārī // Vi_44.14 //",
  "GSD36visnu_pu:1669": "haṃsaḥ kāṃsyāpahārī // Vi_44.15 //",
  "GSD36visnu_pu:1670": "jalahṛj jalābhiplavaḥ // Vi_44.16 //",
  "GSD36visnu_pu:1671": "madhu daṃśaḥ // Vi_44.17 //",
  "GSD36visnu_pu:1672": "payaḥ kākaḥ // Vi_44.18 //",
  "GSD36visnu_pu:1673": "rasaṃ śvā // Vi_44.19 //",
  "GSD36visnu_pu:1674": "ghṛtaṃ nakulaḥ // Vi_44.20 //",
  "GSD36visnu_pu:1675": "māṃsaṃ gṛdhraḥ // Vi_44.21 //",
  "GSD36visnu_pu:1676": "vasāṃ madguḥ // Vi_44.22 //",
  "GSD36visnu_pu:1677": "tailaṃ tailapāyikaḥ // Vi_44.23 //",
  "GSD36visnu_pu:1678": "lavaṇaṃ cīvivāk // Vi_44.24 //",
  "GSD36visnu_pu:1679": "dadhi balākā // Vi_44.25 //",
  "GSD36visnu_pu:1680": "kauśeyaṃ hṛtvā bhavati tittiriḥ // Vi_44.26 //",
  "GSD36visnu_pu:1681": "kṣaumaṃ darduraḥ // Vi_44.27 //",
  "GSD36visnu_pu:1682": "kārpāsatāntavaṃ krauñcaḥ // Vi_44.28 //",
  "GSD36visnu_pu:1683": "godhā gām // Vi_44.29 //",
  "GSD36visnu_pu:1684": "vālgudo guḍam // Vi_44.30 //",
  "GSD36visnu_pu:1685": "chuchundarir gandhān // Vi_44.31 //",
  "GSD36visnu_pu:1686": "patraśākaṃ barhī // Vi_44.32 //",
  "GSD36visnu_pu:1687": "kṛtānnaṃ sedhā // Vi_44.33 //",
  "GSD36visnu_pu:1688": "akṛtānnaṃ śalyakaḥ // Vi_44.34 //",
  "GSD36visnu_pu:1689": "agniṃ bakaḥ // Vi_44.35 //",
  "GSD36visnu_pu:1690": "gṛhakāry upaskaram // Vi_44.36 //",
  "GSD36visnu_pu:1691": "raktavāsāṃsi jīvajīvakaḥ // Vi_44.37 //",
  "GSD36visnu_pu:1692": "gajaṃ kūrmaḥ // Vi_44.38 //",
  "GSD36visnu_pu:1693": "aśvaṃ vyāghraḥ // Vi_44.39 //",
  "GSD36visnu_pu:1694": "phalaṃ puṣpaṃ vā markaṭaḥ // Vi_44.40 //",
  "GSD36visnu_pu:1695": "ṛkṣaḥ striyam // Vi_44.41 //",
  "GSD36visnu_pu:1696": "yānam uṣṭraḥ // Vi_44.42 //",
  "GSD36visnu_pu:1697": "paśūn gṛdhraḥ // Vi_44.43 //",
  "GSD36visnu_pu:1698": "yad vā tad vā paradravyam apahṛtya balān naraḥ /",
  "GSD36visnu_pu:1699": "avaśyam yāti tiryaktvaṃ jagdhvā caivāhutaṃ haviḥ // Vi_44.44 //",
  "GSD36visnu_pu:1700": "striyo 'py etena kalpena hṛtvā doṣam avāpnuyuḥ /",
  "GSD36visnu_pu:1701": "eteṣām eva jantūnāṃ bhāryātvam upayānti tāḥ // Vi_44.45 //",
  "GSD36visnu_pu:1702": "Vi_45",
  "GSD36visnu_pu:1703": "narakābhibhūtaduḥkhānāṃ tiryaktvam uttīrṇānāṃ mānuṣyeṣu lakṣaṇāni bhavanti // Vi_45.1 //",
  "GSD36visnu_pu:1704": "kuṣṭhy atipātakī // Vi_45.2 //",
  "GSD36visnu_pu:1705": "brahmahā yakṣmī // Vi_45.3 //",
  "GSD36visnu_pu:1706": "surāpaḥ śyāvadantakaḥ // Vi_45.4 //",
  "GSD36visnu_pu:1707": "suvarṇahārī kunakhī // Vi_45.5 //",
  "GSD36visnu_pu:1708": "gurutarlpago duścarmā // Vi_45.6 //",
  "GSD36visnu_pu:1709": "pūtināsaḥ piśunaḥ // Vi_45.7 //",
  "GSD36visnu_pu:1710": "pūtivaktraḥ sūcakaḥ // Vi_45.8 //",
  "GSD36visnu_pu:1711": "dhānyacoro 'ṅgahīnaḥ // Vi_45.9 //",
  "GSD36visnu_pu:1712": "miśracoro 'tiriktāṅgaḥ // Vi_45.10 //",
  "GSD36visnu_pu:1713": "annāpahārakas tv āmayāvī // Vi_45.11 //",
  "GSD36visnu_pu:1714": "vāgapahārako mūkaḥ // Vi_45.12 //",
  "GSD36visnu_pu:1715": "vastrāpahārakaḥ śvitrī // Vi_45.13 //",
  "GSD36visnu_pu:1716": "aśvāpahārakaḥ paṅguḥ // Vi_45.14 //",
  "GSD36visnu_pu:1717": "devabrāhmaṇākrośako mūkaḥ // Vi_45.15 //",
  "GSD36visnu_pu:1718": "lolajihvo garadaḥ // Vi_45.16 //",
  "GSD36visnu_pu:1719": "unmatto 'gnidaḥ // Vi_45.17 //",
  "GSD36visnu_pu:1720": "guroḥ pratikūlo 'pasmārī // Vi_45.18 //",
  "GSD36visnu_pu:1721": "goghnas tv andhaḥ // Vi_45.19 //",
  "GSD36visnu_pu:1722": "dīpāpahārakaś ca // Vi_45.20 //",
  "GSD36visnu_pu:1723": "kāṇaś ca dīpanirvāpakaḥ // Vi_45.21 //",
  "GSD36visnu_pu:1724": "trapucāmarasīsakavikrayī rajakaḥ // Vi_45.22 //",
  "GSD36visnu_pu:1725": "ekaśaphavikrayī mṛgavyādhaḥ // Vi_45.23 //",
  "GSD36visnu_pu:1726": "kuṇḍāśī bhagāsyaḥ // Vi_45.24 //",
  "GSD36visnu_pu:1727": "ghāṇṭikaḥ stenaḥ // Vi_45.25 //",
  "GSD36visnu_pu:1728": "vārdhuṣiko bhrāmarī // Vi_45.26 //",
  "GSD36visnu_pu:1729": "mṛṣṭāśy ekākī vātagulmī // Vi_45.27 //",
  "GSD36visnu_pu:1730": "samayabhettā khalvāṭaḥ // Vi_45.28 //",
  "GSD36visnu_pu:1731": "ślīpady avakīrṇī // Vi_45.29 //",
  "GSD36visnu_pu:1732": "paravṛttighno daridraḥ // Vi_45.30 //",
  "GSD36visnu_pu:1733": "parapīḍākaro dīrgharogī // Vi_45.31 //",
  "GSD36visnu_pu:1734": "evaṃ karmaviśeṣeṇa jāyante lakṣaṇānvitāḥ /",
  "GSD36visnu_pu:1735": "rogānvitās tathāndhāś ca kubjakhañjaikalocanāḥ // Vi_45.32 //",
  "GSD36visnu_pu:1736": "vāmanā badhirā mūkā durbalāś ca tathāpare /",
  "GSD36visnu_pu:1737": "tasmāt sarvaprayatnena prāyaścittaṃ samācaret // Vi_45.33 //",
  "GSD36visnu_pu:1738": "Vi_46",
  "GSD36visnu_pu:1739": "atha kṛcchrāṇi bhavanti // Vi_46.1 //",
  "GSD36visnu_pu:1740": "tryahaṃ nāśnīyāt // Vi_46.2 //",
  "GSD36visnu_pu:1741": "pratyahaṃ ca triṣavaṇaṃ snānam ācaret // Vi_46.3 //",
  "GSD36visnu_pu:1742": "triḥ pratisnānam apsu majjanam // Vi_46.4 //",
  "GSD36visnu_pu:1743": "magnas trir aghamarṣaṇaṃ japet // Vi_46.5 //",
  "GSD36visnu_pu:1744": "divā sthitas tiṣṭhet // Vi_46.6 //",
  "GSD36visnu_pu:1745": "rātrāv āsīnaḥ // Vi_46.7 //",
  "GSD36visnu_pu:1746": "karmaṇo 'nte payasvinīṃ dadyāt // Vi_46.8 //",
  "GSD36visnu_pu:1747": "ity aghmarṣaṇam // Vi_46.9 //",
  "GSD36visnu_pu:1748": "tryahaṃ sāyaṃ tryahaṃ prātas tryaham ayācitam aśnīyāt /",
  "GSD36visnu_pu:1749": "eṣa prājāpatyaḥ // Vi_46.10 //",
  "GSD36visnu_pu:1750": "tryaham uṣṇāḥ pibed apas tryaham uṣṇaṃ ghṛtaṃ tryaham uṣṇaṃ payas tryahaṃ ca nāśnīyād eṣa taptakṛcchraḥ // Vi_46.11 //",
  "GSD36visnu_pu:1751": "etair eva śītaiḥ śītakṛcchraḥ // Vi_46.12 //",
  "GSD36visnu_pu:1752": "kṛcchrātikṛcchraḥ payasā divasaikaviṃśatikṣapaṇam // Vi_46.13 //",
  "GSD36visnu_pu:1753": "udakasaktūnāṃ māsābhyavahāreṇodakakṛcchraḥ // Vi_46.14 //",
  "GSD36visnu_pu:1754": "bisābhyavahāreṇa mūlakṛcchraḥ // Vi_46.15 //",
  "GSD36visnu_pu:1755": "bilvābhyavahāreṇa śrīphalakṛcchraḥ // Vi_46.16 //",
  "GSD36visnu_pu:1756": "padmākṣair vā // Vi_46.17 //",
  "GSD36visnu_pu:1757": "nirāhārasya dvādaśāhena parākaḥ // Vi_46.18 //",
  "GSD36visnu_pu:1758": "gomūtraṃ gomayaṃ kṣīraṃ dadhi sarpiḥ kuśodakāny ekadivasam aśnīyāt /",
  "GSD36visnu_pu:1759": "dvitīyam upavaset /",
  "GSD36visnu_pu:1760": "etat sāṃtapanam // Vi_46.19 //",
  "GSD36visnu_pu:1761": "gomūtrādibhiḥ pratyaham abhyastair mahāsāṃtapanam // Vi_46.20 //",
  "GSD36visnu_pu:1762": "tryahābhyastaiś cātisāṃtapanam // Vi_46.21 //",
  "GSD36visnu_pu:1763": "piṇyākācāmatakrodakasaktūnām upavāsāntarito 'bhyavahāras tulāpuruṣaḥ // Vi_46.22 //",
  "GSD36visnu_pu:1764": "kuśapalāśodumbarapadmaśaṅkhapuṣpīvaṭabrāhmīsuvarcalāpatraiḥ kvathitasyāmbhasaḥ pratyekaṃ pānena parṇakṛcchraḥ // Vi_46.23 //",
  "GSD36visnu_pu:1765": "kṛcchrāṇy etāni sarvāṇi kurvīta kṛtavāpanaḥ /",
  "GSD36visnu_pu:1766": "nityaṃ triṣavaṇasnāyī adhaḥśāyī jitendriyaḥ // Vi_46.24 //",
  "GSD36visnu_pu:1767": "strīśūdrapatitānāṃ ca varjayec cātibhāṣaṇam /",
  "GSD36visnu_pu:1768": "pavitrāṇi japen nityaṃ juhuyāc caiva śaktitaḥ // Vi_46.25 //",
  "GSD36visnu_pu:1769": "Vi_47",
  "GSD36visnu_pu:1770": "atha cāndrāyaṇam // Vi_47.1 //",
  "GSD36visnu_pu:1771": "grāsān avikārān aśnīyāt // Vi_47.2 //",
  "GSD36visnu_pu:1772": "tāṃś candrakalābhivṛddhau vardhayet,",
  "GSD36visnu_pu:1773": "hānau hrāsayet,",
  "GSD36visnu_pu:1774": "amāvāsyāyāṃ nāśnīyāt /",
  "GSD36visnu_pu:1775": "eṣa cāndrāyaṇo yavamadhyaḥ // Vi_47.3 //",
  "GSD36visnu_pu:1776": "pipīlikāmadhyo vā // Vi_47.4 //",
  "GSD36visnu_pu:1777": "yasyāmāvāsyā madhye bhavati sa pipīlikāmadhyaḥ // Vi_47.5 //",
  "GSD36visnu_pu:1778": "yasya paurṇamāsī sa yavamadhyaḥ // Vi_47.6 //",
  "GSD36visnu_pu:1779": "aṣṭau grāsān pratidivasaṃ māsam aśnīyāt sa yaticāndrāyaṇaḥ // Vi_47.7 //",
  "GSD36visnu_pu:1780": "sāyaṃ prātaś caturaś caturaḥ sa śiśucāndrāyaṇaḥ // Vi_47.8 //",
  "GSD36visnu_pu:1781": "yathā kathaṃcit ṣaṣṭyonāṃ triśatīṃ māsenāśnīyāt sa sāmānyacāndrāyaṇaḥ // Vi_47.9 //",
  "GSD36visnu_pu:1782": "vratam etat purā bhūmi kṛtvā saptarṣayo 'malāḥ /",
  "GSD36visnu_pu:1783": "prāptavantaḥ paraṃ sthānaṃ brahmā rudras tathaiva ca // Vi_47.10 //",
  "GSD36visnu_pu:1784": "Vi_48",
  "GSD36visnu_pu:1785": "atha karmabhir ātmakṛtair gurum ātmānaṃ manyetātmārthe prasṛtiyāvakaṃ śrapayet // Vi_48.1 //",
  "GSD36visnu_pu:1786": "na tato 'gnau juhuyāt // Vi_48.2 //",
  "GSD36visnu_pu:1787": "na cātra balikarma // Vi_48.3 //",
  "GSD36visnu_pu:1788": "aśṛtaṃ śrapyamāṇaṃ śṛtaṃ cābhimantrayet // Vi_48.4 //",
  "GSD36visnu_pu:1789": "śrapyamāṇe rakṣāṃ kuryāt // Vi_48.5 //",
  "GSD36visnu_pu:1790": "brahmā devānāṃ padavīḥ kavīnām ṛṣir viprāṇāṃ mahiṣo mṛgāṇām /",
  "GSD36visnu_pu:1791": "śyeno gṛdhrāṇāṃ svadhitir vanānāṃ somaḥ pavitram atyeti rebhan // Vi_48.6 //",
  "GSD36visnu_pu:1792": "iti darbhān badhnāti // Vi_48.6 //",
  "GSD36visnu_pu:1793": "śṛtaṃ ca tam aśnīyāt pātre niṣicya // Vi_48.7 //",
  "GSD36visnu_pu:1794": "ye devā manojātā monojuṣaḥ sudakṣā dakṣapitaras te naḥ pāntu te no 'vantu tebhyo namas tebhyaḥ svāhety ātmani juhuyāt // Vi_48.8 //",
  "GSD36visnu_pu:1795": "athācānto nābhim ālabheta // Vi_48.9 //",
  "GSD36visnu_pu:1796": "snātāḥ pītā bhavata yūyam āpo 'smākam udare yavāḥ,",
  "GSD36visnu_pu:1797": "tā asmabhyam anamīvā ayakṣmā anāgasaḥ santu devīr amṛtāṃ ṛtāvṛdha iti // Vi_48.10 //",
  "GSD36visnu_pu:1798": "trirātraṃ medhārthī // Vi_48.11 //",
  "GSD36visnu_pu:1799": "ṣaḍrātraṃ pāpakṛt // Vi_48.12 //",
  "GSD36visnu_pu:1800": "saptarātraṃ pītvā mahāpātakinām anyatamaṃ punāti // Vi_48.13 //",
  "GSD36visnu_pu:1801": "dvādaśarātreṇa pūrvapuruṣakṛtam api pāpaṃ nirdahati // Vi_48.14 //",
  "GSD36visnu_pu:1802": "māsaṃ pītvā sarvapāpāni // Vi_48.15 //",
  "GSD36visnu_pu:1803": "gonihāramuktānāṃ yavānām ekaviṃśatirātraṃ ca // Vi_48.16 //",
  "GSD36visnu_pu:1804": "yavo 'si dhānyarājo 'si vāruṇo madhusaṃyutaḥ /",
  "GSD36visnu_pu:1805": "nirṇodaḥ sarvapāpānāṃ pavitram ṛṣibhir dhṛtam // Vi_48.17 //",
  "GSD36visnu_pu:1806": "ghṛtaṃ yavā madhu yavā āpo vā amṛtaṃ yavāḥ /",
  "GSD36visnu_pu:1807": "sarve punīta me pāpaṃ yan me kiṃcana duṣkṛtam // Vi_48.18 //",
  "GSD36visnu_pu:1808": "vācā kṛtaṃ karmakṛtaṃ manasā durvicintitam /",
  "GSD36visnu_pu:1809": "alakṣmīṃ kālakarṇīṃ ca nāśayadhvaṃ yavā mama // Vi_48.19 //",
  "GSD36visnu_pu:1810": "śvasūkarāvalīḍhaṃ ca ucchiṣṭopahataṃ ca yat /",
  "GSD36visnu_pu:1811": "mātāpitror aśuśrūṣāṃ tat punīdhvaṃ yavā mama // Vi_48.20 //",
  "GSD36visnu_pu:1812": "gaṇānnaṃ gaṇikānnaṃ ca śūdrānnaṃ śrāddhasūtakam /",
  "GSD36visnu_pu:1813": "caurasyānnaṃ navaśrāddhaṃ punīdhvaṃ ca yavā mama // Vi_48.21 //",
  "GSD36visnu_pu:1814": "bāladhūrtam adharmaṃ ca rājadvārakṛtaṃ ca yat /",
  "GSD36visnu_pu:1815": "suvarṇastainyam avrātyam ayājyasya ca yājanam /",
  "GSD36visnu_pu:1816": "brāhmaṇānāṃ parīvādaṃ punīdhvaṃ ca yavā mama // Vi_48.22 //",
  "GSD36visnu_pu:1817": "Vi_49",
  "GSD36visnu_pu:1818": "mārgaśīrṣaśuklaikādaśyām upoṣito dvādaśyāṃ bhagavantaṃ śrīvāsudevam arcayet // Vi_49.1 //",
  "GSD36visnu_pu:1819": "puṣpadhūpānulepanadīpanaivedyaiḥ vahnibrāhmaṇatarpaṇaiś ca // Vi_49.2 //",
  "GSD36visnu_pu:1820": "vratam etat saṃvatsaraṃ kṛtvā pāpebhyaḥ pūto bhavati // Vi_49.3 //",
  "GSD36visnu_pu:1821": "yāvaj jīvaṃ kṛtvā śvetadvīpam āpnoti // Vi_49.4 //",
  "GSD36visnu_pu:1822": "ubhayapakṣadvādaśīṣv evaṃ saṃvatsareṇa svargalokam āpnoti // Vi_49.5 //",
  "GSD36visnu_pu:1823": "yāvaj jīvaṃ kṛtvā viṣṇulokam // Vi_49.6 //",
  "GSD36visnu_pu:1824": "evam eva pañcadaśīṣv api // Vi_49.7 //",
  "GSD36visnu_pu:1825": "brahmabhūtam amāvāsyāṃ paurṇamāsyāṃ tathaiva ca /",
  "GSD36visnu_pu:1826": "yogabhūtaṃ paricaran keśavaṃ mahad āpnuyāt // Vi_49.8 //",
  "GSD36visnu_pu:1827": "dṛśyete sahitau yasyāṃ divi candrabṛhaspatī /",
  "GSD36visnu_pu:1828": "paurṇamāsī tu mahatī proktā saṃvatsare tu sā // Vi_49.9 //",
  "GSD36visnu_pu:1829": "tasyāṃ dānopavāsādyam akṣayaṃ parikīrtitam /",
  "GSD36visnu_pu:1830": "tathaiva dvādaśī śuklā yā syāc chravaṇasaṃyutā // Vi_49.10 //",
  "GSD36visnu_pu:1831": "Vi_50",
  "GSD36visnu_pu:1832": "vane parṇakuṭīṃ kṛtvā vaset // Vi_50.1 //",
  "GSD36visnu_pu:1833": "triṣavaṇaṃ snāyāt // Vi_50.2 //",
  "GSD36visnu_pu:1834": "svakarma cācakṣāṇo grāme grāme bhaikṣyam ācaret // Vi_50.3 //",
  "GSD36visnu_pu:1835": "tṛṇaśāyī ca syāt // Vi_50.4 //",
  "GSD36visnu_pu:1836": "etan mahāvratam // Vi_50.5 //",
  "GSD36visnu_pu:1837": "brāhmaṇaṃ hatvā dvādaśasaṃvatsaraṃ kuryāt // Vi_50.6 //",
  "GSD36visnu_pu:1838": "yāgasthaṃ kṣatriyaṃ vaiśyaṃ vā // Vi_50.7 //",
  "GSD36visnu_pu:1839": "gurviṇīṃ rajasvalāṃ vā // Vi_50.8 //",
  "GSD36visnu_pu:1840": "atrigotrāṃ vā nārīm // Vi_50.9 //",
  "GSD36visnu_pu:1841": "mitraṃ vā // Vi_50.10 //",
  "GSD36visnu_pu:1842": "nṛpativadhe mahāvratam eva dviguṇaṃ kuryāt // Vi_50.11 //",
  "GSD36visnu_pu:1843": "pādonaṃ kṣatriyavadhe // Vi_50.12 //",
  "GSD36visnu_pu:1844": "ardhaṃ vaiśyavadhe // Vi_50.13 //",
  "GSD36visnu_pu:1845": "tadardhaṃ śūdravadhe // Vi_50.14 //",
  "GSD36visnu_pu:1846": "sarveṣu śavaśirodhvajī syāt // Vi_50.15 //",
  "GSD36visnu_pu:1847": "māsam ekaṃ kṛtavāpano gavām anugamanaṃ kuryāt // Vi_50.16 //",
  "GSD36visnu_pu:1848": "tāsv āsīnāsv āsīta // Vi_50.17 //",
  "GSD36visnu_pu:1849": "sthitāsu sthitaś ca syāt // Vi_50.18 //",
  "GSD36visnu_pu:1850": "sannāṃ coddharet // Vi_50.19 //",
  "GSD36visnu_pu:1851": "bhayebhyaś ca rakṣet // Vi_50.20 //",
  "GSD36visnu_pu:1852": "tāsāṃ śītāditrāṇam akṛtvā nātmanaḥ kuryāt // Vi_50.21 //",
  "GSD36visnu_pu:1853": "gomūtreṇa snāyāt // Vi_50.22 //",
  "GSD36visnu_pu:1854": "gorasaiś ca varteta // Vi_50.23 //",
  "GSD36visnu_pu:1855": "etad govrataṃ govadhe kuryāt // Vi_50.24 //",
  "GSD36visnu_pu:1856": "gajaṃ hatvā pañca nīlavṛṣabhān dadyāt // Vi_50.25 //",
  "GSD36visnu_pu:1857": "turagaṃ vāsaḥ // Vi_50.26 //",
  "GSD36visnu_pu:1858": "ekahāyanam anaḍvāhaṃ kharavadhe // Vi_50.27 //",
  "GSD36visnu_pu:1859": "meṣājavadhe ca // Vi_50.28 //",
  "GSD36visnu_pu:1860": "suvarṇakṛṣṇalam uṣṭravadhe // Vi_50.29 //",
  "GSD36visnu_pu:1861": "śvānaṃ hatvā trirātram upavaset // Vi_50.30 //",
  "GSD36visnu_pu:1862": "hatvā mūṣakamārjāranakulamaṇḍūkaḍuṇḍubhājagarāṇām anyatamam upoṣitaḥ kṛsaraṃ brāhmaṇaṃ bhojayitvā lohadaṇḍaṃ dakṣiṇāṃ dadyāt // Vi_50.31 //",
  "GSD36visnu_pu:1863": "godholūkakākajhaṣavadhe trirātram upavaset // Vi_50.32 //",
  "GSD36visnu_pu:1864": "haṃsabakabalākāmadguvānaraśyenabhāsacakravākānām anyatamaṃ hatvā brāhmaṇāya gāṃ dadyāt // Vi_50.33 //",
  "GSD36visnu_pu:1865": "sarpaṃ hatvābhrīṃ kārṣṇāyasīṃ dadyāt // Vi_50.34 //",
  "GSD36visnu_pu:1866": "ṣaṇḍhaṃ hatvā palālabhārakam // Vi_50.35 //",
  "GSD36visnu_pu:1867": "varāhaṃ hatvā ghṛtakumbham // Vi_50.36 //",
  "GSD36visnu_pu:1868": "tittiriṃ tiladroṇam // Vi_50.37 //",
  "GSD36visnu_pu:1869": "śukaṃ dvihāyanavatsam // Vi_50.38 //",
  "GSD36visnu_pu:1870": "krauñcaṃ trihāyanam // Vi_50.39 //",
  "GSD36visnu_pu:1871": "kravyādamṛgavadhe payasvinīṃ gāṃ dadyāt // Vi_50.40 //",
  "GSD36visnu_pu:1872": "akravyādamṛgavadhe vatsatarīm // Vi_50.41 //",
  "GSD36visnu_pu:1873": "anuktamṛgavadhe trirātraṃ payasā varteta // Vi_50.42 //",
  "GSD36visnu_pu:1874": "pakṣivadhe naktāśī syāt // Vi_50.43 //",
  "GSD36visnu_pu:1875": "rūpyamāṣaṃ vā dadyāt // Vi_50.44 //",
  "GSD36visnu_pu:1876": "hatvā jalacaram upavaset // Vi_50.45 //",
  "GSD36visnu_pu:1877": "asthanvatāṃ tu sattvānāṃ sahasrasya pramāpaṇe /",
  "GSD36visnu_pu:1878": "pūrṇe cānasy anasthnāṃ tu śūdrahatyāvrataṃ caret // Vi_50.46 //",
  "GSD36visnu_pu:1879": "kiṃcid eva tu viprāya dadyād asthimatāṃ vadhe /",
  "GSD36visnu_pu:1880": "anashthnāṃ caiva hiṃsāyāṃ prāṇāyāmena śudhyati // Vi_50.47 //",
  "GSD36visnu_pu:1881": "phaladānāṃ tu vṛkṣāṇāṃ chedane japyam ṛkśatam /",
  "GSD36visnu_pu:1882": "gulmavallīlatānāṃ ca puṣpitānāṃ ca vīrudhām // Vi_50.48 //",
  "GSD36visnu_pu:1883": "annādyajānāṃ sattvānāṃ rasajānāṃ ca sarvaśaḥ /",
  "GSD36visnu_pu:1884": "phalapuṣpodbhavānāṃ ca ghṛtaprāśo viśodhanam // Vi_50.49 //",
  "GSD36visnu_pu:1885": "kṛṣṭajānām oṣadhīnāṃ jātānāṃ ca svayaṃ vane /",
  "GSD36visnu_pu:1886": "vṛthālambhe 'nugacched gāṃ dinam ekam payovrataḥ // Vi_50.50 //",
  "GSD36visnu_pu:1887": "Vi_51",
  "GSD36visnu_pu:1888": "surāpaḥ sarvakarmavarjitaḥ kaṇān varṣam aśnīyāt // Vi_51.1 //",
  "GSD36visnu_pu:1889": "malānāṃ madyānāṃ cānyatamasya prāśane cāndrāyaṇaṃ kuryāt // Vi_51.2 //",
  "GSD36visnu_pu:1890": "laśunapalāṇḍugṛñjanaitadgandhiviḍvarāhagrāmakukkuṭavānaragomāṃsabhakṣaṇe ca // Vi_51.3 //",
  "GSD36visnu_pu:1891": "sarveṣv eteṣu dvijānāṃ prāyaścittānte bhūyaḥ saṃskāraṃ kuryāt // Vi_51.4 //",
  "GSD36visnu_pu:1892": "vapanamekhalādaṇḍabhaikṣyacaryāvratāni punaḥsaṃskārakarmaṇi varjanīyāni // Vi_51.5 //",
  "GSD36visnu_pu:1893": "śaśakaśalyakagodhākhaḍgakūrmavarjaṃ pañcanakhamāṃsāśane saptarātram upavaset // Vi_51.6 //",
  "GSD36visnu_pu:1894": "gaṇagaṇikāstenagāyanānnāni bhuktvā saptarātraṃ payasā varteta // Vi_51.7 //",
  "GSD36visnu_pu:1895": "takṣakānnaṃ carmakartuś ca // Vi_51.8 //",
  "GSD36visnu_pu:1896": "vārdhuṣikakadaryadīkṣitabaddhanigaḍābhiśastaṣaṇḍhānāṃ ca // Vi_51.9 //",
  "GSD36visnu_pu:1897": "puṃścalīdāmbhikacikitsakalubdhakakrūrogrocchiṣṭabhojināṃ ca // Vi_51.10 //",
  "GSD36visnu_pu:1898": "avīrastrī suvarṇakārasapatnapatitānāṃ ca // Vi_51.11 //",
  "GSD36visnu_pu:1899": "piśunānṛtavādikṣatadharmātmarasavikrayiṇāṃ ca // Vi_51.12 //",
  "GSD36visnu_pu:1900": "śailūṣatantuvāyakṛtaghnarajakānāṃ ca // Vi_51.13 //",
  "GSD36visnu_pu:1901": "karmakāraniṣādaraṅgāvatārivaiṇaśastravikrayiṇāṃ ca // Vi_51.14 //",
  "GSD36visnu_pu:1902": "śvajīviśauṇḍikatailikacailanirṇejakānāṃ ca // Vi_51.15 //",
  "GSD36visnu_pu:1903": "rajasvalāsahopapativeśmānāṃ ca // Vi_51.16 //",
  "GSD36visnu_pu:1904": "bhrūṇaghnāvekṣitam udakyāsaṃspṛṣṭaṃ patatriṇāvalīḍhaṃ śunā saṃspṛṣṭaṃ gavāghrātaṃ ca // Vi_51.17 //",
  "GSD36visnu_pu:1905": "kāmataḥ padā spṛṣṭam avakṣutam // Vi_51.18 //",
  "GSD36visnu_pu:1906": "mattakruddhāturāṇāṃ ca // Vi_51.19 //",
  "GSD36visnu_pu:1907": "anarcitaṃ vṛthā māṃsaṃ ca // Vi_51.20 //",
  "GSD36visnu_pu:1908": "pāṭhīnarohitarājīvasiṃhatuṇḍaśakulavarjaṃ sarvamatsyamāṃsāśane trirātram upavaset // Vi_51.21 //",
  "GSD36visnu_pu:1909": "sarvajalajamāṃsāśane ca // Vi_51.22 //",
  "GSD36visnu_pu:1910": "āpaḥ surābhāṇḍasthāḥ pītvā saptarātraṃ śaṅkhapuṣpīśṛtaṃ payaḥ pibet // Vi_51.23 //",
  "GSD36visnu_pu:1911": "madyabhāṇḍasthāś ca pañcarātram // Vi_51.24 //",
  "GSD36visnu_pu:1912": "somapaḥ surāpasyāghrāya gandham udakamagnas trir aghamarṣaṇaṃ japtvā ghṛtaprāśanam ācaret // Vi_51.25 //",
  "GSD36visnu_pu:1913": "kharoṣṭrakākamāṃsāśane cāndrāyaṇaṃ kuryāt // Vi_51.26 //",
  "GSD36visnu_pu:1914": "prāśyājñātaṃ sūnāsthaṃ śuṣkamāṃsaṃ ca // Vi_51.27 //",
  "GSD36visnu_pu:1915": "kravyādamṛgapakṣimāṃsāśane taptakṛcchram // Vi_51.28 //",
  "GSD36visnu_pu:1916": "kalaviṅkaplavacakravākahaṃsarajjudālasārasadātyūhaśukasārikābakabalākākokilakhañjarīṭāśane trirātram upavaset // Vi_51.29 //",
  "GSD36visnu_pu:1917": "ekaśaphobhayadantāśane ca // Vi_51.30 //",
  "GSD36visnu_pu:1918": "tittirikapiñjalalāvakavartikāmayūravarjaṃ sarvapakṣimāṃsāśane cāhorātram // Vi_51.31 //",
  "GSD36visnu_pu:1919": "kīṭāśane dinam ekaṃ brahmasuvarcalāṃ pibet // Vi_51.32 //",
  "GSD36visnu_pu:1920": "śunāṃ māṃsāśane ca // Vi_51.33 //",
  "GSD36visnu_pu:1921": "chatrākakavakāśane sāṃtapanam // Vi_51.34 //",
  "GSD36visnu_pu:1922": "yavagodhūmapayovikāraṃ snehāktaṃ śuktaṃ khāṇḍavaṃ ca varjayitvā yat paryuṣitaṃ tat prāśyopavaset // Vi_51.35 //",
  "GSD36visnu_pu:1923": "vraścanāmedhyaprabhavān lohitāṃś ca vṛkṣaniryāsān // Vi_51.36 //",
  "GSD36visnu_pu:1924": "śālūkavṛthākṛsarasaṃyāvapāyasāpūpaśaṣkulīdevānnāni havīṃṣi ca // Vi_51.37 //",
  "GSD36visnu_pu:1925": "goajāmahiṣīvarjaṃ sarvapayāṃsi ca // Vi_51.38 //",
  "GSD36visnu_pu:1926": "anirdaśāhāni tāny api // Vi_51.39 //",
  "GSD36visnu_pu:1927": "syandinīsandhinīvivatsākṣīraṃ ca // Vi_51.40 //",
  "GSD36visnu_pu:1928": "amedhyabhujaś ca // Vi_51.41 //",
  "GSD36visnu_pu:1929": "dadhivarjaṃ kevalāni ca śuktāni // Vi_51.42 //",
  "GSD36visnu_pu:1930": "brahmacaryāśramī śrāddhabhojane trirātram upavaset // Vi_51.43 //",
  "GSD36visnu_pu:1931": "dinam ekaṃ codake vaset // Vi_51.44 //",
  "GSD36visnu_pu:1932": "madhumāṃsāśane prājāpatyam // Vi_51.45 //",
  "GSD36visnu_pu:1933": "biḍālakākanakulākhūcchiṣṭabhakṣaṇe brahmasuvarcalāṃ pibet // Vi_51.46 //",
  "GSD36visnu_pu:1934": "śvocchiṣṭāśane dinam ekam upoṣitaḥ pañcagavyaṃ pibet // Vi_51.47 //",
  "GSD36visnu_pu:1935": "pañcanakhaviṇmūtrāśane saptarātram // Vi_51.48 //",
  "GSD36visnu_pu:1936": "āmaśrāddhāśane trirātraṃ payasā varteta // Vi_51.49 //",
  "GSD36visnu_pu:1937": "brāhmaṇaḥ śūdrocchiṣṭāśane saptarātram // Vi_51.50 //",
  "GSD36visnu_pu:1938": "vaiśyocchiṣṭāśane pañcarātram // Vi_51.51 //",
  "GSD36visnu_pu:1939": "rājanyocchiṣṭāśane trirātram // Vi_51.52 //",
  "GSD36visnu_pu:1940": "brāhmaṇocchiṣṭāśane tv ekāham // Vi_51.53 //",
  "GSD36visnu_pu:1941": "rājanyaḥ śūdrocchiṣṭāśī pañcarātram // Vi_51.54 //",
  "GSD36visnu_pu:1942": "vaiśyocchiṣṭāśī trirātram // Vi_51.55 //",
  "GSD36visnu_pu:1943": "vaiśyaḥ śūdrocchiṣṭāśī ca // Vi_51.56 //",
  "GSD36visnu_pu:1944": "caṇḍālānnaṃ bhuktvā trirātram upavaset // Vi_51.57 //",
  "GSD36visnu_pu:1945": "siddhaṃ bhuktvā parākaḥ // Vi_51.58 //",
  "GSD36visnu_pu:1946": "asaṃskṛtān paśūn mantrair nādyād vipraḥ kathaṃcana /",
  "GSD36visnu_pu:1947": "mantrais tu saṃskṛtān adyāc chāśvataṃ vidhim āsthitaḥ // Vi_51.59 //",
  "GSD36visnu_pu:1948": "yāvanti paśuromāṇi tāvat kṛtveha māraṇam /",
  "GSD36visnu_pu:1949": "vṛthā paśughnaḥ prāpnoti pretya ceha ca niṣkṛtim // Vi_51.60 //",
  "GSD36visnu_pu:1950": "yajñārthaṃ paśavaḥ sṛṣṭāḥ svayam eva svayaṃbhuvā /",
  "GSD36visnu_pu:1951": "yajño hi bhūtyai sarvasya tasmād yajñe vadho 'vadhaḥ // Vi_51.61 //",
  "GSD36visnu_pu:1952": "na tādṛśaṃ bhavaty eno mṛgahantur dhanārthinaḥ /",
  "GSD36visnu_pu:1953": "yādṛśaṃ bhavati pretya vṛthā māṃsāni khādataḥ // Vi_51.62 //",
  "GSD36visnu_pu:1954": "oṣadhyaḥ paśavo vṛkṣās tiryañcaḥ pakṣiṇas tathā /",
  "GSD36visnu_pu:1955": "yajñārthaṃ nidhanam prāptāḥ prāpnuvanty ucchritīḥ punaḥ // Vi_51.63 //",
  "GSD36visnu_pu:1956": "madhuparke ca yajñe ca pitṛdaivatakarmaṇi /",
  "GSD36visnu_pu:1957": "atraiva paśavo hiṃsyā nānyatreti kathaṃcana // Vi_51.64 //",
  "GSD36visnu_pu:1958": "yajñārtheṣu paśūn hiṃsan vedatattvārthavid dvijaḥ /",
  "GSD36visnu_pu:1959": "ātmānaṃ ca paśūṃś caiva gamayaty uttamāṃ gatim // Vi_51.65 //",
  "GSD36visnu_pu:1960": "gṛhe gurāv araṇye vā nivasann ātmavān dvijaḥ /",
  "GSD36visnu_pu:1961": "nāvedavihitāṃ hiṃsām āpady api samācaret // Vi_51.66 //",
  "GSD36visnu_pu:1962": "yā vedavihitā hiṃsā niyatāsmiṃś carācare /",
  "GSD36visnu_pu:1963": "ahiṃsām eva tāṃ vidyād vedād dharmo hi nirbabhau // Vi_51.67 //",
  "GSD36visnu_pu:1964": "yo 'hiṃsakāni bhūtāni hinasty ātmasukhecchayā /",
  "GSD36visnu_pu:1965": "sa jīvaṃś ca mṛtaś caiva na kvacit sukham edhate // Vi_51.68 //",
  "GSD36visnu_pu:1966": "yo bandhanavadhakleśān prāṇināṃ na cikīrṣati /",
  "GSD36visnu_pu:1967": "sa sarvasya hitaprepsuḥ sukham atyantam aśnute // Vi_51.69 //",
  "GSD36visnu_pu:1968": "yad dhyāyati yat kurute ratiṃ badhnāti yatra ca /",
  "GSD36visnu_pu:1969": "tad evāpnoty ayatnena yo hinasti na kiṃcana // Vi_51.70 //",
  "GSD36visnu_pu:1970": "nākṛtvā prāṇināṃ hiṃsāṃ māṃsam utpadyate kvacit /",
  "GSD36visnu_pu:1971": "na ca prāṇivadhaḥ svargyas tasmān māṃsaṃ vivarjayet // Vi_51.71 //",
  "GSD36visnu_pu:1972": "samutpattiṃ ca māṃsasya vadhabandhau ca dehinām /",
  "GSD36visnu_pu:1973": "prasamīkṣya nivarteta sarvamāṃsasya bhakṣaṇāt // Vi_51.72 //",
  "GSD36visnu_pu:1974": "na bhakṣayati yo māṃsaṃ vidhiṃ hitvā piśācavat /",
  "GSD36visnu_pu:1975": "sa loke priyatāṃ yāti vyādhibhiś ca na pīḍyate // Vi_51.73 //",
  "GSD36visnu_pu:1976": "anumantā viśasitā nihantā krayavikrayī /",
  "GSD36visnu_pu:1977": "saṃskartā copahartā ca khādakaś ceti ghātakāḥ // Vi_51.74 //",
  "GSD36visnu_pu:1978": "svamāṃsaṃ paramāṃsena yo vardhayitum icchati /",
  "GSD36visnu_pu:1979": "anabhyarcya pitṝn devān na tato 'nyo 'sty apuṇyakṛt // Vi_51.75 //",
  "GSD36visnu_pu:1980": "varṣe varṣe 'śvamedhena yo yajeta śataṃ samāḥ /",
  "GSD36visnu_pu:1981": "māṃsāni ca na khāded yas tayoḥ puṇyaphalaṃ samam // Vi_51.76 //",
  "GSD36visnu_pu:1982": "phalamūlāśanair divyair munyannānāṃ ca bhojanaiḥ /",
  "GSD36visnu_pu:1983": "na tat phalam avāpnoti yan māṃsaparivarjanāt // Vi_51.77 //",
  "GSD36visnu_pu:1984": "māṃ sa bhakṣayitāmutra yasya māṃsam ihādmy aham /",
  "GSD36visnu_pu:1985": "etan māṃsasya māṃsatvaṃ pravadanti manīṣiṇaḥ // Vi_51.78 //",
  "GSD36visnu_pu:1986": "Vi_52",
  "GSD36visnu_pu:1987": "suvarṇasteyakṛd rājñe karmācakṣāṇo musalam arpayet // Vi_52.1 //",
  "GSD36visnu_pu:1988": "vadhāt tyāgād vā prayato bhavati // Vi_52.2 //",
  "GSD36visnu_pu:1989": "mahāvrataṃ dvādaśābdāni vā kuryāt // Vi_52.3 //",
  "GSD36visnu_pu:1990": "nikṣepāpahārī ca // Vi_52.4 //",
  "GSD36visnu_pu:1991": "dhānyadhanāpahārī ca kṛcchram abdam // Vi_52.5 //",
  "GSD36visnu_pu:1992": "manuṣyastrīkūpakṣetravāpīnām apahāre cāndrāyaṇam // Vi_52.6 //",
  "GSD36visnu_pu:1993": "dravyāṇām alpasārāṇāṃ sāṃtapanam // Vi_52.7 //",
  "GSD36visnu_pu:1994": "bhakṣyabhojyayānaśayyāsanapuṣpamūlaphalānāṃ pañcagavyapānam // Vi_52.8 //",
  "GSD36visnu_pu:1995": "tṛṇakāṣṭhadrumaśuṣkānnaguḍavastracarmāmiṣāṇāṃ trirātram upavaset // Vi_52.9 //",
  "GSD36visnu_pu:1996": "maṇimuktāpravālatāmrarajatāyaḥkāṃsyānāṃ dvādaśāhaṃ kaṇān aśnīyāt // Vi_52.10 //",
  "GSD36visnu_pu:1997": "kārpāsakīṭajorṇādyapaharaṇe trirātraṃ payasā varteta // Vi_52.11 //",
  "GSD36visnu_pu:1998": "dviśaphaikaśaphāpaharaṇe dvirātram upavaset // Vi_52.12 //",
  "GSD36visnu_pu:1999": "pakṣigandhauṣadhirajjuvaidalānām apaharaṇe dinam upavaset // Vi_52.13 //",
  "GSD36visnu_pu:2000": "dattvaivāpahṛtaṃ dravyaṃ dhanikasyāpy upāyataḥ /",
  "GSD36visnu_pu:2001": "prāyaścittaṃ tataḥ kuryāt kalmaṣasyāpanuttaye // Vi_52.14 //",
  "GSD36visnu_pu:2002": "yad yat parebhyas tv ādadyāt puruṣas tu niraṅkuśaḥ /",
  "GSD36visnu_pu:2003": "tena tena vihīnaḥ syād yatra yatrābhijāyate // Vi_52.15 //",
  "GSD36visnu_pu:2004": "jīvitaṃ dharmakāmau ca dhane yasmāt pratiṣṭhitau /",
  "GSD36visnu_pu:2005": "tasmāt sarvaprayatnena dhanahiṃsāṃ vivarjayet // Vi_52.16 //",
  "GSD36visnu_pu:2006": "prāṇihiṃsāparo yas tu dhanahiṃsāparas tathā /",
  "GSD36visnu_pu:2007": "mahad duḥkham avāpnoti dhanahiṃsāparas tayoḥ // Vi_52.17 //",
  "GSD36visnu_pu:2008": "Vi_53",
  "GSD36visnu_pu:2009": "athāgamyāgamane mahāvratavidhānenābdaṃ cīravāsā vane prājāpatyaṃ kuryāt // Vi_53.1 //",
  "GSD36visnu_pu:2010": "paradāragamane ca // Vi_53.2 //",
  "GSD36visnu_pu:2011": "govrataṃ gogamane ca // Vi_53.3 //",
  "GSD36visnu_pu:2012": "puṃsy ayonāv ākāśe 'psu divā goyāne ca savāsāḥ snānam ācaret // Vi_53.4 //",
  "GSD36visnu_pu:2013": "caṇḍālīgamane tatsāmyam āpnuyāt // Vi_53.5 //",
  "GSD36visnu_pu:2014": "ajñānataś cāndrāyaṇadvayaṃ kuryāt // Vi_53.6 //",
  "GSD36visnu_pu:2015": "paśuveśyāgamane ca prājāpatyam // Vi_53.7 //",
  "GSD36visnu_pu:2016": "sakṛd duṣṭā ca strī yat puruṣasya paradāre tadvrataṃ kuryāt // Vi_53.8 //",
  "GSD36visnu_pu:2017": "yat karoty ekarātreṇa vṛṣalīsevanād dvijaḥ /",
  "GSD36visnu_pu:2018": "tad bhaikṣyabhug japan nityaṃ tribhir varṣair vyapohati // Vi_53.9 //",
  "GSD36visnu_pu:2019": "Vi_54",
  "GSD36visnu_pu:2020": "yaḥ pāpātmā yena saha saṃyujyate sa tasyaiva prāyaścittaṃ kuryāt // Vi_54.1 //",
  "GSD36visnu_pu:2021": "mṛtapañcanakhāt kūpād atyantopahatāc codakaṃ pītvā brāhamaṇas trirātram upavaset // Vi_54.2 //",
  "GSD36visnu_pu:2022": "dvyahaṃ rājanyaḥ // Vi_54.3 //",
  "GSD36visnu_pu:2023": "ekāhaṃ vaiśyaḥ // Vi_54.4 //",
  "GSD36visnu_pu:2024": "śūdro naktam // Vi_54.5 //",
  "GSD36visnu_pu:2025": "sarve cānte vratasya pañcagavyaṃ pibeyuḥ // Vi_54.6 //",
  "GSD36visnu_pu:2026": "pañcagavyaṃ pibec chūdro brāhmaṇas tu surāṃ pibet /",
  "GSD36visnu_pu:2027": "ubhau tau narakaṃ yāto mahārauravasaṃjñitam // Vi_54.7 //",
  "GSD36visnu_pu:2028": "parvānārogyavarjam ṛtāv avagacchan patnīṃ trirātram upavaset // Vi_54.8 //",
  "GSD36visnu_pu:2029": "kūṭasākṣī brahmahatyāvrataṃ caret // Vi_54.9 //",
  "GSD36visnu_pu:2030": "anudakamūtrapurīṣakaraṇe sacailaṃ snānaṃ mahāvyāhṛtihomaś ca // Vi_54.10 //",
  "GSD36visnu_pu:2031": "sūryābhyuditanirmuktaḥ sacailasnātaḥ sāvitryaṣṭaśatam āvartayet // Vi_54.11 //",
  "GSD36visnu_pu:2032": "śvasṛgālaviḍvarāhakharavānaravāyasapuṃścalībhir daṣṭaḥ sravantīm āsādya ṣoḍaśa prāṇāyāmān kuryāt // Vi_54.12 //",
  "GSD36visnu_pu:2033": "vedāgnyutsādī triṣavaṇasnāyy adhaḥśāyī saṃvatsaraṃ sakṛdbhaikṣyeṇa varteta // Vi_54.13 //",
  "GSD36visnu_pu:2034": "samutkarṣānṛte guroś cālīkanirbandhe tadākṣepaṇe ca māsaṃ payasā varteta // Vi_54.14 //",
  "GSD36visnu_pu:2035": "nāstiko nāstikavṛttiḥ kṛtaghnaḥ kūṭavyavahārī brāhmaṇavṛttighnaś caite saṃvatsaraṃ bhaikṣyeṇa varteran // Vi_54.15 //",
  "GSD36visnu_pu:2036": "parivittiḥ parivettā ca yayā ca parividyate dātā yājakaś ca cāndrāyaṇaṃ kuryāt // Vi_54.16 //",
  "GSD36visnu_pu:2037": "prāṇibhūpuṇyasomavikrayī taptakṛcchram // Vi_54.17 //",
  "GSD36visnu_pu:2038": "ārdrauṣadhigandhapuṣpaphalamūlacarmavetravidalatuṣakapālakeśabhasmāsthigorasapiṇyākatilatailavikrayī prājāpatyam // Vi_54.18 //",
  "GSD36visnu_pu:2039": "ślaiṣmajatumadhūcchiṣṭaśaṅkhaśuktitrapusīsakṛṣṇalohaudumbarakhaḍgapātravikrayī cāndrāyaṇaṃ kuryāt // Vi_54.19 //",
  "GSD36visnu_pu:2040": "raktavastraraṅgaratnagandhaguḍamadhurasorṇāvikrayī trirātram upavaset // Vi_54.20 //",
  "GSD36visnu_pu:2041": "māṃsalavaṇalākṣākṣīravikrayī cāndrāyaṇaṃ kuryāt // Vi_54.21 //",
  "GSD36visnu_pu:2042": "taṃ ca bhūyaś copanayet // Vi_54.22 //",
  "GSD36visnu_pu:2043": "uṣṭreṇa khareṇa vā gatvā nagnaḥ snātvā suptvā bhuktvā prāṇāyāmatrayam kuryāt // Vi_54.23 //",
  "GSD36visnu_pu:2044": "japitvā trīṇi sāvitryāḥ sahasrāṇi samāhitaḥ /",
  "GSD36visnu_pu:2045": "māsaṃ goṣṭhe payaḥ pītvā mucyate 'satpratigrahāt // Vi_54.24 //",
  "GSD36visnu_pu:2046": "ayājyayājanaṃ kṛtvā pareṣām antyakarma ca /",
  "GSD36visnu_pu:2047": "abhicāram ahīnaṃ ca tribhiḥ kṛcchrair vyapohati // Vi_54.25 //",
  "GSD36visnu_pu:2048": "yeṣāṃ dvijānāṃ sāvitrī nānūcyeta yathāvidhi /",
  "GSD36visnu_pu:2049": "tāṃś cārayitvā trīn kṛcchrān yathāvidhy upanāyayet // Vi_54.26 //",
  "GSD36visnu_pu:2050": "prāyaścittaṃ cikīrṣanti vikarmasthās tu ye dvijāḥ /",
  "GSD36visnu_pu:2051": "brāhmaṇyāc ca parityaktās teṣām apy etad ādiśet // Vi_54.27 //",
  "GSD36visnu_pu:2052": "yad garhitenārjayanti karmaṇā brāhmaṇā dhanam /",
  "GSD36visnu_pu:2053": "tasyotsargeṇa śudhyanti japyena tapasā tathā // Vi_54.28 //",
  "GSD36visnu_pu:2054": "vedoditānāṃ nityānāṃ karmaṇāṃ samatikrame /",
  "GSD36visnu_pu:2055": "snātakavratalope ca prāyaścittam abhojanam // Vi_54.29 //",
  "GSD36visnu_pu:2056": "avagūrya caret kṛcchram atikṛcchraṃ nipātane /",
  "GSD36visnu_pu:2057": "*kṛcchrātikṛcchraṃ kurvīta viprasyotpādya śoṇitam [kucchra] // Vi_54.30 //",
  "GSD36visnu_pu:2058": "enasvibhir nirṇiktair nārthaṃ kiṃcit samācaret /",
  "GSD36visnu_pu:2059": "kṛtanirṇejanāṃś caitān na jugupseta dharmavit // Vi_54.31 //",
  "GSD36visnu_pu:2060": "bālaghnāṃś ca kṛtaghnāṃś ca viśuddhān api dharmataḥ /",
  "GSD36visnu_pu:2061": "śaraṇāgatahantṝṃś ca strīhantṝṃś ca na saṃvaset // Vi_54.32 //",
  "GSD36visnu_pu:2062": "aśītir yasya varṣāṇi bālo vāpy ūnaṣoḍaśaḥ /",
  "GSD36visnu_pu:2063": "prāyaścittārdham arhanti striyo rogiṇa eva ca // Vi_54.33 //",
  "GSD36visnu_pu:2064": "anuktaniṣkṛtīnāṃ tu pāpānām apanuttaye /",
  "GSD36visnu_pu:2065": "śaktiṃ cāvekṣya pāpaṃ ca prāyaścittaṃ prakalpyet // Vi_54.34 //",
  "GSD36visnu_pu:2066": "Vi_55",
  "GSD36visnu_pu:2067": "atha rahasyaprāyaścittāni bhavanti // Vi_55.1 //",
  "GSD36visnu_pu:2068": "sravantīm āsādya snātaḥ pratyahaṃ ṣoḍaśa prāṇāyāmān salakṣaṇān kṛtvaikakālaṃ haviṣyāśī māsena brahmahā pūto bhavati // Vi_55.2 //",
  "GSD36visnu_pu:2069": "karmaṇo 'nte payasvinīṃ gāṃ dadyāt // Vi_55.3 //",
  "GSD36visnu_pu:2070": "vratenāghamarṣaṇena ca surāpaḥ pūto bhavati // Vi_55.4 //",
  "GSD36visnu_pu:2071": "gāyatrīdaśasāhasrajapena suvarṇasteyakṛt // Vi_55.5 //",
  "GSD36visnu_pu:2072": "trirātropoṣitaḥ puruṣasūktajapahomābhyāṃ gurutalpagaḥ // Vi_55.6 //",
  "GSD36visnu_pu:2073": "yathāśvamedhaḥ kraturāṭ sarvapāpāpanodakaḥ /",
  "GSD36visnu_pu:2074": "tathāghamarṣaṇaṃ sūktaṃ sarvapāpāpanodakam // Vi_55.7 //",
  "GSD36visnu_pu:2075": "prāṇāyāmaṃ dvijaḥ kuryāt sarvapāpāpanuttaye /",
  "GSD36visnu_pu:2076": "dahyante sarvapāpāni prāṇāyāmair dvijasya tu // Vi_55.8 //",
  "GSD36visnu_pu:2077": "savyāhṛtiṃ sapraṇavāṃ gāyatrīṃ śirasā saha /",
  "GSD36visnu_pu:2078": "triḥ paṭhed āyataprāṇaḥ prāṇāyāmaḥ sa ucyate // Vi_55.9 //",
  "GSD36visnu_pu:2079": "akāraṃ cāpy ukāraṃ ca makāraṃ ca prajāpatiḥ /",
  "GSD36visnu_pu:2080": "vedatrayān niraduhad bhūr bhuvaḥ svar itīti ca // Vi_55.10 //",
  "GSD36visnu_pu:2081": "tribhya eva tu vedebhyaḥ pādaṃ pādam adūduhat /",
  "GSD36visnu_pu:2082": "tad ity ṛco 'syāḥ sāvitryāḥ parameṣṭhī prajāpatiḥ // Vi_55.11 //",
  "GSD36visnu_pu:2083": "etad akṣaram etāṃ ca japan vyāhṛtipūrvikām /",
  "GSD36visnu_pu:2084": "saṃdhyayor vedavid vipro vedapuṇyena yujyate // Vi_55.12 //",
  "GSD36visnu_pu:2085": "sahasrakṛtvas tv abhyasya bahir etat trikaṃ dvijaḥ /",
  "GSD36visnu_pu:2086": "mahato 'py enaso māsāt tvacevāhir vimucyate // Vi_55.13 //",
  "GSD36visnu_pu:2087": "etattrayavisaṃyuktaḥ kāle ca kriyayā svayā /",
  "GSD36visnu_pu:2088": "viprakṣatriyaviḍjātir garhaṇāṃ yāti sādhuṣu // Vi_55.14 //",
  "GSD36visnu_pu:2089": "oṃkārapūrvikās tisro mahāvyāhṛtayo 'vyayāḥ /",
  "GSD36visnu_pu:2090": "tripadā caiva gāyatrī vijñeyā brāhmaṇo mukham // Vi_55.15 //",
  "GSD36visnu_pu:2091": "yo 'dhīte 'hany ahany etāṃ trīṇi varṣāṇy atandritaḥ /",
  "GSD36visnu_pu:2092": "sa brahma param abhyeti vāyubhūtaḥ khamūrtimān // Vi_55.16 //",
  "GSD36visnu_pu:2093": "ekākṣaraṃ paraṃ brahma prāṇāyāmāḥ paraṃ tapaḥ /",
  "GSD36visnu_pu:2094": "sāvitryās tu paraṃ nānyan maunāt satyaṃ viśiṣyate // Vi_55.17 //",
  "GSD36visnu_pu:2095": "kṣaranti sarvā vaidikyo juhotiyajatikriyāḥ /",
  "GSD36visnu_pu:2096": "akṣaraṃ tv akṣaraṃ jñeyaṃ brahmā caiva prajāpatiḥ // Vi_55.18 //",
  "GSD36visnu_pu:2097": "vidhiyajñāj japayajño viśiṣṭo daśabhir guṇaiḥ /",
  "GSD36visnu_pu:2098": "upāṃśuḥ syāc chataguṇaḥ sahasro mānasaḥ smṛtaḥ // Vi_55.19 //",
  "GSD36visnu_pu:2099": "ye pākayajñāś catvāro vidhiyajñasamanvitāḥ /",
  "GSD36visnu_pu:2100": "te sarve japayajñasya kalāṃ nārhanti ṣoḍaśīm // Vi_55.20 //",
  "GSD36visnu_pu:2101": "japyenaiva tu saṃsidhyed brāhmaṇo nātra saṃśayaḥ /",
  "GSD36visnu_pu:2102": "kuryād anyan na vā kuryān maitro brāhmaṇa ucyate // Vi_55.21 //",
  "GSD36visnu_pu:2103": "Vi_56",
  "GSD36visnu_pu:2104": "athāthaḥ sarvavedapavitrāṇi bhavanti // Vi_56.1 //",
  "GSD36visnu_pu:2105": "yeṣāṃ japyaiś ca homaiś ca dvijātayaḥ pāpebhyaḥ pūyante // Vi_56.2 //",
  "GSD36visnu_pu:2106": "aghamarṣaṇam // Vi_56.3 //",
  "GSD36visnu_pu:2107": "devakṛtam // Vi_56.4 //",
  "GSD36visnu_pu:2108": "śuddhavatyaḥ // Vi_56.5 //",
  "GSD36visnu_pu:2109": "taratsamandīyam // Vi_56.6 //",
  "GSD36visnu_pu:2110": "kūśmāṇḍyaḥ // Vi_56.7 //",
  "GSD36visnu_pu:2111": "pāvamānyaḥ // Vi_56.8 //",
  "GSD36visnu_pu:2112": "durgāsāvitrī // Vi_56.9 //",
  "GSD36visnu_pu:2113": "atīṣaṅgāḥ // Vi_56.10 //",
  "GSD36visnu_pu:2114": "padastomāḥ // Vi_56.11 //",
  "GSD36visnu_pu:2115": "samāni vyāhṛtayaḥ // Vi_56.12 //",
  "GSD36visnu_pu:2116": "bhāruṇḍāṇi // Vi_56.13 //",
  "GSD36visnu_pu:2117": "candrasāma // Vi_56.14 //",
  "GSD36visnu_pu:2118": "puruṣavrate sāmanī // Vi_56.15 //",
  "GSD36visnu_pu:2119": "abliṅgam // Vi_56.16 //",
  "GSD36visnu_pu:2120": "bārhaspatyam // Vi_56.17 //",
  "GSD36visnu_pu:2121": "gosūktam // Vi_56.18 //",
  "GSD36visnu_pu:2122": "aśvasūktam // Vi_56.19 //",
  "GSD36visnu_pu:2123": "sāmanī candrasūkte ca // Vi_56.20 //",
  "GSD36visnu_pu:2124": "śatarudriyam // Vi_56.21 //",
  "GSD36visnu_pu:2125": "atharvaśiraḥ // Vi_56.22 //",
  "GSD36visnu_pu:2126": "trisuparṇam // Vi_56.23 //",
  "GSD36visnu_pu:2127": "mahāvratam // Vi_56.24 //",
  "GSD36visnu_pu:2128": "nārāyaṇīyam // Vi_56.25 //",
  "GSD36visnu_pu:2129": "puruṣasūktaṃ ca // Vi_56.26 //",
  "GSD36visnu_pu:2130": "trīṇy ājyadohāni rathantaraṃ ca agnivrataṃ vāmadevyaṃ bṛhac ca /",
  "GSD36visnu_pu:2131": "etāni gītāni punāti jantūn jātismaratvaṃ labhate yadīcchet // Vi_56.27 //",
  "GSD36visnu_pu:2132": "Vi_57",
  "GSD36visnu_pu:2133": "atha tyājyāḥ // Vi_57.1 //",
  "GSD36visnu_pu:2134": "vrātyāḥ // Vi_57.2 //",
  "GSD36visnu_pu:2135": "patitāḥ // Vi_57.3 //",
  "GSD36visnu_pu:2136": "tripuruṣaṃ mātṛtaḥ pitṛtaś cāśuddhāḥ // Vi_57.4 //",
  "GSD36visnu_pu:2137": "sarva evābhojyāś cāpratigrāhyāḥ // Vi_57.5 //",
  "GSD36visnu_pu:2138": "apratigrāhyebhyaś ca pratigrahaprasaṅgaṃ varjayet // Vi_57.6 //",
  "GSD36visnu_pu:2139": "pratigraheṇa brāhmaṇānāṃ brāhmaṃ tejaḥ praṇaśyati // Vi_57.7 //",
  "GSD36visnu_pu:2140": "dravyāṇāṃ vāvijñāya pratigrahavidhiṃ yaḥ pratigrahaṃ kuryāt sa dātrā saha nimajjati // Vi_57.8 //",
  "GSD36visnu_pu:2141": "pratigrahasamarthaś ca yaḥ pratigrahaṃ varjayet sa dātṛlokam avāpnoti // Vi_57.9 //",
  "GSD36visnu_pu:2142": "edhodakamūlaphalābhayāmiṣamadhuśayyāsanagṛhapuṣpadadhiśākaṃś cābhyudyatān na nirṇudet // Vi_57.10 //",
  "GSD36visnu_pu:2143": "āhūyābhyudyatāṃ bhikṣāṃ purastād anucoditām /",
  "GSD36visnu_pu:2144": "grāhyāṃ prajāpatir mene api duṣkṛtakarmaṇaḥ // Vi_57.11 //",
  "GSD36visnu_pu:2145": "nāśnanti pitaras tasya daśa varṣāṇi pañca ca /",
  "GSD36visnu_pu:2146": "na ca havyaṃ vahaty agnir yas tām abhyavamanyate // Vi_57.12 //",
  "GSD36visnu_pu:2147": "gurūn bhṛtyān ujjihīrṣur arciṣyan pitṛdevatāḥ /",
  "GSD36visnu_pu:2148": "sarvataḥ pratigṛhṇīyān na tu tṛpyet svayaṃ tataḥ // Vi_57.13 //",
  "GSD36visnu_pu:2149": "eteṣv api ca kāryeṣu samarthas tatpratigrahe /",
  "GSD36visnu_pu:2150": "nādadyāt kulaṭāṣaṇḍha- patitebhyas tathā dviṣaḥ // Vi_57.14 //",
  "GSD36visnu_pu:2151": "guruṣu tv abhyatīteṣu vinā vā tair gṛhe vasan /",
  "GSD36visnu_pu:2152": "ātmano vṛttim anvicchan gṛhṇīyāt sādhutaḥ sadā // Vi_57.15 //",
  "GSD36visnu_pu:2153": "ardhikaḥ kulamitraṃ ca dāsagopālanāpitāḥ /",
  "GSD36visnu_pu:2154": "ete śūdreṣu bhojyānnā yaś cātmānaṃ nivedayet // Vi_57.16 //",
  "GSD36visnu_pu:2155": "Vi_58",
  "GSD36visnu_pu:2156": "atha gṛhāśramiṇas trividho 'rtho bhavati // Vi_58.1 //",
  "GSD36visnu_pu:2157": "śuklaḥ śabalo 'sitaś ca // Vi_58.2 //",
  "GSD36visnu_pu:2158": "śuklenārthena yad+aurdhvadehikaṃ karoti tenāsya devatvam āsādayati // Vi_58.3 //",
  "GSD36visnu_pu:2159": "yac chabalena tan mānuṣyam // Vi_58.4 //",
  "GSD36visnu_pu:2160": "yat kṛṣṇena tat tiryaktvam // Vi_58.5 //",
  "GSD36visnu_pu:2161": "svavṛttyupārjitaṃ sarveṣāṃ śuklam // Vi_58.6 //",
  "GSD36visnu_pu:2162": "anantaravṛttyupāttaṃ śabalam // Vi_58.7 //",
  "GSD36visnu_pu:2163": "ekāntaritavṛttyupāttaṃ ca kṛṣṇam // Vi_58.8 //",
  "GSD36visnu_pu:2164": "kramāgataṃ prītidāyaṃ prāptaṃ ca saha bhāryayā /",
  "GSD36visnu_pu:2165": "aviśeṣeṇa sarveṣāṃ dhanaṃ śuklam udāhṛtam // Vi_58.9 //",
  "GSD36visnu_pu:2166": "utkocaśulkasaṃprāptam avikreyasya vikrayaiḥ /",
  "GSD36visnu_pu:2167": "kṛtopakārād āptaṃ ca śabalaṃ samudāhṛtam // Vi_58.10 //",
  "GSD36visnu_pu:2168": "pārśvikadyūtacauryāpta pratirūpakasāhasaiḥ /",
  "GSD36visnu_pu:2169": "vyājenopārjitaṃ yac ca tat kṛṣṇaṃ samudāhṛtam // Vi_58.11 //",
  "GSD36visnu_pu:2170": "yathāvidhena dravyeṇa yat kiṃcit kurute naraḥ /",
  "GSD36visnu_pu:2171": "tathāvidham avāpnoti sa phalaṃ pretya ceha ca // Vi_58.12 //",
  "GSD36visnu_pu:2172": "Vi_59",
  "GSD36visnu_pu:2173": "gṛhāśramī vaivāhikāgnau pākayajñān kuryāt // Vi_59.1 //",
  "GSD36visnu_pu:2174": "sāyaṃ prātaś cāgnihotraṃ // Vi_59.2 //",
  "GSD36visnu_pu:2175": "*devatābhyo juhuyāt [devātābhyo] // Vi_59.3 //",
  "GSD36visnu_pu:2176": "candrārkasaṃnikarṣaviprakarṣayor darśapūrṇamāsābhyāṃ yajeta // Vi_59.4 //",
  "GSD36visnu_pu:2177": "pratyayanaṃ paśunā // Vi_59.5 //",
  "GSD36visnu_pu:2178": "śaradgrīṣmayoś ca āgrayaṇena // Vi_59.6 //",
  "GSD36visnu_pu:2179": "vrīhiyavayor vā pāke // Vi_59.7 //",
  "GSD36visnu_pu:2180": "traivārṣikābhyadhikān naḥ // Vi_59.8 //",
  "GSD36visnu_pu:2181": "pratyabdaṃ somena // Vi_59.9 //",
  "GSD36visnu_pu:2182": "vittābhāve iṣṭyā vaiśvānaryā // Vi_59.10 //",
  "GSD36visnu_pu:2183": "yajñārthaṃ bhikṣitam avāptam arthaṃ sakalam eva vitaret // Vi_59.11 //",
  "GSD36visnu_pu:2184": "sāyaṃ prātar vaiśvadevaṃ juhuyāt // Vi_59.12 //",
  "GSD36visnu_pu:2185": "bhikṣāṃ ca bhikṣave dadyāt // Vi_59.13 //",
  "GSD36visnu_pu:2186": "arcitabhikṣādānena godānaphalam āpnoti // Vi_59.14 //",
  "GSD36visnu_pu:2187": "bhikṣvabhāve grāsamātraṃ gavāṃ dadyāt // Vi_59.15 //",
  "GSD36visnu_pu:2188": "vahnau vā prakṣipet // Vi_59.16 //",
  "GSD36visnu_pu:2189": "bhukte 'py anne vidyamāne na bhikṣukaṃ pratyācakṣīta // Vi_59.17 //",
  "GSD36visnu_pu:2190": "kaṇḍanī peṣaṇī cullī udakumbha upaskara iti pañca sūnā gṛhasthasya // Vi_59.18 //",
  "GSD36visnu_pu:2191": "tanniṣkṛtyarthaṃ ca brahmadevabhūtapitṛnarayajñān kuryāt // Vi_59.19 //",
  "GSD36visnu_pu:2192": "svādhyāyo brahmayajñaḥ // Vi_59.20 //",
  "GSD36visnu_pu:2193": "homo daivaḥ // Vi_59.21 //",
  "GSD36visnu_pu:2194": "pitṛtarpaṇaṃ pitryaḥ // Vi_59.22 //",
  "GSD36visnu_pu:2195": "balir bhautaḥ // Vi_59.23 //",
  "GSD36visnu_pu:2196": "nṛyajñaś cātithipūjanam // Vi_59.24 //",
  "GSD36visnu_pu:2197": "devatātithibhṛtyānāṃ pitṝṇām ātmanaś ca yaḥ /",
  "GSD36visnu_pu:2198": "na nirvapati pañcānām ucchvasan na sa jīvati // Vi_59.25 //",
  "GSD36visnu_pu:2199": "brahmacārī yatir bhikṣur jīvanty ete gṛhāśramāt /",
  "GSD36visnu_pu:2200": "tasmād abhyāgatān etān gṛhastho nāvamānayet // Vi_59.26 //",
  "GSD36visnu_pu:2201": "gṛhastha eva yajate gṛhasthas tapyate tapaḥ /",
  "GSD36visnu_pu:2202": "pradadāti gṛhasthaś ca tasmāc chreṣṭho gṛhāśramī // Vi_59.27 //",
  "GSD36visnu_pu:2203": "ṛṣayaḥ pitaro devā bhūtāny atithayas tathā /",
  "GSD36visnu_pu:2204": "āśāsate kuḍumbibhyas tasmāc chreṣṭho gṛhāśramī // Vi_59.28 //",
  "GSD36visnu_pu:2205": "trivargasevāṃ satatānnadānaṃ surārcanaṃ brāhmaṇapūjanaṃ ca /",
  "GSD36visnu_pu:2206": "svādhyāyasevāṃ pitṛtarpaṇaṃ ca kṛtvā gṛhī śakrapadaṃ prayāti // Vi_59.29 //",
  "GSD36visnu_pu:2207": "Vi_60",
  "GSD36visnu_pu:2208": "brāhme muhūrte utthāya mūtrapurīṣotsargaṃ kuryāt // Vi_60.1 //",
  "GSD36visnu_pu:2209": "dakṣiṇābhimukho rātrau divā codaṅmukhaḥ saṃdhyayoś ca // Vi_60.2 //",
  "GSD36visnu_pu:2210": "nāpracchāditāyāṃ bhūmau // Vi_60.3 //",
  "GSD36visnu_pu:2211": "na phālakṛṣṭāyām // Vi_60.4 //",
  "GSD36visnu_pu:2212": "na chāyāyām // Vi_60.5 //",
  "GSD36visnu_pu:2213": "na coṣare // Vi_60.6 //",
  "GSD36visnu_pu:2214": "na śādvale // Vi_60.7 //",
  "GSD36visnu_pu:2215": "na sasattve // Vi_60.8 //",
  "GSD36visnu_pu:2216": "na garte // Vi_60.9 //",
  "GSD36visnu_pu:2217": "na valmīke // Vi_60.10 //",
  "GSD36visnu_pu:2218": "na pathi // Vi_60.11 //",
  "GSD36visnu_pu:2219": "na rathyāyām // Vi_60.12 //",
  "GSD36visnu_pu:2220": "na parāśucau // Vi_60.13 //",
  "GSD36visnu_pu:2221": "nodyāne // Vi_60.14 //",
  "GSD36visnu_pu:2222": "nodyānodkasamīpayoḥ // Vi_60.15 //",
  "GSD36visnu_pu:2223": "na bhasmani // Vi_60.16 //",
  "GSD36visnu_pu:2224": "nāṅgāre // Vi_60.17 //",
  "GSD36visnu_pu:2225": "na gomaye // Vi_60.18 //",
  "GSD36visnu_pu:2226": "na govraje // Vi_60.19 //",
  "GSD36visnu_pu:2227": "nākāśe // Vi_60.20 //",
  "GSD36visnu_pu:2228": "nodake // Vi_60.21 //",
  "GSD36visnu_pu:2229": "na pratyanilānalendvarkastrīgurubrāhmaṇānām // Vi_60.22 //",
  "GSD36visnu_pu:2230": "naivānavaguṇṭhitaśirāḥ // Vi_60.23 //",
  "GSD36visnu_pu:2231": "loṣṭeṣṭakāparimṛṣṭagudo gṛhītaśiśnaś cotthāyādbhir mṛdbhiś coddhṛtābhir gandhalepakṣayakaraṃ śaucaṃ kuryāt // Vi_60.24 //",
  "GSD36visnu_pu:2232": "ekā liṅge gude tisras tathaikatra kare daśa /",
  "GSD36visnu_pu:2233": "ubhayoḥ sapta dātavyā mṛdas tisras tu pādayoḥ // Vi_60.25 //",
  "GSD36visnu_pu:2234": "etac chaucaṃ gṛhasthānāṃ dviguṇaṃ brahmacāriṇām /",
  "GSD36visnu_pu:2235": "triguṇaṃ tu vanasthānāṃ yatīnāṃ tu caturguṇam // Vi_60.26 //",
  "GSD36visnu_pu:2236": "Vi_61",
  "GSD36visnu_pu:2237": "atha pālāśaṃ dantadhāvanaṃ nādyāt // Vi_61.1 //",
  "GSD36visnu_pu:2238": "naiva śleṣmātakāriṣṭavibhītakadhavadhanvanajam // Vi_61.2 //",
  "GSD36visnu_pu:2239": "na ca bandhūkanirguṇḍīśigrutilvatindukajam // Vi_61.3 //",
  "GSD36visnu_pu:2240": "na ca kovidāraśamīpīlupippaleṅgudaguggulujam // Vi_61.4 //",
  "GSD36visnu_pu:2241": "na pāribhadrakāmlikāmocakaśālmalīśaṇajam // Vi_61.5 //",
  "GSD36visnu_pu:2242": "na madhuram // Vi_61.6 //",
  "GSD36visnu_pu:2243": "nāmlam // Vi_61.7 //",
  "GSD36visnu_pu:2244": "nordhvaśuṣkam // Vi_61.8 //",
  "GSD36visnu_pu:2245": "na suṣiram // Vi_61.9 //",
  "GSD36visnu_pu:2246": "na pūtigandhi // Vi_61.10 //",
  "GSD36visnu_pu:2247": "na picchilam // Vi_61.11 //",
  "GSD36visnu_pu:2248": "na dakṣiṇāparābhimukhaḥ // Vi_61.12 //",
  "GSD36visnu_pu:2249": "adyāc codaṅmukhaḥ prāṅmukho vā // Vi_61.13 //",
  "GSD36visnu_pu:2250": "vaṭāsanārkakhadirakarañjabadarasarjanimbārimedāpāmārgamālatīkakubhabilvānām anyatamam // Vi_61.14 //",
  "GSD36visnu_pu:2251": "kaṣāyaṃ tiktaṃ kaṭukaṃ ca // Vi_61.15 //",
  "GSD36visnu_pu:2252": "kanīnyagrasamasthaulyaṃ sakūrcaṃ dvādaśāṅgulam /",
  "GSD36visnu_pu:2253": "prātarbhūtvā ca yatavāg bhakṣayed dantadhāvanam // Vi_61.16 //",
  "GSD36visnu_pu:2254": "prakṣālya bhaṅktvā taj jahyāc chucau deśe prayatnataḥ /",
  "GSD36visnu_pu:2255": "amāvāsyāṃ na cāśnīyād dantakāṣṭhaṃ kadācana // Vi_61.17 //",
  "GSD36visnu_pu:2256": "Vi_62",
  "GSD36visnu_pu:2257": "atha dvijātīnāṃ kanīnikāmūle prājāpatyaṃ nāma tīrtham // Vi_62.1 //",
  "GSD36visnu_pu:2258": "aṅguṣṭhamūle brāhmam // Vi_62.2 //",
  "GSD36visnu_pu:2259": "aṅgulyagre daivam // Vi_62.3 //",
  "GSD36visnu_pu:2260": "tarjanīmūle pitryam // Vi_62.4 //",
  "GSD36visnu_pu:2261": "anagnyuṣṇābhir aphenilābhiḥ aśūdraikakarāvarjitābhir akṣārābhir adbhiḥ śucau deśe svāsīno 'ntarjānu prāṅmukhaś codaṅmukho vā tanmanāḥ sumanāś cācāmet // Vi_62.5 //",
  "GSD36visnu_pu:2262": "brāhmeṇa tīrthena trir ācāmet // Vi_62.6 //",
  "GSD36visnu_pu:2263": "dviḥ pramṛjyāt // Vi_62.7 //",
  "GSD36visnu_pu:2264": "khāny adbhir mūrdhānaṃ hṛdayaṃ spṛśet // Vi_62.8 //",
  "GSD36visnu_pu:2265": "hṛtkaṇṭhatālugābhiś ca yathāsaṃkhyaṃ dvijātayaḥ /",
  "GSD36visnu_pu:2266": "śudhyeran strī ca śūdraś ca sakṛt spṛṣṭābhir antataḥ // Vi_62.9 //",
  "GSD36visnu_pu:2267": "Vi_63",
  "GSD36visnu_pu:2268": "atha yogakṣemārtham īśvaram abhigacchet // Vi_63.1 //",
  "GSD36visnu_pu:2269": "naiko 'dhvānaṃ prapadyeta // Vi_63.2 //",
  "GSD36visnu_pu:2270": "nādhārmikaiḥ sārdham // Vi_63.3 //",
  "GSD36visnu_pu:2271": "na vṛṣalaiḥ // Vi_63.4 //",
  "GSD36visnu_pu:2272": "na dviṣadbhiḥ // Vi_63.5 //",
  "GSD36visnu_pu:2273": "nātipratyūṣasi // Vi_63.6 //",
  "GSD36visnu_pu:2274": "nātisāyam // Vi_63.7 //",
  "GSD36visnu_pu:2275": "na saṃdhyayoḥ // Vi_63.8 //",
  "GSD36visnu_pu:2276": "na madhyāhne // Vi_63.9 //",
  "GSD36visnu_pu:2277": "na saṃnihitapānīyam // Vi_63.10 //",
  "GSD36visnu_pu:2278": "nātitūrṇam // Vi_63.11 //",
  "GSD36visnu_pu:2279": "na satataṃ bālavyādhitārtair vāhanaiḥ // Vi_63.12 //",
  "GSD36visnu_pu:2280": "na hīnāṅgaiḥ // Vi_63.13 //",
  "GSD36visnu_pu:2281": "na dīnaiḥ // Vi_63.14 //",
  "GSD36visnu_pu:2282": "na gobhiḥ // Vi_63.15 //",
  "GSD36visnu_pu:2283": "nādāntaiḥ // Vi_63.16 //",
  "GSD36visnu_pu:2284": "yavasodake vāhanānām adattvā ātmanaḥ kṣuttṛṣṇāpanodanaṃ na kuryāt // Vi_63.17 //",
  "GSD36visnu_pu:2285": "na catuṣpatham adhitiṣṭhet // Vi_63.18 //",
  "GSD36visnu_pu:2286": "na rātrau vṛkṣamūle // Vi_63.19 //",
  "GSD36visnu_pu:2287": "na śūnyālayam // Vi_63.20 //",
  "GSD36visnu_pu:2288": "na tṛṇam // Vi_63.21 //",
  "GSD36visnu_pu:2289": "na paśūnāṃ bandhanāgāram // Vi_63.22 //",
  "GSD36visnu_pu:2290": "na keśatuṣakapālāsthibhasmāṅgārān // Vi_63.23 //",
  "GSD36visnu_pu:2291": "na kārpāsāsthi // Vi_63.24 //",
  "GSD36visnu_pu:2292": "catuṣpathaṃ prakakṣiṇīkuryāt // Vi_63.25 //",
  "GSD36visnu_pu:2293": "devatārcāṃ ca // Vi_63.26 //",
  "GSD36visnu_pu:2294": "prajñātāṃś ca vanasptīn // Vi_63.27 //",
  "GSD36visnu_pu:2295": "agnibrāhmaṇagaṇikāpūrṇakumbhādarśacchatradhvajapatākāśrīvṛkṣavardhamānanandyāvartāṃś ca // Vi_63.28 //",
  "GSD36visnu_pu:2296": "tālavṛntacāmarāśvagajājagodadhikṣīramadhusiddhārthakāṃś ca // Vi_63.29 //",
  "GSD36visnu_pu:2297": "vīṇācandanāyudhārdragomayaphalapuṣpārdraśākagorocanādūrvāprarohāṃś ca // Vi_63.30 //",
  "GSD36visnu_pu:2298": "uṣṇīṣālaṃkāramaṇikanakarajatavastrāsanayānāmiṣāṃś ca // Vi_63.31 //",
  "GSD36visnu_pu:2299": "bhṛṅgāroddhṛtorvarābaddhaikapaśukumārīmīnāṃś ca dṛṣṭvā prayāyād iti // Vi_63.32 //",
  "GSD36visnu_pu:2300": "atha mattonmattavyaṅgān dṛṣṭvā nivarteta // Vi_63.33 //",
  "GSD36visnu_pu:2301": "vāntaviriktamuṇḍajaṭilavāmanāṃś ca // Vi_63.34 //",
  "GSD36visnu_pu:2302": "kāṣāyipravrajitamalināṃś ca // Vi_63.35 //",
  "GSD36visnu_pu:2303": "tailaguḍaśuṣkagomayendhanatṛṇapalāśabhasmāṅgārāṃś ca // Vi_63.36 //",
  "GSD36visnu_pu:2304": "lavaṇaklībāsavanapuṃsakakārpāsarajjunigaḍamuktakeśāṃś ca // Vi_63.37 //",
  "GSD36visnu_pu:2305": "vīnācandanārdraśākoṣṇīṣālaṃkaraṇakumārīs tu prasthānakāle abhinandayed iti // Vi_63.38 //",
  "GSD36visnu_pu:2306": "devabrāhmaṇagurubabhrudīkṣitānāṃ chāyāṃ nākrāmet // Vi_63.39 //",
  "GSD36visnu_pu:2307": "niṣṭhyūtavāntarudhiraviṇmūtrasnānodakāni ca // Vi_63.40 //",
  "GSD36visnu_pu:2308": "na vatsatantrīṃ laṅghayet // Vi_63.41 //",
  "GSD36visnu_pu:2309": "pravarṣati na dhāvet // Vi_63.42 //",
  "GSD36visnu_pu:2310": "na vṛthā nadīṃ taret // Vi_63.43 //",
  "GSD36visnu_pu:2311": "na devatābhyaḥ pitṛbhyaś codakam apradāya // Vi_63.44 //",
  "GSD36visnu_pu:2312": "na bāhubhyām // Vi_63.45 //",
  "GSD36visnu_pu:2313": "na bhinnayā nāvā // Vi_63.46 //",
  "GSD36visnu_pu:2314": "na kūlam adhitiṣṭhet // Vi_63.47 //",
  "GSD36visnu_pu:2315": "na kūpam avalokayet // Vi_63.48 //",
  "GSD36visnu_pu:2316": "na laṅghayet // Vi_63.49 //",
  "GSD36visnu_pu:2317": "vṛddhabhārinṛpasnāta strīrogivaracakriṇām /",
  "GSD36visnu_pu:2318": "panthā deyā nṛpas tv eṣāṃ mānyaḥ snātaś ca bhūpateḥ // Vi_63.50 //",
  "GSD36visnu_pu:2319": "Vi_64",
  "GSD36visnu_pu:2320": "paranipāneṣu na snānam ācaret // Vi_64.1 //",
  "GSD36visnu_pu:2321": "ācaret pañca piṇḍān uddhṛtyāpas tad āpadi // Vi_64.2 //",
  "GSD36visnu_pu:2322": "nājīrṇe // Vi_64.3 //",
  "GSD36visnu_pu:2323": "na cāturaḥ // Vi_64.4 //",
  "GSD36visnu_pu:2324": "na nagnaḥ // Vi_64.5 //",
  "GSD36visnu_pu:2325": "na rātrau // Vi_64.6 //",
  "GSD36visnu_pu:2326": "rāhudarśanavarjam // Vi_64.7 //",
  "GSD36visnu_pu:2327": "na saṃdhyayoḥ // Vi_64.8 //",
  "GSD36visnu_pu:2328": "prātaḥsnānaśīlo 'ruṇatāmrāṃ prācīm ālokya snāyāt // Vi_64.9 //",
  "GSD36visnu_pu:2329": "snātaḥ śiro nāvadhunet // Vi_64.10 //",
  "GSD36visnu_pu:2330": "nāṅgebhyas toyam uddharet // Vi_64.11 //",
  "GSD36visnu_pu:2331": "na tailavat saṃspṛśet // Vi_64.12 //",
  "GSD36visnu_pu:2332": "nāprakṣālitaṃ pūrvadhṛtaṃ vasanaṃ bibhṛyāt // Vi_64.13 //",
  "GSD36visnu_pu:2333": "snāta eva soṣṇīṣe dhaute vāsasī bibhṛyāt // Vi_64.14 //",
  "GSD36visnu_pu:2334": "na mlecchāntyajapatitaiḥ saha saṃbhāṣaṇaṃ kuryāt // Vi_64.15 //",
  "GSD36visnu_pu:2335": "snāyāt prasravaṇadevakhātasarovareṣu // Vi_64.16 //",
  "GSD36visnu_pu:2336": "uddhṛtāt bhūmiṣṭham udakaṃ puṇyaṃ,",
  "GSD36visnu_pu:2337": "sthāvarāt prasravat,",
  "GSD36visnu_pu:2338": "tasmān nādeyaṃ,",
  "GSD36visnu_pu:2339": "tasmād api sādhuparigṛhītaṃ,",
  "GSD36visnu_pu:2340": "sarvata eva gāṅgam // Vi_64.17 //",
  "GSD36visnu_pu:2341": "mṛttoyaiḥ kṛtamalāpakaṛṣo 'psu nimajjyopaviśyāpo hi ṣṭheti tisṛbhir hiraṇyavarṇeti catasṛbhir idam āpaḥ pravahateti ca tīrtham abhimantrayet // Vi_64.18 //",
  "GSD36visnu_pu:2342": "tato 'psu nimagnas trir aghamarṣaṇaṃ japet // Vi_64.19 //",
  "GSD36visnu_pu:2343": "tadviṣṇoḥ paramaṃ padam iti vā // Vi_64.20 //",
  "GSD36visnu_pu:2344": "drupadāṃ sāvitrīṃ ca // Vi_64.21 //",
  "GSD36visnu_pu:2345": "yuñjate mana ity anuvākaṃ vā // Vi_64.22 //",
  "GSD36visnu_pu:2346": "puruṣasūktaṃ vā // Vi_64.23 //",
  "GSD36visnu_pu:2347": "snātaś cārdravāsā devapitṛtarpaṇam ambhaḥstha eva kuryāt // Vi_64.24 //",
  "GSD36visnu_pu:2348": "parivartitavāsāś cet tīrtham uttīrya // Vi_64.25 //",
  "GSD36visnu_pu:2349": "akṛtvā devapitṛtarpaṇaṃ snānaśāṭīṃ na pīḍayet // Vi_64.26 //",
  "GSD36visnu_pu:2350": "snātvācamya vidhivad upaspṛśet // Vi_64.27 //",
  "GSD36visnu_pu:2351": "puruṣasūktena pratyṛcaṃ puruṣāya puṣpāni dadyāt // Vi_64.28 //",
  "GSD36visnu_pu:2352": "udakāñjalīṃś ca // Vi_64.29 //",
  "GSD36visnu_pu:2353": "ādāv eva daivena tīrthena devānāṃ tarpaṇaṃ kuryāt // Vi_64.30 //",
  "GSD36visnu_pu:2354": "tadanantaraṃ pitryeṇa pitṝṇām // Vi_64.31 //",
  "GSD36visnu_pu:2355": "tatrādau svavaṃśyānāṃ tarpaṇaṃ kuryāt // Vi_64.32 //",
  "GSD36visnu_pu:2356": "tataḥ saṃbandhibāndhavānām // Vi_64.33 //",
  "GSD36visnu_pu:2357": "tataḥ suhṛdām // Vi_64.34 //",
  "GSD36visnu_pu:2358": "evaṃ nityasnāyī syāt // Vi_64.35 //",
  "GSD36visnu_pu:2359": "snātaś ca pavitrāṇi yathāśakti japet // Vi_64.36 //",
  "GSD36visnu_pu:2360": "viśeṣataḥ sāvitrīm // Vi_64.37 //",
  "GSD36visnu_pu:2361": "puruṣasūktaṃ ca // Vi_64.38 //",
  "GSD36visnu_pu:2362": "naitābhyām adhikam asti // Vi_64.39 //",
  "GSD36visnu_pu:2363": "snāto 'dhikārī bhavati daive pitrye ca karmaṇi /",
  "GSD36visnu_pu:2364": "pavitrāṇāṃ tathā japye dāne ca vidhibodhite // Vi_64.40 //",
  "GSD36visnu_pu:2365": "alaksmīḥ kālakarṇī ca duḥsvapnaṃ durvicintitam /",
  "GSD36visnu_pu:2366": "abmātreṇābhiṣiktasya naśyanta iti dhāraṇā // Vi_64.41 //",
  "GSD36visnu_pu:2367": "yāmyaṃ hi yātanāduḥkhaṃ nityasnāyī na paśyati /",
  "GSD36visnu_pu:2368": "nityasnānena pūyante ye 'pi pāpakṛto narāḥ // Vi_64.42 //",
  "GSD36visnu_pu:2369": "Vi_65",
  "GSD36visnu_pu:2370": "athātaḥ susnātaḥ suprakṣālitapāṇipādaḥ svācānto devatārcāyāṃ sthale vā bhagavantam anādinidhanaṃ vāsudevam abhyarcayet // Vi_65.1 //",
  "GSD36visnu_pu:2371": "aśvinoḥ prāṇas tau ta iti jīvādānaṃ dattvā yuñjate mana ity anuvākenāvāhanaṃ kṛtvā jānubhyāṃ pāṇibhyāṃ śirasā ca namaskāraṃ kuryāt // Vi_65.2 //",
  "GSD36visnu_pu:2372": "āpo hi ṣṭheti tisṛbhir arghyaṃ nivedayet // Vi_65.3 //",
  "GSD36visnu_pu:2373": "hiraṇyavarṇā iti catasṛbhiḥ pādyam // Vi_65.4 //",
  "GSD36visnu_pu:2374": "śaṃ na āpo dhanvanyā ity ācamanīyam // Vi_65.5 //",
  "GSD36visnu_pu:2375": "idam āpaḥ pravahateti snānīyam // Vi_65.6 //",
  "GSD36visnu_pu:2376": "rathe akṣeṣu vrṣabhasya vāje ity anulepanālaṃkārau // Vi_65.7 //",
  "GSD36visnu_pu:2377": "yuvā suvāsā iti vāsaḥ // Vi_65.8 //",
  "GSD36visnu_pu:2378": "puṣpāvatīr iti puṣpam // Vi_65.9 //",
  "GSD36visnu_pu:2379": "dhūr asi dhūrveti dhūpam // Vi_65.10 //",
  "GSD36visnu_pu:2380": "tejo 'si śukram iti dīpam // Vi_65.11 //",
  "GSD36visnu_pu:2381": "dadhikrāvṇa iti madhuparkam // Vi_65.12 //",
  "GSD36visnu_pu:2382": "hiraṇyagarbha ity aṣṭābhir naivedyam // Vi_65.13 //",
  "GSD36visnu_pu:2383": "cāmaraṃ vyajanaṃ mātrāṃ chatraṃ yānāsane tathā /",
  "GSD36visnu_pu:2384": "sāvitreṇaiva tat sarvaṃ devāya vinivedayet // Vi_65.14 //",
  "GSD36visnu_pu:2385": "evam abhyarcya tu japet sūktaṃ vai pauruṣaṃ tataḥ /",
  "GSD36visnu_pu:2386": "tenaiva cājyaṃ juhuyād yadīcchec chāśvataṃ padam // Vi_65.15 //",
  "GSD36visnu_pu:2387": "Vi_66",
  "GSD36visnu_pu:2388": "na naktaṃ gṛhītenodakena devapitṛkarma kuryāt // Vi_66.1 //",
  "GSD36visnu_pu:2389": "cadanamṛgamadadārukarpūrakuṅkumajātīphalavarjam anulepanaṃ na dadyāt // Vi_66.2 //",
  "GSD36visnu_pu:2390": "na vāso nīlīraktam // Vi_66.3 //",
  "GSD36visnu_pu:2391": "na maṇisuvarṇayoḥ pratirūpam alaṃkaraṇam // Vi_66.4 //",
  "GSD36visnu_pu:2392": "nograghandhi // Vi_66.5 //",
  "GSD36visnu_pu:2393": "nāgandhi // Vi_66.6 //",
  "GSD36visnu_pu:2394": "na kaṇṭakijam // Vi_66.7 //",
  "GSD36visnu_pu:2395": "kaṇṭakijam api śuklaṃ sugandhikaṃ tu dadyāt // Vi_66.8 //",
  "GSD36visnu_pu:2396": "raktam api kuṅkumaṃ jalajaṃ ca dadyāt // Vi_66.9 //",
  "GSD36visnu_pu:2397": "na dhūpārthe jīvajātam // Vi_66.10 //",
  "GSD36visnu_pu:2398": "na ghṛtatailaṃ vinā kiṃcana dīpārthe // Vi_66.11 //",
  "GSD36visnu_pu:2399": "nābhakṣyaṃ naivedyārthe // Vi_66.12 //",
  "GSD36visnu_pu:2400": "na bhakṣye apy ajāmahiṣīkṣīre // Vi_66.13 //",
  "GSD36visnu_pu:2401": "pañcanakhamatsyavarāhamāṃsāni ca // Vi_66.14 //",
  "GSD36visnu_pu:2402": "prayataś ca śucir bhūtvā sarvam eva nivedayet /",
  "GSD36visnu_pu:2403": "tanmanāḥ sumanā bhūtvā tvarākrodhavivarjitaḥ // Vi_66.16 //",
  "GSD36visnu_pu:2404": "Vi_67",
  "GSD36visnu_pu:2405": "athāgniṃ parisamuhya paryukṣya paristīrya pariṣicya sarvataḥ pākād agram uddhṛtya juhuyāt // Vi_67.1 //",
  "GSD36visnu_pu:2406": "vāsudevāya saṃkarṣaṇāya pradyumnāyāniruddhāya puruṣāya satyāyācyutāya vāsudevāya // Vi_67.2 //",
  "GSD36visnu_pu:2407": "athāgnaye, somāya,",
  "GSD36visnu_pu:2408": "mitrāya,",
  "GSD36visnu_pu:2409": "varuṇāya,",
  "GSD36visnu_pu:2410": "indrāya,",
  "GSD36visnu_pu:2411": "indrāgnibhyāṃ,",
  "GSD36visnu_pu:2412": "viśvebhyo devebhyaḥ,",
  "GSD36visnu_pu:2413": "prajāpataye,",
  "GSD36visnu_pu:2414": "anumatyai,",
  "GSD36visnu_pu:2415": "dhanvantaraye,",
  "GSD36visnu_pu:2416": "vāstoṣpataye,",
  "GSD36visnu_pu:2417": "agnaye sviṣṭakṛte ca // Vi_67.3 //",
  "GSD36visnu_pu:2418": "tato 'nnaśeṣeṇa balim upaharet // Vi_67.4 //",
  "GSD36visnu_pu:2419": "bhakṣopabhakṣābhyām // Vi_67.5 //",
  "GSD36visnu_pu:2420": "abhitaḥ pūrveṇāgnim // Vi_67.6 //",
  "GSD36visnu_pu:2421": "ambā nāmāsīti,",
  "GSD36visnu_pu:2422": "dulā nāmāsīti,",
  "GSD36visnu_pu:2423": "nitantī nāmāsīti,",
  "GSD36visnu_pu:2424": "cupuṇīkā nāmāsīti sarvāsām // Vi_67.7 //",
  "GSD36visnu_pu:2425": "nandini subhage sumaṅgali bhadraṃkarīti svaśriṣv abhipradakṣiṇam // Vi_67.8 //",
  "GSD36visnu_pu:2426": "sthūṇāyāṃ dhruvāyāṃ śriyai hiraṇyakeśyai vanaspatibhyaś ca // Vi_67.9 //",
  "GSD36visnu_pu:2427": "dharmādharmayor dvāre mṛtyave ca // Vi_67.10 //",
  "GSD36visnu_pu:2428": "udadhāne varuṇāya // Vi_67.11 //",
  "GSD36visnu_pu:2429": "viṣṇava ity ulūkhale // Vi_67.12 //",
  "GSD36visnu_pu:2430": "marudbhya iti dṛṣadi // Vi_67.13 //",
  "GSD36visnu_pu:2431": "upari śaraṇe vaiśravaṇāya rājñe bhūtebhyaś ca // Vi_67.14 //",
  "GSD36visnu_pu:2432": "indrāyendrapuruṣebhyaś ceti pūrvārdhe // Vi_67.15 //",
  "GSD36visnu_pu:2433": "yamāya yamapuruṣebhya iti dakṣinārdhe // Vi_67.16 //",
  "GSD36visnu_pu:2434": "varuṇāya varuṇapuruṣebhya iti paścārdhe // Vi_67.17 //",
  "GSD36visnu_pu:2435": "somāya somapuruṣebhya ity uttarārdhe // Vi_67.18 //",
  "GSD36visnu_pu:2436": "brahmaṇe brahmapuruṣebhya iti madhye // Vi_67.19 //",
  "GSD36visnu_pu:2437": "ūrdhvam ākāśāya // Vi_67.20 //",
  "GSD36visnu_pu:2438": "sthaṇḍile divācarebhyo bhūtebhya iti divā // Vi_67.21 //",
  "GSD36visnu_pu:2439": "naktaṃcarebhya iti naktam // Vi_67.22 //",
  "GSD36visnu_pu:2440": "tato *dakṣiṇāgreṣu darbheṣu pitre pitāmahāya prapitāmahāya mātre pitāmahyai prapitāmahyai nāmagotrābhyāṃ ca piṇḍanirvāpaṇaṃ kuryāt [dakṣiṇagreṣu] // Vi_67.23 //",
  "GSD36visnu_pu:2441": "piṇḍānāṃ cānulepanapuṣpadhūpanaivedyādi dadyāt // Vi_67.24 //",
  "GSD36visnu_pu:2442": "udakakalaśam upanidhāya svastyayanaṃ vācayet // Vi_67.25 //",
  "GSD36visnu_pu:2443": "śvakākaśvapacānāṃ bhuvi nirvapet // Vi_67.26 //",
  "GSD36visnu_pu:2444": "bhikṣāṃ ca dadyāt // Vi_67.27 //",
  "GSD36visnu_pu:2445": "atithipūjane ca paraṃ yatnam ātiṣṭheta // Vi_67.28 //",
  "GSD36visnu_pu:2446": "sāyam atithiṃ prāptaṃ prayatnenārcayet // Vi_67.29 //",
  "GSD36visnu_pu:2447": "anāśitam atithiṃ gṛhe na vāsayet // Vi_67.30 //",
  "GSD36visnu_pu:2448": "yathā varṇānāṃ brāhmaṇaḥ prabhur yathā strīṇāṃ bhartā tathā gṛhasthasyātithiḥ // Vi_67.31 //",
  "GSD36visnu_pu:2449": "tatpūjayā svargam āpnoti // Vi_67.32 //",
  "GSD36visnu_pu:2450": "atithir yasya bhagnāśo gṛhāt pratinivartate /",
  "GSD36visnu_pu:2451": "tasmāt sukṛtam ādāya duṣkṛtaṃ tu prayacchati // Vi_67.33 //",
  "GSD36visnu_pu:2452": "ekarātraṃ hi nivasann atithir brāhmaṇaḥ smṛtaḥ /",
  "GSD36visnu_pu:2453": "anityaṃ hi sthito yasmāt tasmād atithir ucyate // Vi_67.34 //",
  "GSD36visnu_pu:2454": "naikagrāmīṇam atithiṃ vipraṃ sāṃgatikaṃ tathā /",
  "GSD36visnu_pu:2455": "upasthitaṃ gṛhe vindyād bhāryā yatrāgnayo 'pi vā // Vi_67.35 //",
  "GSD36visnu_pu:2456": "yadi tv atithidharmeṇa kṣatriyo gṛham āgataḥ /",
  "GSD36visnu_pu:2457": "bhuktavatsu ca vipresu kāmaṃ tam api bhojayet // Vi_67.36 //",
  "GSD36visnu_pu:2458": "vaiśyaśūdrāv api prāptau kuṭumbe 'tithidharmiṇau /",
  "GSD36visnu_pu:2459": "bhojayet saha bhṛtyais tāv ānṛśaṃsyaṃ prayojayan // Vi_67.37 //",
  "GSD36visnu_pu:2460": "itarān api sakhyādīn saṃprītyā gṛham āgatān /",
  "GSD36visnu_pu:2461": "prakṛtānnaṃ yathāśakti bhojayet saha bhāryayā // Vi_67.38 //",
  "GSD36visnu_pu:2462": "svavāsinīṃ kumārīṃ ca rogiṇīṃ gurviṇīṃ tathā /",
  "GSD36visnu_pu:2463": "atithibhyo 'gra evaitān bhojayed avicārayan // Vi_67.39 //",
  "GSD36visnu_pu:2464": "adattvā yas tu etebhyaḥ pūrvaṃ bhuṅkte 'vicakṣaṇaḥ /",
  "GSD36visnu_pu:2465": "bhuñjāno na sa jānāti śvagṛdhrair jagdhim ātmanaḥ // Vi_67.40 //",
  "GSD36visnu_pu:2466": "bhuktavatsu ca vipreṣu sveṣu bhṛtyeṣu caiva hi /",
  "GSD36visnu_pu:2467": "bhuñjīyātāṃ tataḥ paścād avaśiṣṭaṃ tu daṃpatī // Vi_67.41 //",
  "GSD36visnu_pu:2468": "devān pitṝn manuṣyāṃś ca bhṛtyān gṛhyāś ca devatāḥ /",
  "GSD36visnu_pu:2469": "pūjayitvā tataḥ paścād gṛhasthaḥ śeṣabhug bhavet // Vi_67.42 //",
  "GSD36visnu_pu:2470": "aghaṃ sa kevalaṃ bhuṅkte yaḥ pacaty ātmakāraṇāt /",
  "GSD36visnu_pu:2471": "yajñaśiṣṭāśanaṃ hy etat satām annaṃ vidhīyate // Vi_67.43 //",
  "GSD36visnu_pu:2472": "svādhyāyenāgnihotreṇa yajñena tapasā tathā /",
  "GSD36visnu_pu:2473": "na cāpnoti gṛhī lokān yathā tv atithipūjanāt // Vi_67.44 //",
  "GSD36visnu_pu:2474": "sāyaṃ prātas tv atithaye pradadyād āsanodake /",
  "GSD36visnu_pu:2475": "annaṃ caiva yathāśaktyā satkṛtya vidhipūrvakam // Vi_67.45 //",
  "GSD36visnu_pu:2476": "pratiśrayaṃ tathā śayyāṃ pādābhyaṅgaṃ sadīpakam /",
  "GSD36visnu_pu:2477": "pratyekadānenāpnoti gopradānasamaṃ phalam // Vi_67.46 //",
  "GSD36visnu_pu:2478": "Vi_68",
  "GSD36visnu_pu:2479": "candrārkoparāge nāśnīyāt // Vi_68.1 //",
  "GSD36visnu_pu:2480": "snātvā muktayor aśnīyāt // Vi_68.2 //",
  "GSD36visnu_pu:2481": "amuktayor astaṃ gatayoḥ snātvā dṛṣṭvā cāpare 'hni // Vi_68.3 //",
  "GSD36visnu_pu:2482": "na gobrāhmaṇoparāge 'śnīyāt // Vi_68.4 //",
  "GSD36visnu_pu:2483": "na rājño vyasane // Vi_68.5 //",
  "GSD36visnu_pu:2484": "pravasitāgnihotrī yadāgnihotraṃ kṛtaṃ manyate tadāśnīyāt // Vi_68.6 //",
  "GSD36visnu_pu:2485": "yadā kṛtaṃ manyeta vaiśvadevam api // Vi_68.7 //",
  "GSD36visnu_pu:2486": "parvaṇi ca yadā kṛtaṃ manyeta parva // Vi_68.8 //",
  "GSD36visnu_pu:2487": "nāśnīyāc cājīrṇe // Vi_68.9 //",
  "GSD36visnu_pu:2488": "nārdharātre // Vi_68.10 //",
  "GSD36visnu_pu:2489": "na madyāhne // Vi_68.11 //",
  "GSD36visnu_pu:2490": "na saṃdhyayoḥ // Vi_68.12 //",
  "GSD36visnu_pu:2491": "nārdravāsāḥ // Vi_68.13 //",
  "GSD36visnu_pu:2492": "naikavāsāḥ // Vi_68.14 //",
  "GSD36visnu_pu:2493": "na nagnaḥ // Vi_68.15 //",
  "GSD36visnu_pu:2494": "nodake // Vi_68.16 //",
  "GSD36visnu_pu:2495": "notkuṭakaḥ // Vi_68.17 //",
  "GSD36visnu_pu:2496": "na bhinnāsanagataḥ // Vi_68.18 //",
  "GSD36visnu_pu:2497": "na ca śayanagataḥ // Vi_68.19 //",
  "GSD36visnu_pu:2498": "na bhinnabhojane // Vi_68.20 //",
  "GSD36visnu_pu:2499": "notsaṅge // Vi_68.21 //",
  "GSD36visnu_pu:2500": "na bhuvi // Vi_68.22 //",
  "GSD36visnu_pu:2501": "na pāṇau // Vi_68.23 //",
  "GSD36visnu_pu:2502": "lavaṇaṃ ca yatra dadyāt tan nāśnīyāt // Vi_68.24 //",
  "GSD36visnu_pu:2503": "na bālakān nirbhatseyan // Vi_68.25 //",
  "GSD36visnu_pu:2504": "naiko mṛṣṭam // Vi_68.26 //",
  "GSD36visnu_pu:2505": "noddhṛtasneham // Vi_68.27 //",
  "GSD36visnu_pu:2506": "na divā dhānāḥ // Vi_68.28 //",
  "GSD36visnu_pu:2507": "na rātrau tilasaṃbandham // Vi_68.29 //",
  "GSD36visnu_pu:2508": "na dadhisaktūn // Vi_68.30 //",
  "GSD36visnu_pu:2509": "na kovidāravaṭapippalaśāṇaśākam // Vi_68.31 //",
  "GSD36visnu_pu:2510": "nādattvā // Vi_68.32 //",
  "GSD36visnu_pu:2511": "nāhutvā // Vi_68.33 //",
  "GSD36visnu_pu:2512": "nānārdrapādaḥ // Vi_68.34 //",
  "GSD36visnu_pu:2513": "nānārdrakaramukhaś ca // Vi_68.35 //",
  "GSD36visnu_pu:2514": "nocchiṣṭaś ca ghṛtam ādadyāt // Vi_68.36 //",
  "GSD36visnu_pu:2515": "na candrārkatārakā nirīkṣeta // Vi_68.37 //",
  "GSD36visnu_pu:2516": "na mūrdhānaṃ spṛśet // Vi_68.38 //",
  "GSD36visnu_pu:2517": "na brahma kīrtayet // Vi_68.39 //",
  "GSD36visnu_pu:2518": "prāṅmukho 'śnīyāt // Vi_68.40 //",
  "GSD36visnu_pu:2519": "dakṣiṇāmukho vā // Vi_68.41 //",
  "GSD36visnu_pu:2520": "abhipūjyānnam // Vi_68.42 //",
  "GSD36visnu_pu:2521": "sumanāḥ sragvyanuliptaś ca // Vi_68.43 //",
  "GSD36visnu_pu:2522": "na niḥśeṣakṛt syāt // Vi_68.44 //",
  "GSD36visnu_pu:2523": "anyatra dadhimadhusarpiḥpayaḥsaktupalamodakebhyaḥ // Vi_68.45 //",
  "GSD36visnu_pu:2524": "nāśnīyād bhāryayā sārdhaṃ nākāśe na tathotthitaḥ /",
  "GSD36visnu_pu:2525": "bahūnāṃ prekṣamāṇānāṃ naikasmin bahavas tathā // Vi_68.46 //",
  "GSD36visnu_pu:2526": "śūnyālaye vahnigṛhe devāgāre kathaṃcana /",
  "GSD36visnu_pu:2527": "piben nāñjalinā toyaṃ nātisauhityam ācaret // Vi_68.47 //",
  "GSD36visnu_pu:2528": "na tṛtīyam athāśnīta na cāpathyaṃ kathaṃcana /",
  "GSD36visnu_pu:2529": "nātiprage nātisāyaṃ na sāyaṃ prātar āśitaḥ // Vi_68.48 //",
  "GSD36visnu_pu:2530": "na bhāvaduṣṭam aśnīyān na bhāṇḍe bhāvadūṣite /",
  "GSD36visnu_pu:2531": "śayānaḥ prauḍhapādaś ca kṛtvā caivāvasakthikām // Vi_68.49 //",
  "GSD36visnu_pu:2532": "Vi_69",
  "GSD36visnu_pu:2533": "nāṣṭamīcaturdaśīpañcadaśīṣu striyam upeyāt // Vi_69.1 //",
  "GSD36visnu_pu:2534": "na śrāddhaṃ bhuktvā // Vi_69.2 //",
  "GSD36visnu_pu:2535": "na dattvā // Vi_69.3 //",
  "GSD36visnu_pu:2536": "nopanimantritaḥ śrāddhe // Vi_69.4 //",
  "GSD36visnu_pu:2537": "na vratī // Vi_69.5 //",
  "GSD36visnu_pu:2538": "na dīkṣitaḥ // Vi_69.6 //",
  "GSD36visnu_pu:2539": "na devāyatanaśmaśānaśūnyālayeṣu // Vi_69.7 //",
  "GSD36visnu_pu:2540": "na vṛkṣamūleṣu // Vi_69.8 //",
  "GSD36visnu_pu:2541": "na divā // Vi_69.9 //",
  "GSD36visnu_pu:2542": "na saṃdhyayoḥ // Vi_69.10 //",
  "GSD36visnu_pu:2543": "na malinām // Vi_69.11 //",
  "GSD36visnu_pu:2544": "na malinaḥ // Vi_69.12 //",
  "GSD36visnu_pu:2545": "nābhyaktām // Vi_69.13 //",
  "GSD36visnu_pu:2546": "nābhyaktaḥ // Vi_69.14 //",
  "GSD36visnu_pu:2547": "na rogārtām // Vi_69.15 //",
  "GSD36visnu_pu:2548": "na rogārtaḥ // Vi_69.16 //",
  "GSD36visnu_pu:2549": "na hīnāṅgīṃ nādhikāṅgīṃ tathaiva ca vayo 'dhikām /",
  "GSD36visnu_pu:2550": "nopeyād gurviṇīṃ nārīṃ dīrgham āyur jijīviṣuḥ // Vi_69.17 //",
  "GSD36visnu_pu:2551": "Vi_70",
  "GSD36visnu_pu:2552": "nārdrapādaḥ supyāt // Vi_70.1 //",
  "GSD36visnu_pu:2553": "nottarāparaśirāḥ // Vi_70.2 //",
  "GSD36visnu_pu:2554": "na nagnaḥ // Vi_70.3 //",
  "GSD36visnu_pu:2555": "nānuvaṃśam // Vi_70.4 //",
  "GSD36visnu_pu:2556": "nākāśe // Vi_70.5 //",
  "GSD36visnu_pu:2557": "na pālāśe śayane // Vi_70.6 //",
  "GSD36visnu_pu:2558": "na pañcadārukṛte // Vi_70.7 //",
  "GSD36visnu_pu:2559": "na gajabhagnakṛte // Vi_70.8 //",
  "GSD36visnu_pu:2560": "na vidyuddagdhakṛte // Vi_70.9 //",
  "GSD36visnu_pu:2561": "na bhinne // Vi_70.10 //",
  "GSD36visnu_pu:2562": "nāgnipṛṣṭhe // Vi_70.11 //",
  "GSD36visnu_pu:2563": "na ghaṭāsiktadrumaje // Vi_70.12 //",
  "GSD36visnu_pu:2564": "na śmaśānaśūnyālayadevatāyataneṣu // Vi_70.13 //",
  "GSD36visnu_pu:2565": "na capalamadhye // Vi_70.14 //",
  "GSD36visnu_pu:2566": "na nārīmadhye // Vi_70.15 //",
  "GSD36visnu_pu:2567": "na dhānyagoguruhutāśanasurāṇām upari // Vi_70.16 //",
  "GSD36visnu_pu:2568": "nocchiṣṭo na divā supyāt saṃdhyayor na ca bhasmani /",
  "GSD36visnu_pu:2569": "deśe na ca aśucau nārdre na ca parvatamastake // Vi_70.17 //",
  "GSD36visnu_pu:2570": "Vi_71",
  "GSD36visnu_pu:2571": "atha na kaṃcanāvamanyeta // Vi_71.1 //",
  "GSD36visnu_pu:2572": "na ca hīnādhikāṅgān mūrkhān dhanahīnān avahaset // Vi_71.2 //",
  "GSD36visnu_pu:2573": "na hīnān seveta // Vi_71.3 //",
  "GSD36visnu_pu:2574": "svādhyāyavirodhi karma nācaret // Vi_71.4 //",
  "GSD36visnu_pu:2575": "vayo 'nurūpaṃ veṣaṃ kuryāt // Vi_71.5 //",
  "GSD36visnu_pu:2576": "śrutasyābhijanasya dhanasya deśasya ca // Vi_71.6 //",
  "GSD36visnu_pu:2577": "noddhataḥ // Vi_71.7 //",
  "GSD36visnu_pu:2578": "nityaṃ śāstrādyavekṣī syāt // Vi_71.8 //",
  "GSD36visnu_pu:2579": "sati vibhave na jīrṇamalavadvāsāḥ syāt // Vi_71.9 //",
  "GSD36visnu_pu:2580": "na nāstīty abhibhāṣeta // Vi_71.10 //",
  "GSD36visnu_pu:2581": "na nirgandhogragandhi raktaṃ ca mālyaṃ bibhṛyāt // Vi_71.11 //",
  "GSD36visnu_pu:2582": "bibhṛyāj jalajaṃ raktam api // Vi_71.12 //",
  "GSD36visnu_pu:2583": "yaṣṭiṃ ca vaiṇavīm // Vi_71.13 //",
  "GSD36visnu_pu:2584": "kamaṇḍaluṃ ca sodakam // Vi_71.14 //",
  "GSD36visnu_pu:2585": "kārpāsam upavītam // Vi_71.15 //",
  "GSD36visnu_pu:2586": "raukme ca kuṇḍale // Vi_71.16 //",
  "GSD36visnu_pu:2587": "nādityam udyantam īkṣeta // Vi_71.17 //",
  "GSD36visnu_pu:2588": "nāstaṃ yāntam // Vi_71.18 //",
  "GSD36visnu_pu:2589": "na vāsasā tirohitam // Vi_71.19 //",
  "GSD36visnu_pu:2590": "na cādarśajalamadhyastham // Vi_71.20 //",
  "GSD36visnu_pu:2591": "na madhyāhne // Vi_71.21 //",
  "GSD36visnu_pu:2592": "na kruddhasya guror mukham // Vi_71.22 //",
  "GSD36visnu_pu:2593": "na tailodakayoḥ svāṃ chāyām // Vi_71.23 //",
  "GSD36visnu_pu:2594": "na malavaty ādarśe // Vi_71.24 //",
  "GSD36visnu_pu:2595": "na patnīṃ bhojanasamaye // Vi_71.25 //",
  "GSD36visnu_pu:2596": "na striyaṃ nagnām // Vi_71.26 //",
  "GSD36visnu_pu:2597": "na kaṃcana mehamānam // Vi_71.27 //",
  "GSD36visnu_pu:2598": "na cālānabhraṣṭaṃ kuñjaram // Vi_71.28 //",
  "GSD36visnu_pu:2599": "na ca viṣamastho vṛṣādiyuddham // Vi_71.29 //",
  "GSD36visnu_pu:2600": "nonmattam // Vi_71.30 //",
  "GSD36visnu_pu:2601": "na mattam // Vi_71.31 //",
  "GSD36visnu_pu:2602": "nāmedhyam agnau prakṣipet // Vi_71.32 //",
  "GSD36visnu_pu:2603": "nāsṛk // Vi_71.33 //",
  "GSD36visnu_pu:2604": "na viṣam // Vi_71.34 //",
  "GSD36visnu_pu:2605": "ambhasyāpi // Vi_71.35 //",
  "GSD36visnu_pu:2606": "nāgniṃ laṅghayet // Vi_71.36 //",
  "GSD36visnu_pu:2607": "na pādau pratāpayet // Vi_71.37 //",
  "GSD36visnu_pu:2608": "na kuśeṣu parimṛjyāt // Vi_71.38 //",
  "GSD36visnu_pu:2609": "na kāṃsyabhājane dhāvayet // Vi_71.39 //",
  "GSD36visnu_pu:2610": "na pādaṃ pādena // Vi_71.40 //",
  "GSD36visnu_pu:2611": "na bhuvam ālikhet // Vi_71.41 //",
  "GSD36visnu_pu:2612": "na loṣṭamardī syāt // Vi_71.42 //",
  "GSD36visnu_pu:2613": "na tṛṇacchedī syāt // Vi_71.43 //",
  "GSD36visnu_pu:2614": "na dantair nakhalomāni chindyāt // Vi_71.44 //",
  "GSD36visnu_pu:2615": "dyūtaṃ ca varjayet // Vi_71.45 //",
  "GSD36visnu_pu:2616": "bālātapasevāṃ va // Vi_71.46 //",
  "GSD36visnu_pu:2617": "vastropānahamālyopavītāny anyadhṛtāni na dhārayet // Vi_71.47 //",
  "GSD36visnu_pu:2618": "na śūdrāya matiṃ dadyāt // Vi_71.48 //",
  "GSD36visnu_pu:2619": "nocchiṣṭahaviṣī // Vi_71.49 //",
  "GSD36visnu_pu:2620": "na tilān // Vi_71.50 //",
  "GSD36visnu_pu:2621": "na cāsyopadiśed dharmam // Vi_71.51 //",
  "GSD36visnu_pu:2622": "na vratam // Vi_71.52 //",
  "GSD36visnu_pu:2623": "na saṃhatābhyāṃ pāṇibhyāṃ śira udaraṃ ca kaṇḍūyet // Vi_71.53 //",
  "GSD36visnu_pu:2624": "na dadhisumanasī pratyācakṣīta // Vi_71.54 //",
  "GSD36visnu_pu:2625": "nātmanaḥ srajam apakarṣet // Vi_71.55 //",
  "GSD36visnu_pu:2626": "suptaṃ na prabodhayet // Vi_71.56 //",
  "GSD36visnu_pu:2627": "na raktaṃ virāgayet // Vi_71.57 //",
  "GSD36visnu_pu:2628": "nodakyām abhibhāṣeta // Vi_71.58 //",
  "GSD36visnu_pu:2629": "na mlecchāntyajān // Vi_71.59 //",
  "GSD36visnu_pu:2630": "agnidevabrāhmaṇasaṃnidhau dakṣiṇaṃ pāṇim uddharet // Vi_71.60 //",
  "GSD36visnu_pu:2631": "na parakṣetre carantīṃ gām ācakṣīta // Vi_71.61 //",
  "GSD36visnu_pu:2632": "na pibantaṃ vatsakam // Vi_71.62 //",
  "GSD36visnu_pu:2633": "noddhatān praharṣayet // Vi_71.63 //",
  "GSD36visnu_pu:2634": "na śūdrarājye nivaset // Vi_71.64 //",
  "GSD36visnu_pu:2635": "nādhārmikajanākīrṇe // Vi_71.65 //",
  "GSD36visnu_pu:2636": "na saṃvased vaidyahīne // Vi_71.66 //",
  "GSD36visnu_pu:2637": "nopasṛṣṭe // Vi_71.67 //",
  "GSD36visnu_pu:2638": "na ciraṃ parvate // Vi_71.68 //",
  "GSD36visnu_pu:2639": "na vṛthāceṣṭāṃ kuryāt // Vi_71.69 //",
  "GSD36visnu_pu:2640": "na nṛtyagīte // Vi_71.70 //",
  "GSD36visnu_pu:2641": "nāsphoṭanam // Vi_71.71 //",
  "GSD36visnu_pu:2642": "nāślīlaṃ kīrtayet // Vi_71.72 //",
  "GSD36visnu_pu:2643": "nānṛtam // Vi_71.73 //",
  "GSD36visnu_pu:2644": "nāpriyam // Vi_71.74 //",
  "GSD36visnu_pu:2645": "na kaṃcin marmaṇi spṛśet // Vi_71.75 //",
  "GSD36visnu_pu:2646": "nātmānam avajānīyād dīrgham āyur jijīviṣuḥ // Vi_71.76 //",
  "GSD36visnu_pu:2647": "ciraṃ saṃdhyopāsanaṃ kuryāt // Vi_71.77 //",
  "GSD36visnu_pu:2648": "na sarpaśastraiḥ kṛīḍet // Vi_71.78 //",
  "GSD36visnu_pu:2649": "animittataḥ khāni na spṛśet // Vi_71.79 //",
  "GSD36visnu_pu:2650": "parasya daṇḍaṃ nodyacchet // Vi_71.80 //",
  "GSD36visnu_pu:2651": "śāsyaṃ śāsanārthaṃ tāḍayet // Vi_71.81 //",
  "GSD36visnu_pu:2652": "taṃ veṇudalena rajjvā vā pṛṣṭhe // Vi_71.82 //",
  "GSD36visnu_pu:2653": "devabrāhmaṇaśāstramahātmanāṃ parivādaṃ pariharet // Vi_71.83 //",
  "GSD36visnu_pu:2654": "dharmaviruddhau cārthakāmau // Vi_71.84 //",
  "GSD36visnu_pu:2655": "lokavidviṣṭaṃ ca dharmam api // Vi_71.85 //",
  "GSD36visnu_pu:2656": "parvasu ca śāntihomān kuryāt // Vi_71.86 //",
  "GSD36visnu_pu:2657": "na tṛṇam api chindyāt // Vi_71.87 //",
  "GSD36visnu_pu:2658": "alaṃkṛtaś ca tiṣṭhet // Vi_71.88 //",
  "GSD36visnu_pu:2659": "evam ācārasevī syāt // Vi_71.89 //",
  "GSD36visnu_pu:2660": "śrutismṛtyuditaṃ dharmyaṃ sādhubhiś ca niṣevitam /",
  "GSD36visnu_pu:2661": "tam ācāraṃ niṣeveta dharmakāmo jitendriyaḥ // Vi_71.90 //",
  "GSD36visnu_pu:2662": "ācārāl labhate cāyur ācārād īpsitāṃ gatim /",
  "GSD36visnu_pu:2663": "ācārād dhanam akṣayyam ācārād dhanty alakṣaṇam // Vi_71.91 //",
  "GSD36visnu_pu:2664": "sarvalakṣanahīno 'pi yaḥ sadācāravān naraḥ /",
  "GSD36visnu_pu:2665": "śraddhadhāno 'nasūyaś ca śataṃ varṣāṇi jīvati // Vi_71.93 //",
  "GSD36visnu_pu:2666": "Vi_72",
  "GSD36visnu_pu:2667": "damayamena tiṣṭhet // Vi_72.1 //",
  "GSD36visnu_pu:2668": "damaś cendriyāṇāṃ prakīrtitaḥ // Vi_72.2 //",
  "GSD36visnu_pu:2669": "dāntasyāyaṃ lokaḥ paraś ca // Vi_72.3 //",
  "GSD36visnu_pu:2670": "nādāntasya kriyā kācit samṛdhyati // Vi_72.4 //",
  "GSD36visnu_pu:2671": "damaḥ pavitraṃ paramaṃ maṅgalyaṃ paramaṃ damaḥ /",
  "GSD36visnu_pu:2672": "damena sarvam āpnoti yat kiṃcin manasecchati // Vi_72.5 //",
  "GSD36visnu_pu:2673": "daśārdhayuktena rathena yāto manovaśenāryapathānuvartinā /",
  "GSD36visnu_pu:2674": "taṃ ced rathaṃ nāpaharanti vājinas tathāgataṃ nāvajayanti śatravaḥ // Vi_72.6 //",
  "GSD36visnu_pu:2675": "āpūryamāṇam acalapratiṣṭhaṃ samudram āpaḥ praviśanti yadvat /",
  "GSD36visnu_pu:2676": "tadvat kāmā yaṃ praviśanti sarve sa śāntim āpnoti na kāmakāmī // Vi_72.7 //",
  "GSD36visnu_pu:2677": "Vi_73",
  "GSD36visnu_pu:2678": "atha śrāddhepsuḥ pūrvedyur brāhmaṇān āmantrayet // Vi_73.1 //",
  "GSD36visnu_pu:2679": "dvitīye 'hni śuklapakṣasya pūrvāhṇe kṛṣṇapakṣasyāparāhṇe viprān susnātān svācāntān yathābhūyo vayaḥkrameṇa kuśottareṣv āsaneṣūpaveśayet // Vi_73.2 //",
  "GSD36visnu_pu:2680": "dvau daive prāṅmukhau trīṃś ca pitrye udaṅmukhān // Vi_73.3 //",
  "GSD36visnu_pu:2681": "ekaikam ubhayatra veti // Vi_73.4 //",
  "GSD36visnu_pu:2682": "āmaśrāddheṣu kāmyeṣu ca prathamapañcakenāgniṃ hutvā // Vi_73.5 //",
  "GSD36visnu_pu:2683": "paśuśrāddheṣu madhyamapañcakena // Vi_73.6 //",
  "GSD36visnu_pu:2684": "amāvāsyāsūttamapañcakena // Vi_73.7 //",
  "GSD36visnu_pu:2685": "āgrahāyaṇyā ūrdhvaṃ kṛṣṇāṣṭakāsu ca krameṇaiva prathamamadhyamottamapañcakaiḥ // Vi_73.8 //",
  "GSD36visnu_pu:2686": "anvaṣṭakāsu ca // Vi_73.9 //",
  "GSD36visnu_pu:2687": "tato brāhmaṇānujñātaḥ pitṝn āvāhayet // Vi_73.10 //",
  "GSD36visnu_pu:2688": "apayantv asurā iti dvābhyāṃ tilaiḥ yātudhānānāṃ visarjanaṃ kṛtvā // Vi_73.11 //",
  "GSD36visnu_pu:2689": "eta pitaraḥ sarvāṃs tān agra ā me yantv etad vaḥ pitara ity āvāhanaṃ kṛtvā,",
  "GSD36visnu_pu:2690": "kuśatilamiśreṇa gandhodakena yās tiṣṭhanty amṛtā vāg iti yan me māteti ca pādyaṃ nivedya,",
  "GSD36visnu_pu:2691": "arghyaṃ kṛtvā nivedya cānulepanaṃ kṛtvā kuśatilavastrapuṣpālaṃkāradhūpadīpair yathāśaktyā viprān samabhyarcya ghṛtaplutam annam ādāya ādityā rudrā vasava iti vīkṣya,",
  "GSD36visnu_pu:2692": "agnau karavāṇīty uktvā tac ca vipraiḥ kurv ity ukte āhutitrayaṃ dadyāt // Vi_73.12 //",
  "GSD36visnu_pu:2693_0": "ye māmakāḥ pitara etad vaḥ pitaro 'yaṃ yajña iti ca havir anumantraṇaṃ kṛtvā yathopapanneṣu",
  "GSD36visnu_pu:2693_1": "pātreṣu viśeṣād rajatamayeṣv annaṃ namo viśvebhyo devebhya ity annam ādau prāṅmukhayor",
  "GSD36visnu_pu:2693_2": "nivedayet // Vi_73.13 //",
  "GSD36visnu_pu:2694": "pitre pitāmahāya prapitāmahāya ca nāmagotrābhyām udaṅmukheṣu // Vi_73.14 //",
  "GSD36visnu_pu:2695": "tad adatsu brāhmaṇeṣu yan me prakāmād ahorātrair yad vaḥ kravyād iti japet // Vi_73.15 //",
  "GSD36visnu_pu:2696": "itihāsapurāṇadharmaśāstrāṇi ceti // Vi_73.16 //",
  "GSD36visnu_pu:2697": "ucchiṣṭasaṃnidhau dakṣināgreṣu kuśeṣu pṛthivī darvir akṣitā ity ekaṃ piṇḍaṃ pitre nidadhyāt // Vi_73.17 //",
  "GSD36visnu_pu:2698": "antarikṣaṃ darvir akṣitā ity dvitīyaṃ piṇḍaṃ pitāmahāya // Vi_73.18 //",
  "GSD36visnu_pu:2699": "dyaur darvir akṣitā iti tṛtīyaṃ prapitāmahāya // Vi_73.19 //",
  "GSD36visnu_pu:2700": "ye atra pitaraḥ pretā iti vāso deyam // Vi_73.20 //",
  "GSD36visnu_pu:2701": "vīrānnaḥ pitaro dhatta ity annam // Vi_73.21 //",
  "GSD36visnu_pu:2702": "atra pitaro mādayadhvaṃ yathābhāgam iti darbhamūle karāvagharṣaṇam // Vi_73.22 //",
  "GSD36visnu_pu:2703": "ūrjaṃ vahantīr ity anena sodakena pradakṣiṇaṃ piṇḍānāṃ vikiraṇaṃ kṛtvā arghapuṣpadhūpālepanānnādibhakṣyabhojyāni nivedayet // Vi_73.23 //",
  "GSD36visnu_pu:2704": "udakapātraṃ madhughṛtatilaiḥ saṃyuktaṃ ca // Vi_73.24 //",
  "GSD36visnu_pu:2705": "bhuktavatsu brāhmaṇeṣu tṛptim āgateṣu,",
  "GSD36visnu_pu:2706": "mā me kṣeṣthety annaṃ satṛṇam abhyukṣyānnavikiram ucchiṣṭāgrataḥ kṛtvā,",
  "GSD36visnu_pu:2707": "tṛptā bhavantaḥ saṃpannam iti ca pṛṣṭvā udaṅmukheṣv ācamanam ādau dattvā,",
  "GSD36visnu_pu:2708": "tataḥ prāṅmukheṣu dattvā,",
  "GSD36visnu_pu:2709": "tataś ca suprokṣitam iti śrāddhadeśaṃ saṃprokṣya,",
  "GSD36visnu_pu:2710": "darbhapāṇiḥ sarvaṃ kuryāt // Vi_73.25 //",
  "GSD36visnu_pu:2711": "tataḥ prāṅmukhāgrato yan me rāma iti pradakṣiṇaṃ kṛtvā pratyetya ca,",
  "GSD36visnu_pu:2712": "yathāśaktidakṣiṇābhiḥ samabhyarcya,",
  "GSD36visnu_pu:2713": "abhiramantu bhavanta ity uktvā,",
  "GSD36visnu_pu:2714": "tair ukte 'bhiratāḥ sma iti,",
  "GSD36visnu_pu:2715": "devāś ca pitaraś cety abhijapet // Vi_73.26 //",
  "GSD36visnu_pu:2716": "akṣayyodakaṃ ca nāmagotrābhyāṃ dattvā viśve devāḥ prīyantām iti prāṅmukhebhyas tataḥ prāñjalir idaṃ tanmanāḥ sumanā yāceta // Vi_73.27 //",
  "GSD36visnu_pu:2717": "dātāro no 'bhivardhantāṃ vedāḥ saṃtatir eva ca /",
  "GSD36visnu_pu:2718": "śraddhā ca no mā vyagamad bahu deyaṃ ca no 'stv iti // Vi_73.28 //",
  "GSD36visnu_pu:2719": "tathāstv iti brūyuḥ // Vi_73.29 //",
  "GSD36visnu_pu:2720": "annaṃ ca no bahu bhaved atithīṃś ca labhemahi /",
  "GSD36visnu_pu:2721": "yācitāraś ca naḥ santu mā ca yāciṣma kaṃcana // Vi_73.30 //",
  "GSD36visnu_pu:2722": "ity etābhyām āśiṣaḥ pratigṛhya // Vi_73.31 //",
  "GSD36visnu_pu:2723": "vāje vāja ity ca tato brāhmaṇāṃś ca visarjayet /",
  "GSD36visnu_pu:2724": "pūjayitvā yathānyāyam anuvrajyābhivādya ca // Vi_73.32 //",
  "GSD36visnu_pu:2725": "Vi_74",
  "GSD36visnu_pu:2726_0": "aṣṭakāsu daivapūrvaṃ śākamāṃsāpūpaiḥ śrāddhaṃ kṛtvānvaṣṭakāsv aṣṭakāvad vahnau hutvā",
  "GSD36visnu_pu:2726_1": "daivapūrvam eva mātre pitāmahyai prapitāmahyai ca pūrvavad brāhmaṇān bhojayitvā dakṣiṇābhiś",
  "GSD36visnu_pu:2726_2": "cābhyarcyānuvrajya visarjayet // Vi_74.1 //",
  "GSD36visnu_pu:2727": "tataḥ karṣūḥ kuryāt // Vi_74.2 //",
  "GSD36visnu_pu:2728": "tanmūle prāgudagagnyupasamādhānaṃ kṛtvā piṇḍanirvapaṇam // Vi_74.3 //",
  "GSD36visnu_pu:2729": "karṣūtrayamūle puruṣāṇāṃ karṣūtrayamūle strīṇām // Vi_74.4 //",
  "GSD36visnu_pu:2730": "puruṣakarṣūtrayaṃ sānnenodakena pūrayet // Vi_74.5 //",
  "GSD36visnu_pu:2731": "strīkarṣūtrayaṃ sānnena payasā // Vi_74.6 //",
  "GSD36visnu_pu:2732": "dadhnā māṃsena payasā pratyekaṃ karṣūtrayam // Vi_74.7 //",
  "GSD36visnu_pu:2733": "pūrayitvā japed etad bhavadbhyo bhavatībyo 'stu cākṣayam // Vi_74.8 //",
  "GSD36visnu_pu:2734": "Vi_75",
  "GSD36visnu_pu:2735": "pitari jīvati yaḥ śrāddhaṃ kuryāt,",
  "GSD36visnu_pu:2736": "sa yeṣāṃ pitā kuryāt teṣāṃ kuryāt // Vi_75.1 //",
  "GSD36visnu_pu:2737": "pitari pitāmahe ca jīvati yeṣāṃ pitāmahaḥ // Vi_75.2 //",
  "GSD36visnu_pu:2738": "pitari pitāmahe prapitāmahe ca jīvati naiva kuryāt // Vi_75.3 //",
  "GSD36visnu_pu:2739": "yasya pitā pretaḥ syāt sa pitre piṇḍaṃ nidhāya pitāmahāt paraṃ dvābhyāṃ dadyāt // Vi_75.4 //",
  "GSD36visnu_pu:2740": "yasya pitā pitāmahaś ca pretau syātāṃ sa tābhyāṃ piṇḍau dattvā pitāmahapitāmahāya dadyāt // Vi_75.5 //",
  "GSD36visnu_pu:2741": "yasya pitāmahaḥ pretaḥ syāt sa tasmai piṇḍaṃ nidhāya prapitāmahāt paraṃ dvābhyāṃ dadyāt // Vi_75.6 //",
  "GSD36visnu_pu:2742": "mātāmahānām apy evaṃ śrāddhaṃ kuryād vicakṣaṇaḥ /",
  "GSD36visnu_pu:2743": "mantroheṇa yathānyāyaṃ śeṣāṇāṃ mantravarjitam // Vi_75.7 //",
  "GSD36visnu_pu:2744": "Vi_76",
  "GSD36visnu_pu:2745": "amāvāsyās tisro 'ṣṭakās tisro 'nvaṣṭakā māghī prauṣṭhapady ūrdhvaṃ kṛṣṇatrayodaśī vrīhiyavapākau ceti // Vi_76.1 //",
  "GSD36visnu_pu:2746": "etāṃs tu śrāddhakālān vai nityān āha prajāpatiḥ /",
  "GSD36visnu_pu:2747": "śrāddham eteṣv akurvāṇo narakaṃ pratipadyate // Vi_76.2 //",
  "GSD36visnu_pu:2748": "Vi_77",
  "GSD36visnu_pu:2749": "ādityasaṃkramaṇam // Vi_77.1 //",
  "GSD36visnu_pu:2750": "viṣuvaddvayam // Vi_77.2 //",
  "GSD36visnu_pu:2751": "viśeṣeṇāyanadvayam // Vi_77.3 //",
  "GSD36visnu_pu:2752": "vyatīpātaḥ // Vi_77.4 //",
  "GSD36visnu_pu:2753": "janmarkṣam // Vi_77.5 //",
  "GSD36visnu_pu:2754": "abhyudayaś ca // Vi_77.6 //",
  "GSD36visnu_pu:2755": "etāṃs tu śrāddhakālān vai kāmyān āha prajāpatiḥ /",
  "GSD36visnu_pu:2756": "śrāddham eteṣu yad dattaṃ tad ānantyāya kalpate // Vi_77.7 //",
  "GSD36visnu_pu:2757": "saṃdhyārātryor na kartavyaṃ śrāddhaṃ khalu vicakṣaṇaiḥ /",
  "GSD36visnu_pu:2758": "tayor api ca kartavyaṃ yadi syād rāhudarśanam // Vi_77.8 //",
  "GSD36visnu_pu:2759": "rāhudarśanadattaṃ hi śrāddham ācandratārakam /",
  "GSD36visnu_pu:2760": "guṇavatsarvakāmīyaṃ pitṝṇām upatiṣṭhate // Vi_77.9 //",
  "GSD36visnu_pu:2761": "Vi_78",
  "GSD36visnu_pu:2762": "satatam āditye 'hni śrāddhaṃ kurvann ārogyam āpnoti // Vi_78.1 //",
  "GSD36visnu_pu:2763": "saubhāgyaṃ cāndre // Vi_78.2 //",
  "GSD36visnu_pu:2764": "samaravijayaṃ kauje // Vi_78.3 //",
  "GSD36visnu_pu:2765": "sarvān kāmān baudhe // Vi_78.4 //",
  "GSD36visnu_pu:2766": "vidyām abhīṣṭāṃ jaive // Vi_78.5 //",
  "GSD36visnu_pu:2767": "dhanaṃ śaukre // Vi_78.6 //",
  "GSD36visnu_pu:2768": "jīvitaṃ śanaiścare // Vi_78.7 //",
  "GSD36visnu_pu:2769": "svargaṃ kṛttikāsu // Vi_78.8 //",
  "GSD36visnu_pu:2770": "apatyaṃ rohiṇīṣu // Vi_78.9 //",
  "GSD36visnu_pu:2771": "brahmavarcasyaṃ saumye // Vi_78.10 //",
  "GSD36visnu_pu:2772": "karmasiddhiṃ raudre // Vi_78.11 //",
  "GSD36visnu_pu:2773": "bhuvaṃ punarvasau // Vi_78.12 //",
  "GSD36visnu_pu:2774": "puṣṭiṃ puṣye // Vi_78.13 //",
  "GSD36visnu_pu:2775": "śriyaṃ sārpe // Vi_78.14 //",
  "GSD36visnu_pu:2776": "sarvān kāmān paitrye // Vi_78.15 //",
  "GSD36visnu_pu:2777": "saubhāgyaṃ bhāgye // Vi_78.16 //",
  "GSD36visnu_pu:2778": "dhanam āyamaṇe // Vi_78.17 //",
  "GSD36visnu_pu:2779": "jñātiśraiṣṭhyaṃ haste // Vi_78.18 //",
  "GSD36visnu_pu:2780": "rūpavataḥ sutāṃs tvāṣṭre // Vi_78.19 //",
  "GSD36visnu_pu:2781": "vāṇijyasiddhiṃ svātau // Vi_78.20 //",
  "GSD36visnu_pu:2782": "kanakaṃ viśākhāsu // Vi_78.21 //",
  "GSD36visnu_pu:2783": "mitrāṇi maitre // Vi_78.22 //",
  "GSD36visnu_pu:2784": "rājyaṃ śākre // Vi_78.23 //",
  "GSD36visnu_pu:2785": "kṛṣiṃ mūle // Vi_78.24 //",
  "GSD36visnu_pu:2786": "samudrayānasiddhim āpye // Vi_78.25 //",
  "GSD36visnu_pu:2787": "sarvān kāmān vaiśvadeve // Vi_78.26 //",
  "GSD36visnu_pu:2788": "śraiṣṭhyam abhijiti // Vi_78.27 //",
  "GSD36visnu_pu:2789": "sarvān kāmān śravaṇe // Vi_78.28 //",
  "GSD36visnu_pu:2790": "lavaṇaṃ vāsave // Vi_78.29 //",
  "GSD36visnu_pu:2791": "ārogyaṃ vāruṇe // Vi_78.30 //",
  "GSD36visnu_pu:2792": "kupyadravyam āje // Vi_78.31 //",
  "GSD36visnu_pu:2793": "gṛhamāhir budhnye // Vi_78.32 //",
  "GSD36visnu_pu:2794": "gāḥ pauṣṇe // Vi_78.33 //",
  "GSD36visnu_pu:2795": "turaṅgamān āśvine // Vi_78.34 //",
  "GSD36visnu_pu:2796": "jīvitaṃ yāmye // Vi_78.35 //",
  "GSD36visnu_pu:2797": "gṛhaṃ surūpāḥ striyaḥ pratipadi // Vi_78.36 //",
  "GSD36visnu_pu:2798": "kanyāṃ varadāṃ dvitīyāyām // Vi_78.37 //",
  "GSD36visnu_pu:2799": "sarvān kāmāṃs tṛtīyāyām // Vi_78.38 //",
  "GSD36visnu_pu:2800": "paśūṃś caturthyām // Vi_78.39 //",
  "GSD36visnu_pu:2801": "surūpān sutān pañcamyām // Vi_78.40 //",
  "GSD36visnu_pu:2802": "dyūtavijayaṃ ṣaṣṭhyām // Vi_78.41 //",
  "GSD36visnu_pu:2803": "kṛṣiṃ saptamyām // Vi_78.42 //",
  "GSD36visnu_pu:2804": "vāṇijyam aṣṭamyām // Vi_78.43 //",
  "GSD36visnu_pu:2805": "paśūn navamyām // Vi_78.44 //",
  "GSD36visnu_pu:2806": "vājino daśamyām // Vi_78.45 //",
  "GSD36visnu_pu:2807": "putrān brahmavarcasvina ekādaśyām // Vi_78.46 //",
  "GSD36visnu_pu:2808": "kanakarajataṃ dvādaśyām // Vi_78.47 //",
  "GSD36visnu_pu:2809": "sāubhāgyaṃ trayodaśyām // Vi_78.48 //",
  "GSD36visnu_pu:2810": "sarvān kāmān pañcadaśyām // Vi_78.49 //",
  "GSD36visnu_pu:2811": "śastrahatānāṃ śrāddhakarmaṇi caturdaśī śastā // Vi_78.50 //",
  "GSD36visnu_pu:2812": "api pitṛgīte gāthe bhavataḥ // Vi_78.51 //",
  "GSD36visnu_pu:2813": "api jāyeta so 'smākaṃ kule kaścin narottamaḥ /",
  "GSD36visnu_pu:2814": "prāvṛṭkāle 'site pakṣe trayodaśyāṃ samāhitaḥ // Vi_78.52 //",
  "GSD36visnu_pu:2815": "madhūtkaṭena yaḥ śrāddhaṃ pāyasena samācaret /",
  "GSD36visnu_pu:2816": "kārttikaṃ sakalaṃ māsaṃ prākchāye kuñjarasya ca // Vi_78.53 //",
  "GSD36visnu_pu:2817": "Vi_79",
  "GSD36visnu_pu:2818": "atha na naktaṃ gṛhītenodakena śrāddhaṃ kuryāt // Vi_79.1 //",
  "GSD36visnu_pu:2819": "kuśābhāve kuśasthāne kāśān dūrvāṃ vā dadyāt // Vi_79.2 //",
  "GSD36visnu_pu:2820": "vāso 'rthe kārpāsotthaṃ sūtram // Vi_79.3 //",
  "GSD36visnu_pu:2821": "daśāṃ visarjayet yady apy ahatavastrajā syāt // Vi_79.4 //",
  "GSD36visnu_pu:2822": "ugragandhīny agandhīni kaṇṭakijāni ca puṣpāṇi // Vi_79.5 //",
  "GSD36visnu_pu:2823": "śuklāni sugandhīni kaṇṭakijāny api jalajāni raktāny api dadyāt // Vi_79.6 //",
  "GSD36visnu_pu:2824": "vasāṃ medaṃ ca dīpārthe na dadyāt // Vi_79.7 //",
  "GSD36visnu_pu:2825": "ghṛtaṃ tailaṃ vā dadyāt // Vi_79.8 //",
  "GSD36visnu_pu:2826": "jīvajaṃ sarvaṃ dhūpārthe na dadyāt // Vi_79.9 //",
  "GSD36visnu_pu:2827": "madhughṛtasaṃyuktaṃ gugguluṃ dadyāt // Vi_79.10 //",
  "GSD36visnu_pu:2828": "candanakuṅkumakarpūrāgarupadmakāny anulepanārthe // Vi_79.11 //",
  "GSD36visnu_pu:2829": "na pratyakṣalavaṇaṃ dadyāt // Vi_79.12 //",
  "GSD36visnu_pu:2830": "hastena ca ghṛtavyañjanādi // Vi_79.13 //",
  "GSD36visnu_pu:2831": "taijasāni pātrāṇi dadyāt // Vi_79.14 //",
  "GSD36visnu_pu:2832": "viśeṣato rājatāni // Vi_79.15 //",
  "GSD36visnu_pu:2833": "khaḍgakutapakṛṣṇājinatilasiddhārthakākṣatāni ca pavitrāṇi rakṣoghnāni ca nidadhyāt // Vi_79.16 //",
  "GSD36visnu_pu:2834": "pippalīmukundakabhūstṛṇaśigrusarṣapasurasāsarjakasuvarcalakūśmāṇḍālābuvārtākapālakyopodakītaṇḍulīyakakusumbhapiṇḍālukamahiṣīkṣīrāṇi varjayet // Vi_79.17 //",
  "GSD36visnu_pu:2835": "rājamāṣamasūraparyuṣitakṛtalavaṇāni ca // Vi_79.18 //",
  "GSD36visnu_pu:2836": "kopaṃ pariharet // Vi_79.19 //",
  "GSD36visnu_pu:2837": "nāśru pātayet // Vi_79.20 //",
  "GSD36visnu_pu:2838": "na tvarāṃ kuryāt // Vi_79.21 //",
  "GSD36visnu_pu:2839": "ghṛtādidāne taijasāni pātrāṇi khaḍgapātrāṇi phalgupātrāṇi ca praśastāni // Vi_79.22 //",
  "GSD36visnu_pu:2840": "atra ca śloko bhavati // Vi_79.23 //",
  "GSD36visnu_pu:2841": "sauvarṇarājatābhyāṃ ca khaḍgenaudumbareṇa vā /",
  "GSD36visnu_pu:2842": "dattam akṣayyatāṃ yāti phalgupātreṇa cāpy atha // Vi_79.24 //",
  "GSD36visnu_pu:2843": "Vi_80",
  "GSD36visnu_pu:2844": "tilair vrīhiyavair māṣair adbhir mūlaphalaiḥ śākaiḥ śyāmākaiḥ priyaṅgubhir nīvārair mudgair godhūmaiś ca māsaṃ prīyante // Vi_80.1 //",
  "GSD36visnu_pu:2845": "dvau māsau matsyamāṃsena // Vi_80.2 //",
  "GSD36visnu_pu:2846": "trīn hāriṇena // Vi_80.3 //",
  "GSD36visnu_pu:2847": "caturaś caurabhreṇa // Vi_80.4 //",
  "GSD36visnu_pu:2848": "pañca śākunena // Vi_80.5 //",
  "GSD36visnu_pu:2849": "ṣaṭ chāgena // Vi_80.6 //",
  "GSD36visnu_pu:2850": "sapta rauraveṇa // Vi_80.7 //",
  "GSD36visnu_pu:2851": "aṣṭau pārṣatena // Vi_80.8 //",
  "GSD36visnu_pu:2852": "nava gāvayena // Vi_80.9 //",
  "GSD36visnu_pu:2853": "daśa māhiṣeṇa // Vi_80.10 //",
  "GSD36visnu_pu:2854": "ekādaśa tūpareṇājena // Vi_80.11 //",
  "GSD36visnu_pu:2855": "saṃvatsaraṃ gavyena payasā tadvikārair vā // Vi_80.12 //",
  "GSD36visnu_pu:2856": "atra pitṛgītā gāthā bhavati // Vi_80.13 //",
  "GSD36visnu_pu:2857": "kālaśākaṃ mahāśalkaṃ māṃsaṃ vārdhrīṇasasya ca /",
  "GSD36visnu_pu:2858": "viṣāṇavarjyā ye khaḍgā āsūryaṃ tāṃs tu bhuṅkṣmahe // Vi_80.14 //",
  "GSD36visnu_pu:2859": "Vi_81",
  "GSD36visnu_pu:2860": "nānnam āsanam āropayet // Vi_81.1 //",
  "GSD36visnu_pu:2861": "na padā spṛśet // Vi_81.2 //",
  "GSD36visnu_pu:2862": "nāvakṣutaṃ kuryāt // Vi_81.3 //",
  "GSD36visnu_pu:2863": "tilaiḥ sarṣapair vā yātudhānān visarjayet // Vi_81.4 //",
  "GSD36visnu_pu:2864": "saṃvṛte ca śrāddhaṃ kuryāt // Vi_81.5 //",
  "GSD36visnu_pu:2865": "na rajasvalāṃ paśyet // Vi_81.6 //",
  "GSD36visnu_pu:2866": "na śvānam // Vi_81.7 //",
  "GSD36visnu_pu:2867": "na viḍvarāham // Vi_81.8 //",
  "GSD36visnu_pu:2868": "na grāmakukkuṭam // Vi_81.9 //",
  "GSD36visnu_pu:2869": "prayatnāt śrāddham ajasya darśayet // Vi_81.10 //",
  "GSD36visnu_pu:2870": "aśnīyur brāhmaṇāś ca vāgyatāḥ // Vi_81.11 //",
  "GSD36visnu_pu:2871": "na veṣṭitaśirasaḥ // Vi_81.12 //",
  "GSD36visnu_pu:2872": "na sopānatkāḥ // Vi_81.13 //",
  "GSD36visnu_pu:2873": "na pīṭhopahitapādāḥ // Vi_81.14 //",
  "GSD36visnu_pu:2874": "na hīnāṅgā adhikāṅgāḥ śrāddhaṃ paśyeyuḥ // Vi_81.15 //",
  "GSD36visnu_pu:2875": "na śūdrāḥ // Vi_81.16 //",
  "GSD36visnu_pu:2876": "na patitāḥ // Vi_81.17 //",
  "GSD36visnu_pu:2877": "na mahārogiṇaḥ // Vi_81.18 //",
  "GSD36visnu_pu:2878": "tatkālaṃ brāhmaṇaṃ brāhmaṇānumatena bhikṣukaṃ vā pūjayet // Vi_81.19 //",
  "GSD36visnu_pu:2879": "havir guṇān na brāhmaṇā brūyur dātrā pṛṣṭāḥ // Vi_81.20 //",
  "GSD36visnu_pu:2880": "yāvad ūṣmā bhavaty anne yāvad aśnanti vāgyatāḥ /",
  "GSD36visnu_pu:2881": "tāvad aśnanti pitaro yāvan noktā havir guṇāḥ // Vi_81.21 //",
  "GSD36visnu_pu:2882": "sārvavarṇikam annādyaṃ saṃnīyāplāvya vāriṇā /",
  "GSD36visnu_pu:2883": "samutsṛjed bhuktavatām agrato vikiran bhuvi // Vi_81.22 //",
  "GSD36visnu_pu:2884": "asaṃskṛtapramītānāṃ tyāgināṃ kulayoṣitām /",
  "GSD36visnu_pu:2885": "ucchiṣṭaṃ bhāgadheyaṃ syād darbheṣu vikiraś ca yaḥ // Vi_81.23 //",
  "GSD36visnu_pu:2886": "uccheṣaṇaṃ bhūmigatam ajihmasyāśaṭhasya ca /",
  "GSD36visnu_pu:2887": "dāsavargasya tat pitrye bhāgadheyaṃ pracakṣate // Vi_81.24 //",
  "GSD36visnu_pu:2888": "Vi_82",
  "GSD36visnu_pu:2889": "daive karmaṇi brāhmaṇaṃ na parīkṣeta // Vi_82.1 //",
  "GSD36visnu_pu:2890": "prayatnāt pitrye parīkṣeta // Vi_82.2 //",
  "GSD36visnu_pu:2891": "hīnādhikāṅgān vivarjayet // Vi_82.3 //",
  "GSD36visnu_pu:2892": "vikarmasthāṃś ca // Vi_82.4 //",
  "GSD36visnu_pu:2893": "baiḍālavratikān // Vi_82.5 //",
  "GSD36visnu_pu:2894": "vṛthāliṅginaḥ // Vi_82.6 //",
  "GSD36visnu_pu:2895": "nakṣatrajīvinaḥ // Vi_82.7 //",
  "GSD36visnu_pu:2896": "devalakāṃś ca // Vi_82.8 //",
  "GSD36visnu_pu:2897": "cikitsakān // Vi_82.9 //",
  "GSD36visnu_pu:2898": "anūḍhāputrān // Vi_82.10 //",
  "GSD36visnu_pu:2899": "tatputrān // Vi_82.11 //",
  "GSD36visnu_pu:2900": "bahuyājinaḥ // Vi_82.12 //",
  "GSD36visnu_pu:2901": "grāmayājinaḥ // Vi_82.13 //",
  "GSD36visnu_pu:2902": "śūdrayājinaḥ // Vi_82.14 //",
  "GSD36visnu_pu:2903": "ayājyayājinaḥ // Vi_82.15 //",
  "GSD36visnu_pu:2904": "vrātyān // Vi_82.16 //",
  "GSD36visnu_pu:2905": "tadyājinaḥ // Vi_82.17 //",
  "GSD36visnu_pu:2906": "parvakārān // Vi_82.18 //",
  "GSD36visnu_pu:2907": "sūcakān // Vi_82.19 //",
  "GSD36visnu_pu:2908": "bhṛtakādhyāpakān // Vi_82.20 //",
  "GSD36visnu_pu:2909": "bhṛtakādhyāpitān // Vi_82.21 //",
  "GSD36visnu_pu:2910": "śūdrānnapuṣṭān // Vi_82.22 //",
  "GSD36visnu_pu:2911": "patitasaṃsargān // Vi_82.23 //",
  "GSD36visnu_pu:2912": "anadhīyānān // Vi_82.24 //",
  "GSD36visnu_pu:2913": "saṃdhyopāsanabhraṣṭān // Vi_82.25 //",
  "GSD36visnu_pu:2914": "rājasevakān // Vi_82.26 //",
  "GSD36visnu_pu:2915": "nagnān // Vi_82.27 //",
  "GSD36visnu_pu:2916": "pitrā vivadamānān // Vi_82.28 //",
  "GSD36visnu_pu:2917": "pitṛmātṛgurvagnisvādhyāyatyāginaś ca // Vi_82.29 //",
  "GSD36visnu_pu:2918": "brāhmaṇāpaśadā hy ete kathitāḥ paṅktidūṣakāḥ /",
  "GSD36visnu_pu:2919": "etān vivarjayed yatnāc chrāddhakarmaṇi paṇḍitaḥ // Vi_82.30 //",
  "GSD36visnu_pu:2920": "Vi_83",
  "GSD36visnu_pu:2921": "atha paṅktipāvanāḥ // Vi_83.1 //",
  "GSD36visnu_pu:2922": "triṇāciketaḥ // Vi_83.2 //",
  "GSD36visnu_pu:2923": "pañcāgniḥ // Vi_83.3 //",
  "GSD36visnu_pu:2924": "jyeṣṭhasāmagaḥ // Vi_83.4 //",
  "GSD36visnu_pu:2925": "vedapāragaḥ // Vi_83.5 //",
  "GSD36visnu_pu:2926": "vedāṅgasyāpy ekasya pāragaḥ // Vi_83.6 //",
  "GSD36visnu_pu:2927": "purāṇetihāsavyākaraṇapāragaḥ // Vi_83.7 //",
  "GSD36visnu_pu:2928": "dharmaśāstrasyāpy ekasya pāragaḥ // Vi_83.8 //",
  "GSD36visnu_pu:2929": "tīrthapūtaḥ // Vi_83.9 //",
  "GSD36visnu_pu:2930": "yajñapūtaḥ // Vi_83.10 //",
  "GSD36visnu_pu:2931": "tapaḥpūtaḥ // Vi_83.11 //",
  "GSD36visnu_pu:2932": "satyapūtaḥ // Vi_83.12 //",
  "GSD36visnu_pu:2933": "mantrapūtaḥ // Vi_83.13 //",
  "GSD36visnu_pu:2934": "gāyatrījapanirataḥ // Vi_83.14 //",
  "GSD36visnu_pu:2935": "brahmadeyānusaṃtānaḥ // Vi_83.15 //",
  "GSD36visnu_pu:2936": "trisuparṇaḥ // Vi_83.16 //",
  "GSD36visnu_pu:2937": "jāmātā // Vi_83.17 //",
  "GSD36visnu_pu:2938": "dauhitraś ceti pātram // Vi_83.18 //",
  "GSD36visnu_pu:2939": "viśeṣeṇa ca yoginaḥ // Vi_83.19 //",
  "GSD36visnu_pu:2940": "atra pitṛgītā gāthā bhavati // Vi_83.20 //",
  "GSD36visnu_pu:2941": "api sa syāt kule 'smākaṃ bhojayed yas tu yoginam /",
  "GSD36visnu_pu:2942": "vipraṃ śrāddhe prayatnena yena tṛpyāmahe vayam // Vi_83.21 //",
  "GSD36visnu_pu:2943": "Vi_84",
  "GSD36visnu_pu:2944": "na mlecchaviṣaye śrāddhaṃ kuryāt // Vi_84.1 //",
  "GSD36visnu_pu:2945": "na gacchen mlecchaviṣayam // Vi_84.2 //",
  "GSD36visnu_pu:2946": "paranipāneṣv apaḥ pītvā tatsāmyam upagacchatīti // Vi_84.3 //",
  "GSD36visnu_pu:2947": "cāturvarṇyavyavasthānaṃ yasmin deśe na vidyate /",
  "GSD36visnu_pu:2948": "sa mlecchadeśo jijñeya āryāvartas tataḥ paraḥ // Vi_84.4 //",
  "GSD36visnu_pu:2949": "Vi_85",
  "GSD36visnu_pu:2950": "atha puṣkareṣv akṣayaṃ śrāddham // Vi_85.1 //",
  "GSD36visnu_pu:2951": "japyahomatapāṃsi ca // Vi_85.2 //",
  "GSD36visnu_pu:2952": "puṣkare snānamātrāt sarvapāpebhyaḥ pūto bhavati // Vi_85.3 //",
  "GSD36visnu_pu:2953": "evam eva gayāśīrṣe // Vi_85.4 //",
  "GSD36visnu_pu:2954": "vaṭe // Vi_85.5 //",
  "GSD36visnu_pu:2955": "amarakaṇṭakaparvate // Vi_85.6 //",
  "GSD36visnu_pu:2956": "varāhaparvate // Vi_85.7 //",
  "GSD36visnu_pu:2957": "yatra kvacana narmadātīre // Vi_85.8 //",
  "GSD36visnu_pu:2958": "yamunātīre // Vi_85.9 //",
  "GSD36visnu_pu:2959": "gaṅgāyāṃ viśeṣataḥ // Vi_85.10 //",
  "GSD36visnu_pu:2960": "kuśāvarte // Vi_85.11 //",
  "GSD36visnu_pu:2961": "binduke // Vi_85.12 //",
  "GSD36visnu_pu:2962": "nīlaparvate // Vi_85.13 //",
  "GSD36visnu_pu:2963": "kanakhale // Vi_85.14 //",
  "GSD36visnu_pu:2964": "kubjāmre // Vi_85.15 //",
  "GSD36visnu_pu:2965": "bhṛgutuṅge // Vi_85.16 //",
  "GSD36visnu_pu:2966": "kedāre // Vi_85.17 //",
  "GSD36visnu_pu:2967": "mahālaye // Vi_85.18 //",
  "GSD36visnu_pu:2968": "naḍantikāyām // Vi_85.19 //",
  "GSD36visnu_pu:2969": "sugandhāyām // Vi_85.20 //",
  "GSD36visnu_pu:2970": "śākaṃbharyām // Vi_85.21 //",
  "GSD36visnu_pu:2971": "phalgutīrthe // Vi_85.22 //",
  "GSD36visnu_pu:2972": "mahāgaṅgāyām // Vi_85.23 //",
  "GSD36visnu_pu:2973": "trihalikāgrāme // Vi_85.24 //",
  "GSD36visnu_pu:2974": "kumāradhārāyām // Vi_85.25 //",
  "GSD36visnu_pu:2975": "prabhāse // Vi_85.26 //",
  "GSD36visnu_pu:2976": "yatra kvacana sarasvatyāṃ viśeṣataḥ // Vi_85.27 //",
  "GSD36visnu_pu:2977": "gaṅgādvāre // Vi_85.28 //",
  "GSD36visnu_pu:2978": "prayāge ca // Vi_85.29 //",
  "GSD36visnu_pu:2979": "gaṅgāsāgarasaṃgame // Vi_85.30 //",
  "GSD36visnu_pu:2980": "satataṃ naimiṣāraṇye // Vi_85.31 //",
  "GSD36visnu_pu:2981": "vārāṇasyāṃ viśeṣataḥ // Vi_85.32 //",
  "GSD36visnu_pu:2982": "agastyāśrame // Vi_85.33 //",
  "GSD36visnu_pu:2983": "kaṇVāśrame // Vi_85.34 //",
  "GSD36visnu_pu:2984": "kauśikyām // Vi_85.35 //",
  "GSD36visnu_pu:2985": "sarayūtīre // Vi_85.36 //",
  "GSD36visnu_pu:2986": "śoṇasya jyotiṣāyāś ca saṃgame // Vi_85.37 //",
  "GSD36visnu_pu:2987": "śrīparvate // Vi_85.38 //",
  "GSD36visnu_pu:2988": "kālodake // Vi_85.39 //",
  "GSD36visnu_pu:2989": "uttaramānase // Vi_85.40 //",
  "GSD36visnu_pu:2990": "baḍabāyām // Vi_85.41 //",
  "GSD36visnu_pu:2991": "mataṅgavāpyām // Vi_85.42 //",
  "GSD36visnu_pu:2992": "saptārṣe // Vi_85.43 //",
  "GSD36visnu_pu:2993": "viṣṇupade // Vi_85.44 //",
  "GSD36visnu_pu:2994": "svargamārgapade // Vi_85.45 //",
  "GSD36visnu_pu:2995": "godāvaryām // Vi_85.46 //",
  "GSD36visnu_pu:2996": "gomatyām // Vi_85.47 //",
  "GSD36visnu_pu:2997": "vetravatyām // Vi_85.48 //",
  "GSD36visnu_pu:2998": "vipāśāyām // Vi_85.49 //",
  "GSD36visnu_pu:2999": "vitastāyām // Vi_85.50 //",
  "GSD36visnu_pu:3000": "śatadrūtīre // Vi_85.51 //",
  "GSD36visnu_pu:3001": "candrabhāgāyām // Vi_85.52 //",
  "GSD36visnu_pu:3002": "irāvatyām // Vi_85.53 //",
  "GSD36visnu_pu:3003": "sindhos tīre // Vi_85.54 //",
  "GSD36visnu_pu:3004": "dakṣiṇe pañcanade // Vi_85.55 //",
  "GSD36visnu_pu:3005": "ausaje // Vi_85.56 //",
  "GSD36visnu_pu:3006": "evamādiṣv athānyeṣu tīrtheṣu // Vi_85.57 //",
  "GSD36visnu_pu:3007": "saridvarāsu // Vi_85.58 //",
  "GSD36visnu_pu:3008": "sarveṣv api svabhāveṣu // Vi_85.59 //",
  "GSD36visnu_pu:3009": "pulineṣu // Vi_85.60 //",
  "GSD36visnu_pu:3010": "prasravaṇeṣu // Vi_85.61 //",
  "GSD36visnu_pu:3011": "parvateṣu // Vi_85.62 //",
  "GSD36visnu_pu:3012": "nikuñjeṣu // Vi_85.63 //",
  "GSD36visnu_pu:3013": "vaneṣu // Vi_85.64 //",
  "GSD36visnu_pu:3014": "upavaneṣu // Vi_85.65 //",
  "GSD36visnu_pu:3015": "gomayenopalipteṣu gṛheṣu // Vi_85.66 //",
  "GSD36visnu_pu:3016": "manojñeṣu // Vi_85.67 //",
  "GSD36visnu_pu:3017": "atra ca pitṛgītā gāthā bhavanti // Vi_85.68 //",
  "GSD36visnu_pu:3018": "kule 'smākaṃ sa jantuḥ syād yo no dadyāj jalāñjalīn /",
  "GSD36visnu_pu:3019": "nadīṣu bahutoyāsu śītalāsu viśeṣataḥ // Vi_85.69 //",
  "GSD36visnu_pu:3020": "api jāyeta so 'smākaṃ kule kaścin narottamaḥ /",
  "GSD36visnu_pu:3021": "gayāśīrṣe vaṭe śrāddhaṃ yo naḥ kuryāt samāhitaḥ // Vi_85.70 //",
  "GSD36visnu_pu:3022": "eṣṭavyā bahavaḥ putrā yady eko 'pi gayāṃ vrajet /",
  "GSD36visnu_pu:3023": "yajeta vāśvamedhena nīlaṃ vā vṛṣam utsṛjet // Vi_85.71 //",
  "GSD36visnu_pu:3024": "Vi_86",
  "GSD36visnu_pu:3025": "atha vṛṣotsargaḥ // Vi_86.1 //",
  "GSD36visnu_pu:3026": "kārttikyām āśvayujyāṃ vā // Vi_86.2 //",
  "GSD36visnu_pu:3027": "tatrādāv eva vṛṣabhaṃ parīkṣeta // Vi_86.3 //",
  "GSD36visnu_pu:3028": "jīvadvatsāyāḥ payasvinyāḥ putram // Vi_86.4 //",
  "GSD36visnu_pu:3029": "sarvalakṣaṇopetam // Vi_86.5 //",
  "GSD36visnu_pu:3030": "nīlam // Vi_86.6 //",
  "GSD36visnu_pu:3031": "lohitaṃ vā mukhapucchapādaśṛṅgaśuklam // Vi_86.7 //",
  "GSD36visnu_pu:3032": "yūthasyācchādakam // Vi_86.8 //",
  "GSD36visnu_pu:3033": "tato gavāṃ madhye susamiddham agniṃ paristīrya pauṣṇaṃ caruṃ payasā śrapayitvā pūṣā gā anvetu na iha ratir iti ca hutvā vṛṣam ayaskāras tv aṅkayet // Vi_86.9 //",
  "GSD36visnu_pu:3034": "ekasmin pārśve cakreṇāparasmin pārśve śūlena // Vi_86.10 //",
  "GSD36visnu_pu:3035": "aṅkitaṃ ca hiraṇyavarṇeti catasṛbhiḥ śaṃ no devīr iti ca snāpayet // Vi_86.11 //",
  "GSD36visnu_pu:3036": "snātam alaṃkṛtaṃ snātālaṃkṛtābhiś catasṛbhir vatsatarībhiḥ sārdham ānīya rudrān puruṣasūktaṃ kūśmāṇḍīś ca japet // Vi_86.12 //",
  "GSD36visnu_pu:3037": "pitā vatsānām iti vṛṣabhasya dakṣiṇe karṇe paṭhet // Vi_86.13 //",
  "GSD36visnu_pu:3038": "imaṃ ca // Vi_86.14 //",
  "GSD36visnu_pu:3039": "vṛṣo hi bhagavān dharmaś catuṣpādaḥ prakīrtitaḥ /",
  "GSD36visnu_pu:3040": "vṛṇomi tam ahaṃ bhaktyā sa me rakṣatu sarvataḥ // Vi_86.15 //",
  "GSD36visnu_pu:3041": "etaṃ yuvānaṃ patiṃ vo dadāmy anena krīḍantīś carata priyeṇa /",
  "GSD36visnu_pu:3042": "mā hāsmahi prajayā mā tanūbhir mā radhāma dviṣate soma rājan // Vi_86.16 //",
  "GSD36visnu_pu:3043": "vṛṣaṃ vatsatarīyuktam aiśānyāṃ kārayed diśi /",
  "GSD36visnu_pu:3044": "hotur vastrayugaṃ dadyāt suvarṇaṃ kāṃsyam eva ca // Vi_86.17 //",
  "GSD36visnu_pu:3045": "ayaskārasya dātavyaṃ vetanaṃ manasepsitam /",
  "GSD36visnu_pu:3046": "bhojanaṃ bahusarpiṣkaṃ brāhmaṇāṃś cātra bhojayet // Vi_86.18 //",
  "GSD36visnu_pu:3047": "utsṛṣṭo vṛṣabho yasmin pibaty atha jalāśaye /",
  "GSD36visnu_pu:3048": "jalāśayaṃ tat sakalaṃ pitṝṃs tasyopatisṭhati // Vi_86.19 //",
  "GSD36visnu_pu:3049": "śṛṅgeṇollikhate bhūmiṃ yatra kvacana darpitaḥ /",
  "GSD36visnu_pu:3050": "pitṝṇām annapānaṃ tat prabhūtam upatiṣṭhati // Vi_86.20 //",
  "GSD36visnu_pu:3051": "Vi_87",
  "GSD36visnu_pu:3052": "atha vaiśākhyāṃ paurṇamāsyāṃ kṛṣṇājinaṃ sakhuraṃ saśṛṅgaṃ suvarṇaśṛṅgaṃ raupyakhuraṃ mauktikalāṅgūlabhūṣitaṃ kṛtvāvike ca vastre prasārayet // Vi_87.1 //",
  "GSD36visnu_pu:3053": "tatas tilaiḥ pracchādayet // Vi_87.2 //",
  "GSD36visnu_pu:3054": "suvarṇanābhiṃ ca kuryāt // Vi_87.3 //",
  "GSD36visnu_pu:3055": "ahatena vāsoyugena pracchādayet // Vi_87.4 //",
  "GSD36visnu_pu:3056": "sarvagandharatnaiś cālaṃkṛtaṃ kuryāt // Vi_87.5 //",
  "GSD36visnu_pu:3057": "catasṛṣu dikṣu catvāri taijasāni pātrāṇi kṣīradadhimadhughṛtapūrṇāni nidhyāyāhitāgnaye brāhmaṇāyālaṃkṛtāya vāsoyugena pracchāditāya dadyāt // Vi_87.6 //",
  "GSD36visnu_pu:3058": "atra ca gāthā bhavanti // Vi_87.7 //",
  "GSD36visnu_pu:3059": "yas tu kṛṣṇājinaṃ dadyāt sakhuraṃ śṛṅgasaṃyutam /",
  "GSD36visnu_pu:3060": "tilaiḥ pracchādya vāsobhiḥ sarvaratnair alaṃkṛtam // Vi_87.8 //",
  "GSD36visnu_pu:3061": "sasamudraguhā tena saśailavanakānanā /",
  "GSD36visnu_pu:3062": "caturantā bhaved dattā pṛthivī nātra saṃśayaḥ // Vi_87.9 //",
  "GSD36visnu_pu:3063": "kṛṣṇājine tilān kṛtvā hiraṇyaṃ madhusarpiṣī /",
  "GSD36visnu_pu:3064": "dadāti yas tu viprāya sarvaṃ tarati duṣkṛtam // Vi_87.10 //",
  "GSD36visnu_pu:3065": "Vi_88",
  "GSD36visnu_pu:3066": "atha prasūyamānā gauḥ pṛthivī bhavati // Vi_88.1 //",
  "GSD36visnu_pu:3067": "tām alaṃkṛtāṃ brāhmaṇāya dattvā pṛthivīdānaphalam āpnoti // Vi_88.2 //",
  "GSD36visnu_pu:3068": "atra gāthā bhavati // Vi_88.3 //",
  "GSD36visnu_pu:3069": "savatsāromatulyāni yugāny ubhayatomukhīm /",
  "GSD36visnu_pu:3070": "dattvā svargam avāpnoti śraddadhānaḥ samāhitaḥ // Vi_88.4 //",
  "GSD36visnu_pu:3071": "Vi_89",
  "GSD36visnu_pu:3072": "māsaḥ kārttiko 'gnidaivatyaḥ // Vi_89.1 //",
  "GSD36visnu_pu:3073": "agniś ca sarvadevānāṃ mukham // Vi_89.2 //",
  "GSD36visnu_pu:3074": "tasmāt tu kārttikaṃ māsaṃ bahiḥsnāyī gāyatrījapanirataḥ sakṛd eva haviṣyāśī saṃvatsarakṛtāt pāpāt pūto bhavati // Vi_89.3 //",
  "GSD36visnu_pu:3075": "kārttikaṃ sakalaṃ māsaṃ nityasnāyī jitendriyaḥ /",
  "GSD36visnu_pu:3076": "japan haviṣyabhugdāntaḥ sarvapāpaiḥ pramucyate // Vi_89.4 //",
  "GSD36visnu_pu:3077": "Vi_90",
  "GSD36visnu_pu:3078": "mārgaśīrṣaśuklapañcadaśyāṃ mṛgaśirasā yuktāyāṃ cūrṇitalavaṇasya suvarṇanābhaṃ prastham ekaṃ candrodaye brāhmaṇāya pradāpayet // Vi_90.1 //",
  "GSD36visnu_pu:3079": "anena karmaṇā rūpasaubhāgyavān abhijāyate // Vi_90.2 //",
  "GSD36visnu_pu:3080": "pauṣī cet puṣyayuktā syāt,",
  "GSD36visnu_pu:3081_0": "tasyāṃ gaurasarṣapakalkodvartitaśarīro gavyaghṛtapūrṇakumbhenābhiṣiktaḥ sarvauṣadhibhiḥ",
  "GSD36visnu_pu:3081_1": "sarvagandhaiḥ sarvabījaiś ca snāto ghṛtena bhagavantaṃ vāsudevaṃ snāpayitvā gandhapuṣpadhūpadīpanaivedyādibhir",
  "GSD36visnu_pu:3081_2": "abhyarcya vaiṣṇavaiḥ śākrair bārhaspatyaiś ca mantraiḥ pāvake hutvā sasuvarṇena ghṛtena",
  "GSD36visnu_pu:3081_3": "brāhmaṇān svasti vācayet // Vi_90.3 //",
  "GSD36visnu_pu:3082": "vāsoyugaṃ kartre dadyāt // Vi_90.4 //",
  "GSD36visnu_pu:3083": "anena karmaṇā puṣyate // Vi_90.5 //",
  "GSD36visnu_pu:3084": "māghī maghāyutā cet,",
  "GSD36visnu_pu:3085": "tasyāṃ tilaiḥ śrāddhaṃ kṛtvā pūto bhavati // Vi_90.6 //",
  "GSD36visnu_pu:3086": "phālgunī phalgunīyutā cet,",
  "GSD36visnu_pu:3087": "tasyāṃ brāhmaṇāya susaṃskṛtaṃ svāstīrṇaṃ śayanaṃ nivedya bhāryāṃ manojñāṃ rūpavatīṃ draviṇavatīṃ cāpnoti // Vi_90.7 //",
  "GSD36visnu_pu:3088": "nāry api bhartāram // Vi_90.8 //",
  "GSD36visnu_pu:3089": "caitrī citrāyutā cet,",
  "GSD36visnu_pu:3090": "tasyāṃ citravastrapradānena saubhāgyam āpnoti // Vi_90.9 //",
  "GSD36visnu_pu:3091": "vaiśākhī viśākhāyutā cet,",
  "GSD36visnu_pu:3092": "tasyāṃ brāhmaṇasaptakaṃ kṣaudrayuktais tilaiḥ saṃtarpya dharmarājānaṃ prīṇayitvā pāpebhyaḥ pūto bhavati // Vi_90.10 //",
  "GSD36visnu_pu:3093": "jyaiṣṭhī jyeṣṭhāyutā cet syāt,",
  "GSD36visnu_pu:3094": "tasyāṃ chatropānahapradānena gavādhipatyaṃ prāpnoti // Vi_90.11 //",
  "GSD36visnu_pu:3095": "āṣāḍhyām āṣāḍhāyuktāyām annapānadānena tad evākṣayyam āpnoti // Vi_90.12 //",
  "GSD36visnu_pu:3096": "śrāvaṇyāṃ śravaṇayuktāyāṃ jaladhenuṃ sānnāṃ vāsoyugāc chāditāṃ dattvā svargam āpnoti // Vi_90.13 //",
  "GSD36visnu_pu:3097": "prauṣṭhapadyāṃ proṣṭhapadāyuktāyāṃ godānena sarvapāpavinirmukto bhavati // Vi_90.14 //",
  "GSD36visnu_pu:3098": "āśvayujyām aśvinīgate candramasi ghṛtapūrṇaṃ bhājanaṃ suvarṇayutaṃ viprāya dattvā dīptāgnir bhavati // Vi_90.15 //",
  "GSD36visnu_pu:3099": "kārttikī kṛttikāyutā cet syāt,",
  "GSD36visnu_pu:3100": "tasyāṃ sitam ukṣāṇam anyavarṇaṃ vā śaśāṅkodye sarvasasyaratnagandhopetaṃ dīpamadhye brāhmaṇāya dattvā kāntārabhayaṃ na paśyati // Vi_90.16 //",
  "GSD36visnu_pu:3101": "vaiśākhaśuklatṛtīyāyām upoṣito 'kṣataiḥ śrīvāsudevam abhyarcya tān eva hutvā dattvā ca sarvapāpebhyaḥ pūto bhavati // Vi_90.17 //",
  "GSD36visnu_pu:3102": "yac ca tasminn ahani prayacchati tad akṣayyatām āpnoti // Vi_90.18 //",
  "GSD36visnu_pu:3103": "pauṣyāṃ samatītāyāṃ kṛṣṇapakṣadvādaśyāṃ sopavāsas tilaiḥ snātas tilokakaṃ dattvā tilair vāsudevam abhyarcya tān eva hutvā dattvā bhuktvā ca pāpebhyaḥ pūto bhavati // Vi_90.19 //",
  "GSD36visnu_pu:3104": "māghyāṃ samatītāyāṃ kṛṣṇadvādaśyāṃ sopavāsaḥ śravaṇaṃ prāpya śrīvāsudevāgrato mahāvartidvayena dīpadvayaṃ dadyāt // Vi_90.20 //",
  "GSD36visnu_pu:3105": "dakṣiṇapārśve mahārajanaraktena samagreṇa vāsasā ghṛtatulām aṣṭādhikāṃ dattvā // Vi_90.21 //",
  "GSD36visnu_pu:3106": "vāmapārśve tilatailayutāṃ sāṣṭāṃ dattvā śvetena samagreṇa vāsasā // Vi_90.22 //",
  "GSD36visnu_pu:3107": "etat kṛtvā yasmin rāṣṭre 'bhijāyate yasmin deśe yasmin kule tatrojjvalo bhavati // Vi_90.23 //",
  "GSD36visnu_pu:3108": "āśvinaṃ sakalaṃ māsaṃ brāhmaṇebhyaḥ pratyahaṃ ghṛtaṃ pradāyāśvinau prīṇayitvā rūpabhāg bhavati // Vi_90.24 //",
  "GSD36visnu_pu:3109": "tasminn eva māsi pratyahaṃ gorasair brāhmaṇān bhojayitvā rājyabhāg bhavati // Vi_90.25 //",
  "GSD36visnu_pu:3110": "pratimāsaṃ revatīyute candramasi madhughṛtayutaṃ pāyasaṃ revatīprītyai paramānnaṃ brāhmaṇān bhojayitvā revatīṃ prīṇayitvā rūpasya bhāgī bhavati // Vi_90.26 //",
  "GSD36visnu_pu:3111": "māghe māsy agniṃ pratyahaṃ tilair hutvā saghṛtaṃ kulmāṣaṃ brāhmaṇān bhojayitvā dīptāgnir bhavati // Vi_90.27 //",
  "GSD36visnu_pu:3112": "sarvāṃ caturdaśīṃ nadījale snātvā dharmarājānaṃ pūjayitvā sarvapāpebhyaḥ pūto bhavati // Vi_90.28 //",
  "GSD36visnu_pu:3113": "yadīcched vipulān bhogāṃś candrasūryagrahopagān /",
  "GSD36visnu_pu:3114": "prātaḥsnāyī bhaven nityaṃ dvau māsau māghaphālgunau // Vi_90.29 //",
  "GSD36visnu_pu:3115": "Vi_91",
  "GSD36visnu_pu:3116": "atha kūpakartus tatpravṛtte pānīye duṣkṛtasyārdhaṃ vinaśyati // Vi_91.1 //",
  "GSD36visnu_pu:3117": "taḍāgakṛn nityatṛpto vāruṇaṃ lokam aśnute // Vi_91.2 //",
  "GSD36visnu_pu:3118": "jalapradaḥ sadā tṛpto bhavati // Vi_91.3 //",
  "GSD36visnu_pu:3119": "vṛkṣāropayitur vṛkṣāḥ paraloke putrā bhavanti // Vi_91.4 //",
  "GSD36visnu_pu:3120": "vṛkṣaprado vṛkṣaprasūnair devān prīṇayati // Vi_91.5 //",
  "GSD36visnu_pu:3121": "phalaiś cātithīn // Vi_91.6 //",
  "GSD36visnu_pu:3122": "chāyayā cābhyāgatān // Vi_91.7 //",
  "GSD36visnu_pu:3123": "deve varṣaty udakena pitṝn // Vi_91.8 //",
  "GSD36visnu_pu:3124": "setukṛt svargam āpnoti // Vi_91.9 //",
  "GSD36visnu_pu:3125": "devāyatanakārī yasya devasyāyatanaṃ karoti tasyaiva lokam āpnoti // Vi_91.10 //",
  "GSD36visnu_pu:3126": "sudhāsiktaṃ kṛtvā yaśasā virājate // Vi_91.11 //",
  "GSD36visnu_pu:3127": "vicitraṃ kṛtvā gandharvalokam āpnoti // Vi_91.12 //",
  "GSD36visnu_pu:3128": "puṣpapradānena śrīmān bhavati // Vi_91.13 //",
  "GSD36visnu_pu:3129": "anulepanapradānena kīrtimān // Vi_91.14 //",
  "GSD36visnu_pu:3130": "dīpapradānena cakṣuṣmān sarvatrojjvalaś ca // Vi_91.15 //",
  "GSD36visnu_pu:3131": "annapradānena balavān // Vi_91.16 //",
  "GSD36visnu_pu:3132": "devanirmālyāpanayanāt godānaphalam āpnoti // Vi_91.17 //",
  "GSD36visnu_pu:3133": "devagṛhamārjanāt tadupalepanāt brāhmaṇocchiṣṭamārjanāt pādaśaucād akalyaparicaraṇāc ca // Vi_91.18 //",
  "GSD36visnu_pu:3134": "kūpārāmataḍāgeṣu devatāyataneṣu ca /",
  "GSD36visnu_pu:3135": "punaḥ saṃskārakartā ca labhate maulikaṃ phalam // Vi_91.19 //",
  "GSD36visnu_pu:3136": "Vi_92",
  "GSD36visnu_pu:3137": "sarvadānādhikam abhayapradānam // Vi_92.1 //",
  "GSD36visnu_pu:3138": "tatpradānenābhīpsitaṃ lokam āpnoti // Vi_92.2 //",
  "GSD36visnu_pu:3139": "bhūmidānena ca // Vi_92.3 //",
  "GSD36visnu_pu:3140": "gocarmamātrām api bhuvaṃ pradāya sarvapāpebhyaḥ pūto bhavati // Vi_92.4 //",
  "GSD36visnu_pu:3141": "gopradānena svargalokam āpnoti // Vi_92.5 //",
  "GSD36visnu_pu:3142": "daśadhenuprado golokān // Vi_92.6 //",
  "GSD36visnu_pu:3143": "śatadhenuprado brahamalokān // Vi_92.7 //",
  "GSD36visnu_pu:3144": "suvarṇaśṛṅgīṃ raupyakhurāṃ muktālāṅgūlāṃ kāṃsyopadohāṃ vastrottarīyāṃ dattvā dhenuromasaṃkhyāni varṣāṇi svargalokam āpnoti // Vi_92.8 //",
  "GSD36visnu_pu:3145": "viśeṣataḥ kapilām // Vi_92.9 //",
  "GSD36visnu_pu:3146": "dāntaṃ dhuraṃdharaṃ dattvā daśadhenuprado bhavati // Vi_92.10 //",
  "GSD36visnu_pu:3147": "aśvadaḥ sūryasālokyam āpnoti // Vi_92.11 //",
  "GSD36visnu_pu:3148": "vāsodaś candrasālokyam // Vi_92.12 //",
  "GSD36visnu_pu:3149": "suvarṇadānenāgnisālokyam // Vi_92.13 //",
  "GSD36visnu_pu:3150": "rūpyadānena rūpam // Vi_92.14 //",
  "GSD36visnu_pu:3151": "taijasānāṃ pātrāṇāṃ pradānena pātrībhavati sarvakāmānām // Vi_92.15 //",
  "GSD36visnu_pu:3152": "ghṛtamadhutailapradānenārogyam // Vi_92.16 //",
  "GSD36visnu_pu:3153": "auṣadhapradānena // Vi_92.17 //",
  "GSD36visnu_pu:3154": "lavaṇadānena ca lāvaṇyam // Vi_92.18 //",
  "GSD36visnu_pu:3155": "dhānyapradānena tṛptim // Vi_92.19 //",
  "GSD36visnu_pu:3156": "sasyapradānena ca // Vi_92.20 //",
  "GSD36visnu_pu:3157": "annadaḥ sarvam // Vi_92.21 //",
  "GSD36visnu_pu:3158": "dhānyapradānena saubhāgyam // Vi_92.22 //",
  "GSD36visnu_pu:3159": "tilapradaḥ prajām iṣṭām // Vi_92.23 //",
  "GSD36visnu_pu:3160": "indhanapradānena dīptāgnir bhavati // Vi_92.24 //",
  "GSD36visnu_pu:3161": "saṃgrāme ca sarvajayam āpnoti // Vi_92.25 //",
  "GSD36visnu_pu:3162": "āsanapradānena sthānam // Vi_92.26 //",
  "GSD36visnu_pu:3163": "śayyāpradānena bhāryām // Vi_92.27 //",
  "GSD36visnu_pu:3164": "upānatpradānenāśvatarīyuktaṃ ratham // Vi_92.28 //",
  "GSD36visnu_pu:3165": "chatrapradānena svargam // Vi_92.29 //",
  "GSD36visnu_pu:3166": "tālavṛntacāmarapradānenādhvasukhitvam // Vi_92.30 //",
  "GSD36visnu_pu:3167": "vāstupradānena nagarādhipatyam // Vi_92.31 //",
  "GSD36visnu_pu:3168": "yad yad iṣṭatamaṃ loke yac cāsti dayitaṃ gṛhe /",
  "GSD36visnu_pu:3169": "tat tad guṇavate deyaṃ tad evākṣayam icchatā // Vi_92.32 //",
  "GSD36visnu_pu:3170": "Vi_93",
  "GSD36visnu_pu:3171": "abrāhmaṇe dattaṃ tatsamam eva pāralaukikam // Vi_93.1 //",
  "GSD36visnu_pu:3172": "dviguṇaṃ brāhmaṇabruve // Vi_93.2 //",
  "GSD36visnu_pu:3173": "sahasraguṇaṃ prādhīte // Vi_93.3 //",
  "GSD36visnu_pu:3174": "anantaṃ vedapārage // Vi_93.4 //",
  "GSD36visnu_pu:3175": "purohitas tv ātmana eva pātram // Vi_93.5 //",
  "GSD36visnu_pu:3176": "svasā duhitṛjāmātaraś ca // Vi_93.6 //",
  "GSD36visnu_pu:3177": "na vāry api prayaccheta baiḍālavratike dvije /",
  "GSD36visnu_pu:3178": "na bakavratike pāpe nāvedavidi dharmavit // Vi_93.7 //",
  "GSD36visnu_pu:3179": "dharmadhvajī sadā lubdhaś chādmiko lokadāmbhikaḥ /",
  "GSD36visnu_pu:3180": "baiḍālavratiko jñeyo hiṃsraḥ sarvābhisaṃdhakaḥ // Vi_93.8 //",
  "GSD36visnu_pu:3181": "adhodṛṣṭir naikṛtikaḥ svārthasādhanatatparaḥ /",
  "GSD36visnu_pu:3182": "śaṭho mithyāvinītaś ca bakavrataparo dvijaḥ // Vi_93.9 //",
  "GSD36visnu_pu:3183": "ye bakavratino loke ye ca mārjāraliṅginaḥ /",
  "GSD36visnu_pu:3184": "te patanty andhatāmisre tena pāpena karmaṇā // Vi_93.10 //",
  "GSD36visnu_pu:3185": "na dharmasyāpadeśena pāpaṃ kṛtvā vrataṃ caret /",
  "GSD36visnu_pu:3186": "vratena pāpaṃ pracchādya kurvan strīśūdradambhanam // Vi_93.11 //",
  "GSD36visnu_pu:3187": "pretyeha cedṛśo vipro garhyate brahmavādibhiḥ /",
  "GSD36visnu_pu:3188": "chadmanācaritaṃ yac ca vrataṃ rakṣāṃsi gacchati // Vi_93.12 //",
  "GSD36visnu_pu:3189": "aliṅgī liṅgiveṣeṇa yo vṛttim upajīvati /",
  "GSD36visnu_pu:3190": "sa liṅgināṃ haraty enas tiryagyonau prajāyate // Vi_93.13 //",
  "GSD36visnu_pu:3191": "na dānaṃ yaśase dadyān na bhayān nopakāriṇe /",
  "GSD36visnu_pu:3192": "na nṛtyagītaśīlebhyo dharmārtham iti niścitam // Vi_93.14 //",
  "GSD36visnu_pu:3193": "Vi_94",
  "GSD36visnu_pu:3194": "gṛhī valīpalitadarśane vanāśrayo bhavet // Vi_94.1 //",
  "GSD36visnu_pu:3195": "apatyasya cāpatyadarśane vā // Vi_94.2 //",
  "GSD36visnu_pu:3196": "putreṣu bhāryāṃ nikṣipya tayānugmyamāno vā // Vi_94.3 //",
  "GSD36visnu_pu:3197": "tatrāpy agnīn upacaret // Vi_94.4 //",
  "GSD36visnu_pu:3198": "aphālakṛṣṭena pañca yajñān na hāpayet // Vi_94.5 //",
  "GSD36visnu_pu:3199": "svādhyāyaṃ ca na jahyāt // Vi_94.6 //",
  "GSD36visnu_pu:3200": "brahmacaryaṃ pālayet // Vi_94.7 //",
  "GSD36visnu_pu:3201": "carmacīravāsāḥ syāt // Vi_94.8 //",
  "GSD36visnu_pu:3202": "jaṭāśmaśrulomanakhāṃś ca bibhṛyāt // Vi_94.9 //",
  "GSD36visnu_pu:3203": "triṣavaṇasnāyī syāt // Vi_94.10 //",
  "GSD36visnu_pu:3204": "kapotavṛttir māsanicayaḥ saṃvatsaranicayo vā // Vi_94.11 //",
  "GSD36visnu_pu:3205": "saṃvatsaranicayī pūrvanicitam āśvayujyāṃ jahyāt // Vi_94.12 //",
  "GSD36visnu_pu:3206": "grāmād āhṛtya vāśnīyād aṣṭau grāsān vane vasan /",
  "GSD36visnu_pu:3207": "puṭenaiva palāśena pāṇinā śakalena vā // Vi_94.13 //",
  "GSD36visnu_pu:3208": "Vi_95",
  "GSD36visnu_pu:3209": "vānaprasthas tapasā śarīraṃ śoṣayet // Vi_95.1 //",
  "GSD36visnu_pu:3210": "grīṣme pañcatapāḥ syāt // Vi_95.2 //",
  "GSD36visnu_pu:3211": "ākāśaśāyī prāvṛṣi // Vi_95.3 //",
  "GSD36visnu_pu:3212": "ārdravāsā hemante // Vi_95.4 //",
  "GSD36visnu_pu:3213": "naktāśī syāt // Vi_95.5 //",
  "GSD36visnu_pu:3214": "ekāntaradvyantaratryantarāśī vā syāt // Vi_95.6 //",
  "GSD36visnu_pu:3215": "puṣpāśī // Vi_95.7 //",
  "GSD36visnu_pu:3216": "phalāśī // Vi_95.8 //",
  "GSD36visnu_pu:3217": "śākāśī // Vi_95.9 //",
  "GSD36visnu_pu:3218": "parṇāśī vā // Vi_95.10 //",
  "GSD36visnu_pu:3219": "yavānnaṃ pakṣāntayor vā sakṛd aśnīyāt // Vi_95.11 //",
  "GSD36visnu_pu:3220": "cāndrāyaṇair vā varteta // Vi_95.12 //",
  "GSD36visnu_pu:3221": "aśmakuṭṭaḥ // Vi_95.13 //",
  "GSD36visnu_pu:3222": "dantolūkhaliko vā // Vi_95.14 //",
  "GSD36visnu_pu:3223": "tapomūlam idaṃ sarvaṃ devamānuṣikaṃ jagat /",
  "GSD36visnu_pu:3224": "tapomadhyaṃ tapo 'ntaṃ ca tapasā ca tathā dhṛtam // Vi_95.15 //",
  "GSD36visnu_pu:3225": "yad duṣcaraṃ yad durāpaṃ yad dūraṃ yac ca duṣkaram /",
  "GSD36visnu_pu:3226": "sarvaṃ tat tapasā sādhyaṃ tapo hi duratikramam // Vi_95.16 //",
  "GSD36visnu_pu:3227": "Vi_96",
  "GSD36visnu_pu:3228": "atha triṣv āśrameṣu pakvakaṣāyaḥ prājāpatyām iṣṭiṃ kṛtvā sarvavedasaṃ dakṣiṇāṃ dattvā pravrajyāśramī syāt // Vi_96.1 //",
  "GSD36visnu_pu:3229": "ātmany agnīn āropya bhikṣārthaṃ grāmam iyāt // Vi_96.2 //",
  "GSD36visnu_pu:3230": "saptāgārikaṃ bhaikṣam ācaret // Vi_96.3 //",
  "GSD36visnu_pu:3231": "alābhe na vyatheta // Vi_96.4 //",
  "GSD36visnu_pu:3232": "na bhikṣukaṃ bhikṣeta // Vi_96.5 //",
  "GSD36visnu_pu:3233": "bhuktavati jane atīte pātrasaṃpāte bhaikṣam ādadyāt // Vi_96.6 //",
  "GSD36visnu_pu:3234": "mṛnmaye dārupātre 'lābupātre vā // Vi_96.7 //",
  "GSD36visnu_pu:3235": "teṣāṃ ca tasyādbhiḥ śuddhiḥ syāt // Vi_96.8 //",
  "GSD36visnu_pu:3236": "abhipūjitalābhād udvijeta // Vi_96.9 //",
  "GSD36visnu_pu:3237": "śūnyāgāraniketanaḥ syāt // Vi_96.10 //",
  "GSD36visnu_pu:3238": "vṛkṣamūlaniketano vā // Vi_96.11 //",
  "GSD36visnu_pu:3239": "na grāme dvitīyāṃ rātrim āvaset // Vi_96.12 //",
  "GSD36visnu_pu:3240": "kaupīnācchādanamātram eva vasanam ādadyāt // Vi_96.13 //",
  "GSD36visnu_pu:3241": "dṛṣṭipūtaṃ nyaset pādam // Vi_96.14 //",
  "GSD36visnu_pu:3242": "vastrapūtaṃ jalam ādadyāt // Vi_96.15 //",
  "GSD36visnu_pu:3243": "satyapūtaṃ vadet // Vi_96.16 //",
  "GSD36visnu_pu:3244": "manaḥpūtam ācaret // Vi_96.17 //",
  "GSD36visnu_pu:3245": "maraṇaṃ nābhikāmayeta jīvitaṃ ca // Vi_96.18 //",
  "GSD36visnu_pu:3246": "ativādāṃs titikṣeta // Vi_96.19 //",
  "GSD36visnu_pu:3247": "na kaṃcanāvamanyeta // Vi_96.20 //",
  "GSD36visnu_pu:3248": "nirāśīḥ syāt // Vi_96.21 //",
  "GSD36visnu_pu:3249": "nirnamaskāraḥ // Vi_96.22 //",
  "GSD36visnu_pu:3250": "vāsyaikaṃ takṣato bāhuṃ candanenaikam ukṣataḥ /",
  "GSD36visnu_pu:3251": "nākalyāṇaṃ na kalyāṇaṃ tayor api ca cintayet // Vi_96.23 //",
  "GSD36visnu_pu:3252": "prāṇāyāmadhāraṇādhyānanityaḥ syāt // Vi_96.24 //",
  "GSD36visnu_pu:3253": "saṃsārasyānityatāṃ paśyet // Vi_96.25 //",
  "GSD36visnu_pu:3254": "śarīrasyāśucibhāvam // Vi_96.26 //",
  "GSD36visnu_pu:3255": "jarayā rūpaviparyayam // Vi_96.27 //",
  "GSD36visnu_pu:3256": "śārīramānasāgantukavyādhibhiś copatāpam // Vi_96.28 //",
  "GSD36visnu_pu:3257": "sahajaiś ca // Vi_96.29 //",
  "GSD36visnu_pu:3258": "nityāndhakāre garbhe vasatim // Vi_96.30 //",
  "GSD36visnu_pu:3259": "mūtrapurīṣamadhye ca // Vi_96.31 //",
  "GSD36visnu_pu:3260": "tatra ca śītoṣṇaduḥkhānubhavanam // Vi_96.32 //",
  "GSD36visnu_pu:3261": "janmasamaye yonisaṃkaṭanirgamanāt mahadduḥkhānubhavanam // Vi_96.33 //",
  "GSD36visnu_pu:3262": "bālye mohaṃ guruparavaśyatām // Vi_96.34 //",
  "GSD36visnu_pu:3263": "adhyayanād anekakleśam // Vi_96.35 //",
  "GSD36visnu_pu:3264": "yauvane ca viṣayāprāptāv amārgeṇa tadavāptau viṣayasevanān narake patanam // Vi_96.36 //",
  "GSD36visnu_pu:3265": "apriyair vasatiṃ priyaiś ca viprayogam // Vi_96.37 //",
  "GSD36visnu_pu:3266": "narake ca sumahadduḥkham // Vi_96.38 //",
  "GSD36visnu_pu:3267": "saṃsārasaṃsṛtau tiryagyoniṣu ca // Vi_96.39 //",
  "GSD36visnu_pu:3268": "evam asmin satatayāyini saṃsāre na kiṃcit sukham // Vi_96.40 //",
  "GSD36visnu_pu:3269": "yad api kiṃcit duḥkhābhāvāpekṣayā sukhasaṃjñaṃ tad apy anityam // Vi_96.41 //",
  "GSD36visnu_pu:3270": "tatsevāśaktāv alābhe vā mahadduḥkham // Vi_96.42 //",
  "GSD36visnu_pu:3271": "śarīraṃ cedaṃ saptadhātukaṃ paśyet // Vi_96.43 //",
  "GSD36visnu_pu:3272": "vasārudhiramāṃsamedo 'sthimajjāśukrātmakam // Vi_96.44 //",
  "GSD36visnu_pu:3273": "carmāvanaddham // Vi_96.45 //",
  "GSD36visnu_pu:3274": "durgandhi ca // Vi_96.46 //",
  "GSD36visnu_pu:3275": "malāyatanam // Vi_96.47 //",
  "GSD36visnu_pu:3276": "sukhaśatair api vṛtaṃ vikāri // Vi_96.48 //",
  "GSD36visnu_pu:3277": "prayatnād dhṛtam api vināśi // Vi_96.49 //",
  "GSD36visnu_pu:3278": "kāmakrodhalobhamohamadamātsaryasthānam // Vi_96.50 //",
  "GSD36visnu_pu:3279": "pṛthivyaptejovāyvākāśātmakam // Vi_96.51 //",
  "GSD36visnu_pu:3280": "asthisirādhamanīsnāyuyutam // Vi_96.52 //",
  "GSD36visnu_pu:3281": "rajasvalam // Vi_96.53 //",
  "GSD36visnu_pu:3282": "ṣaṭtvacam // Vi_96.54 //",
  "GSD36visnu_pu:3283": "asthnāṃ tribhiḥ śataiḥ ṣaṣtyadhikair dhāryamāṇam // Vi_96.55 //",
  "GSD36visnu_pu:3284": "teṣāṃ vibhāgaḥ // Vi_96.56 //",
  "GSD36visnu_pu:3285": "sūkṣmaiḥ saha catuḥṣaṣṭir daśanāḥ // Vi_96.57 //",
  "GSD36visnu_pu:3286": "viṃśatir nakhāḥ // Vi_96.58 //",
  "GSD36visnu_pu:3287": "pāṇipādaśalākāś ca // Vi_96.59 //",
  "GSD36visnu_pu:3288": "ṣaṣṭir aṅgulīnāṃ parvāṇi // Vi_96.60 //",
  "GSD36visnu_pu:3289": "dve pārṣṇyoḥ // Vi_96.61 //",
  "GSD36visnu_pu:3290": "catuṣṭayaṃ gulpheṣu // Vi_96.62 //",
  "GSD36visnu_pu:3291": "catvāry aratnyoḥ // Vi_96.63 //",
  "GSD36visnu_pu:3292": "catvāri jaṅghayoḥ // Vi_96.64 //",
  "GSD36visnu_pu:3293": "dve dve jānukapolayoḥ // Vi_96.65 //",
  "GSD36visnu_pu:3294": "ūrvaṃsayoh // Vi_96.66 //",
  "GSD36visnu_pu:3295": "akṣatālūṣakaśroṇiphalakeṣu // Vi_96.67 //",
  "GSD36visnu_pu:3296": "bhagāsthyekam // Vi_96.68 //",
  "GSD36visnu_pu:3297": "pṛṣṭhāsthi pañcacatvāriṃśad bhāgam // Vi_96.69 //",
  "GSD36visnu_pu:3298": "pañcadaśāsthīni grīvā // Vi_96.70 //",
  "GSD36visnu_pu:3299": "jatrvekam // Vi_96.71 //",
  "GSD36visnu_pu:3300": "tathā hanuḥ // Vi_96.72 //",
  "GSD36visnu_pu:3301": "tanmūle ca dve // Vi_96.73 //",
  "GSD36visnu_pu:3302": "dve lalāṭākṣigaṇḍe // Vi_96.74 //",
  "GSD36visnu_pu:3303": "nāsā ghanāsthikā // Vi_96.75 //",
  "GSD36visnu_pu:3304": "arbudaiḥ sthālakaiś ca sārdhaṃ dvāsaptatiḥ pārśvakāḥ // Vi_96.76 //",
  "GSD36visnu_pu:3305": "uraḥ saptadaśa // Vi_96.77 //",
  "GSD36visnu_pu:3306": "dvau śaṅkhakau // Vi_96.78 //",
  "GSD36visnu_pu:3307": "catvāri kapālāni śirasaś ceti // Vi_96.79 //",
  "GSD36visnu_pu:3308": "śarīre 'smin sapta sirāśatāni // Vi_96.80 //",
  "GSD36visnu_pu:3309": "nava snāyuśatāni // Vi_96.81 //",
  "GSD36visnu_pu:3310": "dhamanīśate dve // Vi_96.82 //",
  "GSD36visnu_pu:3311": "pañca peśīśatāni // Vi_96.83 //",
  "GSD36visnu_pu:3312": "kṣudradhamanīnām ekonatriṃśallakṣāṇi navaśatāni ṣaṭpañcāśaddhamanyaḥ // Vi_96.84 //",
  "GSD36visnu_pu:3313": "lakṣatrayaṃ śmaśrukeśakūpānām // Vi_96.85 //",
  "GSD36visnu_pu:3314": "saptottaraṃ marmaśatam // Vi_96.86 //",
  "GSD36visnu_pu:3315": "saṃdhiśate dve // Vi_96.87 //",
  "GSD36visnu_pu:3316": "catuṣpañcāśadromakoṭyaḥ saptaṣaṣṭiś ca lakṣāṇi // Vi_96.88 //",
  "GSD36visnu_pu:3317": "nābhirājo gudaṃ śukraṃ śoṇitaṃ śaṅkhakau mūrdhā kaṇṭho hṛdayaṃ ceti prāṇāyatanāṇi // Vi_96.89 //",
  "GSD36visnu_pu:3318": "bāhudvayaṃ jaṅghādvayaṃ madhyaṃ śīrṣam iti ṣaḍaṅgāni // Vi_96.90 //",
  "GSD36visnu_pu:3319": "vasā vapā avahananaṃ nābhiḥ klomā yakṛt plīhā kṣudrāntraṃ vṛkkakau bastiḥ purīṣādhānaṃ āmāśayaḥ hṛdayaṃ sthūlāntraṃ gudam udaraṃ gudakoṣṭham // Vi_96.91 //",
  "GSD36visnu_pu:3320_0": "kanīnike akṣikūṭe śaṣkulī karṇau karṇapatrakau gaṇḍau bhruvau śaṅkhau dantaveṣṭau",
  "GSD36visnu_pu:3320_1": "oṣṭhau kakundare vaṅkṣaṇau vṛṣaṇau vṛkkau śleṣmasaṃghātikau stanau upajihvā sphicau",
  "GSD36visnu_pu:3320_2": "bāhū jaṅghe ūrū piṇḍike tālūdaraṃ bastiśīrṣau cibukaṃ galaśuṇḍike avaṭuś cety asmin",
  "GSD36visnu_pu:3320_3": "śarīre sthānāni // Vi_96.92 //",
  "GSD36visnu_pu:3321": "śabdasparśarūparasagandhāś ca viṣayāḥ // Vi_96.93 //",
  "GSD36visnu_pu:3322": "nāsikālocanatvagjihvāśrotram iti buddhīndriyāṇi // Vi_96.94 //",
  "GSD36visnu_pu:3323": "hastau pādau pāyūpasthaṃ jihveti karmendriyāṇi // Vi_96.95 //",
  "GSD36visnu_pu:3324": "mano buddhir ātmā cāvyaktam itīndriyātītāḥ // Vi_96.96 //",
  "GSD36visnu_pu:3325": "idaṃ śarīraṃ vasudhe kṣetram ity abhidhīyate /",
  "GSD36visnu_pu:3326": "etad yo vetti taṃ prāhuḥ kṣetrajñam iti tadvidaḥ // Vi_96.97 //",
  "GSD36visnu_pu:3327": "kṣetrajñam api māṃ viddhi sarvakṣetreṣu bhāvini /",
  "GSD36visnu_pu:3328": "kṣetrakṣetrajñavijñānaṃ jñeyaṃ nityaṃ mumukṣuṇā // Vi_96.98 //",
  "GSD36visnu_pu:3329": "Vi_97",
  "GSD36visnu_pu:3330_0": "ūrusthottānacaraṇaḥ savye kare karam itaraṃ nyasya tālusthācalajihvo dantair dantān",
  "GSD36visnu_pu:3330_1": "asaṃspṛśan svaṃ nāsikāgraṃ paśyan diśaś cānavalokayan vibhīḥ praśāntātmā caturviṃśatyā",
  "GSD36visnu_pu:3330_2": "tattvair vyatītaṃ cintayet // Vi_97.1 //",
  "GSD36visnu_pu:3331": "nityam atīndriyam aguṇaṃ śabdasparśarūparasagandhātītaṃ sarvajñam atisthūlam // Vi_97.2 //",
  "GSD36visnu_pu:3332": "sarvagam atisūkṣmam // Vi_97.3 //",
  "GSD36visnu_pu:3333": "sarvataḥpāṇipādaṃ sarvato 'kṣiśiromukhaṃ sarvataḥ sarvendriyaśaktim // Vi_97.4 //",
  "GSD36visnu_pu:3334": "evaṃ dhyāyet // Vi_97.5 //",
  "GSD36visnu_pu:3335": "dhyānaniratasya ca saṃvatsareṇa yogāvirbhāvo bhavati // Vi_97.6 //",
  "GSD36visnu_pu:3336": "atha nirākāre lakṣabandhaṃ kartuṃ na śaknoti,",
  "GSD36visnu_pu:3337": "tadā pṛthivyaptejovāyvākāśamanobuddhyātmāvyaktapuruṣāṇāṃ pūrvaṃ pūrvaṃ dhyātvā tatra labdhalakṣaḥ tatparityajyāparam aparaṃ dhyāyet // Vi_97.7 //",
  "GSD36visnu_pu:3338": "evaṃ puruṣadhyānam ārabheta // Vi_97.8 //",
  "GSD36visnu_pu:3339": "tatrāpy asamarthaḥ svahṛdayapadmasya avāṅmukhasya madhye dīpavat puruṣaṃ dhyāyet // Vi_97.9 //",
  "GSD36visnu_pu:3340_0": "tatrāpy asamartho bhagavantaṃ vāsudevaṃ kirīṭinaṃ kuṇḍalinam aṅgadinaṃ śrīvatsāṅkaṃ",
  "GSD36visnu_pu:3340_1": "vanamālāvibhūṣitoraskaṃ saumyarūpaṃ caturbhujaṃ śaṅkhacakragadāpadmadharaṃ caraṇamadhyagatabhuvaṃ",
  "GSD36visnu_pu:3340_2": "dhyāyet // Vi_97.10 //",
  "GSD36visnu_pu:3341": "yad dhyāyati tad āpnotīti dhyānaguhyam // Vi_97.11 //",
  "GSD36visnu_pu:3342": "tasmāt sarvam eva kṣaraṃ tyaktvā akṣaram eva dhyāyet // Vi_97.12 //",
  "GSD36visnu_pu:3343": "na ca puruṣaṃ vinā kiṃcid apy akṣaram asti // Vi_97.13 //",
  "GSD36visnu_pu:3344": "taṃ prāpya mukto bhavati // Vi_97.14 //",
  "GSD36visnu_pu:3345": "puram ākramya sakalaṃ śete yasmān mahāprabhuḥ /",
  "GSD36visnu_pu:3346": "tasmāt puruṣa ity evaṃ procyate tattvacintakaiḥ // Vi_97.15 //",
  "GSD36visnu_pu:3347": "prāgrātrāpararātreṣu yogī nityam atandritaḥ /",
  "GSD36visnu_pu:3348": "dhyāyeta puruṣaṃ viṣṇuṃ nirguṇaṃ pañcaviṃśakam // Vi_97.16 //",
  "GSD36visnu_pu:3349": "tattvātmānam agamyaṃ ca sarvatattvavivarjitam /",
  "GSD36visnu_pu:3350": "aśaktaṃ sarvabhṛc caiva nirguṇaṃ guṇabhoktṛ ca // Vi_97.17 //",
  "GSD36visnu_pu:3351": "bahir antaś ca bhūtānām acaraṃ caram eva ca /",
  "GSD36visnu_pu:3352": "sūkṣmatvāt tadavijñeyaṃ dūrasthaṃ cāntike ca tat // Vi_97.18 //",
  "GSD36visnu_pu:3353": "avibhaktaṃ ca bhūtena vibhaktam iva ca sthitam /",
  "GSD36visnu_pu:3354": "bhūtabhavyabhavadrūpaṃ grasiṣṇu prabhaviṣṇu ca // Vi_97.19 //",
  "GSD36visnu_pu:3355": "jyotiṣām api tajjyotis tamasaḥ param ucyate /",
  "GSD36visnu_pu:3356": "jñānaṃ jñeyaṃ jñānagamyaṃ hṛdi sarvasya dhiṣṭhitam // Vi_97.20 //",
  "GSD36visnu_pu:3357": "iti kṣetraṃ tathā jñānaṃ jñeyaṃ coktaṃ samāsataḥ /",
  "GSD36visnu_pu:3358": "madbhakta etadvijñāya madbhāvāyopapadyate // Vi_97.21 //",
  "GSD36visnu_pu:3359": "Vi_98",
  "GSD36visnu_pu:3360": "ity evam uktā vasumatī jānubhyāṃ śirasā ca namaskāraṃ kṛtvovāca // Vi_98.1 //",
  "GSD36visnu_pu:3361": "bhagavan, tvatsamīpe satatam evaṃ catvāri bhūtāni kṛtālayāni ākāśaḥ śaṅkharūpī,",
  "GSD36visnu_pu:3362": "vāyuś cakrarūpī,",
  "GSD36visnu_pu:3363": "tejaś ca gadārūpi,",
  "GSD36visnu_pu:3364": "ambho 'mbhoruharūpi /",
  "GSD36visnu_pu:3365": "aham apy anenaiva rūpeṇa bhagavatpādamadhye parivartinī bhavitum icchāmi // Vi_98.2 //",
  "GSD36visnu_pu:3366": "ity evam ukto bhagavāṃs tathety uvāca // Vi_98.3 //",
  "GSD36visnu_pu:3367": "vasudhāpi labdhakāmā tathā cakre // Vi_98.4 //",
  "GSD36visnu_pu:3368": "devadevaṃ ca tuṣṭāva // Vi_98.5 //",
  "GSD36visnu_pu:3369": "oṃ namas te // Vi_98.6 //",
  "GSD36visnu_pu:3370": "devadeva // Vi_98.7 //",
  "GSD36visnu_pu:3371": "vāsudeva // Vi_98.8 //",
  "GSD36visnu_pu:3372": "ādideva // Vi_98.9 //",
  "GSD36visnu_pu:3373": "kāmadeva // Vi_98.10 //",
  "GSD36visnu_pu:3374": "kāmapāla // Vi_98.11 //",
  "GSD36visnu_pu:3375": "mahīpāla // Vi_98.12 //",
  "GSD36visnu_pu:3376": "anādimadhyanidhana // Vi_98.13 //",
  "GSD36visnu_pu:3377": "prajāpate // Vi_98.14 //",
  "GSD36visnu_pu:3378": "suprajāpate // Vi_98.15 //",
  "GSD36visnu_pu:3379": "mahāprajāpate // Vi_98.16 //",
  "GSD36visnu_pu:3380": "ūrjaspate // Vi_98.17 //",
  "GSD36visnu_pu:3381": "vācaspate // Vi_98.18 //",
  "GSD36visnu_pu:3382": "jagatpate // Vi_98.19 //",
  "GSD36visnu_pu:3383": "divaspate // Vi_98.20 //",
  "GSD36visnu_pu:3384": "vanaspate // Vi_98.21 //",
  "GSD36visnu_pu:3385": "payaspate // Vi_98.22 //",
  "GSD36visnu_pu:3386": "pṛthivīpate // Vi_98.23 //",
  "GSD36visnu_pu:3387": "salilapate // Vi_98.24 //",
  "GSD36visnu_pu:3388": "dikpate // Vi_98.25 //",
  "GSD36visnu_pu:3389": "mahatpate // Vi_98.26 //",
  "GSD36visnu_pu:3390": "marutpate // Vi_98.27 //",
  "GSD36visnu_pu:3391": "lakṣmīpate // Vi_98.28 //",
  "GSD36visnu_pu:3392": "brahmarūpa // Vi_98.29 //",
  "GSD36visnu_pu:3393": "brāhmaṇapriya // Vi_98.30 //",
  "GSD36visnu_pu:3394": "sarvaga // Vi_98.31 //",
  "GSD36visnu_pu:3395": "acintya // Vi_98.32 //",
  "GSD36visnu_pu:3396": "jñānagamya // Vi_98.33 //",
  "GSD36visnu_pu:3397": "puruhūta // Vi_98.34 //",
  "GSD36visnu_pu:3398": "puruṣṭuta // Vi_98.35 //",
  "GSD36visnu_pu:3399": "brahmaṇya // Vi_98.36 //",
  "GSD36visnu_pu:3400": "brahmapriya // Vi_98.37 //",
  "GSD36visnu_pu:3401": "brahmakāyika // Vi_98.38 //",
  "GSD36visnu_pu:3402": "mahākāyika // Vi_98.39 //",
  "GSD36visnu_pu:3403": "mahārājika // Vi_98.40 //",
  "GSD36visnu_pu:3404": "caturmahārājika // Vi_98.41 //",
  "GSD36visnu_pu:3405": "bhāsvara // Vi_98.42 //",
  "GSD36visnu_pu:3406": "mahābhāsvara // Vi_98.43 //",
  "GSD36visnu_pu:3407": "sapta // Vi_98.44 //",
  "GSD36visnu_pu:3408": "mahābhāga // Vi_98.45 //",
  "GSD36visnu_pu:3409": "svara // Vi_98.46 //",
  "GSD36visnu_pu:3410": "tuṣita // Vi_98.47 //",
  "GSD36visnu_pu:3411": "mahātuṣita // Vi_98.48 //",
  "GSD36visnu_pu:3412": "pratardana // Vi_98.49 //",
  "GSD36visnu_pu:3413": "parinirmita // Vi_98.50 //",
  "GSD36visnu_pu:3414": "aparinirmita // Vi_98.51 //",
  "GSD36visnu_pu:3415": "vaśavartin // Vi_98.52 //",
  "GSD36visnu_pu:3416": "yajña // Vi_98.53 //",
  "GSD36visnu_pu:3417": "mahāyajña // Vi_98.54 //",
  "GSD36visnu_pu:3418": "yajñayoga // Vi_98.55 //",
  "GSD36visnu_pu:3419": "yajñagamya // Vi_98.56 //",
  "GSD36visnu_pu:3420": "yajñanidhana // Vi_98.57 //",
  "GSD36visnu_pu:3421": "ajita // Vi_98.58 //",
  "GSD36visnu_pu:3422": "vaikuṇṭha // Vi_98.59 //",
  "GSD36visnu_pu:3423": "apāra // Vi_98.60 //",
  "GSD36visnu_pu:3424": "para // Vi_98.61 //",
  "GSD36visnu_pu:3425": "purāṇa // Vi_98.62 //",
  "GSD36visnu_pu:3426": "lekhya // Vi_98.63 //",
  "GSD36visnu_pu:3427": "prajādhara // Vi_98.64 //",
  "GSD36visnu_pu:3428": "citraśikhaṇḍadhara // Vi_98.65 //",
  "GSD36visnu_pu:3429": "yajñabhāgahara // Vi_98.66 //",
  "GSD36visnu_pu:3430": "puroḍāśahara // Vi_98.67 //",
  "GSD36visnu_pu:3431": "viśveśvara // Vi_98.68 //",
  "GSD36visnu_pu:3432": "viśvadhara // Vi_98.69 //",
  "GSD36visnu_pu:3433": "śuciśravaḥ // Vi_98.70 //",
  "GSD36visnu_pu:3434": "acyutārcana // Vi_98.71 //",
  "GSD36visnu_pu:3435": "ghṛtārciḥ // Vi_98.72 //",
  "GSD36visnu_pu:3436": "khaṇḍaparaśo // Vi_98.73 //",
  "GSD36visnu_pu:3437": "padmanābha // Vi_98.74 //",
  "GSD36visnu_pu:3438": "padmadhara // Vi_98.75 //",
  "GSD36visnu_pu:3439": "padmadhārādhara // Vi_98.76 //",
  "GSD36visnu_pu:3440": "hṛṣīkeśa (hṛṣīkeśa or hṛṣīkeśa ) // Vi_98.77 //",
  "GSD36visnu_pu:3441": "ekaśṛṅga // Vi_98.78 //",
  "GSD36visnu_pu:3442": "mahāvarāha // Vi_98.79 //",
  "GSD36visnu_pu:3443": "druhiṇa // Vi_98.80 //",
  "GSD36visnu_pu:3444": "acyuta // Vi_98.81 //",
  "GSD36visnu_pu:3445": "ananta // Vi_98.82 //",
  "GSD36visnu_pu:3446": "puruṣa // Vi_98.83 //",
  "GSD36visnu_pu:3447": "mahāpuruṣa // Vi_98.84 //",
  "GSD36visnu_pu:3448": "kapila // Vi_98.85 //",
  "GSD36visnu_pu:3449": "sāṃkhyācārya // Vi_98.86 //",
  "GSD36visnu_pu:3450": "viṣvaksena // Vi_98.87 //",
  "GSD36visnu_pu:3451": "dharma // Vi_98.88 //",
  "GSD36visnu_pu:3452": "dharmada // Vi_98.89 //",
  "GSD36visnu_pu:3453": "dharmāṅga // Vi_98.90 //",
  "GSD36visnu_pu:3454": "dharmavasuprada // Vi_98.91 //",
  "GSD36visnu_pu:3455": "varaprada // Vi_98.92 //",
  "GSD36visnu_pu:3456": "viṣṇo // Vi_98.93 //",
  "GSD36visnu_pu:3457": "jiṣṇo // Vi_98.94 //",
  "GSD36visnu_pu:3458": "sahiṣṇo // Vi_98.95 //",
  "GSD36visnu_pu:3459": "kṛṣṇa // Vi_98.96 //",
  "GSD36visnu_pu:3460": "puṇḍarīkākṣa // Vi_98.97 //",
  "GSD36visnu_pu:3461": "nārāyaṇa // Vi_98.98 //",
  "GSD36visnu_pu:3462": "parāyaṇa // Vi_98.99 //",
  "GSD36visnu_pu:3463": "jagatparāyana // Vi_98.100 //",
  "GSD36visnu_pu:3464": "namonama iti // Vi_98.101 //",
  "GSD36visnu_pu:3465": "stutvā tv evaṃ prasannena manasā pṛthivī tadā /",
  "GSD36visnu_pu:3466": "uvāca saṃmukhaṃ devīṃ labdhakāmā vasuṃdharā // Vi_98.102 //",
  "GSD36visnu_pu:3467": "Vi_99",
  "GSD36visnu_pu:3468": "dṛṣṭvā śriyaṃ devadevasya viṣṇor gṛhītapādāṃ tapasā jvalantīm /",
  "GSD36visnu_pu:3469": "sutaptajāmbūnadacāruvarṇāṃ papraccha devīṃ vasudhā prahṛṣṭā // Vi_99.1 //",
  "GSD36visnu_pu:3470": "unnidrakokanadacārukare vareṇye unnidrakokanadanābhigṛhītapāde /",
  "GSD36visnu_pu:3471": "unnidrakokanadasadmasadāsthitīte unnidrakokanadamadhyasamānavarṇe // Vi_99.2 //",
  "GSD36visnu_pu:3472": "nīlābjanetre tapanīyavarṇe śuklāmbare ratnavibhūṣitāṅgi /",
  "GSD36visnu_pu:3473": "candrānane sūryasamānabhāse mahāprabhāve jagataḥ pradhāne // Vi_99.3 //",
  "GSD36visnu_pu:3474": "tvam eva nidrā jagataḥ pradhānā lakṣmīr dhṛtiḥ śrīr viratir jayā ca /",
  "GSD36visnu_pu:3475": "kāntiḥ prabhā kīrtir atho vibhūtiḥ sarasvatī vāg atha pāvanī ca // Vi_99.4 //",
  "GSD36visnu_pu:3476": "svadhā titikṣā vasudhā pratiṣṭhā sthitiḥ sudīkṣā ca tathā sunītiḥ /",
  "GSD36visnu_pu:3477": "khyātir viśālā ca tathānasūyā svāhā ca medhā ca tathaiva buddhiḥ // Vi_99.5 //",
  "GSD36visnu_pu:3478": "ākramya sarvaṃ tu yathā trilokīṃ tiṣṭhaty ayaṃ devavaro 'sitākṣi /",
  "GSD36visnu_pu:3479": "tathā sthitā tvaṃ varade tathāpi pṛcchāmy ahaṃ te vasatiṃ vibhūteḥ // Vi_99.6 //",
  "GSD36visnu_pu:3480": "ity evam uktā vasudhāṃ babhāṣe lakṣmīs tadā devavarāgrataḥsthā /",
  "GSD36visnu_pu:3481": "sadā sthitāhaṃ madhusūdanasya devasya pārśve tapanīyavarṇe // Vi_99.7 //",
  "GSD36visnu_pu:3482": "asyājñayā yaṃ manasā smarāmi śriyā yutaṃ taṃ pravadanti santaḥ /",
  "GSD36visnu_pu:3483": "saṃsmāraṇe cāpy atha yatra cāhaṃ sthitā sadā tac chṛṇu lokadhātri // Vi_99.8 //",
  "GSD36visnu_pu:3484": "vasāmy athārke ca niśākare ca tārāgaṇāḍhye gagane vimeghe /",
  "GSD36visnu_pu:3485": "meghe tathā lambapayodhare ca śakrāyudhāḍhye ca taḍitprakāśe // Vi_99.9 //",
  "GSD36visnu_pu:3486": "tathā suvarṇe vimale ca rūpye ratneṣu vastreṣv amaleṣu bhūme /",
  "GSD36visnu_pu:3487": "prāsādamālāsu ca pāṇḍurāsu devālayeṣu dhvajabhūṣiteṣu // Vi_99.10 //",
  "GSD36visnu_pu:3488": "sadyaḥ kṛte cāpy atha gomaye ca matte gajendre turage prahṛṣṭe /",
  "GSD36visnu_pu:3489": "vṛṣe tathā darpasamanvite ca vipre tathaivādhyayanaprapanne // Vi_99.11 //",
  "GSD36visnu_pu:3490": "siṃhāsane cāmalake ca bilve chatre ca śaṅkhe ca tathaiva padme /",
  "GSD36visnu_pu:3491": "dīpte hutāśe vimale ca khḍga ādarśabimbe ca tathā sthitāham // Vi_99.12 //",
  "GSD36visnu_pu:3492": "pūrṇodakumbheṣu sacāmareṣu satālavṛnteṣu vibhūṣiteṣu /",
  "GSD36visnu_pu:3493": "bhṛṅgārapātreṣu manohareṣu mṛdi sthitāhaṃ ca navoddhṛtāyām // Vi_99.13 //",
  "GSD36visnu_pu:3494": "kṣīre tathā sarpiṣi śādbale ca kṣaudre tathā dadhni puraṃdhrigātre /",
  "GSD36visnu_pu:3495": "dehe kumāryāś ca tathā surāṇāṃ tapasvināṃ yajñahutāṃ ca dehe // Vi_99.14 //",
  "GSD36visnu_pu:3496": "śare ca saṃgrāmavinirgate ca sthitā mṛte svargasadaḥprayāte /",
  "GSD36visnu_pu:3497": "vedadhvanau cāpy atha śaṅkhaśabde svāhāsvadhāyām atha vādyaśabde // Vi_99.15 //",
  "GSD36visnu_pu:3498": "rājyābhiṣeke ca tathā vivāhe yajñe vare snātaśirasy athāpi /",
  "GSD36visnu_pu:3499": "puṣpeṣu śukleṣu ca parvateṣu phaleṣu ramyeṣu saridvarāsu // Vi_99.16 //",
  "GSD36visnu_pu:3500": "saraḥsu pūrṇeṣu tathā jaleṣu saśādvalāyāṃ bhuvi padmakhaṇḍe /",
  "GSD36visnu_pu:3501": "vane ca vatse ca śiśau prahṛṣṭe sādhau nare dharmaparāyaṇe ca // Vi_99.17 //",
  "GSD36visnu_pu:3502": "ācāraseviny atha śāstranitye vinītaveṣe ca tathā suveṣe /",
  "GSD36visnu_pu:3503": "suśuddhadānte malavarjite ca mṛṣṭāśane cātithipūjake ca // Vi_99.18 //",
  "GSD36visnu_pu:3504": "svadāratuṣṭe nirate ca dharme dharmotkaṭe cātyaśanād vimukte /",
  "GSD36visnu_pu:3505": "sadā sapuṣpe sasugandhigātre sugandhalipte ca vibhūṣite ca // Vi_99.19 //",
  "GSD36visnu_pu:3506": "satye sthite bhūtahite niviṣṭe kṣamānvite krodhavivarjite ca /",
  "GSD36visnu_pu:3507": "svakāryadakṣe parakāryadakṣe kalyāṇacitte ca sadā vinīte // Vi_99.20 //",
  "GSD36visnu_pu:3508": "nārīṣu nityaṃ suvibhūṣitāsu pativratāsu priyavādinīṣu /",
  "GSD36visnu_pu:3509": "amuktahastāsu sutānvitāsu suguptabhāṇḍāsu balipriyāsu // Vi_99.21 //",
  "GSD36visnu_pu:3510": "saṃmṛṣṭaveśmāsu jitendriyāsu kalivyapetāsv avilolupāsu /",
  "GSD36visnu_pu:3511": "dharmavyapekṣāsu dayānvitāsu sthitā sadāhaṃ madhusūdane ca // Vi_99.22 //",
  "GSD36visnu_pu:3512": "nimeṣamātraṃ ca vinā kṛtāhaṃ na jātu tiṣṭhe puruṣottamena // Vi_99.23 //",
  "GSD36visnu_pu:3513": "Vi_100",
  "GSD36visnu_pu:3514": "dharmaśāstram idaṃ śreṣṭhaṃ svayaṃ devena bhāṣitam /",
  "GSD36visnu_pu:3515": "ye dvijā dhārayiṣyanti teṣāṃ svarge gatiḥ parā // Vi_100.1 //",
  "GSD36visnu_pu:3516": "idaṃ pavitraṃ maṅgalyaṃ svargyam āyuṣyam eva ca /",
  "GSD36visnu_pu:3517": "jñānaṃ caiva yaśasyaṃ ca dhanasaubhāgyavardhanam // Vi_100.2 //",
  "GSD36visnu_pu:3518": "adhyetavyaṃ dhāraṇīyaṃ śrāvyaṃ śrotavyam eva ca /",
  "GSD36visnu_pu:3519": "śrāddheṣu śrāvaṇīyaṃ ca bhūtikāmair naraiḥ sadā // Vi_100.3 //",
  "GSD36visnu_pu:3520": "ya idaṃ paṭhate nityaṃ bhūtikāmo naraḥ sadā /",
  "GSD36visnu_pu:3521": "idaṃ rahasyaṃ paramaṃ kathitaṃ ca dhare tava // Vi_100.4 //",
  "GSD36visnu_pu:3522": "mayā prasannena jagaddhitārthaṃ saubhāgyam etat paramaṃ yaśasyam /",
  "GSD36visnu_pu:3523": "duḥsvapnanāśaṃ bahupuṇyayuktaṃ śivālayaṃ śāśvatadharmaśāstram // Vi_100.5 //",
  "GSD36visnu_pu:3524": "[End of Part 2 = end of Viṣṇu.]"
}