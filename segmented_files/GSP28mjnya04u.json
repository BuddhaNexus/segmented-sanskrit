{
  "GSP28mjnya04u:0": "atha caturthādhyāyasya prathamaḥ pādaḥ /",
  "GSP28mjnya04u:1": "____________________________________________________",
  "GSP28mjnya04u:2": "START MJaiNy 4,1.1",
  "GSP28mjnya04u:3": "śeṣaśeṣitvasiddhau kiṃ prayojyaṃ kiṃ prayojakam /",
  "GSP28mjnya04u:4": "ityapekṣodayādvakti caturtha tapratyuktaye // MJaiNy_4,1.1 //",
  "GSP28mjnya04u:5": "------------------",
  "GSP28mjnya04u:6": "anena tṛtīya- caturthayoradhyāyayoḥ pūrvottarabhāva upapāditaḥ || MJaiNyC_4,1.1 ||",
  "GSP28mjnya04u:7": "(prathame pratijñādhikaraṇe sūtram-)",
  "GSP28mjnya04u:8": "athātaḥ kratvarthapuruṣārthayor jijñāsā / Jaim_4,1.1 /",
  "GSP28mjnya04u:9": "____________________________________________________",
  "GSP28mjnya04u:10": "START MJaiNy 4,1.2-3",
  "GSP28mjnya04u:11": "caturthādhyāyasya prathamapāde prathamādhikaraṇamāracayati-",
  "GSP28mjnya04u:12": "cintā na kāryā kāryā vā kratvarthapuruṣārthayoḥ /",
  "GSP28mjnya04u:13": "aphalatvānna kartavyā prayuktaukriyatāmiyam // MJaiNy_4,1.2 //",
  "GSP28mjnya04u:14": "kvacidetadvicāreṇa kvacitphalavidhervaśāt /",
  "GSP28mjnya04u:15": "kvacitsākṣādihādhyāye prayuktirbahudhocyate // MJaiNy_4,1.3 //",
  "GSP28mjnya04u:16": "------------------",
  "GSP28mjnya04u:17": "'kratvartho 'yam, puruṣārtho 'yam' iti vivekasya prayojanaṃ kimapi na paśyāmaḥ |",
  "GSP28mjnya04u:18": "tasmāt- kākadantavicāravadayaṃ vicāra upekṣaṇīyaḥ- iti cet |",
  "GSP28mjnya04u:19": "maivam |",
  "GSP28mjnya04u:20": "tena vicāreṇa prayukterjñātuṃ śakyatvāt |",
  "GSP28mjnya04u:21": "sākṣādvā paramparayā vā prayuktinirṇayopayuktaṃ sarvamiha cintanīyam || MJaiNyC_4,1.2-3 ||",
  "GSP28mjnya04u:22": "(dvitīye kratvarthapuruṣārthalakṣaṇādhikaraṇe sūtram-)",
  "GSP28mjnya04u:23": "yasmin prītiḥ puruṣasya tasya lipsārthalakṣaṇāvibhaktatvāt / Jaim_4,1.2 /",
  "GSP28mjnya04u:24": "____________________________________________________",
  "GSP28mjnya04u:25": "START MJaiNy 4,1.4",
  "GSP28mjnya04u:26": "dvitīyādhikaraṇe prathamavarṇakamāracayati-",
  "GSP28mjnya04u:27": "kratvarthādernāsti vāsti lakṣma nāstyanirūpaṇāt /",
  "GSP28mjnya04u:28": "kratave yastadartho 'sāviti tasya nirūpaṇam // MJaiNy_4,1.4 //",
  "GSP28mjnya04u:29": "------------------",
  "GSP28mjnya04u:30": "'kratāvanuṣṭheyaḥ kratvarthaḥ' ityukte godohanādāvativyāptiḥ |",
  "GSP28mjnya04u:31": "'puruṣeṇārthyamānaḥ puruṣārthaḥ' ityukte prayājādīnāmapyanuṣṭheyatayā puruṣeṇārthyamānatvādativyāptiḥ |",
  "GSP28mjnya04u:32": "tasmāt- tayoradruṣṭaṃ lakṣaṇaṃ durnirūpama- iti cet |",
  "GSP28mjnya04u:33": "maivam |",
  "GSP28mjnya04u:34": "ṛtusvarūpapauṣkalyāyaiva yo vidhīyate sa kratvarthaḥ |",
  "GSP28mjnya04u:35": "prayājādayastādṛśāḥ |",
  "GSP28mjnya04u:36": "nahi prayājādimiḥ puruṣasya kaścitprītiviśeṣa utpadyate, yenaite puruṣārthā bhaveyuḥ |",
  "GSP28mjnya04u:37": "darśapūrṇamāsakratustu taiḥ prayājādibhiḥ phalajananasāmarthyalakṣaṇaṃ pauṣkalyaṃ prāpnoti |",
  "GSP28mjnya04u:38": "tasmāt- te kratvarthāḥ |",
  "GSP28mjnya04u:39": "puruṣaprītaye vidhīyamānaḥ puruṣārthaḥ |",
  "GSP28mjnya04u:40": "darśapūrṇamāsādayo godohanādayaśca tādṛśāḥ |",
  "GSP28mjnya04u:41": "na hi darśapūrṇamāsābhyā kasyacitkratoḥ pauṣkasyaṃ bhavati |",
  "GSP28mjnya04u:42": "trayoreva kratutvāt |",
  "GSP28mjnya04u:43": "nāpi godohanaṃ kratvartham |",
  "GSP28mjnya04u:44": "tadabhāve 'pi camasena kratupauṣkalyasiddhiḥ |",
  "GSP28mjnya04u:45": "tasmāt- sunirūpaṇaṃ tadubhayalakṣaṇam || MJaiNyC_4,1.4 ||",
  "GSP28mjnya04u:46": "____________________________________________________",
  "GSP28mjnya04u:47": "START MJaiNy 4,1.5",
  "GSP28mjnya04u:48": "dvitīyavarṇakamāracayati-",
  "GSP28mjnya04u:49": "phalaṃ vidheyaṃ no vā'dyo bhāvanāṃśatvato 'nyavat /",
  "GSP28mjnya04u:50": "na bhāvyāṃśo vidheyaḥ syādrāgāttatra pravartanāt // MJaiNy_4,1.5 //",
  "GSP28mjnya04u:51": "------------------",
  "GSP28mjnya04u:52": "'darśapūrṇamāsābhyāṃ svargakāmo yajeta' iti svargaḥ phalatvena śrūyate |",
  "GSP28mjnya04u:53": "tatra-vimataṃ phalaṃ vidheyam, bhāvanāṃśatvāt, karaṇavat, itikartavyatāvacca - iti cet |",
  "GSP28mjnya04u:54": "maivam |",
  "GSP28mjnya04u:55": "apravṛttapravartanaṃ hi vidhānam |",
  "GSP28mjnya04u:56": "phalaṃ tu puruṣaḥ saundarya jāmansvayaṃ rāgādeva pravṛttaḥ- iti vyarthastatra vidhiḥ || MJaiNyC_4,1.5 ||",
  "GSP28mjnya04u:57": "____________________________________________________",
  "GSP28mjnya04u:58": "START MJaiNy 4,1.6",
  "GSP28mjnya04u:59": "tṛtīyavarṇakamāracayati-",
  "GSP28mjnya04u:60": "godohanaṃ dvayārtha syāmna vā bhānāddvayārthatā /",
  "GSP28mjnya04u:61": "anyathāpi kratoḥ siddhiḥkevalaṃ puruṣāya tat // MJaiNy_4,1.6 //",
  "GSP28mjnya04u:62": "------------------",
  "GSP28mjnya04u:63": "darśapūrṇamāsayoḥ śrūyate- 'camasenāpaḥ praṇayedgodohanena paśukāmasya' iti |",
  "GSP28mjnya04u:64": "tatra- godohanasya kratvarthatvaṃ puruṣārthatvaṃ ca,",
  "GSP28mjnya04u:65": "ityākāradvayamasti paśuphalajanamena puruṣaprītirbhāti,",
  "GSP28mjnya04u:66": "apāṃ praṇayanena kratupauṣkalyamapi bhāti- iti cet |",
  "GSP28mjnya04u:67": "maivam |",
  "GSP28mjnya04u:68": "godohanamantareṇa phalāsiddhirbhavatu puruṣārthatvam |",
  "GSP28mjnya04u:69": "kratustu tadabhāve 'pi camasena sidhyatīti na kratvarthatā || MJaiNyC_4,1.6 ||",
  "GSP28mjnya04u:70": "____________________________________________________",
  "GSP28mjnya04u:71": "START MJaiNy 4,1.7",
  "GSP28mjnya04u:72": "caturthavarṇakamāracayati -",
  "GSP28mjnya04u:73": "dravyārṇanaṃ syātkratvartha pumartha vā kratāvidam /",
  "GSP28mjnya04u:74": "niyatatvātpumarthatvaṃ dṛṣṭaṃ kratvarthatā'rthikī // MJaiNy_4,1.7 //",
  "GSP28mjnya04u:75": "------------------",
  "GSP28mjnya04u:76": "brāhmaṇasya dravyārjane pratigrahayājanādhyāpanānyeva niyatāni tatra tatra śrutāni,",
  "GSP28mjnya04u:77": "rājanyasya jayādikam,",
  "GSP28mjnya04u:78": "vaiśyasya kṛṣyādikam,",
  "GSP28mjnya04u:79": "śūdrasya sevādikam |",
  "GSP28mjnya04u:80": "tacca yadetaddravyasaṃpādanaṃ tadetatkratvartham |",
  "GSP28mjnya04u:81": "kutaḥ |",
  "GSP28mjnya04u:82": "arjanopāyānāṃ niyatatvāt |",
  "GSP28mjnya04u:83": "puruṣaprītestu yena kenāpi dravyeṇa siddhatvādarjanopāyaniyamastatra nirarthakaḥ |",
  "GSP28mjnya04u:84": "kratau tu niyamāpūrva paramāpūrvāpayogīti sārthako niyamaḥ- iti prāpte |",
  "GSP28mjnya04u:85": "brūmaḥ- dravyārjane rāgaḥ pravartako dṛṣṭa iti na vidhirapekṣyate |",
  "GSP28mjnya04u:86": "phalaṃ ca kṣunnivṛttyādirūpaṃ dṛṣṭameva |",
  "GSP28mjnya04u:87": "ata eva smaryate-",
  "GSP28mjnya04u:88": "'ṣaṇṇāṃ tu karmaṇāmasya trīṇi karmāṇi jīvikā |",
  "GSP28mjnya04u:89": "yājanādhyāpane caiva viśuddhācca pratigrahaḥ || ita |",
  "GSP28mjnya04u:90": "kratvarthatve tu jīvanābhāvātkratureva na sidhyet |",
  "GSP28mjnya04u:91": "puruṣārthatāyāṃ svaihikaprītikāribhojanādivatkratorāmuṣmikaprītikāritayā puruṣārthaṣvantarbhāvātkratvarthatāpyārthikī sidhyati |",
  "GSP28mjnya04u:92": "upāyaniyamastūpāyāntareṣu pratyavāyavivakṣayopapadyate |",
  "GSP28mjnya04u:93": "tasmāt- dravyārjanaṃ puruṣārtham || MJaiNyC_4,1.7 ||",
  "GSP28mjnya04u:94": "(tṛtīye prajāpativratānāṃ puruṣārthatādhikaraṇe sūtrāṇi 3-6)",
  "GSP28mjnya04u:95": "tadutsarge karmāṇi puruṣārthāya śāstrasyānatiśaṅkyatvān na ca dravyaṃ cikīrṣyate tenārthenābhisambandhāt kriyāyāṃ puruṣaśrutiḥ / Jaim_4,1.3 /",
  "GSP28mjnya04u:96": "aviśeṣāt tu śāstrasya yathāśruti phalāni syuḥ / Jaim_4,1.4 /",
  "GSP28mjnya04u:97": "api vā kāraṇāgrahaṇe tadartham arthasyānabhisaṃbandhāt / Jaim_4,1.5 /",
  "GSP28mjnya04u:98": "tathā ca lokabhūteṣu / Jaim_4,1.6 /",
  "GSP28mjnya04u:99": "____________________________________________________",
  "GSP28mjnya04u:100": "START MJaiNy 4,1.8-9",
  "GSP28mjnya04u:101": "tṛtīyādhikaraṇamāracayati-",
  "GSP28mjnya04u:102": "nekṣetodyantamādityaṃ kratvartha tanna vāgrimaḥ /",
  "GSP28mjnya04u:103": "phalasyākalpanīyatvātkratau prāptaṃ niṣidhyate // MJaiNy_4,1.8 //",
  "GSP28mjnya04u:104": "vratoktyā paryudāsatve saṃkalpo 'nīkṣaṇe 'tra saḥ /",
  "GSP28mjnya04u:105": "na kratvaṅgasamānatvātpumarthaḥ pāpahānaye // MJaiNy_4,1.9 //",
  "GSP28mjnya04u:106": "------------------",
  "GSP28mjnya04u:107": "anārabhya śrūyate- 'nekṣetodyantamādityaṃ nāstaṃ yantaṃ kadācana' iti |",
  "GSP28mjnya04u:108": "atra nañpadamabhidhāvṛttyā pratiṣedhaṃ brūte, na tu paryudāsam |",
  "GSP28mjnya04u:109": "pratiṣedhaśca prāptipūrvakaḥ |",
  "GSP28mjnya04u:110": "prāptiśca vaidikasya nipedhasya vaidikī pratyāsannā |",
  "GSP28mjnya04u:111": "tathā sati kratau yatrā'dityekṣaṇaṃ vihitam, tatrāyaṃ niṣedha udayāstamayoddeśena pravartate |",
  "GSP28mjnya04u:112": "evaṃ ca sati phalaṃ na kalpanīyam |",
  "GSP28mjnya04u:113": "paryudāsamāśritya puruṣārthatvāṅgīkāre 'dhikārasiddhaye phalaṃ kalpanīyaṃ syāt |",
  "GSP28mjnya04u:114": "tasmāt- kratvartho niṣedhaḥ- iti prāpte-",
  "GSP28mjnya04u:115": "brūmaḥ- 'tasya vratam' ityupaktamya 'nekṣetodyantamādityam' ityāmnātatvādanīkṣaṇarūpaṃ kiṃcidanuṣṭheyam |",
  "GSP28mjnya04u:116": "tacca paryudāsatve satyavakalpate |",
  "GSP28mjnya04u:117": "īkṣaṇasyābhāvaḥ pratiṣedhapakṣe nañarthaḥ |",
  "GSP28mjnya04u:118": "paryudāsapakṣe tvīkṣaṇāditaraḥ saṃkalpo nañpadena lakṣyate |",
  "GSP28mjnya04u:119": "sa ca saṃkalpo 'trānuṣṭheyavratatvena vidhīyate |",
  "GSP28mjnya04u:120": "yadyapīkṣaṇāditare bahavo vyāpārā anuṣṭhānayogyāḥ santi,",
  "GSP28mjnya04u:121": "tathāpi kāyikavācikavyāpāraviśeṣasyāpratīyamānatvāt,",
  "GSP28mjnya04u:122": "mānasavyāpārasyāvarjanīyatvācca saṃkalpa eva pariśiṣyate |",
  "GSP28mjnya04u:123": "saṃkalpanīyaścārthaḥ pratyāsattyā dhātvarthaniṣedhaḥ |",
  "GSP28mjnya04u:124": "tathā sati'udyantam,",
  "GSP28mjnya04u:125": "astaṃ yantaṃ cā'dityaṃ nekṣiṣye' ityevaṃrūpaḥ saṃkalpo 'trānuṣṭheyatvena vidhīyate |",
  "GSP28mjnya04u:126": "na ca tasya saṃkalpasya kratvaṅgatvam |",
  "GSP28mjnya04u:127": "tadbodhakaśrutiliṅgādipramāṇābhāvāt |",
  "GSP28mjnya04u:128": "na ca puruṣārthatve 'pi pramāṇābhāvaḥ |",
  "GSP28mjnya04u:129": "'etāvatā hainasā mukto bhavati' ityanena vākyenekṣituḥ puruṣasya pratyavāyasaṃbandhamupanyasya tatpratyavāyanivāraṇaphalakasyānīkṣaṇasaṃkalpasya vidhānena puruṣārthatvāvagamāt |",
  "GSP28mjnya04u:130": "kratvaṅgatvavivakṣāyāṃ tu kratuvaikalyarūpo vipakṣabādha upanyasyeta |",
  "GSP28mjnya04u:131": "tasmāt- anīkṣaṇasaṃkalpādīni prajāpativratāni puruṣārthāni || MJaiNyC_4,1.8-9 ||",
  "GSP28mjnya04u:132": "(caturthe yajñāyudhānāmanuvādatādhikaraṇe sūtrāṇi 7-10)",
  "GSP28mjnya04u:133": "dravyāṇi tv aviśeṣeṇānarthakyāt pradīyeran / Jaim_4,1.7 /",
  "GSP28mjnya04u:134": "svena tvarthena sambandho dravyāṇāṃ pṛthagarthatvāt tasmād yathāśruti syuḥ / Jaim_4,1.8 /",
  "GSP28mjnya04u:135": "codyante cārthakathāsu / Jaim_4,1.9 /",
  "GSP28mjnya04u:136": "liṅgadarśanāc ca / Jaim_4,1.10 /",
  "GSP28mjnya04u:137": "____________________________________________________",
  "GSP28mjnya04u:138": "START MJaiNy 4,1.10-11",
  "GSP28mjnya04u:139": "caturthādhikaraṇamāracayati-",
  "GSP28mjnya04u:140": "daśa yajñāyudhānīti haviṣṭvena vidhirna vā /",
  "GSP28mjnya04u:141": "ādyo 'prāpteḥ puroḍāśe samuccayavikalpate // MJaiNy_4,1.10 //",
  "GSP28mjnya04u:142": "sārdhamutpattiśiṣṭena vikalpādirna yujyate /",
  "GSP28mjnya04u:143": "sphyenoddhantīti yatprāptaṃ tadatrānūdya saṃstavaḥ // MJaiNy_4,1.11 //",
  "GSP28mjnya04u:144": "------------------",
  "GSP28mjnya04u:145": "darśapūrṇamāsayoḥ- 'sphyaśca kapālāni ca-' ityādyupakramya 'etāni vai daśayajñāyudhāni' ityāmnātam |",
  "GSP28mjnya04u:146": "tāni cātra haviṣṭvena vidhīyante |",
  "GSP28mjnya04u:147": "kutaḥ |",
  "GSP28mjnya04u:148": "mānāntarairaprāptatvenāpūrvārthatvāt |",
  "GSP28mjnya04u:149": "yadi tatra puroḍāśo havirbhavat, tadā tena sahaiteṣāṃ samuccayo vikalpo vāstu- iti prāpte, |",
  "GSP28mjnya04u:150": "brūmaḥ- 'āgneyo 'ṣṭākapālaḥ' ityutpattiśiṣṭena puroḍāśena saha paścācchiṣṭānāmāyudhānāṃ vikalpaḥ samuccayo vā na saṃbhavati |",
  "GSP28mjnya04u:151": "āyudhatvaṃ yajñasādhanatvam |",
  "GSP28mjnya04u:152": "tacca 'sphyenoddhanti,",
  "GSP28mjnya04u:153": "kapāleṣu śrapayati' ityādiśāstrasiddhamevātrānūdya 'yajñāyudhāni saṃbharati' ityeṣa saṃbharaṇavidhiḥ stūyate |",
  "GSP28mjnya04u:154": "tasmāt- nāsti haviṣṭvam || MJaiNyC_4,1.10-11 ||",
  "GSP28mjnya04u:155": "(pañcame paśvekatvādhikaraṇe sūtrāṇi 11-16)",
  "GSP28mjnya04u:156": "tatraikatvamayajñāṅgam arthasya guṇabhūtatvāt / Jaim_4,1.11 /",
  "GSP28mjnya04u:157": "ekaśrutitvāc ca / Jaim_4,1.12 /",
  "GSP28mjnya04u:158": "pratīyata iti cet / Jaim_4,1.13 /",
  "GSP28mjnya04u:159": "nāśabdaṃ tatpramāṇatvāt pūrvavat / Jaim_4,1.14 /",
  "GSP28mjnya04u:160": "śabdavat tūpalabhyate tadāgame hi taddṛśyate tasya jñānaṃ hi yathānyeṣām / Jaim_4,1.15 /",
  "GSP28mjnya04u:161": "tadvac ca liṅgadarśanam / Jaim_4,1.16 /",
  "GSP28mjnya04u:162": "____________________________________________________",
  "GSP28mjnya04u:163": "START MJaiNy 4,1.12-13",
  "GSP28mjnya04u:164": "pañcamādhikaraṇamāracayati-",
  "GSP28mjnya04u:165": "paśurālabhya ityatra paśvaikye yajanāṅgatā /",
  "GSP28mjnya04u:166": "nāstyasti vā'dyaḥ svapade śrutyā paśvaṅgatāgateḥ // MJaiNy_4,1.12 //",
  "GSP28mjnya04u:167": "ādau svapratyayopātta āsannatarakārake /",
  "GSP28mjnya04u:168": "yogaḥ kratau paśau ceti krame yāgāṅgatocitā // MJaiNy_4,1.13 //",
  "GSP28mjnya04u:169": "------------------",
  "GSP28mjnya04u:170": "'agnīṣomīyaṃ paśumālabheta' ityatra paśorekatvaṃ yajanāṅgaṃ na bhavati |",
  "GSP28mjnya04u:171": "tasya śrutyā paśusaṃbandhāvagamāt |",
  "GSP28mjnya04u:172": "'paśum' ityetasminneva pade paśutadekatvayoḥ śravaṇātpadāntaranairapekṣyeṇa parasparasaṃbandho 'vagamyate |",
  "GSP28mjnya04u:173": "yāgastu 'ālabheta' ityanena padāntareṇopāttaḥ |",
  "GSP28mjnya04u:174": "tatra vākyena saṃbandhāvagatiḥ |",
  "GSP28mjnya04u:175": "vākyācca śrutirbalīyasī |",
  "GSP28mjnya04u:176": "tata ekatvasya yāgāṅgatvābhāvāddvābhyāṃ bahubhirvā yāgo 'nuṣṭhātuṃ śakyate- iti prāpte,",
  "GSP28mjnya04u:177": "brūmaḥ- 'paśum' iti padaṃ yadyapyekam,",
  "GSP28mjnya04u:178": "tathāpi prakṛtyā paśurmirdiṣṭaḥ |",
  "GSP28mjnya04u:179": "pratyayena kārakatvam, ekatvaṃ ca, ityubhayaṃ nirdiṣṭam |",
  "GSP28mjnya04u:180": "tata ekatvasyā'sannatare kārake prathamaṃ saṃbandho bhavati |",
  "GSP28mjnya04u:181": "kārakatvaṃ nāma kriyāhetutvam |",
  "GSP28mjnya04u:182": "tathā sati kārakadvārā kriyāyāmapi saṃbandhaḥ pratyayenaivāvagataḥ |",
  "GSP28mjnya04u:183": "kriyāviśeṣaśca saṃnihitapadāntaropātto yāga iti yajanāṅgatvamekatvasya sidhyati |",
  "GSP28mjnya04u:184": "taccaikatvaṃ svayamamūrtatayā yāgakriyāṃ niṣpādayitumasamartha sattatra samarthe paśudravyaṃ paścādavacchinatti |",
  "GSP28mjnya04u:185": "tata ekatvasya yāgāṅgatvānna dvābhyāṃ tribhirvā yāgasiddhiḥ |",
  "GSP28mjnya04u:186": "evam- 'anaḍvāhau yunakti' 'vasantāya kapiñjalānālabhate' ityatra dvitvabahutvayorvivakṣitatvaṃ draṣṭavyam ||",
  "GSP28mjnya04u:187": "MJaiNyC_4,1.12-13 ||",
  "GSP28mjnya04u:188": "(ṣaṣṭhe paśuliṅgavivakṣādhikaraṇe sūtram-)",
  "GSP28mjnya04u:189": "tathā ca liṅgam / Jaim_4,1.17 /",
  "GSP28mjnya04u:190": "____________________________________________________",
  "GSP28mjnya04u:191": "START MJaiNy 4,1.14",
  "GSP28mjnya04u:192": "ṣaṣṭhādhikaraṇamāracayati-",
  "GSP28mjnya04u:193": "na puṃliṅge vivakṣā vā vivakṣānupayogataḥ /",
  "GSP28mjnya04u:194": "ādyo 'nuṣṭhityapekṣatvātsaṃkhyāvattadvivakṣyatām // MJaiNy_4,1.14 //",
  "GSP28mjnya04u:195": "------------------",
  "GSP28mjnya04u:196": "'paśumālabheta' ityatra paśupade puṃliṅgamavivakṣitam |",
  "GSP28mjnya04u:197": "kutaḥ |",
  "GSP28mjnya04u:198": "śabdārthavicāre 'nuṣṭhānavicāre ca tadupayogādarśanāt |",
  "GSP28mjnya04u:199": "aliṅge 'pi vṛkṣapadārthe puṃliṅgo vṛkṣaśabdaḥ prayujyate |",
  "GSP28mjnya04u:200": "tathā puṃvyaktāvapi strīliṅgo makṣikāśabdaḥ prayuktaḥ |",
  "GSP28mjnya04u:201": "tato na liṅgasya śabdārthatvena vivakṣāsti |",
  "GSP28mjnya04u:202": "anuṣṭhānamapi puṃvyaktistrīvyaktyoḥ samānam |",
  "GSP28mjnya04u:203": "ekatvāvacchinnapaśutve vaiṣamyābhāvāt |",
  "GSP28mjnya04u:204": "tasmāt- avivakṣitaṃ liṅgam- iti prāpte,-",
  "GSP28mjnya04u:205": "brūmaḥ- yathā paśutvajātiḥ,",
  "GSP28mjnya04u:206": "yathā vā -tadekatvam,",
  "GSP28mjnya04u:207": "vṛddhavyavahāre 'nvayavyatirekābhyāmananyathāsiddhābhyāṃ śabdārthaḥ,",
  "GSP28mjnya04u:208": "tathā liṅgasyāpi kutaḥ śabdārthatā na syāt |",
  "GSP28mjnya04u:209": "vṛkṣamakṣikāśabdayostu na vayamarthataḥ sādhutāṃ brūmaḥ,",
  "GSP28mjnya04u:210": "kiṃtvabhiyuktaprayogamātrabalena sādhutvam |",
  "GSP28mjnya04u:211": "na cānuṣṭhāne sāmyam |",
  "GSP28mjnya04u:212": "apuṃspaśau viśeṣasadbhāvāt |",
  "GSP28mjnya04u:213": "'vākta āpyāyatām' ityādibhirmantraistattadavayavānāmāpyāyamanakāle 'meḍhraṃ tu ādhyāyatām' iti mantreṇa tadavayavasyā'pyāyanaśravaṇāt |",
  "GSP28mjnya04u:214": "tasmāt-ekatvavatpuṃliṅgamapi vivakṣitam || MJaiNyC_4,1.14 ||",
  "GSP28mjnya04u:215": "(saptame- āśrayiṇāmadṛṣṭārthatādhikaraṇe sūtrāṇi 18-20)",
  "GSP28mjnya04u:216": "āśrayiṣv aviśeṣeṇa bhāvo 'rthaḥ pratīyeta / Jaim_4,1.18 /",
  "GSP28mjnya04u:217": "codanāyāṃ tv anārambho vibhaktatvān na hy anyena vidhīyate / Jaim_4,1.19 /",
  "GSP28mjnya04u:218": "syād vā dravyacikīrṣāyāṃ bhāvo 'rthe ca guṇabhūtatvāśrayād viguṇībhāvaḥ / Jaim_4,1.20 /",
  "GSP28mjnya04u:219": "____________________________________________________",
  "GSP28mjnya04u:220": "START MJaiNy 4,1.15-16",
  "GSP28mjnya04u:221": "saptamādhikaraṇamāracayati-",
  "GSP28mjnya04u:222": "sviṣṭakṛtsaṃskṛtau kṣīṇa utāpūrvopayogyapi /",
  "GSP28mjnya04u:223": "prayojanaikyamekasminyuktaṃ karmaṇyataḥ kṣayaḥ // MJaiNy_4,1.15 //",
  "GSP28mjnya04u:224": "mantreṇa devasaṃskāraḥ prakṣepāṭhdravyasaṃskṛtiḥ /",
  "GSP28mjnya04u:225": "tyāgādapūrvamutpannaṃ pradhānāpūrvagaṃ ca tat // MJaiNy_4,1.16 //",
  "GSP28mjnya04u:226": "------------------",
  "GSP28mjnya04u:227": "yo 'yaṃ sviṣṭakṛdyāgaḥ so 'yamupayuktahaviḥsaṃskāraḥ- ityavivādam |",
  "GSP28mjnya04u:228": "tatra saṃskārasya dṛṣṭaprayojanatvenāvaśyaṃbhāve sati tāvataivopakṣīṇaḥ sviṣṭakṛdyāgo nāpūrvasyopakaroti |",
  "GSP28mjnya04u:229": "na hyekasminkarmaṇi prayojanadvayaṃ yuktam- iti prāpte, -",
  "GSP28mjnya04u:230": "brūmaḥ- karmaṇa ekatve 'pyaṃśabhedātprayojanabhedo na virudhyate |",
  "GSP28mjnya04u:231": "mantrapāṭhaḥ, dravyaprakṣepaḥ, devatoddeśena tyāgaśca, iti trayoṃ'śāḥ |",
  "GSP28mjnya04u:232": "tatra tyāgena paramāpūrvopayuktamavāntarāpūrvamutpadyate |",
  "GSP28mjnya04u:233": "tasmāt- sviṣṭakṛdubhayārthaḥ |",
  "GSP28mjnya04u:234": "evam- antyaprayājapaśupuroḍāśāvapyudahāryai || MJaiNyC_4,1.15-16 ||",
  "GSP28mjnya04u:235": "(aṣṭame prayuktivicārapratijñādhikaraṇe sūtram-)",
  "GSP28mjnya04u:236": "arthe samavaiṣamyato dravyakarmaṇām / Jaim_4,1.21 /",
  "GSP28mjnya04u:237": "____________________________________________________",
  "GSP28mjnya04u:238": "START MJaiNy 4,1.17",
  "GSP28mjnya04u:239": "aṣṭamādhikaraṇamāracayati-",
  "GSP28mjnya04u:240": "śeṣatvamuparigranthe cintanīyamutetarat /",
  "GSP28mjnya04u:241": "śeṣo mānānna tasyātra prayuktyākhyaphaleraṇāt // MJaiNy_4,1.17 //",
  "GSP28mjnya04u:242": "------------------",
  "GSP28mjnya04u:243": "vakṣyamāṇeṣvadhikaraṇeṣu śeṣatvameva cintāviṣayaḥ |",
  "GSP28mjnya04u:244": "yathā - atīteṣvadhikaraṇeṣu kratuśeṣo 'yam, puruṣaśeṣo 'yam, iti cintitam, tadvat |",
  "GSP28mjnya04u:245": "kutaḥ |",
  "GSP28mjnya04u:246": "uparitanagranthena tatra tatra parṇādīnāṃ śeṣatvavicārasya bhāsamānatvāt- iti cet |",
  "GSP28mjnya04u:247": "maivam |",
  "GSP28mjnya04u:248": "śeṣatvasya yatprayuktirūpaṃ phalaṃ tadeva prādhānyena vicāryate |",
  "GSP28mjnya04u:249": "śeṣatvaṃ tu tadupayogitveneti na tadvicāraḥ pradhānabhūtaḥ || MJaiNyC_4,1.17 ||",
  "GSP28mjnya04u:250": "(navame- āmikṣāprayuktatādhikaraṇe (vājinanyāye) sūtrāṇi 22-24)",
  "GSP28mjnya04u:251": "ekaniṣpatteḥ sarvaṃ samaṃ syāt / Jaim_4,1.22 /",
  "GSP28mjnya04u:252": "saṃsargarasaniśpatterāmikṣā vā pradhānaṃ syāt / Jaim_4,1.23 /",
  "GSP28mjnya04u:253": "mukhyaśabdābhisaṃstavāc ca / Jaim_4,1.24 /",
  "GSP28mjnya04u:254": "____________________________________________________",
  "GSP28mjnya04u:255": "START MJaiNy 4,1.18-19",
  "GSP28mjnya04u:256": "navamādhikaraṇamāracayati-",
  "GSP28mjnya04u:257": "āmikṣā vājinaṃ ca syāddadhyānīteḥ prayojakam /",
  "GSP28mjnya04u:258": "utā'mikṣaiva sāmarthya dvayostulyaṃ tato 'gnimaḥ // MJaiNy_4,1.18 //",
  "GSP28mjnya04u:259": "āmakṣī paya evātra tacchabdānmantrato rasāt /",
  "GSP28mjnya04u:260": "prayojikaikā pradhānyādanuniṣpādi vājinam // MJaiNy_4,1.19 //",
  "GSP28mjnya04u:261": "------------------",
  "GSP28mjnya04u:262": "idamāmnāyate- 'tapte payasi dadhyānayati sā vaiśvadevyāmikṣā vājibhyo vājinam' iti |",
  "GSP28mjnya04u:263": "tatra-payasi dadhiprakṣepādāmikṣādravyaṃ yathā niṣpadyate,",
  "GSP28mjnya04u:264": "tathā vājinadravyamapi' iti dadhyānayanasya janakatvasāmarthyamubhayadravyaviṣayaṃ tulyameva |",
  "GSP28mjnya04u:265": "tasmāt- ubhayamapi prayojakam- iti prāpte,-",
  "GSP28mjnya04u:266": "brūmaḥ- 'na dravyāntaramāmikṣā, kiṃ tu paya eva' iti tacchabdādibhiravagamyate |",
  "GSP28mjnya04u:267": "'yasminpayasi dadhiprakṣepaḥ, sā'mikṣā' iti tacchabdena payaḥ parāmṛśyate |",
  "GSP28mjnya04u:268": "āmikṣāyāgasya puronuvākyāyāmevamāmnātam- 'jupantāṃ yujyaṃ payaḥ' iti |",
  "GSP28mjnya04u:269": "payorasaśca madhura āmikṣāyāmanuvartate, na tu vājine |",
  "GSP28mjnya04u:270": "tataḥ- prādhānyena payaso vanībhāvāvasthāṃ janayituṃ dadhyānītam- ityāmikṣaiva prayojikā |",
  "GSP28mjnya04u:271": "anuniṣpādyeva vājinam, na tu prayojakam || MJaiNyC_4,1.18-19 ||",
  "GSP28mjnya04u:272": "(daśame gavānayanasya padakarmāprayuktatādhikaraṇe sūtram-)",
  "GSP28mjnya04u:273": "padakarmāprayojakaṃ nayanasya parārthatvāt / Jaim_4,1.25 /",
  "GSP28mjnya04u:274": "____________________________________________________",
  "GSP28mjnya04u:275": "START MJaiNy 4,1.20-21",
  "GSP28mjnya04u:276": "daśamādhikaraṇamāracayati-",
  "GSP28mjnya04u:277": "somakrayaṇyānayane padakarma prayojakam /",
  "GSP28mjnya04u:278": "na vā'dyo 'kṣāñjanasyāpi krayavatsaṃnikarṣataḥ // MJaiNy_4,1.20 //",
  "GSP28mjnya04u:279": "tṛtīyayā krayārthā gaustaddvārā'nayanasya ca /",
  "GSP28mjnya04u:280": "tādarthyattatprayuktaṃ tanna prayojakatā pade // MJaiNy_4,1.21 //",
  "GSP28mjnya04u:281": "------------------",
  "GSP28mjnya04u:282": "jyotiṣṭome somakraya āghnāyate- 'ekahāyanyā krīṇāti' iti |",
  "GSP28mjnya04u:283": "sevamekahāyanī gauryadā somaṃ kretumānīyate, tadādhvaryustasyāḥ pṛṣṭhato 'nugacchati |",
  "GSP28mjnya04u:284": "tadapyāmnātam- 'ṣaṭpadānyanuniṣkrāmati' iti |",
  "GSP28mjnya04u:285": "tataḥ saptame pade hiraṇyaṃ nidhāya hutvā tatpadagataṃ rajo gṛhṇīyāt |",
  "GSP28mjnya04u:286": "etadapi śrūyate- 'saptamaṃ padamadhvaryurañjalinā gṛhṇāti' iti |",
  "GSP28mjnya04u:287": "tadetadrajaḥ saṃgṛhya havirdhānayoḥ śakaṭayorakṣe tena rajasāṃ saṃyuktamañjanaṃ prakṣipet |",
  "GSP28mjnya04u:288": "etadapi śrutam-'yajñaṃ vā etatsaṃbharanti yatsomakrayaṇyai padam' iti prastutya 'yarhi havirdhāne prācī pravartayeyuḥ,",
  "GSP28mjnya04u:289": "tarhi tenākṣamupāñjyāt' iti |",
  "GSP28mjnya04u:290": "tatra yathā krayaḥ saṃnikṛṣṭaḥ, tathaiva padakarmāpyakṣāñjanaṃ saṃnikṛṣṭam |",
  "GSP28mjnya04u:291": "athocyeta-",
  "GSP28mjnya04u:292": "dadhyānayanamāmikṣayā yathā saṃyuktam, na tathākṣāñjanaṃ somakrayaṇyānayanena saṃyuktam- iti |",
  "GSP28mjnya04u:293": "tanna |",
  "GSP28mjnya04u:294": "kraye 'pi tadasaṃyogasya tulyatvāt |",
  "GSP28mjnya04u:295": "atha- asaṃyukto 'pi krayo gavānayanena niṣpadyate |",
  "GSP28mjnya04u:296": "- tarhyakṣāñjanamapi tena niṣpadyate- iti samānatvāt |",
  "GSP28mjnya04u:297": "krayavatpadakarmāpi somakrayaṇyānayanasya prayojakam- iti prāpte,-",
  "GSP28mjnya04u:298": "brūmaḥ- 'ekahāyanyā krīṇāti' iti tṛtīyāśrutyā goḥ krayārthatā gamyate |",
  "GSP28mjnya04u:299": "godvārā tadānayanamapi krayārthameveti kraya evā'nayane prayojakaḥ |",
  "GSP28mjnya04u:300": "na ca padakarmārthatvaṃ gorvā tadānayanasya vā kvacicchrutam |",
  "GSP28mjnya04u:301": "tasmāt- tadaprayojakam || MJaiNyC_4,1.20-21 ||",
  "GSP28mjnya04u:302": "(ekādaśe kapālānāṃ tuṣopavāpāprayuktatādhikaraṇe sūtram / )",
  "GSP28mjnya04u:303": "arthābhidhānakarma ca bhaviṣyatā saṃyogasya tannimittatvāt tadartho hi vidhīyate / Jaim_4,1.26 /",
  "GSP28mjnya04u:304": "____________________________________________________",
  "GSP28mjnya04u:305": "START MJaiNy 4,1.22-23",
  "GSP28mjnya04u:306": "ekādaśādhikaraṇamāracayati-",
  "GSP28mjnya04u:307": "śrapaṇaṃ tuṣavāpaśca kapālasya prayojakau /",
  "GSP28mjnya04u:308": "uta ścapaṇamevā'dyo vāpārthatvāttṛtīyayā // MJaiNy_4,1.22 //",
  "GSP28mjnya04u:309": "puroḍāśakapāletināmnā syācchrapaṇārthatā /",
  "GSP28mjnya04u:310": "prayuktasya prayuktirno tasya vāpe prasañjanam // MJaiNy_4,1.23 //",
  "GSP28mjnya04u:311": "------------------",
  "GSP28mjnya04u:312": "'kapāleṣu śrapayati' iti śrapaṇaṃ puroḍāśasya śrutam |",
  "GSP28mjnya04u:313": "tathā- 'puroḍāśakapālena tuṣānupavapati' iti kapāle tuṣadhāraṇaṃ śrutam |",
  "GSP28mjnya04u:314": "te ca tuṣāḥ sakapālāḥ 'rakṣasāṃ bhāgo 'si' iti mantreṇa naiṛtyāṃ diśyavasthāpanīyāḥ |",
  "GSP28mjnya04u:315": "tatra śrapaṇaṃ yathā kapālasaṃpādasya prayojakam, tathā tuṣavāpo 'pi prayojakaḥ |",
  "GSP28mjnya04u:316": "'ekahāyamyā' iti tṛtīyayaikahāyanīnayanasya yathā krayārthatvāvagamaḥ tathā 'kapālena' iti tṛtīyayā kapālasya tuṣavāpārthatvāvagamāt-",
  "GSP28mjnya04u:317": "iti cet |",
  "GSP28mjnya04u:318": "maivam |",
  "GSP28mjnya04u:319": "nātra kapālamātrasya tuṣopavāpasādhanatvaṃ śrutam |",
  "GSP28mjnya04u:320": "kiṃ tarhi yatkapālaṃ puroḍāśaśrapaṇāyopāttamāsāditaṃ ca, tasya kapālasya sādhanatvam |",
  "GSP28mjnya04u:321": "etacca 'puroḍāśakapālena' iti saviśeṣaṇanāmnā tadvidhānādavagamyate |",
  "GSP28mjnya04u:322": "tathā sati pratham śrapaṇena kapālaṃ prayujyane |",
  "GSP28mjnya04u:323": "na ca prayuktasya punastuṣavāpena prayuktiḥ saṃbhavati |",
  "GSP28mjnya04u:324": "tasmāt- śrapaṇenaiva prayuktaṃ kapālaṃ tuṣopavāpe 'pi prasaṅgātsidhyati |",
  "GSP28mjnya04u:325": "īdṛśamevāṅgatvaṃ tṛtīyāśrutyā bodhyate || MJaiNyC_4,1.22-23 ||",
  "GSP28mjnya04u:326": "(dvādaśe śakṛllohitayoḥ paśāvaprayoktṛtādhikaraṇe sūtram-)",
  "GSP28mjnya04u:327": "paśāv anālambhāl lohitaśakṛtor akarmatvam / Jaim_4,1.27 /",
  "GSP28mjnya04u:328": "____________________________________________________",
  "GSP28mjnya04u:329": "START MJaiNy 4,1.24-25",
  "GSP28mjnya04u:330": "dvādaśādhikaraṇamāracayati-",
  "GSP28mjnya04u:331": "hṛdādiḥ śakṛdādiśca paśvālambhaprayojakaḥ /",
  "GSP28mjnya04u:332": "hṛdādireva vā'dyo 'stu prakṛtatvena sāmyataḥ // MJaiNy_4,1.24 //",
  "GSP28mjnya04u:333": "haviṣo vāgaśeṣatvāddhṛdāderhavirātmanaḥ /",
  "GSP28mjnya04u:334": "prayojakatvaṃ tasyaiva netarasyātathātvataḥ // MJaiNy_4,1.25 //",
  "GSP28mjnya04u:335": "------------------",
  "GSP28mjnya04u:336": "agnīṣomīyapaśau śrutam-“hṛdayasyāgre 'vadyati, atha jihvāyāḥ, atha vakṣasaḥ,“iti |",
  "GSP28mjnya04u:337": "tathānyadapi śrutam- 'śakṛtsaṃpravidhyati' 'lohitaṃ nirasyati' iti |",
  "GSP28mjnya04u:338": "tatra hṛdayādīnāṃ śakṛdādīnāṃ ca prakaraṇapāṭhasāmyātpaśusādhyatvasāmyāñca hṛdayādivacchakṛdādikamapi paśvālambhasya prayojakam- iti cet |",
  "GSP28mjnya04u:339": "maivam |",
  "GSP28mjnya04u:340": "paśuyāgo hi haviḥsādhyaḥ |",
  "GSP28mjnya04u:341": "haviṣṭvaṃ cāttuṃ yogyatvāddhṛdayādīnāmeva, natvayogyayoḥ śakṛllohitayoḥ |",
  "GSP28mjnya04u:342": "tasmāt- hṛdayādireva prayojakaḥ |",
  "GSP28mjnya04u:343": "śakṛtsaṃprabedho lohitanirasanaṃ cetyetadubhayaṃ śeṣapratipattimātram || MJaiNyC_4,1.24-25 ||",
  "GSP28mjnya04u:344": "(trayodaśe puroḍāśasya sviṣṭakṛdaprayuktatādhikaraṇe sutrāṇi 28-32)",
  "GSP28mjnya04u:345": "ekadeśadravyaś cotpattau vidyamānasaṃyogāt / Jaim_4,1.28 /",
  "GSP28mjnya04u:346": "nirdeśāt tasyānyad arthād iti cet / Jaim_4,1.29 /",
  "GSP28mjnya04u:347": "na śeṣasaṃnidhānāt / Jaim_4,1.30 /",
  "GSP28mjnya04u:348": "karmakāryāt / Jaim_4,1.31 /",
  "GSP28mjnya04u:349": "liṅgadarśanāc ca / Jaim_4,1.32 /",
  "GSP28mjnya04u:350": "____________________________________________________",
  "GSP28mjnya04u:351": "START MJaiNy 4,1.26-27",
  "GSP28mjnya04u:352": "trayodaśādhikaraṇamāracayati-",
  "GSP28mjnya04u:353": "prayojakaḥ sviṣṭakṛtkiṃ puroḍāśottarārdhayoḥ /",
  "GSP28mjnya04u:354": "yadvā prayuktopajīvī syādādyaḥ svasya siddhaye // MJaiNy_4,1.26 //",
  "GSP28mjnya04u:355": "uttarārdhetiśabdasya prakṛtākāṅkṣaṇe sati /",
  "GSP28mjnya04u:356": "agnyādyartha puroḍāśamupajīvyaiṣa vartatām // MJaiNy_4,1.27 //",
  "GSP28mjnya04u:357": "------------------",
  "GSP28mjnya04u:358": "darśapūrṇamāsayoḥ śrūyate- 'uttarārdhātsviṣṭakṛte samavadyati' iti |",
  "GSP28mjnya04u:359": "so 'yaṃ sviṣṭakṛdyāgaḥ kasyacinnūtanasya taduttarārdhasya ca prayojakaḥ |",
  "GSP28mjnya04u:360": "tadubhayābhāve svasiddhyabhāvāt- iti cet |",
  "GSP28mjnya04u:361": "maivam |",
  "GSP28mjnya04u:362": "uttaraśabdor'dhaśabdaśca sarvanāmatvādbhāgavācitvācca prakṛtaṃ kaṃcidbhāṇinamārābhkṣakaḥ |",
  "GSP28mjnya04u:363": "agnyādidevatārthaḥ puroḍāśaḥ prakṛtā bhāgavāṃśca |",
  "GSP28mjnya04u:364": "tasmāt- tamevopajīvya sviṣṭakṛdyāgaḥ pravartate |",
  "GSP28mjnya04u:365": "na tvanyasya prayojakaḥ || MJaiNyC_4,1.26-27 ||",
  "GSP28mjnya04u:366": "(caturdaśe- abhighāraṇe śeṣadhāraṇatatpātrayorananuṣṭhānādhikaraṇe sūtrāṇi 33-39)",
  "GSP28mjnya04u:367": "abhighāraṇe viprakarṣād anuyājavat pātrabhedaḥ syāt / Jaim_4,1.33 /",
  "GSP28mjnya04u:368": "na vāpātratvād apātratvaṃ tv ekadeśatvāt / Jaim_4,1.34 /",
  "GSP28mjnya04u:369": "hetutvāc ca sahaprayogasya / Jaim_4,1.35 /",
  "GSP28mjnya04u:370": "abhāvadarśanāc ca / Jaim_4,1.36 /",
  "GSP28mjnya04u:371": "sati savyavacanam / Jaim_4,1.37 /",
  "GSP28mjnya04u:372": "na tasyeti cet / Jaim_4,1.38 /",
  "GSP28mjnya04u:373": "syāt tasya mukhyatvāt / Jaim_4,1.39 /",
  "GSP28mjnya04u:374": "____________________________________________________",
  "GSP28mjnya04u:375": "START MJaiNy 4,1.28-29",
  "GSP28mjnya04u:376": "caturdaśādhikaraṇamāracayati-",
  "GSP28mjnya04u:377": "abhighārya prayājānāṃ śeṣeṇa haviratra kim /",
  "GSP28mjnya04u:378": "śeṣadhāraṇatatpātre kārye no vābhighāraṇam // MJaiNy_4,1.28 //",
  "GSP28mjnya04u:379": "nānyathā tena te kārye na kārye pratipattitaḥ /",
  "GSP28mjnya04u:380": "prājāpatyavapāyāśca na ko 'pyartho 'bhidhāraṇāt // MJaiNy_4,1.29 //",
  "GSP28mjnya04u:381": "------------------",
  "GSP28mjnya04u:382": "prakṛtau śrutam- 'prayājaśeṣeṇa havīṃṣyabhidhārayati' iti |",
  "GSP28mjnya04u:383": "tadetadvikṛtāvatidiṣṭam |",
  "GSP28mjnya04u:384": "vikṛtayaśca vājapeyagatāḥ paśavaḥ |",
  "GSP28mjnya04u:385": "te ca dvividhāḥ- kratupaśavaḥ prājāpatyapaśavaśceti |",
  "GSP28mjnya04u:386": "'āgneyaṃ paśumālabhate' ityādinā vihitāḥ kratupaśavaḥ |",
  "GSP28mjnya04u:387": "itare tu 'saptadaśa prājāpatyānpaśūnālabhate' iti vihitāḥ |",
  "GSP28mjnya04u:388": "ete cobhayavidhāḥ paśavaḥ prātaḥsavane sahaivopakramyante |",
  "GSP28mjnya04u:389": "tataḥ sarveṣāmarthe sakṛdeva prayājā anuṣṭhīyante |",
  "GSP28mjnya04u:390": "tatra kratupaśūnāṃ prātaḥsavana evā'labdhavyatvāttadīyahaviṣāṃ prayājaśeṣeṇābhidhāraṇaṃ nirvighnameva sidhyati |",
  "GSP28mjnya04u:391": "prājāpatyapaśūnāṃ paryagnikaraṇaparyantameva tadānīmanuṣṭhānam |",
  "GSP28mjnya04u:392": "ālambhastu mādhyaṃdine savane, tatkālaviśeṣasya 'brahmasāmnyālabhate' iti vidhānāt |",
  "GSP28mjnya04u:393": "teṣāṃ ca prājāpatyādīnāṃ haviṣāmabhidhāraṇārtha prātaḥkālīnaḥ prayājaśeṣo dhārayitavyaḥ |",
  "GSP28mjnya04u:394": "na cātra juhvāṃ taddhāraṇaṃ saṃbhavati |",
  "GSP28mjnya04u:395": "kratupaśvanuṣṭhāne juhvāyā vyāpṛtatvāt |",
  "GSP28mjnya04u:396": "ataḥ pātrāntaraṃ saṃtādya tasminnayaṃ śeṣo dhārayitavyaḥ |",
  "GSP28mjnya04u:397": "anyathā prājāpatyahaviṣāṃ prayājaśeṣeṇābhidhāraṇātsiddhiḥ |",
  "GSP28mjnya04u:398": "tasmāt- śeṣadhāraṇatatpātre saṃpādanīye- iti prāpte-",
  "GSP28mjnya04u:399": "brūmaḥ- te ubhe na kartavye |",
  "GSP28mjnya04u:400": "kutaḥ |",
  "GSP28mjnya04u:401": "abhidhāraṇasya śeṣapratipattirūpatvena haviḥsaṃskārakatvābhāvatt |",
  "GSP28mjnya04u:402": "na hi dṛṣṭe pratipādane satyadṛṣṭārthaḥ saṃskāro yuktaḥ |",
  "GSP28mjnya04u:403": "dṛṣṭaṃ ca juhvā riktīkaraṇam |",
  "GSP28mjnya04u:404": "anyathā prayājaśeṣopetāyāṃ juhvāmājyabhāgārthatayā gṛhyamāṇaṃ saṃkīryeta |",
  "GSP28mjnya04u:405": "tato riktīkaraṇarūpapapratipattyarthameva prakṛtau śeṣeṇābhidhāraṇam |",
  "GSP28mjnya04u:406": "astu vā tatra haviḥsaṃskāro 'pi tathāpi prājāpatyavapāyāmabhidhāraṇaṃ vyartham |",
  "GSP28mjnya04u:407": "rūkṣatvanivāraṇāya hyabhidhāryate |",
  "GSP28mjnya04u:408": "na ca prājāpatyavapāyā rūkṣatāsti |",
  "GSP28mjnya04u:409": "brahmasāmnaivatadrūkṣatāyā nivāritatvāt |",
  "GSP28mjnya04u:410": "ata eva- śrūyate- 'śamyā vā etarhi vapā yarhyanabhidhṛtā |",
  "GSP28mjnya04u:411": "brahma vai brahmasāma yadbrahmasāmnyālabhate |",
  "GSP28mjnya04u:412": "tenāśamyāstenābhidhṛtāḥ iti |",
  "GSP28mjnya04u:413": "śamyā rūkṣaityarthaḥ |",
  "GSP28mjnya04u:414": "tasmāt- śeṣadhāraṇatatprātre na kartavye || MJaiNyC_4,1.28-29 ||",
  "GSP28mjnya04u:415": "(pañcadaśe samānayanasyā'jyadharmaprayojakatādhikaraṇe sūtre 40-41)",
  "GSP28mjnya04u:416": "samānayanaṃ tu mukhyaṃ syāl liṅgadarśanāt / Jaim_4,1.40 /",
  "GSP28mjnya04u:417": "vacane hi hetvasāmarthye / Jaim_4,1.41 /",
  "GSP28mjnya04u:418": "____________________________________________________",
  "GSP28mjnya04u:419": "START MJaiNy 4,1.30-32",
  "GSP28mjnya04u:420": "pañcadaśādhikaraṇamāracayati-",
  "GSP28mjnya04u:421": "caturthasya prayājasya homāyaupabhṛtaṃ ghṛtam /",
  "GSP28mjnya04u:422": "juhvāmānayatītyaupabhṛtaṃ naiṣāṃ prayojayet // MJaiNy_4,1.30 //",
  "GSP28mjnya04u:423": "prayojayedutā'nītiḥ prayājādyakhilārthatā /",
  "GSP28mjnya04u:424": "śrutaupabhṛta ājye 'to jauhavena vikalpanāt // MJaiNy_4,1.31 //",
  "GSP28mjnya04u:425": "na prayojakatā maivaṃ niyatārtha tu jauhavam /",
  "GSP28mjnya04u:426": "atihāyeḍa ityukte caturthe sā prayojayet // MJaiNy_4,1.32 //",
  "GSP28mjnya04u:427": "------------------",
  "GSP28mjnya04u:428": "darśapūrṇamāsayoḥ śrūyate-'atihāyeḍo barhiḥ pratisamānayati juhvāmaupabhṛtam' iti |",
  "GSP28mjnya04u:429": "asyāyamarthaḥ- 'pañcāmāṃ prayājānāṃ madhye tṛtīyaḥ prayāja iṭ śabdena bahuvacanāntenābhidhīyate |",
  "GSP28mjnya04u:430": "taṃ tṛtīyaṃ prayojamatikramya barhirnāmakaṃ caturtha prayājaṃ hotumupabhṛtsaṃjñakāyāṃ struci sthitaṃ ghṛtaṃ juhvāmānetavyam' iti |",
  "GSP28mjnya04u:431": "tadetadānayanamupabhṛtyājyagrahaṇasya na prayojakam |",
  "GSP28mjnya04u:432": "tathā hi- juhūpabhṛddhruvāsu tisṛṣu strukṣvājyagrahaṇaprakārastadviniyogaścaivamāmnāyate- caturjuhvāṃ gṛhṇāti,",
  "GSP28mjnya04u:433": "aṣṭāvupabhṛti,",
  "GSP28mjnya04u:434": "' 'catughruvāyāṃ,",
  "GSP28mjnya04u:435": "' yajjuhvāṃ gṛhṇāti,",
  "GSP28mjnya04u:436": "prayājebhyastat' ' yadupabhṛti prayājāmuyājebhyastat' 'sarvasmai vā etadyajñāya gṛhyate yaddhruvāyāmājyam' iti |",
  "GSP28mjnya04u:437": "tatra- jauhavaṃ kevalaprayājārtham |",
  "GSP28mjnya04u:438": "aupabhṛtaṃ tu prayājānuyājārthāmiti prayājeṣu jauhavamaupabhṛtaṃ ca vikalpate |",
  "GSP28mjnya04u:439": "tathā sati yadā jauhavena prayājā ijyante tadānīmaupabhṛtasyā'nayanameva māsti,",
  "GSP28mjnya04u:440": "kuta ānayanasya prayojakatvam |",
  "GSP28mjnya04u:441": "yadā tvaupabhṛtena prayājahomaḥ, tadānīmaupabhṛtasyardha pañcaprayājārtham, itaradanuyājārtham |",
  "GSP28mjnya04u:442": "tayoḥ prayājasādhanamartha prathamaprayājakāla eva juhvāmānītamiti na tasya caturthaprayājaṃ prati samānayanaṃ vidhīyate |",
  "GSP28mjnya04u:443": "yattvanuyājārthamitaradardhamupabhṛtyavaśiṣṭam,",
  "GSP28mjnya04u:444": "tanmadhye kiṃciccaturthaprayājaṃ prati samānetavyam |",
  "GSP28mjnya04u:445": "tattvanuyājaireva prayuktamiti na tasyā'nayanaṃ prayojakam- iti prāpte-",
  "GSP28mjnya04u:446": "brūmaḥ- 'yajjauhavaṃ tatprayājatritayārtham,",
  "GSP28mjnya04u:447": "yattvaupabhṛtaṃ tadavaśiṣṭaprayājadvayārthamanuyājārtha ca'- ityevaṃ vākyadvayasya vyavasthāyāṃ saṃbhavantyāmaṣṭadoṣagrasto vikalpo nā'śrayituṃ śakyaḥ |",
  "GSP28mjnya04u:448": "yadā jauhavasvīkāraḥ,",
  "GSP28mjnya04u:449": "tadānīmaupabhṛtavākyasya prāptaṃ prāmāṇyaṃ parityajyeta,",
  "GSP28mjnya04u:450": "aprāptamaprāmāṇyaṃ svī kriyeta,",
  "GSP28mjnya04u:451": "punarapi kadācidaupabhṛtasvīkāre tyaktaṃ prāmāṇyaṃ svīkriyeta,",
  "GSP28mjnya04u:452": "svīkṛtamaprāmāṇyaṃ parityajyeta,",
  "GSP28mjnya04u:453": "ityaupabhṛtavākye catvāro doṣaḥ |",
  "GSP28mjnya04u:454": "jauhavavākye 'pyevaṃ catvāraḥ, ityaṣṭau doṣāḥ |",
  "GSP28mjnya04u:455": "yathoktavyavasthā ca 'atihāyeḍa' itivākyādadhyavasīyate |",
  "GSP28mjnya04u:456": "tathā satyaupabhṛtasyānuyājā yathā prayojakāḥ,",
  "GSP28mjnya04u:457": "tathaiva caturthapañcamaprayājaniṣpādakamānayanamapi prayojakameva ||",
  "GSP28mjnya04u:458": "MJaiNyC_4,1.30-32 ||",
  "GSP28mjnya04u:459": "(ṣoḍaśe- aupabhṛtajauhavayoḥ krameṇobhayānubhayārthatādhikaraṇe sūtrāṇi 42-45)",
  "GSP28mjnya04u:460": "tatrotpattir avibhaktā syāt / Jaim_4,1.42 /",
  "GSP28mjnya04u:461": "tatra jauhavam anuyājapratiṣedhārtham / Jaim_4,1.43 /",
  "GSP28mjnya04u:462": "aupabhṛtaṃ tatheti cet / Jaim_4,1.44 /",
  "GSP28mjnya04u:463": "syāj juhūpratiṣedhān nityānuvādaḥ / Jaim_4,1.45 /",
  "GSP28mjnya04u:464": "____________________________________________________",
  "GSP28mjnya04u:465": "START MJaiNy 4,1.33-34",
  "GSP28mjnya04u:466": "ṣoḍaśādhikaraṇamāracayati-",
  "GSP28mjnya04u:467": "juhūpabhṛddhruvāsvājyaṃ sarvārtha vā vyavasthitiḥ /",
  "GSP28mjnya04u:468": "sarvārthamaviśeṣātsyatprayājārtha hi jauhavam // MJaiNy_4,1.33 //",
  "GSP28mjnya04u:469": "prayājānuyājahetuḥ syādaupabhṛtabhājyakam /",
  "GSP28mjnya04u:470": "dhrauvamagnyārthamityeṣā vyavasthā vacanairmatā // MJaiNy_4,1.34 //",
  "GSP28mjnya04u:471": "------------------",
  "GSP28mjnya04u:472": "'caturjuhvāṃ gṛhṇāti' ityādiṣu grahaṇavākyeṣu 'etadartham' iti viśeṣaniyāmakasyāśravaṇātpātratrayagatamājyaṃ sarvārtham- iti cet |",
  "GSP28mjnya04u:473": "maivam |",
  "GSP28mjnya04u:474": "'yajjuhvāṃ gṛhṇāti prayājebhyastat' - ityādibhirvākyairvyavasthāvagamāt || MJaiNyC_4,1.33-34 ||",
  "GSP28mjnya04u:475": "(saptadaśe- upabhṛti dvicaturgṛhītācaraṇādhikaraṇe sūtrāṇi 46-48)",
  "GSP28mjnya04u:476": "tadaṣṭasaṃkhyaṃ śravaṇāt / Jaim_4,1.46 /",
  "GSP28mjnya04u:477": "anugrahāc ca jauhavasya / Jaim_4,1.47 /",
  "GSP28mjnya04u:478": "dvayos tu hetusāmarthayaṃ śravaṇaṃ ca samānayane / Jaim_4,1.48 /",
  "GSP28mjnya04u:479": "____________________________________________________",
  "GSP28mjnya04u:480": "START MJaiNy 4,1.35-36",
  "GSP28mjnya04u:481": "saptadaśādhikaraṇamāracayati-",
  "GSP28mjnya04u:482": "aṣṭāvupabhṛtītyatra kimaṣṭaikagrahe vidhiḥ /",
  "GSP28mjnya04u:483": "caturdvayagrahe vā'dyaḥ syādaṣṭaśrutimukhyataḥ // MJaiNy_4,1.35 //",
  "GSP28mjnya04u:484": "caturgṛhītaṃ homāṅgaṃ phalavattvānna bādhyate /",
  "GSP28mjnya04u:485": "caturdvitvaṃ lakṣyate 'taḥ sahānītyarthayaṣṭatā // MJaiNy_4,1.36 //",
  "GSP28mjnya04u:486": "------------------",
  "GSP28mjnya04u:487": "grahaṇavākye 'caturjuhvāṃ gṛhṇāti' ityatra yathā catuḥsaṃkhyāviśiṣṭamekaṃ havirgrahaṇaṃ vihitam,",
  "GSP28mjnya04u:488": "tathaiva 'aṣṭāvupabhṛti' ityatrāpyaṣṭasaṃkhyāviśiṣṭamekaṃ havigrahaṇaṃ vidhātavyam' na tu caturgṛhītadvayam |",
  "GSP28mjnya04u:489": "tathā satyaṣṭaśrutermukhyatvāvagamāt |",
  "GSP28mjnya04u:490": "aṣṭasaṃkhyāvayavabhūtayordvayoścatuḥsaṃkhyayorvidhāne satyaṣṭaśabdasyāvayavalakṣaṇā prasajyeta- iti prāpte-",
  "GSP28mjnya04u:491": "brūmaḥ- prasajyatāṃ nāma lakṣaṇa |",
  "GSP28mjnya04u:492": "mukhyārthasvīkāre homavākyavirodhāpatteḥ |",
  "GSP28mjnya04u:493": "'caturgṛhītaṃ juhroti' ityanārabhya śrutaṃ vākyaṃ homamātroddeśena caturgṛhītaṃ vidadhāti |",
  "GSP28mjnya04u:494": "yadyapyetatsarvahomaviṣayatayā sāmānyarūpam,",
  "GSP28mjnya04u:495": "aupabhṛtaṃ tu prayājānuyājaviṣayatayā viśeṣarūpam,",
  "GSP28mjnya04u:496": "tathāpi homasya phalavattvena prādhānyāt,",
  "GSP28mjnya04u:497": "grahaṇasya homārthatvenopasarjanatvāt,",
  "GSP28mjnya04u:498": "pradhānānusāreṇa caturgṛhītameva yuktam,",
  "GSP28mjnya04u:499": "na tūpasarjanānusāreṇāṣṭagṛhītam |",
  "GSP28mjnya04u:500": "tasmāt- upabhṛti caturgṛhītadvayaṃ vidhīyate |",
  "GSP28mjnya04u:501": "tatraikaṃ caturgṛhītaṃ haviścaturthapañcamaprayājārtham |",
  "GSP28mjnya04u:502": "aparaṃ tvanuyājārtham |",
  "GSP28mjnya04u:503": "nanvevaṃ tarhi caturgṛhītasyaiva haviṣṭvāt 'caturupabhṛti' ityeva vidhātavyam,",
  "GSP28mjnya04u:504": "na tu 'aṣṭāvupabhṛti' iti vidhiryuktaḥ- iti cet |",
  "GSP28mjnya04u:505": "maivam |",
  "GSP28mjnya04u:506": "tathā satyanuyājārtha dvitīyaṃ caturgṛhītaṃ na sidhyet |",
  "GSP28mjnya04u:507": "atha tadapi vākyāntareṇa vidhīyate,",
  "GSP28mjnya04u:508": "tadānīmupabhṛtaḥ prathamena caturgṛhītenāvaruddhatvāddvitīyasmai pātrāntaramanviṣyeta |",
  "GSP28mjnya04u:509": "yadi 'upabhṛti' ityeva dvitīyamapi caturgṛhītaṃ vidhīyate,",
  "GSP28mjnya04u:510": "tadā caturgṛhītadvayasya pṛthagevānuṣṭhānādupabhṛtyekaprayatnenā'nayanaṃ na sidhyet |",
  "GSP28mjnya04u:511": "ata ubhayasya samīpabhūmyānayanārtham 'aṣṭāvupabhṛti' ityucyate |",
  "GSP28mjnya04u:512": "tasmātsāhityārthamaṣṭaśabdaprayoge 'pi iviṣṭvasiddhaye caturgṛhīte atra vidhīyete ||",
  "GSP28mjnya04u:513": "MJaiNyC_4,1.35-36 ||",
  "GSP28mjnya04u:514": "iti śrīmādhavīye jaiminīyanyāyamālāvistare caturthādhyāyasya prathamaḥ pādaḥ",
  "GSP28mjnya04u:515": "_________________________________________________________________________",
  "GSP28mjnya04u:516": "atha caturthādhyāyasya dvitīyaḥ pādaḥ /",
  "GSP28mjnya04u:517": "(prathame svarośrchedanādyaprayojakatādhikaraṇe sūtrāṇi 1-6)",
  "GSP28mjnya04u:518": "svarus tv anekaniṣpattiḥ svakarmaśabdatvāt / Jaim_4,2.1 /",
  "GSP28mjnya04u:519": "jātyantarāc ca śaṅkate / Jaim_4,2.2 /",
  "GSP28mjnya04u:520": "tadekadeśo vā svarutvasya tannimittatvāt / Jaim_4,2.3 /",
  "GSP28mjnya04u:521": "śakalaśruteś ca / Jaim_4,2.4 /",
  "GSP28mjnya04u:522": "pratiyūpaṃ ca darśanāt / Jaim_4,2.5 /",
  "GSP28mjnya04u:523": "ādāne karotiśabdaḥ / Jaim_4,2.6 /",
  "GSP28mjnya04u:524": "____________________________________________________",
  "GSP28mjnya04u:525": "START MJaiNy 4,2.1-2",
  "GSP28mjnya04u:526": "dvitīye pāde prathamādhikaraṇamāracayati-",
  "GSP28mjnya04u:527": "svaruṃ kuruta ityatra svaruryūpātpṛthakchidām /",
  "GSP28mjnya04u:528": "prayojayonna vā'dyo 'stu viśiṣṭasya vidhānataḥ // MJaiNy_4,2.1 //",
  "GSP28mjnya04u:529": "ādyasya yūpakhaṇḍasya svarutvākhyaviśeṣaṇe /",
  "GSP28mjnya04u:530": "vihite lāghavaṃ tasmādanuniṣpanna eva saḥ // MJaiNy_4,2.2 //",
  "GSP28mjnya04u:531": "------------------",
  "GSP28mjnya04u:532": "agnīṣomīyapaśau śrūyate- 'yūpasya svaruṃ karoti' iti |",
  "GSP28mjnya04u:533": "tatra yūpo yathā chedanasya prayojakaḥ, tathā svarurapi cchedanaṃ prayojayati |",
  "GSP28mjnya04u:534": "kutaḥ- 'karoti' ityanena viśiṣṭavidhipratīteḥ |",
  "GSP28mjnya04u:535": "karotidhātorhi bhāvanā mukhyor'thaḥ |",
  "GSP28mjnya04u:536": "tatra yūpaśabdopalakṣitaḥ svādiravṛkṣaḥ karaṇam |",
  "GSP28mjnya04u:537": "chedanādiritikartavyatā, 'chimnena vṛkṣeṇa svarurutpādanīyaḥ' iti viśiṣṭavidhiḥ |",
  "GSP28mjnya04u:538": "utpannasya svarorviniyoga evamāmnātaḥ- 'svaruṇā paśumanakti' iti |",
  "GSP28mjnya04u:539": "tasmāt- svaruśchedanasya prayojakaḥ- iti prāpte-",
  "GSP28mjnya04u:540": "brūmaḥ- 'chidyamānasya yūpasya yaḥ prathamaṃ pattitaḥ śakalaḥ sa svaruḥ' iti svarutvanāmamātravidhau lāghavādyūpavatsvarurnacchedanasya prayojakaḥ |",
  "GSP28mjnya04u:541": "kiṃtu yūpaprayukte chedane svayamanuniṣpadyate || MJaiNyC_4,2.1-2 ||",
  "GSP28mjnya04u:542": "(dvitīye śākhāyā āhāryatādhikaraṇe sūtram -)",
  "GSP28mjnya04u:543": "śākhāyāṃ tatpradhānatvāt / Jaim_4,2.7 /",
  "GSP28mjnya04u:544": "____________________________________________________",
  "GSP28mjnya04u:545": "START MJaiNy 4,2.3",
  "GSP28mjnya04u:546": "dvitīyādhikaraṇamāracayati-",
  "GSP28mjnya04u:547": "prācīmāharatītyatra dikśākhā vāstu dikśrutaiḥ /",
  "GSP28mjnya04u:548": "āhāryatvaṃ diśo nāsti śākhā tenopalakṣyate // MJaiNy_4,2.3 //",
  "GSP28mjnya04u:549": "------------------",
  "GSP28mjnya04u:550": "darśapūrṇamāsayoḥ 'yatpalāśaśākhayā vatsānavākaroti' iti palāśaśākhāṃ prakṛtya śrūyate- 'yatprācīmāharet,",
  "GSP28mjnya04u:551": "devalokamabhijayet' iti |",
  "GSP28mjnya04u:552": "tatra prācīśabdasya digvācitvāddigāharaṇaṃ vidhīyata iti cet |",
  "GSP28mjnya04u:553": "maivam |",
  "GSP28mjnya04u:554": "aśakyatvāt |",
  "GSP28mjnya04u:555": "ato vṛkṣasya prācī śākhātropalakṣyate |",
  "GSP28mjnya04u:556": "tathā sati prakṛtānugraho bhavati || MJaiNyC_4,2.3 ||",
  "GSP28mjnya04u:557": "(tṛtīye chedanasya śākhāprayuktatādhikaraṇe sūtre 8-9)",
  "GSP28mjnya04u:558": "śākhāyāṃ tatpradhānatvād upaveṣeṇa vibhāgaḥ syād vaiṣamyaṃ tat / Jaim_4,2.8 /",
  "GSP28mjnya04u:559": "śrutyapāyāc ca / Jaim_4,2.9 /",
  "GSP28mjnya04u:560": "____________________________________________________",
  "GSP28mjnya04u:561": "START MJaiNy 4,2.4-6",
  "GSP28mjnya04u:562": "tṛtīyādhikaraṇamāracayati-",
  "GSP28mjnya04u:563": "śākhāṃ chittvopaveṣaṃ ca mūle kurvīta śākhayā /",
  "GSP28mjnya04u:564": "nudedvatsāmkapālāni sthāpayedupaveṣataḥ // MJaiNy_4,2.4 //",
  "GSP28mjnya04u:565": "dvayaṃ prayojakaṃ chittervatsāpākṛtireva vā /",
  "GSP28mjnya04u:566": "ādyo 'gramūlayoratra vibhajya viniyogataḥ // MJaiNy_4,2.5 //",
  "GSP28mjnya04u:567": "upaveṣaṃ karotīti sākāṅkṣo 'nyārthamūlataḥ /",
  "GSP28mjnya04u:568": "pūryate 'to 'nuniṣpādī sa tasmādyujyate 'ntimaḥ // MJaiNy_4,2.6 //",
  "GSP28mjnya04u:569": "------------------",
  "GSP28mjnya04u:570": "darśapūrṇamāsayoḥ śrūyate- 'mūlataḥ śākhāṃ parivāsyopaveṣaṃ karoti' iti |",
  "GSP28mjnya04u:571": "yeyaṃ palāśaśākhāṃ chittvā vakṣādāhṛtā,",
  "GSP28mjnya04u:572": "tāṃ punaśchittvā mūlabhāgaḥ prādeśaparimita upaveṣaḥ kāryaḥ |",
  "GSP28mjnya04u:573": "tayoragramūlayoḥ śākhābhāgayoḥ pṛthagviniyoga āmnātaḥ- 'śākhayā vatsānapākaroti |",
  "GSP28mjnya04u:574": "upaveṣeṇa kapālānyupadadhāti' iti |",
  "GSP28mjnya04u:575": "tadidaṃ kāryadvayaṃ vṛkṣacchedena samāhṛtayā śākhayā niṣpadyate |",
  "GSP28mjnya04u:576": "tasmāt- ubhayamapi cchedanāharaṇādeḥ prayojakam- iti cet |",
  "GSP28mjnya04u:577": "maivam |",
  "GSP28mjnya04u:578": "'upaveṣaṃ karoti' ityukte 'kena dravyeṇa ityākāṅkṣāyāṃ 'mūlataḥ' iti vaktavyam |",
  "GSP28mjnya04u:579": "punarapi 'kasya mūlam' ityākāṅkṣāyāṃ 'vatsāpākaraṇārtha chinnāyāḥ palāśaśākhāyā mūlam' ityākāṅkṣā pūraṇīyā |",
  "GSP28mjnya04u:580": "tasmācchedane vatsāpākaraṇameva prayojakam |",
  "GSP28mjnya04u:581": "upaveṣastvanuniṣpādī |",
  "GSP28mjnya04u:582": "nanu-ādyacchedane tathāstu, dvitīyacchedanasyopaveṣaḥ prayojakaḥ |",
  "GSP28mjnya04u:583": "parivāsanasaṃpannena mūlenopaveṣakartavyatāvidhānāt |",
  "GSP28mjnya04u:584": "anyathā 'parivāsyopaveṣaṃ karoti' iti samānakartṛtvapūrvakālatvavācino sthappratyayasyānupapatteḥ, iti cet |",
  "GSP28mjnya04u:585": "maivam |",
  "GSP28mjnya04u:586": "parivāsanasyopaveṣasaṃbandho vākyena pratīyate |",
  "GSP28mjnya04u:587": "śākhāsaṃbandhastu 'śākhām' iti dvitīyāśrutyā |",
  "GSP28mjnya04u:588": "pūrvacchinnāyā api śākhāyāḥ punarmūlāpādānakacaśchedo 'pekṣitaḥ |",
  "GSP28mjnya04u:589": "anyathā samūlāṃ śākhāṃ hastenodyamya vatsāpākaraṇaṃ duḥśakaṃ syāt |",
  "GSP28mjnya04u:590": "ata eva 'mūlataḥ' ityapādāne pañcamau śrutā |",
  "GSP28mjnya04u:591": "tathā sati prathamacchedanāpādānabhūto vṛkṣo 'saṃskṛtatvādyathā laukikaḥ,",
  "GSP28mjnya04u:592": "tathā dvitīyacchedanāpādānabhūtaṃ mūlamapi laukikakāṣṭham |",
  "GSP28mjnya04u:593": "avaśyamaṅgāreṣu kapālopadhāne kasyacitkāṣṭhasyopādānamarthātprāptaṃ tadevātra 'upaveṣaṃ karoti' ityanūdyate |",
  "GSP28mjnya04u:594": "śākhāṃ parivāsya parityakte mūle saṃnihite sati kapālopadhānārtha kāṣṭhāntarānveṣaṇaprayāso na kartavyaḥ- iti vākyārthaḥ |",
  "GSP28mjnya04u:595": "evaṃ ca sati dohanarahitāyāṃ paurṇamāsyāṃ vatsāpākaraṇārthāyāḥ śākhāyā abhāvādupaveṣāya śākhāchedo na kartavyaḥ || MJaiNyC_4,2.4-6 ||",
  "GSP28mjnya04u:596": "(caturthe śākhāpraharaṇasya pratipattikarmatādhikaraṇe sūtrāṇi 10-13)",
  "GSP28mjnya04u:597": "haraṇe tu juhotir yogasāmānyād dravyāṇāṃ cārthaśeṣatvāt / Jaim_4,2.10 /",
  "GSP28mjnya04u:598": "pratipattir vā śabdasya tatpradhānatvāt / Jaim_4,2.11 /",
  "GSP28mjnya04u:599": "arthe 'pīti cet / Jaim_4,2.12 /",
  "GSP28mjnya04u:600": "na tasyānadhikārād arthasya ca kṛtatvāt / Jaim_4,2.13 /",
  "GSP28mjnya04u:601": "____________________________________________________",
  "GSP28mjnya04u:602": "START MJaiNy 4,2.7-9",
  "GSP28mjnya04u:603": "caturthādhikaraṇamāracayati-",
  "GSP28mjnya04u:604": "prastaraṃ śākhayā sārdha praharetprahṛtistviyam /",
  "GSP28mjnya04u:605": "śākhāyā arthakarmatvaṃ pratipattirutocitā // MJaiNy_4,2.7 //",
  "GSP28mjnya04u:606": "vihitaḥ prastare yāgaḥ śākhāyāḥ sāhacaryataḥ /",
  "GSP28mjnya04u:607": "tathātvādarthakarmatve hṛtiḥ śākhāṃ prayojayet // MJaiNy_4,2.8 //",
  "GSP28mjnya04u:608": "haratiryāgavācī no pratipattistato bhavet /",
  "GSP28mjnya04u:609": "paurṇamāsyāṃ tato naiva hṛtiḥ śākhāṃ prayojayet // MJaiNy_4,2.9 //",
  "GSP28mjnya04u:610": "------------------",
  "GSP28mjnya04u:611": "darśapūrṇamāsayoḥ śrūyate- 'saha śākhayā prastaraṃ praharati' iti |",
  "GSP28mjnya04u:612": "tatra śākhāpraharaṇamarthakarma |",
  "GSP28mjnya04u:613": "kutaḥ |",
  "GSP28mjnya04u:614": "prahṛtiśabdena yāgasyābhidhānāt |",
  "GSP28mjnya04u:615": "etacca 'sūktavākena prastaraṃ praharati' ityetadvākyamudāhṛtya vicāritam |",
  "GSP28mjnya04u:616": "prastarapraharaṇasya yāgatve tatsāhacaryācchākhāpraharaṇamapi yāga evetyarthakarma syāt |",
  "GSP28mjnya04u:617": "arthāya kratusāphalyaprayojanāya kriyamāṇamarthakarma |",
  "GSP28mjnya04u:618": "tataḥ praharaṇena paurṇamāsyāmapi palāśaśākhā prayujyate- iti prāpte,",
  "GSP28mjnya04u:619": "brūmaḥ- 'sūktavākena prastaraṃ praharati' ityatra haratidhātoryāgavācitvaṃ noktam |",
  "GSP28mjnya04u:620": "kiṃtu māntravarṇikadevatāmupalabhya dravyadevatābhyāṃ yāgaḥ kalpitaḥ |",
  "GSP28mjnya04u:621": "śākhāpraharaṇe tu nāsti devatā |",
  "GSP28mjnya04u:622": "tato yāgasya kalpayitumaśakyatayā haratidhāturatra svavācyārthaparityāgamevā'caṣṭe |",
  "GSP28mjnya04u:623": "tathā sati vatsāpākaraṇa upayuktāyāḥ palāśaśākhāyā upayogāntarābhāvādyāgadeśe 'vakāśalābhāya yatra kvāpyavasyaṃ parityāge prāpte śāstreṇā'havanīya eva tyāgo niyamyate |",
  "GSP28mjnya04u:624": "anena ca śāstrīyatyāgena śākhāyāḥ pratipattirbhavati |",
  "GSP28mjnya04u:625": "pratipattirnāma saṃskārarūpo dṛṣṭor'thaḥ |",
  "GSP28mjnya04u:626": "yathā rājñā carvitasya trāmbūlasya sauvarṇe patadgrahe prakṣepaḥ, tadvat |",
  "GSP28mjnya04u:627": "tataḥ praharaṇaṃ pratipattikarma |",
  "GSP28mjnya04u:628": "tene ca tadabhāve 'pi kratuvaikalyābhāvāt,",
  "GSP28mjnya04u:629": "paurṇamāsyāṃ svasiddhihetubhūtāṃ śākhāṃ na prayojayati || MJaiNyC_4,2.7-9 ||",
  "GSP28mjnya04u:630": "(pañcame ninayanasya pratipattikarmatādhikaraṇe sūtre 14-15)",
  "GSP28mjnya04u:631": "utpattyasaṃyogāt praṇītānām ājyavad vibhāgaḥ syāt / Jaim_4,2.14 /",
  "GSP28mjnya04u:632": "saṃyavanārthānāṃ vā pratipattir itarāsāṃ tatpradhānatvāt / Jaim_4,2.15 /",
  "GSP28mjnya04u:633": "____________________________________________________",
  "GSP28mjnya04u:634": "START MJaiNy 4,2.10-11",
  "GSP28mjnya04u:635": "pañcamādhikaraṇamāracayati-",
  "GSP28mjnya04u:636": "praṇītābhistu saṃyauti vedyāṃ ninayatīti kim /",
  "GSP28mjnya04u:637": "apāṃ dve prāpake kiṃvā haviḥsaṃyavanaṃ tathā // MJaiNy_4,2.10 //",
  "GSP28mjnya04u:638": "apaḥ praṇayatītyukteḥ samatvādubhayārthatā /",
  "GSP28mjnya04u:639": "śrutyā saṃyavanārthāstā ninīteḥ pratiprattitā // MJaiNy_4,2.11 //",
  "GSP28mjnya04u:640": "------------------",
  "GSP28mjnya04u:641": "darśapūrṇamāsayoḥ śrūyate- 'apaḥ praṇayati' iti |",
  "GSP28mjnya04u:642": "camasena pātreṇa praṇītānāṃ tāsāmapāṃ |",
  "GSP28mjnya04u:643": "prayojanamevaṃ śrūyate- 'praṇītābhirhavīṃṣi saṃyauti' iti, 'antarvedi praṇītā bhinayati' iti ca |",
  "GSP28mjnya04u:644": "havīṃṣi puroḍāśārthāni piṣṭhāni |",
  "GSP28mjnya04u:645": "tatra haviḥsaṃyavanaṃ vedyāṃ ninayanaṃ cetyatadubhayamapāṃ praṇayanasya prayojakam |",
  "GSP28mjnya04u:646": "kutaḥ |",
  "GSP28mjnya04u:647": "'apaḥ vrajayati' ityasya pramayanotpattivākyasyobhayatra samānatvāt |",
  "GSP28mjnya04u:648": "na hyasminvākye saṃyavanasya kaścidviśeṣasaṃbandhaḥ pratīyate- iti cet |",
  "GSP28mjnya04u:649": "maivam |",
  "GSP28mjnya04u:650": "viniyogavākye 'praṇītābhiḥ' iti tṛtīyāśrutyā saṃyavanasādhanatvāvagamāt, saṃyavanameva prayojakam |",
  "GSP28mjnya04u:651": "ninayanavākye tu 'praṇītāḥ' ityanayā dvitīyayā saṃskāryatvāvagamānninayanaṃ pratipattirūpaḥ saṃskāra iti na praṇayanasya prayojakam ||",
  "GSP28mjnya04u:652": "MJaiNyC_4,2.10-11 ||",
  "GSP28mjnya04u:653": "(ṣaṣṭhe daṇḍadānasyārthakarmatādhikaraṇe sūtrāṇi 16-18)",
  "GSP28mjnya04u:654": "prāsanavan maitrāvaruṇāya daṇḍapradānaṃ kṛtārthatvāt / Jaim_4,2.16 /",
  "GSP28mjnya04u:655": "arthakarma vā kartṛsaṃyogāt sragvat / Jaim_4,2.17 /",
  "GSP28mjnya04u:656": "karmayukte ca darśanāt / Jaim_4,2.18 /",
  "GSP28mjnya04u:657": "____________________________________________________",
  "GSP28mjnya04u:658": "START MJaiNy 4,2.12-13",
  "GSP28mjnya04u:659": "ṣaṣṭhādhikaraṇamāracayati-",
  "GSP28mjnya04u:660": "maitrāvaruṇake daṇḍadānasya pratipattitā /",
  "GSP28mjnya04u:661": "utārthakarmatā'dyo 'stu dhāraṇe kṛtakṛtyataḥ // MJaiNy_4,2.12 //",
  "GSP28mjnya04u:662": "yuktopayuktasaṃskārādupayoktavyasaṃskriyā /",
  "GSP28mjnya04u:663": "sthitvā praiṣānuvacane daṇḍo 'pekṣyor'thakarma tat // MJaiNy_4,2.13 //",
  "GSP28mjnya04u:664": "------------------",
  "GSP28mjnya04u:665": "jyotiṣṭome śrūyate- 'krīte some maitrāvaruṇāya daṇḍaṃ prayacchati' iti |",
  "GSP28mjnya04u:666": "tadetaddaṇḍadānaṃ pratipattikarma |",
  "GSP28mjnya04u:667": "kutaḥ |",
  "GSP28mjnya04u:668": "daṇḍasya yajamānadhāraṇena kṛtakṛtyatvāt |",
  "GSP28mjnya04u:669": "yajamāno hyadhvaryuṇā dīkṣāsiddhayartha dattaṃ daṇḍamāsomakrayāddhārayati |",
  "GSP28mjnya04u:670": "ata evā'mnātam- 'daṇḍena dīkṣayati' iti, 'yaddīkṣitāya daṇḍaṃ prayacchati' iti ca |",
  "GSP28mjnya04u:671": "tasmādupayuktasya daṇḍasya dānaṃ pratipattiḥ- iti cet |",
  "GSP28mjnya04u:672": "maivam |",
  "GSP28mjnya04u:673": "daṇḍe bhaviṣyadupayogasyāpi sadbhāvāt |",
  "GSP28mjnya04u:674": "yadā maitrāvaruṇaḥ sthitvā praiṣānanuvadati, tadānīmavalambanāya daṇḍo 'pekṣitaḥ |",
  "GSP28mjnya04u:675": "ata evā'mnātam- 'daṇḍīpraiṣānanvāha' iti |",
  "GSP28mjnya04u:676": "tathā sati pratipattikarmarūpādupayuktasaṃskārādarthakarmarūpa upayokṣyamāṇasaṃskāraḥ praśastaḥ |",
  "GSP28mjnya04u:677": "upayojayitumeva hi sarvatra saṃskārasya pravṛttiḥ |",
  "GSP28mjnya04u:678": "upayukte tu pratipattirūpasya saṃskārasyākṣaramātraparyavasāyitvena kārye paryavasānābhāvādapraśastatvam |",
  "GSP28mjnya04u:679": "tasmāt- maitrāvaruṇasaṃskārāya daṇḍadānamarthakarma |",
  "GSP28mjnya04u:680": "tathā sati nirūḍhapaśāvasatyapi dīkṣite daṇḍasaṃpādanasyaitaddānaṃ prayojakam ||",
  "GSP28mjnya04u:681": "MJaiNyC_4,2.12-13 ||",
  "GSP28mjnya04u:682": "(saptame prāsanasya pratipattikarmatādhikaraṇe sūtram)",
  "GSP28mjnya04u:683": "utpattau yena saṃyuktaṃ tadarthaṃ tat,",
  "GSP28mjnya04u:684": "śrutihetutvāt tasyārthāntaragamane śeṣatvāt pratipattiḥ syāt / Jaim_4,2.19 /",
  "GSP28mjnya04u:685": "____________________________________________________",
  "GSP28mjnya04u:686": "START MJaiNy 4,2.14",
  "GSP28mjnya04u:687": "saptamādhikaraṇamāracayati-",
  "GSP28mjnya04u:688": "cātvāle kṛṣṇaśṛṅgasya prāso yaḥ sor'thakarma vā /",
  "GSP28mjnya04u:689": "pratipattiḥ sārthakatvādādyo 'ntyo 'ntyo 'stūpayogataḥ // MJaiNy_4,2.14 //",
  "GSP28mjnya04u:690": "------------------",
  "GSP28mjnya04u:691": "jyotiṣṭome śrūyate- 'prattāsu dakṣiṇāsu cātvāle kṛṣṇaviṣāṇāṃ prāsyati' iti |",
  "GSP28mjnya04u:692": "yajamānena dasā dakṣiṇā ṛtvigbhiryadā nītāḥ,",
  "GSP28mjnya04u:693": "tadā yajamānaḥ svahaste dhṛtaṃ kṛṣṇamṛgasya śṛṅgaṃ cātvālanāmake garte parityajet |",
  "GSP28mjnya04u:694": "so 'yaṃ parityāgor'thakarma |",
  "GSP28mjnya04u:695": "kutaḥ |",
  "GSP28mjnya04u:696": "saprayojanatvāt |",
  "GSP28mjnya04u:697": "pratipattitayāpūrvābhāvena nirarthakaḥ syāt |",
  "GSP28mjnya04u:698": "ato 'pūrvalābhāyārthakarmatvam- iti cet |",
  "GSP28mjnya04u:699": "maivam |",
  "GSP28mjnya04u:700": "'kṛṣṇaviṣāṇayā kāṇḍūyate' iti tṛtīyāśrutyā yajamānaśiraḥkaṇḍūtāvupayuktasya viṣāṇasya pratipaśyapekṣatvāt |",
  "GSP28mjnya04u:701": "na ca pratipattāvatyantamapūrvābhāvaḥ |",
  "GSP28mjnya04u:702": "'cātvāla eva prāsanam' ityevaṃvidhasya niyamasya vaidhatvena prāsanakriyāprayuktāpūrvābhāve 'pi niyamāpūrvasadbhāvāt |",
  "GSP28mjnya04u:703": "tasmāt- prāsanaṃ pratipattikarma || MJaiNyC_4,2.14 ||",
  "GSP28mjnya04u:704": "(aṣṭame- avabhṛyagamanasya pratipattikarmatādhikaraṇe sūtrāṇi 20-22)",
  "GSP28mjnya04u:705": "saumike ca kṛtārthatvāt / Jaim_4,2.20 /",
  "GSP28mjnya04u:706": "arthakarma vābhidhānasaṃyogāt / Jaim_4,2.21 /",
  "GSP28mjnya04u:707": "pratipattir vā tannyāyatvād deśārthāvabhṛthaśrutiḥ / Jaim_4,2.22 /",
  "GSP28mjnya04u:708": "____________________________________________________",
  "GSP28mjnya04u:709": "START MJaiNy 4,2.15-16",
  "GSP28mjnya04u:710": "aṣṭamādhikaraṇamāracayati-",
  "GSP28mjnya04u:711": "pātrasyāvamṛthe somaliptasya nayanaṃ tu kim /",
  "GSP28mjnya04u:712": "sādhanaṃ pratipattirvā yanti tenetyataḥ śruteḥ // MJaiNy_4,2.15 //",
  "GSP28mjnya04u:713": "prāptā sādhanatā maivaṃ puroḍāśahabiṣṭvataḥ /",
  "GSP28mjnya04u:714": "pātrasya tadasaṃbandhātprakṣepaḥ pratipattaye // MJaiNy_4,2.16 //",
  "GSP28mjnya04u:715": "------------------",
  "GSP28mjnya04u:716": "jyotiṣṭome śrūyate- 'caturgṛhītaṃ vā etadyajñasya yadṛjīṣam,",
  "GSP28mjnya04u:717": "yadgrāvāṇaḥ,",
  "GSP28mjnya04u:718": "yadaudumvarī,",
  "GSP28mjnya04u:719": "yadadhiṣavaṇaphalake,",
  "GSP28mjnya04u:720": "tasmādyatkiṃcitsomaliptaṃ draṣyam,",
  "GSP28mjnya04u:721": "tenāvabhṛdyaṃ yanti' iti |",
  "GSP28mjnya04u:722": "niṣpīḍitasya somasya nīraso bhāga ṛjīṣam |",
  "GSP28mjnya04u:723": "tadetadṛjīṣagrāvādikaṃ somābhiṣavādau somena lipyate |",
  "GSP28mjnya04u:724": "tasya lipsasya sarvasyāvabhṛthasādhanatvamabhyupeyam |",
  "GSP28mjnya04u:725": "kutaḥ |",
  "GSP28mjnya04u:726": "'tenāvamṛthaṃ yanti' iti tṛtīyāśrutyāvabhṛthasādhanatvāvagamāt |",
  "GSP28mjnya04u:727": "tasmātsomaliptaṃ dravyamavabhṛdye haviṣṭvena nīyate- iti cet |",
  "GSP28mjnya04u:728": "maivam |",
  "GSP28mjnya04u:729": "'vāruṇenakapālenāvabhṛthamavayanti' ityanenotpattivākyaśiṣṭhapuroḍāśahaviṣāvaruddhi'vabhṛthe somaliptapātrasya haviṣṭvena saṃbandhāsaṃbhavāt |",
  "GSP28mjnya04u:730": "tathā satyavabhṛthaśabdena tadartha deśaṃ lakṣayitvā tasmindeśe somaliptasya pātrasya nayanamatra vidhīyate |",
  "GSP28mjnya04u:731": "tacca nayanaṃ pratipattaye bhavati |",
  "GSP28mjnya04u:732": "pātrasya pūrvamupayuktatvāt |",
  "GSP28mjnya04u:733": "tasmāt- etatpratipattikarma || MJaiNyC_4,2.15-16 ||",
  "GSP28mjnya04u:734": "(navame kartṛdeśakālavidhīnāṃ niyamārthatādhikaraṇe sūtre 23-24)",
  "GSP28mjnya04u:735": "kartṛdeśakālānām acodanaṃ prayoge nityasamavāyāt / Jaim_4,2.23 /",
  "GSP28mjnya04u:736": "niyamārthā vā śrutiḥ / Jaim_4,2.24 /",
  "GSP28mjnya04u:737": "____________________________________________________",
  "GSP28mjnya04u:738": "START MJaiNy 4,2.17-18",
  "GSP28mjnya04u:739": "navamādhikaraṇamāracayati-",
  "GSP28mjnya04u:740": "same yajeta deśāderanuvādo 'thavā vidhiḥ /",
  "GSP28mjnya04u:741": "prayogānupapasyaiva prāptatvādanuvādatā // MJaiNy_4,2.17 //",
  "GSP28mjnya04u:742": "same vā viṣame veti pākṣikatvanivṛttaye /",
  "GSP28mjnya04u:743": "aprāptāṃśānupātena niyamo 'tra vidhīyate // MJaiNy_4,2.18 //",
  "GSP28mjnya04u:744": "------------------",
  "GSP28mjnya04u:745": "idamāmnāyate- 'same darśapūrṇamāsābhyāṃ yajeta',",
  "GSP28mjnya04u:746_0": "'prācīnapravaṇe vaiśvadevena yajeta' 'paurṇamāsyāṃ paurṇamāsyā yajeta' 'amāvāsyāyāmamāvāsyayā",
  "GSP28mjnya04u:746_1": "yajeta' 'paśubandhasya yajñakratoḥ ṣaḍṛtvijaḥ' 'darśapūrṇamāsayoryajñakratvoścatvāra",
  "GSP28mjnya04u:746_2": "ṛtvijaḥ' 'cāturmāsyānāṃ yajñakratūnāṃ pañcartvijaḥ' 'agnihotrasya yajñakratoreka",
  "GSP28mjnya04u:746_3": "ṛtvik' 'saumyasyādhvarasya yajñakratoḥsaptadarśītvajaḥ' 'somena yajeta' iti |",
  "GSP28mjnya04u:747": "kratuśabde mānasa upāsane 'pi vartate |",
  "GSP28mjnya04u:748": "'sa kratuṃ kurkṣīta manomayaḥ prāṇaśarīraḥ' ityatra kratuśabdena dhyānavidhānāt |",
  "GSP28mjnya04u:749": "tadvyāvṛttaye 'yajñakratoḥ' iti viśeṣyate |",
  "GSP28mjnya04u:750": "tatra deśakālakartṛdravyāṇi na vidhīyante, kiṃtvanuśrūyante |",
  "GSP28mjnya04u:751": "kutaḥ |",
  "GSP28mjnya04u:752": "prāptatvāt |",
  "GSP28mjnya04u:753": "na hi deśādibhirvinā prayogaḥ saṃbhavati |",
  "GSP28mjnya04u:754": "ator'thāpattyā tatprāptiḥ- iti cet |",
  "GSP28mjnya04u:755": "maivam |",
  "GSP28mjnya04u:756": "arthāpattyā pākṣikī samadeśādiprāptiḥ |",
  "GSP28mjnya04u:757": "viṣamadeśādīnāmapi saṃbhavāt |",
  "GSP28mjnya04u:758": "tato yasminpakṣe prāptirnāsti tasminpakṣe samadeśādayo vidhīyante || MJaiNyC_4,2.17-18 ||",
  "GSP28mjnya04u:759": "(daśame dravyaguṇavidhānasya niyamārthatādhikaraṇe sūtram-)",
  "GSP28mjnya04u:760": "tathā dravyeṣu guṇaśrutir utpattisaṃyogāt / Jaim_4,2.25 /",
  "GSP28mjnya04u:761": "____________________________________________________",
  "GSP28mjnya04u:762": "START MJaiNy 4,2.19",
  "GSP28mjnya04u:763": "daśamādhikaraṇamāracayati-",
  "GSP28mjnya04u:764": "śvetālambho 'nuvādo vā śvaityasya vidhiragrimaḥ /",
  "GSP28mjnya04u:765": "dravyadvāreṇa tatprapteḥ pūrvavattanniyamyate // MJaiNy_4,2.19 //",
  "GSP28mjnya04u:766": "------------------",
  "GSP28mjnya04u:767": "idamāmnāyate- 'vāyavyaṃ śvaitamālabheta bhūtikāmaḥ' iti |",
  "GSP28mjnya04u:768_0": "tatra śvaityaguṇasya dravyanirapekṣasya kriyānvayābhāvāddravyasahitasya tadanvaye",
  "GSP28mjnya04u:768_1": "dravyanirapekṣasya kriyānvayābhāvāddravyasahitasya tadanvaye dravyavidhinaivā'varjanīyatayā",
  "GSP28mjnya04u:768_2": "tatprāpteranuvādaḥ śvaityasya- iti cet |",
  "GSP28mjnya04u:769": "maivam |",
  "GSP28mjnya04u:770": "pūrvanyāyena pākṣikatvanivṛttaye niyamavidhitvāṅgīkārāt || MJaiNyC_4,2.19 ||",
  "GSP28mjnya04u:771": "(ekādaśe- avadhātādisaṃskāravidhānasya niyamārthatādhikaraṇe sūtram)",
  "GSP28mjnya04u:772": "saṃskāre ca tatpradhānatvāt / Jaim_4,2.26 /",
  "GSP28mjnya04u:773": "____________________________________________________",
  "GSP28mjnya04u:774": "START MJaiNy 4,2.20",
  "GSP28mjnya04u:775": "ekādaśādhikaraṇamāracayati-",
  "GSP28mjnya04u:776": "avaghāte 'pi niyamo deśādāviva tena saḥ /",
  "GSP28mjnya04u:777": "pradhānena prayuktaḥ syātsaṃbandhaḥ prakriyoktitaḥ // MJaiNy_4,2.20 //",
  "GSP28mjnya04u:778": "------------------",
  "GSP28mjnya04u:779": "yathā deśakālakartṛdravyāṇāṃ pakṣe prāptau niyamo vihitaḥ,",
  "GSP28mjnya04u:780": "evamavaghāto 'pi taṇḍulaniṣpattyartha lokataḥ prāpte 'pi pākṣikanakhavidalanādivyāvṛttaye niyamyate |",
  "GSP28mjnya04u:781": "sati cāvadhatasya vidhau pradhānenā'gneyādiyāgenāsau prayujyate |",
  "GSP28mjnya04u:782": "na cātra saṃbandhābhāvādaprayuktiriti vācyam |",
  "GSP28mjnya04u:783": "pradhānayāgaprakaraṇapaṭhitatvena saṃbandhasiddhiḥ |",
  "GSP28mjnya04u:784": "tasmāt- avaghātādayo vidhīyante pradhānena prayujyante ca || MJaiNyC_4,2.20 ||",
  "GSP28mjnya04u:785": "(dvādaśe yāgahomasvarūpanirūpaṇādhikaraṇe sūtre 27-28)",
  "GSP28mjnya04u:786": "yajati codanādravyadevatākriyaṃ samudāye kṛtārthatvāt / Jaim_4,2.27 /",
  "GSP28mjnya04u:787": "tadukte śravaṇāj juhotir āsecanādhikaḥ syāt / Jaim_4,2.28 /",
  "GSP28mjnya04u:788": "____________________________________________________",
  "GSP28mjnya04u:789": "START MJaiNy 4,2.21-23",
  "GSP28mjnya04u:790": "dvādaśādhikaraṇamāracayati-",
  "GSP28mjnya04u:791": "anirūpyā nirūpyā vā yāgahomadadātayaḥ /",
  "GSP28mjnya04u:792": "tyāgādādyo yajistyāgaḥ prakṣepo homa iṣyate // MJaiNy_4,2.21 //",
  "GSP28mjnya04u:793": "ākāṅkṣā yāgaśabdasya tyāgenaiva nivartate /",
  "GSP28mjnya04u:794": "yāgasyopari homasya vidheḥ kṣepāvasānatā // MJaiNy_4,2.22 //",
  "GSP28mjnya04u:795": "svīyaṃ dravyaṃ parityajya parakīyaṃ yathā bhavet /",
  "GSP28mjnya04u:796": "tathā saṃpādanaṃ dānaṃ tyāge 'pyeṣāmiyaṃ bhidā // MJaiNy_4,2.23 //",
  "GSP28mjnya04u:797": "------------------",
  "GSP28mjnya04u:798": "idamāmnāyate- 'somena yajeta' agnihotraṃ juhoti' 'hiraṇyamātreyāya dadāti' iti |",
  "GSP28mjnya04u:799": "tatra yāga-homa-dāna-śabdānāmarthā na nirūpayituṃ śakyante |",
  "GSP28mjnya04u:800": "triṣvapi dravyatyāgasya sadbhāvāt |",
  "GSP28mjnya04u:801": "tato vidheyānāmarthānāṃ pradhānabhūtānāmanirṇayāt,",
  "GSP28mjnya04u:802": "itaratra vidhyanuvādavivekaḥ pūrvokto vyarthaḥ- iti cet |",
  "GSP28mjnya04u:803": "maivam |",
  "GSP28mjnya04u:804": "devatāmuddiśya dravyatyāgo yāgaḥ |",
  "GSP28mjnya04u:805": "tyaktasya vahnau prakṣepo homaḥ |",
  "GSP28mjnya04u:806": "svakīyadravyasya svatvanivṛttipūrvakaṃ parasvatvāpādanaṃ dānam |",
  "GSP28mjnya04u:807": "iti sunirūpā ete padārthāḥ |",
  "GSP28mjnya04u:808": "'darśapūrṇamāsābhyāṃ svargakāmo yajeta' itivihitasya yāgasyopari 'caturavattaṃ juhoti' iti homasya vidhānāt 'tyāgamātrātmako yāgaḥ,",
  "GSP28mjnya04u:809": "prakṣepādhiko homaḥ' ityavagamyate |",
  "GSP28mjnya04u:810": "yatra tu yajatyādipadaṃ na śrutam,",
  "GSP28mjnya04u:811": "kiṃtu 'āgneyo 'ṣṭākapālaḥ' ityetāvadave śrutam,",
  "GSP28mjnya04u:812": "tatrāpyuddeśyāyā devatāyāstvajanīyadravyasya ca śrutatvāduddeśatvāgarūpo yāgo 'thasiddhaḥ |",
  "GSP28mjnya04u:813": "tasmāt- pradhānavidheyānāṃ yāgādīnāṃ sunirūpitatvādvidhiviveko na vyarthaḥ || MJaiNyC_4,2.21-23 ||",
  "GSP28mjnya04u:814": "(trayodaśe barhiṣa ātithyādisādhāraṇyādhikaraṇe sūtre 29-30)",
  "GSP28mjnya04u:815": "vidheḥ karmāpavargitvād arthāntare vidhipradeśaḥ syāt / Jaim_4,2.29 /",
  "GSP28mjnya04u:816": "api votpattisaṃyogād arthasaṃbandho 'viśiṣṭānāṃ prayogaikatvahetuḥ syāt / Jaim_4,2.30 /",
  "GSP28mjnya04u:817": "____________________________________________________",
  "GSP28mjnya04u:818": "START MJaiNy 4,2.24-25",
  "GSP28mjnya04u:819": "trayodaśādhikaraṇamāracayati-",
  "GSP28mjnya04u:820": "yadātithyābarhiretadupasatsvatideśanam /",
  "GSP28mjnya04u:821": "sādhāraṇyavidhirvā'dyastadīyasyopasaṃhṛteḥ // MJaiNy_4,2.24 //",
  "GSP28mjnya04u:822": "varhiḥ śrutyaikatābhānānnātideśasya lakṣaṇā /",
  "GSP28mjnya04u:823": "ātithyayopasadbhiśva barhiretatprayujyate // MJaiNy_4,2.25 //",
  "GSP28mjnya04u:824": "------------------",
  "GSP28mjnya04u:825": "jyotiṣṭome śrūyate- 'yadātithyāyāṃ barhiḥ, tadupasadām, tadagnīṣomīyasya ca' iti |",
  "GSP28mjnya04u:826": "krītaṃ somaṃ śakaṭe 'vasthāpyaprācīnavaṃśaṃ pratyānayane 'bhimukho yāmiṣṭiṃ nirvapati seyamātithyā |",
  "GSP28mjnya04u:827": "tata ūrdhva triṣu dineṣvanuṣṭhīyamānā upasadaḥ |",
  "GSP28mjnya04u:828": "aupavasathye dine 'nuṣṭheyo 'gnīṣobhīyaḥ |",
  "GSP28mjnya04u:829": "tatra- ātithyeṣṭau vihitaṃ yadbarhiḥ,",
  "GSP28mjnya04u:830": "tadyadi tasyā iṣṭerācchidyopasatsu vidhīyeta,",
  "GSP28mjnya04u:831": "tadānīmātithyāyāṃ vidhānamanarthakaṃ syāt |",
  "GSP28mjnya04u:832": "yadi ca tatropayuktamitaratra vidhīyeta, tadā viniyuktaviniyogarūpo virodhaḥ syāt |",
  "GSP28mjnya04u:833": "tasmāt- ātithyābarhiṣo ye dharmā aśvabālatvādayaḥ,",
  "GSP28mjnya04u:834": "te dharmā upasatsūpasaṃhriyante- ityatideśaparaṃ vākyam- iti prāpte, -",
  "GSP28mjnya04u:835": "brūmaḥ- barhiḥ śabdasya dharmātideśatve lakṣaṇā prasajyeta |",
  "GSP28mjnya04u:836": "śrutyā tu barhiṣa ātithyopasadagnīṣomīyeṣyekatvaṃ pratibhāti |",
  "GSP28mjnya04u:837": "ataḥ sādhāraṇyamatra vidheyam |",
  "GSP28mjnya04u:838": "ātithyārtha yadbarhirupādīyate tanna kevalamātithyārtham,",
  "GSP28mjnya04u:839": "kiṃtūpasadarthamagnīṣomīyārtha copādeyamiti vidhivākyasyārthaḥ |",
  "GSP28mjnya04u:840": "tasmāt- ātithyopasadagnīṣomīyāstrayo 'pyasya barhiṣaḥ prayojakāḥ || MJaiNyC_4,2.24-25 ||",
  "GSP28mjnya04u:841": "iti śrīmādhavīye jaiminīyanyāyamālāvistare caturtādhyāyasya dvitīyaḥ pādaḥ",
  "GSP28mjnya04u:842": "_________________________________________________________________________",
  "GSP28mjnya04u:843": "atha caturthādhyāyasya tṛtīyaḥ pādaḥ /",
  "GSP28mjnya04u:844": "(prathame dravyasaṃskārakarmaṇāṃ kratvarthatādhikaraṇe sūtrāṇi - 1-3)",
  "GSP28mjnya04u:845": "dravyasaṃskārakarmasu parārthatvāt phalaśrutir arthavādaḥ syāt / Jaim_4,3.1 /",
  "GSP28mjnya04u:846": "utpatteś cātatpradhānatvāt / Jaim_4,3.2 /",
  "GSP28mjnya04u:847": "phalaṃ tu tatpradhānāyām / Jaim_4,3.3 /",
  "GSP28mjnya04u:848": "____________________________________________________",
  "GSP28mjnya04u:849": "START MJaiNy 4,3.1-2",
  "GSP28mjnya04u:850": "tṛtīyapāde prathamādhikaraṇamāracayati-",
  "GSP28mjnya04u:851": "juhvāḥ parṇamayītvena na pāpaśrutirañjanāt /",
  "GSP28mjnya04u:852": "vairidṛgvṛñjanaṃ, varma prayājaiḥ, puruṣāya kim // MJaiNy_4,3.1 //",
  "GSP28mjnya04u:853": "kratave vāgrimo mānātphalasya na hi sādhyatā /",
  "GSP28mjnya04u:854": "vibhāti kratave tasmādarthavādaḥ phalaṃ bhavet // MJaiNy_4,3.2 //",
  "GSP28mjnya04u:855": "------------------",
  "GSP28mjnya04u:856": "idamāmnāyate- 'yasya parṇamayī juhūrbhavati na sa pāpaṃ ślokaṃ śṛṇoti' 'yadāṅkte cakṣureva bhrātṛvyasya vṛṅkte' 'yatprayājānuyājā ijyante varma vā etadyajñasya kriyate,",
  "GSP28mjnya04u:857": "varma yajamānasya bhrātṛvyābhibhūtyai' iti |",
  "GSP28mjnya04u:858": "tatra- yajjuhūprakṛtibhūtaṃ parṇadravyam,",
  "GSP28mjnya04u:859": "yaścāñjanena cakṣuṣaḥ saṃskāraḥ,",
  "GSP28mjnya04u:860": "yacca prayājānuyājarūpaṃ varma tacci dvayaṃ puruṣārthatvena vidhīyate |",
  "GSP28mjnya04u:861": "kutaḥ |",
  "GSP28mjnya04u:862": "pāpaślokaśravaṇādirāhityādeḥ puruṣasaṃbandhiphalasya pratibhānāt- iti cet |",
  "GSP28mjnya04u:863": "maivam |",
  "GSP28mjnya04u:864": "phalaṃ hi sādhyaṃ bhavati |",
  "GSP28mjnya04u:865": "na cātra sādhyatā pratibhāsate |",
  "GSP28mjnya04u:866": "'na śṛṇoti vṛṅkte, varma kriyate, iti vartamānatvanirdeśāt |",
  "GSP28mjnya04u:867": "ataḥ kratvarthā ete vidhavaḥ |",
  "GSP28mjnya04u:868": "tatra parṇamayītvasyānārabhyādhītasyāpi vākyena kratusaṃbandhaḥ |",
  "GSP28mjnya04u:869": "saṃskāravarmaṇostu prakaraṇena kratvarthānāṃ tu kratuniṣpādanavyatirekeṇa phalākāṅkṣāyā abhāvādvartamānanirdeśasva vipariṇāmaṃ kṛtvāpi phalaṃ kalpayituṃ na śakyam |",
  "GSP28mjnya04u:870": "tasmāt- phalavattvabhramahetuḥ pāpaślokaśravaṇarāhityādirarthavādaḥ || MJaiNyC_4,3.1-2 ||",
  "GSP28mjnya04u:871": "(dvitīye naimittikānāmanityārthatvādhikaraṇe sūtram-)",
  "GSP28mjnya04u:872": "naimittike vikāratvāt kratupradhānam anyat syāt / Jaim_4,3.4 /",
  "GSP28mjnya04u:873": "____________________________________________________",
  "GSP28mjnya04u:874": "START MJaiNy 4,3.3-4",
  "GSP28mjnya04u:875": "dvitīyādhikaraṇamāracayati-",
  "GSP28mjnya04u:876": "mṛnmaye praṇayetkāmī nitye 'pyetadutetarat /",
  "GSP28mjnya04u:877": "ākāṅkṣā saṃnidhiścāsti tasmānnitye 'pi mṛnmayam // MJaiNy_4,3.3 //",
  "GSP28mjnya04u:878": "kāmārthatvādayogyatvaṃ sāmānyavihitena ca /",
  "GSP28mjnya04u:879": "ākāṅkṣāyā nivṛttatvānnityārthamitaradbhavet // MJaiNy_4,3.4 //",
  "GSP28mjnya04u:880": "------------------",
  "GSP28mjnya04u:881": "'apaḥ praṇayati' iti praṇayanasya nityapyoge 'pi mṛnmayapātrameva sādhanam |",
  "GSP28mjnya04u:882": "kṛtaḥ |",
  "GSP28mjnya04u:883": "nitye 'pi pātratvā'phaṅkṣitatvāt |",
  "GSP28mjnya04u:884": "na ca lokasidhdaṃ kiṃcitpātramupādīyate-iti vācyam |",
  "GSP28mjnya04u:885": "aupte karmaṇyatyantamaśrutācchrutasya saṃnihitatvāt- iti prāpte-",
  "GSP28mjnya04u:886": "brūmaḥ- kāmārtha mṛnmayamāmnātam |",
  "GSP28mjnya04u:887": "tacca sati kāme yogyam |",
  "GSP28mjnya04u:888": "na hi pākṣikaṃ kāmaṃ nimittīkṛtya pravṛttaṃ nityasya yogyaṃ bhavati |",
  "GSP28mjnya04u:889": "pātrākāṅkṣā tu sāmānyato vihitena nivartate |",
  "GSP28mjnya04u:890": "'apaḥ praṇayati'iti hi pātraviśeṣamanupanyasya vihitam |",
  "GSP28mjnya04u:891": "vañcānyathānuparpannaṃ tatpātraṃ kiṃcitsāmānyena kalpayati |",
  "GSP28mjnya04u:892": "tasmānnityaprayoge tatkāmyaṃ mṛnmartha nānveti, kiṃtvitaratpātraṃ yatkiṃcidupādeyam |",
  "GSP28mjnya04u:893": "-'camasenāpaḥ praṇayet iti nitye pātraṃ vidhīyate-iti vidhīyate |",
  "GSP28mjnya04u:894": "iti cet |",
  "GSP28mjnya04u:895": "tarhi kṛtvācintāstu || MJaiNyC_4,3.3-4 ||",
  "GSP28mjnya04u:896": "(tṛtīye-saṃyogapṛthaktvanyāye,dadhyādernityanaimitti-",
  "GSP28mjnya04u:897": "kobhayārthatādhikaraṇe sūtrāṇi5-7)",
  "GSP28mjnya04u:898": "ekasya tūbhayatve saṃyogapṛthaktvam / Jaim_4,3.5 /",
  "GSP28mjnya04u:899": "śeṣa iti cet / Jaim_4,3.6 /",
  "GSP28mjnya04u:900": "nārthapṛthaktvāt / Jaim_4,3.7 /",
  "GSP28mjnya04u:901": "____________________________________________________",
  "GSP28mjnya04u:902": "START MJaiNy 4,3.5",
  "GSP28mjnya04u:903": "tṛtīyādhikaraṇamācarayati-",
  "GSP28mjnya04u:904": "daghnā tvindriyakāmasya nitye 'nyaduta taddadhi /",
  "GSP28mjnya04u:905": "anyatsyātpūrvavanmaivaṃ saṃyogasya pṛthaktvataḥ // MJaiNy_4,3.5 //",
  "GSP28mjnya04u:906": "------------------",
  "GSP28mjnya04u:907": "agnihotre śrūyate- 'dadhnendriyakāmasya juhuyāt' iti |",
  "GSP28mjnya04u:908": "tatra- dadhnaḥ kānyatvānnitye 'gnihotre pūrvanyāyena taddadhi na prayoktavyam |",
  "GSP28mjnya04u:909": "kiṃtvanyadeva kiṃciddravyam- iti cet |",
  "GSP28mjnya04u:910": "maivam |",
  "GSP28mjnya04u:911": "'dadhnā juhoti' ityasminvākyāntare kāmasaṃyogamupanyasya nityahomasaṃyogena dadhividhānāt |",
  "GSP28mjnya04u:912": "tasmāt- ekasyāpi dadhno vākyadvayena nityatvaṃ kāmyatvaṃ cāviruddham |",
  "GSP28mjnya04u:913": "evamagnīṣomīyapaśau- 'khādire badhnāti' 'khādiraṃ vīryakāmasya yūpaṃ |",
  "GSP28mjnya04u:914": "kurvīta' ityudāharaṇīyam || MJaiNyC_4,3.5 ||",
  "GSP28mjnya04u:915": "(caturthe payovratādīnāṃ kratudharmatādhikaraṇe sūtre 8-9)",
  "GSP28mjnya04u:916": "dravyāṇāṃ tu kriyārthānāṃ saṃskāraḥ kratudharmaḥ syāt / Jaim_4,3.8 /",
  "GSP28mjnya04u:917": "pṛthaktvādvyavatiṣṭheta / Jaim_4,3.9 /",
  "GSP28mjnya04u:918": "____________________________________________________",
  "GSP28mjnya04u:919": "START MJaiNy 4,3.6",
  "GSP28mjnya04u:920": "caturthādhikaraṇamāracayati-",
  "GSP28mjnya04u:921": "payo vrataṃ brāhmaṇasya puṃse tatkratave 'thavā /",
  "GSP28mjnya04u:922": "puṃyogādabrimo maivaṃ naiṣphalyātkratuśeṣatā // MJaiNy_4,3.6 //",
  "GSP28mjnya04u:923": "------------------",
  "GSP28mjnya04u:924": "jyotiṣṭome dīkṣitasyānnabhojanābhāve vratamāmnāyate- 'payo vrataṃ brāhmaṇatva,",
  "GSP28mjnya04u:925": "yavāgū rājanyasya,",
  "GSP28mjnya04u:926": "āmikṣā vaiśyasya' iti |",
  "GSP28mjnya04u:927": "tatra- brāhmaṇādipuruṣasaṃyogādetadvrataṃ puruṣārtham- iti cet-",
  "GSP28mjnya04u:928": "maivam |",
  "GSP28mjnya04u:929": "indriyavīryādivatphalasyātrānuktatvāt |",
  "GSP28mjnya04u:930": "kratuśeṣatvaṃ tu prakaraṇādavagamyate |",
  "GSP28mjnya04u:931": "brāhmaṇādipuruṣā dravyaviśeṣavyavasthāyai nimittatvenopanyasyante || MJaiNyC_4,3.6 ||",
  "GSP28mjnya04u:932": "(pañcame viśvajinnyāyāntargate viśvajidādīnāṃ saphalatvādhikaraṇe sūtrāṇi 10-12)",
  "GSP28mjnya04u:933": "codanāyāṃ phalāśruteḥ karmamātraṃ vidhīyeta na hy aśabdaṃ pratīyate / Jaim_4,3.10 /",
  "GSP28mjnya04u:934": "api vāmnānasāmarthyāc codanārthena gamyeta,",
  "GSP28mjnya04u:935": "ārthānāṃ hy arthavattvena vacanāni pratīyante,",
  "GSP28mjnya04u:936": "arthato hy asamarthānām ānantarye 'py asaṃbandhas tasmāc chrutyekadeśaḥ / Jaim_4,3.11 /",
  "GSP28mjnya04u:937": "vākyārthaś ca guṇārthavat / Jaim_4,3.12 /",
  "GSP28mjnya04u:938": "____________________________________________________",
  "GSP28mjnya04u:939": "START MJaiNy 4,3.7",
  "GSP28mjnya04u:940": "pañcamādhikaraṇamāracayati-",
  "GSP28mjnya04u:941": "naivāsti viśvajidyāge phalamastyuta nāśruteḥ /",
  "GSP28mjnya04u:942": "bhāvyāpekṣādvidheḥ kalpyaṃ phalaṃ paṃsaḥ pravṛttaye // MJaiNy_4,3.7 //",
  "GSP28mjnya04u:943": "------------------",
  "GSP28mjnya04u:944": "idamāmnāyate- 'viśvajitā yajeta' iti |",
  "GSP28mjnya04u:945": "tatra- phalasyāśrutatvānnāsti viśvajidyāge phalam- iti cet |",
  "GSP28mjnya04u:946": "maivam |",
  "GSP28mjnya04u:947": "phalasya kalpanīyatvāt |",
  "GSP28mjnya04u:948": "'viśvajinnāmnā yāgena kuryāt' ityuktā bhāvanā bhāvyamapekṣate |",
  "GSP28mjnya04u:949": "'kiṃ kuryāt' ityāṅkākṣāyā anivṛtteḥ |",
  "GSP28mjnya04u:950": "ato vākyapūraṇāya kiṃcitphalamavaśyamadhyāhartavyam |",
  "GSP28mjnya04u:951": "adhyāhṛte ca tatkāminaḥ puruṣasyātra pravṛttyā yāgāmuṣṭhānaṃ sidhyati |",
  "GSP28mjnya04u:952": "anyathā niradhikāratvādanuṣṭhāne vidhirnirarthakaḥ syāt |",
  "GSP28mjnya04u:953": "tasmāt- phalaṃ kalpanīyam || MJaiNyC_4,3.7 ||",
  "GSP28mjnya04u:954": "(ṣaṣṭhe viśvajinnyāyāntargate viśvajidādīnāmekaphalatādhi-",
  "GSP28mjnya04u:955": "karaṇe sūtre 13-14)",
  "GSP28mjnya04u:956": "tatsarvārtham anādeśāt / Jaim_4,3.13 /",
  "GSP28mjnya04u:957": "ekaṃ vā codanaikatvāt / Jaim_4,3.14 /",
  "GSP28mjnya04u:958": "____________________________________________________",
  "GSP28mjnya04u:959": "START MJaiNy 4,3.8",
  "GSP28mjnya04u:960": "ṣaṣṭhādhikaraṇamāracayati-",
  "GSP28mjnya04u:961": "sarva phalamutaikaṃ syātsarvamastvaviśeṣataḥ /",
  "GSP28mjnya04u:962": "ekena tannirāṅkṣamato 'nekaṃ na kalpyate // MJaiNy_4,3.8 //",
  "GSP28mjnya04u:963": "------------------",
  "GSP28mjnya04u:964": "tasminviśvajiti paśuputravīryendriyādikaṃ sarva phalatvena kalpanīyam |",
  "GSP28mjnya04u:965": "kutaḥ |",
  "GSP28mjnya04u:966": "'etadevāsya phalam' ityatra viśeṣahetorabhāvāt- iti cet |",
  "GSP28mjnya04u:967": "maivam |",
  "GSP28mjnya04u:968": "lāghavasyaiva viśeṣahetutvāt || MJaiNyC_4,3.8 ||",
  "GSP28mjnya04u:969": "(saptame viśvajannyāyāntargate viśvajidādīnāṃ svargaphalatādhikaraṇe sūtre 15-16)",
  "GSP28mjnya04u:970": "sa svargaḥ syāt sarvān pratyaviśiṣṭatvāt / Jaim_4,3.15 /",
  "GSP28mjnya04u:971": "pratyayāc ca / Jaim_4,3.16 /",
  "GSP28mjnya04u:972": "____________________________________________________",
  "GSP28mjnya04u:973": "START MJaiNy 4,3.9",
  "GSP28mjnya04u:974": "saptamādhikaraṇamāracayati-",
  "GSP28mjnya04u:975": "ekaṃ yatkiṃcidathavā niyataṃ na niyāmakam /",
  "GSP28mjnya04u:976": "tasmādādyaḥ sarvapuṃsāmiṣṭatvātsvarga eva tat // MJaiNy_4,3.9 //",
  "GSP28mjnya04u:977": "------------------",
  "GSP28mjnya04u:978": "viśvajiti kalpyamānaṃ yadekaṃ phalaṃ tat 'inameva' iti niyāmakaṃ nāsti |",
  "GSP28mjnya04u:979": "tasmādicchayā kenacitkasmiṃścitphale kalpyamāner'thātsarvaphalatve gauravameva syāt- iti cet |",
  "GSP28mjnya04u:980": "maivam |",
  "GSP28mjnya04u:981": "svargasya paśvādiphalavadduḥkhamiśritatvābhāvāt,",
  "GSP28mjnya04u:982": "niratiśayasukhatvācca sarvapuruṣāṇāmiṣṭatvātsvarga eva viśvajitaḥ phalam || MJaiNyC_4,3.9 ||",
  "GSP28mjnya04u:983": "(aṣṭame rātrisatranyāye rātrisatrasyār''thavādikaphalakatādhikaraṇe sūtrāṇi 17-19)",
  "GSP28mjnya04u:984": "kratau phalārthavādamaṅgavat kārṣṇājiniḥ / Jaim_4,3.17 /",
  "GSP28mjnya04u:985": "phalamātreyo nirdeśād aśrutau hy anumānaṃ syāt / Jaim_4,3.18 /",
  "GSP28mjnya04u:986": "aṅgeṣu stutiḥ parārthatvāt / Jaim_4,3.19 /",
  "GSP28mjnya04u:987": "____________________________________________________",
  "GSP28mjnya04u:988": "START MJaiNy 4,3.10",
  "GSP28mjnya04u:989": "aṣṭamādhikaraṇamāracayati-",
  "GSP28mjnya04u:990": "svargāya vā pratiṣṭhāyai rātrisatramihā'dimaḥ /",
  "GSP28mjnya04u:991": "pūrvavatsyātpratiṣṭhā ca śrutā tenāśrutādvaram // MJaiNy_4,3.10 //",
  "GSP28mjnya04u:992": "------------------",
  "GSP28mjnya04u:993": "satrakāṇḍe pratyekaṃ śrūyate- 'pratitiṣṭhanti ha vā ete,",
  "GSP28mjnya04u:994": "ya etā rātrīrupayanti' iti,",
  "GSP28mjnya04u:995": "'brahmavarcasvino 'nnādā bhavanti,",
  "GSP28mjnya04u:996": "ya etā upayanti' iti ca |",
  "GSP28mjnya04u:997": "dvādaśāhādūrdhvabhāvinastrayodaśarātracaturdaśarātrādayaḥ sarve satraviśeṣāḥ |",
  "GSP28mjnya04u:998": "trayodaśasaṃkhāyākārātrayo yasminsatraviśeṣe so 'yaṃ trayodaśarātrāḥ,",
  "GSP28mjnya04u:999": "iti samudāyaprādhānyenaikavacanāntatayā prāyeṇa nirdeśo bhavati |",
  "GSP28mjnya04u:1000": "kvacittu samudādhināṃ rātriśabdenā'mnāyate |",
  "GSP28mjnya04u:1001": "tadyathā- 'ta etā viśatiṃ rātrīrapaśyat' iti tādṛśe rātrisatre viśvajinnyāyena svargaḥ phalatvena kalpanīyaḥ- iti prāpte-",
  "GSP28mjnya04u:1002": "brūmaḥ- asya rātrisatravidheḥ stāvaker'thavāde pratiṣṭhā śrutā |",
  "GSP28mjnya04u:1003": "sā cāsminvākye 'tyantamaśrutātsvargātpratvāsannā |",
  "GSP28mjnya04u:1004": "tasmāt- 'pratiṣṭhākāmo rātrisatraṃ kuryāt' ityevaṃ pratiṣṭhaiva phalatvena kalpanīyā || MJaiNyC_4,3.10 ||",
  "GSP28mjnya04u:1005": "(navame kāmyānāṃ yathoktakāmyaphalakatvādhikaraṇe sūtrāṇi 20-24)",
  "GSP28mjnya04u:1006": "kāmye karmaṇi nityaḥ svargo yathā yajñāṅge kratvarthaḥ / Jaim_4,3.20 /",
  "GSP28mjnya04u:1007": "vīte ca kāraṇe niyamāt / Jaim_4,3.21 /",
  "GSP28mjnya04u:1008": "kāmo vā tatsaṃyogena codyate / Jaim_4,3.22 /",
  "GSP28mjnya04u:1009": "aṅge guṇatvāt / Jaim_4,3.23 /",
  "GSP28mjnya04u:1010": "vīte ca niyamas tadartham / Jaim_4,3.24 /",
  "GSP28mjnya04u:1011": "____________________________________________________",
  "GSP28mjnya04u:1012": "START MJaiNy 4,3.11",
  "GSP28mjnya04u:1013": "navamādhikaraṇamāracayati-",
  "GSP28mjnya04u:1014": "śrutāśrute śrutaṃ vaikaṃ saurye sarvapravṛttaye /",
  "GSP28mjnya04u:1015": "ādyo maivaṃ śrutenaiva phalākāṅkṣānivartanāt // MJaiNy_4,3.11 //",
  "GSP28mjnya04u:1016": "------------------",
  "GSP28mjnya04u:1017": "'saurya caruṃ rnivapedbrahmavarcasakāmaḥ' ityatra brahmavarcasaṃ phalaṃ śrutam |",
  "GSP28mjnya04u:1018": "svargo 'śrutaṃ phalam |",
  "GSP28mjnya04u:1019": "tadubhayamapyabhyupeyam |",
  "GSP28mjnya04u:1020": "tathā sati svargasya sarvairapekṣyamāṇatvātsarveṣāṃ tatra pravṛttirlabhyeta- iti cet |",
  "GSP28mjnya04u:1021": "maivam |",
  "GSP28mjnya04u:1022": "śrutena brahmavarcasaphalenaiva nirākāṅkṣe vidhivākye viśvajinnyāyena svargaphalakalpānāyā asaṃbhavāt |",
  "GSP28mjnya04u:1023": "tasmāt - śrutameva phalam || MJaiNyC_4,3.11 ||",
  "GSP28mjnya04u:1024": "(daśame-darśapūrṇamāsanyāyāntargate darśapūrṇa - māsādīnāṃ sarvakāmārthatādhikaraṇe sūtre 25-26)",
  "GSP28mjnya04u:1025": "sarvakāmyam aṅgakāmaiḥ prakaraṇāt / Jaim_4,3.25 /",
  "GSP28mjnya04u:1026": "phalopadeśo vā pradhānaśabdasaṃyogāt / Jaim_4,3.26 /",
  "GSP28mjnya04u:1027": "____________________________________________________",
  "GSP28mjnya04u:1028": "START MJaiNy 4,3.12-13",
  "GSP28mjnya04u:1029": "daśamādhikaraṇamāracayati-",
  "GSP28mjnya04u:1030": "darśādiḥ sarvakāmebhyo 'nuvādo vā phale vidhiḥ /",
  "GSP28mjnya04u:1031": "aṅgopāṅgoditaḥ kāmo vidhyabhāvādanūdyate // MJaiNy_4,3.12 //",
  "GSP28mjnya04u:1032": "utpatticodanāsiddhi āśritya vidhibhāvane /",
  "GSP28mjnya04u:1033": "phalasaṃyogabodhena bhavedeṣa phale vidhiḥ // MJaiNy_4,3.13 //",
  "GSP28mjnya04u:1034": "------------------",
  "GSP28mjnya04u:1035": "idamāmnīyate- 'ekasmai vā anyā iṣṭayaḥ kāmāyā'hriyante, sarvebhyo darśapūrṇamāsau' iti |",
  "GSP28mjnya04u:1036": "'ekasmai vā anye yajñakratavaḥ kāmāyā'hriyante, sarvebhyo jyotiṣṭomaḥ' iti |",
  "GSP28mjnya04u:1037": "tatra- 'sarvebhyaḥ' ityanena vākyena darśapūrṇamāsayorna phale vidhiḥ |",
  "GSP28mjnya04u:1038": "vidhāyakasya liṅṅāderbhāvanāvācina ākhyātasya cābhāvāt |",
  "GSP28mjnya04u:1039": "anuvādastu bhaviṣyati |",
  "GSP28mjnya04u:1040": "sarvakāmānāṃ prāptatvāt |",
  "GSP28mjnya04u:1041": "na ca- 'darśapūrṇamāsābhyāṃ svargakāmo yajeta' iti vidhānātsvarga eva prāpto na tu kāmāntaram- iti vācyam |",
  "GSP28mjnya04u:1042": "aṅgopāṅgakāmānāmapi prāptatvāt |",
  "GSP28mjnya04u:1043": "sāmidhenyo darśapūrṇamāsayoraṅgam |",
  "GSP28mjnya04u:1044": "tatra kāmāḥ śrṛyante- 'ekaviṃśatimanubrūyātpratiṣṭhākāmasya,",
  "GSP28mjnya04u:1045": "caturviṃśatimanubrūyādbrahmavarcasakāmasya' iti |",
  "GSP28mjnya04u:1046": "tathā sāṃnāyyayāgasya dohanamaṅgam |",
  "GSP28mjnya04u:1047": "tatsādhanaṃ vatsāpākaraṇamupāṅgam |",
  "GSP28mjnya04u:1048": "tatra palāśaśākhāharaṇe kāma āmnātaḥ- 'yaḥ kāmayeta- paśumānsyāt- iti,",
  "GSP28mjnya04u:1049": "bahuparṇā tasmai bahuśākhāmāharet |",
  "GSP28mjnya04u:1050": "paśumantamevainaṃ karoti' iti |",
  "GSP28mjnya04u:1051": "ta ete sarve kāmā anūdyante- iti prāpte, brūmaḥ- mā bhūtāmasminvākye vidhibhāvane |",
  "GSP28mjnya04u:1052": "tathāpyutpattivākyasiddhite āśritya tādarthyavācinyā caturthyā phalasaṃyogo bodhyate |",
  "GSP28mjnya04u:1053": "tasmāt- eṣa phale vidhiḥ || MJaiNyC_4,3.12-13 ||",
  "GSP28mjnya04u:1054": "(ekādaśe darśapūrṇamāsanyāyāntargate darśapūrṇamāsādīnāṃ pratiphalaṃ pṛthaganuṣṭhānādhikaraṇe,",
  "GSP28mjnya04u:1055": "yogasiddhinyāye ca sūtre 27-28)",
  "GSP28mjnya04u:1056": "tatra sarve 'viśeṣāt / Jaim_4,3.27 /",
  "GSP28mjnya04u:1057": "yogasiddhir vārthasyotpatyasaṃyogitvāt / Jaim_4,3.28 /",
  "GSP28mjnya04u:1058": "____________________________________________________",
  "GSP28mjnya04u:1059": "START MJaiNy 4,3.14-15",
  "GSP28mjnya04u:1060": "ekādaśādhikaraṇamāracayati-",
  "GSP28mjnya04u:1061": "jyotiṣṭomaśca sarvārthaḥ sarve sakṛdanuṣṭhiteḥ /",
  "GSP28mjnya04u:1062": "dadyātpṛthakprayogādvā sakṛttasyāviśeṣataḥ // MJaiNy_4,3.14 //",
  "GSP28mjnya04u:1063": "ekaikasyānapekṣasya phalasyaiva hi sādhanam /",
  "GSP28mjnya04u:1064": "coditaṃ tena kāmāste paryāyeṇa bhavantyamī // MJaiNy_4,3.15 //",
  "GSP28mjnya04u:1065": "------------------",
  "GSP28mjnya04u:1066": "yathā darśapūrṇamāsau sarvakāmārthau,",
  "GSP28mjnya04u:1067": "tathā jyotiṣṭomaśca sarvakāmārtha iti pūrvādhikaraṇenaiva siddham |",
  "GSP28mjnya04u:1068": "tatrobhayatra kāmā naimittikāḥ |",
  "GSP28mjnya04u:1069": "jyotiṣṭomādisvarūpaṃ nicittam |",
  "GSP28mjnya04u:1070": "tacca sarveṣu kāmeṣvaviśiṣṭam |",
  "GSP28mjnya04u:1071": "na hi nimittasādhāraṇye sati naimittikānāṃ paryāyo bhavati |",
  "GSP28mjnya04u:1072": "vahnisāmīpye sati dāhaprakāśayoḥ paryāyādarśanāt |",
  "GSP28mjnya04u:1073": "tasmājyotiṣṭome sakṛdanuṣṭhite satyekaṃ phalaṃ yathā niṣpadyate,",
  "GSP28mjnya04u:1074": "tathā phalāntarāṇāmapi vārayitumaśakyatvādyugapatsarvaphalasiddhiḥ- iti prāpte-",
  "GSP28mjnya04u:1075": "brūmaḥ- nahi jyotiṣṭoyaṃ nimittīkṛtya kāmā vidhīyante |",
  "GSP28mjnya04u:1076": "kāmānāmananuṣṭheyatvāt |",
  "GSP28mjnya04u:1077": "kiṃ tarhi- puruṣasya svata eva prāptānkāmānuddiśya tatsādhanatvenaiva jyotiṣṭomo vidhīyate |",
  "GSP28mjnya04u:1078": "yadyapi 'sarvebhyaḥ kāmebhyaḥ' iti svargapaśvādiphalānāmekenaiva śabdenoddiśyamānatvātsāhityaṃ pratibhāti,",
  "GSP28mjnya04u:1079": "tathāpi na tadasyi |",
  "GSP28mjnya04u:1080": "uddeśyagatatvena sāhityasyāvivakṣitatvāt |",
  "GSP28mjnya04u:1081": "na ca śabdataḥ sāhityaniyamābhāve 'pyekakarmaphalatvādarthataḥ sāhityam- iti vācyam |",
  "GSP28mjnya04u:1082": "svargapaśvādīnāṃ parasparanirapekṣāṇāmeva phalatvāt |",
  "GSP28mjnya04u:1083": "tasmādekaikasya phalasya sādhanatvena karma codyate |",
  "GSP28mjnya04u:1084": "ata eva 'sarvebhyaḥ' iti nirdeśopapattiḥ |",
  "GSP28mjnya04u:1085": "anyathā hi sāhityaniyamānmilitamidamekameva phalaṃ saṃpannamiti sarvaśabdo nopapadyate |",
  "GSP28mjnya04u:1086": "tasmādyadā yatphalaṃ kāmyam, tadā tatsiddhye jyotiṣṭomaḥ prayoktavyaḥ |",
  "GSP28mjnya04u:1087": "ekamapi sadvṛṣṭyādiphalaṃ yadā yadā kāmyate, tadā tadā kārīrīṣṭiḥ punaḥ punaḥ prayujyati |",
  "GSP28mjnya04u:1088": "kimu vaktavyam- phalabhede prayogabhedaḥ- iti |",
  "GSP28mjnya04u:1089": "tasmātpratiphalaṃ pṛthakprayogaḥ || MJaiNyC_4,3.14-15 ||",
  "GSP28mjnya04u:1090": "dvādaśe-dgakāmyānāmaihikāmuṣmikaphalavattvā-dghasūtre 27-28)",
  "GSP28mjnya04u:1091": "adhikaraṇe varṇakāntareṇa te eva tatra sarve 'viśeṣāt // MJaiNyC_4,3.27 //",
  "GSP28mjnya04u:1092": "yogasiddhirvār'thasyotpattyasaṃyogitvāt // MJaiNyC_4,3.28 //",
  "GSP28mjnya04u:1093": "____________________________________________________",
  "GSP28mjnya04u:1094": "START MJaiNy 4,3.16-17",
  "GSP28mjnya04u:1095": "dvādaśādhikaraṇamāracayati-",
  "GSP28mjnya04u:1096": "citrayā paśavo 'muṣminneva syurniyatā na vā /",
  "GSP28mjnya04u:1097": "ādyaḥ svargeṇa tutyatvāddehasyotpādakatvataḥ // MJaiNy_4,3.16 //",
  "GSP28mjnya04u:1098": "citrotpattau tu niyamo na śrato nāpi kalpanam /",
  "GSP28mjnya04u:1099": "puṃspravṛttyādināpete pratibandhe bhavetphalam // MJaiNy_4,3.17 //",
  "GSP28mjnya04u:1100": "------------------",
  "GSP28mjnya04u:1101": "kāmyakarmāṇyevaṃ śrūyante - 'citrayā yajeta paśukāmaḥ' aindramekādaśakapālaṃ nivapetprajākāmaḥ' iti |",
  "GSP28mjnya04u:1102": "tatra-yathā svargaphalasyā'muṣmikatvaṃ niyatam, evaṃ paśvādiphalasyāpi |",
  "GSP28mjnya04u:1103": "yadi svargaheturjyotiṣṭomo dehāntarasyotpādakaḥ, tarhi citrādirapi tathāstu iti cet |",
  "GSP28mjnya04u:1104": "maivam |",
  "GSP28mjnya04u:1105": "vaiṣamyāt |",
  "GSP28mjnya04u:1106": "asmindehe svargasya bhoktupraśakyatvādaśrutāpyanyadehospattirarthāpattyā kalpyate |",
  "GSP28mjnya04u:1107": "'citrayā tvanyadeho 'vaśyamutpādyate' iti niyamo na śrutaḥ, nāpi kiṃcittasya kalpakamasti |",
  "GSP28mjnya04u:1108": "anenāpi dehena paśvādiphalasya bhoktuṃ śakyatvāt |",
  "GSP28mjnya04u:1109": "asmindehe pratigrahādidṛṣṭopāyamantareṇa paśvādyalābhādvaidhacitrādiphalamāmuṣmikameva- iti cet |",
  "GSP28mjnya04u:1110": "na |",
  "GSP28mjnya04u:1111": "pratigrahādeḥ pratibandhanivṛttāvupayuktatvāt |",
  "GSP28mjnya04u:1112": "tasmāt- asati pratibandhe phalamaihikam, sati tvāmuṣmikam || MJaiNyC_4,3.16-17 //",
  "GSP28mjnya04u:1113": "(trayodaśe sautrāmaṇyādīnāṃ cayanādyaṅgatādhikaraṇe sūtrāṇi 29-31)",
  "GSP28mjnya04u:1114": "samavāye codanāsaṃyogasyārthavatvāt / Jaim_4,3.29 /",
  "GSP28mjnya04u:1115": "kālaśrutau kāla iti cet / Jaim_4,3.30 /",
  "GSP28mjnya04u:1116": "nāsamavāyātprayojanena syāt / Jaim_4,3.31 /",
  "GSP28mjnya04u:1117": "____________________________________________________",
  "GSP28mjnya04u:1118": "START MJaiNy 4,3.18-19",
  "GSP28mjnya04u:1119": "trayodaśādhikaraṇamāracayati-",
  "GSP28mjnya04u:1120": "iṣṭravā tu vājapeyena bṛhaspatisavaṃ yajet /",
  "GSP28mjnya04u:1121": "kālaṃ vā bodhayedvākyamutāṅmatvasya bodhakam // MJaiNy_4,3.18 //",
  "GSP28mjnya04u:1122": "ktvāśrutyā bhāti kālo 'tra maivamaṅgatvabodhanam /",
  "GSP28mjnya04u:1123": "śrutermukhyaṃ prakriyā ca tathā satyanugṛhyate // MJaiNy_4,3.19 //",
  "GSP28mjnya04u:1124": "------------------",
  "GSP28mjnya04u:1125": "idamāmnāyate- 'vājapeyeneṣṭvā bṛhaspatisavena yajeta' iti |",
  "GSP28mjnya04u:1126": "'āgniṃ citvāsautrāmaṇyā yajeta' iti |",
  "GSP28mjnya04u:1127": "tatra- 'iṣṭvā' iti ktvāpratyayo vājapeyasya pūrvakālīnatāṃ brūte |",
  "GSP28mjnya04u:1128": "tasmādvākyamidaṃ bṛhaspatisavasya vājapeyottarakālīnatāṃ bodhayati- iti prāpte, -",
  "GSP28mjnya04u:1129": "brūmaḥ- bṛhaspatisavastha vājapeyāṅgatvabodhanameva ktvāśrutermukhyor'thaḥ, |",
  "GSP28mjnya04u:1130": "'samānakartṛkayoḥ pūrvakāle' (3 |",
  "GSP28mjnya04u:1131": "4 |",
  "GSP28mjnya04u:1132": "21) iti (pāṇini) sūtreṇa kriyādvayasyaikakartṛkatāyāṃ tadvidhānāt |",
  "GSP28mjnya04u:1133": "yadyapi sūtre 'pūrvakāle' ityuktam, tathāpi tanna niyatam |",
  "GSP28mjnya04u:1134": "'mukhaṃ vyādāya śrvapiti' ityatra kālaikye 'pi prayogāt |",
  "GSP28mjnya04u:1135": "vājapeyaprakaraṇamapyaṅgatve 'nugṛhyate |",
  "GSP28mjnya04u:1136": "anyathā tvaprakṛte bṛhaspatitame kālavidhānātprakaraṇaṃ bādhyeta |",
  "GSP28mjnya04u:1137": "aṅgatve karmāntaratvena prasiddhabṛhaspatisabandhābhāvāttacchabdo 'nupapannaḥ- iti cet |",
  "GSP28mjnya04u:1138": "na |",
  "GSP28mjnya04u:1139": "māsāgnihotranyāyena taddharmātideśārthatvāt |",
  "GSP28mjnya04u:1140": "tasmāt- vākyamidamaṅgatvabodhakam |",
  "GSP28mjnya04u:1141": "'agniṃcitvā' - ityatrāpyevaṃ yojanīyam || MJaiNyC_4,3.18-19 ||",
  "GSP28mjnya04u:1142": "(caturdaśe baimṛdhādeḥ paurṇamāsyādyaṅgatādhikaraṇe sūtrāṇi 32-35)",
  "GSP28mjnya04u:1143": "ubhayārthām iti cet / Jaim_4,3.32 /",
  "GSP28mjnya04u:1144": "na śabdaikatvāt / Jaim_4,3.33 /",
  "GSP28mjnya04u:1145": "prakaraṇād iti cet / Jaim_4,3.34 /",
  "GSP28mjnya04u:1146": "notpattisaṃyogāt / Jaim_4,3.35 /",
  "GSP28mjnya04u:1147": "____________________________________________________",
  "GSP28mjnya04u:1148": "START MJaiNy 4,3.20-21",
  "GSP28mjnya04u:1149": "caturdaśādhikaraṇamāracayati-",
  "GSP28mjnya04u:1150": "saṃsthāpya paurṇamāsīṃ tāmanu vaimṛdha īritaḥ /",
  "GSP28mjnya04u:1151": "dvayoraṅgamutaikasya dvayoḥ syātprakriyāvaśāt // MJaiNy_4,3.20 //",
  "GSP28mjnya04u:1152": "utpattivākyataḥ pūrṇamāsaṃ saṃyogabhāsanāt /",
  "GSP28mjnya04u:1153": "tasyaivāṅgaṃ na darśasya prakriyā vākyabādhitā // MJaiNy_4,3.21 //",
  "GSP28mjnya04u:1154": "------------------",
  "GSP28mjnya04u:1155": "darśapūrṇamāsaprakaraṇe śrūyate- 'saṃsthāpya paurṇamāsīṃ vaimṛdhamanunirvapati' iti |",
  "GSP28mjnya04u:1156": "tatra-iyaṃ baimṛdhoṣṭiḥ prakaraṇabalātprayājādivaddarśapūrṇamāsayorubhayorapyaṅgam- iti cet |",
  "GSP28mjnya04u:1157": "na |",
  "GSP28mjnya04u:1158": "vākyasya prabalatvāt |",
  "GSP28mjnya04u:1159": "na ca- 'saṃsthāpya' iti paurṇamāsyāḥ samāptyabhidhānāttadaṅgatvamayuktam- iti vācyam |",
  "GSP28mjnya04u:1160": "darśasādhāraṇāṅgasamāptyabhiprāyeṇa tadupapatteḥ |",
  "GSP28mjnya04u:1161": "tasmāt- utpattivākyāt, ekakartṛkatvavāciktvāpratyayācca pūrṇamāsasyaivāṅgam || MJaiNyC_4,3.20-21 ||",
  "GSP28mjnya04u:1162": "(pañcadaśe - anuyājādīnāmāgnimārutordhvakālatādhikaraṇe sūtram)",
  "GSP28mjnya04u:1163": "anutpattau tu kālaḥ syāt prayojanena saṃbandhāt / Jaim_4,3.36 /",
  "GSP28mjnya04u:1164": "____________________________________________________",
  "GSP28mjnya04u:1165": "START MJaiNy 4,3.22-23",
  "GSP28mjnya04u:1166": "pañcadaśādhikaraṇamāracayati-",
  "GSP28mjnya04u:1167": "kimāgnimārutādūrdhvamanuyājaiśrvarediti /",
  "GSP28mjnya04u:1168": "aṅgaṃ kālo 'thavāṅgaṃ syādatipārārthyamanyathā // MJaiNy_4,3.22 //",
  "GSP28mjnya04u:1169": "purāgnimārutasyāsya jñātā somārthatā tathā /",
  "GSP28mjnya04u:1170": "anuyājāśrva paśvarthāḥ saṃyogaḥ kālasiddhaye // MJaiNy_4,3.23 //",
  "GSP28mjnya04u:1171": "------------------",
  "GSP28mjnya04u:1172": "jyotiṣṭome śrūyate -'āgnimārutādūrdhvamanuyājaiścarati' iti |",
  "GSP28mjnya04u:1173": "āgnimārutaṃ nāma kiṃcicchastram |",
  "GSP28mjnya04u:1174": "anuyājāḥ 'devaṃ barhiḥ'- ityādibhiḥ pāśukahautrakāṇḍapaṭhitairekādaśabhirmantraiḥ sādhyā homāḥ |",
  "GSP28mjnya04u:1175": "tatra-'āgnimārutaśastrasyānuyājā aṅgam' ityevamaṅgāṅgibhāvabodhanāyāyaṃ saṃyogaḥ |",
  "GSP28mjnya04u:1176": "yadi-anuyājānāmayaṃ kālopadeśaḥ syāt,",
  "GSP28mjnya04u:1177": "tadānīmāgnimārutopanyāsasya svārtho na kaścit- ityatyantapārārthya syāt |",
  "GSP28mjnya04u:1178": "tasmāt- bṛhaspatisavavat, vaimṛdhavacca, anuyājā aṅgam- iti prāpte-",
  "GSP28mjnya04u:1179": "brūmaḥ- itarastotraśastravadāgnimārutaśastrasya somāṅgatvaṃ pūrvamevāvagatam |",
  "GSP28mjnya04u:1180": "agnīṣomīyavikṛtau savanīyapaśāvatideśataḥ prāptānāmekādaśānāmanuyājānāmapi pradhāṇavatpaśvaṅgatvamavagatam |",
  "GSP28mjnya04u:1181": "tataḥ parasparamaṅgāṅgibhāvāsaṃbhavātkālopadeśārtho 'yaṃ saṃyogaḥ || MJaiNyC_4,3.22-23 ||",
  "GSP28mjnya04u:1182": "(ṣoḍaśe - somādīnāṃ darśapūrṇamāsottarakālatādyadhikaraṇe sūtram)",
  "GSP28mjnya04u:1183": "utpattikālaviśaye kālaḥ syād vākyasya tatpradhānatvāt / Jaim_4,3.37 /",
  "GSP28mjnya04u:1184": "____________________________________________________",
  "GSP28mjnya04u:1185": "START MJaiNy 4,3.24-25",
  "GSP28mjnya04u:1186": "ṣoḍaśādhikaraṇamāracayati-",
  "GSP28mjnya04u:1187": "kiṃ darśapūrṇamāsābhyāmiṣṭavā somena yāgakaḥ /",
  "GSP28mjnya04u:1188": "aṅgāṅgibhāvaḥ kālo vā hyapārārthyāya cāṅgatā // MJaiNy_4,3.24 //",
  "GSP28mjnya04u:1189": "darśādilakṣite kāle somayāgo vidhīyate /",
  "GSP28mjnya04u:1190": "svatantraphalavatvena na yuktāṅgāṅgitā tayoḥ // MJaiNy_4,3.25 //",
  "GSP28mjnya04u:1191": "------------------",
  "GSP28mjnya04u:1192": "idamāmnāyate- 'darśapūrṇamāsābhyāmiṣṭvā somana yajeta' iti |",
  "GSP28mjnya04u:1193": "tatra- ubhayorāgnimārutānuyājavadanyādhīnatvābhāvāddarśapūrṇamāsokteḥ pārārdhyaparihārāya somasya darśapūrṇamāsāṅgatvabodhako 'yaṃ saṃyogaḥ - iti cet |",
  "GSP28mjnya04u:1194": "maivam |",
  "GSP28mjnya04u:1195": "svatantraphalavataḥ somasyāṅgatvāsaṃbhavāt |",
  "GSP28mjnya04u:1196": "phalavatsaṃnidhāvaphalaṃ tadaṅgaṃ bhavati, iti nyāyāt |",
  "GSP28mjnya04u:1197": "na ca- atra bṛhaspatisabanyāyena somadharmakarmaphalaṃ karmāntaraṃ vidhīyate- iti śakyaṃ vaktum |",
  "GSP28mjnya04u:1198": "somaśabdasya bṛhaspatisavaśabdavaśvāmatvābhāvena dharmātideśakatvābhāvāt |",
  "GSP28mjnya04u:1199": "ktvāpratyayastvasatyapyaṅgāṅgibhāve kartraikyamātreṇopapadyate |",
  "GSP28mjnya04u:1200": "tasmāddarśapūrṇamāsaśabdasya pārārthyamabhyupetyāpi tadiṣṭyupalakṣita uttarakāle somavidhirayam |",
  "GSP28mjnya04u:1201": "etadevābhipretya rathatvarūpamasyā'mnāyate- 'eṣa vai devaratho yaddarśapūrṇamāsau |",
  "GSP28mjnya04u:1202": "yo darśapūrṇamāsābhyāmiṣṭvā somena yajate rathaspaṣṭa evāvasāne vare devānāmavasyami' iti |",
  "GSP28mjnya04u:1203": "avasani niścite |",
  "GSP28mjnya04u:1204": "vare mārge |",
  "GSP28mjnya04u:1205": "'yathā rathena kṣuṇṇe mārge gantuḥ kaṇṭakapāṣaṇādibādhārāhityena sukhaṃ bhavati,",
  "GSP28mjnya04u:1206": "tathā prathamaṃ darśapūrṇamāsāviṣṭavata uttarakāle tadiṣṭivikṛtiṣu somāṅgabhūtadīkṣaṇīyaprāyaṇīyādiṣu dharmānuṣṭhānaṃ sukaraṃ bhavati' ityarthaḥ |",
  "GSP28mjnya04u:1207": "tasmātkālārthaḥ saṃyogaḥ || MJaiNyC_4,3.24-25 ||",
  "GSP28mjnya04u:1208": "(saptadaśe jāteṣṭinyāyāntargate vaiśvānareṣṭeḥ putragataphalakatvādhikaraṇe sūtre 38-39)",
  "GSP28mjnya04u:1209": "phalasaṃyogas tv acodite na syād aśeṣabhūtatvāt / Jaim_4,3.38 /",
  "GSP28mjnya04u:1210": "aṅgānāṃ tūpaghātasaṃyogo nimittārthaḥ / Jaim_4,3.39 /",
  "GSP28mjnya04u:1211": "____________________________________________________",
  "GSP28mjnya04u:1212": "START MJaiNy 4,3.26-27",
  "GSP28mjnya04u:1213": "saptadaśādhikaraṇamāracayati-",
  "GSP28mjnya04u:1214": "paiśvānareṣṭyā pūtatvaṃ pituḥ putrasya vāgrimaḥ /",
  "GSP28mjnya04u:1215": "kartureva phalaṃ yuktaṃ kartṛtvaṃ pitureva hi // MJaiNy_4,3.26 //",
  "GSP28mjnya04u:1216": "jāte yasminniṣṭimetāṃ nirvapettasya pūtata /",
  "GSP28mjnya04u:1217": "taccepsitaṃ pitustena pitā tatra pravartate // MJaiNy_4,3.27 //",
  "GSP28mjnya04u:1218": "------------------",
  "GSP28mjnya04u:1219": "kāmyoṣṭikāṇḍe 'vaiśvānaraṃ dvādaśakapālaṃ nivaṣetputre jāte' iti prakṛtya śrūyate- 'yasminjāta etāmiṣṭiṃ nirvapati pūta eva tejakhyannāda indriyāvī paśunānbhavati' iti |",
  "GSP28mjnya04u:1220": "tatra- pituḥ prabuddhasya kartṛtvam, na tu mugdhasya putrasya |",
  "GSP28mjnya04u:1221": "tato 'nuṣṭhānaphalayorvaiyadhikaraṇyaparihārāya pitureva pūtatvādi phalam- iti cet |",
  "GSP28mjnya04u:1222": "maivam |",
  "GSP28mjnya04u:1223": "'yasmiñjāte nirvapati sa pūtaḥ' iti vākyena phalasya putrasaṃbandhāvagamāt |",
  "GSP28mjnya04u:1224": "na ca- atra niṣphalasya piturapravṛttiḥ- iti vācyam |",
  "GSP28mjnya04u:1225": "putraniṣṭhapūtatvāderīpsitatvena svaphalabuddhyāpravṛttisaṃbhavāt |",
  "GSP28mjnya04u:1226": "tasmāt- putrasya pūtatvādikam || MJaiNyC_4,3.26-27 ||",
  "GSP28mjnya04u:1227": "(aṣṭādaśe jāteṣṭinyāyāntargate vaiśvānareṣṭerjātakarmottarakālatā-",
  "GSP28mjnya04u:1228": "dhikaraṇe varṇakāntareṇoktameva sūtram-)",
  "GSP28mjnya04u:1229": "aṅgānāṃ tūpaghātasaṃyogo nimittārthāḥ // MJaiNyC_4,3.31 //",
  "GSP28mjnya04u:1230": "____________________________________________________",
  "GSP28mjnya04u:1231": "START MJaiNy 4,3.28-29",
  "GSP28mjnya04u:1232": "aṣṭādaśādhikaraṇamāracayati-",
  "GSP28mjnya04u:1233": "janmānantarameveṣṭirjātakarmaṇi vā kṛte /",
  "GSP28mjnya04u:1234": "nimittānantaraṃ kārya naimittikamato 'grimaḥ // MJaiNy_4,3.28 //",
  "GSP28mjnya04u:1235": "jātakarmaṇi nirvṛtte stanaprāśanadarśanāt /",
  "GSP28mjnya04u:1236": "prāgeveṣṭau kumārasya vipatterūrdhvamastu sā // MJaiNy_4,3.29 //",
  "GSP28mjnya04u:1237": "------------------",
  "GSP28mjnya04u:1238": "putrajanmano vaiśvānareṣṭinimittitvāt,",
  "GSP28mjnya04u:1239": "naimittikasya kālavilambāyogāt,",
  "GSP28mjnya04u:1240": "janmānantaramevoṣṭiḥ- iti cet |",
  "GSP28mjnya04u:1241": "maivam |",
  "GSP28mjnya04u:1242": "stanaprāśanaṃ tāvajjātakarmānantaraṃ vihitam |",
  "GSP28mjnya04u:1243": "yadi jātakarmaṇaḥ prāgeva vaiśvānareṣṭirnirupyeta,",
  "GSP28mjnya04u:1244": "tadā stanaprāśanasyātyantavilambātputro vipadyeta |",
  "GSP28mjnya04u:1245": "tathā sati pūtatvādikamiṣṭiphalaṃ kasya syāt |",
  "GSP28mjnya04u:1246": "tasmāt- na janmānantaram, kiṃtu jātakarmaṇa ūrdhva streṣṭhiḥ || MJaiNyC_4,3.28-29 ||",
  "GSP28mjnya04u:1247": "(ekonaviṃśe-jāteṣṭinyāyāntargate vaiśvānareṣṭerāśaucāpagamo-",
  "GSP28mjnya04u:1248": "ttarakālātādhikaraṇe varṇakāntareṇoktameva sūtram- )",
  "GSP28mjnya04u:1249": "aṅgānāṃ tūpaghātasaṃyogo nimittārthaḥ // MJaiNyC_4,3.39 //",
  "GSP28mjnya04u:1250": "____________________________________________________",
  "GSP28mjnya04u:1251": "START MJaiNy 4,3.30",
  "GSP28mjnya04u:1252": "ekonaviṃśādhikaraṇamāracayati-",
  "GSP28mjnya04u:1253": "jātakarmānantaraṃ syādāśauce 'pagate 'thavā /",
  "GSP28mjnya04u:1254": "nimittasanidherādyaḥ kartṛśuddhyarthamuttaraḥ // MJaiNy_4,3.30 //",
  "GSP28mjnya04u:1255": "------------------",
  "GSP28mjnya04u:1256": "yadyapi jātakarmānantarameva tadanuṣṭhāne nimittabhūtaṃ janma saṃnihitaṃ bhavati,",
  "GSP28mjnya04u:1257": "tathāpyaśudhinā pitrānuṣṭhoyamānamaṅgavikalaṃ bhavet |",
  "GSP28mjnya04u:1258": "jātakarmaṇi tu vipattiparihārāya tātkālikī śuddhiḥśāstreṇaiva darśitā |",
  "GSP28mjnya04u:1259": "tato mukhyasaṃnidheravaśyaṃ vādhikatvācchuddhilakṣaṇāṅgavaikalyaṃ vārayitumāśaucādūrdhvamiṣṭiṃ kuryāt || MJaiNyC_4,3.30 ||",
  "GSP28mjnya04u:1260": "(viṃśe sautrāmaṇyādyaṅnānāṃ svakālakartavyatādhikaraṇe sūtre 40-41)",
  "GSP28mjnya04u:1261": "pradhānenābhisaṃyogād aṅgānāṃ mukhyakālatvam / Jaim_4,3.40 /",
  "GSP28mjnya04u:1262": "apravṛtte tu codanā tatsāmānyāt svakāle syāt / Jaim_4,3.41 /",
  "GSP28mjnya04u:1263": "____________________________________________________",
  "GSP28mjnya04u:1264": "START MJaiNy 4,3.31-32",
  "GSP28mjnya04u:1265": "viṃśādhikaraṇamāracayati-",
  "GSP28mjnya04u:1266": "agniṃ citvā yajetsautrāmaṇyetyaṅgeṣṭirīdṛśī /",
  "GSP28mjnya04u:1267": "aṅgikāle svakāle vā syādādyo 'nyāṅgavanmataḥ // MJaiNy_4,3.31 //",
  "GSP28mjnya04u:1268": "nirvṛtte cayanādau tu karmāntaravidhānataḥ /",
  "GSP28mjnya04u:1269": "svakāle codakaprāpte tadanuṣṭhānamāsthitam // MJaiNy_4,3.32 //",
  "GSP28mjnya04u:1270": "------------------",
  "GSP28mjnya04u:1271": "'agniṃ citvā sautrāmaṇyā yajeta' 'vājapeyeneṣṭvā bṛhaspatisavena yajeta' ityatra sautrāmaṇībṛhaspatisavayāreṅgatvaṃ pūrvamuktam |",
  "GSP28mjnya04u:1272": "taccāṅgamaṅgikāle 'ṅginā saha prayoktavyam |",
  "GSP28mjnya04u:1273": "itareṣāmaṅgānāṃ tathā prayujyamānatvāt- iti cet |",
  "GSP28mjnya04u:1274": "maivam |",
  "GSP28mjnya04u:1275": "ktvāpratyayena pūrvakālavācinā sāṅge cayanādau nirvṛtte sati paścātkarmāntaratvena sautrāmaṇyādervihitatvāt |",
  "GSP28mjnya04u:1276": "yadi-aṅginā sahaikaprayogaḥ syāt, tadā ktvāpratyayaprāpitaḥ pūrvottarakālavibhāgo bādhyeta |",
  "GSP28mjnya04u:1277": "na hi- aṅginā saha prayoktavyānāmukhāsaṃbharaṇādīnāṃ cayane nirvṛtte paścādvidhānaṃ śrutam - tataḥ pṛthagprayoge 'vaśyabhāvini sati svasvacodakaprapite tadanuṣṭhānaṃ yuktam |",
  "GSP28mjnya04u:1278": "sautrāmaṇyā iṣṭiprakṛtikatvātparvakālaścedakaprāptaḥ |",
  "GSP28mjnya04u:1279": "cayanena sahaikaprayoge tu parvaṇyukhāsaṃbharaṇādividhānādanyasmindana sautrāmaṇī vrasajyeta |",
  "GSP28mjnya04u:1280": "tathā bṛhaspatisavasya jyotiṣṭomavikṛtitvāt, vasantakālaścodakaprāptaḥ |",
  "GSP28mjnya04u:1281": "vājapeyena saha prayogaikye śaradi vājapeyasya vihitatvādbṛhaspatisavo 'pi śaradi prasajyeta |",
  "GSP28mjnya04u:1282": "tasmāt- atidiṣṭe parvaṇi vasante ca tadanuṣṭhānam |",
  "GSP28mjnya04u:1283": "nanu sarvatrāṅgāpūrvaiḥ pradhānāpūrva janayitavyam,",
  "GSP28mjnya04u:1284": "iha tu pūrvakālīnena sāṅgapradhānānuṣṭhānena phalāpūrvasya niṣpannatvāduttarakālīnapraṅgaṃ nirarthakam- iti cet |",
  "GSP28mjnya04u:1285": "na |",
  "GSP28mjnya04u:1286": "tasyaivāpūrvasyānenāṅgena prābalyadaśāyāḥ kalpanīyatvāt |",
  "GSP28mjnya04u:1287": "tasmāt- nāṅginaḥ kāle 'nuṣṭhānam, kiṃtu svakāle- iti sthitam || MJaiNyC_4,3.31-32 ||",
  "GSP28mjnya04u:1288": "iti śrīmādhavīye jaiminīyanyāyamālāvistare caturthādhyāyasya tṛtīyaḥ pādaḥ",
  "GSP28mjnya04u:1289": "_________________________________________________________________________",
  "GSP28mjnya04u:1290": "atha caturthādhyāyasya caturtha pādaḥ /",
  "GSP28mjnya04u:1291": "(prathame rājasūyejyānāṃ devanādyaṅgakatvādhikaraṇe sūtre 1-2)",
  "GSP28mjnya04u:1292": "prakaraṇaśabdasāmānyāc codanānām anaṅgatvam / Jaim_4,4.1 /",
  "GSP28mjnya04u:1293": "api vāṅgamanijyāḥ syus tato viśiṣṭatvāt / Jaim_4,4.2 /",
  "GSP28mjnya04u:1294": "____________________________________________________",
  "GSP28mjnya04u:1295": "START MJaiNy 4,4.1-2",
  "GSP28mjnya04u:1296": "caturthapāde prathamādhikaraṇamāracayati-",
  "GSP28mjnya04u:1297": "rājasūye 'numatyādi devanādi ca te ubhe /",
  "GSP28mjnya04u:1298": "mukhye utaikamukhyatvaṃ syādādyaḥ prakriyaikyataḥ // MJaiNy_4,4.1 //",
  "GSP28mjnya04u:1299": "yāgānāṃ rājasūyatvādaṅgitvaṃ phalavattvataḥ /",
  "GSP28mjnya04u:1300": "devanādyaphalaṃ yattadaṅgaṃ phalavato yajeḥ // MJaiNy_4,4.2 //",
  "GSP28mjnya04u:1301": "------------------",
  "GSP28mjnya04u:1302_0": "rājasūyaprakaraṇe yāgarūpā anumatyādayo bahavaḥ śrutāḥ- 'anumatyai puroḍāśamaṣṭākapālaṃ",
  "GSP28mjnya04u:1302_1": "nirvapati' 'naiṛtamekakapālam' 'ādityaṃ caru nirvapati' 'āgnāvaiṣṇavamekādaśakapālam' ityādayaḥ |",
  "GSP28mjnya04u:1303": "yathaitā iṣṭayaḥ,",
  "GSP28mjnya04u:1304": "tathā paśavo 'pi śrutāḥ- 'ādityāṃ malhāṃ garbhiṇīmālabhate,",
  "GSP28mjnya04u:1305": "' 'mārutīṃ pṛśrim' 'praṣṭhauhīmaśvibhyām' ityādi |",
  "GSP28mjnya04u:1306": "malhā maṇilā galastanayuktetyarthaḥ |",
  "GSP28mjnya04u:1307": "tasyā aditirdevatā |",
  "GSP28mjnya04u:1308": "pṛśriralpatanuḥ |",
  "GSP28mjnya04u:1309": "tasyā maruto devatā |",
  "GSP28mjnya04u:1310": "yāvatā vayasā varṣatrayarūpeṇa pṛṣṭhe bhāraṃ voḍhuṃ śaktirbhavati, tāvadvayaskā praṣṭhauhī |",
  "GSP28mjnya04u:1311": "tasyā āśvinau devatā |",
  "GSP28mjnya04u:1312": "evamabhiṣecanīyadaśapeyādayaḥ somayāgāḥ śrutāḥ |",
  "GSP28mjnya04u:1313": "tathā 'valmīkavapāyāṃ homaḥ' ityādayo darvihomāḥ |",
  "GSP28mjnya04u:1314": "yathaita iṣṭipaśusomadarvihomāścaturvidhā yāgarūpāḥ,",
  "GSP28mjnya04u:1315": "evamayāgarūpā api dyūtādayaḥ śrutāḥ- 'praṣṭhauhīṃ dīvyati' 'akṣairdīvyati' 'rājanyaṃ jināti' 'śaunaḥ śepamā khyāpayati' ityādayaḥ |",
  "GSP28mjnya04u:1316": "tatra yāgā yathā mukhyāḥ, tathā devanādīnāmapi mukhyatvaṃ yuktam |",
  "GSP28mjnya04u:1317": "prakaraṇapāṭhasyobhayatra samānatvāt- iti prāpte,",
  "GSP28mjnya04u:1318": "brūmaḥ- 'rājā svārājyakāmo rājasūyena yajeta' ityatrā'khyātavācyāyāṃ bhāvanāyāṃ dhātuvācyo yāgaḥ karaṇam |",
  "GSP28mjnya04u:1319": "rājasūyaśabdaścāprasiddhārthatvādyāgasāmānādhikaraṇyena tannāmadheyaṃ bhavati |",
  "GSP28mjnya04u:1320": "tathā sati 'rājasūyena yāgena svārājyaṃ bhāvayet' iti vākyārthaparyavasānādanumatyādīnāṃ yāgānāmeva phalavattvādaṅgitvam,",
  "GSP28mjnya04u:1321": "tatsaṃnidhau śrūyamāṇamaphalaṃ devanādikaṃ yāgāṅgam || MJaiNyC_4,4.1-2 ||",
  "GSP28mjnya04u:1322": "(dvitīye devanasya kṛtsnarājasūyāṅgatādhikaraṇe sūtre 3-4)",
  "GSP28mjnya04u:1323": "madhyasthaṃ yasya tanmadhye / Jaim_4,4.3 /",
  "GSP28mjnya04u:1324": "sarvāsāṃ vā samatvāc codanātaḥ syān na hi tasya prakaraṇaṃ deśārtham ucyate madhye / Jaim_4,4.4 /",
  "GSP28mjnya04u:1325": "____________________________________________________",
  "GSP28mjnya04u:1326": "START MJaiNy 4,4.3",
  "GSP28mjnya04u:1327": "dvitīyādhikaraṇamāracayati-",
  "GSP28mjnya04u:1328": "ekasyaivābhiṣecyasya tadaṅgaṃ nikhilasya vā /",
  "GSP28mjnya04u:1329": "rājasūyasyāpakarṣādādyaḥ prakriyayottaraḥ // MJaiNy_4,4.3 //",
  "GSP28mjnya04u:1330": "------------------",
  "GSP28mjnya04u:1331": "yadetat-devanādikamaṅgam- ityuktam, tadetabhiṣecanīyasya somayāgasyaikasyaivāṅgam |",
  "GSP28mjnya04u:1332": "kutaḥ |",
  "GSP28mjnya04u:1333": "apakarṣāt |",
  "GSP28mjnya04u:1334": "yadyapi- abhiṣecanīyavidherūrdhve tatsaṃnidhau devanādayaḥ samāmnātāḥ,",
  "GSP28mjnya04u:1335": "tathāpi- abhiṣecanīyamadhve te 'pakṛṣyante |",
  "GSP28mjnya04u:1336": "'māhendrasya stotraṃ pratyabhiṣicyate' iti vākyena rājño yajamānasyābhiṣeko mādhyaṃdinasavane stotrakāle 'pakṛṣyate |",
  "GSP28mjnya04u:1337": "tasminnapakṛṣṭe sati tataḥ pūrvamāmnātānāṃ devanādīnāmarthasiddho 'pakarṣaḥ |",
  "GSP28mjnya04u:1338": "tato māhendrastotrādivadabhiṣecanīyaprayogāntaḥ pātitvāddevanādikamabhiṣecanīya svaivāṅgam- iti prāpte,-",
  "GSP28mjnya04u:1339": "brūmaḥ- kiṃ tadaṅgatve saṃnidhiḥ pramāṇam, kiṃvā prayogaparikalpitamavāntara prakaraṇam |",
  "GSP28mjnya04u:1340": "ubhayathāpi pratyakṣasya mahāprakaraṇasya prabalatvāddevanādikaṃ rājasūyasyāṅgam |",
  "GSP28mjnya04u:1341": "rājasūyaśabdaścānumatyādīnsarvānyāgānabhidhatte |",
  "GSP28mjnya04u:1342": "tasmātsarveṣāmetadaṅgam |",
  "GSP28mjnya04u:1343": "anuṣṭhānaṃ tu rājasūyamadhye kvacidapekṣitamiti vacanabalādabhiṣecanīyagatamāhendrastotrakāle tadanuṣṭhīyate || MJaiNyC_4,4.3 ||",
  "GSP28mjnya04u:1344": "(tṛtīye saumyādīnāmupasatkālakatvādhikaraṇe sūtre 5-6)",
  "GSP28mjnya04u:1345": "prakaraṇāvibhāge ca vipratiṣiddhaṃ hy ubhayam / Jaim_4,4.5 /",
  "GSP28mjnya04u:1346": "api vā kālamātraṃ syād adarśanād viśeśasya / Jaim_4,4.6 /",
  "GSP28mjnya04u:1347": "____________________________________________________",
  "GSP28mjnya04u:1348": "START MJaiNy 4,4.4-5",
  "GSP28mjnya04u:1349": "tṛtīyādhikaraṇamāracayati-",
  "GSP28mjnya04u:1350": "kiṃ purastādupasadāṃ saumyena pracarediti /",
  "GSP28mjnya04u:1351": "aṅgāṅgibhāvaḥ kālo vā vākyādādyaḥ pratīyate // MJaiNy_4,4.4 //",
  "GSP28mjnya04u:1352": "purastāditi kālo 'tra bhāti kālavidhistataḥ /",
  "GSP28mjnya04u:1353": "nāṅgaṃ kasyāpi saumyādi pradhānamitareṣṭivat // MJaiNy_4,4.5 //",
  "GSP28mjnya04u:1354": "------------------",
  "GSP28mjnya04u:1355": "rājasūye saṃsṛcchabdavācyānyāgneyāṣṭākapālādīni |",
  "GSP28mjnya04u:1356": "teṣvaṣṭamanavamadaśamāni saumya- tvāṣṭra-vaiṣṇavāni |",
  "GSP28mjnya04u:1357": "tadviṣayamidaṃ vākyamāmnāyate- 'purastādupasadāṃ saumyena pracaranti,",
  "GSP28mjnya04u:1358": "antarā tvāṣṭreṇa,",
  "GSP28mjnya04u:1359": "upariṣṭādvaiṣṇavena' iti |",
  "GSP28mjnya04u:1360": "yo 'yaṃ rājasūye somayāgaḥ,",
  "GSP28mjnya04u:1361": "tasminnatidiṣṭānāmupasadāmādimadhyāvasāneṣu saumyādīnāṃ trayāṇāmanuṣṭhānamanena vākyena codyate |",
  "GSP28mjnya04u:1362": "tato vākyātsaumyādīnyupasadāmaṅgāni- iti prāpte,",
  "GSP28mjnya04u:1363": "brūmaḥ- 'upasadām' iti ṣaṣṭhyāḥ kālavācinā 'purastāt' iti śabdenānvayāt |",
  "GSP28mjnya04u:1364": "saumyādīnāṃ kālaviśeṣasaṃbandhaparamidaṃ vākyam, na tvaṅgāṅgibhāvaparam |",
  "GSP28mjnya04u:1365": "tato na kasyāpyaṅgaṃ saumyādikam, kiṃtu- anumatyādivatpradhānam || MJaiNyC_4,4.4-5 ||",
  "GSP28mjnya04u:1366": "(caturthe- āmanahomānāṃ sāṃgrahaṇyaṅgatādhikaraṇe sūtram-)",
  "GSP28mjnya04u:1367": "phalavad voktahetutvād itarasya pradhānaṃ syāt / Jaim_4,4.7 /",
  "GSP28mjnya04u:1368": "____________________________________________________",
  "GSP28mjnya04u:1369": "START MJaiNy 4,4.6",
  "GSP28mjnya04u:1370": "caturthādhikaraṇamāracayati-",
  "GSP28mjnya04u:1371": "mukhyatā'manahomasya sāṃgrahaṇyaṅgatāthavā /",
  "GSP28mjnya04u:1372": "mukhyatvamaviruddhatvātphalāya syāttadaṅgatā // MJaiNy_4,4.6 //",
  "GSP28mjnya04u:1373": "------------------",
  "GSP28mjnya04u:1374": "kāmyeṣṭikāṇḍe śrūyate- 'vaiśvadevīṃ sāṃgrahaṇīṃ nirvapedprāmakāyaḥ ' iti |",
  "GSP28mjnya04u:1375": "tatra- āmanahomāḥ śrutāḥ- 'āmanasya- āmanasya devāḥ- iti tistra āhutījuhoti' iti |",
  "GSP28mjnya04u:1376": "ta eta āmanahomāḥ sāṃgrahaṇyeṣṭyā saha samapradhānabhūtāḥ |",
  "GSP28mjnya04u:1377": "na hi teṣāṃ mukhyatve kaścidvirodho 'sti |",
  "GSP28mjnya04u:1378": "dṛṣṭaṃ hyāgneyādiṣvanumatyādiṣu ca bahūnāṃ mukhyatvam- iti cet |",
  "GSP28mjnya04u:1379": "maivam |",
  "GSP28mjnya04u:1380": "'darśapūrṇamāsābhyāṃ svargakāmaḥ' iti vākyena 'svārājyakāmo rājasūyena' iti vākyena ca yathā bahūnāṃ phalasaṃbandhāvagamaḥ,",
  "GSP28mjnya04u:1381": "tathā'manahomānām |",
  "GSP28mjnya04u:1382": "phalasaṃbandhābhāve sati prādhānyāyogāt |",
  "GSP28mjnya04u:1383": "'sāṃgrahaṇīṃ nirvapedgrāmakāmaḥ' iti vākyaṃ tu sāṃgrahaṇyāḥ saṃnidhāvāmnātā aphalā āmanahomāstadaṅgam || MJaiNyC_4,4.6 ||",
  "GSP28mjnya04u:1384": "(pañcame dadhigrahasya nityatādhikaraṇe sūtrāṇi 8-11)",
  "GSP28mjnya04u:1385": "dadhigraho naimittikaḥ śrutisaṃyogāt / Jaim_4,4.8 /",
  "GSP28mjnya04u:1386": "nityaś ca jyeṣṭhaśabdāt / Jaim_4,4.9 /",
  "GSP28mjnya04u:1387": "sārvarūpyāc ca / Jaim_4,4.10 /",
  "GSP28mjnya04u:1388": "nityo vā syād arthavādas tayoḥ karmaṇy asaṃbandhād bhaṅgitvāc cāntarāyasya / Jaim_4,4.11 /",
  "GSP28mjnya04u:1389": "____________________________________________________",
  "GSP28mjnya04u:1390": "START MJaiNy 4,4.7-8",
  "GSP28mjnya04u:1391": "pañcamādhikaraṇamāracayati-",
  "GSP28mjnya04u:1392": "nityanaimittikatve vā nityataiva dadhigrahe /",
  "GSP28mjnya04u:1393": "devāntarāyājjyaiṣṭhyācca syādasyobhayarūpatā // MJaiNy_4,4.7 //",
  "GSP28mjnya04u:1394": "nimittatvadyotino 'tra yadiśabdādayo na hi /",
  "GSP28mjnya04u:1395": "ato 'sya na nimisatvaṃ kevalā nityatocitā // MJaiNy_4,4.8 //",
  "GSP28mjnya04u:1396": "------------------",
  "GSP28mjnya04u:1397": "jyotiṣṭome śrūyate- 'yāṃ vai kāṃcidadhvaryuyajamānaśca devatāmantarītaḥ, tasyā āvṛścyete |",
  "GSP28mjnya04u:1398": "yatprājāpatyaṃ dadhigrahaṃ gṛhṇāti,",
  "GSP28mjnya04u:1399": "śamayatyevainām' iti so 'yaṃ dadhigraho nityo naimittikaścetyubhayātmakaḥ |",
  "GSP28mjnya04u:1400": "kutaḥ |",
  "GSP28mjnya04u:1401": "ākāradvayasādhakasadbhāvāt |",
  "GSP28mjnya04u:1402": "devatāntarāyeṇa taddevatākṣobhanupanyasya graheṇa śamanābhidhānāt |",
  "GSP28mjnya04u:1403": "antarāyo nimittam, graho naimittika iti pratibhāti |",
  "GSP28mjnya04u:1404": "tathā jyeṣṭhatvamāmnātam- 'jyeṣṭho vā eṣa grahāṇām' iti |",
  "GSP28mjnya04u:1405": "jyeṣṭhatvaṃ nāma paśastatvam |",
  "GSP28mjnya04u:1406": "tacca nityatve satyupapadyate |",
  "GSP28mjnya04u:1407": "naimittikasya pākṣikatvādapraśastatvam |",
  "GSP28mjnya04u:1408": "tasmāt- hetudvayabalādubhayātmakaḥ- iti cet |",
  "GSP28mjnya04u:1409": "maivam |",
  "GSP28mjnya04u:1410": "devatāntarāyasya nimittatvābhāvāt |",
  "GSP28mjnya04u:1411": "nimittatve yadiśabda upabadhyeta, saptamī vā śrūyate |",
  "GSP28mjnya04u:1412": "yacchabdo vāntarāyakartroradhvaryuyajamānayoḥ sāmānādhikaraṇyena prayujyeta |",
  "GSP28mjnya04u:1413": "'yadi rathaṃtarasāmā somaḥ syādaindravāyavāgrāngarahāngṛhṇīyāt' 'bhinne juhoti,",
  "GSP28mjnya04u:1414": "yo vai saṃvatsaramukhyamabhṛtvāgniṃ cinute' ityādiṣu saṃpratipannanimitteṣu taddarśanāt |",
  "GSP28mjnya04u:1415": "tasmāt- kevalanityatvameva dadhigrahasyocitam |",
  "GSP28mjnya04u:1416": "devatāstrobhatatsamādhānopanyāso vidheyadadhigrahastutayer'thavādaḥ || MJaiNyC_4,4.7-8 ||",
  "GSP28mjnya04u:1417": "(ṣaṣṭhe vaiśvānarasya naimittikatvādhikaraṇe sūtre 12-13)",
  "GSP28mjnya04u:1418": "vaiśvānaraś ca nityaḥ syān nityaiḥ samānasaṃkhyatvāt / Jaim_4,4.12 /",
  "GSP28mjnya04u:1419": "pakṣe votpannasaṃyogāt / Jaim_4,4.13 /",
  "GSP28mjnya04u:1420": "____________________________________________________",
  "GSP28mjnya04u:1421": "START MJaiNy 4,4.9",
  "GSP28mjnya04u:1422": "ṣaṣṭhādhikaraṇamāracayati-",
  "GSP28mjnya04u:1423": "nityo naumittiko vā syādyāgo vaiśvānaraścitau /",
  "GSP28mjnya04u:1424": "nityaḥ pureva yacchabdādavirodhācca paścimaḥ // MJaiNy_4,4.9 //",
  "GSP28mjnya04u:1425": "------------------",
  "GSP28mjnya04u:1426": "agnicayane śrūyate-'yo vai saṃvatsaramukhyamabhṛtvāgniṃ cinute |",
  "GSP28mjnya04u:1427": "yathā sāminarbho vipadyate, tādṛgeva tadārtimārchet |",
  "GSP28mjnya04u:1428": "vaiśvānaraṃ dvādaśakapālaṃ purastānnirvapet' iti |",
  "GSP28mjnya04u:1429": "ukhā piṭharaḥ |",
  "GSP28mjnya04u:1430": "tāmukhām 'yañjānaḥ prathamaṃ manaḥ' ityādiprapāṭhakāmnātairmantraiḥ saṃpādya,",
  "GSP28mjnya04u:1431": "tasyāmukhāyāmagniṃ nidhāya,",
  "GSP28mjnya04u:1432": "ṣaḍudyāme dvādaśodyāme vā śikye tāmukhāmavasthāpya,",
  "GSP28mjnya04u:1433": "tacchikyaṃ svakaṇṭhe baddhvā,",
  "GSP28mjnya04u:1434": "tamukhyamagniṃ saṃvatsaraṃ bhṛtvā paścādiṣṭakābhiragniścetavyaḥ |",
  "GSP28mjnya04u:1435": "abharaṇe tvapūrṇagarbhapātavadvināśaḥ syāt |",
  "GSP28mjnya04u:1436": "tato vaiśvānareṣṭiṃ cayanātprāgeva kuryāt, ityarthaḥ |",
  "GSP28mjnya04u:1437": "atrāpyantarāyavākyavadabharaṇavākyasyārthavādatvānnityā vaiśvānareṣṭiḥ- iti cet |",
  "GSP28mjnya04u:1438": "maivam |",
  "GSP28mjnya04u:1439": "'yaḥ pumānabhṛtvāgniṃ cinute,",
  "GSP28mjnya04u:1440": "sa nivapet' iti kartṛsamānādhikṛtayacchabdabalādabharaṇeṣṭayornimittanaimittika bhāvābabhāsāt |",
  "GSP28mjnya04u:1441": "kiṃca dadhigrahasya nitvasya pākṣikatvarūpaṃ naimittikatvaṃ viruddham |",
  "GSP28mjnya04u:1442": "iha tu nityatve pramāṇabhāvādekameva naimittikatvamitvavirodhaḥ || MJaiNyC_4,4.9 ||",
  "GSP28mjnya04u:1443": "(saptame ṣaṣṭhāciternaimittikatvādhikaraṇe sūtrāṇi 14-18)",
  "GSP28mjnya04u:1444": "ṣaṭcitiḥ pūrvavattvāt / Jaim_4,4.14 /",
  "GSP28mjnya04u:1445": "tābhiś ca tulyasaṃkhyānāt / Jaim_4,4.15 /",
  "GSP28mjnya04u:1446": "arthavādopapatteś ca / Jaim_4,4.16 /",
  "GSP28mjnya04u:1447": "ekacitir vā syād apavṛkte hi codyate nimittena / Jaim_4,4.17 /",
  "GSP28mjnya04u:1448": "vipratiṣedhāt tābhiḥ samānasaṃkhyam / Jaim_4,4.18 /",
  "GSP28mjnya04u:1449": "____________________________________________________",
  "GSP28mjnya04u:1450": "START MJaiNy 4,4.10",
  "GSP28mjnya04u:1451": "saptamādhikaraṇamāracayati-",
  "GSP28mjnya04u:1452": "nityā ṣaṣṭhī citirno vā pañcāpekṣatvato 'gnimaḥ /",
  "GSP28mjnya04u:1453": "apavṛktāvapratiṣṭhānimittīkṛtito 'ntimaḥ // MJaiNy_4,4.10 //",
  "GSP28mjnya04u:1454": "------------------",
  "GSP28mjnya04u:1455": "agnau śrūyate- 'saṃvatsaro vā enaṃ pratiṣṭhāyai nudate,",
  "GSP28mjnya04u:1456": "yo agniṃ citvā na pratitiṣṭhati,",
  "GSP28mjnya04u:1457": "pañca pūrvāścitayo bhavanti,",
  "GSP28mjnya04u:1458": "atha ṣaṣṭhīṃ citiṃ cinute' iti |",
  "GSP28mjnya04u:1459": "lāṅgalena kṛṣṭe vyāmamātre bhūpradeśe nānāvidhābhiriṣṭikābhiḥ pakṣyākāreṇa sthānaṃ niṣpādyate, seyaṃ citiḥ |",
  "GSP28mjnya04u:1460": "tādṛśyaḥ pañca citayaḥ pūrvāḥ kriyante |",
  "GSP28mjnya04u:1461": "tataḥ ṣaṣṭhī citiḥ |",
  "GSP28mjnya04u:1462": "tatra 'ṣaṇṇāṃ pūraṇī ṣaṣṭhī' iti vyutpattau pūrvāḥ pañca citūrapekṣatre |",
  "GSP28mjnya04u:1463": "anyathā ṣaṭsaṃkhyāpūrakatvāsaṃbhavāt |",
  "GSP28mjnya04u:1464": "tasmāt- ekaprayoganiyamāditaracitivannityā- iti cet |",
  "GSP28mjnya04u:1465": "maivam |",
  "GSP28mjnya04u:1466": "'agniṃ citvā' iti pūrvābhireva pañcamiścityasyāgnicayanasya samāptau stratyāṃ paścāt- 'yo 'tra na pratitiṣṭhati,",
  "GSP28mjnya04u:1467": "asau ṣaṣṭhīṃ cinute' iti kartṛsamānādhikṛtena yacchabdenāpratiṣṭhāṃ nimittīkṛttya vidhānātṣaṣṭhī naimittikī |",
  "GSP28mjnya04u:1468": "tataḥ- pañcacitiko nityo 'gniḥ, naimittikastvekacitikaḥ, iti prayogaikyam |",
  "GSP28mjnya04u:1469": "pūraṇapratyayastvabhidhānāpekṣayopapadyate |",
  "GSP28mjnya04u:1470": "'pūrvāḥ pañca citayo 'bhihitāḥ |",
  "GSP28mjnya04u:1471": "athābhidhāsyamānāṃ ṣaṣṭhīṃ citiṃ cinute, iti vacanavyaktiḥ || MJaiNyC_4,4.10 ||",
  "GSP28mjnya04u:1472": "(aṣṭame piṇḍapitṛyajñasyānaṅgatādhikaraṇe sūtrāṇi 19-21)",
  "GSP28mjnya04u:1473": "pitṛyajñaḥ svakālatvād anaṅgaṃ syāt / Jaim_4,4.19 /",
  "GSP28mjnya04u:1474": "tulyavat prasaṅkhyānāt / Jaim_4,4.20 /",
  "GSP28mjnya04u:1475": "pratiṣiddhe ca darśanāt / Jaim_4,4.21 /",
  "GSP28mjnya04u:1476": "____________________________________________________",
  "GSP28mjnya04u:1477": "START MJaiNy 4,4.11",
  "GSP28mjnya04u:1478": "aṣṭamādhikaraṇamāracayati-",
  "GSP28mjnya04u:1479": "kratvaṅgaṃ syānna vā piṇḍapitṛyajñaḥ kratau hi saḥ /",
  "GSP28mjnya04u:1480": "amāṣāsyoktito maivaṃ tatkālokteḥ pumarthatā // MJaiNy_4,4.11 //",
  "GSP28mjnya04u:1481": "------------------",
  "GSP28mjnya04u:1482": "idamāmnāyate- 'amāvāsyāyāmaparāhṇe piṇḍapitṛyaccena caranti' iti |",
  "GSP28mjnya04u:1483": "tatra-amāvāsyāśabdavācye karmaṇi vidhīyamānatvādayaṃ piṇḍapitṛyajñaḥ kratvaṅgam- iti cet |",
  "GSP28mjnya04u:1484": "maivam |",
  "GSP28mjnya04u:1485": "amāvāsyāśabdasya kālavācitvāt |",
  "GSP28mjnya04u:1486": "karmaṇi tvayaṃ śabdo lākṣaṇikaḥ |",
  "GSP28mjnya04u:1487": "na ca - vākyena ktatvaṅgatvābhāve 'pi prakaraṇena tadbhevat- iti vācyam |",
  "GSP28mjnya04u:1488": "tasyānārabhyādhītatvāt |",
  "GSP28mjnya04u:1489": "tasmāt- ayaṃ puruṣārthaḥ || MJaiNyC_4,4.11 ||",
  "GSP28mjnya04u:1490": "(navame raśanāyā yūpāṅgatādhikaraṇe sūtrāṇi 22-24)",
  "GSP28mjnya04u:1491": "paśvaṅgaṃ raśanā syāt tadāgame vidhānāt / Jaim_4,4.22 /",
  "GSP28mjnya04u:1492": "yūpāṅgaṃ vā tatsaṃskārāt / Jaim_4,4.23 /",
  "GSP28mjnya04u:1493": "arthavādaś ca tadarthavat / Jaim_4,4.24 /",
  "GSP28mjnya04u:1494": "____________________________________________________",
  "GSP28mjnya04u:1495": "START MJaiNy 4,4.12",
  "GSP28mjnya04u:1496": "navamādhikaraṇamāracayati-",
  "GSP28mjnya04u:1497": "rajjurhitīyā paśvarthā yūpārthā vānvayātpaśau /",
  "GSP28mjnya04u:1498": "paśvarthā trivṛtrā yūpaṃ parivīyeti yūpagā // MJaiNy_4,4.12 //",
  "GSP28mjnya04u:1499": "------------------",
  "GSP28mjnya04u:1500": "jyotiṣṭome śrūyate- 'āśvinaṃ grahaṃ gṛhītvā trivṛtā yūpaṃ parivīyā'gneyaṃ sabanayiṃ paśumupākaroti' iti |",
  "GSP28mjnya04u:1501": "tatra- savanīyapaśoragnīṣomīyavikṛtitvāccodakaprāptaṃ yūpaparivyāṇaṃ kālopalakṣaṇārthamanūdya parivyāṇottarakāle trivṛdraśanopalakṣitapaśorupākaraṇaṃ vidhīyate |",
  "GSP28mjnya04u:1502": "tato 'tra raśanāyāḥ paśvanvayātpaśubandhanena paśoritastato 'pakramaṇanivāraṇarūpadṛṣṭārtha lābhācca paśvarthā raśanā- iti cet |",
  "GSP28mjnya04u:1503": "maivam |",
  "GSP28mjnya04u:1504": "'trivṛtā' iti tṛtīyayā 'yūpam' iti dvitīyayā ca śeṣaśeṣibhāvāvanamāt,",
  "GSP28mjnya04u:1505": "avyavahitānvayalābhācca raśanā yūpārthā |",
  "GSP28mjnya04u:1506": "kālastu 'āśvinaṃ grahaṃ gṛhītvā ' ityanenaivopalakṣitaḥ |",
  "GSP28mjnya04u:1507": "paśvanapakramaṇavadyūpadārḍyamapi dṛṣṭameva prayojanam |",
  "GSP28mjnya04u:1508": "na ca- parivyāṇena dorḍhya codakādeva siddham - iti vācyam |",
  "GSP28mjnya04u:1509": "tasminsiddhisati puvarvidhānādeva dvitīyayā raśanayā parivyāṇāntarāṅgīkārāt |",
  "GSP28mjnya04u:1510": "tasmāt - iyaṃ dvitīyā raśanā yūpārthā || MJaiNyC_4,4.12 ||",
  "GSP28mjnya04u:1511": "( daśame svaroḥ paśvaṅgatādhikaraṇe sūtrāṇi 25-28)",
  "GSP28mjnya04u:1512": "svaruścāpy ekadeśatvāt / Jaim_4,4.25 /",
  "GSP28mjnya04u:1513": "niṣkrayaś ca tadaṅgavat / Jaim_4,4.26 /",
  "GSP28mjnya04u:1514": "paśvaṅgaṃ vā tadarthaḥ syāt / Jaim_4,4.27 /",
  "GSP28mjnya04u:1515": "bhaktyā niṣkrayavādaḥ syāt / Jaim_4,4.28 /",
  "GSP28mjnya04u:1516": "____________________________________________________",
  "GSP28mjnya04u:1517": "START MJaiNy 4,4.13",
  "GSP28mjnya04u:1518": "daśamādhikaraṇamāracayati-",
  "GSP28mjnya04u:1519": "svaruryūpe paśau vāṅgaṃ yūpasyetyuktito 'grimaḥ /",
  "GSP28mjnya04u:1520": "svaruṇā paśumañjyādityukteḥ paśvaṅgatā sphuṭā // MJaiNy_4,4.13 //",
  "GSP28mjnya04u:1521": "------------------",
  "GSP28mjnya04u:1522": "agnīṣomīyapaśau śrūyate - 'yūpasya svaruṃ karoti' 'svaruṇā paśumanakti' iti |",
  "GSP28mjnya04u:1523": "tatra - svaroryūpasaṃbandhabhidhānādyūpāṅgatvam - iti cet |",
  "GSP28mjnya04u:1524": "maivam |",
  "GSP28mjnya04u:1525": "'svaruṇā paśum' iti tṛtīyayā dvitīyayā cāṅgāṅgibhāvāvagatau saṃvandhasāmānyavācinyāḥ ṣaṣṭhyā yūpīyacchedanajanyatvābhiprāyeṇāpi netuṃ śakyatvāt |",
  "GSP28mjnya04u:1526": "tasmāt- svaruḥ paśvaṅgam || MJaiNyC_4,4.13 ||",
  "GSP28mjnya04u:1527": "(ekādaśe - āghārādīnāmaṅgatādhikaraṇe sūtrāṇi 29-38)",
  "GSP28mjnya04u:1528": "darśapūrṇamāsayor ijyāḥ pradhānāny aviśeṣāt / Jaim_4,4.29 /",
  "GSP28mjnya04u:1529": "api vāṅgāni kānicid yeṣv aṅgatvena saṃstutiḥ sāmānyo hy abhisaṃbanhdaḥ / Jaim_4,4.30 /",
  "GSP28mjnya04u:1530": "tathā cānyārthadarśanam / Jaim_4,4.31 /",
  "GSP28mjnya04u:1531": "avaśiṣṭaṃ tu kāraṇaṃ pradhāneṣu guṇasya vidyamānatvāt / Jaim_4,4.32 /",
  "GSP28mjnya04u:1532": "nānukte 'nyārthadarśanaṃ parārthatvāt / Jaim_4,4.33 /",
  "GSP28mjnya04u:1533_0": "pṛthaktve tv abhidhānayor niveśaḥ śrutito vyapadeśāc ca tatpunarmukhyalakṣaṇaṃ yatphalavatvaṃ",
  "GSP28mjnya04u:1533_1": "tatsaṃnidhāv asaṃyuktaṃ tadaṅgaṃ syād bhāgitvāt kāraṇasyāśrutaś cānyasaṃbandhaḥ / Jaim_4,4.34 /",
  "GSP28mjnya04u:1534": "guṇāś ca nāmasaṃyuktā vidhīyante nāṅgeṣūpapadyante / Jaim_4,4.35 /",
  "GSP28mjnya04u:1535": "tulyā ca kāraṇaśrutir anyair aṅgāṅgisaṃbandhaḥ / Jaim_4,4.36 /",
  "GSP28mjnya04u:1536": "utpattāv abhisaṃbandhas tasmād aṅgopadeśaḥ syāt / Jaim_4,4.37 /",
  "GSP28mjnya04u:1537": "tathā cānyārthadarśanam / Jaim_4,4.38 /",
  "GSP28mjnya04u:1538": "____________________________________________________",
  "GSP28mjnya04u:1539": "START MJaiNy 4,4.14",
  "GSP28mjnya04u:1540": "ekādaśādhikaraṇamāracayati-",
  "GSP28mjnya04u:1541": "āghārādeśca mukhyatvaṃ na vā'gneyādivattu tat /",
  "GSP28mjnya04u:1542": "ṣaṇmukhyā nāmataḥ siddhāḥśeṣā anye 'ṅgasaṃstuteḥ // MJaiNy_4,4.14 //",
  "GSP28mjnya04u:1543": "------------------",
  "GSP28mjnya04u:1544": "darśapūrṇa māsayorāghārājyabhāgaprayājānuyājādayaḥ kālasaṃyogamantareṇā'mnātāḥ |",
  "GSP28mjnya04u:1545": "āgneyādayaḥ ṣaḍyāgāḥ kālasaṃyogena coditāḥ |",
  "GSP28mjnya04u:1546": "tatra - āgneyādīnāṃ yathā prādhānyamaṅgīkṛtam, tathaivā'ghārādīnāmapyaṅgīkartavyam |",
  "GSP28mjnya04u:1547": "yathā rājasūye parasparavilakṣaṇānāmiṣṭipaśusomānāṃ bahūnāṃ samaprādhānyam, tadvat |",
  "GSP28mjnya04u:1548": "ekaprakaraṇapāṭhaścobhayatrāpi samānaḥ |",
  "GSP28mjnya04u:1549": "tasmāt - āghārādīnāmāgneyādīnāṃ ca samapradhānyam - iti prāpte -",
  "GSP28mjnya04u:1550": "brūmaḥ- 'rājā svārājyakāmo rājasūyena yajeta' ityatra rājasūyaśabdo rājasaṃbandhātpravartamāno rājakartṛkāṇāmekaprakaraṇa paṭhitānāṃ sarveṣāṃ yāgānāṃ nāmadheyaṃ bhavati |",
  "GSP28mjnya04u:1551": "darśapūrṇamāsaśabdau tu kālavācinau santau kālasaṃyogena vihitānāmevā'gneyādīnāṃ ṣaṇṇāṃ yāgānāṃ nāmadheyatāṃ pratipadyete |",
  "GSP28mjnya04u:1552": "tataḥ 'darśapūrṇamāsābhyāṃ svargakāmo yajeta' iti vākyena tannāmadheyavaśādāgneyādayaḥ ṣaḍeva yāgāḥ phalasaṃbandhitvena pratīyamānā mukhyāḥ |",
  "GSP28mjnya04u:1553": "anye tvājyabhāgāghārādayastannāmarahitā niṣphalā āgneyādīnāṃ śeṣāḥ |",
  "GSP28mjnya04u:1554": "evaṃ satyaṅgatvena stutirupapadyate |",
  "GSP28mjnya04u:1555": "'cakṣuṣī vā ete yajñasya, yadājyabhāgau' ityājyabhāgau yajñaśarīrasyāṅgino 'ṅgatvena stūyete |",
  "GSP28mjnya04u:1556": "'yatprayājānuyājā ijyante varma vā etaścajñāya kriyate' iti yajñaśarīropakārakavarmatvena prayājānuyājāḥ stūyante |",
  "GSP28mjnya04u:1557": "evamāghārādiṣūdāhāryam |",
  "GSP28mjnya04u:1558": "etacca sati sādṛśye saṃbhavati |",
  "GSP28mjnya04u:1559": "tasmāt - ādhārādīnāṃ nāsti mukhyatvam || MJaiNyC_4,4.14 ||",
  "GSP28mjnya04u:1560": "(dvādaśe jyetiṣṭome dīkṣaṇīyādīnāmaṅgatādhikaraṇe sūtrāṇi 39-41)",
  "GSP28mjnya04u:1561": "jyotiṣṭome tulyāny aviśiṣṭaṃ hi kāraṇam / Jaim_4,4.39 /",
  "GSP28mjnya04u:1562": "guṇānāṃ tūtpattivākyena saṃbandhāt kāraṇaśrutis tasmāt somaḥ pradhānaṃ syāt / Jaim_4,4.40 /",
  "GSP28mjnya04u:1563": "tathā cānyārthadarśanam / Jaim_4,4.41 /",
  "GSP28mjnya04u:1564": "____________________________________________________",
  "GSP28mjnya04u:1565": "START MJaiNy 4,4.15",
  "GSP28mjnya04u:1566": "dvādaśādhikaraṇamāracayati-",
  "GSP28mjnya04u:1567": "mukhyā na vā dīkṣaṇīyā mukhyā syātsomasāmyataḥ /",
  "GSP28mjnya04u:1568": "jyortiṣi yasya stomāḥ syuriti somaikamukhyatā // MJaiNy_4,4.15 //",
  "GSP28mjnya04u:1569": "------------------",
  "GSP28mjnya04u:1570": "'jyotiṣṭomena svargakāmo yajeta' ityasya prakaraṇe- aindravāyavagrahādayaḥ somayāgāḥ,",
  "GSP28mjnya04u:1571": "dīkṣaṇīyādīṣṭayaḥ,",
  "GSP28mjnya04u:1572": "agnīṣoyādi paśavaḥ,",
  "GSP28mjnya04u:1573": "agnīṣoyādipaśavaḥ, āmnātāḥ |",
  "GSP28mjnya04u:1574": "tatra - āgneyādipakṣapātidarśapūrṇamāsanāmavajjyotiṣṭomanāmnaḥ somapakṣapāte hetvabhāvena rājasūyanāmavatprakṛtasarvayāgasādhāraṇatvāt,",
  "GSP28mjnya04u:1575": "somasamānānāṃ dīkṣaṇīyādīnāmapyasti mukhyatvam- iti cet |",
  "GSP28mjnya04u:1576": "maivam |",
  "GSP28mjnya04u:1577": "somayāgapakṣapāte hetusadbhāvāt |",
  "GSP28mjnya04u:1578": "'jyortīṣi stomā yasya yajñasya so 'yaṃ jyotiṣṭomaḥ' iti hi tadvyutpattiḥ |",
  "GSP28mjnya04u:1579": "ata eva brāhmaṇam - 'trivṛt,",
  "GSP28mjnya04u:1580": "pañcadaśaḥ,",
  "GSP28mjnya04u:1581": "saptadaśaḥ,",
  "GSP28mjnya04u:1582": "ekaviṃśaḥ,",
  "GSP28mjnya04u:1583": "etāni vāya tāni jyotiṃṣi ya etasya stomāḥ' iti |",
  "GSP28mjnya04u:1584": "stomānāṃ jyotiṣṭvaṃ yajñaprakāśakatvam |",
  "GSP28mjnya04u:1585": "na ceṣṭayaḥ paśavo vā trivṛdādistomayuktāḥ pratibhāsante |",
  "GSP28mjnya04u:1586": "tasmāt - jyotiṣṭomanāmnā somayāgānāmeva phalasaṃbandhāvagamādaphalā iṣṭipaśavo na mukhyā iti somayāgānāmeva prādhānyam || MJaiNyC_4,4.15 ||",
  "GSP28mjnya04u:1587": "iti śrīmādhavīye jaiminīyanyāyamālāvistare caturthādhyāyasya caturthapādaḥ",
  "GSP28mjnya04u:1588": "caturtho 'dhyāyaśca samāptaḥ //"
}