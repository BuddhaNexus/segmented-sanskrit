{
    "GS24vakyp_pu:0": "1. brahmakāṇḍam anādinidhanaṃ brahma śabdatattvaṃ yad akṣaram /",
    "GS24vakyp_pu:1": "vivartate 'rthabhāvena prakriyā jagato yataḥ // 1.1 //",
    "GS24vakyp_pu:2": "ekam eva yad āmnātaṃ bhinnaśaktivyapāśrayāt /",
    "GS24vakyp_pu:3": "apṛthaktve 'pi śaktibhyaḥ pṛthaktveneva vartate // 1.2 //",
    "GS24vakyp_pu:4": "adhyāhitakalāṃ yasya kālaśaktim upāśritāḥ /",
    "GS24vakyp_pu:5": "janmādayo vikārāḥ ṣaḍ bhāvabhedasya yonayaḥ // 1.3 //",
    "GS24vakyp_pu:6": "ekasya sarvabījasya yasya ceyam anekadhā /",
    "GS24vakyp_pu:7": "bhoktṛbhoktavyarūpeṇa bhogarūpeṇa ca sthitiḥ // 1.4 //",
    "GS24vakyp_pu:8": "prāptyupāyo 'nukāraś ca tasya vedo maharṣibhiḥ /",
    "GS24vakyp_pu:9": "eko 'py anekavartmeva samāmnātaḥ pṛthak pṛthak // 1.5 //",
    "GS24vakyp_pu:10": "bhedānāṃ bahumārgatvaṃ karmaṇy ekatra cāṅgatā /",
    "GS24vakyp_pu:11": "śabdānāṃ yataśaktitvaṃ tasya śākhāsu dṛśyate // 1.6 //",
    "GS24vakyp_pu:12": "smṛtayo bahurūpāś ca dṛṣṭādṛṣṭaprayojanāḥ /",
    "GS24vakyp_pu:13": "tam evāśritya liṅgebhyo vedavidbhiḥ prakalpitāḥ // 1.7 //",
    "GS24vakyp_pu:14": "tasyārthavādarūpāṇi niśritāḥ svavikalpajāḥ /",
    "GS24vakyp_pu:15": "ekatvināṃ dvaitināṃ ca pravādā bahudhāgatāḥ // 1.8 //",
    "GS24vakyp_pu:16": "satyā viśuddhis tatroktā vidyaivaikapadāgamā /",
    "GS24vakyp_pu:17": "yuktā praṇavarūpeṇa sarvavādāvirodhinā // 1.9 //",
    "GS24vakyp_pu:18": "vidhātus tasya lokānām aṅgopāṅganibandhanāḥ /",
    "GS24vakyp_pu:19": "vidyābhedāḥ pratāyante jñānasaṃskārahetavaḥ // 1.10 //",
    "GS24vakyp_pu:20": "āsannaṃ brahmaṇas tasya tapasām uttamaṃ tapaḥ /",
    "GS24vakyp_pu:21": "prathamaṃ chandasām aṅgam āhur vyākaraṇaṃ budhāḥ // 1.11 //",
    "GS24vakyp_pu:22": "prāptarūpavibhāgāyā yo vācaḥ paramo rasaḥ /",
    "GS24vakyp_pu:23": "yat tat puṇyatamaṃ jyotis tasya mārgo 'yam āñjasaḥ // 1.12 //",
    "GS24vakyp_pu:24": "arthapravṛttitattvānāṃ śabdā eva nibandhanam /",
    "GS24vakyp_pu:25": "tattvāvabodhaḥ śabdānāṃ nāsti vyākaraṇād ṛte // 1.13 //",
    "GS24vakyp_pu:26": "tad dvāram apavargasya vāṅmalānāṃ cikitsitam /",
    "GS24vakyp_pu:27": "pavitraṃ sarvavidyānām adhividyaṃ prakāśate // 1.14 //",
    "GS24vakyp_pu:28": "yathārthajātayaḥ sarvāḥ śabdākṛtinibandhanāḥ /",
    "GS24vakyp_pu:29": "tathaiva loke vidyānām eṣā vidyā parāyaṇam // 1.15 //",
    "GS24vakyp_pu:30": "idam ādyaṃ padasthānaṃ siddhisopānaparvaṇām /",
    "GS24vakyp_pu:31": "iyaṃ sā mokṣamāṇānām ajihmā rājapaddhatiḥ // 1.16 //",
    "GS24vakyp_pu:32": "atrātītaviparyāsaḥ kevalām anupaśyati /",
    "GS24vakyp_pu:33": "chandasyaś chandasāṃ yonim ātmā chandomayīṃ tanum // 1.17 //",
    "GS24vakyp_pu:34": "pratyastamitabhedāyā yad vāco rūpam uttamam /",
    "GS24vakyp_pu:35": "yad asminn eva tamasi jyotiḥ śuddhaṃ vivartate // 1.18 //",
    "GS24vakyp_pu:36": "vaikṛtaṃ samatikrāntā mūrtivyāpāradarśanam /",
    "GS24vakyp_pu:37": "vyatītyālokatamasī prakāśaṃ yam upāsate // 1.19 //",
    "GS24vakyp_pu:38": "yatra vāco nimittāni cihnānīvākṣarasmṛteḥ /",
    "GS24vakyp_pu:39": "śabdapūrveṇa yogena bhāsante pratibimbavat // 1.20 //",
    "GS24vakyp_pu:40": "atharvaṇām aṅgirasāṃ sāmnām ṛgyajuṣasya ca /",
    "GS24vakyp_pu:41": "yasminn uccāvacā varṇāḥ pṛthaksthitaparigrahāḥ // 1.21 //",
    "GS24vakyp_pu:42": "yad ekaṃ prakriyābhedair bahudhā pravibhajyate /",
    "GS24vakyp_pu:43": "tad vyākaraṇam āgamya paraṃ brahmādhigamyate // 1.22 //",
    "GS24vakyp_pu:44": "nityāḥ śabdārthasaṃbandhās tatrāmnātā maharṣibhiḥ /",
    "GS24vakyp_pu:45": "sūtrāṇāṃ sānutantrāṇāṃ bhāṣyāṇāṃ ca praṇetṛbhiḥ // 1.23 //",
    "GS24vakyp_pu:46": "apoddhārapadārthā ye ye cārthāḥ sthitalakṣaṇāḥ /",
    "GS24vakyp_pu:47": "anvākhyeyāś ca ye śabdā ye cāpi pratipādakāḥ // 1.24 //",
    "GS24vakyp_pu:48": "kāryakāraṇabhāvena yogyabhāvena ca sthitāḥ /",
    "GS24vakyp_pu:49": "dharme ye pratyaye cāṅgaṃ saṃbandhāḥ sādhvasādhuṣu // 1.25 //",
    "GS24vakyp_pu:50": "te liṅgaiś ca svaśabdaiś ca śāstre 'sminn upavarṇitāḥ /",
    "GS24vakyp_pu:51": "smṛtyartham anugamyante ke cid eva yathāgamam // 1.26 //",
    "GS24vakyp_pu:52": "śiṣṭebhya āgamāt siddhāḥ sādhavo dharmasādhanam /",
    "GS24vakyp_pu:53": "arthapratyāyanābhede viparītās tv asādhavaḥ // 1.27 //",
    "GS24vakyp_pu:54": "nityatve kṛtakatve vā teṣām ādir na vidyate /",
    "GS24vakyp_pu:55": "prāṇinām iva sā caiṣā vyavasthānityatocyate // 1.28 //",
    "GS24vakyp_pu:56": "nānarthikām imāṃ kaś cid vyavasthāṃ kartum arhati /",
    "GS24vakyp_pu:57": "tasmān nibadhyate śiṣṭaiḥ sādhutvaviṣayā smṛtiḥ // 1.29 //",
    "GS24vakyp_pu:58": "na cāgamād ṛte dharmas tarkeṇa vyavatiṣṭhate /",
    "GS24vakyp_pu:59": "ṛṣīṇām api yaj jñānaṃ tad apy āgamapūrvakam // 1.30 //",
    "GS24vakyp_pu:60": "dharmasya cāvyavacchinnāḥ panthāno ye vyavasthitāḥ /",
    "GS24vakyp_pu:61": "na tāṃl lokaprasiddhatvāt kaś cit tarkeṇa bādhate // 1.31 //",
    "GS24vakyp_pu:62": "avasthādeśakālānāṃ bhedād bhinnāsu śaktiṣu /",
    "GS24vakyp_pu:63": "bhāvānām anumānena prasiddhir atidurlabhā // 1.32 //",
    "GS24vakyp_pu:64": "nirjñātaśakter dravyasya tāṃ tām arthakriyāṃ prati /",
    "GS24vakyp_pu:65": "viśiṣṭadravyasaṃbandhe sā śaktiḥ pratibadhyate // 1.33 //",
    "GS24vakyp_pu:66": "yatnenānumito 'py arthaḥ kuśalair anumātṛbhiḥ /",
    "GS24vakyp_pu:67": "abhiyuktatarair anyair anyathaivopapādyate // 1.34 //",
    "GS24vakyp_pu:68": "pareṣām asamākhyeyam abhyāsād eva jāyate /",
    "GS24vakyp_pu:69": "maṇirūpyādivijñānaṃ tadvidāṃ nānumānikam // 1.35 //",
    "GS24vakyp_pu:70": "pratyakṣam anumānaṃ ca vyatikramya vyavasthitāḥ /",
    "GS24vakyp_pu:71": "pitṛrakṣaḥpiśācānāṃ karmajā eva siddhayaḥ // 1.36 //",
    "GS24vakyp_pu:72": "āvirbhūtaprakāśānām anupaplutacetasām /",
    "GS24vakyp_pu:73": "atītānāgatajñānaṃ pratyakṣān na viśiṣyate // 1.37 //",
    "GS24vakyp_pu:74": "atīndriyān asaṃvedyān paśyanty ārṣeṇa cakṣuṣā /",
    "GS24vakyp_pu:75": "ye bhāvān vacanaṃ teṣāṃ nānumānena bādhyate // 1.38 //",
    "GS24vakyp_pu:76": "yo yasya svam iva jñānaṃ darśanaṃ nātiśaṅkate /",
    "GS24vakyp_pu:77": "thitaṃ pratyakṣapakṣe taṃ katham anyo nivartayet // 1.39 //",
    "GS24vakyp_pu:78": "idaṃ puṇyam idaṃ pāpam ity etasmin padadvaye /",
    "GS24vakyp_pu:79": "ācaṇḍālamanuṣyāṇām alpaṃ śāstraprayojanam // 1.40 //",
    "GS24vakyp_pu:80": "caitanyam iva yaś cāyam avicchedena vartate /",
    "GS24vakyp_pu:81": "āgamas tam upāsīno hetuvādair na bādhyate // 1.41 //",
    "GS24vakyp_pu:82": "hastasparśād ivāndhena viṣame pathi dhāvatā /",
    "GS24vakyp_pu:83": "anumānapradhānena vinipāto na durlabhaḥ // 1.42 //",
    "GS24vakyp_pu:84": "tasmād akṛtakaṃ śāstraṃ smṛtiṃ ca sanibandhanām /",
    "GS24vakyp_pu:85": "āśrityārabhyate śiṣṭaiḥ sādhutvaviṣayā smṛtiḥ // 1.43 //",
    "GS24vakyp_pu:86": "dvāv upādānaśabdeṣu śabdau śabdavido viduḥ /",
    "GS24vakyp_pu:87": "eko nimittaṃ śabdānām aparo 'rthe prayujyate // 1.44 //",
    "GS24vakyp_pu:88": "avibhakto vibhaktebhyo jāyate 'rthasya vācakaḥ /",
    "GS24vakyp_pu:89": "śabdas tatrārtharūpātmā saṃbhedam upagacchati // 1.45 //",
    "GS24vakyp_pu:90": "ātmabhedaṃ tayoḥ ke cid astīty āhuḥ purāṇagāḥ /",
    "GS24vakyp_pu:91": "buddhibhedād abhinnasya bhedam eke pracakṣate // 1.46 //",
    "GS24vakyp_pu:92": "araṇisthaṃ yathā jyotiḥ prakāśāntarakāraṇam /",
    "GS24vakyp_pu:93": "tadvac chabdo 'pi buddhisthaḥ śrutīnāṃ kāraṇaṃ pṛthak // 1.47 //",
    "GS24vakyp_pu:94": "vitarkitaḥ purā buddhyā kva cid arthe niveśitaḥ /",
    "GS24vakyp_pu:95": "karaṇebhyo vivṛttena dhvaninā so 'nugṛhyate // 1.48 //",
    "GS24vakyp_pu:96": "nādasya kramajātatvān na pūrvo na paraś ca saḥ /",
    "GS24vakyp_pu:97": "akramaḥ kramarūpeṇa bhedavān iva jāyate // 1.49 //",
    "GS24vakyp_pu:98": "pratibimbaṃ yathānyatra sthitaṃ toyakriyāvaśāt /",
    "GS24vakyp_pu:99": "tatpravṛttim ivānveti sa dharmaḥ sphoṭanādayoḥ // 1.50 //",
    "GS24vakyp_pu:100": "ātmarūpaṃ yathā jñāne jñeyarūpaṃ ca dṛśyate /",
    "GS24vakyp_pu:101": "artharūpaṃ tathā śabde svarūpaṃ ca prakāśate // 1.51 //",
    "GS24vakyp_pu:102": "āṇḍabhāvam ivāpanno yaḥ kratuḥ śabdasaṃjñakaḥ /",
    "GS24vakyp_pu:103": "vṛttis tasya kriyārūpā bhāgaśo bhajate kramam // 1.52 //",
    "GS24vakyp_pu:104": "yathaikabuddhiviṣayā mūrtir ākriyate paṭe /",
    "GS24vakyp_pu:105": "mūrtyantarasya tritayam evaṃ śabde 'pi dṛśyate // 1.53 //",
    "GS24vakyp_pu:106": "yathā prayoktuḥ prāg buddhiḥ śabdeṣv eva pravartate /",
    "GS24vakyp_pu:107": "vyavasāyo grahītṝṇām evaṃ teṣv eva jāyate // 1.54 //",
    "GS24vakyp_pu:108": "arthopasarjanībhūtān abhidheyeṣu keṣu cit /",
    "GS24vakyp_pu:109": "caritārthān parārthatvān na lokaḥ pratipadyate // 1.55 //",
    "GS24vakyp_pu:110": "grāhyatvaṃ grāhakatvaṃ ca dve śaktī tejaso yathā /",
    "GS24vakyp_pu:111": "tathaiva sarvaśabdānām ete pṛthag avasthite // 1.56 //",
    "GS24vakyp_pu:112": "viṣayatvam anāpannaiḥ śabdair nārthaḥ prakāśyate /",
    "GS24vakyp_pu:113": "na sattayaiva te 'rthānām agṛhītāḥ prakāśakāḥ // 1.57 //",
    "GS24vakyp_pu:114": "ato 'nirjñātarūpatvāt kim āhety abhidhīyate /",
    "GS24vakyp_pu:115": "nendriyāṇāṃ prakāśye 'rthe svarūpaṃ gṛhyate tathā // 1.58 //",
    "GS24vakyp_pu:116": "bhedenāvagṛhītau dvau śabdadharmāv apoddhṛtau /",
    "GS24vakyp_pu:117": "bhedakāryeṣu hetutvam avirodhena gacchataḥ // 1.59 //",
    "GS24vakyp_pu:118": "vṛddhyādayo yathā śabdāḥ svarūpopanibandhanāḥ /",
    "GS24vakyp_pu:119": "ādaicpratyāyitaiḥ śabdaiḥ saṃbandhaṃ yānti saṃjñibhiḥ // 1.60 //",
    "GS24vakyp_pu:120": "agniśabdas tathaivāyam agniśabdanibandhanaḥ /",
    "GS24vakyp_pu:121": "agniśrutyaiti saṃbandham agniśabdābhidheyayā // 1.61 //",
    "GS24vakyp_pu:122": "yo ya uccāryate śabdo niyataṃ na sa kāryabhāk /",
    "GS24vakyp_pu:123": "anyapratyāyane śaktir na tasya pratibadhyate // 1.62 //",
    "GS24vakyp_pu:124": "uccaran paratantratvād guṇaḥ kāryair na yujyate /",
    "GS24vakyp_pu:125": "tasmāt tadarthaiḥ kāryāṇāṃ saṃbandhaḥ parikalpyate // 1.63 //",
    "GS24vakyp_pu:126": "sāmānyam āśritaṃ yad yad upamānopameyayoḥ /",
    "GS24vakyp_pu:127": "tasya tasyopamāneṣu dharmo 'nyo vyatiricyate // 1.64 //",
    "GS24vakyp_pu:128": "guṇaḥ prakarṣahetur yaḥ svātantryeṇopadiśyate /",
    "GS24vakyp_pu:129": "tasyāśritād guṇād eva prakṛṣṭatvaṃ pratīyate // 1.65 //",
    "GS24vakyp_pu:130": "tasyābhidheyabhāvena yaḥ śabdaḥ samavasthitaḥ /",
    "GS24vakyp_pu:131": "tasyāpy uccāraṇe rūpam anyat tasmād vivicyate // 1.66 //",
    "GS24vakyp_pu:132": "prāk samjñinābhisaṃbandhāt saṃjñā rūpapadārthikā /",
    "GS24vakyp_pu:133": "ṣaṣṭhyāś ca prathamāyāś ca nimittatvāya kalpate // 1.67 //",
    "GS24vakyp_pu:134": "trārthavattvāt prathamā saṃjñāśabdād vidhīyate /",
    "GS24vakyp_pu:135": "asyeti vyatirekaś ca tadarthād eva jāyate // 1.68 //",
    "GS24vakyp_pu:136": "svaṃ rūpam iti kaiś cit tu vyaktiḥ saṃjñopadiśyate /",
    "GS24vakyp_pu:137": "jāteḥ kāryāṇi saṃsṛṣṭā jātis tu pratipadyate // 1.69 //",
    "GS24vakyp_pu:138": "saṃjñinīṃ vyaktim icchanti sūtre grāhyām athāpare /",
    "GS24vakyp_pu:139": "jātipratyāyitā vyaktiḥ pradeśeṣūpatiṣṭhate // 1.70 //",
    "GS24vakyp_pu:140": "kāryatve nityatāyāṃ vā ke cid ekatvavādinaḥ /",
    "GS24vakyp_pu:141": "kāryatve nityatāyāṃ vā ke cin nānātvavādinaḥ // 1.71 //",
    "GS24vakyp_pu:142": "padabhede 'pi varṇānām ekatvaṃ na nivartate /",
    "GS24vakyp_pu:143": "vākyeṣu padam ekaṃ ca bhinneṣv apy upalabhyate // 1.72 //",
    "GS24vakyp_pu:144": "na varṇavyatirekeṇa padam anyac ca vidyate /",
    "GS24vakyp_pu:145": "vākyaṃ varṇapadābhyāṃ ca vyatiriktaṃ na kiṃ ca na // 1.73 //",
    "GS24vakyp_pu:146": "pade na varṇā vidyante varṇeṣv avayavā na ca /",
    "GS24vakyp_pu:147": "vākyāt padānām atyantaṃ pravibhāgo na kaś ca na // 1.74 //",
    "GS24vakyp_pu:148": "bhinnadarśanam āśritya vyavahāro 'nugamyate /",
    "GS24vakyp_pu:149": "tatra yan mukhyam ekeṣāṃ tatrānyeṣāṃ viparyayaḥ // 1.75 //",
    "GS24vakyp_pu:150": "sphoṭasyābhinnakālasya dhvanikālānupātinaḥ /",
    "GS24vakyp_pu:151": "grahaṇopādhibhedena vṛttibhedaṃ pracakṣate // 1.76 //",
    "GS24vakyp_pu:152": "svabhāvabhedān nityatve hrasvadīrghaplutādiṣu /",
    "GS24vakyp_pu:153": "prākṛtasya dhvaneḥ kālaḥ śabdasyety upacaryate // 1.77 //",
    "GS24vakyp_pu:154": "śabdasya grahaṇe hetuḥ prākṛto dhvanir iṣyate /",
    "GS24vakyp_pu:155": "sthitibhedanimittatvaṃ vaikṛtaḥ pratipadyate // 1.78 //",
    "GS24vakyp_pu:156": "śabdasyordhvam abhivyakter vṛttibhedaṃ tu vaikṛtāḥ /",
    "GS24vakyp_pu:157": "dhvanayaḥ samupohante sphoṭātmā tair na bhidyate // 1.79 //",
    "GS24vakyp_pu:158": "indriyasyaiva saṃskāraḥ śabdasyaivobhayasya vā /",
    "GS24vakyp_pu:159": "kriyate dhvanibhir vādās trayo 'bhivyaktivādinām // 1.80 //",
    "GS24vakyp_pu:160": "indriyasyaiva saṃskāraḥ samādhānāñjanādibhiḥ /",
    "GS24vakyp_pu:161": "viṣayasya tu saṃskāras tadgandhapratipattaye // 1.81 //",
    "GS24vakyp_pu:162": "cakṣuṣaḥ prāpyakāritve tejasā tu dvayor api /",
    "GS24vakyp_pu:163": "viṣayendriyayor iṣṭaḥ saṃskāraḥ sa kramo dhvaneḥ // 1.82 //",
    "GS24vakyp_pu:164": "sphoṭarūpāvibhāgena dhvaner grahaṇam iṣyate /",
    "GS24vakyp_pu:165": "kaiś cid dhvanir asaṃvedyaḥ svatantro 'nyaiḥ prakalpitaḥ // 1.83 //",
    "GS24vakyp_pu:166": "yathānuvākaḥ śloko vā soḍhatvam upagacchati /",
    "GS24vakyp_pu:167": "āvṛttyā na tu sa granthaḥ pratyāvṛtti nirūpyate // 1.84 //",
    "GS24vakyp_pu:168": "pratyayair anupākhyeyair grahaṇānuguṇais tathā /",
    "GS24vakyp_pu:169": "dhvaniprakāśite śabde svarūpam avadhāryate // 1.85 //",
    "GS24vakyp_pu:170": "nādair āhitabījāyām antyena dhvaninā saha /",
    "GS24vakyp_pu:171": "āvṛttaparipākāyāṃ buddhau śabdo 'vadhāryate // 1.86 //",
    "GS24vakyp_pu:172": "asataś cāntarāle yāñ śabdān astīti manyate /",
    "GS24vakyp_pu:173": "pratipattur aśaktiḥ sā grahaṇopāya eva saḥ // 1.87 //",
    "GS24vakyp_pu:174": "bhedānukāro jñānasya vācaś copaplavo dhruvaḥ /",
    "GS24vakyp_pu:175": "kramopasṛṣṭarūpā vāg jñānaṃ jñeyavyapāśrayam // 1.88 //",
    "GS24vakyp_pu:176": "[jñeyena na vinā jñānaṃ vyavahāre 'vatiṣṭhate /",
    "GS24vakyp_pu:177": "nālabdhakramayā vācā kaś cid artho 'bhidhīyate] // 1.89 //",
    "GS24vakyp_pu:178": "yathādyasaṃkhyāgrahaṇam upāyaḥ pratipattaye /",
    "GS24vakyp_pu:179": "saṃkhyāntarāṇāṃ bhede 'pi tathā śabdāntaraśrutiḥ // 1.90 //",
    "GS24vakyp_pu:180": "pratyekaṃ vyañjakā bhinnā varṇavākyapadeṣu ye /",
    "GS24vakyp_pu:181": "teṣām atyantabhede 'pi saṃkīrṇā iva śaktayaḥ // 1.91 //",
    "GS24vakyp_pu:182": "yathaiva darśanaiḥ pūrvair dūrāt saṃtamase 'pi vā /",
    "GS24vakyp_pu:183": "anyathākṛtya viṣayam anyathaivādhyavasyati // 1.92 //",
    "GS24vakyp_pu:184": "vyajyamāne tathā vākye vākyābhivyaktihetubhiḥ /",
    "GS24vakyp_pu:185": "bhāgāvagraharūpeṇa pūrvaṃ buddhiḥ pravartate // 1.93 //",
    "GS24vakyp_pu:186": "yathānupūrvīniyamo vikāre kṣīrabījayoḥ /",
    "GS24vakyp_pu:187": "tathaiva pratipattṝṇāṃ niyato buddhiṣu kramaḥ // 1.94 //",
    "GS24vakyp_pu:188": "bhāgavatsv api teṣv eva rūpabhedo dhvaneḥ kramāt /",
    "GS24vakyp_pu:189": "nirbhāgeṣv abhyupāyo vā bhāgabhedaprakalpanam // 1.95 //",
    "GS24vakyp_pu:190": "anekavyaktyabhivyaṅgyā jātiḥ sphoṭa iti smṛtā /",
    "GS24vakyp_pu:191": "kaiś cid vyaktaya evāsyā dhvanitvena prakalpitāḥ // 1.96 //",
    "GS24vakyp_pu:192": "avikārasya śabdasya nimittair vikṛto dhvaniḥ /",
    "GS24vakyp_pu:193": "upalabdhau nimittatvam upayāti prakāśavat // 1.97 //",
    "GS24vakyp_pu:194": "na cānityeṣv abhivyaktir niyamena vyavasthitā /",
    "GS24vakyp_pu:195": "āśrayair api nityānāṃ jātīnāṃ vyaktir iṣyate // 1.98 //",
    "GS24vakyp_pu:196": "deśādibhiś ca saṃbandho dṛṣṭaḥ kāyavatām api /",
    "GS24vakyp_pu:197": "deśabhedavikalpe 'pi na bhedo dhvaniśabdayoḥ // 1.99 //",
    "GS24vakyp_pu:198": "grahaṇagrāhyayoḥ siddhā yogyatā niyatā yathā /",
    "GS24vakyp_pu:199": "vyaṅgyavyañjakabhāve 'pi tathaiva sphoṭanādayoḥ // 1.100 //",
    "GS24vakyp_pu:200": "sadṛśagrahaṇānāṃ ca gandhādīnāṃ prakāśakam /",
    "GS24vakyp_pu:201": "nimittaṃ niyataṃ loke pratidravyam avasthitam // 1.101 //",
    "GS24vakyp_pu:202": "prakāśakānāṃ bhedāṃś ca prakāśyo 'rtho 'nuvartate /",
    "GS24vakyp_pu:203": "tailodakādibhede tat pratyakṣaṃ pratibimbake // 1.102 //",
    "GS24vakyp_pu:204": "viruddhaparimāṇeṣu vajrādarśatalādiṣu /",
    "GS24vakyp_pu:205": "parvatādisarūpāṇāṃ bhāvānāṃ nāsti saṃbhavaḥ // 1.103 //",
    "GS24vakyp_pu:206": "tasmād abhinnakāleṣu varṇavākyapadādiṣu /",
    "GS24vakyp_pu:207": "vṛttikālaḥ svakālaś ca nādabhedād vibhajyate // 1.104 //",
    "GS24vakyp_pu:208": "yaḥ saṃyogavibhāgābhyāṃ karaṇair upajanyate /",
    "GS24vakyp_pu:209": "sa sphoṭaḥ śabdajāḥ śabdā dhvanayo 'nyair udāhṛtāḥ // 1.105 //",
    "GS24vakyp_pu:210": "alpe mahati vā śabde sphoṭakālo na bhidyate /",
    "GS24vakyp_pu:211": "paras tu śabdasaṃtānaḥ pracayāpacayātmakaḥ // 1.106 //",
    "GS24vakyp_pu:212": "dūrāt prabheva dīpasya dhvanimātraṃ tu lakṣyate /",
    "GS24vakyp_pu:213": "ghaṇṭādīnāṃ ca śabdeṣu vyakto bhedaḥ sa dṛśyate // 1.107 //",
    "GS24vakyp_pu:214": "dravyābhighātāt pracitau bhinnau dīrghaplutāv api /",
    "GS24vakyp_pu:215": "kampe tūparate jātā nādā vṛtter viśeṣakāḥ // 1.108 //",
    "GS24vakyp_pu:216": "anavasthitakampe 'pi karaṇe dhvanayo 'pare /",
    "GS24vakyp_pu:217": "sphoṭād evopajāyante jvālā jvālāntarād iva // 1.109 //",
    "GS24vakyp_pu:218": "vāyor aṇūnāṃ jñānasya śabdatvāpattir iṣyate /",
    "GS24vakyp_pu:219": "kaiś cid darśanabhedo hi pravādeṣv anavasthitaḥ // 1.110 //",
    "GS24vakyp_pu:220": "[labdhakriyaḥ prayatnena vaktur icchānuvartinā /",
    "GS24vakyp_pu:221": "sthāneṣv abhihato vāyuḥ śabdatvaṃ pratipadyate // 1.111 //",
    "GS24vakyp_pu:222": "tasya kāraṇasāmarthyād vegapracayadharmaṇaḥ /",
    "GS24vakyp_pu:223": "saṃnipātād vibhajyante sāravatyo 'pi mūrtayaḥ // 1.112 //",
    "GS24vakyp_pu:224": "aṇavaḥ sarvaśaktitvād bhedasaṃsargavṛttayaḥ /",
    "GS24vakyp_pu:225": "chāyātapatamaḥśabda- bhāvena pariṇāminaḥ // 1.113 //",
    "GS24vakyp_pu:226": "svaśaktau vyajyamānāyāṃ prayatnena samīritāḥ /",
    "GS24vakyp_pu:227": "abhrāṇīva pracīyante śabdākhyāḥ paramāṇavaḥ // 1.114 //",
    "GS24vakyp_pu:228": "athāyam āntaro jñātā sūkṣmavāgātmani sthitaḥ /",
    "GS24vakyp_pu:229": "vyaktaye svasya rūpasya śabdatvena vivartate // 1.115 //",
    "GS24vakyp_pu:230": "sa manobhāvam āpadya tejasā pākam āgataḥ /",
    "GS24vakyp_pu:231": "vāyum āviśati prāṇam athāsau samudīryate // 1.116 //",
    "GS24vakyp_pu:232": "antaḥkaraṇatattvasya vāyur āśrayatāṃ gataḥ /",
    "GS24vakyp_pu:233": "taddharmeṇa samāviṣṭas tejasaiva vivartate // 1.117 //",
    "GS24vakyp_pu:234": "vibhajan svātmano granthīñ śrutirūpaiḥ pṛthagvidhaiḥ /",
    "GS24vakyp_pu:235": "prāṇo varṇān abhivyajya varṇeṣv evopalīyate // 1.118 //",
    "GS24vakyp_pu:236": "ātmā buddhyā samarthyārthān mano yuṅkte vivakṣayā /",
    "GS24vakyp_pu:237": "manaḥ kāyāgnim āhanti sa prerayati mārutam] // 1.119 //",
    "GS24vakyp_pu:238": "ajasravṛttir yaḥ śabdaḥ sūkṣmatvān nopalabhyate /",
    "GS24vakyp_pu:239": "vyajanād vāyur iva sa svanimittāt pratīyate // 1.120 //",
    "GS24vakyp_pu:240": "tasya prāṇe ca yā śaktir yā ca buddhau vyavasthitā /",
    "GS24vakyp_pu:241": "vivartamānā sthāneṣu saiṣā bhedaṃ prapadyate // 1.121 //",
    "GS24vakyp_pu:242": "śabdeṣv evāśritā śaktir viśvasyāsya nibandhanī /",
    "GS24vakyp_pu:243": "yannetraḥ pratibhātmāyaṃ bhedarūpaḥ pratāyate // 1.122 //",
    "GS24vakyp_pu:244": "śabdādibhedaḥ śabdena vyākhyāto rūpyate yataḥ /",
    "GS24vakyp_pu:245": "tasmād arthavidhāḥ sarvāḥ śabdamātrāsu niśritāḥ // 1.123 //",
    "GS24vakyp_pu:246": "śabdasya pariṇāmo 'yam ity āmnāyavido viduḥ /",
    "GS24vakyp_pu:247": "chandobhya eva prathamam etad viśvaṃ pravartate // 1.124 //",
    "GS24vakyp_pu:248": "vibhajya bahudhātmānaṃ sa cchandasyaḥ prajāpatiḥ /",
    "GS24vakyp_pu:249": "chandomayībhir mātrābhir bahudhaiva viveśa tam // 1.125 //",
    "GS24vakyp_pu:250": "sādhvī vāg bhūyasī yeṣu puruṣeṣu vyavasthitā /",
    "GS24vakyp_pu:251": "adhikaṃ vartate teṣu puṇyaṃ rūpaṃ prajāpateḥ // 1.126 //",
    "GS24vakyp_pu:252": "prājāpatyaṃ mahat tejas tatpātrair iva saṃvṛtam /",
    "GS24vakyp_pu:253": "śarīrabhede viduṣāṃ svāṃ yonim upadhāvati // 1.127 //",
    "GS24vakyp_pu:254": "yad etan maṇḍalaṃ bhāsvad dhāma citrasya rādhasaḥ /",
    "GS24vakyp_pu:255": "tadbhāvam abhisaṃbhūya vidyāyāṃ pravilīyate // 1.128 //",
    "GS24vakyp_pu:256": "itikartavyatā loke sarvā śabdavyapāśrayā /",
    "GS24vakyp_pu:257": "yāṃ pūrvāhitasaṃskāro bālo 'pi pratipadyate // 1.129 //",
    "GS24vakyp_pu:258": "yaḥ karaṇavinyāsaḥ prāṇasyordhvaṃ samīraṇam /",
    "GS24vakyp_pu:259": "sthānānām abhighātaś ca na vinā śabdabhāvanām // 1.130 //",
    "GS24vakyp_pu:260": "na so 'sti pratyayo loke yaḥ śabdānugamād ṛte /",
    "GS24vakyp_pu:261": "anuviddham iva jñānaṃ sarvaṃ śabdena bhāsate // 1.131 //",
    "GS24vakyp_pu:262": "vāgrūpatā ced utkrāmed avabodhasya śāśvatī /",
    "GS24vakyp_pu:263": "na prakāśaḥ prakāśeta sā hi pratyavamarśinī // 1.132 //",
    "GS24vakyp_pu:264": "sā sarvavidyāśilpānāṃ kalānāṃ copabandhanī /",
    "GS24vakyp_pu:265": "tadvaśād abhiniṣpannaṃ sarvaṃ vastu vibhajyate // 1.133 //",
    "GS24vakyp_pu:266": "saiṣā saṃsāriṇāṃ saṃjñā bahir antaś ca vartate /",
    "GS24vakyp_pu:267": "tanmātrām avyatikrāntaṃ caitanyaṃ sarvajātiṣu // 1.134 //",
    "GS24vakyp_pu:268": "arthakriyāsu vāk sarvān samīhayati dehinaḥ /",
    "GS24vakyp_pu:269": "tadutkrāntau visaṃjño 'yaṃ dṛśyate kāṣṭhakuḍyavat // 1.135 //",
    "GS24vakyp_pu:270": "bhedodgrāhavivartena labdhākāraparigrahā /",
    "GS24vakyp_pu:271": "āmnātā sarvavidyāsu vāg eva prakṛtiḥ parā // 1.136 //",
    "GS24vakyp_pu:272": "ekatvam anatikrāntā vāṅnetrā vāṅnibandhanāḥ /",
    "GS24vakyp_pu:273": "pṛthak pratyavabhāsante vāgvibhāgā gavādayaḥ // 1.137 //",
    "GS24vakyp_pu:274": "ṣaḍdvārāṃ ṣaḍadhiṣṭhānāṃ ṣaṭprabodhāṃ ṣaḍavyayām /",
    "GS24vakyp_pu:275": "te mṛtyum ativartante ye vai vācam upāsate // 1.138 //",
    "GS24vakyp_pu:276": "pravibhāge yathā kartā tayā kārye pravartate /",
    "GS24vakyp_pu:277": "avibhāge tathā saiva kāryatvenāvatiṣṭhate // 1.139 //",
    "GS24vakyp_pu:278": "pravibhajyātmanātmānaṃ sṛṣṭvā bhāvān pṛthagvidhān /",
    "GS24vakyp_pu:279": "sarveśvaraḥ sarvamayaḥ svapne bhoktā pravartate // 1.140 //",
    "GS24vakyp_pu:280": "svamātrā paramātrā vā śrutyā prakramyate yathā /",
    "GS24vakyp_pu:281": "tathaiva rūḍhatām eti tayā hy artho vidhīyate // 1.141 //",
    "GS24vakyp_pu:282": "atyantam atathābhūte nimitte śrutyapāśrayāt /",
    "GS24vakyp_pu:283": "dṛśyate 'lātacakrādau vastvākāranirūpaṇā // 1.142 //",
    "GS24vakyp_pu:284": "api prayoktur ātmānaṃ śabdam antar avasthitam /",
    "GS24vakyp_pu:285": "prāhur mahāntam ṛṣabhaṃ yena sāyujyam iṣyate // 1.143 //",
    "GS24vakyp_pu:286": "tasmād yaḥ śabdasaṃskāraḥ sā siddhiḥ paramātmanaḥ /",
    "GS24vakyp_pu:287": "tasya pravṛttitattvajñas tad brahmāmṛtam aśnute // 1.144 //",
    "GS24vakyp_pu:288": "prāṇavṛttim atikrānte vācas tattve vyavasthitaḥ /",
    "GS24vakyp_pu:289": "kramasaṃhārayogena saṃhṛtyātmānam ātmani // 1.145 //",
    "GS24vakyp_pu:290": "vācaḥ saṃskāram ādhāya vācaṃ jñāne niveśya ca /",
    "GS24vakyp_pu:291": "vibhajya bandhanāny asyāḥ kṛtvā tāṃ chinnabandhanām // 1.146 //",
    "GS24vakyp_pu:292": "jyotir āntaram āsādya cchinnagranthiparigrahaḥ /",
    "GS24vakyp_pu:293": "kāraṇajyotiṣaikatvaṃ chittvā granthīn pravartate // 1.147 //",
    "GS24vakyp_pu:294": "na jātv akartṛkaṃ kaś cid āgamaṃ pratipadyate /",
    "GS24vakyp_pu:295": "bījaṃ sarvāgamāpāye trayy evāto vyavasthitā // 1.148 //",
    "GS24vakyp_pu:296": "astaṃ yāteṣu vādeṣu kartṛṣv anyeṣv asatsv api /",
    "GS24vakyp_pu:297": "śrutismṛtyuditaṃ dharmaṃ loko na vyativartate // 1.149 //",
    "GS24vakyp_pu:298": "jñāne svābhāvike nārthaḥ śāstraiḥ kaś ca na vidyate /",
    "GS24vakyp_pu:299": "dharmo jñānasya hetuś cet tasyāmnāyo nibandhanam // 1.150 //",
    "GS24vakyp_pu:300": "vedaśāstrāvirodhī ca tarkaś cakṣur apaśyatām /",
    "GS24vakyp_pu:301": "rūpamātrād dhi vākyārthaḥ kevalaṃ nātitiṣṭhati // 1.151 //",
    "GS24vakyp_pu:302": "sato 'vivakṣā pārārthyaṃ vyaktir arthasya laiṅgikī /",
    "GS24vakyp_pu:303": "iti nyāyo bahuvidhas tarkeṇa pravibhajyate // 1.152 //",
    "GS24vakyp_pu:304": "śabdānām eva sā śaktis tarko yaḥ puruṣāśrayaḥ /",
    "GS24vakyp_pu:305": "sa śabdānugato nyāyo 'nāgameṣv anibandhanaḥ // 1.153 //",
    "GS24vakyp_pu:306": "yad udumbaravarṇānāṃ ghaṭīnāṃ maṇḍalaṃ mahat /",
    "GS24vakyp_pu:307": "pītaṃ na gamayet svargaṃ kiṃ tat kratugataṃ nayet // 1.154 //",
    "GS24vakyp_pu:308": "rūpādayo yathā dṛṣṭāḥ pratyarthaṃ yataśaktayaḥ /",
    "GS24vakyp_pu:309": "śabdās tathaiva dṛśyante viṣāpaharaṇādiṣu // 1.155 //",
    "GS24vakyp_pu:310": "yathaiṣāṃ tatra sāmarthyaṃ dharme 'py evaṃ pratīyatām /",
    "GS24vakyp_pu:311": "sādhūnāṃ sādhubhis tasmād vācyam abhyudayārthinām // 1.156 //",
    "GS24vakyp_pu:312": "sarvo 'dṛṣṭaphalān arthān āgamāt pratipadyate /",
    "GS24vakyp_pu:313": "viparītaṃ ca sarvatra śakyate vaktum āgame // 1.157 //",
    "GS24vakyp_pu:314": "sādhutvajñānaviṭayā seyaṃ vyākaraṇasmṛtiḥ /",
    "GS24vakyp_pu:315": "avicchedena śiṣṭānām idaṃ smṛtinibandhanam // 1.158 //",
    "GS24vakyp_pu:316": "vaikharyā madhyamāyāś ca paśyantyāś caitad adbhutam /",
    "GS24vakyp_pu:317": "anekatīrthabhedāyās trayyā vācaḥ paraṃ padam // 1.159 //",
    "GS24vakyp_pu:318": "gaur iva prakṣaraty ekā rasam uttamaśālinī /",
    "GS24vakyp_pu:319": "divyādivyena rūpeṇa bhāratī gauḥ śucismitā // 1.160 //",
    "GS24vakyp_pu:320": "etayor antaraṃ paśya sūkṣmayoḥ spandamānayoḥ /",
    "GS24vakyp_pu:321": "prāṇāpānāntare nityam ekā sarvasya tiṣṭhati // 1.161 //",
    "GS24vakyp_pu:322": "anyā tv apreryamāṇaiva vinā prāṇena vartate /",
    "GS24vakyp_pu:323": "jāyate hi tataḥ prāṇo vācam āpyāyayan punaḥ // 1.162 //",
    "GS24vakyp_pu:324": "prāṇenāpyāyitā saivaṃ vyavahāranibandhanī /",
    "GS24vakyp_pu:325": "sarvasyocchvāsam āsādya na vāg vadati karhi cit // 1.163 //",
    "GS24vakyp_pu:326": "ghoṣiṇī jātanirghoṣā aghoṣā ca pravartate /",
    "GS24vakyp_pu:327": "tayor api ca ghoṣiṇyā nirghoṣaiva garīyasī // 1.164 //",
    "GS24vakyp_pu:328": "sthāneṣu vivṛte vāyau kṛtavarṇaparigrahā /",
    "GS24vakyp_pu:329": "vaikharī vāk prayoktṝṇāṃ prāṇavṛttinibandhanā // 1.165 //",
    "GS24vakyp_pu:330": "kevalaṃ buddhyupādāna- kramarūpānupātinī /",
    "GS24vakyp_pu:331": "prāṇavṛttim atikramya madhyamā vāk pravartate // 1.166 //",
    "GS24vakyp_pu:332": "avibhāgā tu paśyantī sarvataḥ saṃhṛtakramā /",
    "GS24vakyp_pu:333": "svarūpajyotir evāntaḥ sūkṣmā vāg anapāyinī // 1.167 //",
    "GS24vakyp_pu:334": "pīyūṣāpūryamāṇāpi nityam āgantubhir malaiḥ /",
    "GS24vakyp_pu:335": "antyā kaleva somasya nātyantam abhibhūyate // 1.168 //",
    "GS24vakyp_pu:336": "yasyāṃ dṛṣṭasvarūpāyām adhikāro nivartate /",
    "GS24vakyp_pu:337": "puruṣe ṣoḍaśakale tām āhur amṛtāṃ kalām // 1.169 //",
    "GS24vakyp_pu:338": "prāptoparāgarūpā sā viplavair anuṣaṅgibhiḥ /",
    "GS24vakyp_pu:339": "vaikharī sattvamātreva guṇair na vyavakīryate // 1.170 //",
    "GS24vakyp_pu:340": "tadvibhāgāvibhāgābhyāṃ kriyamāṇam avasthitam /",
    "GS24vakyp_pu:341": "svabhāvajñais tu bhāvānāṃ dṛśyante śabdaśaktayaḥ // 1.171 //",
    "GS24vakyp_pu:342": "anādim avyavacchinnāṃ śrutim āhur akartṛkām /",
    "GS24vakyp_pu:343": "śiṣṭair nibadhyamānā tu na vyavacchidyate smṛtiḥ // 1.172 //",
    "GS24vakyp_pu:344": "avibhāgād vivṛttānām abhikhyā svapnavac chrutau /",
    "GS24vakyp_pu:345": "bhāvatattvaṃ tu vijñāya liṅgebhyo vihitā smṛtiḥ // 1.173 //",
    "GS24vakyp_pu:346": "kāyavāgbuddhiviṣayā ye malāḥ samavasthitāḥ /",
    "GS24vakyp_pu:347": "cikitsālakṣaṇādhyātma- śāstrais teṣāṃ viśuddhayaḥ // 1.174 //",
    "GS24vakyp_pu:348": "śabdaḥ saṃskārahīno yo gaur iti prayuyukṣyate /",
    "GS24vakyp_pu:349": "tam apabhraṃśam icchanti viśiṣṭārthaniveśinam // 1.175 //",
    "GS24vakyp_pu:350": "asvagoṇyādayaḥ śabdāḥ sādhavo viṣayāntare /",
    "GS24vakyp_pu:351": "nimittabhedāt sarvatra sādhutvaṃ ca vyavasthitam // 1.176 //",
    "GS24vakyp_pu:352": "te sādhuṣv anumānena pratyayotpattihetavaḥ /",
    "GS24vakyp_pu:353": "tādātmyam upagamyeva śabdārthasya prakāśakāḥ // 1.177 //",
    "GS24vakyp_pu:354": "na śiṣṭair anugamyante paryāyā iva sādhavaḥ /",
    "GS24vakyp_pu:355": "te yataḥ smṛtiśāstreṇa tasmāt sākṣād avācakāḥ // 1.178 //",
    "GS24vakyp_pu:356": "aṃbvaṃbv iti yathā bālaḥ śikṣamāṇo 'pabhāṣate /",
    "GS24vakyp_pu:357": "avyaktaṃ tadvidāṃ tena vyaktau bhavati niścayaḥ // 1.179 //",
    "GS24vakyp_pu:358": "evaṃ sādhau prayoktavye yo 'pabhraṃśaḥ prayujyate /",
    "GS24vakyp_pu:359": "tena sādhuvyavahitaḥ kaś cid artho 'bhidhīyate // 1.180 //",
    "GS24vakyp_pu:360": "pāraṃparyād apabhraṃśā viguṇeṣv abhidhātṛṣu /",
    "GS24vakyp_pu:361": "prasiddhim āgatā yena teṣāṃ sādhur avācakaḥ // 1.181 //",
    "GS24vakyp_pu:362": "daivī vāg vyatikīrṇeyam aśaktair abhidhātṛbhiḥ /",
    "GS24vakyp_pu:363": "anityadarśināṃ tv asmin vāde buddhiviparyayaḥ // 1.182 //",
    "GS24vakyp_pu:364": "ubhayeṣām avicchedād anyaśabdavivakṣayā /",
    "GS24vakyp_pu:365": "yo 'nyaḥ prayujyate śabdo na so 'rthasyābhidhāyakaḥ // 1.183 //",
    "GS24vakyp_pu:366": "// iti bhartṛharikṛte vākyapadīye brahmakāṇḍaṃ samāptam //",
    "GS24vakyp_pu:367": "2. Vākyakāṇḍam ākhyātaṃ śabdasaṃghāto jātiḥ saṃghātavartinī /",
    "GS24vakyp_pu:368": "eko 'navayavaḥ śabdaḥ kramo buddhyanusaṃhṛtiḥ // 2.1 //",
    "GS24vakyp_pu:369": "padam ādyaṃ pṛthak sarvaṃ padaṃ sāpekṣam ity api /",
    "GS24vakyp_pu:370": "vākyaṃ prati matir bhinnā bahudhā nyāyadarśinām // 2.2 //",
    "GS24vakyp_pu:371": "nighātādivyavasthārthaṃ śāstre yat paribhāṣitam /",
    "GS24vakyp_pu:372": "sākāṅkṣāvayavaṃ tena na sarvaṃ tulyalakṣaṇam // 2.3 //",
    "GS24vakyp_pu:373": "sākāṅkṣāvayavaṃ bhede parānākāṅkṣaśabdakam /",
    "GS24vakyp_pu:374": "karmapradhānaṃ guṇavad ekārthaṃ vākyam ucyate // 2.4 //",
    "GS24vakyp_pu:375": "saṃbodhanapadaṃ yac ca tat kriyāyā viśeṣakam /",
    "GS24vakyp_pu:376": "vrajāni devadatteti nighāto 'tra tathā sati // 2.5 //",
    "GS24vakyp_pu:377": "yathānekam api ktvāntaṃ tiṅantasya viśeṣakam /",
    "GS24vakyp_pu:378": "tathā tiṅantaṃ tatrāhus tiṅantasya viśeṣakam // 2.6 //",
    "GS24vakyp_pu:379": "yathaika eva sarvārtha- prakāśaḥ pravibhajyate /",
    "GS24vakyp_pu:380": "dṛśyabhedānukāreṇa vākyārthāvagamas tathā // 2.7 //",
    "GS24vakyp_pu:381": "citrasyaikasya rūpasya yathā bhedanidarśanaiḥ /",
    "GS24vakyp_pu:382": "nīlādibhiḥ samākhyānaṃ kriyate bhinnalakṣaṇaiḥ // 2.8 //",
    "GS24vakyp_pu:383": "tathaivaikasya vākyasya nirākāṅkṣasya sarvataḥ /",
    "GS24vakyp_pu:384": "śabdāntaraiḥ samākhyānaṃ sākāṅkṣair anugamyate // 2.9 //",
    "GS24vakyp_pu:385": "yathā pade vibhajyante prakṛtipratyayādayaḥ /",
    "GS24vakyp_pu:386": "apoddhāras tathā vākye padānām upapadyate // 2.10 //",
    "GS24vakyp_pu:387": "varṇāntarasarūpatvaṃ varṇabhāgeṣu dṛśyate /",
    "GS24vakyp_pu:388": "padāntarasarūpāś ca padabhāgā iva sthitāḥ // 2.11 //",
    "GS24vakyp_pu:389": "bhāgair anarthakair yuktā vṛṣabhodakayāvakāḥ /",
    "GS24vakyp_pu:390": "anvayavyatirekau tu vyavahāranibandhanam // 2.12 //",
    "GS24vakyp_pu:391": "śabdasya na vibhāgo 'sti kuto 'rthasya bhaviṣyati /",
    "GS24vakyp_pu:392": "vibhāgaiḥ prakriyābhedam avidvān pratipadyate // 2.13 //",
    "GS24vakyp_pu:393": "brāhmaṇārtho yathā nāsti kaś cid brāhmaṇakambale /",
    "GS24vakyp_pu:394": "devadattādayo vākye tathaiva syur anarthakāḥ // 2.14 //",
    "GS24vakyp_pu:395": "sāmānyārthas tirobhūto na viśeṣe 'vatiṣṭhate /",
    "GS24vakyp_pu:396": "upāttasya kutas tyāgo nivṛttaḥ kvāvatiṣṭhatām // 2.15 //",
    "GS24vakyp_pu:397": "aśābdo yadi vākyārthaḥ padārtho 'pi tathā bhavet /",
    "GS24vakyp_pu:398": "evaṃ sati ca saṃbandhaḥ śabdasyārthena hīyate // 2.16 //",
    "GS24vakyp_pu:399": "viśeṣaśabdāḥ keṣāṃ cit sāmānyapratirūpakāḥ /",
    "GS24vakyp_pu:400": "śabdāntarābhisaṃbandhād vyajyante pratipattṛṣu // 2.17 //",
    "GS24vakyp_pu:401": "teṣāṃ tu kṛtsno vākyārthaḥ pratibhedaṃ samāpyate /",
    "GS24vakyp_pu:402": "vyaktopavyañjanā siddhir arthasya pratipattṛṣu // 2.18 //",
    "GS24vakyp_pu:403": "sa vyaktaḥ kramavāñ śabda upāṃśu yam adhīyate /",
    "GS24vakyp_pu:404": "akramas tu vitatyeva buddhir yatrāvatiṣṭhate // 2.19 //",
    "GS24vakyp_pu:405": "yathotkṣepaviśeṣe 'pi karmabhedo na gṛhyate /",
    "GS24vakyp_pu:406": "āvṛttau vyajyate jātiḥ karmabhir bhramaṇādibhiḥ // 2.20 //",
    "GS24vakyp_pu:407": "varṇavākyapadeṣv evaṃ tulyopavyañjanā śrutiḥ /",
    "GS24vakyp_pu:408": "atyantabhede tattvasya sarūpeva pratīyate // 2.21 //",
    "GS24vakyp_pu:409": "nityeṣu ca kutaḥ pūrvaṃ paraṃ vā paramārthataḥ /",
    "GS24vakyp_pu:410": "ekasyaiva tu sā śaktir yad evam avabhāsate // 2.22 //",
    "GS24vakyp_pu:411": "ciraṃ kṣipram iti jñāne kālabhedād ṛte yathā /",
    "GS24vakyp_pu:412": "bhinnakāle prakāśete sa dharmo hrasvadīrghayoḥ // 2.23 //",
    "GS24vakyp_pu:413": "na nityaḥ kramamātrābhiḥ kālo bhedam ihārhati /",
    "GS24vakyp_pu:414": "vyāvartinīnāṃ mātrāṇām abhāve kīdṛśaḥ kramaḥ // 2.24 //",
    "GS24vakyp_pu:415": "tābhyo yā jāyate buddhir ekā sā bhāgavarjitā /",
    "GS24vakyp_pu:416": "sā hi svaśaktyā bhinneva kramapratyavamarśinī // 2.25 //",
    "GS24vakyp_pu:417": "kramollekhānuṣaṅgeṇa tasyāṃ yad bījam āhitam /",
    "GS24vakyp_pu:418": "tattvanānātvayos tasya niruktir nāvatiṣṭhate // 2.26 //",
    "GS24vakyp_pu:419": "bhāvanāsamaye tv etat kramasāmarthyam akramam /",
    "GS24vakyp_pu:420": "vyāvṛttabhedo yenārtho bhedavān upalabhyate // 2.27 //",
    "GS24vakyp_pu:421": "adāni vākye tāny eva varṇās te ca pade yadi /",
    "GS24vakyp_pu:422": "varṇeṣu varṇabhāgānāṃ bhedaḥ syāt paramāṇuvat // 2.28 //",
    "GS24vakyp_pu:423": "bhāgānām anupaśleṣān na varṇo na padaṃ bhavet /",
    "GS24vakyp_pu:424": "teṣām avyapadeśyatvāt kim anyad vyapadiśyatām // 2.29 //",
    "GS24vakyp_pu:425": "d antaḥśabdatattvaṃ tu bhāgair ekaṃ prakāśitam /",
    "GS24vakyp_pu:426": "m āhur apare śabdaṃ tasya vākye tathaikatām // 2.30 //",
    "GS24vakyp_pu:427": "thabhāgais tathā teṣām āntaro 'rthaḥ prakāśyate /",
    "GS24vakyp_pu:428": "asyaivātmano bhedau śabdārthāv apṛthaksthitau // 2.31 //",
    "GS24vakyp_pu:429": "prakāśakaprakāśyatvaṃ kāryakāraṇarūpatā /",
    "GS24vakyp_pu:430": "antarmātrātmanas tasya śabdatattvasya sarvadā // 2.32 //",
    "GS24vakyp_pu:431": "tasyaivāstitvanāstitve sāmarthye samavasthite /",
    "GS24vakyp_pu:432": "akrame kramanirbhāse vyavahāranibandhane // 2.33 //",
    "GS24vakyp_pu:433": "saṃpratyayapramāṇatvāt padārthāstitvakalpane /",
    "GS24vakyp_pu:434": "padārthābhyuccaye tyāgād ānarthakyaṃ prasajyate // 2.34 //",
    "GS24vakyp_pu:435": "rājaśabdena rājārtho bhinnarūpeṇa gamyate /",
    "GS24vakyp_pu:436": "vṛttāv ākhyātasadṛśaṃ padam anyat prayujyate // 2.35 //",
    "GS24vakyp_pu:437": "yathāśvakarṇa ity ukte vinaivāśvena gamyate /",
    "GS24vakyp_pu:438": "kaś cid eva viśiṣṭo 'rthaḥ sarveṣu pratyayas tathā // 2.36 //",
    "GS24vakyp_pu:439": "vākyeṣv arthāntaragateḥ sādṛśyaparikalpane /",
    "GS24vakyp_pu:440": "keṣāṃ cid rūḍhiśabdatvaṃ śāstra evānugamyate // 2.37 //",
    "GS24vakyp_pu:441": "upādāyāpi ye heyās tān upāyān pracakṣate /",
    "GS24vakyp_pu:442": "upāyānāṃ ca niyamo nāvaśyam avatiṣṭhate // 2.38 //",
    "GS24vakyp_pu:443": "arthaṃ kathaṃ cit puruṣaḥ kaś cit saṃpratipadyate /",
    "GS24vakyp_pu:444": "saṃsṛṣṭā vā vibhaktā vā bhedā vākyanibandhanāḥ // 2.39 //",
    "GS24vakyp_pu:445": "so 'yam ity abhisaṃbandho buddhyā prakramyate yadā /",
    "GS24vakyp_pu:446": "vākyārthasya tadaiko 'pi varṇaḥ pratyāyakaḥ kva cit // 2.40 //",
    "GS24vakyp_pu:447": "kevalena padenārtho yāvān evābhidhīyate /",
    "GS24vakyp_pu:448": "vākyasthaṃ tāvato 'rthasya tad āhur abhidhāyakam // 2.41 //",
    "GS24vakyp_pu:449": "saṃbandhe sati yat tv anyad ādhikyam upajāyate /",
    "GS24vakyp_pu:450": "vākyārtham eva taṃ prāhur anekapadasaṃśrayam // 2.42 //",
    "GS24vakyp_pu:451": "sa tv anekapadastho 'pi pratibhedaṃ samāpyate /",
    "GS24vakyp_pu:452": "jātivat samudāye 'pi saṃkhyāvat kalpyate 'paraiḥ // 2.43 //",
    "GS24vakyp_pu:453": "sarvabhedānuguṇyaṃ tu sāmānyam apare viduḥ /",
    "GS24vakyp_pu:454": "tad arthāntarasaṃsargād bhajate bhedarūpatām // 2.44 //",
    "GS24vakyp_pu:455": "bhedān ākāṅkṣatas tasya yā pariplavamānatā /",
    "GS24vakyp_pu:456": "avacchinatti saṃbandhas tāṃ viśeṣe niveśayan // 2.45 //",
    "GS24vakyp_pu:457": "kāryānumeyaḥ saṃbandho rūpaṃ tasya na vidyate /",
    "GS24vakyp_pu:458": "asattvabhūtam atyantam atas taṃ pratijānate // 2.46 //",
    "GS24vakyp_pu:459": "niyataṃ sādhane sādhyaṃ kriyā niyatasādhanā /",
    "GS24vakyp_pu:460": "sa saṃnidhānamātreṇa niyamaḥ saṃprakāśate // 2.47 //",
    "GS24vakyp_pu:461": "guṇabhāvena sākāṅkṣaṃ tatra nāma pravartate /",
    "GS24vakyp_pu:462": "sādhyatvena nimittāni kriyāpadam apekṣate // 2.48 //",
    "GS24vakyp_pu:463": "santa eva viśeṣā ye padārtheṣu vyavasthitāḥ /",
    "GS24vakyp_pu:464": "te kramād anugamyante na vākyam abhidhāyakam // 2.49 //",
    "GS24vakyp_pu:465": "śabdānāṃ kramamātre ca nānyaḥ śabdo 'sti vācakaḥ /",
    "GS24vakyp_pu:466": "kramo hi dharmaḥ kālasya tena vākyaṃ na vidyate // 2.50 //",
    "GS24vakyp_pu:467": "ye ca saṃbhavino bhedāḥ padārtheṣv avibhāvitāḥ /",
    "GS24vakyp_pu:468": "saṃnidhāne vyajyante na tu varṇeṣv ayaṃ kramaḥ // 2.51 //",
    "GS24vakyp_pu:469": "varṇānāṃ ca padānāṃ ca kramamātraniveśinī /",
    "GS24vakyp_pu:470": "padākhyā vākyasaṃjñā ca śabdatvaṃ neṣyate tayoḥ // 2.52 //",
    "GS24vakyp_pu:471": "samāne 'pi tu śabdatve dṛṣṭaḥ saṃpratyayaḥ padāt /",
    "GS24vakyp_pu:472": "prativarṇaṃ tv asau nāsti padasyārtham ato viduḥ // 2.53 //",
    "GS24vakyp_pu:473": "yathā sāvayavā varṇā vinā vācyena kena cit /",
    "GS24vakyp_pu:474": "arthavantaḥ samuditā vākyam apy evam iṣyate // 2.54 //",
    "GS24vakyp_pu:475": "anarthakāny apāyatvāt padārthenārthavanti vā /",
    "GS24vakyp_pu:476": "krameṇoccaritāny āhur vākyārthaṃ bhinnalakṣaṇam // 2.55 //",
    "GS24vakyp_pu:477": "nityatve samudāyānāṃ jāter vā parikalpane /",
    "GS24vakyp_pu:478": "ekasyaikārthatām āhur vākyasyāvyabhicāriṇīm // 2.56 //",
    "GS24vakyp_pu:479": "abhedapūrvakā bhedāḥ kalpitā vākyavādibhiḥ /",
    "GS24vakyp_pu:480": "bhedapūrvān abhedāṃs tu manyante padadarśinaḥ // 2.57 //",
    "GS24vakyp_pu:481": "padaprakṛtibhāvaś ca vṛttibhedena varṇyate /",
    "GS24vakyp_pu:482": "padānāṃ saṃhitā yoniḥ saṃhitā vā padāśrayā // 2.58 //",
    "GS24vakyp_pu:483": "padāmnāyaś ca yady anyaḥ saṃhitāyā nidarśakaḥ /",
    "GS24vakyp_pu:484": "nityas tatra kathaṃ kāryaṃ padaṃ lakṣaṇadarśanāt // 2.59 //",
    "GS24vakyp_pu:485": "prativarṇam asaṃvedyaḥ padārthapratyayo yathā /",
    "GS24vakyp_pu:486": "padeṣv evam asaṃvedyaṃ vākyārthasya nirūpaṇam // 2.60 //",
    "GS24vakyp_pu:487": "vākyārthaḥ saṃniviśate padeṣu sahavṛttiṣu /",
    "GS24vakyp_pu:488": "yathā tathaiva varṇeṣu padārthaḥ sahavṛttiṣu // 2.61 //",
    "GS24vakyp_pu:489": "sūkṣmaṃ grāhyaṃ yathānyena saṃsṛṣṭaṃ saha gṛhyate /",
    "GS24vakyp_pu:490": "varṇo 'py anyena varṇena saṃbaddho vācakas tathā // 2.62 //",
    "GS24vakyp_pu:491": "padasyoccāraṇād artho yathā kaś cin nirūpyate /",
    "GS24vakyp_pu:492": "varṇānām api sāṃnidhyāt tathā so 'rthaḥ pratīyate // 2.63 //",
    "GS24vakyp_pu:493": "prāptasya yasya sāmarthyān niyamārthā punaḥ śrutiḥ /",
    "GS24vakyp_pu:494": "tenātyantaṃ viśeṣeṇa sāmānyaṃ yadi bādhyate // 2.64 //",
    "GS24vakyp_pu:495": "yajeteti tato dravyaṃ prāptaṃ sāmarthyalakṣaṇam /",
    "GS24vakyp_pu:496": "vrīhiśrutyā nivarteta na syāt pratinidhis tathā // 2.65 //",
    "GS24vakyp_pu:497": "tasmād vrīhitvam adhikaṃ vrīhiśabdaḥ prakalpayet /",
    "GS24vakyp_pu:498": "dravyatvam aviruddhatvāt prāptyarthaḥ san na bādhate // 2.66 //",
    "GS24vakyp_pu:499": "tena cāpi vyavacchinne dravyatve sahacāriṇi /",
    "GS24vakyp_pu:500": "asaṃbhavād viseṣāṇaṃ tatrānyeṣam adarsanam // 2.67 //",
    "GS24vakyp_pu:501": "na ca sāmānyavat sarve kriyāśabdena lakṣitāḥ /",
    "GS24vakyp_pu:502": "viśeṣā na hi sarveṣāṃ satāṃ śabdo 'bhidhāyakaḥ // 2.68 //",
    "GS24vakyp_pu:503": "śuklādayo guṇāḥ santo yathā tatrāvivakṣitāḥ /",
    "GS24vakyp_pu:504": "tathāvivakṣā bhedānaṃ dravyatvasahacāriṇām // 2.69 //",
    "GS24vakyp_pu:505": "asaṃnidhau pratinidhir mā bhūn nityasya karmaṇaḥ /",
    "GS24vakyp_pu:506": "kāmyasya vā pravṛttasya lopa ity upapadyate // 2.70 //",
    "GS24vakyp_pu:507": "viśiṣṭaiva kriyā yena vākyārthaḥ parikalpyate /",
    "GS24vakyp_pu:508": "dravyābhāve pratinidhau tasya tat syāt kriyāntaram // 2.71 //",
    "GS24vakyp_pu:509": "nirjñātārthaṃ padaṃ yac ca tadarthe pratipādite /",
    "GS24vakyp_pu:510": "pikādi yad avijñātaṃ tat kim ity anuyujyate // 2.72 //",
    "GS24vakyp_pu:511": "sāmarthyaprāpitaṃ yac ca vyaktyartham anuṣajyate /",
    "GS24vakyp_pu:512": "śrutir evānuṣaṅgeṇa bādhikā liṅgavākyayoḥ // 2.73 //",
    "GS24vakyp_pu:513": "aprāpto yas tu śuklādiḥ saṃnidhānena gamyate /",
    "GS24vakyp_pu:514": "sa yatnaprāpito vākye śrutidharmavilakṣaṇaḥ // 2.74 //",
    "GS24vakyp_pu:515": "abhinnam eva vākyaṃ tu yady abhinnārtham iṣyate /",
    "GS24vakyp_pu:516": "tat sarvaṃ śrutibhūtatvān na śrutyaiva virotsyate // 2.75 //",
    "GS24vakyp_pu:517": "vākyānāṃ samudāyaś ca ya ekārthaprasiddhaye /",
    "GS24vakyp_pu:518": "sākāṅkṣāvayavas tatra vākyārtho 'pi na vidyate // 2.76 //",
    "GS24vakyp_pu:519": "prāsaṅgikam idaṃ kāryam idaṃ tantreṇa labhyate /",
    "GS24vakyp_pu:520": "idam āvṛttibhedābhyām atra bādhasamuccayau // 2.77 //",
    "GS24vakyp_pu:521": "ūho 'smin viṣaye nyāyyaḥ saṃbandho 'sya na bādhyat /",
    "GS24vakyp_pu:522": "sāmānyasyātideśo 'yaṃ viśeṣo 'trātidiśyate // 2.78 //",
    "GS24vakyp_pu:523": "arthitvam atra sāmarthyam asminn artho na bhidyate /",
    "GS24vakyp_pu:524": "śāstrāt prāptādhikāro 'yaṃ vyudāso 'sya kriyāntare // 2.79 //",
    "GS24vakyp_pu:525": "iyaṃ śrutyā kramaprāptir iyam uccāraṇād iti /",
    "GS24vakyp_pu:526": "kramo 'yam atra balavān asmiṃs tu na vivakṣitaḥ // 2.80 //",
    "GS24vakyp_pu:527": "idaṃ parāṅgaiḥ saṃbaddham aṅgānām aprayojakam /",
    "GS24vakyp_pu:528": "prayojakam idaṃ teṣām atredaṃ nāntarīyakam // 2.81 //",
    "GS24vakyp_pu:529": "idaṃ pradhānaṃ śeṣo 'yaṃ viniyogakramas tv ayam /",
    "GS24vakyp_pu:530": "sākṣād asyopakārīdam idam ārād viśeṣakam // 2.82 //",
    "GS24vakyp_pu:531": "śaktivyāpārabhedo 'smin phalam atra tu bhidyate /",
    "GS24vakyp_pu:532": "saṃbandhāj jñānabhedo 'yaṃ bhedas tatrāvivakṣitaḥ // 2.83 //",
    "GS24vakyp_pu:533": "prasajyapratiṣedho 'yaṃ paryudāso 'yam atra tu /",
    "GS24vakyp_pu:534": "idaṃ gauṇam idaṃ mukhyaṃ vyāpīdaṃ guru laghv idam // 2.84 //",
    "GS24vakyp_pu:535": "bhedenāṅgāṅgibhāvo 'sya bahudhedaṃ vikalpyate /",
    "GS24vakyp_pu:536": "idaṃ niyamyate 'syātra yogyatvam upajāyate // 2.85 //",
    "GS24vakyp_pu:537": "asya vākyāntare dṛṣṭāl liṅgād bhedo 'numīyate /",
    "GS24vakyp_pu:538": "ayaṃ śabdair apoddhṛtya padārthaḥ pravibhajyate // 2.86 //",
    "GS24vakyp_pu:539": "iti vākyeṣu ye dharmāḥ padārthopanibandhanāḥ /",
    "GS24vakyp_pu:540": "te sarve na prakalperan padaṃ cet syād avācakam // 2.87 //",
    "GS24vakyp_pu:541": "avibhakte 'pi vākyārthe śaktibhedād apoddhṛte /",
    "GS24vakyp_pu:542": "vākyāntaravibhāgena yathoktaṃ na virudhyate // 2.88 //",
    "GS24vakyp_pu:543": "yathaivaikasya gandhasya bhedena parikalpanā /",
    "GS24vakyp_pu:544": "puṣpādiṣu tathā vākye 'py arthabhedo 'bhidhīyate // 2.89 //",
    "GS24vakyp_pu:545": "gavaye narasiṃhe cāpy ekajñānādṛte yathā /",
    "GS24vakyp_pu:546": "bhāgaṃ jātyantarasyaiva sadṛśaṃ pratipadyate // 2.90 //",
    "GS24vakyp_pu:547": "aprasiddhaṃ tu yaṃ bhāgam adṛṣṭam anupaśyati /",
    "GS24vakyp_pu:548": "tāvaty asaṃvidaṃ mūḍhaḥ sarvatra pratipadyate // 2.91 //",
    "GS24vakyp_pu:549": "tathā pikādiyogena vākye 'tyantavilakṣaṇe /",
    "GS24vakyp_pu:550": "sadṛśasyaiva saṃjñānam asato 'rthasya manyate // 2.92 //",
    "GS24vakyp_pu:551": "ekasya bhāge sādṛśyaṃ bhāge bhedaś ca lakṣyate /",
    "GS24vakyp_pu:552": "nirbhāgasya prakāśasya nirbhāgeṇaiva cetasā // 2.93 //",
    "GS24vakyp_pu:553": "tathaiva bhāge sādṛśyaṃ bhāge bhedo 'vasīyate /",
    "GS24vakyp_pu:554": "bhāgābhāve 'pi vākyānām atyantaṃ bhinnadharmaṇām // 2.94 //",
    "GS24vakyp_pu:555": "rūpanāśe padānāṃ syāt kathaṃ cāvadhikalpanā /",
    "GS24vakyp_pu:556": "agṛhītāvadhau śabde kathaṃ cārtho vivicyate // 2.95 //",
    "GS24vakyp_pu:557": "saṃsarga iva rūpāṇāṃ śabde 'nyatra vyavasthitaḥ /",
    "GS24vakyp_pu:558": "nānārūpeṣu tad rūpaṃ tantreṇāparam iṣyate // 2.96 //",
    "GS24vakyp_pu:559": "tasminn abhede bhedānāṃ saṃsarga upavartate /",
    "GS24vakyp_pu:560": "rūpaṃ rūpāntarāt tasmād ananyat pravibhajyate // 2.97 //",
    "GS24vakyp_pu:561": "śāstre pratyāyakasyāpi kva cid ekatvam āśritam /",
    "GS24vakyp_pu:562": "pratyāyyena kva cid bhedo grahaṇagrāhyayoḥ sthitaḥ // 2.98 //",
    "GS24vakyp_pu:563": "ū ity abhedam āśritya yathāsaṃkhyaṃ prakalpitam /",
    "GS24vakyp_pu:564": "lṛluṭor grahaṇe bhedo grāhyābhyāṃ saha kalpitaḥ // 2.99 //",
    "GS24vakyp_pu:565": "yasyety etad aṇo rūpaṃ saṃjñinām abhidhāyakam /",
    "GS24vakyp_pu:566": "na hi pratīyamānena grahaṇasyāsti saṃbhavaḥ // 2.100 //",
    "GS24vakyp_pu:567": "ū ity etad abhinnaṃ ca bhinnavākyanibandhanam /",
    "GS24vakyp_pu:568": "bhedena grahaṇaṃ yasya pararūpam iva dvayoḥ // 2.101 //",
    "GS24vakyp_pu:569": "plutasyāṅgavivṛddhiṃ ca samāhāram acos tathā /",
    "GS24vakyp_pu:570": "vyudasyatā punar bhedaḥ śabdeṣv atyantam āśritaḥ // 2.102 //",
    "GS24vakyp_pu:571": "ardharcādiṣu śabdeṣu rūpabhedaḥ kramād yathā /",
    "GS24vakyp_pu:572": "tantrāt tathaikaśabdatve bhinnānāṃ śrutir anyathā // 2.103 //",
    "GS24vakyp_pu:573": "saṃhitāviṣaye varṇāḥ svarūpeṇāvikāriṇaḥ /",
    "GS24vakyp_pu:574": "śabdāntaratvaṃ yāntīva śaktyantaraparigrahāt // 2.104 //",
    "GS24vakyp_pu:575": "indriyādivikāreṇa dṛṣṭaṃ grāhyeṣu vastuṣu /",
    "GS24vakyp_pu:576": "ātmatyāgād ṛte bhinnaṃ grahaṇaṃ sa kramaḥ śrutau // 2.105 //",
    "GS24vakyp_pu:577": "abhidhānakriyābhedāc chabdeṣv avikṛteṣv api /",
    "GS24vakyp_pu:578": "rūpam atyantabhedena tad evaikaṃ prakāśate // 2.106 //",
    "GS24vakyp_pu:579": "ṛco vā gītimātraṃ vā sāma dravyāntaraṃ na tu /",
    "GS24vakyp_pu:580": "gītibhedāt tu gṛhyante tā eva vikṛtā ṛcaḥ // 2.107 //",
    "GS24vakyp_pu:581": "upāyāc chrutisaṃhāre bhinnānām ekaśeṣiṇām /",
    "GS24vakyp_pu:582": "antreṇoccāraṇe teṣāṃ śāstre sādhutvam ucyate // 2.108 //",
    "GS24vakyp_pu:583": "parigṛhya śrutiṃ caikāṃ rūpabhedavatām api /",
    "GS24vakyp_pu:584": "tantreṇoccāraṇaṃ kāryam anyathā te na sādhavaḥ // 2.109 //",
    "GS24vakyp_pu:585": "sarūpāṇāṃ ca vākyānāṃ śāstreṇāpratipāditam /",
    "GS24vakyp_pu:586": "tantreṇoccāraṇād ekaṃ rūpaṃ sādhūpalabhyate // 2.110 //",
    "GS24vakyp_pu:587": "ekasyānekarūpatvaṃ nālikādiparigrahāt /",
    "GS24vakyp_pu:588": "yathā tathaiva tantrāt syād bahūnām ekarūpatā // 2.111 //",
    "GS24vakyp_pu:589": "yathā padasarūpāṇāṃ vākyānāṃ saṃbhavaḥ pṛthak /",
    "GS24vakyp_pu:590": "tathā vākyāntarābhāve syād eṣāṃ pṛthagarthatā // 2.112 //",
    "GS24vakyp_pu:591": "abhidheyaḥ padasyārtho vākyasyārthaḥ prayojanam /",
    "GS24vakyp_pu:592": "yasya tasya na saṃbandho vākyānām upapadyate // 2.113 //",
    "GS24vakyp_pu:593": "tatra kriyāpadāny eva vyapekṣante parasparam /",
    "GS24vakyp_pu:594": "kriyāpadānuṣaktas tu saṃbandho 'tha pratīyate // 2.114 //",
    "GS24vakyp_pu:595": "āvṛttir anuvādo vā padārthavyaktikalpane /",
    "GS24vakyp_pu:596": "pratyekaṃ tu samāpto 'rthaḥ sahabhūteṣu vartate // 2.115 //",
    "GS24vakyp_pu:597": "avikalpitavākyārthe vikalpā bhāvanāśrayāḥ /",
    "GS24vakyp_pu:598": "atrādhikaraṇe vādāḥ pūrveṣāṃ bahudhā matāḥ // 2.116 //",
    "GS24vakyp_pu:599": "abhyāsāt pratibhāhetuḥ sarvaḥ śabdo 'paraiḥ smṛtaḥ /",
    "GS24vakyp_pu:600": "bālānāṃ ca tiraścāṃ ca yathārthapratipādane // 2.117 //",
    "GS24vakyp_pu:601": "anāgamaś ca so 'bhyāsaḥ samayaḥ kaiś cid iṣyate /",
    "GS24vakyp_pu:602": "anantaram idaṃ kāryam asmād ity upadarśakaḥ // 2.118 //",
    "GS24vakyp_pu:603": "asty arthaḥ sarvaśabdānāṃ iti pratyāyyalakṣaṇam /",
    "GS24vakyp_pu:604": "apūrvadevatāsvargaiḥ samam āhur gavādiṣu // 2.119 //",
    "GS24vakyp_pu:605": "prayogadarśanābhyāsād ākārāvagrahas tu yaḥ /",
    "GS24vakyp_pu:606": "na sa śabdasya viṣayaḥ sa hi yatnāntarāśrayaḥ // 2.120 //",
    "GS24vakyp_pu:607": "ke cid bhedāḥ prakāśyante śabdais tadabhidhāyibhiḥ /",
    "GS24vakyp_pu:608": "anuniṣpādinaḥ kāṃś cic chabdārthān iti manyate // 2.121 //",
    "GS24vakyp_pu:609": "jāteḥ pratyāyake śabde yā vyaktir anuṣaṅgiṇī /",
    "GS24vakyp_pu:610": "na tadvyaktigatān bhedāñ jātiśabdo 'valambate // 2.122 //",
    "GS24vakyp_pu:611": "ghaṭādīnāṃ na cākārān pratyāyayati vācakaḥ /",
    "GS24vakyp_pu:612": "vastumātraniveśitvāt tadgatir nāntarīyakā // 2.123 //",
    "GS24vakyp_pu:613": "kriyā vinā prayogeṇa na dṛṣṭā śabdacoditā /",
    "GS24vakyp_pu:614": "prayogas tv anuniṣpādī śabdārtha iti gamyate // 2.124 //",
    "GS24vakyp_pu:615": "niyatās tu prayogā ye niyataṃ yac ca sādhanam /",
    "GS24vakyp_pu:616": "teṣāṃ śabdābhidheyatvam aparair anugamyate // 2.125 //",
    "GS24vakyp_pu:617": "samudāyo 'bhidheyo vāpy avikalpasamuccayaḥ /",
    "GS24vakyp_pu:618": "asatyo vāpi saṃsargaḥ śabdārthaḥ kaiś cid iṣyate // 2.126 //",
    "GS24vakyp_pu:619": "asatyopādhi yat satyaṃ tad vā śabdanibandhanām /",
    "GS24vakyp_pu:620": "śabdo vāpy abhijalpatvam āgato yāti vācyataṃ // 2.127 //",
    "GS24vakyp_pu:621": "so 'yam ity abhisaṃbandhād rūpam ekīkṛtaṃ yadā /",
    "GS24vakyp_pu:622": "śabdasyārthena taṃ śabdam abhijalpaṃ pracakṣate // 2.128 //",
    "GS24vakyp_pu:623": "tayor apṛthagātmatve rūḍhir avyabhicāriṇī /",
    "GS24vakyp_pu:624": "kiṃ cid eva kva cid rūpaṃ prādhānyenāvatiṣṭhate // 2.129 //",
    "GS24vakyp_pu:625": "loke 'rtharūpatāṃ śabdaḥ pratipannaḥ pravartate /",
    "GS24vakyp_pu:626": "śāstre tūbhayarūpatvaṃ pravibhaktaṃ vivakṣayā // 2.130 //",
    "GS24vakyp_pu:627": "aśakteḥ sarvaśakter vā śabdair eva prakalpitā /",
    "GS24vakyp_pu:628": "ekasyārthasya niyatā kriyādiparikalpanā // 2.131 //",
    "GS24vakyp_pu:629": "yo vārtho buddhiviṣayo bāhyavastunibandhanaḥ /",
    "GS24vakyp_pu:630": "sa bāhyaṃ vastv iti jñātaḥ śabdārtha iti gamyate // 2.132 //",
    "GS24vakyp_pu:631": "ākāravantaḥ saṃvedyā vyaktismṛtinibandhanāḥ /",
    "GS24vakyp_pu:632": "ete pratyavabhāsante saṃvinmātraṃ tv ato 'nyathā // 2.133 //",
    "GS24vakyp_pu:633": "yathendriyaṃ saṃnipatad vaicitryeṇopadarśakam /",
    "GS24vakyp_pu:634": "tathaiva śabdād arthasya pratipattir anekadhā // 2.134 //",
    "GS24vakyp_pu:635": "vaktrānyathaiva prakrānto bhinneṣu pratipattṛṣu /",
    "GS24vakyp_pu:636": "svapratyayānukāreṇa śabdārthaḥ pravibhajyate // 2.135 //",
    "GS24vakyp_pu:637": "asminn api dṛśye 'rthe darśanaṃ bhidyate pṛthak /",
    "GS24vakyp_pu:638": "kālāntareṇa caiko 'pi taṃ paśyaty anyathā punaḥ // 2.136 //",
    "GS24vakyp_pu:639": "ekasyāpi ca śabdasya nimittair avyavasthitaiḥ /",
    "GS24vakyp_pu:640": "ekena bahubhiś cārtho bahudhā parikalpyate // 2.137 //",
    "GS24vakyp_pu:641": "tasmād adṛṣṭatattvānāṃ sāparādhaṃ bahucchalam /",
    "GS24vakyp_pu:642": "darśanaṃ vacanaṃ vāpi nityam evānavasthitam // 2.138 //",
    "GS24vakyp_pu:643": "ṛṣīṇāṃ darśanaṃ yac ca tattve kiṃ cid avasthitam /",
    "GS24vakyp_pu:644": "na tena vyavahāro 'sti na tac chabdanibandhanam // 2.139 //",
    "GS24vakyp_pu:645": "talavad dṛśyate vyoma khadyoto havyavāḍ iva /",
    "GS24vakyp_pu:646": "naiva cāsti talaṃ vyomni na khadyote hutāśanaḥ // 2.140 //",
    "GS24vakyp_pu:647": "tasmāt pratyakṣam apy arthaṃ vidvān īkṣeta yuktitaḥ /",
    "GS24vakyp_pu:648": "na darśanasya prāmāṇyād dṛśyam arthaṃ prakalpayet // 2.141 //",
    "GS24vakyp_pu:649": "asamākhyeyatattvānām arthānāṃ laukikair yathā /",
    "GS24vakyp_pu:650": "vyavahāre samākhyānaṃ tat prajño na vikalpayet // 2.142 //",
    "GS24vakyp_pu:651": "vicchedagrahaṇe 'rthānāṃ pratibhānyaiva jāyate /",
    "GS24vakyp_pu:652": "vākyārtha iti tām āhuḥ ē̃ padārthair upapāditām // 2.143 //",
    "GS24vakyp_pu:653": "idaṃ tad iti sānyeṣām anākhyeyā kathaṃ ca na /",
    "GS24vakyp_pu:654": "pratyātmavṛtti siddhā sā kartrāpi na nirūpyate // 2.144 //",
    "GS24vakyp_pu:655": "upaśleṣam ivārthānāṃ sā karoty avicāritā /",
    "GS24vakyp_pu:656": "sārvarūpyam ivāpannā viṣayatvena vartate // 2.145 //",
    "GS24vakyp_pu:657": "sākṣāc chabdena janitāṃ bhāvanānugamena vā /",
    "GS24vakyp_pu:658": "itikartavyatāyāṃ tāṃ na kaś cid ativartate // 2.146 //",
    "GS24vakyp_pu:659": "pramāṇatvena tāṃ lokaḥ sarvaḥ samanugacchati /",
    "GS24vakyp_pu:660": "samārambhāḥ pratāyante tiraścām api tadvaśāt // 2.147 //",
    "GS24vakyp_pu:661": "yathā dravyaviśeṣāṇāṃ paripākair ayatnajāḥ /",
    "GS24vakyp_pu:662": "madādiśaktayo dṛṣṭāḥ pratibhās tadvatāṃ tathā // 2.148 //",
    "GS24vakyp_pu:663": "svaravṛttiṃ vikurute madhau puṃskokilasya kaḥ /",
    "GS24vakyp_pu:664": "jantvādayaḥ kulāyādi- karaṇe śikṣitāḥ katham // 2.149 //",
    "GS24vakyp_pu:665": "āhāraprītyapadveṣa- plavanādikriyāsu kaḥ /",
    "GS24vakyp_pu:666": "jātyanvayaprasiddhāsu prayoktā mṛgapakṣiṇām // 2.150 //",
    "GS24vakyp_pu:667": "bhāvanānugatād etad āgamād eva jāyate /",
    "GS24vakyp_pu:668": "āsattiviprakarṣābhyām āgamas tu viśiṣyate // 2.151 //",
    "GS24vakyp_pu:669": "svabhāvavaraṇābhyāsa- yogādṛṣṭopapāditām /",
    "GS24vakyp_pu:670": "viśiṣṭopahitāṃ ceti pratibhāṃ ṣaḍvidhāṃ viduḥ // 2.152 //",
    "GS24vakyp_pu:671": "yathā saṃyogibhir dravyair lakṣite 'rthe prayujyate /",
    "GS24vakyp_pu:672": "gośabdo na tv asau teṣāṃ viśeṣāṇāṃ prakāśakaḥ // 2.153 //",
    "GS24vakyp_pu:673": "ākāravarṇāvayavaiḥ saṃsṛṣṭeṣu gavādiṣu /",
    "GS24vakyp_pu:674": "śabdaḥ pravartamāno 'pi na tān aṅgīkaroty asau // 2.154 //",
    "GS24vakyp_pu:675": "saṃsthānavarṇāvayavair viśiṣṭe 'rthe prayujyate /",
    "GS24vakyp_pu:676": "śabdo na tasyāvayave pravṛttir upalabhyate // 2.155 //",
    "GS24vakyp_pu:677": "durlabhaṃ kasya cil loke sarvāvayavadarśanam /",
    "GS24vakyp_pu:678": "kaiś cit tv avayavair dṛṣṭair arthaḥ kṛtsno 'numīyate // 2.156 //",
    "GS24vakyp_pu:679": "tathā jātyutpalādīnāṃ gandhena sahacāriṇām /",
    "GS24vakyp_pu:680": "nityasaṃbandhināṃ dṛṣṭaṃ guṇānām avadhāraṇam // 2.157 //",
    "GS24vakyp_pu:681": "saṃkhyāpramāṇasaṃsthāna- nirapekṣaḥ pravartate /",
    "GS24vakyp_pu:682": "bindau ca samudāye ca vācakaḥ salilādiṣu // 2.158 //",
    "GS24vakyp_pu:683": "saṃskārādiparicchinne tailādau yo vyavasthitaḥ /",
    "GS24vakyp_pu:684": "āhaikadeśaṃ tattvena tasyāvayavavartinā // 2.159 //",
    "GS24vakyp_pu:685": "yenārthenābhisaṃbaddham abhidhānaṃ prayujyate /",
    "GS24vakyp_pu:686": "tadarthāpagame tasya prayogo vinivartate // 2.160 //",
    "GS24vakyp_pu:687": "yāṃs tu saṃbhavino dharmān antarṇīya prayujyate /",
    "GS24vakyp_pu:688": "śabdas teṣāṃ na sāṃnidhyaṃ niyamena vyapekṣate // 2.161 //",
    "GS24vakyp_pu:689": "yathā romaśaphādīnāṃ vyabhicāre 'pi dṛśyate /",
    "GS24vakyp_pu:690": "gośabdo na tathā jāter viprayoge pravartate // 2.162 //",
    "GS24vakyp_pu:691": "tasmāt saṃbhavino 'rthasya śabdāt saṃpratyaye sati /",
    "GS24vakyp_pu:692": "adṛṣṭaviprayogārthaḥ saṃbandhitvena gamyate // 2.163 //",
    "GS24vakyp_pu:693": "vācikā dyotikā vā syur dvitvādīnāṃ vibhaktayaḥ /",
    "GS24vakyp_pu:694": "syād vā saṃkhyāvato 'rthasya samudāyo 'bhidhāyakaḥ // 2.164 //",
    "GS24vakyp_pu:695": "vinā saṃkhyābhidhānād vā saṃkhyābhedasamanvitān /",
    "GS24vakyp_pu:696": "arthān svarūpabhedena kāṃś cid āhur gavādayaḥ // 2.165 //",
    "GS24vakyp_pu:697": "ye śabdā nityasaṃbandhā viveke jñātaśaktayaḥ /",
    "GS24vakyp_pu:698": "anvayavyatirekābhyāṃ teṣām artho vibhajyate // 2.166 //",
    "GS24vakyp_pu:699": "yāvac cāvyabhicāreṇa tayoḥ śakyaṃ prakalpanam /",
    "GS24vakyp_pu:700": "niyamas tatra na tv evaṃ niyamo nuṭśabādiṣu // 2.167 //",
    "GS24vakyp_pu:701": "saṃbhave nābhidhānasya lakyaṇatvaṃ prakalpate /",
    "GS24vakyp_pu:702": "āpekṣikyo hi saṃsarge niyatāḥ śabdaśaktayaḥ // 2.168 //",
    "GS24vakyp_pu:703": "kūpasūpayūpānām anvayo 'rthasya dṛśyate /",
    "GS24vakyp_pu:704": "ato 'rthāntaravācitvaṃ saṃghātasyaiva gamyate // 2.169 //",
    "GS24vakyp_pu:705": "anvākhyānāni bhidyante śabdavyutpattikarmasu /",
    "GS24vakyp_pu:706": "bahūnāṃ saṃbhave 'rthānāṃ nimittaṃ kiṃ cid iṣyate // 2.170 //",
    "GS24vakyp_pu:707": "vairavāsiṣṭhagiriśās tathaikāgārikāda yaḥ /",
    "GS24vakyp_pu:708": "kaiś cit kathaṃ cid ākhyātā nimittāvadhisaṃkaraiḥ // 2.171 //",
    "GS24vakyp_pu:709": "yathā pathaḥ samākhyānaṃ vṛkṣavalmīkaparvataiḥ /",
    "GS24vakyp_pu:710": "aviruddhaṃ gavādīnāṃ bhinnaiś ca sahacāribhiḥ // 2.172 //",
    "GS24vakyp_pu:711": "anyathā ca samākhyānam avasthābhedadarśibhiḥ /",
    "GS24vakyp_pu:712": "kriyate kiṃśukādīnām ekadeśāvadhāraṇam // 2.173 //",
    "GS24vakyp_pu:713": "kaiś cin nirvacanaṃ bhinnaṃ girater garjater gameḥ /",
    "GS24vakyp_pu:714": "gavater gadater vāpi gaur ity atrānudarśitam // 2.174 //",
    "GS24vakyp_pu:715": "gaur ity eva svarūpād vā gośabdo goṣu vartate /",
    "GS24vakyp_pu:716": "vyutpādyate na vā sarvaṃ kaiś cic cobhayatheṣyate // 2.175 //",
    "GS24vakyp_pu:717": "sāmānyenopadeśaś ca śāstre laghvartham āśritaḥ /",
    "GS24vakyp_pu:718": "jātyantaravad anyasya viśeṣāḥ pratipādakāḥ // 2.176 //",
    "GS24vakyp_pu:719": "arthāntare ca yad vṛttaṃ tat prakṛtyantaraṃ viduḥ /",
    "GS24vakyp_pu:720": "tulyarūpaṃ na tad rūḍhāv anyasminn anuṣajyate // 2.177 //",
    "GS24vakyp_pu:721": "bhinnāv ijiyajī dhātū niyatau viṣayāntare /",
    "GS24vakyp_pu:722": "kaiś cit kathaṃ cid uddiṣṭau citraṃ hi pratipādanam // 2.178 //",
    "GS24vakyp_pu:723": "evaṃ ca vālavāyādi jitvarīvad upācaret /",
    "GS24vakyp_pu:724": "bhedābhedābhyupagame na virodho 'sti kaś ca na // 2.179 //",
    "GS24vakyp_pu:725": "aḍādīnāṃ vyavasthārthaṃ pṛthaktvena prakalpanam /",
    "GS24vakyp_pu:726": "dhātūpasargayoḥ śāstre dhātur eva tu tādṛśaḥ // 2.180 //",
    "GS24vakyp_pu:727": "tathā hi saṃgrāmayateḥ sopasargād vidhiḥ smṛtaḥ /",
    "GS24vakyp_pu:728": "kriyāviśeṣāḥ saṃghāte prakramyante tathāvidhāḥ // 2.181 //",
    "GS24vakyp_pu:729": "kāryāṇām antaraṅgatvam evaṃ dhātūpasargayoḥ /",
    "GS24vakyp_pu:730": "sādhanair yāti saṃbandhaṃ tathābhūtaiva sā kriyā // 2.182 //",
    "GS24vakyp_pu:731": "prayogārheṣu siddhaḥ san bhettavyo 'rtho viśiṣyate /",
    "GS24vakyp_pu:732": "prāk ca sādhanasaṃbandhāt kriyā naivopajāyate // 2.183 //",
    "GS24vakyp_pu:733": "dhātoḥ sādhanayogasya bhāvinaḥ prakramād yathā /",
    "GS24vakyp_pu:734": "dhātutvaṃ karmabhāvaś ca tathānyad api dṛśyatām // 2.184 //",
    "GS24vakyp_pu:735": "bījakāleṣu saṃbandhād yathā lākṣārasādayaḥ /",
    "GS24vakyp_pu:736": "varṇādipariṇāmena phalānām upakurvate // 2.185 //",
    "GS24vakyp_pu:737": "buddhisthād abhisaṃbandhāt tathā dhātūpasargayoḥ /",
    "GS24vakyp_pu:738": "abhyantarīkṛtād bhedaḥ padakāle prakāśate // 2.186 //",
    "GS24vakyp_pu:739": "kva cit saṃbhavino bhedāḥ kevalair anidarśitāḥ /",
    "GS24vakyp_pu:740": "upasargeṇa saṃbandhe vyajyante pranirādinā // 2.187 //",
    "GS24vakyp_pu:741": "sa vācako viśeṣāṇāṃ saṃbhavād dyotako 'pi vā /",
    "GS24vakyp_pu:742": "śaktyādhānāya vā dhātoḥ sahakārī prayujyate // 2.188 //",
    "GS24vakyp_pu:743": "sthādibhiḥ kevalair yac ca gamanādi na gamyate /",
    "GS24vakyp_pu:744": "tatrānumānād dvividhāt taddharmā prādir ucyate // 2.189 //",
    "GS24vakyp_pu:745": "aprayoge 'dhiparyoś ca yāvad dṛṣṭaṃ kriyāntaram /",
    "GS24vakyp_pu:746": "tasyābhidhāyako dhātuḥ saha tābhyām anarthakaḥ // 2.190 //",
    "GS24vakyp_pu:747": "tathaiva svārthikāḥ ke cit saṃghātāntaravṛttayaḥ /",
    "GS24vakyp_pu:748": "anarthakena saṃsṛṣṭāḥ prakṛtyarthānuvādinaḥ // 2.191 //",
    "GS24vakyp_pu:749": "nipātā dyotakāḥ ke cit pṛthagarthaprakalpane /",
    "GS24vakyp_pu:750": "āgamā iva ke cit tu saṃbhūyārthasya sādhakāḥ // 2.192 //",
    "GS24vakyp_pu:751": "upariṣṭāt purastād vā dyotakatvaṃ na bhidyate /",
    "GS24vakyp_pu:752": "teṣu prayujyamāneyu bhinnārtheṣv api sarvathā // 2.193 //",
    "GS24vakyp_pu:753": "cādayo na prayujyante padatve sati kevalāḥ /",
    "GS24vakyp_pu:754": "pratyayo vācakatve 'pi kevalo na prayujyate // 2.194 //",
    "GS24vakyp_pu:755": "samuccitābhidhāne tu vyatireko na vidyate /",
    "GS24vakyp_pu:756": "asattvabhūto bhāvaś ca tiṅpadair abhidhīyate // 2.195 //",
    "GS24vakyp_pu:757": "samuccitābhidhāne 'pi viśiṣṭārthābhidhāyinām /",
    "GS24vakyp_pu:758": "guṇaiḥ padānāṃ saṃbandhaḥ paratantrās tu cādayaḥ // 2.196 //",
    "GS24vakyp_pu:759": "janayitvā kriyā kā cit saṃbandhaṃ vinivartate /",
    "GS24vakyp_pu:760": "śrūyamāṇe kriyāśabde saṃbandho jāyate kva cit // 2.197 //",
    "GS24vakyp_pu:761": "tatra ṣaṣthī pratipadaṃ samāsasya nivṛttaye /",
    "GS24vakyp_pu:762": "vihitā darśanārthaṃ tu kārakaṃ pratyudāhṛtam // 2.198 //",
    "GS24vakyp_pu:763": "sa copajātaḥ saṃbandho vinivṛtte kriyāpade /",
    "GS24vakyp_pu:764": "karmapravacanīyena tatra tatra niyamyate // 2.199 //",
    "GS24vakyp_pu:765": "yena kriyāpadākṣepaḥ sa kārakavibhaktibhiḥ /",
    "GS24vakyp_pu:766": "yujyate vir yathā tasya likhāv anupasargatā // 2.200 //",
    "GS24vakyp_pu:767": "tiṣṭhater aprayogaś ca dṛṣṭo 'praty ajayann iti /",
    "GS24vakyp_pu:768": "sunv abhīty ābhimukhye ca kevalo 'pi prayujyate // 2.201 //",
    "GS24vakyp_pu:769": "karmapravacanīyatvaṃ kriyāyoge vidhīyate /",
    "GS24vakyp_pu:770": "ṣatvādivinivṛttyarthaṃ svatyādīnāṃ vidharmaṇām // 2.202 //",
    "GS24vakyp_pu:771": "hetuhetumator yoga- paricchede 'nunā kṛte /",
    "GS24vakyp_pu:772": "ārambhād bādhyate prāptā tṛtīyā hetulakṣaṇā // 2.203 //",
    "GS24vakyp_pu:773": "kriyāyā dyotako nāyaṃ na saṃbandhasya vācakaḥ /",
    "GS24vakyp_pu:774": "nāpi kriyāpadākṣepī saṃbandhasya tu bhedakaḥ // 2.204 //",
    "GS24vakyp_pu:775": "anarthakānāṃ saṃghātaḥ sārthako 'narthakas tathā /",
    "GS24vakyp_pu:776": "varṇānāṃ padam arthena yuktaṃ nāvayavāḥ pade // 2.205 //",
    "GS24vakyp_pu:777": "padānām arthayuktānāṃ saṃghāto bhidyate punaḥ /",
    "GS24vakyp_pu:778": "arthāntarāvabodhena saṃbandhavigamena ca // 2.206 //",
    "GS24vakyp_pu:779": "sārthakānarthakau bhede saṃbandhaṃ nādhigacchataḥ /",
    "GS24vakyp_pu:780": "adhigacchata ity eke kuṭīrādinidarśanāt // 2.207 //",
    "GS24vakyp_pu:781": "arthavadbhyo viśiṣṭārthaḥ saṃghāta upajāyate /",
    "GS24vakyp_pu:782": "nopajāyata ity eke samāsasvārthikādiṣu // 2.208 //",
    "GS24vakyp_pu:783": "ke cid dhi yutasiddhārthā bhede nirjñātaśaktayaḥ /",
    "GS24vakyp_pu:784": "anvayavyatirekābhyāṃ ke cit kalpitaśaktayaḥ // 2.209 //",
    "GS24vakyp_pu:785": "śāstrārtha eva varṇānām arthavattve pradarśitaḥ /",
    "GS24vakyp_pu:786": "ātvādīnāṃ hi śuddhānāṃ laukiko 'rtho na vidyate // 2.210 //",
    "GS24vakyp_pu:787": "kṛttaddhitānām arthaś ca kevalānām alaukikaḥ /",
    "GS24vakyp_pu:788": "prāg vibhaktes tadantasya tathaivārtho na vidyate // 2.211 //",
    "GS24vakyp_pu:789": "abhivyaktataro yo 'rthaḥ pratyayānteṣu lakṣyate /",
    "GS24vakyp_pu:790": "arthavattāprakaraṇād āśritaḥ sa tathāvidhaḥ // 2.212 //",
    "GS24vakyp_pu:791": "ātmabhedo na cet kaś cid varṇebhyaḥ padavākyayoḥ /",
    "GS24vakyp_pu:792": "anyonyāpekṣayā śaktyā varṇaḥ syād abhidhāyakaḥ // 2.213 //",
    "GS24vakyp_pu:793": "varṇena kena cin nyūnaḥ saṃghāto yo 'bhidhāyakaḥ /",
    "GS24vakyp_pu:794": "na cec chabdāntaram asāv anyūnas tena gamyate // 2.214 //",
    "GS24vakyp_pu:795": "sa tasmin vācake śabde nimittāt smṛtim ādadhat /",
    "GS24vakyp_pu:796": "sākṣād iva vyavahitaṃ śabdenārtham upohate // 2.215 //",
    "GS24vakyp_pu:797": "padavācyo yathā nārthaḥ kaś cid gaurakharādiṣu /",
    "GS24vakyp_pu:798": "saty api pratyaye 'tyantaṃ samudāye na gamyate // 2.216 //",
    "GS24vakyp_pu:799": "samanvita ivārthātmā padārthair yaḥ pratīyate /",
    "GS24vakyp_pu:800": "padārthadarśanaṃ tatra tathaivānupakārakam // 2.217 //",
    "GS24vakyp_pu:801": "samudāyāvayavayor bhinnārthatve ca vṛttiṣu /",
    "GS24vakyp_pu:802": "yugapad bhedasaṃsargau viruddhāv anuṣaṅgiṇau // 2.218 //",
    "GS24vakyp_pu:803": "kaś ca sādhanamātrārthān adhyādīn parikalpayet /",
    "GS24vakyp_pu:804": "aprayuktapadaś cārtho bahuvrīhau kathaṃ bhavet // 2.219 //",
    "GS24vakyp_pu:805": "prajñusaṃjñvādyavayavair na cāsty arthāvadhāraṇam /",
    "GS24vakyp_pu:806": "tasmāt saṃghāta evaiko viśiṣṭārthanibandhanam // 2.220 //",
    "GS24vakyp_pu:807": "gargā ity eka evāyaṃ bahuṣv artheṣu vartate /",
    "GS24vakyp_pu:808": "dvandvasaṃjño 'pi saṃghāto bahūnām abhidhāyakaḥ // 2.221 //",
    "GS24vakyp_pu:809": "yathaikaśeṣe bhujyādiḥ pratyekam avatiṣṭhate /",
    "GS24vakyp_pu:810": "kriyaivaṃ dvandvavācye 'rthe pratyekaṃ pravibhajyate // 2.222 //",
    "GS24vakyp_pu:811": "yac ca dvandvapadārthasya tacchabdena vyapekṣaṇam /",
    "GS24vakyp_pu:812": "sāpi vyāvṛttarūpe 'rthe sarvanāmasarūpatā // 2.223 //",
    "GS24vakyp_pu:813": "yathā ca khadiracchede bhāgeṣu kramavāṃś chidiḥ /",
    "GS24vakyp_pu:814": "tathā dvandvapadārthasya bhāgeṣu kramadarśanam // 2.224 //",
    "GS24vakyp_pu:815": "saṅghaikadeśe prakrāntān yathā saṅghānupātinaḥ /",
    "GS24vakyp_pu:816": "kriyāviśeṣān manyante sa dvandvāvayave kramaḥ // 2.225 //",
    "GS24vakyp_pu:817": "pratipādayatā vṛttim abudhān vākyapūrvikām /",
    "GS24vakyp_pu:818": "vṛttau padārthabhedena prādhānyam upadarśitam // 2.226 //",
    "GS24vakyp_pu:819": "abhedād abhidheyasya nañsamāse vikalpitam /",
    "GS24vakyp_pu:820": "prādhānyaṃ bahudhā bhāṣye doṣās tu prakriyāgatāḥ // 2.227 //",
    "GS24vakyp_pu:821": "jahatsvārthavikalpe ca sarvārthatyāgam icchatā /",
    "GS24vakyp_pu:822": "bahuvrīhipadārthasya tyāgaḥ sarvasya darśitaḥ // 2.228 //",
    "GS24vakyp_pu:823": "śāstre kva cit prakṛtyarthaḥ pratyayenābhidhīyate /",
    "GS24vakyp_pu:824": "prakṛtau vinivṛttāyāṃ pratyayārthaś ca dhātubhiḥ // 2.229 //",
    "GS24vakyp_pu:825": "yam artham āhatur bhinnau pratyayāv eka eva ta /",
    "GS24vakyp_pu:826": "kva cid āha pacantīti dhātus tābhyāṃ vinā kva cit // 2.230 //",
    "GS24vakyp_pu:827": "anvākhyānasmṛter ye ca pratyayārthā nibandhana /",
    "GS24vakyp_pu:828": "nirdiṣṭās te prakṛtyarthāḥ smṛtyantara udāhṛtāḥ // 2.231 //",
    "GS24vakyp_pu:829": "prasiddher udvamikarīty evaṃ śāstre 'bhidhīyate /",
    "GS24vakyp_pu:830": "vyavahārāya manyante śāstrārthaprakriyā yataḥ // 2.232 //",
    "GS24vakyp_pu:831": "śāstreṣu prakriyābhedair avidyaivopavarṇyate /",
    "GS24vakyp_pu:832": "anāgamavikalpā tu svayaṃ vidyopavartate // 2.233 //",
    "GS24vakyp_pu:833": "anibaddhaṃ nimitteṣu nirupākhyaṃ phalaṃ yathā /",
    "GS24vakyp_pu:834": "tathā vidyāpy anākhyeyā śāstropāyeva lakṣyate // 2.234 //",
    "GS24vakyp_pu:835": "yathābhyāsaṃ hi vāg arthe pratipattiṃ samīhate /",
    "GS24vakyp_pu:836": "svabhāva iva cānādir mithyābhyāso vyavasthitaḥ // 2.235 //",
    "GS24vakyp_pu:837": "utprekṣate sāvayavaṃ paramāṇum apaṇḍitaḥ /",
    "GS24vakyp_pu:838": "tathāvayavinaṃ yuktam anyair avayavaiḥ punaḥ // 2.236 //",
    "GS24vakyp_pu:839": "ghaṭādidarśanāllokaḥ paricchinno 'vasīyate /",
    "GS24vakyp_pu:840": "samārambhāc ca bhāvānām ādimad brahma śāśvatam // 2.237 //",
    "GS24vakyp_pu:841": "upāyāḥ śikṣamāṇānāṃ bālānām upalāpanāḥ /",
    "GS24vakyp_pu:842": "asatye vartmani sthitvā tataḥ satyaṃ samīhate // 2.238 //",
    "GS24vakyp_pu:843": "anyathā pratipadyārthaṃ padagrahaṇapūrvakam /",
    "GS24vakyp_pu:844": "punar vākye tam evārtham anyathā pratipadyate // 2.239 //",
    "GS24vakyp_pu:845": "upāttā bahavo 'py arthā yeṣv ante pratiṣedhanam /",
    "GS24vakyp_pu:846": "kriyate te nivartante tasmāt tāṃs tatra nāśrayet // 2.240 //",
    "GS24vakyp_pu:847": "vṛkṣo nāstīti vākyaṃ ca viśiṣṭābhāvalakṣaṇam /",
    "GS24vakyp_pu:848": "nārthe na buddhau saṃbandho nivṛtter avatiṣṭhate // 2.241 //",
    "GS24vakyp_pu:849": "vicchedapratipattau ca yady astīty avadhāryate /",
    "GS24vakyp_pu:850": "aśabdavācyā sā buddhir nivartyeta sthitā katham // 2.242 //",
    "GS24vakyp_pu:851": "atha yaj jñānam utpannaṃ tan mithyeti nañā kṛtam /",
    "GS24vakyp_pu:852": "naño vyāpārabhede 'sminn abhāvāvagatiḥ katham // 2.243 //",
    "GS24vakyp_pu:853": "nirādhārapravṛttau ca prākpravṛttir naño bhavet /",
    "GS24vakyp_pu:854": "athādhāraḥ sa evāsya niyamārthā śrutir bhavet // 2.244 //",
    "GS24vakyp_pu:855": "niyamadyotanārthā vāpy anuvādo yathā bhavet /",
    "GS24vakyp_pu:856": "kaś cid evārthavāṃs tatra śabdaḥ śeṣās tv anarthakāḥ // 2.245 //",
    "GS24vakyp_pu:857": "viruddhaṃ cābhisaṃbandham udāhāryādibhiḥ kṛtam /",
    "GS24vakyp_pu:858": "vākye samāpte vākyārtham anyathā pratipadyate // 2.246 //",
    "GS24vakyp_pu:859": "stutinindāpradhāneṭu vākyeṣv artho na tādṛśaḥ /",
    "GS24vakyp_pu:860": "padānāṃ pravibhāgena yādṛśaḥ parikalpyate // 2.247 //",
    "GS24vakyp_pu:861": "athāsaṃsṛṣṭa evārthaḥ padeṣu samavasthitaḥ /",
    "GS24vakyp_pu:862": "vākyārthasyābhyupāyo 'sāv ekasya pratipādane // 2.248 //",
    "GS24vakyp_pu:863": "pūrvaṃ padeṣv asaṃsṛṣṭo yaḥ kramād upacīyate /",
    "GS24vakyp_pu:864": "chinnagrathitakalpatvāt tad viśiṣṭataraṃ viduḥ // 2.249 //",
    "GS24vakyp_pu:865": "ekam āhur anekārthaṃ śabdam anye parīkṣakāḥ /",
    "GS24vakyp_pu:866": "nimittabhedād ekasya sārvārthyaṃ tasya bhidyate // 2.250 //",
    "GS24vakyp_pu:867": "yaugapadyam atikramya paryāye vyavatiṣṭhate /",
    "GS24vakyp_pu:868": "arthaprakaraṇābhyāṃ vā yogāc chabdāntareṇa vā // 2.251 //",
    "GS24vakyp_pu:869": "yathā sāsnādimān piṇḍo gośabdenābhidhīyate /",
    "GS24vakyp_pu:870": "tathā sa eva gośabdo vāhīke 'pi vyavasthitaḥ // 2.252 //",
    "GS24vakyp_pu:871": "sarvaśaktes tu tasyaiva śabdasyānekadharmaṇaḥ /",
    "GS24vakyp_pu:872": "prasiddhibhedād gauṇatvaṃ mukhyatvaṃ copajāyate // 2.253 //",
    "GS24vakyp_pu:873": "eko mantras tathādhyātmam adhidaivam adhikratu /",
    "GS24vakyp_pu:874": "asaṃkareṇa sarvārtho bhinnaśaktir avasthitaḥ // 2.254 //",
    "GS24vakyp_pu:875": "gotvānuṣaṅgo vāhīke nimittāt kaiś cid iṣyate /",
    "GS24vakyp_pu:876": "arthamātraṃ viparyastaṃ śabdaḥ svārthe vyavasthitaḥ // 2.255 //",
    "GS24vakyp_pu:877": "tathā svarūpaṃ śabdānāṃ sarvārtheṣv anuṣajyate /",
    "GS24vakyp_pu:878": "arthamātraṃ viparyastaṃ svarūpe tu śrutiḥ sthitā // 2.256 //",
    "GS24vakyp_pu:879": "ekatvaṃ tu sarūpatvāc chabdayor gauṇamukhyayoḥ /",
    "GS24vakyp_pu:880": "prāhur atyantabhede 'pi bhedamārgānudarśinaḥ // 2.257 //",
    "GS24vakyp_pu:881": "sāmidhenyantaraṃ caivam āvṛttāv anuṣajyate /",
    "GS24vakyp_pu:882": "mantrāś ca viniyogena labhante bhedam ūhavat // 2.258 //",
    "GS24vakyp_pu:883": "tāny āmnāyāntarāṇy eva paṭhyate kiṃ cid eva tu /",
    "GS24vakyp_pu:884": "anarthakānāṃ pāṭho vā śeṣas tv anyaḥ pratīyate // 2.259 //",
    "GS24vakyp_pu:885": "śabdasvarūpam arthas tu pāṭhe 'nyair upavarṇyate /",
    "GS24vakyp_pu:886": "atyantabhedaḥ sarveṣāṃ tatsaṃbandhāt tu tadvatām // 2.260 //",
    "GS24vakyp_pu:887": "anyā saṃskārasāvitrī karmaṇyanyā prayujyate /",
    "GS24vakyp_pu:888": "anyā japaprabandheṣu sā tv ekaiva pratīyate // 2.261 //",
    "GS24vakyp_pu:889": "arthasvarūpe śabdānāṃ svarūpād vṛttim icchataḥ /",
    "GS24vakyp_pu:890": "vākyarūpasya vākyārthe vṛttir anyānapekṣayā // 2.262 //",
    "GS24vakyp_pu:891": "anekārthatvam ekasya yaiḥ śabdasyānugamyate /",
    "GS24vakyp_pu:892": "siddhyasiddhikṛtā teṣāṃ gauṇamukhyaprakalpanā // 2.263 //",
    "GS24vakyp_pu:893": "arthaprakaraṇāpekṣo yo vā śabdāntaraiḥ saha /",
    "GS24vakyp_pu:894": "yuktaḥ pratyāyayaty arthaṃ taṃ gauṇam apare viduḥ // 2.264 //",
    "GS24vakyp_pu:895": "śuddhasyoccāraṇe svārthaḥ prasiddho yasya gamyate /",
    "GS24vakyp_pu:896": "sa mukhya iti vijñeyo rūpamātranibandhanaḥ // 2.265 //",
    "GS24vakyp_pu:897": "yas tv anyasya prayogeṇa yatnād iva niyujyate /",
    "GS24vakyp_pu:898": "tam aprasiddhaṃ manyante gauṇārthābhiniveśinam // 2.266 //",
    "GS24vakyp_pu:899": "svārthe pravartamāno 'pi yasyārthaṃ yo 'valambate /",
    "GS24vakyp_pu:900": "nimittaṃ tatra mukhyaṃ syān nimitti gauṇa iṣyate // 2.267 //",
    "GS24vakyp_pu:901": "purārād iti bhinne 'rthe yau vartete virodhini /",
    "GS24vakyp_pu:902": "arthaprakaraṇāpekṣaṃ tayor apy avadhāraṇam // 2.268 //",
    "GS24vakyp_pu:903": "vākyasyārthāt padārthānām apoddhāre prakalpite /",
    "GS24vakyp_pu:904": "śabdāntareṇa saṃbandhaḥ kasyaikasyopapadyate // 2.269 //",
    "GS24vakyp_pu:905": "yac cāpy ekaṃ padaṃ dṛṣṭaṃ caritāstikriyaṃ kva cit /",
    "GS24vakyp_pu:906": "tad vākyāntaram evāhur na tad anyena yujyate // 2.270 //",
    "GS24vakyp_pu:907": "yac ca ko 'yam iti praśne gaur aśva iti cocyate /",
    "GS24vakyp_pu:908": "praśna eva kriyā tatra prakrāntā darśanādikā // 2.271 //",
    "GS24vakyp_pu:909": "naivādhikatvaṃ dharmāṇāṃ nyūnatā vā prayojikā /",
    "GS24vakyp_pu:910": "ādhikyam api manyante prasiddher nyūnatāṃ kva cit // 2.272 //",
    "GS24vakyp_pu:911": "jātiśabdo 'ntareṇāpi jātiṃ yatra prayujyate /",
    "GS24vakyp_pu:912": "saṃbandhisadṛśād dharmāt taṃ gauṇam apare viduḥ // 2.273 //",
    "GS24vakyp_pu:913": "viparyāsād ivārthasya yatrārthāntaratām iva /",
    "GS24vakyp_pu:914": "manyante sa gavādis tu gauṇa ity ucyate kva cit // 2.274 //",
    "GS24vakyp_pu:915": "niyatāḥ sādhanatvena rūpaśaktisamanvitāḥ /",
    "GS24vakyp_pu:916": "yathā karmasu gamyante sīrāsimusalādayaḥ // 2.275 //",
    "GS24vakyp_pu:917": "kriyāntare na caiteṣāṃ vibhavanti na śaktayaḥ /",
    "GS24vakyp_pu:918": "rūpād eva tu tādarthyaṃ niyamena pratīyate // 2.276 //",
    "GS24vakyp_pu:919": "tathaiva rūpaśaktibhyām utpattyā samavasthitaḥ /",
    "GS24vakyp_pu:920": "śabdo niyatatādarthyaḥ śaktyānyatra prayujyate // 2.277 //",
    "GS24vakyp_pu:921": "śrutimātreṇa yatrāsya sāmarthyam avasīyate /",
    "GS24vakyp_pu:922": "taṃ mukhyam arthaṃ manyante gauṇaṃ yatnopapāditam // 2.278 //",
    "GS24vakyp_pu:923": "goyuṣmanmahatāṃ cvyarthe svārthād arthāntare sthitau /",
    "GS24vakyp_pu:924": "arthāntarasya tadbhāvas tatra mukhyo 'pi dṛśyate // 2.279 //",
    "GS24vakyp_pu:925": "mahattvaṃ śuklabhāvaṃ ca prakṛtiḥ pratipadyate /",
    "GS24vakyp_pu:926": "bhedenāpekṣitā sā tu gauṇatvasya prasādhikā // 2.280 //",
    "GS24vakyp_pu:927": "agnisomādayaḥ śabdā ye svarūpapadārthakāḥ /",
    "GS24vakyp_pu:928": "saṃjñibhiḥ saṃprayujyante 'prasiddhes teṣu gauṇatā // 2.281 //",
    "GS24vakyp_pu:929": "agnidattas tu yo 'gniḥ syāt tatra svārthopasarjanaḥ /",
    "GS24vakyp_pu:930": "śabdo dattārthavṛttitvād gauṇatvaṃ pratipadyate // 2.282 //",
    "GS24vakyp_pu:931": "nimittabhedāt prakrānte śabdavyutpattikarmaṇi /",
    "GS24vakyp_pu:932": "hariścandrādiṣu suṭo bhāvābhāvau vyavasthitau // 2.283 //",
    "GS24vakyp_pu:933": "ṛṣyādau prāptasaṃskāro yaḥ śabdo 'nyena yujyate /",
    "GS24vakyp_pu:934": "tatrāntaraṅgasaṃskāro bāhye 'rthe na nivartate // 2.284 //",
    "GS24vakyp_pu:935": "atyantaviparīto 'pi yathā yo 'rtho 'vadhāryate /",
    "GS24vakyp_pu:936": "yathāsaṃpratyayaṃ śabdas tatra mukhyaḥ prayujyate // 2.285 //",
    "GS24vakyp_pu:937": "yady api pratyayādhīnam arthatattvāvadhāraṇam /",
    "GS24vakyp_pu:938": "na sarvaḥ pratyayas tasmin prasiddha iva jāyate // 2.286 //",
    "GS24vakyp_pu:939": "darśanaṃ salile tulyaṃ mṛgatṛṣṇādidarśanaiḥ /",
    "GS24vakyp_pu:940": "bhedāt tu sparśanādīnāṃ na jalaṃ mṛgatṛṣṇikā // 2.287 //",
    "GS24vakyp_pu:941": "yad asādhāraṇaṃ kāryaṃ prasiddhaṃ rajjusarpayoḥ /",
    "GS24vakyp_pu:942": "tena bhedaparicchedas tayos tulye 'pi darśane // 2.288 //",
    "GS24vakyp_pu:943": "prasiddhārthaviparyāsa- nimittaṃ yac ca dṛśyate /",
    "GS24vakyp_pu:944": "yas tasmāl lakṣyate bhedas tam asatyaṃ pracakṣate // 2.289 //",
    "GS24vakyp_pu:945": "yac ca nimnonnataṃ citre sarūpaṃ parvatādibhiḥ /",
    "GS24vakyp_pu:946": "na tatra pratighātādi kāryaṃ tadvat pravartate // 2.290 //",
    "GS24vakyp_pu:947": "sparśaprabandho hastena yathā cakrasya saṃtataḥ /",
    "GS24vakyp_pu:948": "na tathālātacakrasya vicchinnaṃ spṛśyate hi tat // 2.291 //",
    "GS24vakyp_pu:949": "vapraprākārakalpaiś ca sparśanāvaraṇe yathā /",
    "GS24vakyp_pu:950": "nagareṣu na te tadvad gandharvanagareṣv api // 2.292 //",
    "GS24vakyp_pu:951": "mṛgapaśvādibhir yāvān mukhyair arthaḥ prasādhyat /",
    "GS24vakyp_pu:952": "tāvān na mṛnmayeṣv asti tasmāt te viṣayaḥ kanaḥ // 2.293 //",
    "GS24vakyp_pu:953": "mahān āvriyate deśaḥ prasiddhaiḥ parvatādibhiḥ /",
    "GS24vakyp_pu:954": "alpadeśāntarāvasthaṃ pratibimbaṃ tu dṛśyate // 2.294 //",
    "GS24vakyp_pu:955": "maraṇādinimittaṃ ca yathā mukhyā viṣādayaḥ /",
    "GS24vakyp_pu:956": "na te svapnādiṣu svasya tadvad arthasya sādhakāḥ // 2.295 //",
    "GS24vakyp_pu:957": "deśakālendriyagatair bhedair yad dṛśyate 'nyathā /",
    "GS24vakyp_pu:958": "yathā prasiddhir lokasya tathā tad avasīyate // 2.296 //",
    "GS24vakyp_pu:959": "yac copaghātajaṃ jñānaṃ yac ca jñānam alaukikam /",
    "GS24vakyp_pu:960": "na tābhyāṃ vyavahāro 'sti śabdā lokanibandhanāḥ // 2.297 //",
    "GS24vakyp_pu:961": "ghaṭādiṣu yathā dīpo yenārthena prayujyate /",
    "GS24vakyp_pu:962": "tato 'nyasyāpi sāṃnidhyāt sa karoti prakāśanam // 2.298 //",
    "GS24vakyp_pu:963": "saṃsargiṣu tathārtheṣu śabdo yena prayujyate /",
    "GS24vakyp_pu:964": "tasmāt prayojakād anyān api pratyāyayaty asau // 2.299 //",
    "GS24vakyp_pu:965": "nirmanthanaṃ yathāraṇyor agnyartham upapāditam /",
    "GS24vakyp_pu:966": "dhūmam apy anabhipretaṃ janayaty ekasādhanam // 2.300 //",
    "GS24vakyp_pu:967": "tathā śabdo 'pi kasmiṃś cit pratyāyye 'rthe vivakṣite /",
    "GS24vakyp_pu:968": "avivakṣitam apy arthaṃ prakāśayati saṃnidheḥ // 2.301 //",
    "GS24vakyp_pu:969": "yathaivātyantasaṃsṛṣṭas tyaktum artho na śakyate /",
    "GS24vakyp_pu:970": "tathā śabdo 'pi saṃbandhī pravivektuṃ na śakyate // 2.302 //",
    "GS24vakyp_pu:971": "arthānāṃ saṃnidhāne 'pi sati caiṣāṃ prakāśane /",
    "GS24vakyp_pu:972": "prayojako 'rthaḥ śabdasya rūpābhede 'pi gamyate // 2.303 //",
    "GS24vakyp_pu:973": "kva cid guṇapradhānatvam arthānām avivakṣitam /",
    "GS24vakyp_pu:974": "kva cit sāṃnidhyam apy eṣāṃ pratipattāv akāraṇam // 2.304 //",
    "GS24vakyp_pu:975": "yac cānupāttaṃ śabdena tat kasmiṃś cit pratīyate /",
    "GS24vakyp_pu:976": "kva cit pradhānam evārtho bhavaty anyasya lakṣaṇa // 2.305 //",
    "GS24vakyp_pu:977": "ākhyātaṃ taddhitārthasya yat kiṃ cid upadarśakam /",
    "GS24vakyp_pu:978": "guṇapradhānabhāvasya tatra dṛṣṭo viparyayaḥ // 2.306 //",
    "GS24vakyp_pu:979": "nirdeśe liṅgasaṃkhyānāṃ saṃnidhānam akāraṇam /",
    "GS24vakyp_pu:980": "pramāṇam ardhahrasvādāv anupāttaṃ pratīyate // 2.307 //",
    "GS24vakyp_pu:981": "hrasvasyārdhaṃ ca yad dṛṣṭaṃ tat tasyāsaṃnidhāv api /",
    "GS24vakyp_pu:982": "hrasvasya lakṣaṇārthatvāt tadvad evābhidhīyate // 2.308 //",
    "GS24vakyp_pu:983": "dīrghaplutābhyāṃ tasya syān mātrayā vā viśeṣaṇam /",
    "GS24vakyp_pu:984": "jāter vā lakṣaṇāya syāt sarvathā saptaparṇavat // 2.309 //",
    "GS24vakyp_pu:985": "gantavyaṃ dṛśyatāṃ sūrya iti kālasya lakṣaṇe /",
    "GS24vakyp_pu:986": "jñāyatāṃ kāla ity etat sopāyam abhidhīyate // 2.310 //",
    "GS24vakyp_pu:987": "vidhyaty adhanuṣety atra viśeṣeṇa nidarśyate /",
    "GS24vakyp_pu:988": "sāmānyam āśrayaḥ śakter yaḥ kaś cit pratipādakaḥ // 2.311 //",
    "GS24vakyp_pu:989": "kākebhyo rakṣyatāṃ sarpir iti bālo 'pi coditaḥ /",
    "GS24vakyp_pu:990": "upaghātapare vākye na śvādibhyo na rakṣati // 2.312 //",
    "GS24vakyp_pu:991": "prakṣālane śarāvāṇāṃ sthānanirmārjanaṃ tathā /",
    "GS24vakyp_pu:992": "anuktam api rūpeṇa bhujyaṅgatvāt pratīyate // 2.313 //",
    "GS24vakyp_pu:993": "vākyāt prakaraṇād arthād aucityād deśakālataḥ /",
    "GS24vakyp_pu:994": "śabdārthāḥ pravibhajyante na rūpād eva kevalāt // 2.314 //",
    "GS24vakyp_pu:995": "saṃsargo viprayogaś ca sāhacaryaṃ virodhitā /",
    "GS24vakyp_pu:996": "arthaḥ prakaraṇaṃ liṅgaṃ śabdasyānyasya saṃnidhiḥ // 2.315 //",
    "GS24vakyp_pu:997": "sāmarthyam aucitī deśaḥ kālo vyaktiḥ svarādayaḥ /",
    "GS24vakyp_pu:998": "śabdārthasyānavacchede viśeṣasmṛtihetavaḥ // 2.316 //",
    "GS24vakyp_pu:999": "bhedapakṣe 'pi sārūpyād bhinnārthāḥ pratipattṛṣu /",
    "GS24vakyp_pu:1000": "niyatā yānty abhivyaktiṃ śabdāḥ prakaraṇādibhiḥ // 2.317 //",
    "GS24vakyp_pu:1001": "nāmākhyātasarūpā ye kāryāntaranibandhanāḥ /",
    "GS24vakyp_pu:1002": "śabdā vākyasya teṣv artho na rūpād adhigamyate // 2.318 //",
    "GS24vakyp_pu:1003": "yā pravṛttinivṛttyarthā stutinindāprakalpanā /",
    "GS24vakyp_pu:1004": "kuśalaḥ pratipattā tām ayathārthāṃ samīhate // 2.319 //",
    "GS24vakyp_pu:1005": "vidhīyamānaṃ yat karma dṛṣṭādṛṣṭaprayojanam /",
    "GS24vakyp_pu:1006": "stūyate sā stutis tasya kartur eva prayojikā // 2.320 //",
    "GS24vakyp_pu:1007": "vyāghrādivyapadeśena yathā bālo nivartyate /",
    "GS24vakyp_pu:1008": "asatyo 'pi tathā kaś cit pratyavāyo 'bhidhīyate // 2.321 //",
    "GS24vakyp_pu:1009": "na saṃvidhānaṃ kṛtvāpi pratyavāye tathāvidhe /",
    "GS24vakyp_pu:1010": "śāstreṇa pratiṣiddhe 'rthe vidvān kaś cit pravartate // 2.322 //",
    "GS24vakyp_pu:1011": "sarpeṣu saṃvidhāyāpi siddhair mantrauṣadhādibhiḥ /",
    "GS24vakyp_pu:1012": "nānyathā pratipattavyaṃ na dato gamayed iti // 2.323 //",
    "GS24vakyp_pu:1013": "kva cit tattvasamākhyānaṃ kriyate stutinindayoḥ /",
    "GS24vakyp_pu:1014": "tatrāpi ca pravṛttiś ca nivṛttiś copadiśyate // 2.324 //",
    "GS24vakyp_pu:1015": "rūpaṃ sarvapadārthānāṃ vākyārthopanibandhanan /",
    "GS24vakyp_pu:1016": "sāpekṣā ye tu vākyārthāḥ padārthair eva te samāḥ // 2.325 //",
    "GS24vakyp_pu:1017": "vākyaṃ tad api manyante yat padaṃ caritakriyam /",
    "GS24vakyp_pu:1018": "antareṇa kriyāśabdaṃ vākyāder dvitvadarśanāt // 2.326 //",
    "GS24vakyp_pu:1019": "ākhyātaśabde niyataṃ sādhanaṃ yatra gamyate /",
    "GS24vakyp_pu:1020": "tad apy ekaṃ samāptārthaṃ vākyam ity abhidhīya // 2.327 //",
    "GS24vakyp_pu:1021": "śabdavyavahitā buddhir aprayuktapadāśrayā /",
    "GS24vakyp_pu:1022": "anumānaṃ tadarthasya pratyaye hetur ucyate // 2.328 //",
    "GS24vakyp_pu:1023": "apare tu padasyaiva tam arthaṃ pratijānate /",
    "GS24vakyp_pu:1024": "śabdāntarābhisaṃbandham antareṇa vyavasthitam // 2.329 //",
    "GS24vakyp_pu:1025": "yasminn uccarite śabde yadā yo 'rthaḥ pratīyate /",
    "GS24vakyp_pu:1026": "tam āhur arthaṃ tasyaiva nānyad arthasya lakṣaṇam // 2.330 //",
    "GS24vakyp_pu:1027": "kriyārthopapadeṣv evaṃ sthānināṃ gamyate kriyā /",
    "GS24vakyp_pu:1028": "vṛttau nirādibhiś caivaṃ krāntādyarthaḥ pratīyate // 2.331 //",
    "GS24vakyp_pu:1029": "tāni śabdāntarāṇy eva paryāyā iva laukikāḥ /",
    "GS24vakyp_pu:1030": "arthaprakaraṇābhyāṃ tu teṣāṃ svārtho niyamyate // 2.332 //",
    "GS24vakyp_pu:1031": "pratibodhābhyupāyās tu ye taṃ taṃ puruṣaṃ prati /",
    "GS24vakyp_pu:1032": "nāvaśyaṃ te 'bhisaṃbaddhāḥ śabdā jñeyena vastunā // 2.333 //",
    "GS24vakyp_pu:1033": "asatyāṃ pratipattau vā mithyā vā pratipādane /",
    "GS24vakyp_pu:1034": "svair arthair nityasaṃbandhās te te śabdā vyavasthitāḥ // 2.334 //",
    "GS24vakyp_pu:1035": "yathāprakaraṇaṃ dvāram ity asyāṃ karmaṇaḥ śrutau /",
    "GS24vakyp_pu:1036": "badhāna dehi vety etad upāyād avagamyate // 2.335 //",
    "GS24vakyp_pu:1037": "tatra sādhanavṛttir yaḥ śabdaḥ sattvanibandhanaḥ /",
    "GS24vakyp_pu:1038": "na sa pradhānabhūtasya sādhyasyārthasya vācakaḥ // 2.336 //",
    "GS24vakyp_pu:1039": "svārthamātraṃ prakāśyāsau sāpekṣo vinivartate /",
    "GS24vakyp_pu:1040": "arthas tu tasya saṃbandhī prakalpayati saṃnidhim // 2.337 //",
    "GS24vakyp_pu:1041": "pārārthyasyāviśiṣṭatvān na śabdāc chabdasaṃnidhiḥ /",
    "GS24vakyp_pu:1042": "nārthāc chabdasya sāṃnidhyaṃ na śabdād arthasaṃnidhiḥ // 2.338 //",
    "GS24vakyp_pu:1043": "naṣṭarūpam ivākhyātam ākṣiptaṃ karmavācinā /",
    "GS24vakyp_pu:1044": "yadi prāptaṃ pradhānatvaṃ yugapad bhāvasattvayoḥ // 2.339 //",
    "GS24vakyp_pu:1045": "tais tu nāmasarūpatvam ākhyātasyāsya varṇyate /",
    "GS24vakyp_pu:1046": "anvayavyatirekābhyāṃ vyavahāro vibhajyate // 2.340 //",
    "GS24vakyp_pu:1047": "na cāpi rūpāt saṃdehe vācakatvaṃ nivartate /",
    "GS24vakyp_pu:1048": "ardhaṃ paśor iti yathā sāmarthyāt tad dhi kalpate // 2.341 //",
    "GS24vakyp_pu:1049": "sarvaṃ sattvapadaṃ śuddhaṃ yadi bhāvanibandhanam /",
    "GS24vakyp_pu:1050": "saṃsarge ca vibhakto 'sya tasyārtho na pṛthag yadi // 2.342 //",
    "GS24vakyp_pu:1051": "kriyāpradhānam ākhyātaṃ nāmnāṃ sattvapradhānatā /",
    "GS24vakyp_pu:1052": "catvāri padajātāni sarvam etad virudhyate // 2.343 //",
    "GS24vakyp_pu:1053": "vākyasya buddhau nityatvam arthayogaṃ ca laukikam /",
    "GS24vakyp_pu:1054": "dṛṣṭvā catuṣṭvaṃ nāstīti vadaty audumbarāyaṇaḥ // 2.344 //",
    "GS24vakyp_pu:1055": "vyāptimāṃś ca laghuś caiva vyavahāraḥ padāśrayaḥ /",
    "GS24vakyp_pu:1056": "loke śāstre ca kāryārthaṃ vibhāgenaiva kalpitaḥ // 2.345 //",
    "GS24vakyp_pu:1057": "na loke pratipattṝṇām arthayogāt prasiddhayaḥ /",
    "GS24vakyp_pu:1058": "tasmād alaukiko vākyād anyaḥ kaś cin na vidyate // 2.346 //",
    "GS24vakyp_pu:1059": "anyatra śrūyamāṇaiś ca liṅgair vākyaiś ca sūcitāḥ /",
    "GS24vakyp_pu:1060": "svārthā eva pratīyante rūpābhedād alakṣitāḥ // 2.347 //",
    "GS24vakyp_pu:1061": "utsargavākye yat tyaktam aśabdam iva śabdavat /",
    "GS24vakyp_pu:1062": "tad bādhakeṣu vākyeṣu śrutam anyatra gamyate // 2.348 //",
    "GS24vakyp_pu:1063": "brāhmaṇānāṃ śrutir dadhni prakrāntā māṭharād vinā /",
    "GS24vakyp_pu:1064": "māṭharas takrasaṃbandhāt tatrācaṣṭe yathārthatām // 2.349 //",
    "GS24vakyp_pu:1065": "anekākhyātayoge 'pi vākyaṃ nyāyāpavādayoḥ /",
    "GS24vakyp_pu:1066": "ekam eveṣyate kaiś cid bhinnarūpam iva sthitam // 2.350 //",
    "GS24vakyp_pu:1067": "niyamaḥ pratiṣedhaś ca vidhiśeṣas tathā sati /",
    "GS24vakyp_pu:1068": "dvitīye yo lug ākhyātas taccheṣam alukaṃ viduḥ // 2.351 //",
    "GS24vakyp_pu:1069": "nirākāṅkṣāṇi nirvṛttau pradhānāni parasparam /",
    "GS24vakyp_pu:1070": "teṣām anupakāritvāt kathaṃ syād ekavākyatā // 2.352 //",
    "GS24vakyp_pu:1071": "viśeṣavidhinārthitvād vākyaśeṣo 'numīyate /",
    "GS24vakyp_pu:1072": "vidheyavan nivartye 'rthe tasmāt tulyaṃ vyapekṣaṇam // 2.353 //",
    "GS24vakyp_pu:1073": "saṃjñāśabdaikadeśo yas tasya lopo na vidyate /",
    "GS24vakyp_pu:1074": "viśiṣṭarūpā sā saṃjñā kṛtā ca na nivartate // 2.354 //",
    "GS24vakyp_pu:1075": "saṃjñāntarāc ca dattāder nānyā saṃjñā pratīyate /",
    "GS24vakyp_pu:1076": "saṃjñinaṃ devadattākhyaṃ dattaśabdaḥ kathaṃ vadet // 2.355 //",
    "GS24vakyp_pu:1077": "sarvair avayavais tulyaṃ saṃbandhaṃ samudāyavat /",
    "GS24vakyp_pu:1078": "ke cic chabdasvarūpāṇāṃ manyante sarvasaṃjñibhiḥ // 2.356 //",
    "GS24vakyp_pu:1079": "varṇānām arthavattvaṃ tu saṃjñānāṃ saṃjñibhir bhavet /",
    "GS24vakyp_pu:1080": "saṃbaddho 'vayavaḥ saṃjñā- praviveke na kalpate // 2.357 //",
    "GS24vakyp_pu:1081": "sarvasvarūpair yugapat saṃbandhe sati saṃjñinaḥ /",
    "GS24vakyp_pu:1082": "naikadeśasarūpebhyas tatpratyāyanasaṃbhavaḥ // 2.358 //",
    "GS24vakyp_pu:1083": "ekadeśāt tu saṃghāte keṣāṃ cij jāyate smṛtiḥ /",
    "GS24vakyp_pu:1084": "smṛtes tu viṣayāc chabdāt saṃghātārthaḥ pratīyate // 2.359 //",
    "GS24vakyp_pu:1085": "ekadeśāt smṛtir bhinne saṃghāte niyatā katham /",
    "GS24vakyp_pu:1086": "kathaṃ pratīyamānaḥ syāc chabdo 'rthasyābhidhāyakaḥ // 2.360 //",
    "GS24vakyp_pu:1087": "ekadeśasarūpās tu tais tair bhedaiḥ samanvitāḥ /",
    "GS24vakyp_pu:1088": "anuniṣpādinaḥ śabdāḥ saṃjñāsu samavasthitāḥ // 2.361 //",
    "GS24vakyp_pu:1089": "sādhāraṇatvāt saṃdigdhāḥ sāmarthyān niyatāśrayāḥ /",
    "GS24vakyp_pu:1090": "teṣāṃ ye sādhavas teṣu śāstre lopādi śiṣyate // 2.362 //",
    "GS24vakyp_pu:1091": "tulyāyām anuniṣpattau jyedrāghā ity asādhavaḥ /",
    "GS24vakyp_pu:1092": "na hy anvākhyāyake śāstre teṣu dattādivat smṛtiḥ // 2.363 //",
    "GS24vakyp_pu:1093": "kṛtaṇatvāś ca ye śabdā nityāḥ kharaṇasādayaḥ /",
    "GS24vakyp_pu:1094": "ekadravyopadeśitvāt tān sādhūn saṃpracakṣate // 2.364 //",
    "GS24vakyp_pu:1095": "gotrāṇy eva tu tāny āhuḥ saṃjñāśaktisamanvayāt /",
    "GS24vakyp_pu:1096": "nimittāpekṣaṇaṃ teṣu svārthe nāvaśyam iṣyate // 2.365 //",
    "GS24vakyp_pu:1097": "vyavahārāya niyamaḥ saṃjñānāṃ saṃjñini kva cit /",
    "GS24vakyp_pu:1098": "nitya eva tu saṃbandho ḍitthādiṣu gavādivat // 2.366 //",
    "GS24vakyp_pu:1099": "kṛtakatvād anityatvaṃ saṃbandhasyopapadyate /",
    "GS24vakyp_pu:1100": "saṃjñāyāṃ sā hi puruṣair yathākāmaṃ niyujyate // 2.367 //",
    "GS24vakyp_pu:1101": "yathā hi pāṃsulekhānāṃ bālakair madhurādayaḥ /",
    "GS24vakyp_pu:1102": "saṃjñāḥ kriyante sarvāsu saṃjñāsv eṣaiva kalpanā // 2.368 //",
    "GS24vakyp_pu:1103": "vṛddhyādīnāṃ ca śāstre 'smiñ śaktyavacchedalakṣaṇaḥ /",
    "GS24vakyp_pu:1104": "akṛtrimo hi saṃbandho viśeṣaṇaviśeṣyavat // 2.369 //",
    "GS24vakyp_pu:1105": "saṃjñā svarūpam āśritya nimitte sati laukikī /",
    "GS24vakyp_pu:1106": "kā cit pravartate kā cin nimittāsaṃnidhāv api // 2.370 //",
    "GS24vakyp_pu:1107": "śāstre 'pi mahatī saṃjñā svarūpopanibandhanā /",
    "GS24vakyp_pu:1108": "anumānaṃ nimittasya saṃnidhāne pratīyate // 2.371 //",
    "GS24vakyp_pu:1109": "āvṛtter anumānaṃ vā sārūpyāt tatra gamyate /",
    "GS24vakyp_pu:1110": "śabdabhedānumānaṃ vā śaktibhedasya vā gatiḥ // 2.372 //",
    "GS24vakyp_pu:1111": "kva cid viṣayabhedena kṛtrimā vyavatiṣṭhate /",
    "GS24vakyp_pu:1112": "saṃkhyāyām ekaviṣayaṃ vyavasthānaṃ dvayor api // 2.373 //",
    "GS24vakyp_pu:1113": "viṣayaṃ kṛtrimasyāpi laukikaḥ kva cid uccaran /",
    "GS24vakyp_pu:1114": "vyāpnoti dūrāt saṃbuddhau tathā hi grahaṇaṃ dvayoḥ // 2.374 //",
    "GS24vakyp_pu:1115": "saṅghaikaśeṣadvandveṣu ke cit sāmarthyalakṣaṇam /",
    "GS24vakyp_pu:1116": "pratyāśrayam avasthānaṃ kriyāṇāṃ pratijānate // 2.375 //",
    "GS24vakyp_pu:1117": "bhojanaṃ phalarūpābhyām ekaikasmin samāpyate /",
    "GS24vakyp_pu:1118": "anyathā hi vyavasthāne na tadarthaḥ prakalpate // 2.376 //",
    "GS24vakyp_pu:1119": "annādānādirūpāṃ ca sarve tṛptiphalāṃ bhujim /",
    "GS24vakyp_pu:1120": "pratyekaṃ pratipadyante na tu nāṭyakriyām iva // 2.377 //",
    "GS24vakyp_pu:1121": "pādyavat sā vibhāgena sāmarthyād avatiṣṭhate /",
    "GS24vakyp_pu:1122": "bhujiḥ karoti bhujyarthaṃ na tantreṇa pradīpavat // 2.378 //",
    "GS24vakyp_pu:1123": "dṛśyādis tu kriyaikāpi tathābhūteṣu karmasu /",
    "GS24vakyp_pu:1124": "āvṛttim antareṇāpi samudāyāśrayā bhavet // 2.379 //",
    "GS24vakyp_pu:1125": "bhinnavyāpārarūpāṇāṃ vyavahārādidarśane /",
    "GS24vakyp_pu:1126": "kartṝṇāṃ darśanaṃ bhinnaṃ saṃbhūyārthasya sādhakam // 2.380 //",
    "GS24vakyp_pu:1127": "lakṣyasya lokasiddhatvāc chāstre liṅgasya darśanāt /",
    "GS24vakyp_pu:1128": "arthiṣv ādaikṣu bhedena vṛddhisaṃjñā samāpyate // 2.381 //",
    "GS24vakyp_pu:1129": "śatādānapradhānatvād daṇḍane śatakarmake /",
    "GS24vakyp_pu:1130": "arthināṃ guṇabhede 'pi saṃkhyeyo 'rtho na bhidyate // 2.382 //",
    "GS24vakyp_pu:1131": "saṅghasyaiva vidheyatvāt kāryavat pratipādane /",
    "GS24vakyp_pu:1132": "tatra tantreṇa saṃbandhaḥ samāsābhyastasaṃjñayoḥ // 2.383 //",
    "GS24vakyp_pu:1133": "lakṣaṇārthā śrutir yeṣāṃ kāṃ cid eva kriyāṃ prati /",
    "GS24vakyp_pu:1134": "tair vyastaiś ca samastaiś ca sa dharma upalakṣyate // 2.384 //",
    "GS24vakyp_pu:1135": "vṛṣalair na praveṣṭavyam ity etasmin gṛhe yathā /",
    "GS24vakyp_pu:1136": "pratyekaṃ saṃhatānāṃ ca praveśaḥ pratiṣidhyate // 2.385 //",
    "GS24vakyp_pu:1137": "saṃbhūya tv arthalipsādi- pratiṣedhopadeśane /",
    "GS24vakyp_pu:1138": "pṛthag apratiṣiddhatvāt pravṛttir na virudhyate // 2.386 //",
    "GS24vakyp_pu:1139": "vyavāyalakṣaṇārthatvād aṭkupvāṅādibhis tathā /",
    "GS24vakyp_pu:1140": "pratyekaṃ vā samastair vā ṇatvaṃ na pratiṣidhyate // 2.387 //",
    "GS24vakyp_pu:1141": "anugrahārthā bhoktṝṇāṃ bhujir ārabhyate yadā /",
    "GS24vakyp_pu:1142": "deśakālādyabhedena nānugṛhṇāti tān asau // 2.388 //",
    "GS24vakyp_pu:1143": "pātrādibhedān nānātvaṃ yasyaikasyopadiśyate /",
    "GS24vakyp_pu:1144": "viparyaye vā bhinnasya tasyaikatvaṃ prakalpyate // 2.389 //",
    "GS24vakyp_pu:1145": "saṃhatyāpi ca kurvāṇā bhedena pratipāditāḥ /",
    "GS24vakyp_pu:1146": "svaṃ svaṃ bhojyaṃ vibhāgena prāptaṃ saṃbhūya bhuñjate // 2.390 //",
    "GS24vakyp_pu:1147": "vīpsāyā viṣayābhāvād virodhād anyasaṃkhyayā /",
    "GS24vakyp_pu:1148": "dvidhā samāptyayogāc ca śataṃ saṅghe 'vatiṣṭhate // 2.391 //",
    "GS24vakyp_pu:1149": "bhujir dvandvaikaśeṣābhyāṃ yatrānyaiḥ saha śiṣyate /",
    "GS24vakyp_pu:1150": "tatrāpi lakṣaṇārthatvād dvidhā vākyaṃ samāpyate // 2.392 //",
    "GS24vakyp_pu:1151": "vākyāntarāṇāṃ pratyekaṃ samāptiḥ kaiś cid iṣyate /",
    "GS24vakyp_pu:1152": "rūpāntareṇa yuktānāṃ vākyānāṃ tena saṃgrahaḥ // 2.393 //",
    "GS24vakyp_pu:1153": "na vākyasyābhidheyāni bhedavākyāni kāni cit /",
    "GS24vakyp_pu:1154": "tasmiṃs tūccarite bhedāṃs tathānyān pratipadyate // 2.394 //",
    "GS24vakyp_pu:1155": "yeṣāṃ samasto vākyārthaḥ pratibhedaṃ samāpyate /",
    "GS24vakyp_pu:1156": "teṣāṃ tadānīṃ bhinnasya kiṃ padārthasya sattayā // 2.395 //",
    "GS24vakyp_pu:1157": "atha tair eva janitaḥ so 'rtho bhinneṣu vartate /",
    "GS24vakyp_pu:1158": "pūrvasyārthasya tena syād virodhaḥ saha vā sthitiḥ // 2.396 //",
    "GS24vakyp_pu:1159": "sahasthitau virodhitvaṃ syād viśiṣṭāviśiṣṭayoḥ /",
    "GS24vakyp_pu:1160": "vyabhicārī tu saṃbandhas tyāge 'rthasya prasajyate // 2.397 //",
    "GS24vakyp_pu:1161": "ekaḥ sādhāraṇo vācyaḥ pratiśabdam avasthitaḥ /",
    "GS24vakyp_pu:1162": "saṅghe saṅghiṣu cārthātmā saṃnidhānanideśakaḥ // 2.398 //",
    "GS24vakyp_pu:1163": "yathā sādhāraṇe svatvaṃ tyāgasya ca phalaṃ dhane /",
    "GS24vakyp_pu:1164": "prītiś cāvikalā tadvat saṃbandho 'rthena tadvatām // 2.399 //",
    "GS24vakyp_pu:1165": "varṇānām arthavattāyāṃ tenaivārthena tadvati /",
    "GS24vakyp_pu:1166": "samudāye na caikatvaṃ bhedena vyavatiṣṭhate // 2.400 //",
    "GS24vakyp_pu:1167": "ekenaiva pradīpena sarve sādhāraṇaṃ dhanam /",
    "GS24vakyp_pu:1168": "paśyanti tadvad ekena supā saṃkhyābhidhīyate // 2.401 //",
    "GS24vakyp_pu:1169": "nārthavattā pade varṇe vākye caivaṃ viśiṣyate /",
    "GS24vakyp_pu:1170": "abhyāsāt prakramo 'nyas tu viruddha iva dṛśyate // 2.402 //",
    "GS24vakyp_pu:1171": "viniyogād ṛte śabdo na svārthasya prakāśakaḥ /",
    "GS24vakyp_pu:1172": "arthābhidhānasaṃbandham uktidvāraṃ pracakṣate // 2.403 //",
    "GS24vakyp_pu:1173": "yathā praṇihitaṃ cakṣur darśanāyopakalpate /",
    "GS24vakyp_pu:1174": "tathābhisaṃhitaḥ śabdo bhavaty arthasya vācakaḥ // 2.404 //",
    "GS24vakyp_pu:1175": "kriyāvyavetaḥ saṃbandho dṛṣṭaḥ karaṇakarmaṇoḥ /",
    "GS24vakyp_pu:1176": "abhidhāniyamas tasmād abhidhānābhidheyayoḥ // 2.405 //",
    "GS24vakyp_pu:1177": "bahuṣv ekābhidhāneṣu sarveṣv ekārthakāriṭu /",
    "GS24vakyp_pu:1178": "yat prayoktābhisaṃdhatte śabdas tatrāvatiṣṭhate // 2.406 //",
    "GS24vakyp_pu:1179": "āmnāyaśabdān abhyāse ke cid āhur anarthakān /",
    "GS24vakyp_pu:1180": "svarūpamātravṛttiṃś ca pareṣāṃ pratipādane // 2.407 //",
    "GS24vakyp_pu:1181": "abhidhānakriyāyogād arthasya pratipādakān /",
    "GS24vakyp_pu:1182": "niyogabhedān manyante tān evaikatvadarśinaḥ // 2.408 //",
    "GS24vakyp_pu:1183": "teṣām atyantanānātvaṃ nānātvavyavahāriṇaḥ /",
    "GS24vakyp_pu:1184": "akṣādīnām iva prāhur ekajātisamanvayāt // 2.409 //",
    "GS24vakyp_pu:1185": "prayogād abhisaṃdhānam anyad eṣu na vidyate /",
    "GS24vakyp_pu:1186": "viṣaye yataśaktitvāt sa tu tatra vyavasthitaḥ // 2.410 //",
    "GS24vakyp_pu:1187": "nānātvasyaiva saṃjñānam arthaprakaraṇādibhiḥ /",
    "GS24vakyp_pu:1188": "na jātv arthāntare vṛttir anyārthānāṃ kathaṃ ca na // 2.411 //",
    "GS24vakyp_pu:1189": "padarūpaṃ ca yad vākyam astitvopanibandhanam /",
    "GS24vakyp_pu:1190": "kāmaṃ vimarśas tatrāyaṃ na vākyāvayave pade // 2.412 //",
    "GS24vakyp_pu:1191": "yathaivānarthakair varṇair viśiṣṭo 'rtho 'bhidhīyate /",
    "GS24vakyp_pu:1192": "padair anarthakair evaṃ viśiṭṭo 'rtho 'bhidhīyate // 2.413 //",
    "GS24vakyp_pu:1193": "yad antarāle jñānaṃ tu padārtheṣūpajāyate /",
    "GS24vakyp_pu:1194": "pratipatter upāyo 'sau prakramānavadhāraṇāt // 2.414 //",
    "GS24vakyp_pu:1195": "pūrvair arthair anugato yathārthātmā paraḥ paraḥ /",
    "GS24vakyp_pu:1196": "saṃsarga eva prakrāntas tathānyeṣv arthavastuṣu // 2.415 //",
    "GS24vakyp_pu:1197": "aṅgīkṛte tu keṣāṃ cit sādhyenārthena sādhane /",
    "GS24vakyp_pu:1198": "ādhāraniyamārthaiva sādhanānāṃ punaḥ śrutiḥ // 2.416 //",
    "GS24vakyp_pu:1199": "ādhāre niyamābhāvāt tadākṣepo na vidyate /",
    "GS24vakyp_pu:1200": "sāmarthyāt saṃbhavas tasya śrutis tv anyanivṛttaye // 2.417 //",
    "GS24vakyp_pu:1201": "kriyā kriyāntarād bhinnā niyatādhārasādhanā /",
    "GS24vakyp_pu:1202": "prakrāntā pratipattṝṇāṃ bhedāḥ saṃbodhahetavaḥ // 2.418 //",
    "GS24vakyp_pu:1203": "avibhāgaṃ tu śabdebhyaḥ kramavadbhyo 'padakramam /",
    "GS24vakyp_pu:1204": "prakāśate tadanyeṣāṃ vākyaṃ vākyārtha eva ca // 2.419 //",
    "GS24vakyp_pu:1205": "svarūpaṃ vidyate yasya tasyātmā na nirūpyate /",
    "GS24vakyp_pu:1206": "nāsti yasya svarūpaṃ tu tasyaivātmā nirūpyate // 2.420 //",
    "GS24vakyp_pu:1207": "aśabdam apare 'rthasya rūpanirdhāraṇaṃ viduḥ /",
    "GS24vakyp_pu:1208": "arthāvabhāsarūpā ca śabdebhyo jāyate smṛtiḥ // 2.421 //",
    "GS24vakyp_pu:1209": "anyathaivāgnisaṃbandhād dāhaṃ dagdho 'bhimanyate /",
    "GS24vakyp_pu:1210": "anyathā dāhaśabdena dāhārthaḥ saṃpratīyate // 2.422 //",
    "GS24vakyp_pu:1211": "pṛthaṅniviṣṭatattvānāṃ pṛthagarthānupātinām /",
    "GS24vakyp_pu:1212": "indriyāṇāṃ yathā kāryam ṛte dehān na kalpate // 2.423 //",
    "GS24vakyp_pu:1213": "tathā padānāṃ sarveṣāṃ pṛthagarthaniveśinām /",
    "GS24vakyp_pu:1214": "vākyebhyaḥ pravibhaktānām arthavattā na vidyate // 2.424 //",
    "GS24vakyp_pu:1215": "saṃsargarūpaṃ saṃsṛṣṭeṣv arthavastuṣu gṛhyate /",
    "GS24vakyp_pu:1216": "nātropākhyāyate tattvam apadārthasya darśanāt // 2.425 //",
    "GS24vakyp_pu:1217": "darśanasyāpi yat satyaṃ na tathā darśanaṃ sthitam /",
    "GS24vakyp_pu:1218": "vastu saṃsargarūpeṇa tad arūpaṃ nirūpyate // 2.426 //",
    "GS24vakyp_pu:1219": "astitvenānuṣakto vā nivṛttyātmani vā sthitaḥ /",
    "GS24vakyp_pu:1220": "artho 'bhidhīyate yasmād ato vākyaṃ prayujyate // 2.427 //",
    "GS24vakyp_pu:1221": "kriyānuṣaṅgeṇa vinā na padārthaḥ pratīyate /",
    "GS24vakyp_pu:1222": "satyo vā viparīto vā vyavahāre na so 'sty ataḥ // 2.428 //",
    "GS24vakyp_pu:1223": "sad ity etat tu yad vākyaṃ tad abhūd asti neti vā /",
    "GS24vakyp_pu:1224": "kriyābhidhānasaṃbandham antareṇa na gamyate // 2.429 //",
    "GS24vakyp_pu:1225": "ākhyātapadavācye 'rthe sādhanopanibandhane /",
    "GS24vakyp_pu:1226": "vinā sattvābhidhānena nākāṅkṣā vinivartate // 2.430 //",
    "GS24vakyp_pu:1227": "prādhānyāt tu kriyā pūrvam arthasya pravibhajyate /",
    "GS24vakyp_pu:1228": "sādhyaprayuktāny aṅgāni phalaṃ tasya prayojakam // 2.431 //",
    "GS24vakyp_pu:1229": "prayoktaivābhisaṃdhatte sādhyasādhanarūpatām /",
    "GS24vakyp_pu:1230": "arthasya cābhisaṃbandha- kalpanāṃ prasamīhate // 2.432 //",
    "GS24vakyp_pu:1231": "pacikriyāṃ karotīti karmatvenābhidhīyate /",
    "GS24vakyp_pu:1232": "paktiḥ karaṇarūpaṃ tu sādhyatvena pratīyate // 2.433 //",
    "GS24vakyp_pu:1233": "yo 'ṃśo yenopakāreṇa prayoktṝṇāṃ vivakṣitaḥ /",
    "GS24vakyp_pu:1234": "arthasya sarvaśaktitvāt sa tathaiva vyavasthitaḥ // 2.434 //",
    "GS24vakyp_pu:1235": "ārādvṛttiṣu saṃbandhaḥ kadā cid abhidhīyate /",
    "GS24vakyp_pu:1236": "āśliṣṭo yo 'nupaśliṣṭaḥ sa kadā cit pratīyate // 2.435 //",
    "GS24vakyp_pu:1237": "saṃsṛṣṭānāṃ vibhaktatvaṃ saṃsargaś ca vivekinām /",
    "GS24vakyp_pu:1238": "nānātmakānām ekatvaṃ nānātvaṃ ca viparyaye // 2.436 //",
    "GS24vakyp_pu:1239": "sarvātmakatvād arthasya nairātmyād vā vyavasthitam /",
    "GS24vakyp_pu:1240": "atyantayataśaktitvāc chabda eva nibandhanam // 2.437 //",
    "GS24vakyp_pu:1241": "vastūpalakṣaṇaḥ śabdo nopakārasya vācakaḥ /",
    "GS24vakyp_pu:1242": "na svaśaktiḥ padārthānāṃ saṃspraṣṭuṃ tena śakyate // 2.438 //",
    "GS24vakyp_pu:1243": "saṃbandhidharmā saṃyogaḥ svaśabdenābhidhīyate /",
    "GS24vakyp_pu:1244": "saṃbandhaḥ samavāyas tu saṃbandhitvena gamyate // 2.439 //",
    "GS24vakyp_pu:1245": "lakṣaṇād vyavatiṣṭhante padārthā na tu vastutaḥ /",
    "GS24vakyp_pu:1246": "upakārāt sa evārthaḥ kathaṃ cid anugamyate // 2.440 //",
    "GS24vakyp_pu:1247": "vākyārtho yo 'bhisaṃbandho na tasyātmā kva cit sthitaḥ /",
    "GS24vakyp_pu:1248": "vyavahāre padārthānāṃ tam ātmānaṃ pracakṣate // 2.441 //",
    "GS24vakyp_pu:1249": "padārthe samudāye vā samāpto naiva vā kva cit /",
    "GS24vakyp_pu:1250": "padārtharūpabhedena tasyātmā pravibhajyate // 2.442 //",
    "GS24vakyp_pu:1251": "anvākhyānāya yo bhedaḥ pratipattinibandhanam /",
    "GS24vakyp_pu:1252": "sākāṅkṣāvayavaṃ bhede tenānyad upavarṇyate // 2.443 //",
    "GS24vakyp_pu:1253": "anekaśakter ekasya pravibhāgo 'nugamyate /",
    "GS24vakyp_pu:1254": "ekārthatvaṃ hi vākyasya mātrayāpi pratīyate // 2.444 //",
    "GS24vakyp_pu:1255": "saṃpratyayārthād bāhyo 'rthaḥ sann asan vā vibhajyate /",
    "GS24vakyp_pu:1256": "bāhyīkṛtya vibhāgas tu śaktyapoddhāralakṣaṇaḥ // 2.445 //",
    "GS24vakyp_pu:1257": "pratyayārthātmaniyatāḥ śaktayo na vyavasthitāḥ /",
    "GS24vakyp_pu:1258": "anyatra ca tato rūpaṃ na tāsām upalabhyate // 2.446 //",
    "GS24vakyp_pu:1259": "bahuṣv api tiṅanteṣu sākāṅkṣeṣv ekavākyatā /",
    "GS24vakyp_pu:1260": "tiṅā tiṅbhyo nighātasya paryudāsas tathārthavān // 2.447 //",
    "GS24vakyp_pu:1261": "ekatiṅ yasya vākyaṃ tu śāstre niyatalakṣaṇam /",
    "GS24vakyp_pu:1262": "tasyātiṅgrahaṇenārtho vākyabhedān na vidyate // 2.448 //",
    "GS24vakyp_pu:1263": "tiṅantāntarayukteṣu yuktayukteṣu vā punaḥ /",
    "GS24vakyp_pu:1264": "mṛgaḥ paśyata yātīti bhedābhedau na tiṣṭhataḥ // 2.449 //",
    "GS24vakyp_pu:1265": "itikartavyatārthasya sāmarthyād yatra kāṅkṣyate /",
    "GS24vakyp_pu:1266": "aśabdalakṣaṇākāṅkṣaṃ samāptārthaṃ tad ucyate // 2.450 //",
    "GS24vakyp_pu:1267": "tattvānvākhyānamātre tu yāvān artho 'nuṣajyate /",
    "GS24vakyp_pu:1268": "vināpi tatprayogeṇa śruter vākyaṃ samāpyate // 2.451 //",
    "GS24vakyp_pu:1269": "caṅkramyamāṇo 'dhīṣvātra japaṃś caṅkramaṇaṃ kuru /",
    "GS24vakyp_pu:1270": "tādarthyasyāviśeṣe 'pi śabdādbhedaḥ pratīyate // 2.452 //",
    "GS24vakyp_pu:1271": "phalavantaḥ kriyābhedāḥ kriyāntaranibandhanāḥ /",
    "GS24vakyp_pu:1272": "asaṃkhyātāḥ kramoddeśair ekākhyātanidarśitāḥ // 2.453 //",
    "GS24vakyp_pu:1273": "nivṛttabhedā sarvaiva kriyākhyāte 'bhidhīyate /",
    "GS24vakyp_pu:1274": "śruter aśakyā bhedānāṃ pravibhāgaprakalpanā // 2.454 //",
    "GS24vakyp_pu:1275": "aśvamedhena yakṣyante rājānaḥ sattram āsate /",
    "GS24vakyp_pu:1276": "brāhmaṇā iti nākhyāta- rūpād bhedaḥ pratīyate // 2.455 //",
    "GS24vakyp_pu:1277": "sakṛc chrutā saptadaśasv anāvṛttāpi yā kriyā /",
    "GS24vakyp_pu:1278": "prājāpatyeṣu sāmarthyāt sā bhedaṃ pratipadyate // 2.456 //",
    "GS24vakyp_pu:1279": "devadattādiṣu bhujiḥ pratyekam avatiṣṭhate /",
    "GS24vakyp_pu:1280": "pratisvatantraṃ vākyaṃ vā bhedena pratipadyate // 2.457 //",
    "GS24vakyp_pu:1281": "uccāraṇe tu vākyānām anyad rūpaṃ na gṛhyate /",
    "GS24vakyp_pu:1282": "pratipattau tu bhinnānām anyad rūpaṃ pratīyate // 2.458 //",
    "GS24vakyp_pu:1283": "ekaṃ grahaṇavākyaṃ ca sāmānyenābhidhīyate /",
    "GS24vakyp_pu:1284": "kartarīti yathā tac ca paśvādiṣu vibhajyate // 2.459 //",
    "GS24vakyp_pu:1285": "yady ākāṅkṣā nivarteta tadbhūtasya sakṛc chrutau /",
    "GS24vakyp_pu:1286": "naivānyenābhisaṃbandhaṃ tad upeyāt kathaṃ ca na // 2.460 //",
    "GS24vakyp_pu:1287": "ekarūpam anekārthaṃ tasmād upanibandhanam /",
    "GS24vakyp_pu:1288": "yonir vibhāgavākyānāṃ tebhyo 'nanyad iva sthitam // 2.461 //",
    "GS24vakyp_pu:1289": "kva cit kriyā vyaktibhāgair upakāre pravartate /",
    "GS24vakyp_pu:1290": "sāmānyabhāga evāsyāḥ kva cid arthasya sādhakaḥ // 2.462 //",
    "GS24vakyp_pu:1291": "kālabhinnāś ca ye bhedā ye cāpy uṣṭrāsikādiṣu /",
    "GS24vakyp_pu:1292": "prakrame jātibhāgasya śabdātmā tair na bhidyate // 2.463 //",
    "GS24vakyp_pu:1293": "ekasaṃkhyeṣu bhedeṣu bhinnā jātyādibhiḥ kriyāḥ /",
    "GS24vakyp_pu:1294": "bhedena viniyujyante tacchabdasya sakṛc chrutau // 2.464 //",
    "GS24vakyp_pu:1295": "akṣādiṣu yathā bhinnā bhakṣibhañjidivikriyāḥ /",
    "GS24vakyp_pu:1296": "prayogakālābhede 'pi pratibhedaṃ pṛthak sthitāḥ // 2.465 //",
    "GS24vakyp_pu:1297": "akṣāṇāṃ tantriṇāṃ tantram upāyas tulyarūpatā /",
    "GS24vakyp_pu:1298": "eṣāṃ kramo vibhaktānāṃ tannibaddhā sakṛc chrutiḥ // 2.466 //",
    "GS24vakyp_pu:1299": "dvāv apy upāyau śabdānāṃ prayoge samavasthitau /",
    "GS24vakyp_pu:1300": "kramo vā yaugapadyaṃ vā yau loko nātivartate // 2.467 //",
    "GS24vakyp_pu:1301": "krame vibhajyate rūpaṃ yaugapadye na bhidyate /",
    "GS24vakyp_pu:1302": "kriyā tu yaugapadye 'pi kramarūpānupātinī // 2.468 //",
    "GS24vakyp_pu:1303": "bhedasaṃsargaśaktī dve śabdād bhinne iva sthite /",
    "GS24vakyp_pu:1304": "yaugapadye 'py anekena prayoge bhidyate śrutiḥ // 2.469 //",
    "GS24vakyp_pu:1305": "abhinno rūpabhedena ya eko 'rtho vivakṣitaḥ /",
    "GS24vakyp_pu:1306": "tasyāvayavadharmeṇa samudāyo 'nugṛhyate // 2.470 //",
    "GS24vakyp_pu:1307": "bhedanirvacane tv asya pratyekaṃ vā samāpyate /",
    "GS24vakyp_pu:1308": "śrutir vacanabhinnā vā vākyabhede 'vatiṣṭhate // 2.471 //",
    "GS24vakyp_pu:1309": "tatraikavacanānto vā so 'kṣaśabdaḥ prayujyate /",
    "GS24vakyp_pu:1310": "pratyekaṃ vā bahutvena pravibhāgo yathāśruti // 2.472 //",
    "GS24vakyp_pu:1311": "dviṣṭhāni yāni vākyāni teṣv apy ekatvadarśinām /",
    "GS24vakyp_pu:1312": "anekaśakter ekasya svaśaktiḥ pravibhajyate // 2.473 //",
    "GS24vakyp_pu:1313": "atyantabhinnayor vā syāt prayoge tantralakṣaṇaḥ /",
    "GS24vakyp_pu:1314": "upāyas tatra saṃsargaḥ pratipattṛṣu bhidyate // 2.474 //",
    "GS24vakyp_pu:1315": "bhedenādhigatau pūrvaṃ śabdau tulyaśrutī punaḥ /",
    "GS24vakyp_pu:1316": "tantreṇa pratipattāraḥ prayoktrā pratipāditāḥ // 2.475 //",
    "GS24vakyp_pu:1317": "ekasyāpi vivakṣāyām anuniṣpadyate paraḥ /",
    "GS24vakyp_pu:1318": "vinābhisaṃdhinā śabdaḥ śaktirūpaḥ prakāśate // 2.476 //",
    "GS24vakyp_pu:1319": "anekā śaktir ekasya yugapac chrūyate kva cit /",
    "GS24vakyp_pu:1320": "agniḥ prakāśadāhābhyām ekatrāpi niyujyate // 2.477 //",
    "GS24vakyp_pu:1321": "āvṛttiśaktibhinnārthe vākye sakṛd api śrute /",
    "GS24vakyp_pu:1322": "liṅgād vā tantradharmād vā vibhāgo vyavatiṣṭhate // 2.478 //",
    "GS24vakyp_pu:1323": "saṃprasāraṇasaṃjñāyāṃ liṅgābhyāṃ varṇavākyayoḥ /",
    "GS24vakyp_pu:1324": "pravibhāgas tathā sūtra ekasminn eva jāyate // 2.479 //",
    "GS24vakyp_pu:1325": "tathā dvirvacane 'cīti tantropāyād alakṣaṇaḥ /",
    "GS24vakyp_pu:1326": "ekaśeṣeṇa nirdeśo bhāṣya eva pradarśitaḥ // 2.480 //",
    "GS24vakyp_pu:1327": "prāyeṇa saṃkṣeparucīn alpavidyāparigrahān /",
    "GS24vakyp_pu:1328": "saṃprāpya vaiyākaraṇān saṃgrahe 'stam upāgate // 2.481 //",
    "GS24vakyp_pu:1329": "kṛte 'tha pātañjalinā guruṇā tīrthadarśinā /",
    "GS24vakyp_pu:1330": "sarveṣāṃ nyāyabījānāṃ mahābhāṣye nibandhane // 2.482 //",
    "GS24vakyp_pu:1331": "alabdhagādhe gāmbhīryād uttāna iva sauṣṭhavāt /",
    "GS24vakyp_pu:1332": "tasminn akṛtabuddhīnāṃ naivāvāsthita niścayaḥ // 2.483 //",
    "GS24vakyp_pu:1333": "vaijisaubhavaharyakṣaiḥ śuṣkatarkānusāribhiḥ /",
    "GS24vakyp_pu:1334": "ārṣe viplāvite granthe saṃgrahapratikañcuke // 2.484 //",
    "GS24vakyp_pu:1335": "yaḥ pātañjaliśiṣyebhyo bhraṣṭo vyākaraṇāgamaḥ /",
    "GS24vakyp_pu:1336": "kālena dākṣiṇātyeṣu granthamātro vyavasthitaḥ // 2.485 //",
    "GS24vakyp_pu:1337": "parvatād āgamaṃ labdhvā bhāṣyabījānusāribhiḥ /",
    "GS24vakyp_pu:1338": "sa nīto bahuśākhatvaṃ cāndrācāryādibhiḥ punaḥ // 2.486 //",
    "GS24vakyp_pu:1339": "nyāyaprasthānamārgāṃs tān abhyasya svaṃ ca darśanam /",
    "GS24vakyp_pu:1340": "praṇīto guruṇāsmākam ayam āgamasaṃgrahaḥ // 2.487 //",
    "GS24vakyp_pu:1341": "vartmanām atra keṣāṃ cid vastumātram udāhṛtam /",
    "GS24vakyp_pu:1342": "kāṇḍe tṛtīye nyakṣeṇa bhaviṣyati vicāraṇā // 2.488 //",
    "GS24vakyp_pu:1343": "prajñā vivekaṃ labhate bhinnair āgamadarśanaiḥ /",
    "GS24vakyp_pu:1344": "kiyad vā śakyam unnetuṃ svatarkam anudhāvatā // 2.489 //",
    "GS24vakyp_pu:1345": "tat tad utprekṣamāṇānāṃ purāṇair āgamair vinā /",
    "GS24vakyp_pu:1346": "anupāsitavṛddhānāṃ vidyā nātiprasīdati // 2.490 //",
    "GS24vakyp_pu:1347": "// iti bhartṛharikṛte vākyapadīye vākyakāṇḍaṃ samāptam //",
    "GS24vakyp_pu:1348": "3. padakāṇḍam",
    "GS24vakyp_pu:1349": "3.1. jātisamuddeśaḥ dvidhā kaiś cit padaṃ bhinnaṃ caturdhā pañcadhāpi vā /",
    "GS24vakyp_pu:1350": "apoddhṛtyaiva vākyebhyaḥ prakṛtipratyayādivat // 3.1.1 //",
    "GS24vakyp_pu:1351": "padārthānām apoddhāre jātir vā dravyam eva vā /",
    "GS24vakyp_pu:1352": "padārthau sarvaśabdānāṃ nityāv evopavarṇitau // 3.1.2 //",
    "GS24vakyp_pu:1353": "keṣāṃ cit sāhacaryeṇa jātiḥ śaktyupalakṣaṇam /",
    "GS24vakyp_pu:1354": "khadirādiṣv aśakteṣu śaktaḥ pratinidhīyate // 3.1.3 //",
    "GS24vakyp_pu:1355": "asvātantryaphalo bandhiḥ pramāṇādīva śiṣyate /",
    "GS24vakyp_pu:1356": "ato jātyabhidhāne 'pi śaktihīnaṃ na gṛhyate // 3.1.4 //",
    "GS24vakyp_pu:1357": "saṃśleṣamātraṃ badhnātir yadi syāt tu vivakṣitaḥ /",
    "GS24vakyp_pu:1358": "śaktyāśraye tato liṅgaṃ pramāṇādyanuśāsanam // 3.1.5 //",
    "GS24vakyp_pu:1359": "svajātiḥ prathamaṃ śabdaiḥ sarvair evābhidhīyate /",
    "GS24vakyp_pu:1360": "tato 'rthajātirūpeṣu tadadhyāropakalpanā // 3.1.6 //",
    "GS24vakyp_pu:1361": "yathā rakte guṇe tattvaṃ kaṣāye vyapadiśyate /",
    "GS24vakyp_pu:1362": "saṃyogisaṃnikarṣāc ca vastrādiṣv api gṛhyate // 3.1.7 //",
    "GS24vakyp_pu:1363": "tathā śabdārthasaṃbandhāc chabde jātir avasthitā /",
    "GS24vakyp_pu:1364": "vyapadeśe 'rthajātīnāṃ jātikāryāya kalpate // 3.1.8 //",
    "GS24vakyp_pu:1365": "jātjśabdaikaśeṣe sā jātīnāṃ jātir iṣyate /",
    "GS24vakyp_pu:1366": "śabdajātaya ity atra tajjātiḥ śabdajātiṣu // 3.1.9 //",
    "GS24vakyp_pu:1367": "yā śabdajātiśabdeṣu śabdebhyo bhinnalakṣaṇā /",
    "GS24vakyp_pu:1368": "jātiḥ sā śabdajātitvam avyatikramya vartate // 3.1.10 //",
    "GS24vakyp_pu:1369": "arthajātyabhidhāne 'pi sarve jātyabhidhāyinaḥ /",
    "GS24vakyp_pu:1370": "vyāpāralakṣaṇā yasmāt padārthāḥ samavasthitāḥ // 3.1.11 //",
    "GS24vakyp_pu:1371": "jātau padārthe jātir vā viseṣo vāpi jātivat /",
    "GS24vakyp_pu:1372": "śabdair apekṣyate yasmād atas te jātivācinaḥ // 3.1.12 //",
    "GS24vakyp_pu:1373": "dravyadharmā padārthe tu dravye sarvo 'rtha ucyate /",
    "GS24vakyp_pu:1374": "dravyadharmāśrayād dravyam ataḥ sarvo 'rtha iṣyate // 3.1.13 //",
    "GS24vakyp_pu:1375": "anupravṛttidharmo vā jātiḥ syāt sarvajātiṣu /",
    "GS24vakyp_pu:1376": "vyāvṛttidharmasāmānyaṃ viśeṣe jātir iṣyate // 3.1.14 //",
    "GS24vakyp_pu:1377": "saṃyogidharmabhedena deśe ca parikalpite /",
    "GS24vakyp_pu:1378": "teṣu deśeṣu sāmānyam ākāśasyāpi vidyate // 3.1.15 //",
    "GS24vakyp_pu:1379": "adeśānāṃ ghaṭādīnāṃ deśāḥ saṃbandhino yathā /",
    "GS24vakyp_pu:1380": "ākāśasyāpy adeśasya deśāḥ saṃyoginas tathā // 3.1.16 //",
    "GS24vakyp_pu:1381": "bhinnavastvāśrayā buddhiḥ saṃyogiṣv anuvartate /",
    "GS24vakyp_pu:1382": "samavāyiṣu bhedasya grahaṇaṃ vinivartate // 3.1.17 //",
    "GS24vakyp_pu:1383": "ataḥ saṃyogideśānāṃ gauṇatvaṃ parikalpyate /",
    "GS24vakyp_pu:1384": "avivekāt pradeśebhyo mukhyatvaṃ samavāyinām // 3.1.18 //",
    "GS24vakyp_pu:1385": "anupravṛttirūpā yā prakhyā tām ākṛtiṃ viduḥ /",
    "GS24vakyp_pu:1386": "ke cid vyāvṛttirūpāṃ tu dravyatvena pracakṣate // 3.1.19 //",
    "GS24vakyp_pu:1387": "bhinnā iti paropādhir abhinnā iti vā punaḥ /",
    "GS24vakyp_pu:1388": "bhāvātmasu prapañco 'yaṃ saṃsṛṣṭeṣv eva jāyate // 3.1.20 //",
    "GS24vakyp_pu:1389": "naikatvaṃ nāpi nānātvaṃ na sattvaṃ na ca nāstitā /",
    "GS24vakyp_pu:1390": "ātmatattveṣu bhāvānām asaṃsṛṣṭeṣu vidyate // 3.1.21 //",
    "GS24vakyp_pu:1391": "sarvaśaktyātmabhūtatvam ekasyaiveti nirṇaye /",
    "GS24vakyp_pu:1392": "bhāvānām ātmabhedasya kalpanā syād anarthikā // 3.1.22 //",
    "GS24vakyp_pu:1393": "tasmād dravyādayaḥ sarvāḥ śaktayo bhinnalakṣaṇāḥ /",
    "GS24vakyp_pu:1394": "saṃsṛṣṭāḥ puruṣārthasya sādhikā na tu kevalāḥ // 3.1.23 //",
    "GS24vakyp_pu:1395": "yathaiva cendriyādīnām ātmabhūtā samagratā /",
    "GS24vakyp_pu:1396": "tathā saṃbandhisaṃbandha- saṃsarge 'pi pratīyate // 3.1.24 //",
    "GS24vakyp_pu:1397": "na tad utpadyate kiṃ cid yasya jātir na vidyate /",
    "GS24vakyp_pu:1398": "ātmābhivyaktaye jātiḥ kāraṇānāṃ prayojikā // 3.1.25 //",
    "GS24vakyp_pu:1399": "kāraṇeṣu padaṃ kṛtvā nityānityeṣu jātayaḥ /",
    "GS24vakyp_pu:1400": "kva cit kāryeṣv abhivyaktim upayānti punaḥ punaḥ // 3.1.26 //",
    "GS24vakyp_pu:1401": "nirvartyamānaṃ yat karma jātis tatrāpi sādhanam /",
    "GS24vakyp_pu:1402": "svāśrayasyābhinicpattyai sā kriyāyāḥ prayojikā // 3.1.27 //",
    "GS24vakyp_pu:1403": "vidhau vā pratiṣedhe vā brāhmaṇatvādi sādhanam /",
    "GS24vakyp_pu:1404": "vyaktyāśritāśritā jāteḥ saṃkhyājātir viśeṣikā // 3.1.28 //",
    "GS24vakyp_pu:1405": "yathā jalādibhir vyaktaṃ mukham evābhidhīyate /",
    "GS24vakyp_pu:1406": "tathā dravyair abhivyaktā jātir evābhidhīyate // 3.1.29 //",
    "GS24vakyp_pu:1407": "yathendriyagato bheda indriyagrahaṇād ṛte /",
    "GS24vakyp_pu:1408": "indriyārtheṣvadṛśyo 'pi jñānabhedāya kalpate // 3.1.30 //",
    "GS24vakyp_pu:1409": "tathātmarūpagrahaṇāt keṣāṃ cid vyaktayo vinā /",
    "GS24vakyp_pu:1410": "sāmānyajñānabhedānām upayānti nimittatām // 3.1.31 //",
    "GS24vakyp_pu:1411": "satyāsatyau tu yau bhāgau pratibhāvaṃ vyavasthitau /",
    "GS24vakyp_pu:1412": "satyaṃ yat tatra sā jātir asatyā vyaktayaḥ smṛtāḥ // 3.1.32 //",
    "GS24vakyp_pu:1413": "saṃbandhibhedāt sattaiva bhidyamānā gavādiṣu /",
    "GS24vakyp_pu:1414": "jātir ity ucyate tasyāṃ sarve śabdā vyavasthitāḥ // 3.1.33 //",
    "GS24vakyp_pu:1415": "tāṃ prātipadikārthaṃ ca dhātvarthaṃ ca pracakṣate /",
    "GS24vakyp_pu:1416": "sā nityā sā mahān ātmā tām āhus tvatalādayaḥ // 3.1.34 //",
    "GS24vakyp_pu:1417": "prāptakramā viśeṣeṣu kriyā saivābhidhīyate /",
    "GS24vakyp_pu:1418": "kramarūpasya saṃhāre tat sattvam iti kathyate // 3.1.35 //",
    "GS24vakyp_pu:1419": "saiva bhāvavikāreu ṣaḍ avasthāḥ prapadyate /",
    "GS24vakyp_pu:1420": "krameṇa śaktibhiḥ svābhir evaṃ pratyavabhāsate // 3.1.36 //",
    "GS24vakyp_pu:1421": "ātmabhūtaḥ kramo 'py asyā yatredaṃ kāladarśanam /",
    "GS24vakyp_pu:1422": "paurvāparyādirūpeṇa pravibhaktam iva sthitam // 3.1.37 //",
    "GS24vakyp_pu:1423": "tirobhāvābhyupagame bhāvānāṃ saiva nāstitā /",
    "GS24vakyp_pu:1424": "labdhakrame tirobhāve naśyatīti pratīyate // 3.1.38 //",
    "GS24vakyp_pu:1425": "pūrvasmāt pracyutā dharmād aprāptā cottaraṃ padam /",
    "GS24vakyp_pu:1426": "tadantarāle bhedānām āśrayāj janma kathyate // 3.1.39 //",
    "GS24vakyp_pu:1427": "āśrayaḥ svātmamātrā vā bhāvā vā vyatirekiṇaḥ /",
    "GS24vakyp_pu:1428": "svaśaktayo vā sattāyā bhedadarśanahetavaḥ // 3.1.40 //",
    "GS24vakyp_pu:1429": "pṛthivyādiṣv abhivyaktau na saṃsthānam apekṣate /",
    "GS24vakyp_pu:1430": "anucchinnāśrayāj jātir anitye 'py āśraye sthitā // 3.1.41 //",
    "GS24vakyp_pu:1431": "anucchedyāśrayām eke sarvāṃ jātiṃ pracakṣate /",
    "GS24vakyp_pu:1432": "na yaugapadyaṃ pralaye sarvasyeti vyavasthitāḥ // 3.1.42 //",
    "GS24vakyp_pu:1433": "prakṛtau pravilīneṣu bhedeṣv ekatvadarśinām /",
    "GS24vakyp_pu:1434": "dravyasattvaṃ prapadyante svāśrayā eva jātayaḥ // 3.1.43 //",
    "GS24vakyp_pu:1435": "brāhmaṇatvādayo bhāvāḥ sarvaprāṇiṣv avasthitāḥ /",
    "GS24vakyp_pu:1436": "abhivyaktāḥ svakāryāṇāṃ sādhakā ity api smṛtiḥ // 3.1.44 //",
    "GS24vakyp_pu:1437": "citrādiṣv apy abhivyaktir jātīnāṃ kaiś cid iṣyate /",
    "GS24vakyp_pu:1438": "prāṇyāśritās tu tāḥ prāptau nimittaṃ puṇyapāpayoḥ // 3.1.45 //",
    "GS24vakyp_pu:1439": "jñānaṃ tv asmadviśiṣṭānāṃ tāsu sarvendriyaṃ viduḥ /",
    "GS24vakyp_pu:1440": "abhyāsān maṇirūpyādi- viśeṣeṣv iva tadvidām // 3.1.46 //",
    "GS24vakyp_pu:1441": "jātyutpalādigandhādau bhedatattvaṃ yad āśritam /",
    "GS24vakyp_pu:1442": "tad bhāvapratyayair loke 'nityatvān nābhidhīyate // 3.1.47 //",
    "GS24vakyp_pu:1443": "asvaśabdābhidhānās tu narasiṃhādijātayaḥ /",
    "GS24vakyp_pu:1444": "sarūpāvayavevānyā tāsu śrutir avasthitā // 3.1.48 //",
    "GS24vakyp_pu:1445": "jātyavasthāparicchede saṃkhyā saṃkhyātvam eva vā /",
    "GS24vakyp_pu:1446": "viprakarṣe 'pi saṃsargād upakārāya kalpate // 3.1.49 //",
    "GS24vakyp_pu:1447": "lakṣaṇā śabdasaṃskāre vyāpāraḥ kāryasiddhaye /",
    "GS24vakyp_pu:1448": "saṃkhyākarmādiśaktīnāṃ śrutisāmye 'pi dṛśyate // 3.1.50 //",
    "GS24vakyp_pu:1449": "na vinā saṃkhyayā kaś cit sattvabhūto 'rtha ucyate /",
    "GS24vakyp_pu:1450": "ataḥ sarvasya nirdeśe saṃkhyā syād avivakṣitā // 3.1.51 //",
    "GS24vakyp_pu:1451": "ekatvaṃ vā bahutvaṃ vā keṣāṃ cid avivakṣitam /",
    "GS24vakyp_pu:1452": "tad dhi jātyabhidhānāya dvitvaṃ tu syād vivakṣitam // 3.1.52 //",
    "GS24vakyp_pu:1453": "yady etau vyādhitau syātāṃ deyaṃ syād idam auṣadham /",
    "GS24vakyp_pu:1454": "ity evaṃ lakṣaṇe 'rthasya dvitvaṃ syād avivakṣitam // 3.1.53 //",
    "GS24vakyp_pu:1455": "ekādiśabdavācyāyāḥ karmasv aṅgatvam iṣyate /",
    "GS24vakyp_pu:1456": "saṃkhyāyāḥ khanati dvābhyām iti rūpād dhi sāśritā // 3.1.54 //",
    "GS24vakyp_pu:1457": "yajeta paśunety atra saṃskārasyāpi saṃbhave /",
    "GS24vakyp_pu:1458": "yathā jātis tathaikatvaṃ sādhanatvena gamyate // 3.1.55 //",
    "GS24vakyp_pu:1459": "liṅgāt tu syād dvitīyādes tad ekatvaṃ vivakṣitam /",
    "GS24vakyp_pu:1460": "ekārthaviṣayatve ca talliṅgaṃ jātisaṃkhyayoḥ // 3.1.56 //",
    "GS24vakyp_pu:1461": "anyatrāvihitasyaiva sa vidhiḥ prathamaṃ paśoḥ /",
    "GS24vakyp_pu:1462": "kriyāyām aṅgabhāvaś ca tat tv etasmād vivakṣitam // 3.1.57 //",
    "GS24vakyp_pu:1463": "grahās tv anyatra vihitā bhinnasaṃkhyāḥ pṛthak pṛthak /",
    "GS24vakyp_pu:1464": "prājāpatyā navety evam- ādibhedasamanvitāḥ // 3.1.58 //",
    "GS24vakyp_pu:1465": "aṅgatvena pratītānāṃ saṃmārge tv aṅgināṃ punaḥ /",
    "GS24vakyp_pu:1466": "nirdeśaṃ prati yā saṃkhyā sā kathaṃ syād vivakṣitā // 3.1.59 //",
    "GS24vakyp_pu:1467": "nānyatra vidhir astīti saṃskāro nāpi cāṅgitā /",
    "GS24vakyp_pu:1468": "hetuḥ saṃkhyāvivakṣāyā yatnāt sā hi vivakṣitā // 3.1.60 //",
    "GS24vakyp_pu:1469": "saṃmārjane viśeṣaś ca na grahe kva cid āśritaḥ /",
    "GS24vakyp_pu:1470": "vihītās te ca saṃskāryāḥ sarveṣām āśrayas tataḥ // 3.1.61 //",
    "GS24vakyp_pu:1471": "pratyāśrayaṃ samāptāyāṃ jātāv ekena cet kriyā /",
    "GS24vakyp_pu:1472": "paśunā na prakalpeta tat syād eva prakalpanam // 3.1.62 //",
    "GS24vakyp_pu:1473": "ekena ca prasiddhāyāṃ kriyāyāṃ yadi saṃbhavāt /",
    "GS24vakyp_pu:1474": "paśvantaram upādeyam upādānam anarthakam // 3.1.63 //",
    "GS24vakyp_pu:1475": "yathaivāhitagarbhāyāṃ garbhādhānam anarthakam /",
    "GS24vakyp_pu:1476": "tathaikena prasiddhāyāṃ paśvantaram anarthakam // 3.1.64 //",
    "GS24vakyp_pu:1477": "tāvatārthasya siddhatvād ekatvasyāvyatikramam /",
    "GS24vakyp_pu:1478": "ke cid icchanti na tv atra saṃkhyāṅgatvena gṛhyate // 3.1.65 //",
    "GS24vakyp_pu:1479": "dvitīyādi tu yal liṅgam uktanyāyānuvādi tat /",
    "GS24vakyp_pu:1480": "nasaṃkhyā sādhanatvena jātivat tena gamyate // 3.1.66 //",
    "GS24vakyp_pu:1481": "anvayavyatirekābhyāṃ saṃkhyābhyupagame sati /",
    "GS24vakyp_pu:1482": "yuktaṃ yat sādhanatvaṃ syān na tv anyārthopalakṣaṇam // 3.1.67 //",
    "GS24vakyp_pu:1483": "sādhanatve padārthasya sāmarthyaṃ na prahīyate /",
    "GS24vakyp_pu:1484": "saṃkhyāvyāpāradharmo 'tas tena liṅgena gamyate // 3.1.68 //",
    "GS24vakyp_pu:1485": "apūrvasya vidheyatvāt prādhānyam avasīyate /",
    "GS24vakyp_pu:1486": "vihitasya parārthatvāc cheṣabhāvaḥ pratīyate // 3.1.69 //",
    "GS24vakyp_pu:1487": "saṃmārgasya vidheyatvād anyatra vihite grahe /",
    "GS24vakyp_pu:1488": "vidhivākye śrutā saṃkhyā lakṣaṇāyāṃ na bādhyate // 3.1.70 //",
    "GS24vakyp_pu:1489": "vidhivākyāntare saṃkhyā paśor nāsti virodhinī /",
    "GS24vakyp_pu:1490": "tasmāt saguṇa evāsau sahaikatvena gamyate // 3.1.71 //",
    "GS24vakyp_pu:1491": "nirjñātadravyasaṃbandhe yaḥ karmaṇy upadiśyate /",
    "GS24vakyp_pu:1492": "guṇas tenārthitā tasya dravyeṇeva pratīyate // 3.1.72 //",
    "GS24vakyp_pu:1493": "kaś cid eva guṇo dravye yathā sāmarthyalakṣaṇaḥ /",
    "GS24vakyp_pu:1494": "ādhāro 'pi guṇasyaivaṃ prāptaḥ sāmarthyalakṣaṇaḥ // 3.1.73 //",
    "GS24vakyp_pu:1495": "tayos tu pṛthagarthitve saṃbandho yaḥ pratīyate /",
    "GS24vakyp_pu:1496": "na tasminn upaghāto 'sti kalpyam anyan na cāśrutam // 3.1.74 //",
    "GS24vakyp_pu:1497": "kriyayā yo 'bhisaṃbandhaḥ sa śrutiprāpitas tayoḥ /",
    "GS24vakyp_pu:1498": "āśrayāśrayiṇor vākyān niyamas tv avatiṣṭhate // 3.1.75 //",
    "GS24vakyp_pu:1499": "tatra dravyaguṇābhāve pratyekaṃ syād vikalpanam /",
    "GS24vakyp_pu:1500": "śrutiprāpto hi saṃbandho balavān vākyalakṣaṇāt // 3.1.76 //",
    "GS24vakyp_pu:1501": "yadā tu jātiḥ śaktir vā kriyāṃ praty upadiśyate /",
    "GS24vakyp_pu:1502": "sāmarthyāt saṃnidhīyete tatra dravyaguṇau tadā // 3.1.77 //",
    "GS24vakyp_pu:1503": "jātīnāṃ ca guṇānāṃ ca tulye 'ṅgatve kriyāṃ prati /",
    "GS24vakyp_pu:1504": "guṇāḥ pratinidhīyante chāgādīnāṃ na jātayaḥ // 3.1.78 //",
    "GS24vakyp_pu:1505": "vyaktiśakteḥ samāsannā jātayo na tathā guṇāḥ /",
    "GS24vakyp_pu:1506": "sākṣād dravyaṃ kriyāyogi guṇas tasmād vikalpate // 3.1.79 //",
    "GS24vakyp_pu:1507": "sāmyenānyatarābhāve vikalpaḥ kaiś cid iṣyate /",
    "GS24vakyp_pu:1508": "atadguṇo 'taś chāgaḥ syān meṣo vā tadguṇo bhavet // 3.1.80 //",
    "GS24vakyp_pu:1509": "jāter āśritasaṃkhyāyāḥ pravṛttir upalabhyate /",
    "GS24vakyp_pu:1510": "saṃkhyāviśeṣam utsṛjya kva cit saiva pravartate // 3.1.81 //",
    "GS24vakyp_pu:1511": "parāṅgabhūtaṃ sāmānyaṃ yujyate dravyasaṃkhyayā /",
    "GS24vakyp_pu:1512": "svārthaṃ pravartamānaṃ tu na saṃkhyām avalambate // 3.1.82 //",
    "GS24vakyp_pu:1513": "yajeta paśunety atra yajyarthāyāṃ paśuśrutau /",
    "GS24vakyp_pu:1514": "kṛtārthaikena paśunā pradhānaṃ bhavati kriyā // 3.1.83 //",
    "GS24vakyp_pu:1515": "yāvatāṃ saṃbhavo yasya sa kuryāt tāvatāṃ yadi /",
    "GS24vakyp_pu:1516": "ālambhanaṃ guṇais tena pradhānaṃ syāt prayojitam // 3.1.84 //",
    "GS24vakyp_pu:1517": "saṃmṛjyamānatantre tu grahe yatra kriyāśrutiḥ /",
    "GS24vakyp_pu:1518": "saṃkhyāviśeṣagrahaṇaṃ naiva tatrādriyāmahe // 3.1.85 //",
    "GS24vakyp_pu:1519": "śiṣyamāṇapare vākye yad ekagrahaṇaṃ kṛtam /",
    "GS24vakyp_pu:1520": "śeṣe viśiṣṭasaṃkhye 'pi vyaktaṃ talliṅgadarśanam // 3.1.86 //",
    "GS24vakyp_pu:1521": "samāsapratyayavidhau yathā nipatitā śrutiḥ /",
    "GS24vakyp_pu:1522": "guṇānāṃ paratantrāṇāṃ nyāyenaivopapadyate // 3.1.87 //",
    "GS24vakyp_pu:1523": "guṇe 'pi nāṅgīkriyate pradhānāntarasiddhaye /",
    "GS24vakyp_pu:1524": "saṃkhyā kartā tathā karmaṇy aviśiṣṭaḥ pratīyate // 3.1.88 //",
    "GS24vakyp_pu:1525": "yasyānyasya prasaktasya niyamārthā punaḥ śrutiḥ /",
    "GS24vakyp_pu:1526": "sarūpasamudāyāt tu vibhaktir yā vidhīyate // 3.1.89 //",
    "GS24vakyp_pu:1527": "nivṛttau caritārthatvāt saṃkhyā tatrāvivakṣitā /",
    "GS24vakyp_pu:1528": "ekas tatrārthavān siddhaḥ samudāyasya vācakaḥ // 3.1.90 //",
    "GS24vakyp_pu:1529": "pratyayasya pradhānasya samāsasyāpi vā vidhau /",
    "GS24vakyp_pu:1530": "siddhaḥ saṃkhyāvivakṣāyāṃ sarvathānugraho guṇe // 3.1.91 //",
    "GS24vakyp_pu:1531": "abhedarūpaṃ sādṛśyam ātmabhūtāś ca śaktayaḥ /",
    "GS24vakyp_pu:1532": "jātiparyāyavācitvam eṣām apy upavarṇyate // 3.1.92 //",
    "GS24vakyp_pu:1533": "daṇḍopāditsayā daṇḍaṃ yady api pratipadyate /",
    "GS24vakyp_pu:1534": "na tasmād eva sāmarthyāt sa daṇḍīti pratīyate // 3.1.93 //",
    "GS24vakyp_pu:1535": "necchānimittād icchāvān iti jñānaṃ pravartate /",
    "GS24vakyp_pu:1536": "tasmāt saty api sāmarthye buddhir arthāntarāśrayā // 3.1.94 //",
    "GS24vakyp_pu:1537": "svabhāvo 'vyapadeśyo vā sāmarthyaṃ vāvatiṣṭhate /",
    "GS24vakyp_pu:1538": "sarvasyānte yatas tasmād vyavahāro na kalpate // 3.1.95 //",
    "GS24vakyp_pu:1539": "yadā bhedān parityajya buddhyaika iva gṛhyate /",
    "GS24vakyp_pu:1540": "vyaktyātmaiva tadā tatra buddhir ekā pravartate // 3.1.96 //",
    "GS24vakyp_pu:1541": "bhedarūpair anusyūtaṃ yadaikam iva manyate /",
    "GS24vakyp_pu:1542": "samūhāvagrahā buddhir bahubhyo jāyate tadā // 3.1.97 //",
    "GS24vakyp_pu:1543": "yadā sahavivakṣāyām ekabuddhinibandhanaḥ /",
    "GS24vakyp_pu:1544": "baddhāvayavavicchedaḥ samudāyo 'bhidhīyate // 3.1.98 //",
    "GS24vakyp_pu:1545": "pratikriyaṃ samāptatvād eko bhedasamanvitaḥ /",
    "GS24vakyp_pu:1546": "dvandve dvitvādibhedena tadāsāv upagamyate // 3.1.99 //",
    "GS24vakyp_pu:1547": "sakṛtpravṛttāv ekatvam āvṛttau sadṛśātmatām /",
    "GS24vakyp_pu:1548": "bhinnātmakānāṃ vyaktīnāṃ bhedāpohāt prapadyate // 3.1.100 //",
    "GS24vakyp_pu:1549": "anupravṛtteti yathā- bhinnā buddhiḥ pratīyate /",
    "GS24vakyp_pu:1550": "artho vyāvṛttarūpo 'pi tathā tattvena gṛhyate // 3.1.101 //",
    "GS24vakyp_pu:1551": "sarūpāṇāṃ ca sarveṣāṃ na bhedopanipātinaḥ /",
    "GS24vakyp_pu:1552": "vidyante vācakāḥ śabdā nāpi bhedo 'vadhāryate // 3.1.102 //",
    "GS24vakyp_pu:1553": "jñānaśabdārthaviṣayā viśeṣā ye vyavasthitāḥ /",
    "GS24vakyp_pu:1554": "teṣāṃ duravadhāratvāj jñānādyekatvadarśanam // 3.1.103 //",
    "GS24vakyp_pu:1555": "jñāneṣv api yathārtheṣu tathā sarveṣu jātayaḥ /",
    "GS24vakyp_pu:1556": "saṃsargadarśane santi tāś cārthasya prasādhikāḥ // 3.1.104 //",
    "GS24vakyp_pu:1557": "jñeyastham eva sāmānyaṃ jñānānām upakārakam /",
    "GS24vakyp_pu:1558": "na jātu jñeyavaj jñānaṃ pararūpeṇa rūpyate // 3.1.105 //",
    "GS24vakyp_pu:1559": "yathā jyotiḥ prakāśena nānyenābhiprakāśyate /",
    "GS24vakyp_pu:1560": "jñānākāras tathānyena na jñānenopagṛhyate // 3.1.106 //",
    "GS24vakyp_pu:1561": "na cātmasamavetasya sāmānyasyāvadhāraṇe /",
    "GS24vakyp_pu:1562": "jñānaśaktiḥ samarthā syāj jñātasyānyasya vastunaḥ // 3.1.107 //",
    "GS24vakyp_pu:1563": "ayaugapadye jñānānām asyety agrahaṇaṃ na ca /",
    "GS24vakyp_pu:1564": "yathopalabdhi smaraṇam upalabdhe ca jāyate // 3.1.108 //",
    "GS24vakyp_pu:1565": "ghaṭajñānam iti jñānaṃ ghaṭajñānavilakṣaṇam /",
    "GS24vakyp_pu:1566": "ghaṭa ity api yaj jñānaṃ viṣayopanipāti tat // 3.1.109 //",
    "GS24vakyp_pu:1567": "yato viṣayarūpeṇa jñānarūpaṃ na gṛhyate /",
    "GS24vakyp_pu:1568": "artharūpaviviktaṃ ca svarūpaṃ nāvadhāryate // 3.1.110 //",
    "GS24vakyp_pu:1569": "//iti jātisamuddeśaḥ //",
    "GS24vakyp_pu:1570": "3.2 dravyasamuddeśaḥ ātmā vastu svabhāvaś ca śarīraṃ tattvam ity api /",
    "GS24vakyp_pu:1571": "dravyam ity asya paryāyās tac ca nityam iti smṛtam // 3.2.1 //",
    "GS24vakyp_pu:1572": "satyaṃ vastu tadākārair asatyair avadhāryate /",
    "GS24vakyp_pu:1573": "asatyopādhibhiḥ śabdaiḥ satyam evābhidhīyate // 3.2.2 //",
    "GS24vakyp_pu:1574": "adhruveṇa nimittena devadattagṛhaṃ yathā /",
    "GS24vakyp_pu:1575": "gṛhītaṃ gṛhaśabdena śuddham evābhidhīyate // 3.2.3 //",
    "GS24vakyp_pu:1576": "suvarṇādi yathā yuktaṃ svair ākārair apāyibhiḥ /",
    "GS24vakyp_pu:1577": "rucakādyabhidhānānāṃ śuddham evaiti vācyatām // 3.2.4 //",
    "GS24vakyp_pu:1578": "ākāraiś ca vyavacchedāt sārvārthyam avarudhyate /",
    "GS24vakyp_pu:1579": "yathaiva cakṣurādīnāṃ sāmarthyaṃ nālikādibhiḥ // 3.2.5 //",
    "GS24vakyp_pu:1580": "teṣv ākāreṣu yaḥ śabdas tathābhūteṣu vartate /",
    "GS24vakyp_pu:1581": "tattvātmakatvāt tenāpi nityam evābhidhīyate // 3.2.6 //",
    "GS24vakyp_pu:1582": "na tattvātattvayor bheda iti vṛddhebhya āgamaḥ /",
    "GS24vakyp_pu:1583": "atattvam iti manyante tattvam evāvicāritam // 3.2.7 //",
    "GS24vakyp_pu:1584": "vikalparūpaṃ bhajate tattvam evāvikalpitam /",
    "GS24vakyp_pu:1585": "na cātra kālabhedo 'sti kālabhedaś ca gṛhyate // 3.2.8 //",
    "GS24vakyp_pu:1586": "yathā viṣayadharmāṇāṃ jñāne 'tyantam asaṃbhavaḥ /",
    "GS24vakyp_pu:1587": "tadātmeva ca tat siddham atyantam atadātmakam // 3.2.9 //",
    "GS24vakyp_pu:1588": "tathā vikārarūpāṇāṃ tattve 'tyantam asaṃbhavaḥ /",
    "GS24vakyp_pu:1589": "tadātmeva ca tat tattvam atyantam atadātmakam // 3.2.10 //",
    "GS24vakyp_pu:1590": "sat yam ākṛtisaṃhāre yad ante vyavatiṣṭhate /",
    "GS24vakyp_pu:1591": "tan nityaṃ śabdavācyaṃ tac chabdāt tac ca na bhidyate // 3.2.11 //",
    "GS24vakyp_pu:1592": "na tad asti na tan nāsti na tad ekaṃ na tat pṛthak /",
    "GS24vakyp_pu:1593": "na saṃsṛṣṭaṃ vibhaktaṃ na vikṛtaṃ na na cānyathā // 3.2.12 //",
    "GS24vakyp_pu:1594": "tan nāsti vidyate tac ca tad ekaṃ tat pṛthak pṛthak /",
    "GS24vakyp_pu:1595": "saṃsṛṣṭaṃ ca vibhaktaṃ ca vikṛtaṃ tat tad anyathā // 3.2.13 //",
    "GS24vakyp_pu:1596": "tasya śabdārthasaṃbandha- rūpam ekasya dṛśyate /",
    "GS24vakyp_pu:1597": "tad dṛśyaṃ darśanaṃ draṣṭā darśane ca prayojanam // 3.2.14 //",
    "GS24vakyp_pu:1598": "vikārāpagame satyaṃ suvarṇaṃ kuṇḍale yathā /",
    "GS24vakyp_pu:1599": "vikārāpagame satyāṃ tathāhuḥ prakṛtiṃ parām // 3.2.15 //",
    "GS24vakyp_pu:1600": "vācyā sā sarvaśabdānāṃ śabdāś ca na pṛthak tataḥ /",
    "GS24vakyp_pu:1601": "apṛthaktve ca saṃbandhas tayor nānātmanor iva // 3.2.16 //",
    "GS24vakyp_pu:1602": "ātmā paraḥ priyo dveṣyo vaktā vācyaṃ prayojanam /",
    "GS24vakyp_pu:1603": "viruddhāni yathaikasya svapne rūpāṇi cetasaḥ // 3.2.17 //",
    "GS24vakyp_pu:1604": "ajanmani tathā nitye paurvāparyavivarjite /",
    "GS24vakyp_pu:1605": "tattve janmādirūpatvaṃ viruddham upalabhyate // 3.2.18 //",
    "GS24vakyp_pu:1606": "// iti dravyasamuddeśaḥ //",
    "GS24vakyp_pu:1607": "3.3 saṃbandhasamuddeśaḥ jñānaṃ prayoktur bāhyo 'rthaḥ svarūpaṃ ca pratīyate /",
    "GS24vakyp_pu:1608": "śabdair uccaritais teṣāṃ saṃbandhaḥ samavasthitaḥ // 3.3.1 //",
    "GS24vakyp_pu:1609": "pratipattur bhavaty arthe jñāne vā saṃśayaḥ kva cit /",
    "GS24vakyp_pu:1610": "svarūpeṣūpalabhyeṣu vyabhicāro na vidyate // 3.3.2 //",
    "GS24vakyp_pu:1611": "asyāyaṃ vācako vācya iti ṣaṣṭhyā pratīyate /",
    "GS24vakyp_pu:1612": "yogaḥ śabdārthayos tattvam apy ato vyapadiśyate // 3.3.3 //",
    "GS24vakyp_pu:1613": "nābhidhānaṃ svadharmeṇa saṃbandhasyāsti vācakam /",
    "GS24vakyp_pu:1614": "atyantaparatantratvād rūpaṃ nāsyāpadiśyate // 3.3.4 //",
    "GS24vakyp_pu:1615": "upakārāt sa yatrāsti dharmas tatrānugamyate /",
    "GS24vakyp_pu:1616": "śaktīnām api sā śaktir guṇānām apy asau guṇaḥ // 3.3.5 //",
    "GS24vakyp_pu:1617": "taddharmaṇos tu tācchabdyaṃ saṃyogasamavāyayoḥ /",
    "GS24vakyp_pu:1618": "tayor apy upakārārthā niyatās tadupādhayaḥ // 3.3.6 //",
    "GS24vakyp_pu:1619": "kā cid eva hi sāvasthā kāryaprasavasūcitā /",
    "GS24vakyp_pu:1620": "kasya cit kena cid yasyāṃ saṃyoga upajāyate // 3.3.7 //",
    "GS24vakyp_pu:1621": "nirātmakānām utpattau niyamaḥ kva cid eva yaḥ /",
    "GS24vakyp_pu:1622": "tenaivāvyapavargaś ca prāptyabhede sa yatkṛtaḥ // 3.3.8 //",
    "GS24vakyp_pu:1623": "ātmāntarasya yenātmā tadātmevāvadhāryate /",
    "GS24vakyp_pu:1624": "yataś caikatvanānātvaṃ tattvaṃ nādhyavasīyate // 3.3.9 //",
    "GS24vakyp_pu:1625": "tāṃ śaktiṃ samavāyākhyāṃ śaktīnām upakāriṇīm /",
    "GS24vakyp_pu:1626": "bhedābhedāv atikrāntām anyathaiva vyavasthitām // 3.3.10 //",
    "GS24vakyp_pu:1627": "dharmaṃ sarvapadārthānām atītaḥ sarvalakṣaṇaḥ /",
    "GS24vakyp_pu:1628": "anugṛhṇāti saṃbandha iti pūrvebhya āgamaḥ // 3.3.11 //",
    "GS24vakyp_pu:1629": "padārthīkṛta evānyaiḥ sarvatrābhyupagamyate /",
    "GS24vakyp_pu:1630": "saṃbandhas tena śabdārthaḥ pravibhaktuṃ na śakyate // 3.3.12 //",
    "GS24vakyp_pu:1631": "samavāyāt sva ādhāraḥ svā ca jātiḥ pratīyate /",
    "GS24vakyp_pu:1632": "ekārthasamavāyāt tu guṇāḥ svādhāra eva ye // 3.3.13 //",
    "GS24vakyp_pu:1633": "dravyatvasattāsaṃyogāḥ svānyādhāropabandhanāḥ /",
    "GS24vakyp_pu:1634": "tatpradeśavibhāgāś ca guṇā dvitvādayaś ca ye // 3.3.14 //",
    "GS24vakyp_pu:1635": "ke cit svāśrayasaṃyuktāḥ ke cit tatsamavāyinaḥ /",
    "GS24vakyp_pu:1636": "saṃyuktasamaveteṣu samavetās tathāpare // 3.3.15 //",
    "GS24vakyp_pu:1637": "svāśrayeṇa tu saṃyuktaiḥ saṃyuktaṃ vibhu gamyate /",
    "GS24vakyp_pu:1638": "samavāyasya saṃbandho nāparas tatra dṛśyate // 3.3.16 //",
    "GS24vakyp_pu:1639": "saṃbandhasyāviśiṣṭatvān na cātra niyamo bhavet /",
    "GS24vakyp_pu:1640": "tasmāc chabdārthayor naivaṃ saṃbandhaḥ parikalpyate // 3.3.17 //",
    "GS24vakyp_pu:1641": "adṛṣṭavṛttilābhena yathā saṃyoga ātmanaḥ /",
    "GS24vakyp_pu:1642": "kva cit svasvāmiyogākhyo 'bhede 'nyatrāpi sa kramaḥ // 3.3.18 //",
    "GS24vakyp_pu:1643": "prāptiṃ tu samavāyākhyāṃ vācyadharmātivartinīm /",
    "GS24vakyp_pu:1644": "prayoktā pratipattā vā na śabdair anugacchati // 3.3.19 //",
    "GS24vakyp_pu:1645": "avācyam iti yad vācyaṃ tad avācyatayā yadā /",
    "GS24vakyp_pu:1646": "vācyam ity avasīyeta vācyam eva tadā bhavet // 3.3.20 //",
    "GS24vakyp_pu:1647": "athāpy avācyam ity evaṃ na tad vācyaṃ pratīyate /",
    "GS24vakyp_pu:1648": "vivakṣitāsya yāvasthā saiva nādhyavasīyate // 3.3.21 //",
    "GS24vakyp_pu:1649": "tathānyathā sarvathā ca yasyāvācyatvam ucyate /",
    "GS24vakyp_pu:1650": "tatrāpi naiva sāvasthā taiḥ śabdaiḥ pratiṣidhyate // 3.3.22 //",
    "GS24vakyp_pu:1651": "na hi saṃśayarūpe 'rthe śeṣatvena vyavasthite /",
    "GS24vakyp_pu:1652": "avyudāse svarūpasya saṃśayo 'nyaḥ pravartate // 3.3.23 //",
    "GS24vakyp_pu:1653": "yadā ca nirṇayajñāne nirṇayatvena nirṇayaḥ /",
    "GS24vakyp_pu:1654": "prakramyate tadā jñānaṃ svadharmeṇāvatiṣṭhate // 3.3.24 //",
    "GS24vakyp_pu:1655": "sarvaṃ mithyā bravīmīti naitad vākyaṃ vivakṣyate /",
    "GS24vakyp_pu:1656": "tasya mithyābhidhāne hi prakrānto 'rtho na gamyate // 3.3.25 //",
    "GS24vakyp_pu:1657": "na ca vācakarūpeṇa pravṛttasyāsti vācyatā /",
    "GS24vakyp_pu:1658": "pratipādyaṃ na tat tatra yenānyat pratipadyate // 3.3.26 //",
    "GS24vakyp_pu:1659": "asādhikā pratijñeti neyam evābhidhīyate /",
    "GS24vakyp_pu:1660": "yathā tathāsya dharmo 'pi nātra kaś cit pratīyate // 3.3.27 //",
    "GS24vakyp_pu:1661": "vyāpārasyāparo yasmān na vyāpāro 'sti kaś ca na /",
    "GS24vakyp_pu:1662": "virodham anavasthāṃ vā tasmāt sarvatra nāśrayet // 3.3.28 //",
    "GS24vakyp_pu:1663": "indriyāṇāṃ svaviṣayeṣv anādir yogyatā yathā /",
    "GS24vakyp_pu:1664": "anādir arthaiḥ śabdānāṃ saṃbandho yogyatā tathā // 3.3.29 //",
    "GS24vakyp_pu:1665": "asādhur anumānena vācakaḥ kaiś cid iṣyate /",
    "GS24vakyp_pu:1666": "vācakatvāviśeṣe vā niyamaḥ puṇyapāpayoḥ // 3.3.30 //",
    "GS24vakyp_pu:1667": "saṃbandhaśabde saṃbandho yogyatāṃ prati yogyatā /",
    "GS24vakyp_pu:1668": "mayād yogyatāsaṃvin mātāputrādiyogavat // 3.3.31 //",
    "GS24vakyp_pu:1669": "śabdaḥ kāraṇam arthasya sa hi tenopajanyate /",
    "GS24vakyp_pu:1670": "tathā ca buddhiviṣayād arthāc chabdaḥ pratīyate // 3.3.32 //",
    "GS24vakyp_pu:1671": "bhojanādy api manyante buddhyarthe yad asaṃbhavi /",
    "GS24vakyp_pu:1672": "buddhyarthād eva buddhyarthe jāte tad api dṛśyate // 3.3.33 //",
    "GS24vakyp_pu:1673": "anityeṣv api nityatvam abhidheyātmanā sthitam /",
    "GS24vakyp_pu:1674": "anityatvaṃ svaśaktir vā sā ca nityān na bhidyate // 3.3.34 //",
    "GS24vakyp_pu:1675": "śabdenārthasya saṃskāro dṛṣṭādṛṣṭaprayojanaḥ /",
    "GS24vakyp_pu:1676": "kriyate so 'bhisaṃbandham antareṇa kathaṃ bhavet // 3.3.35 //",
    "GS24vakyp_pu:1677": "nāvaśyam abhidheyeṣu saṃskāraḥ sa tathāvidhaḥ /",
    "GS24vakyp_pu:1678": "dṛśyate na ca saṃbandhas tathābhūto vivakṣitaḥ // 3.3.36 //",
    "GS24vakyp_pu:1679": "sati pratyayahetutvaṃ saṃbandha upapadyate /",
    "GS24vakyp_pu:1680": "śabdasyārthe yatas tatra saṃbandho 'stīti gamyate // 3.3.37 //",
    "GS24vakyp_pu:1681": "nitye 'nitye 'pi vāpy arthe puruṣeṇa kathaṃ ca na /",
    "GS24vakyp_pu:1682": "saṃbandho 'kṛtasaṃbandhaiḥ śabdaiḥ kartuṃ na śakyate // 3.3.38 //",
    "GS24vakyp_pu:1683": "vyapadeśe padārthānām anya sattaupacārikī /",
    "GS24vakyp_pu:1684": "sarvāvasthāsu sarveṣām ātmarūpasya darśikā // 3.3.39 //",
    "GS24vakyp_pu:1685": "sphaṭikādi yathā dravyaṃ bhinnarūpair upāśrayaiḥ /",
    "GS24vakyp_pu:1686": "svaśaktiyogāt saṃbandhaṃ tādrūpyeṇeva gacchati // 3.3.40 //",
    "GS24vakyp_pu:1687": "tadvac chabdo 'pi sattāyām asyaṃ pūrvaṃ vyavasthitaḥ /",
    "GS24vakyp_pu:1688": "dharmair upaiti saṃbandham avirodhivirodhibhiḥ // 3.3.41 //",
    "GS24vakyp_pu:1689": "evaṃ ca pratiṣedhyeṣu pratiṣedhaprakḷptaye /",
    "GS24vakyp_pu:1690": "āśriteṣūpacāreṇa pratiṣedhaḥ pravartate // 3.3.42 //",
    "GS24vakyp_pu:1691": "ātmalābhasya janmākhyā satā labhyaṃ ca labhyate /",
    "GS24vakyp_pu:1692": "yadi saj jāyate kasmād athāsaj jāyate katham // 3.3.43 //",
    "GS24vakyp_pu:1693": "sato hi gantur gamanaṃ sati gamye pravartate /",
    "GS24vakyp_pu:1694": "gantṛvac cen na janmārtho na cet tadvan na jāyate // 3.3.44 //",
    "GS24vakyp_pu:1695": "upacarya tu kartāram abhidhānapravṛttaye /",
    "GS24vakyp_pu:1696": "punaś ca karmabhāvena tāṃ kriyāṃ ca tadāśrayām // 3.3.45 //",
    "GS24vakyp_pu:1697": "athopacārasattaivaṃ vidheyās tatra lādayaḥ /",
    "GS24vakyp_pu:1698": "janmanā tu virodhitvān mukhyā sattā na vidyate // 3.3.46 //",
    "GS24vakyp_pu:1699": "ātmānam ātmanā bibhrad astīti vyapadiśyate /",
    "GS24vakyp_pu:1700": "antarbhāvāc ca tenāsau karmaṇā na sakarmakaḥ // 3.3.47 //",
    "GS24vakyp_pu:1701": "prāk ca sattābhisaṃbandhān mukhyā sattā kathaṃ bhavet /",
    "GS24vakyp_pu:1702": "asaṃś ca nāsteḥ kartā syād upacāras tu pūrvavat // 3.3.48 //",
    "GS24vakyp_pu:1703": "tasmād bhinneṣu dharmeṣu virodhiṣv avirodhinīm /",
    "GS24vakyp_pu:1704": "virodhikhyāpanāyaiva śabdais tais tair upāśritām // 3.3.49 //",
    "GS24vakyp_pu:1705": "abhinnakālām artheṣu bhinnakāleṣv avasthitām /",
    "GS24vakyp_pu:1706": "pravṛttihetuṃ sarveṣāṃ śabdānām aupacārikīm // 3.3.50 //",
    "GS24vakyp_pu:1707": "etāṃ sattāṃ padārtho hi na kaś cid ativartate /",
    "GS24vakyp_pu:1708": "sā ca saṃpratisattāyāḥ pṛthag bhāṣye nidarśitā // 3.3.51 //",
    "GS24vakyp_pu:1709": "pradeśasyaikadeśaṃ vā parato vā nirūpaṇam /",
    "GS24vakyp_pu:1710": "viparyayam abhāvaṃ vā vyavahāro 'nuvartate // 3.3.52 //",
    "GS24vakyp_pu:1711": "yathendriyasya vaiguṇyān mātrādhyāropavān iva /",
    "GS24vakyp_pu:1712": "jāyate pratyayo 'rthebhyas tathaivoddeśajā matiḥ // 3.3.53 //",
    "GS24vakyp_pu:1713": "akṛtsnaviṣayābhāsaṃ śabdaḥ pratyayam āśritaḥ /",
    "GS24vakyp_pu:1714": "artham āhānyarūpeṇa svarūpeṇānirūpitam // 3.3.54 //",
    "GS24vakyp_pu:1715": "rūpaṇavyapadeśābhyaṃ laukike vartmani sthitau /",
    "GS24vakyp_pu:1716": "jñānaṃ praty abhilāpaṃ ca sadṛśau bālapaṇḍitau // 3.3.55 //",
    "GS24vakyp_pu:1717": "sarvārtharūpatā śuddhir jñānasya nirupaśrayā /",
    "GS24vakyp_pu:1718": "tato 'py asya parāṃ śuddhim eke prāhur arūpikām // 3.3.56 //",
    "GS24vakyp_pu:1719": "upaplavo hi jñānasya bāhyākārānupātitā /",
    "GS24vakyp_pu:1720": "kāluṣyam iva tat tasya saṃsarge vyatibhedajam // 3.3.57 //",
    "GS24vakyp_pu:1721": "yathā ca jñānam ālekhād aśuddhau vyavatiṣṭhate /",
    "GS24vakyp_pu:1722": "tathopāśrayavān arthaḥ svarūpād viprakṛṣyate // 3.3.58 //",
    "GS24vakyp_pu:1723": "evam arthasya śabdasya jñānasya ca viparyaye /",
    "GS24vakyp_pu:1724": "bhāvābhāvāv abhedena vyavahārānupātinau // 3.3.59 //",
    "GS24vakyp_pu:1725": "yathā bhāvam upāśritya tadabhāvo 'nugamyate /",
    "GS24vakyp_pu:1726": "tathābhāvam upāśritya tadbhāvo 'py anugamyate // 3.3.60 //",
    "GS24vakyp_pu:1727": "nābhāvo jāyate bhāvo naiti bhāvo 'nupākhyatām /",
    "GS24vakyp_pu:1728": "ekasmād ātmano 'nanyau bhāvābhāvau vikalpitau // 3.3.61 //",
    "GS24vakyp_pu:1729": "abhāvasyānupākhyatvāt kāraṇaṃ na prasādhakam /",
    "GS24vakyp_pu:1730": "sopākhyasya tu bhāvasya kāraṇaṃ kiṃ kariṣyati // 3.3.62 //",
    "GS24vakyp_pu:1731": "tasmāt sarvam abhāvo vā bhāvo vā sarvam iṣyate /",
    "GS24vakyp_pu:1732": "na tv avasthāntaraṃ kiṃ cid ekasmāt satyataḥ sthitam // 3.3.63 //",
    "GS24vakyp_pu:1733": "tasmān nābhāvam icchanti ye loke bhāvavādinaḥ /",
    "GS24vakyp_pu:1734": "abhāvavādino vāpi na bhāvaṃ tattvalakṣaṇam // 3.3.64 //",
    "GS24vakyp_pu:1735": "advaye caiva sarvasmin svabhāvād ekalakṣaṇe /",
    "GS24vakyp_pu:1736": "parikalpeṣu maryādā vicitraivopalabhyate // 3.3.65 //",
    "GS24vakyp_pu:1737": "catasro hi yathāvasthā nirupākhye prakalpitāḥ /",
    "GS24vakyp_pu:1738": "evaṃ dvaividhyam apy etad bhāvābhāvavyapāśrayam // 3.3.66 //",
    "GS24vakyp_pu:1739": "avirodhī virodhī vā sann asan vāpi yuktitaḥ /",
    "GS24vakyp_pu:1740": "kramavān akramo vāpi nābhāva upapadyate // 3.3.67 //",
    "GS24vakyp_pu:1741": "avirodhī virodhī vā sann asan vāpi tattvataḥ /",
    "GS24vakyp_pu:1742": "kramavān akramo vāpi tena bhāvo na vidyate // 3.3.68 //",
    "GS24vakyp_pu:1743": "abhāve triṣu kāleṣu na bhedasyāsti saṃbhavaḥ /",
    "GS24vakyp_pu:1744": "tasminn asati bhāve 'pi traikālyaṃ nāvatiṣṭhate // 3.3.69 //",
    "GS24vakyp_pu:1745": "ātmatattvaparityāgaḥ parato nopapadyate /",
    "GS24vakyp_pu:1746": "ātmatattvaṃ tu parataḥ svato vā nopakalpate // 3.3.70 //",
    "GS24vakyp_pu:1747": "tattve virodho nānātva upakāro na kaś ca na /",
    "GS24vakyp_pu:1748": "tattvānyatvaparltyāge vyavahāro nivartate // 3.3.71 //",
    "GS24vakyp_pu:1749": "yatra draṣṭā ca dṛśyaṃ ca darśanaṃ cāvikalpitam /",
    "GS24vakyp_pu:1750": "tasyaivārthasya satyatvaṃ śritās trayyantavedinaḥ // 3.3.72 //",
    "GS24vakyp_pu:1751": "sāmānyaṃ vā viśeṣaṃ vā yasmād āhur viśeṣavat /",
    "GS24vakyp_pu:1752": "śabdās tasmād asatyeṣu bhedeṣv eva vyavasthitāḥ // 3.3.73 //",
    "GS24vakyp_pu:1753": "na hy abhāvasya sadbhāve bhāvasyātmā prahīyate /",
    "GS24vakyp_pu:1754": "na cābhāvasya nāstitve bhāvasyātmā prasūyate // 3.3.74 //",
    "GS24vakyp_pu:1755": "na śābaleyasyāstitvaṃ bāhuleyasya bādhakam /",
    "GS24vakyp_pu:1756": "na śābaleyo nāstīti bāhuleyaḥ prakalpate // 3.3.75 //",
    "GS24vakyp_pu:1757": "abhāvo yadi vastu syāt tatreyaṃ syād vicāraṇā /",
    "GS24vakyp_pu:1758": "tataś ca tadabhāve 'pi syād vicāryam idaṃ punaḥ // 3.3.76 //",
    "GS24vakyp_pu:1759": "avastu syād atitaṃ yad vyavahārasya gocaraḥ /",
    "GS24vakyp_pu:1760": "tatra vastugato bhedo na nirvacanam arhati // 3.3.77 //",
    "GS24vakyp_pu:1761": "apade 'rthe padanyāsaḥ kāraṇasya na vidyate /",
    "GS24vakyp_pu:1762": "atha ca prāgasadbhāvaḥ kāraṇe sati dṛśyate // 3.3.78 //",
    "GS24vakyp_pu:1763": "kā tasya prāgavastheti vastvāśritam idaṃ punaḥ /",
    "GS24vakyp_pu:1764": "prāg avastheti na hy etad dvayam apy asty avastuni // 3.3.79 //",
    "GS24vakyp_pu:1765": "na cordhvam asti nāstīti vacanāyānibandhanam /",
    "GS24vakyp_pu:1766": "alaṃ syād apadasthānam etad vācaḥ pracakṣate // 3.3.80 //",
    "GS24vakyp_pu:1767": "atyadbhutā tv iyaṃ vṛttir yad abhāgaṃ yad akramam /",
    "GS24vakyp_pu:1768": "bhāvānāṃ prāg abhūtānām ātmatattvaṃ prakāśate // 3.3.81 //",
    "GS24vakyp_pu:1769": "vikalpotthāpitenaiva sarvo bhāvena laukikaḥ /",
    "GS24vakyp_pu:1770": "mukhyeneva padārthena vyavahāro vidhīyate // 3.3.82 //",
    "GS24vakyp_pu:1771": "bhāvaśaktim ataś caināṃ manyante nityavādinaḥ /",
    "GS24vakyp_pu:1772": "bhāvam eva kramaṃ prāhur na bhāvād aparaḥ kramaḥ // 3.3.83 //",
    "GS24vakyp_pu:1773": "kramān na yaugapadyasya kaś cid bhedo 'sti tattvataḥ /",
    "GS24vakyp_pu:1774": "yathaiva bhāvān nābhāvaḥ kaś cid anyo 'vasīyate // 3.3.84 //",
    "GS24vakyp_pu:1775": "kālasyāpy aparaṃ kālaṃ nirdiśanty eva laukikāḥ /",
    "GS24vakyp_pu:1776": "na ca nirdeśamātreṇa vyatireko 'nugamyate // 3.3.85 //",
    "GS24vakyp_pu:1777": "ādhāraṃ kalpayan buddhyā nābhāve vyavatiṣṭhate /",
    "GS24vakyp_pu:1778": "avastuṣv api notprekṣā kasya cit pratibadhyate // 3.3.86 //",
    "GS24vakyp_pu:1779": "tasmāc chaktivibhāgena nityaḥ sadasadātmakaḥ /",
    "GS24vakyp_pu:1780": "eko 'rthaḥ śabdavācyatve bahurūpaḥ prakāśate // 3.3.87 //",
    "GS24vakyp_pu:1781": "vyavahāraś ca lokasya padārthaiḥ parikalpitaiḥ /",
    "GS24vakyp_pu:1782": "śāstre padārthaḥ kāryārthaṃ laukikaḥ pravibhajyate // 3.3.88 //",
    "GS24vakyp_pu:1783": "// iti saṃbandhasamuddeśaḥ //",
    "GS24vakyp_pu:1784": "3.4 bhūyodravyasamuddeśaḥ saṃsargarūpāt saṃbhūtāḥ saṃvidrūpād apoddhṛtāḥ /",
    "GS24vakyp_pu:1785": "śāstre vibhaktā vākyārthāt prakṛtipratyayārthavat // 3.4.1 //",
    "GS24vakyp_pu:1786": "nimittabhūtāḥ sādhutve śāstrād anumitātmakāḥ /",
    "GS24vakyp_pu:1787": "ke cit padārthā vakṣyante saṃkṣepeṇa yathāgamam // 3.4.2 //",
    "GS24vakyp_pu:1788": "vastūpalakṣaṇaṃ yatra sarvanāma prayujyate /",
    "GS24vakyp_pu:1789": "dravyam ity ucyate so 'rtho bhedyatvena vivakṣitaḥ // 3.4.3 //",
    "GS24vakyp_pu:1790": "// iti bhūyodravyasamuddeśaḥ //",
    "GS24vakyp_pu:1791": "3.5 guṇasamuddeśaḥ saṃsargi bhedakaṃ yad yat savyāpāraṃ pratīyate /",
    "GS24vakyp_pu:1792": "guṇatvaṃ paratantratvāt tasya śāstra udāhṛtam // 3.5.1 //",
    "GS24vakyp_pu:1793": "dravyasyāvyapadeśasya ya upādīyate guṇaḥ /",
    "GS24vakyp_pu:1794": "bhedako vyapadeśāya tatprakarṣo 'bhidhīyate // 3.5.2 //",
    "GS24vakyp_pu:1795": "sarvasyaiva pradhānasya na vinā bhedahetunā /",
    "GS24vakyp_pu:1796": "prakarṣo vidyate nāpi śabdasyopaiti vācyatām // 3.5.3 //",
    "GS24vakyp_pu:1797": "vidyamānāḥ pradhāneṣu na sarve bhedahetavaḥ /",
    "GS24vakyp_pu:1798": "viśeṣaśabdair ucyante vyāvṛttārthābhidhāyibhiḥ // 3.5.4 //",
    "GS24vakyp_pu:1799": "vastūpalakṣaṇe tatra viśeṣo vyāpṛto yadi /",
    "GS24vakyp_pu:1800": "prakarṣo niyamābhāvāt syād avijñātahetukaḥ // 3.5.5 //",
    "GS24vakyp_pu:1801": "sarvaṃ ca sarvato 'vaśyaṃ niyamena prakṛṣyate /",
    "GS24vakyp_pu:1802": "saṃsargiṇā nimittena nikṛṣṭenādhikena vā // 3.5.6 //",
    "GS24vakyp_pu:1803": "nāpekṣate nimittaṃ ca prakarṣe vyāpṛtaṃ yadi /",
    "GS24vakyp_pu:1804": "dravyasya syād upādānaṃ prakarṣaṃ praty anarthakam // 3.5.7 //",
    "GS24vakyp_pu:1805": "savyāpāro guṇas tasmāt svaprakarṣanibandhanaḥ /",
    "GS24vakyp_pu:1806": "dravyātmānaṃ bhinatty eva svaprakarṣaṃ niveśayan // 3.5.8 //",
    "GS24vakyp_pu:1807": "arūpaṃ pararūpeṇa dravyam ākhyāyate yathā /",
    "GS24vakyp_pu:1808": "aprakarṣaṃ prakarṣeṇa guṇasyāviśyate tathā // 3.5.9 //",
    "GS24vakyp_pu:1809": "// iti guṇasamuddeśaḥ //",
    "GS24vakyp_pu:1810": "3.6 diksamuddeśaḥ dik sādhanaṃ kriyā kāla iti vastvabhidhāyinaḥ /",
    "GS24vakyp_pu:1811": "śaktirūpe padārthānām atyantam anavasthitāḥ // 3.6.1 //",
    "GS24vakyp_pu:1812": "vyatirekasya yo hetur avadhipratipādyayoḥ /",
    "GS24vakyp_pu:1813": "ṛjv ity evaṃ yato 'nyena vinā buddhiḥ pravartate // 3.6.2 //",
    "GS24vakyp_pu:1814": "karmaṇo jātibhedānām abhivyaktir yadāśrayā /",
    "GS24vakyp_pu:1815": "sā svair upādhibhir bhinnā śaktir dig iti kathyate // 3.6.3 //",
    "GS24vakyp_pu:1816": "parāparatve mūrtīnāṃ deśabhedanibandhane /",
    "GS24vakyp_pu:1817": "tata eva prakalpete kramarūpe tu kālataḥ // 3.6.4 //",
    "GS24vakyp_pu:1818": "ākāśasya pradeśena bhāgaiś cānyaiḥ pṛthak pṛthak /",
    "GS24vakyp_pu:1819": "sā saṃyogavibhāgānām upādhitvāya kalpate // 3.6.5 //",
    "GS24vakyp_pu:1820": "diśo vyavasthā deśānāṃ digvyavasthā na vidyate /",
    "GS24vakyp_pu:1821": "śaktayaḥ khalu bhāvānām upakāraprabhāvitāḥ // 3.6.6 //",
    "GS24vakyp_pu:1822": "pratyastarūpā bhāveṣu dik pūrvety abhidhīyate /",
    "GS24vakyp_pu:1823": "pūrvabuddhir yato dik sā samākhyāmātram anyathā // 3.6.7 //",
    "GS24vakyp_pu:1824": "svāṅgād vyavasthā yā loke na tasyāṃ niyatā diśaḥ /",
    "GS24vakyp_pu:1825": "pratyaṅmukhasya yat paścāt tat purastād viparyaye // 3.6.8 //",
    "GS24vakyp_pu:1826": "deśavyavasthāniyamo dikṣu na vyavatiṣṭhate /",
    "GS24vakyp_pu:1827": "rūḍham apy aparatvena pūrvam ity abhidhīyate // 3.6.9 //",
    "GS24vakyp_pu:1828": "ato bhāṣitapuṃskatvāt puṃvadbhāvo na sidhyati /",
    "GS24vakyp_pu:1829": "asminn arthe na śabdena prasavaḥ kva cid ucyate // 3.6.10 //",
    "GS24vakyp_pu:1830": "dikśakter abhidhāne tu niyataṃ diśi darśanam /",
    "GS24vakyp_pu:1831": "pūrvādīnāṃ yathā ṣaṣṭer jīvitasyāvadhāraṇe // 3.6.11 //",
    "GS24vakyp_pu:1832": "chāyābhābhyāṃ nagādīnāṃ bhāgabhedaḥ prakalpate /",
    "GS24vakyp_pu:1833": "ataddharmasu bhāveṣu bhāgabhedo na kalpate // 3.6.12 //",
    "GS24vakyp_pu:1834": "paramāṇor abhāgasya diśā bhāgo vidhīyate /",
    "GS24vakyp_pu:1835": "bhāgaprakalpanāśaktiṃ prathamāṃ tāṃ pracakṣate // 3.6.13 //",
    "GS24vakyp_pu:1836": "adeśāś cāpy abhāgāś ca niṣkramā nirupāśrayāḥ /",
    "GS24vakyp_pu:1837": "bhāvāḥ saṃsargirūpāt tu śaktibhedaḥ prakalpate // 3.6.14 //",
    "GS24vakyp_pu:1838": "nirbhāgātmakatā tulyā paramāṇor ghaṭasya ca /",
    "GS24vakyp_pu:1839": "bhāgaḥ śaktyantaraṃ tatra parimāṇaṃ ca yat tayoḥ // 3.6.15 //",
    "GS24vakyp_pu:1840": "yataḥ prakalpate bhedo bhedas tatrāpi dṛśyate /",
    "GS24vakyp_pu:1841": "adṛṣṭoparatiṃ bhedam ato 'yuktataraṃ viduḥ // 3.6.16 //",
    "GS24vakyp_pu:1842": "sarvatra tasya kāryasya darśanād vibhur iṣyate /",
    "GS24vakyp_pu:1843": "vibhutvam etad evāhur anyaḥ kāyavatāṃ vidhiḥ // 3.6.17 //",
    "GS24vakyp_pu:1844": "caitanyavat sthitā loke dikkālaparikalpanā /",
    "GS24vakyp_pu:1845": "prakṛtiṃ prāṇināṃ tāṃ hi ko 'nyathā sthāpayiṣyati // 3.6.18 //",
    "GS24vakyp_pu:1846": "saṃkaro vyavahārāṇāṃ prakṛteḥ syād viparyaye /",
    "GS24vakyp_pu:1847": "tasmāt tyajann imān bhāvān punar evāvalambate // 3.6.19 //",
    "GS24vakyp_pu:1848": "tasyās tu śakteḥ pūrvādi- bhedo bhāvāntarāśrayaḥ /",
    "GS24vakyp_pu:1849": "bhinnā dik tena bhedena bhedāyaivopakalpate // 3.6.20 //",
    "GS24vakyp_pu:1850": "avadhitvena cāpekṣā- yoge diglakṣaṇo vidhiḥ /",
    "GS24vakyp_pu:1851": "pūrvam as yeti ṣaṣṭhy eva dṛṣṭā dharmāntarāśraye // 3.6.21 //",
    "GS24vakyp_pu:1852": "pūrvādināṃ viparyāso 'dṛṣṭaś cāvadhyasaṃkare /",
    "GS24vakyp_pu:1853": "ṛjv etad asyety etac ca liṅgaṃ na vyatikīryate // 3.6.22 //",
    "GS24vakyp_pu:1854": "antaḥkaraṇadharmo vā bahir evaṃ prakāśate /",
    "GS24vakyp_pu:1855": "asyāṃ tv antarbahirbhāvaḥ prakriyāyāṃ na vidyate // 3.6.23 //",
    "GS24vakyp_pu:1856": "ekatvam āsāṃ śaktīnāṃ nānātvaṃ veti kalpane /",
    "GS24vakyp_pu:1857": "avastupatite jñātvā satyato na parāmṛśet // 3.6.24 //",
    "GS24vakyp_pu:1858": "vikalpātītatattveṣu saṃketopanibandhanāḥ /",
    "GS24vakyp_pu:1859": "bhāveṣu vyavahārā ye lokas tatrānugamyate // 3.6.25 //",
    "GS24vakyp_pu:1860": "naikatvam asty anānātvaṃ vinaikatvena netarat /",
    "GS24vakyp_pu:1861": "paramārthe tayor eṣa bhedo 'tyantaṃ na vidyate // 3.6.26 //",
    "GS24vakyp_pu:1862": "na śaktīnāṃ tathā bhedo yathā śaktimatāṃ sthitiḥ /",
    "GS24vakyp_pu:1863": "na ca laukikam ekatvaṃ tāsām ātmasu vidyate // 3.6.27 //",
    "GS24vakyp_pu:1864": "naikatvaṃ vyavatiṣṭheta nānātvaṃ cen na kalpayet /",
    "GS24vakyp_pu:1865": "nānātvaṃ cāvahīyeta yady ekatvaṃ na kalpayet // 3.6.28 //",
    "GS24vakyp_pu:1866": "// iti diksamuddeśaḥ //",
    "GS24vakyp_pu:1867": "3.7 sādhanasamuddeśaḥ svāśraye samavetānāṃ tadvad evāśrayāntare /",
    "GS24vakyp_pu:1868": "kriyāṇām abhiniṣpattau sāmarthyaṃ sādhanaṃ viduḥ // 3.7.1 //",
    "GS24vakyp_pu:1869": "śaktimā trāsam ūhasya viśvasyānekadharmaṇaḥ /",
    "GS24vakyp_pu:1870": "sarvadā sarvathā bhāvāt kva cit kiṃ cid vivakṣyate // 3.7.2 //",
    "GS24vakyp_pu:1871": "sādhanavyavahāraś ca buddhyavasthānibandhanaḥ /",
    "GS24vakyp_pu:1872": "sann asan vārtharūpeṣu bhedo buddhyā prakalpyate // 3.7.3 //",
    "GS24vakyp_pu:1873": "buddhyā samīhitaikatvān pañcālān kurubhir yadā /",
    "GS24vakyp_pu:1874": "punar vibhajate vaktā tadāpāyaḥ pratīyate // 3.7.4 //",
    "GS24vakyp_pu:1875": "śabdopahitarūpāṃś ca buddher viṣayatāṃ gatān /",
    "GS24vakyp_pu:1876": "pratyakṣam iva kaṃsādīn sādhanatvena manyate // 3.7.5 //",
    "GS24vakyp_pu:1877": "buddhipravṛttirūpaṃ ca samāropyābhidhātṛbhiḥ /",
    "GS24vakyp_pu:1878": "artheṣu śaktibhedānāṃ kriyate parikalpanā // 3.7.6 //",
    "GS24vakyp_pu:1879": "vyaktau padārthe śabdāder janyamānasya karmaṇaḥ /",
    "GS24vakyp_pu:1880": "sādhanatvaṃ tathā siddhaṃ buddhirūpaprakalpitam // 3.7.7 //",
    "GS24vakyp_pu:1881": "svatantraparatantratve kramarūpaṃ ca darśitam /",
    "GS24vakyp_pu:1882": "nirīheṣv api bhāveṣu kalpanopanibandhanam // 3.7.8 //",
    "GS24vakyp_pu:1883": "śaktayaḥ śaktimantaś ca sarve saṃsargavādinām /",
    "GS24vakyp_pu:1884": "bhāvās teṣv asvaśabdeṣu sādhanatvaṃ nirūpyate // 3.7.9 //",
    "GS24vakyp_pu:1885": "ghaṭasya dṛśikarmatve mahattvādīni sādhanam /",
    "GS24vakyp_pu:1886": "rūpasya dṛśikarmatve rūpatvādīni sādhanam // 3.7.10 //",
    "GS24vakyp_pu:1887": "svaiḥ sāmānyaviśeṣaiś ca śaktimanto rasādayaḥ /",
    "GS24vakyp_pu:1888": "niyatagrahaṇā loke śaktayas tās tathāśrayaiḥ // 3.7.11 //",
    "GS24vakyp_pu:1889": "indriyārthamanaḥkartṛ- saṃbandhaḥ sādhanaṃ kva cit /",
    "GS24vakyp_pu:1890": "yad yadā yadanugrāhi tat tadā tatra sādhanam // 3.7.12 //",
    "GS24vakyp_pu:1891": "svaśabdair abhidhāne tu sa dharmonābhidhīyate /",
    "GS24vakyp_pu:1892": "vibhaktyādibhir evāsāv upakāraḥ pratīyate // 3.7.13 //",
    "GS24vakyp_pu:1893": "nimittabhāvo bhāvānām upakārārtham āśritaḥ /",
    "GS24vakyp_pu:1894": "natir āvarjanety evaṃ siddhaḥ sādhanam iṣyate // 3.7.14 //",
    "GS24vakyp_pu:1895": "sa tebhyo vyatirikto vā teṣām ātmaiva vā tathā /",
    "GS24vakyp_pu:1896": "vyatirekam upāśritya sādhanatvena kalpyate // 3.7.15 //",
    "GS24vakyp_pu:1897": "saṃdarśanaṃ prārthanāyāṃ vyavasāye tv anantarā /",
    "GS24vakyp_pu:1898": "vyavasāyas tathārambhe sādhanatvāya kalpate // 3.7.16 //",
    "GS24vakyp_pu:1899": "pūrvasmin yā kriyā saiva parasmin sādhanaṃ matā /",
    "GS24vakyp_pu:1900": "saṃdarśane tu caitanyaṃ viśiṣṭaṃ sādhanaṃ viduḥ // 3.7.17 //",
    "GS24vakyp_pu:1901": "niṣpattimātre kartṛtvaṃ sarvatraivāsti kārake /",
    "GS24vakyp_pu:1902": "vyāpārabhedāpekṣāyāṃ karaṇatvādisaṃbhavaḥ // 3.7.18 //",
    "GS24vakyp_pu:1903": "putrasya janmani yathā pitroḥ kartṛtvam ucyate /",
    "GS24vakyp_pu:1904": "ayam asyām iyaṃ tv asmād iti bhedo vivakṣayā // 3.7.19 //",
    "GS24vakyp_pu:1905": "guṇakriyāṇāṃ kartāraḥ kartrā nyakkṛtaśaktayaḥ /",
    "GS24vakyp_pu:1906": "nyaktāyām api saṃpūrṇaiḥ svair vyāpāraiḥ samanvitāḥ // 3.7.20 //",
    "GS24vakyp_pu:1907": "karaṇatvādibhir jñātāḥ kriyābhedānupātibhiḥ /",
    "GS24vakyp_pu:1908": "svātantryam uttaraṃ labdhvā pradhāne yānti kartṛtām // 3.7.21 //",
    "GS24vakyp_pu:1909": "yathā rājñā niyukteṣu yoddhṛtvaṃ yoddhṛṣu sthitam /",
    "GS24vakyp_pu:1910": "teṣu vṛttau tu labhate rājā jayaparājayau // 3.7.22 //",
    "GS24vakyp_pu:1911": "tathā kartrā niyukteṣu sarveṣv ekārthakāriṣu /",
    "GS24vakyp_pu:1912": "kartṛtvaṃ karaṇatvāder uttaraṃ na virudhyate // 3.7.23 //",
    "GS24vakyp_pu:1913": "anāśrite tu vyāpāre nimittaṃ hetur iṣyate /",
    "GS24vakyp_pu:1914": "āśritāvadhibhāvaṃ tu lakṣaṇe lakṣaṇaṃ viduḥ // 3.7.24 //",
    "GS24vakyp_pu:1915": "dravyādiviṣayo hetuḥ kārakaṃ niyatakriyam /",
    "GS24vakyp_pu:1916": "kartā kartrantarāpekṣaḥ kriyāyāṃ hetur iṣyate // 3.7.25 //",
    "GS24vakyp_pu:1917": "kriyāyai karaṇaṃ tasya dṛṣṭaḥ pratinidhis tathā /",
    "GS24vakyp_pu:1918": "hetvarthā tu kriyā tasmān na sa pratinidhīyate // 3.7.26 //",
    "GS24vakyp_pu:1919": "prātilomyānulomyābhyāṃ hetur arthasya sādhakaḥ /",
    "GS24vakyp_pu:1920": "tādarthyam ānulomyena hetutvānugataṃ tu tat // 3.7.27 //",
    "GS24vakyp_pu:1921": "sarvatra sahajā śaktir yāvaddravyam avasthitā /",
    "GS24vakyp_pu:1922": "kriyākāle tv abhivyakter āśrayād upakāriṇī // 3.7.28 //",
    "GS24vakyp_pu:1923": "kuḍyasyāvaraṇe śaktir asyādīnāṃ vidāraṇe /",
    "GS24vakyp_pu:1924": "sarvadā sa tu san dharmaḥ kriyākāle nirūpyate // 3.7.29 //",
    "GS24vakyp_pu:1925": "svāṅgasaṃyoginaḥ pāśā daityānāṃ vāruṇā yathā /",
    "GS24vakyp_pu:1926": "vyajyante vijigīṣūṇāṃ dravyāṇāṃ śaktayas tathā // 3.7.30 //",
    "GS24vakyp_pu:1927": "taikṣṇyagauravakāṭhinya- saṃsthānaiḥ svair asir yadā /",
    "GS24vakyp_pu:1928": "chedyaṃ prati vyāpriyate śaktimān gṛhyate tadā // 3.7.31 //",
    "GS24vakyp_pu:1929": "prāṅ nimittāntarodbhūtaṃ kriyāyāḥ kaiś cid iṣyate /",
    "GS24vakyp_pu:1930": "sādhanaṃ sahajaṃ kaiś cit kriyānyaiḥ pūrvam iṣyate // 3.7.32 //",
    "GS24vakyp_pu:1931": "pravṛttir eva prathamaṃ kva cid apy anapāśritā /",
    "GS24vakyp_pu:1932": "śaktīr ekādhikaraṇe srotovad apakarṣati // 3.7.33 //",
    "GS24vakyp_pu:1933": "apūrvaṃ kālaśaktiṃ vā kriyāṃ vā kālam eva vā /",
    "GS24vakyp_pu:1934": "tam evamlaksanam bhāvam ke cid āhuh katham ca na // 3.7.34 //",
    "GS24vakyp_pu:1935": "nityāḥ ṣaṭ śaktayo 'nyeṣāṃ bhedābhedasamanvitāḥ /",
    "GS24vakyp_pu:1936": "kriyāsaṃsiddhaye 'rtheṣu jātivat samavasthitāḥ // 3.7.35 //",
    "GS24vakyp_pu:1937": "dravyākārādibhedena tāś cāparimitā iva /",
    "GS24vakyp_pu:1938": "dṛśyante tattvam āsāṃ tu ṣaṭ śaktīr nātivartate // 3.7.36 //",
    "GS24vakyp_pu:1939": "nimittabhedād ekaiva bhinnā śaktiḥ pratīyate /",
    "GS24vakyp_pu:1940": "ṣoḍhā kartṛtvam evāhus tatpravṛtter nibandhanam // 3.7.37 //",
    "GS24vakyp_pu:1941": "tattve vā vyatireke vā vyatiriktaṃ tad ucyate /",
    "GS24vakyp_pu:1942": "śabdapramāṇako lokaḥ sa śāstreṇānugamyate // 3.7.38 //",
    "GS24vakyp_pu:1943": "paramārthe tu naikatvaṃ pṛthaktvād bhinnalakṣaṇam /",
    "GS24vakyp_pu:1944": "pṛthaktvaikatvarūpeṇa tattvam eva prakāśate // 3.7.39 //",
    "GS24vakyp_pu:1945": "yat pṛthaktvam asaṃdigdhaṃ tad ekatvān na bhidyate /",
    "GS24vakyp_pu:1946": "yad ekatvam asaṃdigdhaṃ tat pṛthaktvān na bhidyate // 3.7.40 //",
    "GS24vakyp_pu:1947": "dyauḥ kṣamā vāyur ādityaḥ sāgarāḥ sarito diśaḥ /",
    "GS24vakyp_pu:1948": "antaḥkaraṇatattvasya bhāgā bahir avasthitāḥ // 3.7.41 //",
    "GS24vakyp_pu:1949": "kālavicchedarūpeṇa tad evaikam avasthitam /",
    "GS24vakyp_pu:1950": "sa hy apūrvāparo bhāvaḥ kramarūpeṇa lakṣyate // 3.7.42 //",
    "GS24vakyp_pu:1951": "dṛṣṭo hy avyatireke 'pi vyatireko 'nvaye 'sati /",
    "GS24vakyp_pu:1952": "vṛkṣādyarthānvayas tasmād vibhaktyartho 'nya iṣyate // 3.7.43 //",
    "GS24vakyp_pu:1953": "sāmānyaṃ kārakaṃ tasya saptādyā bhedayonayaḥ /",
    "GS24vakyp_pu:1954": "ṣaṭ karmākhyādibhedena śeṣabhedas tu saptamī // 3.7.44 //",
    "GS24vakyp_pu:1955": "karmādhikāraḥ nirvartyaṃ ca vikāryaṃ ca prāpyaṃ ceti tridhā matam /",
    "GS24vakyp_pu:1956": "tatrepsitatamaṃ karma caturdhānyat tu kalpitam // 3.7.45 //",
    "GS24vakyp_pu:1957": "audāsīnyena yat prāpyaṃ yac ca kartur anīpsitam /",
    "GS24vakyp_pu:1958": "saṃjñāntarair anākhyātaṃ yad yac cāpy anyapūrvakam // 3.7.46 //",
    "GS24vakyp_pu:1959": "satī vāvidyamānā vā prakṛtiḥ pariṇāminī /",
    "GS24vakyp_pu:1960": "yasya nāśriyate tasya nirvartyatvaṃ pracakṣate // 3.7.47 //",
    "GS24vakyp_pu:1961": "prakṛtes tu vivakṣāyāṃ vikāryaṃ kaiś cid anyathā /",
    "GS24vakyp_pu:1962": "nirvartyaṃ ca vikāryaṃ ca karma śāstre pradarśitam // 3.7.48 //",
    "GS24vakyp_pu:1963": "yad asaj jāyate sad vā janmanā yat prakāśyate /",
    "GS24vakyp_pu:1964": "tan nirvartyaṃ vikāryaṃ ca karma dvedhā vyavasthitam // 3.7.49 //",
    "GS24vakyp_pu:1965": "prakṛtyucchedasaṃbhūtaṃ kiṃ cit kāṣṭhādibhasmavat /",
    "GS24vakyp_pu:1966": "kiṃ cid guṇāntarotpattyā suvarṇādivikāravat // 3.7.50 //",
    "GS24vakyp_pu:1967": "kriyākṛtā viśeṣāṇāṃ siddhir yatra na gamyate /",
    "GS24vakyp_pu:1968": "darśanād anumānād vā tat prāpyam iti kathyate // 3.7.51 //",
    "GS24vakyp_pu:1969": "viśeṣalābhaḥ sarvatra vidyate darśanādibhiḥ /",
    "GS24vakyp_pu:1970": "keṣāṃ cit tadabhivyakti- siddhir dṛṣṭiviṣādiṣu // 3.7.52 //",
    "GS24vakyp_pu:1971": "ābhāsopagamo vyaktiḥ soḍhatvam iti karmaṇaḥ /",
    "GS24vakyp_pu:1972": "viśeṣāḥ prāpyamāṇasya kriyāsiddhau vyavasthitāḥ // 3.7.53 //",
    "GS24vakyp_pu:1973": "nirvartyādiṣu tat pūrvam anubhūya svatantratām /",
    "GS24vakyp_pu:1974": "kartrantarāṇāṃ vyāpāre karma saṃpadyate tataḥ // 3.7.54 //",
    "GS24vakyp_pu:1975": "tadvyāpāraviveke 'pi svavyāpāre vyavasthitam /",
    "GS24vakyp_pu:1976": "karmāpadiṣṭāāllabhate kva cic chāstrāśrayān vidhīn // 3.7.55 //",
    "GS24vakyp_pu:1977": "nivṛttapreṣaṇaṃ karma svakriyāvayave sthitam /",
    "GS24vakyp_pu:1978": "nivartamāne karmatve sve kartṛtve 'vatiṣṭhate // 3.7.56 //",
    "GS24vakyp_pu:1979": "tāni dhātvantarāṇy eva pacisidhyativad viduḥ /",
    "GS24vakyp_pu:1980": "bhede 'pi tulyarūpatvād ekatvaparikalpanā // 3.7.57 //",
    "GS24vakyp_pu:1981": "ekadeśe samūhe ca vyāpārāṇāṃ pacādayaḥ /",
    "GS24vakyp_pu:1982": "svabhāvataḥ pravartante tulyarūpasamanvitāḥ // 3.7.58 //",
    "GS24vakyp_pu:1983": "nyagbhāvanā nyagbhavanaṃ ruhau śuddhe pratīyate /",
    "GS24vakyp_pu:1984": "nyagbhāvanā nyagbhavanaṃ ṇyante 'pi pratipadyate // 3.7.59 //",
    "GS24vakyp_pu:1985": "avasthāṃ pañcamīm āhur ṇyante tāṃ karmakartari /",
    "GS24vakyp_pu:1986": "nivṛttapreṣaṇād dhātoḥ prākṛte 'rthe ṇij ucyate // 3.7.60 //",
    "GS24vakyp_pu:1987": "bravīti pacater arthaṃ sidhyatir na vinā ṇicā /",
    "GS24vakyp_pu:1988": "sa ṇyantaḥ pacater arthe prākṛte vyavatiṣṭhate // 3.7.61 //",
    "GS24vakyp_pu:1989": "keṣāṃ cid devadattāder vyāpāro yaḥ sakarmake /",
    "GS24vakyp_pu:1990": "sa vinā devadattādeḥ kaṭādiṣu vivakṣyate // 3.7.62 //",
    "GS24vakyp_pu:1991": "nivṛttapreṣaṇaṃ karma svasya kartuḥ prayojakam /",
    "GS24vakyp_pu:1992": "preṣaṇāntarasaṃbandhe ṇyante lenābhidhīyate // 3.7.63 //",
    "GS24vakyp_pu:1993": "sadṛśādiṣu yat karma- kartṛtvaṃ pratipadyate /",
    "GS24vakyp_pu:1994": "āpattyāpādane tatra viṣayatvaṃ prati kriye // 3.7.64 //",
    "GS24vakyp_pu:1995": "kutaś cid āhṛtya padam evaṃ ca parikalpane /",
    "GS24vakyp_pu:1996": "karmasthabhāvakatvaṃ syād darśanādyabhidhāyinām // 3.7.65 //",
    "GS24vakyp_pu:1997": "viśeṣadarśanaṃ yatra kriyā tatra vyavasthitā /",
    "GS24vakyp_pu:1998": "kriyāvyavasthā tv anyeṣāṃ śabdair eva prakāśyate // 3.7.66 //",
    "GS24vakyp_pu:1999": "kālabhāvādhvadeśānām antarbhūtakriyāntaraiḥ /",
    "GS24vakyp_pu:2000": "sarvair akarmakair yoge karmatvam upajāyate // 3.7.67 //",
    "GS24vakyp_pu:2001": "ādhāratvam iva prāptās te punar dravyakarmasu /",
    "GS24vakyp_pu:2002": "kālādayo bhinnakakṣyaṃ yānti karmatvam uttaram // 3.7.68 //",
    "GS24vakyp_pu:2003": "atas taiḥ karmabhir dhātur yukto 'dravyair akarmakaḥ /",
    "GS24vakyp_pu:2004": "lasya karmaṇi bhāve ca nimittatvāya kalpate // 3.7.69 //",
    "GS24vakyp_pu:2005": "sarvaṃ cākathitaṃ karma bhinnakakṣyaṃ pratīyate /",
    "GS24vakyp_pu:2006": "dhātvarthoddeśabhedena tan nepsitatamaṃ kila // 3.7.70 //",
    "GS24vakyp_pu:2007": "pradhānakarma kathitaṃ yat kriyāyāḥ prayojakam /",
    "GS24vakyp_pu:2008": "tatsiddhaye kriyāyuktam anyat tv akathitaṃ smṛtam // 3.7.71 //",
    "GS24vakyp_pu:2009": "duhyādivan nayatyādau karmatvam akathāśrayam /",
    "GS24vakyp_pu:2010": "ākhyātānupayoge tu niyamāc cheṣa iṣyate // 3.7.72 //",
    "GS24vakyp_pu:2011": "antarbhūtaṇijarthānāṃ duhyādīnāṃ ṇijantavat /",
    "GS24vakyp_pu:2012": "siddhaṃ pūrveṇa karmatvaṃ ṇijantaniyamas tathā // 3.7.73 //",
    "GS24vakyp_pu:2013": "karaṇasya svakakṣyāyāṃ na prakarṣāśrayo yathā /",
    "GS24vakyp_pu:2014": "karmaṇo 'pi svakakṣyāyāṃ na syād atiśayas tathā // 3.7.74 //",
    "GS24vakyp_pu:2015": "karmaṇas tv āptum iṣṭatva āśrite 'tiśayo yataḥ /",
    "GS24vakyp_pu:2016": "āśrīyate tato 'tyantaṃ bhedaḥ pūrveṇa karmaṇā // 3.7.75 //",
    "GS24vakyp_pu:2017": "ṇijante ca yathā kartā sakriyaḥ san prayujyate /",
    "GS24vakyp_pu:2018": "na duhyādau tathā kartā niṣkriyo 'pi prayujyate // 3.7.76 //",
    "GS24vakyp_pu:2019": "bhedavākyaṃ tu yan ṇyante nīduhiprakṛtau ca yat /",
    "GS24vakyp_pu:2020": "śabdāntaratvān naivāsti saṃsparśas tasya dhātunā // 3.7.77 //",
    "GS24vakyp_pu:2021": "yathaivaikam apādānaṃ śāstre bhedena darśitam /",
    "GS24vakyp_pu:2022": "tathaikam eva karmāpi bhedena pratipāditam // 3.7.78 //",
    "GS24vakyp_pu:2023": "nirvartyo vā vikāryo vā prāpyo vā sādhanāśrayaḥ /",
    "GS24vakyp_pu:2024": "kriyāṇām eva sādhyatvāt siddharūpo 'bhidhīyate // 3.7.79 //",
    "GS24vakyp_pu:2025": "ahiteṣu yathā laulyāt kartur icchopajāyate /",
    "GS24vakyp_pu:2026": "viṣādiṣu bhayādibhyas tathaivāsau pravartate // 3.7.80 //",
    "GS24vakyp_pu:2027": "pradhānetarayor yatra dravyasya kriyayoḥ pṛthak /",
    "GS24vakyp_pu:2028": "śaktir guṇāśrayā tatra pradhānam anurudhyate // 3.7.81 //",
    "GS24vakyp_pu:2029": "pradhānaviṣayā śaktiḥ pratyayenābhidhīyate /",
    "GS24vakyp_pu:2030": "yadā guṇe tadā tadvad anuktāpi prakāśate // 3.7.82 //",
    "GS24vakyp_pu:2031": "pacāv anuktaṃ yat karma ktvānte bhāvābhidhāyini /",
    "GS24vakyp_pu:2032": "bhujau śaktyantare 'py ukte tat taddharma prakāśate // 3.7.83 //",
    "GS24vakyp_pu:2033": "iṣeś ca gamisaṃsparśād grāme yo lo vidhīyate /",
    "GS24vakyp_pu:2034": "tatreṣiṇaiva nirbhogaḥ kriyate gamikarmaṇaḥ // 3.7.84 //",
    "GS24vakyp_pu:2035": "paktvā bhujyata ity atra keṣāṃ cin na vyapekṣate /",
    "GS24vakyp_pu:2036": "odanaṃ pacatiḥ so 'sāv anumānāt pratīyate // 3.7.85 //",
    "GS24vakyp_pu:2037": "tathābhiniviśau karma yat tiṅante 'bhidhīyate /",
    "GS24vakyp_pu:2038": "ktvānte 'dhikaraṇatve 'pi na tatrecchanti saptamīm // 3.7.86 //",
    "GS24vakyp_pu:2039": "yan nirvṛttāśrayaṃ karma prāpter apracitaṃ punaḥ /",
    "GS24vakyp_pu:2040": "bhakṣyādiviṣayāpattyā bhidyamānaṃ tad īpsitam // 3.7.87 //",
    "GS24vakyp_pu:2041": "dhātor arthāntare vṛtter dhātvarthenopasaṃgrahāt /",
    "GS24vakyp_pu:2042": "prasiddher avivakṣātaḥ karmaṇo 'karmikā kriyā // 3.7.88 //",
    "GS24vakyp_pu:2043": "bhedā ya ete catvāraḥ sāmānyena pradarśitāḥ /",
    "GS24vakyp_pu:2044": "te nimittādibhedena bhidyante bahudhā punaḥ // 3.7.89 //",
    "GS24vakyp_pu:2045": "// iti karmādhikāraḥ //",
    "GS24vakyp_pu:2046": "karaṇādhikāraḥ kriyāyāḥ pariniṣpattir yadvyāpārād anantaram /",
    "GS24vakyp_pu:2047": "vivakṣyate yadā tatra karaṇatvaṃ tadā smṛtam // 3.7.90 //",
    "GS24vakyp_pu:2048": "vastutas tad anirdeśyaṃ na hi vastu vyavasthitam /",
    "GS24vakyp_pu:2049": "sthālyā pacyata ity eṣā vivakṣā dṛśyate yataḥ // 3.7.91 //",
    "GS24vakyp_pu:2050": "karaṇeṣu tu saṃskāram ārabhante punaḥ punaḥ /",
    "GS24vakyp_pu:2051": "viniyogaviśeṣāṃś ca pradhānasya prasiddhaye // 3.7.92 //",
    "GS24vakyp_pu:2052": "svakakṣyāsu prakarṣaś ca karaṇānāṃ na vidyate /",
    "GS24vakyp_pu:2053": "āśritātiśayatvaṃ tu paratas tatra lakṣaṇam // 3.7.93 //",
    "GS24vakyp_pu:2054": "svātantrye 'pi prayoktāra ārād evopakurvate /",
    "GS24vakyp_pu:2055": "karaṇena hi sarveṣāṃ vyāpāro vyavadhīyate // 3.7.94 //",
    "GS24vakyp_pu:2056": "kriyāsiddhau prakarṣo 'yaṃ nyagbhāvas tv eva kartari /",
    "GS24vakyp_pu:2057": "siddhau satyāṃ hi sāmānyaṃ sādhakatvaṃ prakṛṣyate // 3.7.95 //",
    "GS24vakyp_pu:2058": "asyādīnāṃ tu kartṛtve taikṣṇyādi karaṇaṃ viduḥ /",
    "GS24vakyp_pu:2059": "taikṣṇyādīnāṃ svatantratve dvedhātmā vyavatiṣṭhate // 3.7.96 //",
    "GS24vakyp_pu:2060": "ātmabhede 'pi saty evam eko 'rthaḥ sa tathā sthitaḥ /",
    "GS24vakyp_pu:2061": "tadāśrayatvād bhede 'pi kartṛtvaṃ bādhakaṃ tataḥ // 3.7.97 //",
    "GS24vakyp_pu:2062": "yathā ca saṃnidhānena karaṇatvaṃ pratīyate /",
    "GS24vakyp_pu:2063": "tathaivāsaṃnidhāne 'pi kriyāsiddheḥ pratīyate // 3.7.98 //",
    "GS24vakyp_pu:2064": "stokasya vābhinirvṛtter anirvṛtteś ca tasya vā /",
    "GS24vakyp_pu:2065": "prasiddhiṃ karaṇatvasya stokādīnāṃ pracakṣate // 3.7.99 //",
    "GS24vakyp_pu:2066": "dharmāṇāṃ tadvatā bhedād abhedāc ca viśiṣyate /",
    "GS24vakyp_pu:2067": "kriyāvadher avaccheda- viśeṣād bhidyate yathā // 3.7.100 //",
    "GS24vakyp_pu:2068": "// iti karaṇādhikāraḥ //",
    "GS24vakyp_pu:2069": "kartradhikāraḥ prāg anyataḥ śaktilābhān nyagbhāvāpādanād api /",
    "GS24vakyp_pu:2070": "tadadhīnapravṛttitvāt pravṛttānāṃ nivartanāt // 3.7.101 //",
    "GS24vakyp_pu:2071": "adṛṣṭatvāt pratinidheḥ praviveke ca darśanāt /",
    "GS24vakyp_pu:2072": "ārād apy upakāritve svātantryaṃ kartur ucyate // 3.7.102 //",
    "GS24vakyp_pu:2073": "dharmair abhyuditaiḥ śabde niyamo na tu vastuni /",
    "GS24vakyp_pu:2074": "kartṛdharmavivakṣāyāṃ śabdāt kartā pratīyate // 3.7.103 //",
    "GS24vakyp_pu:2075": "ekasya buddhyavasthābhir bhede ca parikalpite /",
    "GS24vakyp_pu:2076": "kartṛtvaṃ karaṇatvaṃ ca karmatvaṃ copajāyate // 3.7.104 //",
    "GS24vakyp_pu:2077": "utpatteḥ prāg asadbhāvo buddhyavasthānibandhanaḥ /",
    "GS24vakyp_pu:2078": "aviśiṣṭaḥ satānyena kartā bhavati janmanaḥ // 3.7.105 //",
    "GS24vakyp_pu:2079": "kāraṇaṃ kāryabhāvena yadā vāvyavatiṣṭhate /",
    "GS24vakyp_pu:2080": "kāryaśabdaṃ tadā labdhvā kāryatvenopajāyate // 3.7.106 //",
    "GS24vakyp_pu:2081": "yathāheḥ kuṇḍalībhāvo vyagrāṇāṃ vā samagratā /",
    "GS24vakyp_pu:2082": "tathaiva janmarūpatvaṃ satām eke pracakṣate // 3.7.107 //",
    "GS24vakyp_pu:2083": "vibhaktayoni yat kāryaṃ kāraṇebhyaḥ pravartate /",
    "GS24vakyp_pu:2084": "svā jātir vyaktirūpeṇa tasyāpi vyavatiṣṭhate // 3.7.108 //",
    "GS24vakyp_pu:2085": "bhāveṣv eva padanyāsaḥ prajñāyā vāca eva vā /",
    "GS24vakyp_pu:2086": "nāstīty apy apade nāsti na ca sad bhidyate tataḥ // 3.7.109 //",
    "GS24vakyp_pu:2087": "buddhiśabdau pravartete yathābhūteṣu vastuṣu /",
    "GS24vakyp_pu:2088": "teṣām anyena tattvena vyavahāro na vidyate // 3.7.110 //",
    "GS24vakyp_pu:2089": "ākāśasya yathā bhedaś chāyāyāś calanaṃ yathā /",
    "GS24vakyp_pu:2090": "janmanāśāv abhede 'pi tathā kaiś cit prakalpitau // 3.7.111 //",
    "GS24vakyp_pu:2091": "yathaivākāśanāstitvam asan mūrtinirūpitam /",
    "GS24vakyp_pu:2092": "tathaiva mūrtināstitvam asadākāśaniśrayam // 3.7.112 //",
    "GS24vakyp_pu:2093": "yathā tadarthair vyāpāraiḥ kriyātmā vyapadiśyate /",
    "GS24vakyp_pu:2094": "abhedagrahaṇād eṣa kāryakāraṇayoḥ kramaḥ // 3.7.113 //",
    "GS24vakyp_pu:2095": "vikāro janmanaḥ kartā prakṛtir veti saṃśaye /",
    "GS24vakyp_pu:2096": "bhidyate pratipattṭṇāṃ darśanaṃ liṅgadarśanaiḥ // 3.7.114 //",
    "GS24vakyp_pu:2097": "kḷpi saṃpadyamāne yā caturthī sā vikārataḥ /",
    "GS24vakyp_pu:2098": "suvarṇapiṇḍe prakṛtau vacanaṃ kuṇḍalāśrayam // 3.7.115 //",
    "GS24vakyp_pu:2099": "vākye saṃpadyateḥ kartā saṅghaś cvyantasya kathyate /",
    "GS24vakyp_pu:2100": "vṛttau saṅghībhavantīti brāhmaṇānāṃ svatantratā // 3.7.116 //",
    "GS24vakyp_pu:2101": "atvaṃ saṃpadyate yas tvaṃ na tasmin yuṣmadāśrayā /",
    "GS24vakyp_pu:2102": "pravṛttiḥ puruṣasyāsti prākṛtaḥ sa vidhīyate // 3.7.117 //",
    "GS24vakyp_pu:2103": "pūrvāvasthām avijahat saṃspṛśan dharmam uttaram /",
    "GS24vakyp_pu:2104": "saṃmūrchita ivārthātmā jāyamāno 'bhidhīyate // 3.7.118 //",
    "GS24vakyp_pu:2105": "savyāpārataraḥ kaś cit kva cid dharmaḥ pratīyate /",
    "GS24vakyp_pu:2106": "saṃsṛjyante ca bhāvānāṃ bhedavatyo 'pi śaktayaḥ // 3.7.119 //",
    "GS24vakyp_pu:2107": "viparītārthavṛttitvaṃ puruṣasya viparyaye /",
    "GS24vakyp_pu:2108": "gamyeta sādhanaṃ hy atra savyāpāraṃ pratīyate // 3.7.120 //",
    "GS24vakyp_pu:2109": "tvam anyo bhavasīty eṣā tatra syāt parikalpanā /",
    "GS24vakyp_pu:2110": "rājñi bhṛtyatvamāpanne yathā tadvad gatir bhavet // 3.7.121 //",
    "GS24vakyp_pu:2111": "saṃbhāvanāt kriyāsiddhau kartṛtvena samāśritaḥ /",
    "GS24vakyp_pu:2112": "kriyāyām ātmasādhyāyāṃ sādhanānāṃ prayojakaḥ // 3.7.122 //",
    "GS24vakyp_pu:2113": "prayogamātre nyagbhāvaṃ svātantryād eva niśritaḥ /",
    "GS24vakyp_pu:2114": "aviśiṣṭo bhavaty anyaiḥ svatantrair muktasaṃśayaiḥ // 3.7.123 //",
    "GS24vakyp_pu:2115": "nimittebhyaḥ pravartante sarva eva svabhūtaye /",
    "GS24vakyp_pu:2116": "abhiprāyānurodho 'pi svārthasyaiva prasiddhaye // 3.7.124 //",
    "GS24vakyp_pu:2117": "// iti kartradhikāraḥ //",
    "GS24vakyp_pu:2118": "hetvadhikāraḥ preṣaṇādhyeṣaṇe kurvaṃs tatsamarthāni cācaran /",
    "GS24vakyp_pu:2119": "kartaiva vihitāṃ śāstre hetusaṃjñāṃ prapadyate // 3.7.125 //",
    "GS24vakyp_pu:2120": "dravyamātrasya tu praiṣe pṛcchyāder loḍ vidhīyate /",
    "GS24vakyp_pu:2121": "sakriyasya prayogas tu yadā sa viṣayo ṇicaḥ // 3.7.126 //",
    "GS24vakyp_pu:2122": "guṇakriyāyāṃ svātantryāt preṣaṇe karmatāṃ gataḥ /",
    "GS24vakyp_pu:2123": "niyamāt karmasaṃjñāyāḥ svadharmeṇābhidhīyate // 3.7.127 //",
    "GS24vakyp_pu:2124": "kriyāyāḥ prerakaṃ karma hetuḥ kartuḥ prayojakaḥ /",
    "GS24vakyp_pu:2125": "karmārthā ca kriyotpatti- saṃskārapratipattibhiḥ // 3.7.128 //",
    "GS24vakyp_pu:2126": "// iti hetvadhikāraḥ //",
    "GS24vakyp_pu:2127": "saṃpradānādhikāraḥ anirākaraṇāt kartus tyāgāṅgaṃ karmaṇepsitam /",
    "GS24vakyp_pu:2128": "preraṇānumatibhyāṃ ca labhate saṃpradānatām // 3.7.129 //",
    "GS24vakyp_pu:2129": "hetutve karmasaṃjñāyāṃ śeṣatve vāpi kārakam /",
    "GS24vakyp_pu:2130": "rucyarthādiṣu śāstreṇa saṃpradānākhyam ucyate // 3.7.130 //",
    "GS24vakyp_pu:2131": "bhedasya ca vivakṣāyāṃ pūrvāṃ pūrvāṃ kriyāṃ prati /",
    "GS24vakyp_pu:2132": "parasyāṅgasya karmatvān na kriyāgrahaṇaṃ kṛtam // 3.7.131 //",
    "GS24vakyp_pu:2133": "kriyāṇāṃ samudāye tu yadaikatvaṃ vivakṣitam /",
    "GS24vakyp_pu:2134": "tadā karma kriyāyogāt svākhyayaivopacaryate // 3.7.132 //",
    "GS24vakyp_pu:2135": "bhedābhedavivakṣā ca svabhāvena vyavasthitā /",
    "GS24vakyp_pu:2136": "tasmād gatyarthakarmatve vyabhicāro na dṛśyate // 3.7.133 //",
    "GS24vakyp_pu:2137": "vikalpenaiva sarvatra saṃjñe syātām ubhe yadi /",
    "GS24vakyp_pu:2138": "ārambheṇa na yogasya pratyākhyānaṃ samaṃ bhavet // 3.7.134 //",
    "GS24vakyp_pu:2139": "tyāgarūpaṃ prahātavye prāpye saṃsargadarśanam /",
    "GS24vakyp_pu:2140": "āsthitaṃ karma yat tatra dvairūpyaṃ bhajate kriyā // 3.7.135 //",
    "GS24vakyp_pu:2141": "// iti saṃpradānādhikāraḥ //",
    "GS24vakyp_pu:2142": "apādānādhikāraḥ nirdiṣṭaviṣayaṃ kiṃ cid upāttaviṣayaṃ tathā /",
    "GS24vakyp_pu:2143": "apekṣitakriyaṃ ceti tridhāpādānam ucyate // 3.7.136 //",
    "GS24vakyp_pu:2144": "saṃyogabhedād bhinnātmā gamir eva bhramir yathā /",
    "GS24vakyp_pu:2145": "dhruvāvadhir apāyo 'pi samavetas tathādhruve // 3.7.137 //",
    "GS24vakyp_pu:2146": "dravyasvabhāvo na dhrauvyam iti sūtre pratīyate /",
    "GS24vakyp_pu:2147": "apāyaviṣayaṃ dhrauvyaṃ yat tu tāvad vivakṣitam // 3.7.138 //",
    "GS24vakyp_pu:2148": "saraṇe devadattasya dhrauvyaṃ pāte tu vājinaḥ /",
    "GS24vakyp_pu:2149": "āviṣṭaṃ yad apāyena tasyādhrauvyaṃ pracakṣate // 3.7.139 //",
    "GS24vakyp_pu:2150": "ubhāv apy adhruvau meṣau yady apy ubhayakarmaje /",
    "GS24vakyp_pu:2151": "vibhāge pravibhakte tu kriye tatra vivakṣite // 3.7.140 //",
    "GS24vakyp_pu:2152": "meṣāntarakriyāpekṣam avadhitvaṃ pṛthak pṛthak /",
    "GS24vakyp_pu:2153": "meṣayoḥ svakriyāpekṣaṃ kartṛtvaṃ ca pṛthak pṛthak // 3.7.141 //",
    "GS24vakyp_pu:2154": "abhedena kriyaikā tu dvisādhyā ced vivakṣitā /",
    "GS24vakyp_pu:2155": "meṣāv apāye kartārau yady anyo vidyate 'vadhiḥ // 3.7.142 //",
    "GS24vakyp_pu:2156": "gatir vinā tv avadhinā nāpāya iti gamyate /",
    "GS24vakyp_pu:2157": "vṛkṣasya parṇaṃ patatīty evaṃ bhāṣye nidarśitam // 3.7.143 //",
    "GS24vakyp_pu:2158": "bhedābhedau pṛthagbhāvaḥ sthitiś ceti virodhinaḥ /",
    "GS24vakyp_pu:2159": "yugapan na vivakṣyante sarve dharmā balāhake // 3.7.144 //",
    "GS24vakyp_pu:2160": "dhanuṣā vidhyatīty atra vināpāyavivakṣayā /",
    "GS24vakyp_pu:2161": "karaṇatvaṃ yato nāsti tasmāt tad ubhayaṃ saha // 3.7.145 //",
    "GS24vakyp_pu:2162": "ekaiva vā satī śaktir dvirūpā vyavatiṣṭhate /",
    "GS24vakyp_pu:2163": "nimittaṃ saṃjñayos tatra parayā bādhyate 'parā // 3.7.146 //",
    "GS24vakyp_pu:2164": "nirdhāraṇe vibhakte yo bhītrādīnāṃ ca yo vidhiḥ /",
    "GS24vakyp_pu:2165": "upāttāpekṣitāpāyaḥ so 'budhapratipattaye // 3.7.147 //",
    "GS24vakyp_pu:2166": "// ity apādānādhikāraḥ //",
    "GS24vakyp_pu:2167": "adhikaraṇādhikāraḥ kartṛkarmavyavahitām asākṣād dhārayat kriyām /",
    "GS24vakyp_pu:2168": "upakurvat kriyāsiddhau śāstre 'dhikaraṇaṃ smṛtam // 3.7.148 //",
    "GS24vakyp_pu:2169": "upaśleṣasya cābhedas tilākāśakaṭādiṣu /",
    "GS24vakyp_pu:2170": "upakārās tu bhidyante saṃyogisamavāyinām // 3.7.149 //",
    "GS24vakyp_pu:2171": "avināśo gurutvasya pratibandhe svatantratā /",
    "GS24vakyp_pu:2172": "digviśeṣād avaccheda ityādyā bhedahetavaḥ // 3.7.150 //",
    "GS24vakyp_pu:2173": "ākāśam eva keṣāṃ cid deśabhedaprakalpanāt /",
    "GS24vakyp_pu:2174": "ādhāraśaktiḥ prathamā sarvasaṃyogināṃ matā // 3.7.151 //",
    "GS24vakyp_pu:2175": "idam atreti bhāvānām abhāvān na prakalpate /",
    "GS24vakyp_pu:2176": "vyapadeśas tam ākāśa- nimittaṃ saṃpracakṣate // 3.7.152 //",
    "GS24vakyp_pu:2177": "kālāt kriyā vibhajyanta ākāśāt sarvamūrtayaḥ /",
    "GS24vakyp_pu:2178": "etāvāṃś caiva bhedo 'yam abhedopanibandhanaḥ // 3.7.153 //",
    "GS24vakyp_pu:2179": "yady apy upavasir deśa- viśeṣam anurudhyate /",
    "GS24vakyp_pu:2180": "śabdapravṛttidharmāt tu kālam evāvalambate // 3.7.154 //",
    "GS24vakyp_pu:2181": "vasatāv aprayukte 'pi deśo 'dhikaraṇaṃ tataḥ /",
    "GS24vakyp_pu:2182": "aprayuktaṃ trirātrādi karma copavasau smṛtam // 3.7.155 //",
    "GS24vakyp_pu:2183": "// ity adhikaraṇādhikāraḥ //",
    "GS24vakyp_pu:2184": "śeṣādhikāraḥ saṃbandhaḥ kārakebhyo 'nyaḥ kriyākārakapūrvakaḥ /",
    "GS24vakyp_pu:2185": "śrutāyām aśrutāyāṃ vā kriyāyāṃ so 'bhidhīyate // 3.7.156 //",
    "GS24vakyp_pu:2186": "dviṣṭho 'py asau parārthatvād guṇeṣu vyatiricyate /",
    "GS24vakyp_pu:2187": "tatrābhidhīyamānaḥ san pradhāne 'py upayujyate // 3.7.157 //",
    "GS24vakyp_pu:2188": "nimittaniyamaḥ śabdāt saṃbandhasya na gṛhyate /",
    "GS24vakyp_pu:2189": "karmapravacanīyais tu sa viśeṣo 'varudhyate // 3.7.158 //",
    "GS24vakyp_pu:2190": "sādhanair vyapadiṣṭe ca śrūyamāṇakriye punaḥ /",
    "GS24vakyp_pu:2191": "proktā pratipadaṃ ṣaṣṭhī samāsasya nivṛttaye // 3.7.159 //",
    "GS24vakyp_pu:2192": "niṣṭhāyāṃ karmaviṣayā ṣaṣthī ca pratiṣidhyate /",
    "GS24vakyp_pu:2193": "śeṣalakṣaṇayā ṣaṣṭhyā samāsastatra neṣyate // 3.7.160 //",
    "GS24vakyp_pu:2194": "anyena vyapadiṣṭasya yasyānyatropajāyate /",
    "GS24vakyp_pu:2195": "vyatirekaḥ sa dharmau dvau labhate viṣayāntare // 3.7.161 //",
    "GS24vakyp_pu:2196": "prādhānyaṃ svaguṇe labdhvā pradhāne yāti śeṣatām /",
    "GS24vakyp_pu:2197": "sahayoge svayoge 'taḥ pradhānatvaṃ na hīyate // 3.7.162 //",
    "GS24vakyp_pu:2198": "// iti śeṣādhikāraḥ //",
    "GS24vakyp_pu:2199": "siddhasyābhimukhībhāva- mātraṃ saṃbodhanaṃ viduḥ /",
    "GS24vakyp_pu:2200": "prāptābhimukhyo hy arthātmā kriyāsu viniyujyate // 3.7.163 //",
    "GS24vakyp_pu:2201": "saṃbodhanaṃ na vākyārtha iti pūrvebhya āgamaḥ /",
    "GS24vakyp_pu:2202": "uddeśena vibhaktyarthā vākyārthāt samapoddhṛtāḥ // 3.7.164 //",
    "GS24vakyp_pu:2203": "vibhaktyarthe 'vyayībhāva- vacanād avasīyatām /",
    "GS24vakyp_pu:2204": "anyo dravyād vibhaktyarthaḥ so 'vyayenābhidhīyate // 3.7.165 //",
    "GS24vakyp_pu:2205": "dravyaṃ tu yad yathābhūtaṃ tad atyantaṃ tathā bhavet /",
    "GS24vakyp_pu:2206": "kriyāyoge 'pi tasyāsau dravyātmā nāpahīyate // 3.7.166 //",
    "GS24vakyp_pu:2207": "tasmād yat karaṇaṃ dravyaṃ tat karma na punar bhavet /",
    "GS24vakyp_pu:2208": "sarvasya vānyathābhāvas tasya dravyātmano bhavet // 3.7.167 //",
    "GS24vakyp_pu:2209": "// iti sādhanasamuddeśaḥ //"
}