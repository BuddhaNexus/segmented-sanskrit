{
  "GV05agsas_3u:0": "advaitaprakaraṇaṃ",
  "GV05agsas_3u:1": "_______________________________________________________________________",
  "GV05agsas_3u:2": "START MandUpK 3.1",
  "GV05agsas_3u:3": "oṃkāranirṇaya uktaḥ prapañcopaśamaḥ śivodvaita ātmeti pratijñāmātreṇa /",
  "GV05agsas_3u:4": "jñāte dvaitaṃ na vidyata iti ca /",
  "GV05agsas_3u:5": "tatra dvaitābhāvastu vaitathyaprakaraṇena svapnamāyāgandharvanagarādidṛṣṭāntairdṛśyatvādyantavattvādihetubhistarkeṇa ca pratipāditā /",
  "GV05agsas_3u:6": "advaitaṃ kimāgamamātreṇa pratipattavyamāhosvittarkeṇāpītyata āha- śakyate tarkeṇāpi jñātum;",
  "GV05agsas_3u:7": "tatkathamityadvaitaprakaraṇamārabhyata upāsyopāsānādibhedajātaṃ sarvaṃ vitathaṃ kevalaścātmādvayaḥ paramārtha iti sthitamatīte prakaraṇe; yataḥ-",
  "GV05agsas_3u:8": "upāsanāśrito dharmo jāte brahmaṇi vartate /",
  "GV05agsas_3u:9": "prāgutpatter ajaṃ sarvaṃ tenāsau kṛpaṇaḥ smṛtaḥ // MandUpK_3.1 //",
  "GV05agsas_3u:10": "__________",
  "GV05agsas_3u:11": "MandUpKC_3.1",
  "GV05agsas_3u:12": "upāsanāśrita upāsanāmātmano mokṣasādhanatvena gata upāsako 'haṃ mamopāsyaṃ brahma /",
  "GV05agsas_3u:13": "tadupāsanaṃ kṛtvā jāte brahmaṇīdānīṃ vartamāno 'jaṃ brahma śarīrapātādūrdhvaṃ pratapatsye prāgutpatteścājamidaṃ sarvamahaṃ ca /",
  "GV05agsas_3u:14_0": "yadātmako 'haṃ prāgutpatteridānīṃ jāto jāte brahmaṇi ca vartamāna upāsanayā punastadeva",
  "GV05agsas_3u:14_1": "pratipatsya ityevamupāsanāśrito dharmaḥ sādhako yenaivaṃ kṣudrabrahmavittenāsau kāraṇena",
  "GV05agsas_3u:14_2": "kṛpaṇo dīno 'lpakaḥ smṛto nityājabrahmadarśibhirityabhiprāyaḥ /",
  "GV05agsas_3u:15": "“yadvācānabhyuditaṃ yena vāgabhyudyate /",
  "GV05agsas_3u:16": "tadeva brahma tvaṃ viddhi nedaṃ yadidamupāsate“(ke.u.1 / 4) ityādiśrutestalavakāraṇām //1//",
  "GV05agsas_3u:17": "_______________________________________________________________________",
  "GV05agsas_3u:18": "START MandUpK 3.2",
  "GV05agsas_3u:19_0": "sabāhyābhyantaramajamātmānaṃ pratipattumaśaknuvannavidyayā dīnamātmānaṃ manyamāno",
  "GV05agsas_3u:19_1": "jāto 'haṃ jāte brahmaṇi varte tadupāsanāśritaḥ sanbrahma pratipatsya ityevaṃ pratipannaḥ",
  "GV05agsas_3u:19_2": "kṛpaṇo bhavati yasmāt-",
  "GV05agsas_3u:20": "ato vakṣyāmy akārpaṇyam ajāti samatāṃ gatam /",
  "GV05agsas_3u:21": "yathā na jāyate kiñcij jāyamānaṃ samantataḥ // MandUpK_3.2 //",
  "GV05agsas_3u:22": "__________",
  "GV05agsas_3u:23": "MandUpKC_3.2",
  "GV05agsas_3u:24": "ato vakṣyāmyakārpaṇyakṛpaṇabhāvamajaṃ brahma /",
  "GV05agsas_3u:25": "taddhi kārpaṇyāspadam“yatrānyo 'nyatpaśyatyanyacchṛṇotyanyadvijānāti tadalpaṃ martyamasat“(chā.u.7 / 24 / 1) ityādiśrutibhyaḥ /",
  "GV05agsas_3u:26": "tadviparītaṃ sabāhyābhyantaramajakārpaṇyaṃ bhūmākhyaṃ brahma /",
  "GV05agsas_3u:27": "yatprāpyāvidyākṛtasarvakārpaṇyanivṛttistatkārpaṇyaṃ vakṣyāmītyarthaḥ /",
  "GV05agsas_3u:28": "tadajāti, avidyamānā jātirasya samatāṃ gataṃ sarvasāmyaṃ gatam /",
  "GV05agsas_3u:29": "kasmāt? avayavavaiṣamyābhāvāt /",
  "GV05agsas_3u:30": "yaddhi sāvayavaṃ vastu tadavayavavaiṣamyaṃ gacchajjāyata ityucyate /",
  "GV05agsas_3u:31": "idaṃ tu niravayavatvātsamatāṃ gatamiti na kaiścidavayavaiḥ sphuṭatyatojātyakārpaṇyam /",
  "GV05agsas_3u:32_0": "samantataḥ samantādyathā na jāyate kiñcidalpamapi na sphuṭati rajjusarpavadavidyākṛtadṛṣṭyā",
  "GV05agsas_3u:32_1": "jāyamānaṃ yena prakāreṇa na jāyate sarvato 'jameva brahma bhavati tathā taṃ prakāraṃ",
  "GV05agsas_3u:32_2": "śṛṇvityarthaḥ //2 //",
  "GV05agsas_3u:33": "_______________________________________________________________________",
  "GV05agsas_3u:34": "START MandUpK 3.3",
  "GV05agsas_3u:35": "ajāti brahmakārpaṇyaṃ vakṣyāmīti pratijñātam /",
  "GV05agsas_3u:36": "tatsiddhyarthaṃ hetuṃ dṛṣṭāntaṃ ca vakṣyāmītyāha-",
  "GV05agsas_3u:37": "ātmā hy ākāśavajjīvair ghaṭākāśair ivoditaḥ /",
  "GV05agsas_3u:38": "ghaṭādivac ca saṃghātair jātāv etan nidarśanam // MandUpK_3.3 //",
  "GV05agsas_3u:39": "__________",
  "GV05agsas_3u:40": "MandUpKC_3.3",
  "GV05agsas_3u:41": "ātmā paro hi yasmādākāśavatsūkṣmo niravayavaḥ sarvagata ākāśavadukto jīvaiḥ kṣetrajñairghaṭākāśairiva ghaṭākāśatulya udita uktaḥ sa evākāśasamaḥ para ātmā /",
  "GV05agsas_3u:42": "atha vā ghaṭākāśairyathākāśa udita utpannastathā paro jīvātmabhirutpannaḥ /",
  "GV05agsas_3u:43": "jīvātmanāṃ parasmādātmana utpattiryā śrūyate vedānteṣu sā mahākāśādghaṭākāśotpattisamā na paramārtha ityabhiprāyaḥ /",
  "GV05agsas_3u:44": "tasmādevākāśādghaṭādayaḥ saṃghātā yathetpadyanta evamākāśasthānīyātparamātmanaḥ pṛthivyādibhūtasaṃghātā ādhyātmikāśca kāryakaraṇalakṣaṇā rajjusarpavadvikalpitā jāyante /",
  "GV05agsas_3u:45": "ata ucyate ghaṭādivacca saṃghātairudita iti /",
  "GV05agsas_3u:46": "yadā mandabuddhipratipādayiṣayā śrutyātmano jātirucyate jīvādīnāṃ tadā jātāvupagamyamānāyāmetannidarśanaṃ dṛṣṭānto yathoditākāśavadityādiḥ //3//",
  "GV05agsas_3u:47": "_______________________________________________________________________",
  "GV05agsas_3u:48": "START MandUpK 3.4",
  "GV05agsas_3u:49": "ghaṭādiṣu pralīneṣu ghaṭākāśādayo yathā /",
  "GV05agsas_3u:50": "ākāśe saṃpralīyante tadvaj jīvā ihātmani // MandUpK_3.4 //",
  "GV05agsas_3u:51": "__________",
  "GV05agsas_3u:52": "MandUpKC_3.4",
  "GV05agsas_3u:53": "yathā ghaṭādyutpattyā ghaṭākāśādyutpattiḥ;",
  "GV05agsas_3u:54": "yathā vā ghaṭādipralaye ghaṭākāśādipralayastadvaddehādisaṃghātotpattyā jīvotpattistatpralaye ca jīvānāmihātmani pralayo na svata ityarthaḥ //4//",
  "GV05agsas_3u:55": "_______________________________________________________________________",
  "GV05agsas_3u:56": "START MandUpK 3.5",
  "GV05agsas_3u:57": "sarvadeheṣvātmaikatva ekasmiñjananamaraṇasukhādimatyātmani sarvātmanāṃ tatsambandhaḥ kriyāphalasāṅkaryaṃ ca syāditi ya āhurdvaitinastānpratīdamucyate-",
  "GV05agsas_3u:58": "yathaikasmin ghāṭākāśe rajodhūmādibhir yute /",
  "GV05agsas_3u:59": "na sarve saṃprayujyante tadvaj jīvāḥ sukhādibhiḥ // MandUpK_3.5 //",
  "GV05agsas_3u:60": "__________",
  "GV05agsas_3u:61": "MandUpKC_3.5",
  "GV05agsas_3u:62": "yathaikasminghaṭākāśe rajodhūmādibhiryute saṃyukte na sarve ghaṭākāśādayastadrajodhūmādibhiḥ saṃyujyante tadvajjīvāḥ sukhādibhiḥ /",
  "GV05agsas_3u:63": "nanveka evātmā?",
  "GV05agsas_3u:64": "bāḍham; nanu na śrutaṃ tvayākāśavatsarvasaṃghāteṣveka evātmeti?",
  "GV05agsas_3u:65": "yadyeka evātmā tarhi sarvatra sukhī duḥkhī ca syāt?",
  "GV05agsas_3u:66": "na cedaṃ sākhyacodyaṃ sambhavati /",
  "GV05agsas_3u:67": "na hi sāṃkhya ātmanaḥ sukhaduḥkhādimattvamicchati buddhisamavāyābhyupagamātsukhaduḥkhādīnām /",
  "GV05agsas_3u:68": "na copalabdhisvarūpasyātmano bhedakalpanāyāṃ pramāṇamasti /",
  "GV05agsas_3u:69": "bhedābhāve pradhānasya pārārthyānupapattiriti cet; na pradhānakṛtasyārthasyātmanyasamavāyāt /",
  "GV05agsas_3u:70": "yadi hi pradhākṛto bandho mokṣo vārthaḥ puruṣeṣu bhedena samavaiti tataḥ pradhānasya pārārthyamātmaikatve nopapadyata iti yuktā puruṣabhedakalpanā /",
  "GV05agsas_3u:71": "na ca sākhyairbandho mokṣo vārthaḥ puruṣasamaveto 'bhyupagamyate /",
  "GV05agsas_3u:72": "nirviśeṣāśca cetanamātrā ātmāno 'bhyupagamyante /",
  "GV05agsas_3u:73": "ataḥ puruṣasattāmātraprayuktameva pradhānasya pārārthyaṃ siddhaṃ na tu puruṣabhedaprayuktamiti /",
  "GV05agsas_3u:74": "ataḥ puruṣabhedakalpanāyāṃ na pradhānasya pārārthyaṃ hetuḥ /",
  "GV05agsas_3u:75": "na cānyatpuruṣabhedakalpanāyāṃ pramāṇamasti sākhyānām /",
  "GV05agsas_3u:76": "parasattāmātrameva caitannimittīkṛtya svayaṃ badhyate mucyate ca pradhānam /",
  "GV05agsas_3u:77": "paraścopalabdhimātrasattāsvarūpeṇa pradhānapravṛttau heturnakenacidviśeṣeṇeti kevalamūḍhatayaiva puruṣabhedakalpanā vedārthaparityāgaśca /",
  "GV05agsas_3u:78": "ye tvāhurvaiśeṣikādaya icchādaya ātmasamavāyina iti, tadapyasat /",
  "GV05agsas_3u:79": "smṛtihetūnāṃ saṃskārāṇāmapradeśavatyātmanyasamavāyāt /",
  "GV05agsas_3u:80": "ātmamanaḥ saṃyogācca smṛtyutpatteḥ smṛtiniyamānupapatti /",
  "GV05agsas_3u:81": "yugapadvā sarvasmṛtyutpattiprasaṅgaḥ /",
  "GV05agsas_3u:82": "na ca bhinnajātīyānāṃ sparśādihīnānāmātmanāṃ mana ādibhiḥ saṃbandho yuktaḥ /",
  "GV05agsas_3u:83": "na ca dravyādrūpādayo guṇāḥ karmasāmānyaviśeṣasamavāyā vā bhinnāḥ santi pareṣām /",
  "GV05agsas_3u:84": "yadi hyatyantabhinnā eva dravyātsyuricchādayaścātmanastathā ca sati dravyeṇa teṣāṃ sambandānupapattiḥ /",
  "GV05agsas_3u:85": "ayutasiddhānāṃ samavāyalakṣaṇaḥ sambandho na virudhyata iti cet, na /",
  "GV05agsas_3u:86": "icchādibhyo 'nityebhya ātmano nityasya pūrvasiddhatvānnāyutasiddhatvopapattiḥ /",
  "GV05agsas_3u:87": "ātmanāyutasiddhatve cecchādīnāmātmagatamahatvavannityatvaprasaṅgaḥ /",
  "GV05agsas_3u:88": "sa cāniṣṭaḥ /",
  "GV05agsas_3u:89": "ātmano 'nirmokṣaprasaṅgāt /",
  "GV05agsas_3u:90": "samavāyasya ca dravyādanyatve sati dravyeṇa sambandhāntaraṃ vācyaṃ yathā dravyaguṇayoḥ /",
  "GV05agsas_3u:91": "samavāyo nityasambandha eveti na vācyamiti cettathā ca samavāyasambandhavatāṃ nityasambandhaprasaṅgātpṛthaktvānupapatti /",
  "GV05agsas_3u:92": "atyantapṛthaktve ca dravyādīnāṃ sparśavadasparśadravyayoriva ṣaṣṭyarthānupapattiḥ /",
  "GV05agsas_3u:93": "icchādyupajanāpāyavadguṇatve cātmano 'nityatvaprasaṅgaḥ /",
  "GV05agsas_3u:94": "dehaphalādivatsāvayavatvaṃ vikriyāvatvaṃ ca dehādivadeveti doṣāvaparihāryau /",
  "GV05agsas_3u:95": "yathā tvākāśasyāvidyādhyāropitarajodhūmamalavatvādidoṣavatvaṃ tathātmano 'vidyādhyāropitabuddhyādyupādhikṛtasukhaduḥkhādidoṣavatve bandhamokṣādayo vyavahārikā na virudhyante /",
  "GV05agsas_3u:96": "sarvavādibhiravidyākṛtavyavahārābhyupagamātparamārthānabhyupagamācca /",
  "GV05agsas_3u:97": "tasmādātmabhedaparikalpanā vṛthaiva tārkikaiḥ kriyata iti //5//",
  "GV05agsas_3u:98": "_______________________________________________________________________",
  "GV05agsas_3u:99": "START MandUpK 3.6",
  "GV05agsas_3u:100": "kathaṃ punarātmabhedanimitta iva vyavahāra ekasminnātmanyavidyākṛta upapadyata iti, ucyate-",
  "GV05agsas_3u:101": "rūpakāryasamākhyāś ca bhidyante tatra tatra vai /",
  "GV05agsas_3u:102": "ākāśasya na bhedo 'sti tadvaj jīveṣu nirṇayaḥ // MandUpK_3.6 //",
  "GV05agsas_3u:103": "__________",
  "GV05agsas_3u:104": "MandUpKC_3.6",
  "GV05agsas_3u:105_0": "yathehākāśa ekasminghaṭakarakāpavarakādyākāśānāmalpatvamahatvādirūpāṇi bhidyante",
  "GV05agsas_3u:105_1": "tathā kāryamudakāharaṇadhāraṇaśayanādisamākhyāśca ghaṭākāśakarakākāśa ityādyāstatkṛtāśca bhinnā dṛśyante /",
  "GV05agsas_3u:106": "tatra tatra vai vyavahāraviṣaya ityarthaḥ /",
  "GV05agsas_3u:107": "sarvo 'yamākāśo rūpādibhedakṛto vyavahāro na paramārtha eva /",
  "GV05agsas_3u:108": "paramārthatastvākāśasya na bhedosti /",
  "GV05agsas_3u:109": "na cākāśabhedanimitto vyavahāro 'styantareṇa paropādhikṛtaṃ dvāram /",
  "GV05agsas_3u:110": "yathaitattadveddahopādhibhedakṛteṣu jīveṣu ghaṭākāśasthānīyeṣvātmasu nirūpaṇātkṛto buddhimadbhirnirṇayo niścaya ityarthaḥ //6//",
  "GV05agsas_3u:111": "_______________________________________________________________________",
  "GV05agsas_3u:112": "START MandUpK 3.7",
  "GV05agsas_3u:113": "nanu tatra paramārthakṛta eva ghaṭākāśādiṣu rūpakāryādibhedavyavahāra iti? naitadasti, yasmāt",
  "GV05agsas_3u:114": "nākāśasya ghaṭākāśo vikārāvayavau yathā /",
  "GV05agsas_3u:115": "naivātmanaḥ sadā jīvo vikārāvayavau tathā // MandUpK_3.7 //",
  "GV05agsas_3u:116": "__________",
  "GV05agsas_3u:117": "MandUpKC_3.7",
  "GV05agsas_3u:118": "paramārthākāśasya ghaṭākāśo na vikāraḥ;",
  "GV05agsas_3u:119": "yathā suvarṇasya rucakādiryathā vāpāṃ phenabudbudahimādiḥ;",
  "GV05agsas_3u:120": "nāpyavayavo yathā vṛkṣasya śākhādiḥ /",
  "GV05agsas_3u:121_0": "na tathā0kāśasya ghaṭākāśo vikārāvayavau yathā tathā naivātmanaḥ parasya paramārthasato",
  "GV05agsas_3u:121_1": "mahākāśasthānīyasya ghaṭākāśasthānīyo jīvaḥ sadā sarvadā yathoktadṛṣṭāntavanna vikāro nāpyavayavaḥ /",
  "GV05agsas_3u:122": "ata ātmabhedakṛto vyavahāro mṛṣaivetyarthaḥ //7//",
  "GV05agsas_3u:123": "_______________________________________________________________________",
  "GV05agsas_3u:124": "START MandUpK 3.8",
  "GV05agsas_3u:125": "yasmādyathā ghaṭākāśādibhedabuddhinibandhano rūpakāryādibhedavyavahārastathā dehobādhijīvabhedakṛto janmamaraṇādivyavahāraḥ /",
  "GV05agsas_3u:126": "tasmāttatkṛtameva kleśakarmaphalamalavatvamātmano na paramārthata ityetamarthaṃ dṛṣṭāntena pratipipādayiṣannāha-",
  "GV05agsas_3u:127": "yathā bhavati bālānāṃ gaganaṃ malinaṃ malaiḥ /",
  "GV05agsas_3u:128": "tathā bhavaty abuddhānām ātmāpi malino malaiḥ // MandUpK_3.8 //",
  "GV05agsas_3u:129": "__________",
  "GV05agsas_3u:130": "MandUpKC_3.8",
  "GV05agsas_3u:131": "yathā bhavati loke bālānāmavivekināṃ gaganamākāśaṃ ghanarajodhūmādimalārmalinaṃ malavanna gaganaṃ malavadyāthātmyavivekinām,",
  "GV05agsas_3u:132": "tathā bhavatyātmā paro 'pi yo vijñātā pratyakkleśakarmaphalamalairmalino 'buddhānāṃ pratyagātmavivakerahitānāṃ nātmavivekavatām /",
  "GV05agsas_3u:133": "nahyūṣaradeśastṛḍvatprāṇyadhyāropitodakaphenataraṅgādimāṃstathā nātmābudhāropitakleśādimalairmalino bhavatītyarthaḥ //8//",
  "GV05agsas_3u:134": "_______________________________________________________________________",
  "GV05agsas_3u:135": "START MandUpK 3.9",
  "GV05agsas_3u:136": "punarapyuktamevārthaṃ prapañcayati-",
  "GV05agsas_3u:137": "maraṇe saṃbhave caiva gatyāgamanayor api /",
  "GV05agsas_3u:138": "sthitau sarvaśarīreṣu ākāśenāvilakṣaṇaḥ // MandUpK_3.9 //",
  "GV05agsas_3u:139": "__________",
  "GV05agsas_3u:140": "MandUpKC_3.9",
  "GV05agsas_3u:141": "ghaṭākāśajanmanāśagamanāgamanasthitivatsarvaśarīreṣvātmano janmamaraṇādirākāśenāvilakṣaṇaḥ pratyetavya ityarthaḥ //9//",
  "GV05agsas_3u:142": "_______________________________________________________________________",
  "GV05agsas_3u:143": "START MandUpK 3.10",
  "GV05agsas_3u:144": "saṃghātāḥ svapnavat sarve ātmamāyāvisarjitāḥ /",
  "GV05agsas_3u:145": "ādhikye sarvasāmye vā nopapattir hi vidyate // MandUpK_3.10 //",
  "GV05agsas_3u:146": "__________",
  "GV05agsas_3u:147": "MandUpKC_3.10",
  "GV05agsas_3u:148": "ghaṭādisthānīyāstu dehādisaṃghātāḥ svapnadṛśyadehādivanmāyāvikṛtadehādivaccātmamāyāvisarjitāḥ;",
  "GV05agsas_3u:149": "ātmano māyāvidyā tayā pratyupasthāpitā na paramārthataḥ santītyarthaḥ /",
  "GV05agsas_3u:150": "yadyādhikyamadhikabhāvastirgdehādyapekṣayā devādikāryakaraṇasaṃghātānāṃ yadi vā sarveṣāṃ samataiva naiṣāmupapattiḥ sambhavaḥ sadbhāpratipādako heturvidyate nāsti,",
  "GV05agsas_3u:151": "hi yasmāttasmādavidyākṛtā eva na paramārthataḥ santītyarthaḥ //10//",
  "GV05agsas_3u:152": "_______________________________________________________________________",
  "GV05agsas_3u:153": "START MandUpK 3.11",
  "GV05agsas_3u:154": "utpattyādivarjitasyādvayasyātmatatvasya śrutipramāṇakatvapradarśanārthaṃ vākyānyupanyasyante-",
  "GV05agsas_3u:155": "rasādayo hi ye kośā vyākhyātās taittirīyake /",
  "GV05agsas_3u:156": "teṣām ātmā paro jīvaḥ khaṃ yathā saṃprakāśitaḥ // MandUpK_3.11 //",
  "GV05agsas_3u:157": "__________",
  "GV05agsas_3u:158": "MandUpKC_3.11",
  "GV05agsas_3u:159_0": "rasādayo 'nnarasamayaḥ prāṇamaya ityevamādayaḥ kośā iva kośā asyāderivottarottarasyāpekṣayā",
  "GV05agsas_3u:159_1": "bahirbhāvātpūrvapūrvasya vyākhyātā vispaṣṭamākhyātāstaittirīyake taittirīyakaśākhopaniṣadvallyāṃ",
  "GV05agsas_3u:159_2": "teṣāṃ kośānāmātmā yenātmanā pañcāpi kośā ātmavanto 'ntaratamena,",
  "GV05agsas_3u:160": "sa hi sarveṣāṃ jīvananimittatvājjīvaḥ /",
  "GV05agsas_3u:161": "ko 'sāvityāha-para evātmā yaḥ pūrvam“satyaṃ jñānamanantaṃ brahma“(tai.u.2 / 1) iti prakṛtaḥ /",
  "GV05agsas_3u:162": "yasmādātmanaḥ spapnamāyādivadākāśādikrameṇa rasādayaḥ kośalakṣaṇāḥ saṃghātā ātmamāyāvisarjitā ityuktam /",
  "GV05agsas_3u:163": "sa ātmāsmābhiryathā khaṃ tatheti saṃprakāśitaḥ“ātmā hyākāśavat“(advaita.3) ityādiślaukaiḥ /",
  "GV05agsas_3u:164": "na tārkikaparikalpitātmavatpuruṣabuddhipramāṇagamya ityabhiprāyaḥ //11//",
  "GV05agsas_3u:165": "_______________________________________________________________________",
  "GV05agsas_3u:166": "START MandUpK 3.12",
  "GV05agsas_3u:167": "dvayor dvayor madhujñāne paraṃ brahma prakāśitam /",
  "GV05agsas_3u:168": "pṛthivyāmudare caiva yathākāśaḥ prakāśitaḥ // MandUpK_3.12 //",
  "GV05agsas_3u:169": "__________",
  "GV05agsas_3u:170": "MandUpKC_3.12",
  "GV05agsas_3u:171": "kiṃ cādhidaivamadhyātmaṃ ca tejomayo 'mṛtamayaḥ puruṣaḥ pṛthivyādyantargato yo vijñātā para evātmā brahma sarvamiti dvayordvayorādvaitakṣayātparaṃ brahma prakāśitam /",
  "GV05agsas_3u:172": "kvetyāha- brahmavidyākhyaṃ madhvamṛtamamṛtatvaṃ modanahetutvādvijñāyate yasminniti madhujñānaṃ madhubrāhmaṇaṃ tasminnityarthaḥ /",
  "GV05agsas_3u:173": "kimivetyāha-pṛthivyāmudare caiva yathaika ākāśo 'numānena prakāśito loke tadvadityarthaḥ //12//",
  "GV05agsas_3u:174": "_______________________________________________________________________",
  "GV05agsas_3u:175": "START MandUpK 3.13",
  "GV05agsas_3u:176": "jīvātmanor ananyatvam abhedena praśasyate /",
  "GV05agsas_3u:177": "nānātvaṃ nindyate yac ca tad evaṃ hi samañjasam // MandUpK_3.13 //",
  "GV05agsas_3u:178": "__________",
  "GV05agsas_3u:179": "MandUpKC_3.13",
  "GV05agsas_3u:180": "yadyuktitaḥ śrutitaśca nirdhāritaṃ jīvasya parasya cātmano jīvātmanoranyatvamabhedena praśasyate stūyateśāstreṇa vyāsādibhiśca /",
  "GV05agsas_3u:181": "yacca sarvaprāṇisādhāraṇaṃ svābāvikaṃ śāstrabahiṣkṛtaiḥ kutārkikairviracitaṃ nānātvadarśanaṃ nindyate“na tu taddvītīyamasti“(bṛ.u.4 / 3 / 23)",
  "GV05agsas_3u:182": "“dvitīyādvai bhayaṃ bhavati“(bṛ.u.1 / 4 / 2)",
  "GV05agsas_3u:183": "“udaramantaraṃ kurute, ata tasya bhayaṃ bhavati“(tai.u.2 / 7 / 1)",
  "GV05agsas_3u:184": "“idaṃ sarvaṃ yadayamātmā“(bṛ.u.2 / 4 / 6, 4 / 5 / 7)",
  "GV05agsas_3u:185": "“mṛtyoḥ sa mṛtyumāpnoti ya iha nāneva paśyati“(ka.u.2 / 1 / 10)",
  "GV05agsas_3u:186": "ityādivākyaiścānyaiśca brahmavidbhiḥ /",
  "GV05agsas_3u:187": "yaccaitattadevaṃ hi samañjasamṛjvavabodhaṃ nyāyyamityarthaḥ /",
  "GV05agsas_3u:188": "yāstu tārkikaparikalpitāḥ kudṛṣṭayastā anṛjvyo nirūpyamāṇā na ghaṭanāṃ prāñcantītyabhiprāyaḥ //13//",
  "GV05agsas_3u:189": "_______________________________________________________________________",
  "GV05agsas_3u:190": "START MandUpK 3.14",
  "GV05agsas_3u:191": "jīvātmanoḥ pṛthaktvaṃ yat prāgutpatteḥ prakīrtitam /",
  "GV05agsas_3u:192": "bhaviṣyadvṛtyā gauṇaṃ tan mukhyatvaṃ hi na yujyate // MandUpK_3.14 //",
  "GV05agsas_3u:193": "__________",
  "GV05agsas_3u:194": "MandUpKC_3.14",
  "GV05agsas_3u:195": "nanu śrutyāpi jīvaparamātmanoḥ pṛthaktvaṃ yatprāgutpatterutpatyarthopaniṣadvākyebhyaḥ pūrvaṃ prakīrtitaṃ karmakāṇḍe 'nekaśaḥ kāmabhedata idaṅkāmo 'daḥkāma iti;",
  "GV05agsas_3u:196": "paraśca“sa dādhāra pṛthivīṃ dyām“(ṛ.saṃ.10 / 12 / 1)",
  "GV05agsas_3u:197": "ityādimantravarṇaiḥ;",
  "GV05agsas_3u:198": "tatra kathaṃ karmajñānakāṇḍavākyavirodhe jñānakāṇḍavākyārthasyaivaikatvasya sāmañjasyamavadhāryata iti?",
  "GV05agsas_3u:199": "atrocyate-“yato ve9māni bhūtāni jāyante“(tai.u.3 / 1)",
  "GV05agsas_3u:200": "“yathāgneḥ kṣudrā visphuliṅgāḥ“(bṛ.u.2 / 1 / 10)",
  "GV05agsas_3u:201": "“tasmādvai9tasmādātmana ākāśaḥ saṃbhūtaḥ“(tai.u.2 / 1 / 2)",
  "GV05agsas_3u:202": "“tadaikṣata“(chā.u.6 / 2 / 3)",
  "GV05agsas_3u:203": "“tattejosṛjata“(chā.u.6 / 2 / 3)",
  "GV05agsas_3u:204": "ityādyutpattyarthopaniṣadvākyebhyaḥ prākpṛthaktvaṃ karmakāṇḍe prakīrtitiṃ yattanna paramārtham /",
  "GV05agsas_3u:205": "kiṃ tarhi? gauṇaṃ mahākāśaghaṭākāśādibhedavat /",
  "GV05agsas_3u:206": "yathaudanaṃ pacatīti bhaviṣyadvṛttyā yadvat /",
  "GV05agsas_3u:207": "na hi bhedavākyānāṃ kadācidapi mukhyabhedārthatvamupapadyate /",
  "GV05agsas_3u:208": "svābhāvikāvidyāvatprāṇibhedadṛṣṭyanuvāditvādātmabhedavākyānām /",
  "GV05agsas_3u:209": "iva copāniṣatsūtpattipralayādivākyairjīvaparamātmanorekatvameva pratipipādayiṣitam“tattvamasi” (chā.u.6 / 8 -16)",
  "GV05agsas_3u:210": "“anyo 'sāvanyo 'hamasmīti na sa veda“(bṛ.u.1 / 4 / 10) ityādibhiḥ /",
  "GV05agsas_3u:211": "ata upaniṣatsv ekatvaṃ śrutyā pratipādayiṣitaṃ bhaviṣyatīti bhāvinīmekavṛttimāśritya loke bhedadṛṣṭyanuvādo gauṇa evetyabhiprāyaḥ /",
  "GV05agsas_3u:212": "atha vā“tadaikṣata” (chā.u.6 / 2 / 3)",
  "GV05agsas_3u:213": "“tattojo 'sṛjata“(chā.u.6 / 2 / 3)",
  "GV05agsas_3u:214": "ityādyutpatteḥ prāk“ekamevādvitīyam“(chā.u.6 / 2 / 2)",
  "GV05agsas_3u:215": "ityekatvaṃ prakīrtitam /",
  "GV05agsas_3u:216": "tadeva ca“tatsatyaṃ sa ātmā tattvamasi“(chā.u.6 / 8 -16)",
  "GV05agsas_3u:217": "ityekatvaṃ bhaviṣyatīti tāṃ bhaviṣyadvṛttipekṣya yajjīvātmanoḥ pṛthaktvaṃ yatra kvacidvākye gamyamānaṃ tadgauṇam,",
  "GV05agsas_3u:218": "yathodanaṃ pacatīti tadvat //14//",
  "GV05agsas_3u:219": "_______________________________________________________________________",
  "GV05agsas_3u:220": "START MandUpK 3.15",
  "GV05agsas_3u:221": "nanu yadyutpatteḥ prāgajaṃ sarvamekamevādvitīyaṃ tathāpyutpatterūrdhvaṃ jātamidaṃ sarvaṃ jīvāśca bhinnā iti,",
  "GV05agsas_3u:222": "maivam; anyārthatvādutpattiśrutīnām /",
  "GV05agsas_3u:223": "pūrvamapi parihṛtya evāyaṃ doṣaḥ svapnavadātmamāyāvisarjitāḥ saṃghātā ghaṭākāśotpattibhedādivajjīvānāmutpattibhedādiriti /",
  "GV05agsas_3u:224": "ita evotpattibhedādiśrutibhya ākṛṣye7ha punarutpattiśrutīnāmaidaṃparyapratipipādayiṣayopanyāsaḥ-",
  "GV05agsas_3u:225": "mṛllohavisphuliṅgādyaiḥ sṛṣṭir yā coditānyathā /",
  "GV05agsas_3u:226": "upāyaḥ so 'vatārāya nāsti bhedaḥ kathañcana // MandUpK_3.15 //",
  "GV05agsas_3u:227": "__________",
  "GV05agsas_3u:228": "MandUpKC_3.15",
  "GV05agsas_3u:229": "mṛllokavisphuliṅgādidṛṣṭāntopanyāsaiḥ sṛṣṭiryā coditā prakāśitānyathānyathā ca sa sarvaḥ sṛṣṭiprakāro jīvaparamātmaikatvabuddhyavatārayopāyo 'smākam /",
  "GV05agsas_3u:230": "yathā prāṇasaṃvāde vāgādyāsurapāpmavedhādyākhyāyikā kalpitā prāṇavaiśiṣṭyabodhāvatārāya /",
  "GV05agsas_3u:231": "tadapyasiddhamiti cet /",
  "GV05agsas_3u:232": "na; śākhābhedeṣvanyathānyathā ca prāṇādisaṃvādaśravaṇāt /",
  "GV05agsas_3u:233": "yadi hi saṃvādaḥ paramārtha evābhūdekarūpa eva saṃvādaḥ sarvaśākhāsvaśroṣyata viruddhānekaprakāreṇa nāśroṣyata /",
  "GV05agsas_3u:234": "śrūyate tu; tasmānna tādarthyaṃ saṃvādaśrutīnām /",
  "GV05agsas_3u:235": "tathotpattivākyāni pratyetavyāni /",
  "GV05agsas_3u:236": "kalpasargabhedātsaṃvādaśrutīnāmutpattiśrutīnāṃ ca pratisargamanyathātvamiti cet?",
  "GV05agsas_3u:237": "na; niṣprayojanatvādyathoktabuddhyavatāraprayojanavyatirekeṇa /",
  "GV05agsas_3u:238": "na hyanyaprayojanavattvaṃ saṃvādotpattiśrutīnāṃ śakyaṃ kalpayitum /",
  "GV05agsas_3u:239": "tathātvapratipattaye dhyānārthamiti cenna; kalahotpattipralayānāṃ pratipatteraniṣṭatvāt /",
  "GV05agsas_3u:240": "tasmādutpattyādiśrutaya ātmaikatvabuddhyavatārāyaiva nānyārthāḥ kalpayituṃ yuktāḥ /",
  "GV05agsas_3u:241": "ato nāstyutpattyādikṛto bhedaḥ kathañcana //15//",
  "GV05agsas_3u:242": "_______________________________________________________________________",
  "GV05agsas_3u:243": "START MandUpK 3.16",
  "GV05agsas_3u:244": "yadi para evātmā nityaśuddhabuddhamuktasvabhāva ekaḥ paramārthaḥ san“ekamevādvitīyam” (chā.u.6 / 2 / 2)",
  "GV05agsas_3u:245": "ityādiśrutibhyo 'sadanyatkimartheyamupāsanopadiṣṭā“ātmā vā9re draṣṭavyaḥ“(bṛ.u.2 / 4 / 5)",
  "GV05agsas_3u:246": "“ya ātmāpahatapāpmā“(chā.u.8 / 7 / 1,3)",
  "GV05agsas_3u:247": "“sa kratuṃ kurvīta“(chā.u.3 / 14 / 1)",
  "GV05agsas_3u:248": "“ātmetyevopāsīta“(bṛ.u.1 / 4 / 7)",
  "GV05agsas_3u:249": "ityādiśrutibhyaḥ, karmāṇi cāgnihotrādīni?",
  "GV05agsas_3u:250": "śṛṇu tatra kāraṇam-",
  "GV05agsas_3u:251": "āśramāstrividhā hīnamadhyamotkṛṣṭadṛṣṭayaḥ /",
  "GV05agsas_3u:252": "upāsanopadiṣṭeyaṃ tadartham anukampayā // MandUpK_3.16 //",
  "GV05agsas_3u:253": "__________",
  "GV05agsas_3u:254": "MandUpKC_3.16",
  "GV05agsas_3u:255": "upāsanopadiṣṭeyaṃ tadarthaṃ mandamadhyamadṛṣṭyāśramādyarthaṃ karmāṇi ca,",
  "GV05agsas_3u:256": "na cātmaika evādvitīya iti niścitottamadṛṣṭyarthaṃ dayālunā vedenānukampayā sanmārgagāḥ santaḥ kathamimāmuttamāmekatvadṛṣṭiṃ prāpnuyuriti /",
  "GV05agsas_3u:257": "“yanmanasā na manute yenāhurmano matam /",
  "GV05agsas_3u:258": "tadeva brhama tvaṃ viddhi nedaṃ yadidamupāsate“(ke.u.1 / 4)",
  "GV05agsas_3u:259": "“tattvamasi“(chā.u.6 / 8 -16)",
  "GV05agsas_3u:260": "“ātmaivedaṃ sarvam“(chā.u.7 / 25 / 3)",
  "GV05agsas_3u:261": "ityādiśrutibhyaḥ //16//",
  "GV05agsas_3u:262": "_______________________________________________________________________",
  "GV05agsas_3u:263": "START MandUpK 3.17",
  "GV05agsas_3u:264": "śāstropapattibhyāmavadhāritatvādadvayātmadarśanaṃ samyagdarśanaṃ tadbāhyatvānmithyādarśanamanyat /",
  "GV05agsas_3u:265": "itaśca mithyādarthanaṃ dvaitīnāṃ rāgadveṣādidoṣāspadatvāt /",
  "GV05agsas_3u:266": "katham?",
  "GV05agsas_3u:267": "svasiddhāntavyavasthāsu dvaitino niścitā dṛḍham /",
  "GV05agsas_3u:268": "parasparaṃ virudhyante tairayaṃ na virudhyate // MandUpK_3.17 //",
  "GV05agsas_3u:269": "__________",
  "GV05agsas_3u:270": "MandUpKC_3.17",
  "GV05agsas_3u:271": "svasiddhāntavyavasthāsu svasiddhāntaracanāniyameṣu kapilakaṇādabuddharhatādidṛṣṭyanusāriṇo dvaitino niścitāḥ /",
  "GV05agsas_3u:272_0": "evamevaiṣa paramārtho nānyatheti tatra tatrānuraktāḥ pratipakṣaṃ cātmanaḥ paśyantastaṃ",
  "GV05agsas_3u:272_1": "dviṣanta ityevaṃ rāgadveṣopetāḥ svasiddhāntadarśananimittam eva parasparamanyonyaṃ virudhyante /",
  "GV05agsas_3u:273": "tairanyonyavirodhibhirasmadīyo 'yaṃ vaidikaḥ sarvānanyatvādātmaikatvadarśanapakṣo na virudhyate yathā svahastapādādibhiḥ /",
  "GV05agsas_3u:274": "evaṃ rāgadveṣādidoṣānāspadātmaikatvabuddhireva samyagdarśanamityabhiprāyaḥ //17//",
  "GV05agsas_3u:275": "_______________________________________________________________________",
  "GV05agsas_3u:276": "START MandUpK 3.18",
  "GV05agsas_3u:277": "kena hetunā tairna virudhyata ityucyate-",
  "GV05agsas_3u:278": "advaitaṃ paramārtho hi dvaitaṃ tadbheda ucyate /",
  "GV05agsas_3u:279": "teṣām ubhayathā dvaitaṃ tenāyaṃ na viruddhyate // MandUpK_3.18 //",
  "GV05agsas_3u:280": "__________",
  "GV05agsas_3u:281": "MandUpKC_3.18",
  "GV05agsas_3u:282": "advaitaṃ paramārtho hi yasmādadvaitaṃ nānātvaṃ tasyādvaitasya bhedastadbhedastasya kāryamityarthaḥ /",
  "GV05agsas_3u:283": "“ekamevādvitīyam“(chā.u.6 / 2 / 2)",
  "GV05agsas_3u:284": "“tattejo 'sṛjata“(chā.u.6 / 2 / 3)",
  "GV05agsas_3u:285": "iti śruterūpapatteśca svacittaspandanābhāve samādhau mūrchāyāṃ suṣuptau cābhāvāt /",
  "GV05agsas_3u:286": "atastadbheda ucyate dvaitam /",
  "GV05agsas_3u:287": "dvaitināṃ tu teṣāṃ paramārthataścāparamārthataścobhayathāpi dvaitameva /",
  "GV05agsas_3u:288": "yadi ca teṣāṃ bhrāntānāṃ dvaitadṛṣṭirasmākamadvaitadṛṣṭirabhrāntānām,",
  "GV05agsas_3u:289": "tenāyaṃ hetunāsmatpakṣe na virudhyate taiḥ /",
  "GV05agsas_3u:290": "“indro māyābhiḥ ṣururūpa īyate” (bṛ.u.2 / 5 / 11)",
  "GV05agsas_3u:291": "“na tu taddvitīyamasti“(bṛ.u.4 / 3 / 23) iti śruteḥ /",
  "GV05agsas_3u:292": "yathā mattagajārūḍha unmattaṃ bhūmiṣṭhaṃ prati gajārūḍhohaṃ gajaṃ vāhaya māṃ pratīti bruvāṇamapi taṃ prati na vāhayatyavirodhabuddhyā tadvat /",
  "GV05agsas_3u:293": "tataḥ paramārthato brahmavidātmaiva dvaitinām /",
  "GV05agsas_3u:294": "tenāyaṃ hetunāsmatpakṣo na viruddhyate taiḥ //28//",
  "GV05agsas_3u:295": "_______________________________________________________________________",
  "GV05agsas_3u:296": "START MandUpK 3.19",
  "GV05agsas_3u:297": "dvaitamadvaitabheda ityukte dvaitamapyadvaitavatparamārthasaditi syāt kasyacidāśaṅketyata āha-",
  "GV05agsas_3u:298": "māyayā bhidyate hy etan nānyathājaṃ kathañcana /",
  "GV05agsas_3u:299": "tattvato bhidyamāne hi martyatām amṛtaṃ vrajet // MandUpK_3.19 //",
  "GV05agsas_3u:300": "__________",
  "GV05agsas_3u:301": "MandUpKC_3.19",
  "GV05agsas_3u:302": "yatparamārthasadadvaitaṃ māyayā bhidyate hyetacaimirikānekacandravadrajjuḥ sarpadhārādibhirbhedairiva na paramārthato niravayavatvādātmanaḥ /",
  "GV05agsas_3u:303": "sāvayavaṃ hyavayavānyathātvena bhidyate /",
  "GV05agsas_3u:304": "yathā mṛd ghaṭādibhedaiḥ /",
  "GV05agsas_3u:305": "tasmānniravayavamajaṃ nānpathā kathañcana kenacidapi prakāreṇa na bhidyata ityabhiprāyaḥ /",
  "GV05agsas_3u:306": "tattvato bhidyamāne hyamṛtamajamadvayaṃ svabhāvataḥ sanmartyatāṃ vrajet; yathāgniḥ śītatām /",
  "GV05agsas_3u:307": "taccāniṣṭaṃ svabhāvavaiparītyagamanam, sarvapramāṇavirodhāt /",
  "GV05agsas_3u:308": "ajamavyayamātmatattvaṃ māyayaiva bhidyate na paramārthataḥ /",
  "GV05agsas_3u:309": "tasmānna paramārthasadadvaitam //19//",
  "GV05agsas_3u:310": "_______________________________________________________________________",
  "GV05agsas_3u:311": "START MandUpK 3.20",
  "GV05agsas_3u:312": "ajātasyaiva bhāvasya jātim icchanti vādinaḥ /",
  "GV05agsas_3u:313": "ajāto hy amṛto bhāvo martyatāṃ katham eṣyati // MandUpK_3.20 //",
  "GV05agsas_3u:314": "__________",
  "GV05agsas_3u:315": "MandUpKC_3.20",
  "GV05agsas_3u:316_0": "ye tu punaḥ kecidupaniṣadvyākhyātāro brahmavādino vāvadūkā ajātasyaivātmatattvasya",
  "GV05agsas_3u:316_1": "amṛtasya svabhāvato jātim utpattimicchanti paramārthata eva teṣāṃ jātaṃ cettadeva",
  "GV05agsas_3u:316_2": "martyatāmeṣyatyavaśyam /",
  "GV05agsas_3u:317": "sa cājāto hyamṛto bhāvaḥ svabhāvataḥ sannātmā kathaṃ martyatāmeṣyati?",
  "GV05agsas_3u:318": "na kathañcana martyatvaṃ svabhāvavaiparītyameṣyatītyarthaḥ //20//",
  "GV05agsas_3u:319": "_______________________________________________________________________",
  "GV05agsas_3u:320": "START MandUpK 3.21",
  "GV05agsas_3u:321": "yasmāt-",
  "GV05agsas_3u:322": "na bhavaty amṛtaṃ martyaṃ na martyam amṛtaṃ tathā /",
  "GV05agsas_3u:323": "prakṛter anyathābhāvo na kathañcid bhaviṣyati // MandUpK_3.21 //",
  "GV05agsas_3u:324": "__________",
  "GV05agsas_3u:325": "MandUpKC_3.21",
  "GV05agsas_3u:326": "na bhavatyamṛtaṃ lokenāpi martyamamṛtaṃ tathā /",
  "GV05agsas_3u:327": "tataḥ prakṛteḥ svabhāvasyānyathābhāvaḥ svataḥ pracyutirna kathañcidbhaviṣyati,",
  "GV05agsas_3u:328": "agnerivauṣṇyasya //21//",
  "GV05agsas_3u:329": "_______________________________________________________________________",
  "GV05agsas_3u:330": "START MandUpK 3.22",
  "GV05agsas_3u:331": "svabhāvenāmṛto yasya bhāvo gacchati martyatām /",
  "GV05agsas_3u:332": "kṛtakenāmṛtas tasya kathaṃ sthāsyati niścalaḥ // MandUpK_3.22 //",
  "GV05agsas_3u:333": "__________",
  "GV05agsas_3u:334": "MandUpKC_3.22",
  "GV05agsas_3u:335": "yasya punarvādinaḥ svabhāvenā7mṛto bhāvo martyatāṃ gacchati paramārthato jāyate tasya prāgutpatteḥ sa bhāvaḥ svabhāvato 'mṛta iti pratijñā mṛṣaiva /",
  "GV05agsas_3u:336": "kathaṃ tarhi kṛtakenāmṛtastasya bhāvaḥ?",
  "GV05agsas_3u:337": "kṛtakenāmṛtaḥ sa kathaṃ sthāsyati niścalo 'mṛtasvabhāvastathā na kathañcitsthāsyatyātmajātivādinaḥ sarvadājaṃ nāma nāstyeva;",
  "GV05agsas_3u:338": "sarvametanmartyam /",
  "GV05agsas_3u:339": "ato 'nirmokṣaprasaṅga ityabhiprāyaḥ //22//",
  "GV05agsas_3u:340": "_______________________________________________________________________",
  "GV05agsas_3u:341": "START MandUpK 3.23",
  "GV05agsas_3u:342": "nanvajātivādinaḥ sṛṣṭipratipādikā śrutirna saṃgacchate prāmāṇyam?",
  "GV05agsas_3u:343": "bāḍhaṃ vidyate sṛṣṭipratipādikā śrutiḥ; sā tvanyaparā /",
  "GV05agsas_3u:344": "upāyaḥ sa avatārāyetyavocāma /",
  "GV05agsas_3u:345": "idānīmukte 'pi parihāre punaścodyaparihārau vivakṣitārthaṃ prati sṛṣṭiśrutyakṣarāṇāmānulomyavirodhāśaṅkāmātraparihārārthau-",
  "GV05agsas_3u:346": "bhūtato 'bhūtato vāpi sṛjyamāne samā śrutiḥ /",
  "GV05agsas_3u:347": "niścitaṃ yuktiyuktaṃ ca yat tad bhavati netarat // MandUpK_3.23 //",
  "GV05agsas_3u:348": "__________",
  "GV05agsas_3u:349": "MandUpKC_3.23",
  "GV05agsas_3u:350": "bhūtataḥ paramārthataḥ sṛjyamāne vastunyabhūtato māyayā vā māyāvineva sṛjyamāne vastuni samā tulyā sṛṣṭiśrutiḥ /",
  "GV05agsas_3u:351": "nanu gauṇamukhyayormukhye śabdārthapratapattiryuktā /",
  "GV05agsas_3u:352": "na, anyathā sṛṣṭeraprasiddhatvānniṣprayojanatvāccetyavocāma /",
  "GV05agsas_3u:353": "avidyāsṛṣṭaviṣayaiva sarvā gauṇī mukhyā ca sṛṣṭirna paramārthataḥ“sabāhyābhyantaro hyajaḥ“(mu.u.2 / 1 / 2) iti śruteḥ /",
  "GV05agsas_3u:354": "tasmācchrutyā niścitaṃ yadekamevādvitīyamajamamṛtamiti yuktiyuktaṃ ca yuktyā ca sampannaṃ tadevetyavocāma pūrvairgranthaiḥ /",
  "GV05agsas_3u:355": "tadeva śrutyartho bhavati netaratkadācidapi //23//",
  "GV05agsas_3u:356": "_______________________________________________________________________",
  "GV05agsas_3u:357": "START MandUpK 3.24",
  "GV05agsas_3u:358": "kathaṃ śrutuniścayaḥ? ityāha-",
  "GV05agsas_3u:359": "neha nāneti cāmnāyād indro māyābhir ity api /",
  "GV05agsas_3u:360": "ajāyamāno bahudhā māyayā jāyate tu saḥ // MandUpK_3.24 //",
  "GV05agsas_3u:361": "__________",
  "GV05agsas_3u:362": "MandUpKC_3.24",
  "GV05agsas_3u:363": "yadi hi bhūtata eva sṛṣṭiḥ syāttataḥ satyameva nānā vastviti tadabhāvapradarśanārthamāmnāyo na syāt /",
  "GV05agsas_3u:364": "asti ca“neha nānāsti kiñcana“(ka.u.2 / 1 / 11) ityādirāmnāyo dvaitabhāvapratiṣedhārthaḥ /",
  "GV05agsas_3u:365": "tasmādātmaikatvapratipatyarthā kalpitā sṛṣṭirabhūtaiva prāṇasaṃvādavat /",
  "GV05agsas_3u:366": "“indro māyābhiḥ” (bṛ.u.3 / 5 / 19) ityabhūtārthapratipādakena māyāśabdena vyapadeśāt /",
  "GV05agsas_3u:367": "nanu prajñāvacano māyāśabdaḥ /",
  "GV05agsas_3u:368": "satyam; indriyaprajñāyā avadyāmayatvena māyātvabhyupagamādadoṣaḥ /",
  "GV05agsas_3u:369": "māyābhirindriyaprajñābhir avidyārūpābhirityarthaḥ“ajāyamāno bahudhā vijāyate“iti śruteḥ,",
  "GV05agsas_3u:370": "tasmānmāyayaiva jāyate tu sa /",
  "GV05agsas_3u:371": "tu śabdo 'vadhāraṇārthaḥ- māyayaiveti /",
  "GV05agsas_3u:372": "na hyajāyamānatvaṃ bahudhā janmacaikatra sambhavati, agnāviva śaityamoṣṇyaṃ ca /",
  "GV05agsas_3u:373": "phalavatvāccātmaikatvadarśanameva śrutiniścitor'thaḥ“tatra ko mohaḥ kaḥ śoka ekatvamanupaśyataḥ“(ī.u.7)",
  "GV05agsas_3u:374": "ityādimantravarṇāt;“mṛtyoḥ sa mṛtyumāpnoti“(ka.u.2 / 1 / 10)",
  "GV05agsas_3u:375": "iti ninditatvācca sṛṣṭyādibhedadṛṣṭeḥ //24//",
  "GV05agsas_3u:376": "_______________________________________________________________________",
  "GV05agsas_3u:377": "START MandUpK 3.25",
  "GV05agsas_3u:378": "saṃbhūter apavādāc ca saṃbhavaḥ pratiṣidhyate /",
  "GV05agsas_3u:379": "ko nv enaṃ janayed iti kāraṇaṃ pratiṣidhyate // MandUpK_3.25 //",
  "GV05agsas_3u:380": "__________",
  "GV05agsas_3u:381": "MandUpKC_3.25",
  "GV05agsas_3u:382": "“andhaṃ tamaḥ praviśati ye sambhūtimupāsate“(ī.u.12)",
  "GV05agsas_3u:383": "iti saṃbhūterupāsyatvāpavādātsaṃbhavaḥ pratiṣidhyate /",
  "GV05agsas_3u:384": "na hi paramārthataḥ saṃbhūtāyāṃ saṃbhūtau tadapavāda upapadyate /",
  "GV05agsas_3u:385": "nanu vināśena saṃbhūteḥ samuccayavidhyarthaḥ saṃbhūtyapavādaḥ /",
  "GV05agsas_3u:386": "yathā“andhaṃ tamaḥ praviśanti ye 'vidyāmupāsate“(ī.u.9) iti /",
  "GV05agsas_3u:387": "satyameva devatādarśanasya saṃbhūtiviṣayasya vināśaśabdavācyasya karmaṇaḥ samuccayavidhānārthaḥ saṃbhūtyapavādaḥ /",
  "GV05agsas_3u:388": "tathāpi vināśākhyasya karmaṇaḥ svābhāvikājñānapravṛttirūpasya mṛtyoratitaraṇārthatvam /",
  "GV05agsas_3u:389": "evaṃ hyeṣaṇādvayarūpānmṛtyoraśuddherviyuktaḥ puruṣaḥ saṃskṛtaḥ syādato mṛtyoratitaraṇārthādevatādarśanakarmasamuccayalakṣaṇā hyavidyā /",
  "GV05agsas_3u:390_0": "evameva eṣaṇālakṣaṇāvidyāyā mṛtyoratitīrṇasya viraktasyopaniṣacchāstrārthālocanaparasya",
  "GV05agsas_3u:390_1": "nāntarīyakī paramātmaikatvavidyotpattiriti pūrvabhāvinīmavidyāmapekṣya paścādbhāvinī",
  "GV05agsas_3u:390_2": "brahmavidyāmṛtatvasādhanaikena puruṣeṇa sambadhyamānāvidyayā samuccīyata ityucyate /",
  "GV05agsas_3u:391": "ato 'nyārthatvādamṛtatvasādhanaṃ brahmavidyāmapokṣya nindārthaṃ eva bhavati saṃbhūtyapavādaḥ /",
  "GV05agsas_3u:392": "yadyapyaśuddhiviyogahetur atanniṣṭhatvāt /",
  "GV05agsas_3u:393": "ata eva saṃbhūter apavādātsaṃbhūterāpekṣikameva sattvamiti paramārthasadātmaikatvamapekṣya amṛtākhyaḥ saṃbhavaḥ pratiṣidhyate /",
  "GV05agsas_3u:394": "evaṃ māyānirmitasyaiva jīvasyāvidyayā pratyupasthāpitasyāvidyānāśe svabhāvarūpatvātparamārthataḥ ko nvenaṃ janayet /",
  "GV05agsas_3u:395": "na hi rajjvāmavidyāropitaṃ sarpaṃ punarvivekato naṣṭaṃ janayetkaścit /",
  "GV05agsas_3u:396": "tathā na kaścidenaṃ janayediti ko nvityākṣepārthatvātkāraṇaṃ pritaṣidhyate /",
  "GV05agsas_3u:397": "avidyodbhūtasya naṣṭasya janayitṛkāraṇaṃ na kiñcidastītyabhiprāyaḥ“nāyaṃ kutaścinna babhūva kaścit“(ka.u.1 / 2 / 18) iti śruteḥ //25//",
  "GV05agsas_3u:398": "_______________________________________________________________________",
  "GV05agsas_3u:399": "START MandUpK 3.26",
  "GV05agsas_3u:400": "sa eṣa neti netīti vyākhyātaṃ nihnute yataḥ /",
  "GV05agsas_3u:401": "sarvam agrāhyabhāvena hetunājaṃ prakāśate // MandUpK_3.26 //",
  "GV05agsas_3u:402": "__________",
  "GV05agsas_3u:403": "MandUpKC_3.26",
  "GV05agsas_3u:404": "sarvaviśeṣapratiṣedhena“athāta ādeśo neti neti“(bṛ.u.2 / 3 / 6)",
  "GV05agsas_3u:405": "iti pratipāditasyātmano durbodhyatvaṃ manyamānā śrutiḥ punaḥ punarupāyāntaratvena tasyaiva pratipipādayiṣayā yadvyākhyātaṃ tatsarvaṃ nihnate,",
  "GV05agsas_3u:406": "grāhyaṃ janimadbuddhiviṣayamapalapati /",
  "GV05agsas_3u:407": "arthāt“sa eṣa neti neti“(bṛ.u.3 / 1 / 26) ityātmano 'dṛśyatāṃ darśayantī śrutiḥ",
  "GV05agsas_3u:408": "upāyasyopeyaniṣṭhatāmajānata upāyatvena vyākhyātasyopeyavadgrāhyatā mā bhūdityagrāhyabhāvena hetunā kāraṇena nihnuta ityarthaḥ /",
  "GV05agsas_3u:409": "tataścaivamupāyasyopeyaniṣṭhatāmeva jānata upeyasya ca nityaikarūpatvamiti tasyasabāhyābhyantaramajamātmatattvaṃ prakāśate svayameva //26//",
  "GV05agsas_3u:410": "_______________________________________________________________________",
  "GV05agsas_3u:411": "START MandUpK 3.27",
  "GV05agsas_3u:412": "evaṃ hi śrutivākyaśataiḥ sabāhyābhyantaramajamātmatattvamadvayaṃ na tato 'nyadastīti niścitametat /",
  "GV05agsas_3u:413": "yuktyā cā7dhunaitadeva punarnirdhāryata ityāha-",
  "GV05agsas_3u:414": "sato hi māyayā janma yujyate na tu tattvataḥ /",
  "GV05agsas_3u:415": "tattvato jāyate yasya jātaṃ tasya hi jāyate // MandUpK_3.27 //",
  "GV05agsas_3u:416": "__________",
  "GV05agsas_3u:417": "MandUpKC_3.27",
  "GV05agsas_3u:418": "tatraitatsyātsadāgrāhyameva cedasadevātmatattvamiti /",
  "GV05agsas_3u:419": "tanna, kāryagrahaṇāt /",
  "GV05agsas_3u:420": "yathā sato māyāvino māyayā janma kāryam /",
  "GV05agsas_3u:421": "evaṃ jagato janma kāryaṃ gṛhyamāṇaṃ māyāvinamiva paramārthasantam ātmānaṃ jagajjanmamāyāspadam avagamayati /",
  "GV05agsas_3u:422": "yasmātsato hi vidyamānātkāraṇānmāyānirmitasya hastyādikāryasyeva jagajjanma yujyate nāsataḥ kāraṇāt /",
  "GV05agsas_3u:423": "na tu tattvata evātmano janma yujyate /",
  "GV05agsas_3u:424": "atha vā sato vidyamānasya vastuno rajjvādeḥ sarpādivan māyayā janma yujyate na tu tattvato yathā tathāgrāhyasyāpi sata evātmano rajjusarpavajjagadrūpeṇa māyayā janma yujyate /",
  "GV05agsas_3u:425": "na tu tattvata evājasyātmano janma /",
  "GV05agsas_3u:426": "yasya punaḥ paramārthasadajamātmatattvaṃ jagadrūpeṇa jāyate vādino nahi tasyājaṃ jāyata iti śakyaṃ vaktuṃ virodhāt /",
  "GV05agsas_3u:427": "tatastasyārthājjātaṃ jāyata ityāpannaṃ tataścānavasthā jātājjāyamānatvena /",
  "GV05agsas_3u:428": "tasmādajamekamevātmatattvamiti siddham //27//",
  "GV05agsas_3u:429": "_______________________________________________________________________",
  "GV05agsas_3u:430": "START MandUpK 3.28",
  "GV05agsas_3u:431": "asato māyayā janma tattvato naiva yujyate /",
  "GV05agsas_3u:432": "vandhyāputro na tattvena māyayā vāpi jāyate // MandUpK_3.28 //",
  "GV05agsas_3u:433": "__________",
  "GV05agsas_3u:434": "MandUpKC_3.28",
  "GV05agsas_3u:435": "asadvādināmasato bhāvasya māyayā tattvato vā na kathañcana janma yujyate, adṛṣṭatvāt /",
  "GV05agsas_3u:436": "na hi vandhyāputro māyayā tattvato vā jāyate tasmādatrāsadvādo dūrata evānupapanne7tyarthaḥ //28//",
  "GV05agsas_3u:437": "_______________________________________________________________________",
  "GV05agsas_3u:438": "START MandUpK 3.29",
  "GV05agsas_3u:439": "kathaṃ punaḥ sato māyayaiva janmetyucyate-",
  "GV05agsas_3u:440": "yathā svapne dvayābhāsaṃ spandate māyayā manaḥ /",
  "GV05agsas_3u:441": "tathā jāgraddvayābhāsaṃ spandate māyayā manaḥ // MandUpK_3.29 //",
  "GV05agsas_3u:442": "__________",
  "GV05agsas_3u:443": "MandUpKC_3.29",
  "GV05agsas_3u:444": "yathā rajjvāṃ vikalpitaḥ sarpo rajjurūpeṇāvekṣyamāṇaḥ sannevaṃ manaḥ paramārthavijñaptyātmarūpeṇāvekṣyamāṇaṃ sad grāhyagrāhakarūpeṇa dvayābhāsaṃ spandate svapne māyayā,",
  "GV05agsas_3u:445": "rajjvāmiva sarpaḥ /",
  "GV05agsas_3u:446": "tathā tadvadeva jāgrajjāgarite spandate māyayā manaḥ spandata ivetyarthaḥ //29//",
  "GV05agsas_3u:447": "_______________________________________________________________________",
  "GV05agsas_3u:448": "START MandUpK 3.30",
  "GV05agsas_3u:449": "advayaṃ ca dvayābhāsaṃ manaḥ svapne na saṃśayaḥ /",
  "GV05agsas_3u:450": "advayaṃ ca dvayābhāsaṃ tathā jāgran na saṃśayaḥ // MandUpK_3.30 //",
  "GV05agsas_3u:451": "__________",
  "GV05agsas_3u:452": "MandUpKC_3.30",
  "GV05agsas_3u:453": "rajjurūpeṇa sarpa iva paramārthata ātmarūpeṇādvayaṃ saddvayābhāsaṃ manaḥ svapne na saṃśayaḥ /",
  "GV05agsas_3u:454": "na hi svapne hastyādi grāhyaṃ tadgrāhakaṃ vā cakṣurādidvayaṃ vijñānavyatirekeṇāsti /",
  "GV05agsas_3u:455": "jāgradapi tathaivetyarthaḥ /",
  "GV05agsas_3u:456": "paramārthasadvijñānamātrāviśeṣāt //30//",
  "GV05agsas_3u:457": "_______________________________________________________________________",
  "GV05agsas_3u:458": "START MandUpK 3.31",
  "GV05agsas_3u:459": "rajjusarpavadvikalpanārūpaṃ dvaitarūpeṇa mana evetyuktam /",
  "GV05agsas_3u:460": "tatra kiṃ pramāṇamityanvayavyatirekalakṣaṇamanumānamāha /",
  "GV05agsas_3u:461": "katham-",
  "GV05agsas_3u:462": "manodṛśyam idaṃ dvaitaṃ yat kiñcit sacarācaram /",
  "GV05agsas_3u:463": "manaso hy amanībhāve dvaitaṃ naivopalabhyate // MandUpK_3.31 //",
  "GV05agsas_3u:464": "__________",
  "GV05agsas_3u:465": "MandUpKC_3.31",
  "GV05agsas_3u:466": "tena hi manasā vikalpyamānena dṛśyaṃ manodṛśyamidaṃ dvaitaṃ sarvaṃ mana iti pratijñā /",
  "GV05agsas_3u:467": "tadbhāve bhāvāttadabhāve 'bhāvāt /",
  "GV05agsas_3u:468": "manaso hyamanībhāve nirodhe vivekadarśanābhyāsavairāgyābhyāṃ rajjvāmiva sarpe layaṃ gate vā suṣupte dvaitaṃ naivopalabhyata ityabhāvātsiddhaṃ dvaitasyāsatvamityarthaḥ //31//",
  "GV05agsas_3u:469": "_______________________________________________________________________",
  "GV05agsas_3u:470": "START MandUpK 3.32",
  "GV05agsas_3u:471": "kathaṃ punaramanībhāvaḥ? ity ucyate-",
  "GV05agsas_3u:472": "ātmasatyānubodhena na saṃkalpayate yadā /",
  "GV05agsas_3u:473": "amanastāṃ tadā yāti grāhyābhāve tadagraham // MandUpK_3.32 //",
  "GV05agsas_3u:474": "__________",
  "GV05agsas_3u:475": "MandUpKC_3.32",
  "GV05agsas_3u:476": "ātmaiva satyamātmasatyaṃ mṛttikāvat“vācāraṃbhaṇaṃ vikāro nāmadheyaṃ mṛttiketyeva satyam“(chā.u.6 / 1 / 4)",
  "GV05agsas_3u:477": "iti śrutes tasya śāstrācāryopadeśamanvavabodha ātmasatyānubodhaḥ /",
  "GV05agsas_3u:478": "tena saṃkalpyābhāvatayā na saṃkalpyate,",
  "GV05agsas_3u:479": "dāhyābhāve jvalanamivāgneḥ,",
  "GV05agsas_3u:480": "yadā yasminkāle tadā tasminkāle 'manastāmamanobhāvaṃ yāti;",
  "GV05agsas_3u:481": "grāhyābhāve tanmano 'grahaṃ grahaṇavikalpanāvarjitamityarthaḥ //32//",
  "GV05agsas_3u:482": "_______________________________________________________________________",
  "GV05agsas_3u:483": "START MandUpK 3.33",
  "GV05agsas_3u:484": "yadyasadidaṃ dvaitaṃ kena svamajamātmatattvaṃ vibudhyate? ity ucyate-",
  "GV05agsas_3u:485": "akalpamajaṃ jñānaṃ jñeyābhinnaṃ pracakṣate /",
  "GV05agsas_3u:486": "brahma jñeyam ajaṃ nityam ajenājaṃ vibudhyate // MandUpK_3.33 //",
  "GV05agsas_3u:487": "__________",
  "GV05agsas_3u:488": "MandUpKC_3.33",
  "GV05agsas_3u:489": "akalpakaṃ sarvakalpanāvarjitamata evājaṃ jñānaṃ jñaptimātraṃ jñeyena paramārthasatā brahmaṇābhinnaṃ pracakṣate kathayanti brahmavidaḥ /",
  "GV05agsas_3u:490": "na hi vijñāturvijñāterviparilopo vidyate 'gnyuṣṇavat“vijñānamānandaṃ brahma“(bṛ.u.3 / 9 / 28)",
  "GV05agsas_3u:491": "“satyaṃ jñānamanantaṃ brahma“(tai.u.2 / 1) ityādiśrutibhyaḥ /",
  "GV05agsas_3u:492": "tasyaiva viśeṣaṇaṃ brahma jñeyaṃ yasya svasya tadidaṃ brahmajñeyamauṣṇyasyevāgnivadabhinnam /",
  "GV05agsas_3u:493": "tenātmasvarūpeṇājena jñānenājaṃ jñeyamātmatattvaṃ svayameva vibudhyate 'vagacchati /",
  "GV05agsas_3u:494": "nityaprakāśasvarūpa iva savitā nityavijñānaikarasaghanatvānna jñānāntaramapekṣata ityarthaḥ //33//",
  "GV05agsas_3u:495": "_______________________________________________________________________",
  "GV05agsas_3u:496": "START MandUpK 3.34",
  "GV05agsas_3u:497": "ātmasatyānubodhena saṅkalpamakurvadbāhyaviṣayābhāve nirindhanāgnivatpraśāntaṃ nigṛhītaṃ niruddhaṃ mano bhavatītyuktam /",
  "GV05agsas_3u:498": "evaṃ ca manaso hyamanībhāve dvaitābhāvaścoktaḥ /",
  "GV05agsas_3u:499": "tasyaivam-",
  "GV05agsas_3u:500": "nigṛhītasya manaso nirvikalpasya dhīmataḥ /",
  "GV05agsas_3u:501": "pracāraḥ sa tu vijñeyaḥ suṣupte 'nyo na tatsamaḥ // MandUpK_3.34 //",
  "GV05agsas_3u:502": "__________",
  "GV05agsas_3u:503": "MandUpKC_3.34",
  "GV05agsas_3u:504": "nigṛhītasya niruddhasya manaso nirvikalpasya sarvakalpanāvarjitasya dhīmato vivekavataḥ pracāro yaḥ sa tu pracāro viśeṣeṇa jñeyo yogibhiḥ /",
  "GV05agsas_3u:505": "nanu sarvapratyayābhāve yādṛśaḥ suṣuptasthasya manasaḥ pracārastādṛśa eva niruddhasyāpi pratyayābhāvāviśeṣātkiṃ tatra vijñeyamiti /",
  "GV05agsas_3u:506": "atrocyate- naivam;",
  "GV05agsas_3u:507_0": "yasmātsuṣupte 'nyaḥ pracāro 'vidyāmohatamograstasyāntarlīnānekānarthapravṛttibījavāsanāvato",
  "GV05agsas_3u:507_1": "manasa ātmasatyānubodhahutāśavipluṣṭāvidyānarthapravṛttibījasya niruddhasyānya eva",
  "GV05agsas_3u:507_2": "praśāntasarvakleśarajasaḥ svatantraḥ pracāraḥ /",
  "GV05agsas_3u:508": "ato na tatsamaḥ /",
  "GV05agsas_3u:509": "tasmādyuktaḥ sa vijñātumityabhiprāyaḥ //34//",
  "GV05agsas_3u:510": "_______________________________________________________________________",
  "GV05agsas_3u:511": "START MandUpK 3.35",
  "GV05agsas_3u:512": "pracārabhede hetumāha-",
  "GV05agsas_3u:513": "līyate hi suṣupte tan nigṛhītaṃ na līyate /",
  "GV05agsas_3u:514": "tad eva nirbhayaṃ brahma jñānalokaṃ samantataḥ // MandUpK_3.35 //",
  "GV05agsas_3u:515": "__________",
  "GV05agsas_3u:516": "MandUpKC_3.35",
  "GV05agsas_3u:517_0": "līyate suṣupto hi yasmātsarvābhiravidyādipratyayabījavāsanābhiḥ saha tamorūpamaviśeṣarūpaṃ",
  "GV05agsas_3u:517_1": "bījabhāvamāpadyate tadvivekavijñānapūrvakaṃ niruddhaṃ nigṛhītaṃ sanna līyate tamobījabhāvaṃ nāpadyate /",
  "GV05agsas_3u:518": "tasmādyuktaḥ pracārabhedaḥ suṣuptasya samāhitasya manasaḥ /",
  "GV05agsas_3u:519": "yathā grāhyagrāhakāvidyākṛtamaladvayavarjitaṃ tadā paramadvayaṃ brahmaiva tatsaṃvṛttamityatastadeva nirbhayaṃ dvaitagrahaṇasya bhayanimittasyābhāvat /",
  "GV05agsas_3u:520": "śāntamabhayaṃ brahma, yadvidvānna bibheti kutaścana /",
  "GV05agsas_3u:521": "tadeva viśeṣyate jñāptirjñānamātmasvabhāvacaitanyaṃ tadeva jñānamālokaḥ prākāśo yasya tadbrahma jñānālokaṃ vijñānaikarasaghanamityarthaḥ /",
  "GV05agsas_3u:522": "samantataḥ samantāsarvato vyomavannairantaryeṇa vyāpakamityarthaḥ //35//",
  "GV05agsas_3u:523": "_______________________________________________________________________",
  "GV05agsas_3u:524": "START MandUpK 3.36",
  "GV05agsas_3u:525": "ajam anindram asvapnam anāmakam arūpakam /",
  "GV05agsas_3u:526": "sakṛdvibhātaṃ sarvajñaṃ nopacāraḥ kathañcana // MandUpK_3.36 //",
  "GV05agsas_3u:527": "__________",
  "GV05agsas_3u:528": "MandUpKC_3.36",
  "GV05agsas_3u:529": "janmanimittābhāvātsabāhyābhyantaramajam /",
  "GV05agsas_3u:530": "avidyānimittaṃ hi janma rajjusarpavadityavocāma /",
  "GV05agsas_3u:531": "sā cāvidyātmasatyānubodhena niruddhā yato 'jamata evānidram /",
  "GV05agsas_3u:532": "avidyālakṣaṇānādirmāyā nidrā /",
  "GV05agsas_3u:533": "svāpātprabuddhau'dvaiyasvarūpeṇātmanāto 'svapnam /",
  "GV05agsas_3u:534": "aprabodhakṛte hyasyanāmarūpe /",
  "GV05agsas_3u:535": "prabodhācca te rajjusarpavadvinaṣṭha iti na nāmnābhidhīyate brahma rūpyate vā na kenacitprakāreṇetyanāmakarūpakaṃ ca tat /",
  "GV05agsas_3u:536": "“yato vāco nivartante“(tai.u.2 / 4 / 1) ityādiśruteḥ /",
  "GV05agsas_3u:537": "kiṃ ca sakṛdvibhātaṃ sadaiva vibhātaṃ sadā bhārūpamagrahaṇānyathāgrahaṇāvirbhāvatirobhāvavarjitatvāt /",
  "GV05agsas_3u:538": "grahaṇāgrahaṇe hi rātryahanī tamaścāvidyālakṣaṇaṃ sadāprabhātatve kāraṇam /",
  "GV05agsas_3u:539": "tadabhāvānnityacaitanyabhārūpatvācca yuktaṃ sakṛdvibhātamiti /",
  "GV05agsas_3u:540": "ata eva sarvaṃ ca tajjñasvarūpaṃ ceti sarvajñam /",
  "GV05agsas_3u:541": "neha brahmaṇyevaṃvidha upacaraṇamupacāraḥ kartavyaḥ /",
  "GV05agsas_3u:542": "yathānyeṣāmātmasvarūpavyatirekeṇa samādhānādyupacāraḥ /",
  "GV05agsas_3u:543": "nityaśuddhabuddhamuktasvabhāvatvādbrahmaṇaḥ kathañcana na kathañcidapi kartavyasaṃbhavo 'vidyānāśa ityarthaḥ //36//",
  "GV05agsas_3u:544": "_______________________________________________________________________",
  "GV05agsas_3u:545": "START MandUpK 3.37",
  "GV05agsas_3u:546": "anāmakatvādyuktārthasiddhaye hetumāha-",
  "GV05agsas_3u:547": "sarvābhilāpavigataḥ sarvacintāsamutthitaḥ /",
  "GV05agsas_3u:548": "supraśāntaḥ sakṛjjyotiḥ samādhir acalo 'bhayaḥ // MandUpK_3.37 //",
  "GV05agsas_3u:549": "__________",
  "GV05agsas_3u:550": "MandUpKC_3.37",
  "GV05agsas_3u:551": "abhilapyate 'nenetyabhilāpo vākkaraṇaṃ sarvaprakārasyābhidhānasya, tasmādvigataḥ /",
  "GV05agsas_3u:552": "vāgatropalakṣaṇārthā sarvabrahmakaraṇavarjita ityetat /",
  "GV05agsas_3u:553": "tathā sarvacintāsamutthitaḥ /",
  "GV05agsas_3u:554": "cintyate 'nayeti cintā buddhistasyāḥ samutthito 'ntaḥ karaṇavarjita ityarthaḥ“aprāṇo hyamanāḥ śubhro hyakṣarātparataḥ paraḥ” (mu.u.2 / 1 / 2) ityādiśruteḥ /",
  "GV05agsas_3u:555": "yasmātsarvaviṣayavarjito 'taḥ supraśāntaḥ,",
  "GV05agsas_3u:556": "sakṛjjyotiḥ sadaiva jyotirātmacainyasvarūpeṇa,",
  "GV05agsas_3u:557": "samādhiḥ samādhinimittaprajñāvagamyatvāt,",
  "GV05agsas_3u:558": "samādhīyate 'sminniti vā samādhiḥ,",
  "GV05agsas_3u:559": "acalo 'vikriyaḥ,",
  "GV05agsas_3u:560": "ata evābhayo vikriyābhāvāt //37//",
  "GV05agsas_3u:561": "_______________________________________________________________________",
  "GV05agsas_3u:562": "START MandUpK 3.38",
  "GV05agsas_3u:563": "yasmādbrahmaiva samādhiracalo 'bhaya ityuktaḥ-",
  "GV05agsas_3u:564": "graho na tatra notsargaś cintā yatra na vidyate /",
  "GV05agsas_3u:565": "ātmasaṃsthaṃ tadā jñānam ajāti samatāṃ gatam // MandUpK_3.38 //",
  "GV05agsas_3u:566": "__________",
  "GV05agsas_3u:567": "MandUpKC_3.38",
  "GV05agsas_3u:568": "na tatra tasminbrahmaṇi graho grahaṇamupādānam, notsarga utsarjanaṃ hānaṃ vā vidyate /",
  "GV05agsas_3u:569": "yatra hi vikriyā tadviṣayatvaṃ vā tatra hānopādāne syātāṃ na taddvayamiha brahmaṇi saṃbhavati /",
  "GV05agsas_3u:570": "vikārahetoranyasyābhāvānniravayavatvācca /",
  "GV05agsas_3u:571": "ato na tatra hānopādāna ityarthaḥ /",
  "GV05agsas_3u:572": "cintā yatra na vidyate /",
  "GV05agsas_3u:573": "sarvaprakāraiva cintā na saṃbhavati yatrāmanastvātkutastatra hānopādāna ityarthaḥ /",
  "GV05agsas_3u:574": "yadaivātmasatyānubodho jātastadaivātmasaṃsthaṃ viṣayābhāvādagnyuṣṇavadātmanyeva sthitaṃ jñānam,",
  "GV05agsas_3u:575": "ajāti jātivarjitam,",
  "GV05agsas_3u:576": "samatāṃ gataṃ paraṃ sāmyamāpannaṃ bhavati /",
  "GV05agsas_3u:577": "yadādau pratijñātamato vakṣyāmyakārpaṇyamajāti samatāṃ gatamitīdaṃ tadupapattitaḥ śāstrataścoktamupasaṃhriyate,",
  "GV05agsas_3u:578": "ajāti samatāṃ gatamiti /",
  "GV05agsas_3u:579": "etasmādātmasatyānubodhātkārpaṇyaviṣayamanyat“yo vai9tadakṣaraṃ gārgyaviditvāsmāllaukātpraiti sa kṛpaṇaḥ“(bṛ.u.3 / 8 / 10) iti śruteḥ /",
  "GV05agsas_3u:580": "prāpyaitatsarvaḥ kṛtakṛtyo brāhmaṇo bhavatītyabhiprāyaḥ //38//",
  "GV05agsas_3u:581": "_______________________________________________________________________",
  "GV05agsas_3u:582": "START MandUpK 3.39",
  "GV05agsas_3u:583": "yadyapīdamitthaṃ paramārthatattvam-",
  "GV05agsas_3u:584": "asparśayogo vai nāma durdarśaḥ sarvayogibhiḥ /",
  "GV05agsas_3u:585": "yogino bibhyati hy asmād abhaye bhayadarśinaḥ // MandUpK_3.39 //",
  "GV05agsas_3u:586": "__________",
  "GV05agsas_3u:587": "MandUpKC_3.39",
  "GV05agsas_3u:588": "asparśayogo nāmāyaṃ sarvasaṃbandhākhyasparśavarjitatvādasparśayogo nāma vai smaryate prasiddhamupaniṣatsu /",
  "GV05agsas_3u:589": "duḥkhena dṛśyata iti durdarśaḥ sarvairyogibhir vedāntavihitavijñānarahitaiḥ sarvayogibhiḥ /",
  "GV05agsas_3u:590": "ātmasatyānubodhāyāsalabhya evetyarthaḥ /",
  "GV05agsas_3u:591": "yogino bibhyati hyasmātsarvabhayavarjitādapyātmanāśarūpamimaṃ yogaṃ manyamānā bhayaṃ kurvanty abhaye 'sminbhayadarśino bhayanimittātmanāśadarśanaśīlā avivekina ityarthaḥ //39//",
  "GV05agsas_3u:592": "_______________________________________________________________________",
  "GV05agsas_3u:593": "START MandUpK 3.40",
  "GV05agsas_3u:594_0": "yeṣāṃ punarbrahmasvarūpavyatirekeṇa rajjusarpavat kalpitameva mana indriyādi ca na",
  "GV05agsas_3u:594_1": "paramārthato vidyate teṣāṃ brahmasvarūpāṇāmabhayaṃ mokṣākhyā cākṣayā śāntiḥ svabhāvata",
  "GV05agsas_3u:594_2": "eva siddhā nānyāyattā nopacāraḥ kathañcanetyavocāma /",
  "GV05agsas_3u:595": "ye tvato 'nye yogino mārgagā hīnamadhyamadṛṣṭayo mano 'nyadātmavyatiriktamātsaṃbandhi paśyanti teṣāmātmasatyānubodharahitānām-",
  "GV05agsas_3u:596": "manaso nigrahāyattam abhayaṃ sarvayoginām /",
  "GV05agsas_3u:597": "duḥkhakṣayaḥ prabodhaś cāpy akṣayā śāntir eva ca // MandUpK_3.40 //",
  "GV05agsas_3u:598": "__________",
  "GV05agsas_3u:599": "MandUpKC_3.40",
  "GV05agsas_3u:600": "manaso nigrahāyattamabhayaṃ sarveṣāṃ yoginām /",
  "GV05agsas_3u:601": "kiṃ ca duḥkhakṣayo 'pi, na hyātmasaṃbandhini manasi pracalite duḥkhakṣayo 'sty avivekinām /",
  "GV05agsas_3u:602": "kiṃ cātmaprabodho 'pi manonigrahāyatta eva /",
  "GV05agsas_3u:603": "tathākṣayāpi mokṣākhyā śāntis teṣāṃ manonigrahāyattaiva //40//",
  "GV05agsas_3u:604": "_______________________________________________________________________",
  "GV05agsas_3u:605": "START MandUpK 3.41",
  "GV05agsas_3u:606": "utseka udadher yadvat kuśāgreṇaikabindunā /",
  "GV05agsas_3u:607": "manaso nigrahas tadvad bhaved aparikhedataḥ // MandUpK_3.41 //",
  "GV05agsas_3u:608": "__________",
  "GV05agsas_3u:609": "MandUpKC_3.41",
  "GV05agsas_3u:610": "manonigraho 'pi teṣāmudadheḥ kuśāgreṇaikabinduno9tsecanena śoṣaṇavyavasāyavadvyavasāyavatāmanavasannāntaḥ karaṇānāmanirvedādaparikhedato bhavatītyarthaḥ //41//",
  "GV05agsas_3u:611": "_______________________________________________________________________",
  "GV05agsas_3u:612": "START MandUpK 3.42",
  "GV05agsas_3u:613": "kimaparikhinnavyavasāyamātrameva manonigraha upāyaḥ? na, ityucyate /",
  "GV05agsas_3u:614": "upāyena nigṛhṇīyād vikṣiptaṃ kāmabhogayoḥ /",
  "GV05agsas_3u:615": "suprasannaṃ laye caiva yathā kāmo layas tathā // MandUpK_3.42 //",
  "GV05agsas_3u:616": "__________",
  "GV05agsas_3u:617": "MandUpKC_3.42",
  "GV05agsas_3u:618": "aparikhinnavyavasāyavānsan vakṣyamāṇenopāyena kāmabhogaviṣayeṣu vikṣiptaṃ mano nigṛhṇīyānnirundhyādātmanyevetyarthaḥ /",
  "GV05agsas_3u:619": "kiṃ ca līyate 'sminniti suṣupto layastasmiṃllaye ca suprasannam āyāsavarjitaṃ apī7tyetat,",
  "GV05agsas_3u:620": "nigṛhṇīyādityanuvartate /",
  "GV05agsas_3u:621": "suprasannaṃ cetkasmānnigṛhyata ityucyate /",
  "GV05agsas_3u:622": "yasmādyathā kāmo 'narthahetustathā layo 'pi /",
  "GV05agsas_3u:623": "ataḥ kāmaviṣayasya manaso nigrahavallayādapi niroddhavyamityarthaḥ //42//",
  "GV05agsas_3u:624": "_______________________________________________________________________",
  "GV05agsas_3u:625": "START MandUpK 3.43",
  "GV05agsas_3u:626": "kaḥ sa upāyaḥ? ityucyate-",
  "GV05agsas_3u:627": "duḥkhaṃ sarvam anusmṛtya kāmabhogān nivartayet /",
  "GV05agsas_3u:628": "ajaṃ sarvamanusmṛtya jātaṃ naiva tu paśyati // MandUpK_3.43 //",
  "GV05agsas_3u:629": "__________",
  "GV05agsas_3u:630": "MandUpKC_3.43",
  "GV05agsas_3u:631": "sarvaṃ dvaitamavidyāvijṛmbhitaṃ duḥkhamevetyanusmṛtya kāmabhogātkāmanimitto bhoga icchāviṣayastasmādviprasṛtaṃ mano nivartayedvairāgyabhāvanayetyarthaḥ /",
  "GV05agsas_3u:632": "ajaṃ brahmasarvamityetacchāstrācāryopadeśato 'nusmṛtya tadviparītaṃ dvaitajātaṃ naiva tu paśyati, abhāvāt //43//",
  "GV05agsas_3u:633": "_______________________________________________________________________",
  "GV05agsas_3u:634": "START MandUpK 3.44",
  "GV05agsas_3u:635": "laye saṃbodhayec cittaṃ vikṣiptaṃ śamayet punaḥ /",
  "GV05agsas_3u:636": "sakaṣāyaṃ vijānīyāt samaprāptaṃ na cālayet // MandUpK_3.44 //",
  "GV05agsas_3u:637": "__________",
  "GV05agsas_3u:638": "MandUpKC_3.44",
  "GV05agsas_3u:639": "evamanena jñānābhyāsavairāgyadvayopāyena laye suṣupte līnaṃ saṃbodhayenmana ātmavivekadarśanena yojayet /",
  "GV05agsas_3u:640": "cittaṃ mana ityanarthāntaram /",
  "GV05agsas_3u:641": "vikṣiptaṃ ca kāmabhogeṣu śamayetpunaḥ /",
  "GV05agsas_3u:642": "eva punaḥ punarabhyasyato layātsaṃbodhitaṃ viṣayebhyaśca vyāvartitaṃ nāpi sāmyāpannamantarālāvasthaṃ sakaṣāyaṃ sarāgaṃ bījasaṃyuktaṃ mana iti vijānīyāt /",
  "GV05agsas_3u:643": "tato 'pi yatnataḥ sāmyamāpādayet /",
  "GV05agsas_3u:644": "yadā tu samaprāptaṃ bhavati samaprāptyabhimukhībhavatītyarthaḥ,",
  "GV05agsas_3u:645": "tatastanna vicālayedviṣayābhimukhaṃ na kuryādityarthaḥ //44//",
  "GV05agsas_3u:646": "_______________________________________________________________________",
  "GV05agsas_3u:647": "START MandUpK 3.45",
  "GV05agsas_3u:648": "nāsvādayet sukhaṃ tatra niḥsaṅgaḥ prajñayā bhavet /",
  "GV05agsas_3u:649": "niścalaṃ niścarac cittam ekīkuryāt prayatnataḥ // MandUpK_3.45 //",
  "GV05agsas_3u:650": "__________",
  "GV05agsas_3u:651": "MandUpKC_3.45",
  "GV05agsas_3u:652": "samādhitsato yogino yatsukhaṃ jāyate tannākhādayet, tatra na rajyetetyarthaḥ /",
  "GV05agsas_3u:653": "kathaṃ tarhi?",
  "GV05agsas_3u:654": "niḥsaṅgo niḥspṛhaḥ prajñayā vivekabuddhyā yadupalabhyate sukhaṃ tadavidyāparikalpitaṃ mṛṣaiveti vibhāvayet /",
  "GV05agsas_3u:655": "tato 'pi sukharāgānnigṛhṇīyādityarthaḥ /",
  "GV05agsas_3u:656": "yathā punaḥ sukharāgānnivṛttaṃ niścalasvabhāvaṃ sanniścaradbahirnirgacchadbhavati cittaṃ tatastato niyamyoktopāyenātmanyevaikīkuryātprayatnataḥ /",
  "GV05agsas_3u:657": "cittasvarūpasattāmātramevāpādayedityarthaḥ //45//",
  "GV05agsas_3u:658": "_______________________________________________________________________",
  "GV05agsas_3u:659": "START MandUpK 3.46",
  "GV05agsas_3u:660": "yadā na līyate cittaṃ na ca vikṣipyate punaḥ /",
  "GV05agsas_3u:661": "aniṅganam anābhāsaṃ niṣpannaṃ brahma tat tadā // MandUpK_3.46 //",
  "GV05agsas_3u:662": "__________",
  "GV05agsas_3u:663": "MandUpKC_3.46",
  "GV05agsas_3u:664": "yathoktopāyena nigṛhītaṃ cittaṃ yadā suṣuöe na Öīyatena ca punarviṣayeṣuvikṣipyate,",
  "GV05agsas_3u:665": "aniṅganamacalaṃ nivātapradīpakalpam,",
  "GV05agsas_3u:666": "anābhāsaṃ na kenacitkalpitena viṣayabhāvenāvabhāsata iti,",
  "GV05agsas_3u:667": "yadaivaṃlakṣaṇaṃ cittaṃ tadā niṣpannaṃ brahma bahmasvarūpeṇa niṣpannaṃ cittaṃ bhavatītyarthaḥ //46//",
  "GV05agsas_3u:668": "_______________________________________________________________________",
  "GV05agsas_3u:669": "START MandUpK 3.47",
  "GV05agsas_3u:670": "svasthaṃ śāntaṃ sanirvāṇam akathyaṃ sukham uttamam /",
  "GV05agsas_3u:671": "ajam ajena jñeyena sarvajñaṃ paricakṣate // MandUpK_3.47 //",
  "GV05agsas_3u:672": "__________",
  "GV05agsas_3u:673": "MandUpKC_3.47",
  "GV05agsas_3u:674": "yathoktaṃ paramārthasukhamātmasatyānubodhalakṣaṇaṃ svasthaṃ svātmani sthitam,",
  "GV05agsas_3u:675": "śāntaṃ sarvānarthopaśamarūpam,",
  "GV05agsas_3u:676": "sanirvāṇaṃ nirvṛtinirmāṇaṃ kaivalyaṃ saha nirvāṇena vartate,",
  "GV05agsas_3u:677": "taccākathyaṃ na śakyate kathayitum,",
  "GV05agsas_3u:678": "atyantāsādhāraṇaviṣayatvāt,",
  "GV05agsas_3u:679": "sukhamuttamaṃ niratiśayaṃ hi tadyogipratyakṣameva /",
  "GV05agsas_3u:680": "na jātamityajaṃ yathā viṣayaviṣayam /",
  "GV05agsas_3u:681": "ajenānutpannena jñeyenāvyatiriktaṃ satsvena sarvajñarūpeṇa sarvajñaṃ brahmaiva sukhaṃ paricakṣate kathayanti brahmavidaḥ //47//",
  "GV05agsas_3u:682": "_______________________________________________________________________",
  "GV05agsas_3u:683": "START MandUpK 3.48",
  "GV05agsas_3u:684": "sarvo 'pyayaṃ manonigrahādirmṛllohādivatsṛṣṭirupāsanā coktā paramārthasvarūpapratipatyupāyatvena na paramārthasatyeti /",
  "GV05agsas_3u:685": "paramārthasatyaṃ tu",
  "GV05agsas_3u:686": "na kaścij jāyate jīvaḥ saṃbhavo 'sya na vidyate /",
  "GV05agsas_3u:687": "etat tad uttamaṃ satyaṃ yatra kiñcin na jāyate // MandUpK_3.48 //",
  "GV05agsas_3u:688": "__________",
  "GV05agsas_3u:689": "MandUpKC_3.48",
  "GV05agsas_3u:690": "na kaścijjāyate jīvaḥ kartā bhoktā ca notpadyate kenacidapi prakāreṇa /",
  "GV05agsas_3u:691": "ataḥ svabhāvato 'jasyāsyaikasyātmanaḥ saṃbhavaḥ kāraṇaṃ na vidyate nāsti /",
  "GV05agsas_3u:692": "yasmānna vidyate 'sya kāraṇaṃ tasmānna kaścijjāyate jīva ityetat /",
  "GV05agsas_3u:693": "pūrveṣūpāyatvenoktānāṃ satyānāmetattaduttamaṃ satyaṃ yasminsatyasvarūpe brahmaṇyaṇumātramapi kiñcinna jāyata iti //48//"
}