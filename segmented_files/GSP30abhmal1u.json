{
    "GSP30abhmal1u:0": "Abhinavagupta: Mālinīślokavārttika prathamaḥ kāṇḍaḥ",
    "GSP30abhmal1u:1": "vimalakalāśrayābhinavasṛṣṭimahā jananī bharitatanuś ca pañcamukhaguptarucir janakaḥ tadubhayayāmalasphuritabhāvavisargamayaṃ hṛdayam anuttarāmṛtakulaṃ mama saṃsphuratāt // 1.1 //",
    "GSP30abhmal1u:2": "yadīyabodhakiraṇair ullasadbhiḥ samantataḥ vikāsihṛdayāmbhojā vayaṃ sa jayatād guruḥ // 1.2",
    "GSP30abhmal1u:3_0": "sābhimarśaṣaḍardhārthapañcasrotaḥsamujjvalān yaḥ prādān mahyam arthaughān daurgatyadalanavratān śrīmatsumatisaṃśuddhaḥ sadbhaktajanadakṣiṇaḥ",
    "GSP30abhmal1u:3_1": "śambhunāthaḥ prasanno me bhūyād vākpuṣpatoṣitaḥ gurubhyo 'pi garīyāṃsaṃ yuktaṃ śrīcukhalābhidham",
    "GSP30abhmal1u:4": "vande yatkṛtasaṃskāraḥ sthito 'smi galitagrahaḥ // 1.5 //",
    "GSP30abhmal1u:5": "tato gurutaraḥ śrīmān bhūtirājo mahāmatiḥ jayatād bhaktajanatāsamuddharaṇasāhasaḥ // 1.6 //",
    "GSP30abhmal1u:6": "śrīsomānandasaṃbodhaśrīmadutpalaniḥsṛtāḥ jayanti saṃvidāmodasaṃdarbhā dikprasarpiṇaḥ // 1.7",
    "GSP30abhmal1u:7": "taddṛṣṭisaṃsṛticchedipratyabhijñopadeśinaḥ śrīmallakṣmaṇaguptasya guror vijayate vacaḥ // apy asaṃkhyanavāsvādacamatkāraikadurmadā yenānuttarasaṃbhogatṛptā me matiṣaṭpadī // 1.9 //",
    "GSP30abhmal1u:8_0": "tadekamayatām āpya svātmany eva tathā sthitā tad asyāḥ pronmiṣanty eva vividhā nādasaṃpadaḥ sacchiṣyakarṇamandrābhyām arthito",
    "GSP30abhmal1u:8_1": "'haṃ punaḥ punaḥ vākyārthaṃ vartaye śrīmanmālinyāṃ yat kva cit kva cit // 1.11 //",
    "GSP30abhmal1u:9_0": "aucityenetaratyāgād vācyavācakayor mithaḥ vartanāvarta etasmin sādhu śāstraṃ ca vārttikam ye 'harniśaṃ prakāśante sarvasya",
    "GSP30abhmal1u:9_1": "ca na gocare numo 'bhinavaguptāṃs tāñ śivacandrāṃśusaṃcayān jayanti jagadānandavipakṣakṣapaṇakṣamāḥ parameśamukhodbhūtajñānacandramarīcayaḥ //",
    "GSP30abhmal1u:9_2": "1.14 //",
    "GSP30abhmal1u:10_0": "aniyantritasadbhāvād bhāvābhedaikabhāginaḥ yat prāg jātaṃ mahājñānaṃ tadraśmibharavaibhavam tataṃ tādṛk svamāyīyaheyopādeyavarjitam",
    "GSP30abhmal1u:10_1": "vitatībhāvanācitraraśmitāmātrabheditam // 1.16 //",
    "GSP30abhmal1u:11_0": "abhimarśasvabhāvaṃ tad dhṛdayaṃ parameśituḥ tatrāpi śaktyā satataṃ svātmamayyā maheśvaraḥ yadā saṃghaṭṭam āsādya samāpattiṃ",
    "GSP30abhmal1u:11_1": "parāṃ vrajet tadāsya paramaṃ vaktraṃ visargaprasarāspadam anuttaravikāsodyajjagadānandasundaram bhāvivaktrāvibhāgena bījaṃ",
    "GSP30abhmal1u:11_2": "sarvasya yat sthitam // 1.19",
    "GSP30abhmal1u:12_0": "hṛtspandadṛkparāsāranirnāmormyādi tan matam etat paraṃ trikaṃ pūrvaṃ sarvaśaktyavibhāgavat atra bhāvasamullāsaśaṅkāsaṃkocavicyuteḥ",
    "GSP30abhmal1u:12_1": "svānandalīnatāmātramātricchākarmadṛktrayam // 1.21",
    "GSP30abhmal1u:13_0": "tathā ca guravaḥ śaivadṛṣṭāv itthaṃ nyarūpayan sa yad āste cidāhlādamātrānubhavatallayaḥ // tad icchā tāvatī jñānaṃ tāvat",
    "GSP30abhmal1u:13_1": "tāvat kriyā hi sā susūkṣmaśaktitritayasāmarasyena vartate // cidrūpāhlādaparamas tadābhinno bhaved iti nanu cedṛśi viśvātmabhūte",
    "GSP30abhmal1u:13_2": "saṃkocavarjanāt // 1.24",
    "GSP30abhmal1u:14_0": "vikalpakalpanāmūlāḥ kathaṃ śāstrādisaṃpadaḥ ucyate sarva evāyaṃ bodhaḥ saṃvitprabhāmayaḥ // prakāśarūpatāyogāc cidāmarśaghanātmakaḥ",
    "GSP30abhmal1u:14_1": "tatrāmarśasvabhāvo 'yaṃ yaḥ prakāśaḥ prakāśate // sa eva kiṃ na śāstraughaḥ kim anyair yuktiḍambaraiḥ paravāgdevatāviddhas",
    "GSP30abhmal1u:14_2": "tatrāsau kevalaṃ bhavet // 1.27 //",
    "GSP30abhmal1u:15_0": "na tu laukikamāyīyavarṇapuñjavicitritaḥ uktaṃ śrīpratyabhijñāyām ātmasaṃsthasya bhāsanam // asty eva na vinā tasmād icchāmarśaḥ",
    "GSP30abhmal1u:15_1": "pravartate svabhāvam avabhāsasya vimarśaṃ vidur anyathā prakāśo 'rthoparakto 'pi tulyo ratnādikair iti",
    "GSP30abhmal1u:16": "kiṃca yaḥ kaś canāmarśaś ciccamatkāragocaraḥ // 1.30 //",
    "GSP30abhmal1u:17": "hlādatāpādiviṣayas tadāsau bhavati sphuṭaḥ tadvimarśāntarālambasamucchalanayogataḥ // 1.31",
    "GSP30abhmal1u:18_0": "paścāt susphuṭatām eti tathā ca gurur ūcivān yathā svasaṃvidā siddhaṃ sukhādi vyavatiṣṭhate na hi vyavasthāsamaye vedyate",
    "GSP30abhmal1u:18_1": "tat svasaṃvidā tathāvaśyopagantavyaṃ svasaṃvitsādhanād iti // evam atrāpi paścād yaj jñānādyullāsavartmani sarvābhedamayī",
    "GSP30abhmal1u:18_2": "bhūmir yāvad āmṛśyatāṃ vrajet tāvat taducitodāravimarśāṃśasphuṭatvataḥ tādṛk sa eva śāstratvaṃ prāgvisargaḥ prapadyate //",
    "GSP30abhmal1u:18_3": "etad eva tu yuktaṃ syāt tathā hy anupadhau pare śāstrārthe 'pi samācāraleśaḥ ko 'pi vibhāvyate sa nūnaṃ sphuṭatādhāmabhāvijñānādiśaktimān",
    "GSP30abhmal1u:18_4": "uparāgāt tatas tattadvaicitryaparibṛṃhitaḥ // 1.37",
    "GSP30abhmal1u:19": "yathā mukhasya tadvyaktisthāne 'psu mukure maṇau khaḍge cañcalasadvṛttasūkṣmadīrghādikā sthitiḥ // 1.38 //",
    "GSP30abhmal1u:20": "tad itthaṃ parame rūpe prodbhūtā jñānasaṃpadaḥ anavacchinnahṛdayabījātmatrayasundarāḥ // 1.39",
    "GSP30abhmal1u:21_0": "yadā tūcchaladākārasvataraṅgāntarātmakān visisṛkṣati bhāvaughān bhairavaḥ śaktibṛṃhitaḥ // tadā tā eva vijñānasaṃpadas tadupādhijām",
    "GSP30abhmal1u:21_1": "īṣatkriyāsamācārayantraṇāṃ saṃśritā iva // 1.41 //",
    "GSP30abhmal1u:22": "paritas tattaraṅgaughasātmatāṃ samupāśrite tathāpi jagadānandasundare bodhabhairave // 1.42",
    "GSP30abhmal1u:23": "bhāvanirbharatāmātrasaṃtṛpte śaktiśālini pūrṇayā nijaśaktyaiva nyakkṛte śaktimatpade // 1.43",
    "GSP30abhmal1u:24_0": "tādṛg eva vimarśātmā jñānadhārā vijṛmbhate yasyāṃ bhogopadeśena ko 'pi hlādaḥ pravartate // yadīyasaṃvidācāracaryāvisrambhabhāvitaḥ",
    "GSP30abhmal1u:24_1": "bhogavrāto 'pi dhanyānāṃ niḥśreyasapadāyate // 1.45",
    "GSP30abhmal1u:25_0": "yatrocyate svaśaktyādikṣobhasaṃraṃbhanirbharā devasya yāgapriyatā viśeṣān mātṛmadhyataḥ // aiśvaryaśaktyudrekeṇa labdheśvarapadābhidhaḥ",
    "GSP30abhmal1u:25_1": "devo vijñānamahimā prodbhūto 'yaṃ prapañcitaḥ atrāpy anantabhāvāṃśasaṃyojanaviyojane prāgdaśābhedasaṃdhānād asaṃkhyatvam",
    "GSP30abhmal1u:25_2": "upāśrite // 1.48",
    "GSP30abhmal1u:26": "tadupādhivaśād eva saṃvijjñānapadojjhitāḥ tāyante vividhāḥ śāstrakriyājñānavibhūtayaḥ // 1.49",
    "GSP30abhmal1u:27": "mukhyas tv eṣa prapañco 'yaṃ pañcātmatvena carcitaḥ tathā ca vakṣyate tattvam abhinnam api pañcadhā // 1.50 //",
    "GSP30abhmal1u:28_0": "savyāpārādhipatvena taddhīnaprerakatvataḥ icchānivṛtteḥ svasthatvād ityādyair vākyasaṃcayaiḥ nanv etāvati sandarbhe deśakālakalākṛtāḥ",
    "GSP30abhmal1u:28_1": "bhedā na saṃbhavanty eva bāḍham om iti vacmahe // na hy atra kālatattvasya nāmamātraṃ vibhāvyate vaibhavy api mahākālī śaktir",
    "GSP30abhmal1u:28_2": "nātra vijṛmbhate tarhy abhinne svasaṃpūrṇe tadā paścāt punar yadā parataś ceti ko nv eṣa vācoyuktiparigrahaḥ atra brūmaḥ",
    "GSP30abhmal1u:28_3": "satyam eva vastutas tu sphuṭātmani jṛmbhite tattvasarge 'pi kāle 'py unmiṣitātmani bodhasya naiva santy etāḥ pūrvāparavikalpanāḥ",
    "GSP30abhmal1u:28_4": "kālo viśeṣaṇatvena yasmād bhavati bhedakaḥ // viśeṣaṇaṃ ca tat proktaṃ samaśīrṣikayaiva yat bhedena vedyatām eti yathā nīlaṃ",
    "GSP30abhmal1u:28_5": "saroruhaṃ // na ca bodhasya vedyatvaṃ kadācid upapadyate vedyatvaṃ bhāsamānatvaṃ tat prakāśaprasādataḥ prakāśaḥ sa sa bodhaś",
    "GSP30abhmal1u:28_6": "ca na ced bodhāntarasthiteḥ prakāśaniyamān nūnam anavasthā pravartate ata eva vimūḍhā ye bodham aprathamānakam arthaprathātmakaṃ",
    "GSP30abhmal1u:28_7": "brūyuḥ svavacovañcitās tu te // tasmāt kālo na bodhasya bhedakatvāya kalpate nāpi vedyasya kālo 'sau bhedakībhavituṃ kṣamaḥ",
    "GSP30abhmal1u:28_8": "viśvaṃ hi bodhābhinnaṃ tad atathātve na bhāsate prakāśena samāviṣṭaś citraṃ bhāvaḥ prakāśate viśvaprakāśa evaṃ syāt sarvasyaiva",
    "GSP30abhmal1u:28_9": "sadātanaḥ sati prakāśe bodhākhye sa prakāśatvam aśnute aprakāśo 'pi bhāvaś cet prakāśātmā sa vedyate aprakāśas tv asau bhāva",
    "GSP30abhmal1u:28_10": "ity atra śaraṇaṃ tamaḥ // 1.64 //",
    "GSP30abhmal1u:29_0": "yaś cāprakāśo bhāvātmā prakāśātmā sa cet kṛtaḥ nūnaṃ sa bhāvo naṣṭaḥ syāt svāprakāśatvavicyuteḥ nātadrūpaṃ prakāśaṃ ca kartuṃ",
    "GSP30abhmal1u:29_1": "vidhir api kṣamaḥ nanv etāvad idaṃbhāvaḥ prakāśe sati bhāsate astv etad eva kiṃtv ittham aprakāśaḥ prakāśatām bhāvasya cāprakāśatve",
    "GSP30abhmal1u:29_2": "prakāśībhāvite sati naivaṃ prakāśito bhāva iti vastusthitir bhavet tad alaṃ vyatiriktena prakāśena śivas tathā tasmāt prakāśa",
    "GSP30abhmal1u:29_3": "evāsau gīto yaḥ paramaḥ śivaḥ sa evācintyamahimā svātantryoddāmaghūrṇitaḥ // prakāśate tathā tais taiḥ svabhāvair acyutasthitiḥ",
    "GSP30abhmal1u:29_4": "nātra sarvatra sarvajñabhāvaḥ kaś cana śaṅkyate // 1.70 //",
    "GSP30abhmal1u:30": "ahaṃ caitro ghaṭaṃ vedmi na paṭaṃ, veda taṃ tv ayaṃ.",
    "GSP30abhmal1u:31": "nāyaṃ vetti paṭaḥ, so 'haṃ jāne ghaṭapaṭāv iti // 1.71 //",
    "GSP30abhmal1u:32": "vediṣyāmi na vā, pūrvam ajānāṃ naiva vā kva cit,",
    "GSP30abhmal1u:33": "krameṇa vedmi yugapad dvābhyām ubhayavarjitam. // 1.72 //",
    "GSP30abhmal1u:34": "sarvaṃ vedmi, na kiṃ cic ca jāne. naivāsmi kaś cana",
    "GSP30abhmal1u:35": "bhāvātmā, nanu naivāham. ahaṃ sarvaṃ ca sarvadā. // 1.73 //",
    "GSP30abhmal1u:36_0": "sarvam asmy aham evaikaḥ kiṃ sarvam itarad bhavet ityādir eka evāyaṃ prakāśaḥ pravijṛmbhate nanv eko yady asaḥ kaś cit, prakāśo",
    "GSP30abhmal1u:36_1": "na tadā paraḥ kathaṃ bhaved. aho mūḍhaḥ kathaṃ vyutpādyatām ayam // 1.75 //",
    "GSP30abhmal1u:37": "ekaḥ prakāśaḥ svātantryāc citrarūpaḥ prakāśate.",
    "GSP30abhmal1u:38": "vastutaś ca na citro 'sau, nācitro bhedadūṣaṇāt // 1.76 //",
    "GSP30abhmal1u:39": "ghaṭaprakāśe vastrasya prakāśo yadi saṃbhavet nāsau ghaṭaprakāśaḥ syād dviprakāśo hy asau bhavet // 1.77 //",
    "GSP30abhmal1u:40": "so 'pi cāstv eva, no nāsti tad idaṃ tvatpracoditam ghaṭātmanā prakāśo 'sya mā bhūd ity avatiṣṭhate // 1.78 //",
    "GSP30abhmal1u:41_0": "tac cāyuktaṃ prakāśasya bodhatvāt svātmajṛmbhaṇam lakṣaṇaṃ yadi tat ko 'yaṃ vṛthā vāgjālaḍambaraḥ paricchinnaprakāśatvaṃ",
    "GSP30abhmal1u:41_1": "jaḍasya kila lakṣaṇam jaḍād vilakṣaṇo bodho yato na parimīyate // 1.80",
    "GSP30abhmal1u:42": "tasmād arkasya sadbhāve siddhe kaḥ khalu bāliśaḥ brūyāt katham ayaṃ svāṃśuśubhritāśeṣabhūr iti // 1.81 //",
    "GSP30abhmal1u:43_0": "tasmāt siddhe prakāśe 'smin yāḥ prakāśavikalpanāḥ sarvās tāḥ sarvasaṃbhuktayoṣiccāritrapālanāḥ asiddhau ca prakāśasya ko",
    "GSP30abhmal1u:43_1": "'haṃ kiṃ tvaṃ tamo 'pi kim na kiṃ cid api vā kiṃ syāt tūṣṇīṃ syād api vā katham // 1.83 //",
    "GSP30abhmal1u:44_0": "tasmāt prakāśatādātmyalabdhabhairavabhāginām bhāvānām api kālo 'yaṃ na kiṃ cit kartum arhati hanta tarhi kathaṃkāraṃ tadetyādivacaḥkramaḥ",
    "GSP30abhmal1u:44_1": "śrūyatām uktam apy etat punar nirbhajya bhaṇyate yaḥ prakāśaḥ sa evāyaṃ pratibhāti tathā tathā naiva cānyasya kasyāpi sa",
    "GSP30abhmal1u:44_2": "tu bhāty eva kevalam sa eva paramodāraḥ sarvasyaivāvabhāsakaḥ svatantra iti tasyecchāśaktiḥ svātantryasaṃjñitā sa ca svātmani",
    "GSP30abhmal1u:44_3": "viśrāntas tadanyābhāvayogataḥ svātmaviśrāntir evaiṣā devasyānanda ucyate // svātantryamahimaivāsya svarūpād apṛthaksthitiḥ",
    "GSP30abhmal1u:44_4": "svaprakāśe nije dhāmni bhāsayed bhāvavibhramān bhāsanā ca kriyāśaktir iti śāstreṣu kathyate yayā vicitratattvādikalanā pravibhajyate //",
    "GSP30abhmal1u:44_5": "1.90",
    "GSP30abhmal1u:45_0": "bhāsanānavabhāte ca kathaṃ nāma prakalpate tad asyāntaḥsthitaṃ bhānaṃ jñānaśaktir ahaṃ smṛtā etāvad asya devasya yad rūpaṃ",
    "GSP30abhmal1u:45_1": "svātmamātrataḥ sa unmeṣa iti proktaḥ pañcaśaktis tato vibhuḥ triśaktir ekaśaktir vā devo vā kevalaḥ sthitaḥ śaktir evātha",
    "GSP30abhmal1u:45_2": "devī sā sāraśāstre nirūpyate vakṣyate ca jagaddhātuḥ kathitetyāditaḥ param saivaikā saty anekatvaṃ gacchatīti maheśinā sa",
    "GSP30abhmal1u:45_3": "cāyaṃ nirbharānandaviśrāntisvātmasusthitaḥ sodaryaiḥ śabdasaṃdarbhair bhāṣyate bhairavādibhiḥ savidhaṃ dūragaṃ vāpi yady",
    "GSP30abhmal1u:45_4": "apy asya na vastutaḥ śabdajātaṃ bhavet kiṃ cid anyad apy atha vā prabhoḥ // 1.96 //",
    "GSP30abhmal1u:46": "tathā ca bhāsayaty eva deva eṣa tathā tathā tatas tadanusāreṇa sarvo 'yaṃ kalpanākramaḥ // na ca tat kalpanāmātraṃ tathātve 'py atha kā kṣitiḥ",
    "GSP30abhmal1u:47": "tathā saṃkalpatāṃ devo yad vā kalpayatāṃ tathā // 1.98 //",
    "GSP30abhmal1u:48_0": "evaṃ caiṣa prakāśātmā saptatriṃśātmakāt paraḥ vaicitryabhāsanāṃ kurvan kālaṃ bhāsayati prabhuḥ vaicitryabhāsanaiveyaṃ kālaśaktir",
    "GSP30abhmal1u:48_1": "udāhṛtā tato 'vabhāsamānaitatkālaśaktyanurodhataḥ // 1.100",
    "GSP30abhmal1u:49_0": "āsmākīnāt tadetyādir uparāgaḥ pravartate na cāsau tatra nāsty eva tatra yan nāsti tat kutaḥ anyatra tanyatāṃ nāma tat prakāśavaśaṃ",
    "GSP30abhmal1u:49_1": "sthitam nanv evam apare tattvajāle śuddhetarasthitau śuddhāśuddhapade vāpi vidyādau tattvamaṇḍale śuddhabhairavasadbhāvād",
    "GSP30abhmal1u:49_2": "aviśeṣo bhaviṣyati // narīnṛtyāmahe hanta yatnād vyākhyeyam eva naḥ āyuṣmato yad dhṛdaye svayaṃ viparivartate // śuddhāśuddhavibhedo",
    "GSP30abhmal1u:49_3": "hi paramārthakathāsu no sa tu tatkṛta evāste mūḍhānāṃ dhiyi niścalaḥ // nanu śuddhetaratvākhyo yadi bhedo na vāstavaḥ vyācikīrṣitam",
    "GSP30abhmal1u:49_4": "evaitac chāstraṃ vivadate tataḥ aśuddhatvaṃ hi tattvānāṃ dīkṣayā śodhanaṃ tataḥ ityādi bahudhā bhedapradhānātra yataḥ sthitiḥ",
    "GSP30abhmal1u:49_5": "ucyate nādvaye 'muṣmin dvaitaṃ nāsty eva sarvathā uktaṃ hi bhedavandhye 'pi vibhau bhedāvabhāsanam tad eva khalu saṃsāre",
    "GSP30abhmal1u:49_6": "māyāvidyādibhiḥ padaiḥ bandha ity ucyate tatra rūḍhāḥ saṃsāriṇo matāḥ taccintānusṛter eṣāṃ śuddhāśuddhādiniścayaḥ kiṃ ca",
    "GSP30abhmal1u:49_7": "śāstram idaṃ samyag bhagavadyogadeśakam bhagavadyogam advaitaṃ nirdvandvaṃ ca pracakṣate tasyopadeśa itthaṃ syād yadi yāvadvibhedavat",
    "GSP30abhmal1u:49_8": "saṃbhāvyate tan nirbhajya nirbhajyaiva nirūpyate advaite bhairavavibhau yat praveśopaveśayoḥ ābhyāsikī sthitir nāsti tau",
    "GSP30abhmal1u:49_9": "hi bhedaikajīvitau ataḥ saṃbhāvyanikhiladvaitaśaṅkāvyapohane // gurūṇāṃ ca śiśūnāṃ ca yatnaḥ sarvo vijṛmbhate ato dvaitam",
    "GSP30abhmal1u:49_10": "ihāśaṅkyāśaṅkya sarvaṃ pratanyate tad yāvadgati saṃbhāvya na tu kutrāpy udāsyate tathā hi yadi nāmṛṣṭaṃ dvaitaṃ tarhy ekam",
    "GSP30abhmal1u:49_11": "eva sat // 1.115 //",
    "GSP30abhmal1u:50_0": "cidbrahma tad alaṃ tattvasaṃkhyākalpananirṇayaiḥ pañcatriṃśatitā kasmāt tattvānāṃ tan nirūpyate tasmād dvaitasya bhedātmasthiter",
    "GSP30abhmal1u:50_1": "yāvadgati graham kṛtvā yas tatpratikṣepas tena niḥśaṅkatā bhavet // 1.117 //",
    "GSP30abhmal1u:51_0": "etad eva ca vijñāne nirbhidyaivopadeśanam yathāsaṃbhavi yad vajrapakṣāṇāṃ tad vidāraṇam // tathā hi śrīmatā stotre bhaṭṭanārāyaṇena",
    "GSP30abhmal1u:51_1": "tat namas te bhavasaṃbhrāntabhrāntim udbhāvya bhindate jñānānandaṃ ca nirdvandvaṃ deva vṛtvā vivṛṇvate nirdvandvam iti nirdvaitaṃ",
    "GSP30abhmal1u:51_2": "prakaṭīkriyate padam // 1.120 //",
    "GSP30abhmal1u:52": "udbhāvyante bhramāś ceti cakāro 'trādbhutāvahaḥ",
    "GSP30abhmal1u:53": "iha cādvaitam eveti purataḥ prataniṣyate // 1.121 //",
    "GSP30abhmal1u:54": "adhvaśuddhyādikaṃ dvaite 'nupapattīti vakṣyate abhedena vinā naitan nanu bhedaṃ vināpi kim satyaṃ kiṃtv advaye tattve bhedo 'pi na na yujyate",
    "GSP30abhmal1u:55": "idaṃ hi tat parādvaitaṃ bhedatyāgagrahau na yat // 1.123 //",
    "GSP30abhmal1u:56_0": "bhede tu viśvabhāvānāṃ svasvabhāvavyavasthiteḥ abheda iti śabdo 'yaṃ manye bhedayate rasāt tad alaṃ prakṛtaṃ nirūpyate parameśaḥ",
    "GSP30abhmal1u:56_1": "kila bhedakalpanām prakaṭīkurute yathā tathā nanu kālo 'pi vijṛmbhate tathā // 1.125 //",
    "GSP30abhmal1u:57": "na tathāpi ca yāti bhinnatāṃ paramārthena kadācid eva saḥ yugapat sa hi saṃvidātmakaḥ",
    "GSP30abhmal1u:58": "nanv ittham ekaghanabhāvavimarśasāre saṃvedane yad aham eṣa karomi citraḥ jānāmi vā tad apare 'pi na maitracaitra-",
    "GSP30abhmal1u:59": "prāyā vidadhyur athavāpi kathaṃ na vidyuḥ // 1.127 //",
    "GSP30abhmal1u:60": "aho māyāgranthir nibiḍatama eṣo 'tra bhavatām idaṃ hi prabrūmaḥ svaparam iha nāsty ekam abhidam",
    "GSP30abhmal1u:61": "ahaṃ vedmīty eṣā ghaṭatanuviśeṣaprakaṭatā prathāś citrākārāḥ paramahasi bhāntīti kathitam tasmād ghaṭaṃ vedmy aham ity amutra bhedo na kaścin nanu me ghaṭo 'yam",
    "GSP30abhmal1u:62": "bhātīti bhedapratibhānam asti naitan na tasyaiṣa śivas tathāyam // 1.129 //",
    "GSP30abhmal1u:63_0": "ata eva dvaipāyanamukhyās teṣu svaśāstradeśeṣu mamakāram eva mṛtyuṃ khaṇḍanadāyitvataḥ prāhuḥ tad evaṃ kālakalanopādhijātoparāgajāḥ",
    "GSP30abhmal1u:63_1": "tadetyādi pratāyante paratattve 'pi saṃvidaḥ // 1.131",
    "GSP30abhmal1u:64_0": "tatra pūrṇaikarūpatvāt sarvaṃ sarvatra cāpi tat anyathā khaṇḍanāyogān na pūrṇā pūrṇatā bhavet tataḥ pūrṇatayā sarvaṃsahabhairavadhāmani",
    "GSP30abhmal1u:64_1": "pañcātmako 'yaṃ śāstrārthaḥ śāmbhavaḥ. śaktyaṇusthitim nyakkṛtyaiṣa parāṃ devīṃ svātmany udrecya vartate itthaṃ sa visisṛkṣuḥ",
    "GSP30abhmal1u:64_2": "san bhāvān visraṣṭṛtāpadāt pūrvam ucchalitānandaghanām abhajata sthitim visraṣṭṛtāpade tv eṣa visargāveśabhāg api // riktībhaviṣyann",
    "GSP30abhmal1u:64_3": "ānandaghanayā pūrṇayā citā tāvad ānandaśaktyaṃśavisargāveśanirbharaḥ // 1.136",
    "GSP30abhmal1u:65_0": "vartamānaḥ svaśaktyoghapūrṇaś cābhūd bhaviṣyati riktaśaktir iti tryātmacitrasaṃvedanātmakaḥ tadāsau devadevaḥ syād visraṣṭari",
    "GSP30abhmal1u:65_1": "pade sphuṭam nanu kiṃ vartamānāṃśe saṃsto bhūtabhaviṣyatī kiṃ nāma bhavatā jñātaṃ te svatantre 'pi ke cana vartamānāvadher",
    "GSP30abhmal1u:65_2": "bhūtaṃ bhaviṣyac ca vibhajyate yac ca yatra na viśrāntaṃ tad vibhajyeta vai kutaḥ kathaṃ cāvadhibhāvaḥ syād vartamānasya",
    "GSP30abhmal1u:65_3": "te prati // 1.140 //",
    "GSP30abhmal1u:66": "tayor avadhimattvaṃ vā tat praty api kathaṃ bhavet viśvasya viśvam avadhis tadvad vā jāyate na kim // 1.141 //",
    "GSP30abhmal1u:67_0": "tasmād bhūtaṃ bhaviṣyac ca vartamānākhyasaṃvidi rūḍham eveti tatraiva yadi viśrāntim āvahet yadi cātraiva nikhilakalpanāraśmimaṇḍalam",
    "GSP30abhmal1u:67_1": "avisphārya kṣaṇaṃ tiṣṭhet saṃniruddhanijasthitiḥ tan nijāmṛtavisphāracamatkāraikacarvaṇām labhate paramānandasudhāsandohavāhinīm //",
    "GSP30abhmal1u:67_2": "1.144 //",
    "GSP30abhmal1u:68_0": "tathā hi sūryaraśmyoghapūrṇaḥ syāc candramā yadā tadā sūryakarān bhūyo yāvan na visisṛkṣati tāvat svamaṇḍalābhoge kṣaṇaṃ",
    "GSP30abhmal1u:68_1": "viśrāntisusthitaḥ antaḥsthaviśvadevāṃśatarpaṇāpātram ucyate // evaṃ bhāvaprakāśārkamarīcinicayāñcite svabodhacandramahasi",
    "GSP30abhmal1u:68_2": "vartamāne hṛdantare // 1.147 //",
    "GSP30abhmal1u:69": "viśrānto 'ntaḥsthitodāracitsudhāsārasundare",
    "GSP30abhmal1u:70": "antaḥsthasvāmṛtāpūro vamyate na bahir yataḥ // 1.148 //",
    "GSP30abhmal1u:71_0": "tata evāntar evāsau ghūrṇamānaḥ samucchalan svāntaḥsthadevatācakratarpaṇāhaṃvidātmakaḥ // jāyate yāvad uddāmyet tāvat svakaraṇakramaḥ",
    "GSP30abhmal1u:71_1": "niruddhe raśmipaṭale vibhavābhāvayogataḥ // 1.150",
    "GSP30abhmal1u:72_0": "na bhūtaṃ na bhaviṣyac ca vartamānād vibhajyate avibhāgas tayor yāvat tāvat kā vartamānatā bhūtabhāvisvabhāvābhyāṃ sā hi",
    "GSP30abhmal1u:72_1": "yāti vibhāgitām tad asmin saṃvidavadhau viśramya tuṭimātrakam kālagrāsaparo yogī jāyate khecaraḥ kṣaṇāt uktaṃ hi bhāvābhāso",
    "GSP30abhmal1u:72_2": "yaḥ kālaḥ sa kalanātmakaḥ // svasaṃvidraśmisaṃsphāro bhāvābhāvaḥ sa nāparaḥ tasmāt svaraśmisaṃrodhadvāraruddhādhvamaṇḍalaḥ",
    "GSP30abhmal1u:72_3": "kālagrāsaikarasiko jāyate khecaraḥ svayam tad uktaṃ parameśena tantre śrīḍāmarābhidhe // 1.155",
    "GSP30abhmal1u:73": "niruddhya raśmicakraṃ svaṃ pītvāmṛtam anuttamam kālobhayāparicchinne vartamāne sukhī bhavet rodho 'pi nāma naitasmin saṃkocaparivarjite",
    "GSP30abhmal1u:74": "tadabhāvān na visphāro grāsatṛptī tathātra ke // 1.157 //",
    "GSP30abhmal1u:75_0": "kiṃ tūktanītyā saṃrodhasphāragrāsādi bhāsate na tathābhāsanāc cānyad vastu viśvatra kiṃ cana ity alaṃ khecarīcakragoṣṭhyālāpena",
    "GSP30abhmal1u:75_1": "bhūyasā ko vābhinavagupte 'smin yogaḥ saṃvedanakrame // prakṛtaṃ brūmahe devīvisṛṣṭāś citrasaṃvidaḥ yāvat tāvad tad ūrdhvordhvaṃ",
    "GSP30abhmal1u:75_2": "sroto yad bhedavarjitam saurabhargaśikhādīni tataḥ śāstrāṇi tenire uktaṃ bhargaśikhāyāṃ ca devena parameṣṭhinā // ūrdhvasrotodbhavaṃ",
    "GSP30abhmal1u:75_3": "jñānam idaṃ tat paramaṃ priye paramadhvaninordhvordhvasaṃvidrūpābhidhāyinā īśānavaktraniryātāt siddhāntād bhedam ādiśat atrāpi",
    "GSP30abhmal1u:75_4": "pūrvabhedāṃśavyāmiśrībhāvacitritāḥ // vijñānasaṃpadas tāṃs tāṃs tanvate śāstravibhramān iha yāvat tu mukhyeyaṃ ṣaḍātmā śāstrasaṃtatiḥ",
    "GSP30abhmal1u:75_5": "etatpūrvārdhabhāgīni trikaśāstrāṇi yāni tu ṣaḍardhasaṃjñayā tāni gurubhir bhāṣitāny alam // na tu gūḍharahasyatvād evaiṣa",
    "GSP30abhmal1u:75_6": "vacanakramaḥ evaṃ hi dvādaśārdhārdham ityādy api na kiṃ bhavet atra śaktitrayaṃ mukhyaṃ saṃpūrṇasthiti kalpate ananyonyoparodhena",
    "GSP30abhmal1u:75_7": "pūrṇaṃ pūrṇacidātmakam tataḥ paraṃ tu tritayaṃ kasyāṃcid guṇitājuṣi anyasyāṃ guṇatābhāji yāmalaṃ paribhāṣyate // paścād visṛṣṭe",
    "GSP30abhmal1u:75_8": "'rthaughe tadvaicitryopādhiyogataḥ pṛthagbhāvaviyogāsu svātmaśaktiṣu pañcasu citspandecchāvidākarmarūpāsu svaucitīvaśāt pañcabrahmāṅgasubhagāt",
    "GSP30abhmal1u:75_9": "sphuradbhāvāṃśabodhajam rūpaṃ śāstrātmatāṃ prāptaṃ pañcadhaiva vijṛmbhate tathā hi prāg anantāntaḥsthitabhāvaughajṛmbhaṇam",
    "GSP30abhmal1u:75_10": "yāvat karoti bhagavāṃs tāvad īśamukhasthitiḥ antaḥsthāyā abhinnāyāḥ kriyāśakter vijṛmbhaṇe kramād unmiṣite tāvān eṣa sphāraḥ",
    "GSP30abhmal1u:75_11": "pratāyate kriyāśakteḥ sphuṭaḥ sphāro māyātvaṃ pratipatsyate māyātattvasvarūpe hi śiveśānīti vakṣyate śuddhaśuddhetarāśuddhaviśvanirmāṇakāriṇaḥ //",
    "GSP30abhmal1u:75_12": "1.174",
    "GSP30abhmal1u:76_0": "pañcamantratanoḥ śambhor nirmeyāśuddhasaṃgatiḥ asty eva pūrvakoṭyāṃ hi sarvam eva vyavasthitam tathā hi svagṛhāt kvāpi yiyāsoḥ",
    "GSP30abhmal1u:76_1": "prathamakṣaṇe yāvat kiṃ cana gantavyaṃ yac ca tanmadhyavṛtti tu // 1.176 //",
    "GSP30abhmal1u:77": "tuṭipāte 'pi sarvajñasarvakartṛtvalabdhṛtā tata eva viśeṣāṃśaniṣkampakuśalātmanām // 1.177",
    "GSP30abhmal1u:78_0": "tathā hi jātyakhaḍgāgradhārāsaṃsparśasaṃmitā sphurattvasamakālaṃ dhīr viśeṣāṃśān prakarṣati ratnatattvasphuṭaprajño vidyuttatkāladarśitān",
    "GSP30abhmal1u:78_1": "tāṃs tān viśeṣāṃś cinute ratnānāṃ bhūyasām api anekasvarasaṃbhārasparśalāghavayojite vīṇāyām ekavistāre vaicitryaṃ vetti",
    "GSP30abhmal1u:78_2": "tanmayaḥ // 1.180",
    "GSP30abhmal1u:79_0": "nibiḍābhyāsadhārāgraviśrāntaśravaṇendriyaḥ vetty eva tatsvarāṃśāntaḥśrutyūnādhikatām api // āstām abhedavāde 'sminn ayatnenaiva",
    "GSP30abhmal1u:79_1": "siddhyati etad yatra vibhāte 'pi bhede vāstavam advayam bhedaikajīvite śāstre yāvad etad sthitaṃ sphuṭam tathā hi pātañjalinā",
    "GSP30abhmal1u:79_2": "pāde vaibhūtanāmani nyarūpyata `prātibhād vā sarvam' atra mayāpi ca",
    "GSP30abhmal1u:80": "prātibhe prathamonmeṣe saṃvidrūpiṇy akhaṇḍite // 1.184 //",
    "GSP30abhmal1u:81_0": "sthitaḥ sarvasphurattātmā sarvasiddhiphalodayaḥ evaṃ jagati nirmeye nirmitsāsvīkṛtaṃ balāt aśuddham api tadrūpanānāvaicitryayogy",
    "GSP30abhmal1u:81_1": "api sāmānyākārarūpeṇa dalaṃ bhedātmasundaram // 1.186",
    "GSP30abhmal1u:82_0": "āste pronmiṣitaṃ saiṣā bhedābhedātmikā sthitiḥ ata eva hi sādākhye jñānaśaktisvarūpiṇi // aśuddhileśakāluṣyāt parāparatayā",
    "GSP30abhmal1u:82_1": "sthitiḥ teneśabhuktād etasmād apy ūrdhvapadabhāginaḥ // 1.188",
    "GSP30abhmal1u:83_0": "māyāprakaṭanautsukyāt tatsaṃskārajuṣas tathā bahukriyāsamārambhamayaṃ vividhamantraṇam // prādurbhūtaṃ mahājñānasantateś",
    "GSP30abhmal1u:83_1": "ca śivapradam sa hi tatrāparo bhāvaḥ parabhāvanimīlitaḥ // na tu rūḍhim upāgacched aśuddhordhvavidhāv iva tena vaiṣṇavabauddhādiśāsanāntaraniṣṭhitāḥ",
    "GSP30abhmal1u:83_2": "yathā samyaṅ na mucyante na tathā śaivasaṃskṛtāḥ atimārgakramakulatrikasrotontarādiṣu // 1.192",
    "GSP30abhmal1u:84": "parameśānaśāstre tu ye samyag dīkṣitā narāḥ teṣāṃ naivāpavargasya lābhe bhedo 'sti kaś cana na caitadatirikto 'pi mokṣopāyo 'sti kaś cana",
    "GSP30abhmal1u:85": "kevalaṃ kvāpy anāyāsāj jīvanmuktikrameṇa ca // 1.194 //",
    "GSP30abhmal1u:86_0": "śīghram eva parā siddhir yathāsmaddarśaneṣv iti kvāpi tattvāvalīyogaparipāṭīkramāc cirāt // tais taiḥ kriyākalāpaiś ca labhyate",
    "GSP30abhmal1u:86_1": "paramaṃ phalam ata evāsti saṃhāradṛśām kauliky apīha dṛk yathoktaṃ kālapādādau dīkṣayec chvapacān iti cidunmeṣādikāḥ pañca",
    "GSP30abhmal1u:86_2": "yāḥ pūrvaṃ prāgabhedataḥ proktāḥ parasmiṃś cinnāthe bhairave samavāyataḥ tā eva bhāvopādhyaṃśalabdhabhedavibhāvitāḥ bhedāṃśam",
    "GSP30abhmal1u:86_3": "eva puṣṇanti prāgabhedajuṣo 'py alam tathā hy odanasaṃbhogo yo dehasyopacāyakaḥ kaphasaṃcayapātena sa dehasyāpacāyakaḥ nanu",
    "GSP30abhmal1u:86_4": "devasya viśvātmābhede 'pi svāparicyuteḥ // 1.200",
    "GSP30abhmal1u:87_0": "vikāriṣv eva yogyānām upādhīnāṃ gatiḥ kutaḥ tadupādhivaśād bhedo bhairave bhāvasaṃbhavāt // iti nāsmanmanobhūmāv upāroḍhum",
    "GSP30abhmal1u:87_1": "ivārhati tūṣṇīṃ vikāriṇo bhāvāḥ santīti hy atisāhasam // 1.202",
    "GSP30abhmal1u:88_0": "devaḥ sa eva viśvātmā tathārūpeṇa bhāsate anupādher abhinnasya bhinnam aupādhibhāsanam // nanv itthaṃ tad asatyaṃ syāt kathaṃ",
    "GSP30abhmal1u:88_1": "satyaṃ tad eva hi tathāvabhāsanād anyat kva kiṃ satyaṃ nirūpyatām // 1.204 //",
    "GSP30abhmal1u:89": "nanv evaṃ svapnasaṃsāraḥ kiṃ satyaṃ kiṃtv asau kila abhīṣṭārthakriyāvandhyo 'satyo vyavahṛtaḥ param // 1.205 //",
    "GSP30abhmal1u:90_0": "etac cāgre prapañcena yuktiyuktaṃ nirūpyate tasmād unmeṣaśaktir yā pūrvam āsīd abhedinī // bhāvonmeṣasvarūpāsau yātā tatpuruṣasthitim",
    "GSP30abhmal1u:90_1": "yad abhinnaṃ tad agrāhyaṃ yac ca grāhakam īśvaram adhunā tat sthitaṃ grāhyaṃ bhedāt tadgrāhakaṃ bhidaḥ puruṣākhyaṃ tataḥ",
    "GSP30abhmal1u:90_2": "proktaṃ sṛṣṭeḥ prārambhayogataḥ susphuṭapratyabhijñānān mukhyaṃ vaktraṃ ca bhaṇyate ata evātra visarabhāvasthitivighātakam",
    "GSP30abhmal1u:90_3": "nānāruggrahasaṃghātaviṣādi paricarcyate anekayuktidalitavyādhisaṃśāntasusthitāḥ // 1.210 //",
    "GSP30abhmal1u:91": "atra susphuṭatāṃ yānti bhāvā bhedaikavṛttayaḥ bhāvatvam eva yat sarvaṃ tat tv idaṃ pūrvajaṃ mukham // 1.211 //",
    "GSP30abhmal1u:92_0": "sarvataś ca guṇotkarṣād īśānasyordhvavaktratā dikkālakalanāśūnye na tu digbhedakalpanāḥ // yo hi yasmād guṇotkṛṣṭa iti cordhvo",
    "GSP30abhmal1u:92_1": "bhaviṣyati tato bhāvān yadā samyag icchatīcchāvibhūtitaḥ tadecchāyāṃ samārūḍhāḥ sā cecchā caiva nirmalā yena tanmayatāyogāt",
    "GSP30abhmal1u:92_2": "saṃvidaikyaṃ spṛśanty amī kiṃtūpādhyuparaktecchāsaṃchādanatirohitāḥ te tadānīṃ sthitā bhāvā devas tu svaiṣaṇāsthitaḥ parācīnitasaṃvittivaktro",
    "GSP30abhmal1u:92_3": "na ca parāṃ sthitim pūrṇām adhyuṣitas tena suṣupta iva bhāsate // asuptaś ca prabuddhatvāt tasya svāpo nimīlanam na hy asti",
    "GSP30abhmal1u:92_4": "paramārthena bhairavānandasaṃvidaḥ tasmin paraprakāśe hi nimīlattvam upāgate pralayāt tannimīlattvamitir vā kutra bhāsatām //",
    "GSP30abhmal1u:92_5": "anābhātaṃ ca no vastu vyomasadmagavākṣavat so 'pi vā kalpitākāraś citprakāśe prakāśate // tad amīlita evāyaṃ nimīlann iva",
    "GSP30abhmal1u:92_6": "tiṣṭhati prabhūṇām avikalpyā hi śaktir durghaṭakāriṇām // idaṃ sukhena ghaṭate duḥkhena ghaṭate tv idaṃ ity ābhāsanavaicitrye",
    "GSP30abhmal1u:92_7": "svatantro hi sa eva naḥ tad eva tasya svātantryaṃ śaktir niyatināmikā yayā ruddhaḥ paśur jātu svātantryaṃ naiva vindati tadapekṣābalāt",
    "GSP30abhmal1u:92_8": "proktā patyau durghaṭakāritā na hi viśvātmanaḥ kiṃ cit sughaṭaṃ vātha durghaṭam kiṃ muhur muhur etenāsakṛn nanu nirūpitam",
    "GSP30abhmal1u:92_9": "hantāvismṛtiśīlaṃ tvāṃ praty etat syād apārthakam ekam uddiśya kiṃtv etatsaṃrambho na virājate kiṃ hy ekāṅkurasaṃpattyai",
    "GSP30abhmal1u:92_10": "prāvṛṣeṇyāḥ payomucaḥ marmasthānam idaṃ cātra vyutpādyo hi janaḥ sa ca vyāpto hṛdbhuvi karmaughakṛṣṭāyāṃ saukumāryataḥ māyābījotthitānantavikalpāṅkurakandalaiḥ",
    "GSP30abhmal1u:92_11": "bhedābhimānajanitavācanaucityasevitaiḥ // 1.227 //",
    "GSP30abhmal1u:93_0": "yāvad vidyāmahādāvajvālayaiṣā punaḥ punaḥ nālabdhā tāvad asyaitad dvaitaṃ rohet punaḥ punaḥ tīkṣṇayuktikuṭhāraughaiḥ sadvidyāvahnidīpitaiḥ",
    "GSP30abhmal1u:93_1": "nirbhinno bhedaviṭapī punar naiva prarohati evaṃ deve suṣuptāṃśamadhyāsīne sthitā api asaddeśīyatāṃ yānti bhāvāḥ śvabhrakapitthavat //",
    "GSP30abhmal1u:93_2": "atra tādṛśam eva svaṃ jñānaṃ vairāgyanirbharam nirupākhyaṃ nirālambaṃ vyajṛmbhata vibhāgataḥ kapālamālābharaṇāḥ śmaśānapadavāsinaḥ",
    "GSP30abhmal1u:93_3": "asmātparāṅmukhībhūtā bhūtasaṃghātagocarāḥ // 1.232 //",
    "GSP30abhmal1u:94": "bhogyaṃ jugupsāvadhi sarvam eva bhoktā hy ahaṃ kaḥ kila deha eṣaḥ carmāsthimātraṃ na ca sāram atra leśāṃśabhāge 'pi kadācid asti // 1.233 //",
    "GSP30abhmal1u:95": "ittham abhyasyamānās te parāṃ vairāgyasampadam pratikṣaṇam upāruhya nimīlanti tadāhatāḥ // kim etad iti dhāvanti duḥkhe 'pīndriyavṛttayaḥ",
    "GSP30abhmal1u:96": "etad evam iti prāyo virajyante sukhād api // 1.235 //",
    "GSP30abhmal1u:97": "dṛṣṭānuśravikārthaughavaitṛṣṇye vaśatādhiyaḥ tatparaṃ puruṣakhyāter guṇavaitṛṣṇyam ity api nanv akāṇḍe 'pi pṛcchāmaḥ kiṃ cid yadi na kupyate",
    "GSP30abhmal1u:98": "* kim akāṇḍe bhedakāṇḍabhedakāṇḍaghaṭāvadhau // 1.237 //",
    "GSP30abhmal1u:99_0": "tarhi saṃvid iyaṃ śuddhā svabhāvād eva cet katham aśucibhyo 'pi bhogebhyo rasāt spṛhayatetarām nanv avismṛtiśīlatvābhimānaḥ",
    "GSP30abhmal1u:99_1": "kvādhunā gataḥ alaṃ vā buddhyupālabdhair uktam apy etad ucyate svabhāvād eva saṃvittiḥ prakāśaparamārthikā viśvāvabhāsayogena",
    "GSP30abhmal1u:99_2": "bhātīti hi vipañcitam // 1.240",
    "GSP30abhmal1u:100": "ataś ca saṃvido devyā viśvasmin bhāvamaṇḍale svātmany evocchalattvaṃ kiṃ khaṇḍanādāyi jāyate yadāpi parameśānaśaktyā bhedo 'vabhāsyate",
    "GSP30abhmal1u:101": "tadāpi saṃvid bhāveṣu dhāvatīti vivicyate // 1.242 //",
    "GSP30abhmal1u:102": "yathā loṣṭahradajvālāśvāsakumbhaviyatsthitiḥ dharāmbudhimahātejaḥsamīrānantakhātmatām // 1.243",
    "GSP30abhmal1u:103_0": "yāty eva mitirūpeyaṃ saṃvit svocchalitā kramāt saṃvidrūpasajātīyān bhāvān evānudhāvati // nyarūpyata tathā caitat kenāpi",
    "GSP30abhmal1u:103_1": "parameśinā nimnaṃ taḍāgapānīyaṃ kaḥ pravartayituṃ kṣamaḥ // paripūrṇe punas tasmin pravāhāḥ sarvatomukhāḥ nanu kiṃ kāṃś cid",
    "GSP30abhmal1u:103_2": "evetthaṃ saiṣā svaniyater balāt // 1.246 //",
    "GSP30abhmal1u:104_0": "itthaṃ dhāvati tac cāsyā rāgatattvātmakaṃ vapuḥ tatrāpi ca tathā rāgābhāsa eva sa dhāryatām cidātmani tu rāgo 'stu ko 'py",
    "GSP30abhmal1u:104_1": "anyārūṣaṇātmakaḥ nanv itthaṃ cet kathaṃ nāma sā kutrāpi virajyate hanta prakṛta evāyaṃ vādaḥ saṃgatim āgataḥ yadā hi citir",
    "GSP30abhmal1u:104_2": "evaiṣā sarvataḥ saṃkucatsthitiḥ // krameṇa bhogopāyebhyo bhogyebhyo dehato bhujaḥ bhogād bhoktus tathā śūnyā mahāpralayabhāg",
    "GSP30abhmal1u:104_3": "iva // 1.250 //",
    "GSP30abhmal1u:105_0": "jāyate rudrarūpaiṣā daśā sāṃhārikī yataḥ sadyojātaś ca yad rudraḥ puruṣaś ceśvarātmakaḥ // śrīmān sadāśivo deva īśānaś ceti",
    "GSP30abhmal1u:105_1": "gīyate viṣṇur vāmaḥ kajy aghora iti caitad bhaviṣyati // antaḥsthasarvaśaktitvenaikaikasyāpi bṛṃhaṇāt brahmāṇy etāni kathyante",
    "GSP30abhmal1u:105_2": "bṛhattvād viśvabṛṃhaṇāt tadanyaśaktyudrekāṃśe hy ata eva vivakṣite pratyekam asti brahmādihetupañcakayogitā // 1.254",
    "GSP30abhmal1u:106_0": "saiva śāstreṣu bhedena teṣu teṣu pratanyate ataś ca sadyojāte 'smin mukhyā raudradaśā sthitā sā ca saṃkocarūpāpi cidvikāse",
    "GSP30abhmal1u:106_1": "bhaviṣyati yallīnau brahmaviṣṇvaṃśau tenādhaḥkurute balāt // vastvabhāvamayītyādidaśā rudrādhidevatā bhinnaprameyeti śrīmadutpalena",
    "GSP30abhmal1u:106_2": "nyarūpyata // 1.257",
    "GSP30abhmal1u:107": "jāto 'pi bhedatanmātre saṃkocaṃ yad upāgataḥ tato vyatinimīlete bhoktṛbhogyāv iha sphuṭam ajātam iva tad viśvam atra sadyo 'vabhāsate",
    "GSP30abhmal1u:108": "sadyojātapadaṃ tena śūnyasaṃvedanātmakam // 1.259 //",
    "GSP30abhmal1u:109_0": "tataḥ śūnyapadasyāntar yāvat sa ca vivikṣati devas tāvat svayaṃ bodhe viśvaṃ procchalati sthitam jānāti seyaṃ nāthasya jñānaśaktir",
    "GSP30abhmal1u:109_1": "vikāsinī tayor vikāsiciddhāmni līnatvam upapāditam // 1. |261 |",
    "GSP30abhmal1u:110": "saṃvidaḥ śūnyarūpāyā vikāso viśvam eva tat //",
    "GSP30abhmal1u:111": "tathā hi ghanasauṣuptaviśrāntivaśanirbharaḥ // 1.262 //",
    "GSP30abhmal1u:112_0": "tāṃs tān gṛhāpaṇādyaṃśān vetti svapnapadābhidhān ata eva na sā sṛṣṭiḥ sthitir eva tu sā tathā pūrvasṛṣṭeṣu bhāveṣu tad dhi",
    "GSP30abhmal1u:112_1": "vijñānamātrakam tathā ca jāgrato rūpāt svapno bhedena jāyate kiṃtu jāgratpadādīnāṃ pratyekaṃ bahubhedatā nirṇeṣyate tato",
    "GSP30abhmal1u:112_2": "yuktaṃ sṛṣṭirūpeṇa bhāsanam // ato nijavibodhena tān bhāvān vyāpnuvan vibhuḥ etais tyājayate tāṃ svām audāsīnyadaśāṃ vibhuḥ",
    "GSP30abhmal1u:112_3": "jñānaśakter iyaṃ jṛmbhā tajjñānasthitibhāvinaḥ bhāvāḥ prayānti pūrṇatvaṃ vikāsinijatejasaḥ paramaḥ khalu saṃkocaḥ sadyojātapade",
    "GSP30abhmal1u:112_4": "bhavet yad eṣāṃ svasvarūpasya niṣṭhā naiva sma jāyate vinā saṃvidupārohaṃ sattāsattā jaḍo 'jaḍaḥ",
    "GSP30abhmal1u:113": "anīlaṃ nīlam ityādivyavasthā kalpatāṃ katham // 1.269 //",
    "GSP30abhmal1u:114": "yad uvācotpalagurur yathā sadasatāṃ tathā jaḍājaḍānāṃ na svātmaviśeṣa iti niścitam // 1.270",
    "GSP30abhmal1u:115_0": "tasmād bodhabharollāsavisṛṣṭasvaparasthitim cidanuprāṇanāṃ viṣvag vamann ānandasundarām // cidekavapuṣā viśvaṃ svīcikīrṣaṃś",
    "GSP30abhmal1u:115_1": "cidātmani svabodhaśaktivamanāt sa devo vāma ucyate // 1.272",
    "GSP30abhmal1u:116_0": "svabodhaśaktyudrekeṇa yady apy eṣa prayacchati bhāvānāṃ svavapus tādṛk tathāpi paramārthataḥ svīkartum icchan saṃhāram eṣāṃ",
    "GSP30abhmal1u:116_1": "kalpayate bhidaḥ ato bhedavyavasthāyāṃ vāmo 'sau parameśvaraḥ atra saubhāgyaniḥṣyandi tādṛg jñānaṃ pratāyate saubhāgyaṃ socyate",
    "GSP30abhmal1u:116_2": "teṣāṃ bhinnānāṃ svīkriyaiva yā // 1.275 //",
    "GSP30abhmal1u:117_0": "bhāvānāṃ ca vicitrāṇāṃ bhogāṅgānāṃ svaśaktitaḥ svakautukakalālokād ucchalanty eva yā citiḥ saiva svabhāvarāgeṇa viśvaṃ rañjayate",
    "GSP30abhmal1u:117_1": "yataḥ vyakto hi rañjayed viśvaṃ vyaktiś cāsya svarūpataḥ yaiva procchalitāvasthā svīkārecchābharodayaḥ tadraśmisārasarvasve",
    "GSP30abhmal1u:117_2": "kṣaṇaṃ tiṣṭhaty ananyadhīḥ kiṃ nākarṣati kiṃ naiṣa ca bhāvayati yogavit tata evocyate śāstre nārakto rañjayed iti // kāmasthaṃ",
    "GSP30abhmal1u:117_3": "kāmamadhyasthaṃ kāmāṅkuśapuṭīkṛtam kāmena sādhayet kāmān kāmaṃ kāmeṣu yojayet // kāmaḥ svīkartum icchaiva tadācchādanayogataḥ",
    "GSP30abhmal1u:117_4": "viśvaṃ sādhayate kāmī kāmatattvam idaṃ yataḥ tathā hi parame svātmany adhyāsya sthairyam añjasā taducchalitasaṃbodhakalāsaṃchādanakramāt",
    "GSP30abhmal1u:117_5": "viśvaṃ kāmāṅkuśādhīnaṃ kiṃkaratvena bhāsate adhyātmasiddhayā yuktyā tv anayaiva nijodaye // prāṇaḥ puryaṣṭakaṃ dehaṃ vyāpya",
    "GSP30abhmal1u:117_6": "viśvaṃ prakarṣati tattvasya kāmatattvasya prakaṭīkriyayā yataḥ siddhacakreṣv idaṃ gopyaṃ kiṃ vā na prakaṭīkṛtam śūnyānandāt",
    "GSP30abhmal1u:117_7": "prasṛtyaiva devaḥ procchalitātmakaḥ vartamāno nijāḥ śaktīr vikāsyaiva pravartate yatrāsya pravivikṣāsti yataś ca prāvṛtad",
    "GSP30abhmal1u:117_8": "vibhuḥ sarvāḥ śaktīr asau bhāvaḥ svātmany udrecya vartate tataś cidātmako devo nyagbhūta iva bhāsate udbhūtās tu vibhānty",
    "GSP30abhmal1u:117_9": "etāḥ pronmeṣecchāvidikriyāḥ ataś catuṣkayukto 'sau yady api pratibhāsate tathāpi śaktigaṇanā vastuto 'sya bhavet kutaḥ",
    "GSP30abhmal1u:118": "atraiva bhāvabhedāṃśanirmūlanakalā yataḥ // 1.289 //",
    "GSP30abhmal1u:119": "sthitas tataḥ samācāro lokātikrāntagocaraḥ anantaśaktivaicitryād atrāpy uccāṭanādayaḥ // 1.290",
    "GSP30abhmal1u:120": "saṃhāralīlābhūyiṣṭhā api tās tāḥ kriyāḥ sthitāḥ tad itthaṃ jñānaśaktyante bhāvānāṃ vapuṣi sthite // 1.291 //",
    "GSP30abhmal1u:121_0": "kriyāśaktir athāntyaiva tān saṃharati sādaram yathā sūkṣmatamā śaktir unmeṣākhyā parāvadhau sraṣṭavyabhāvasthaulyena sthūlākāreva",
    "GSP30abhmal1u:121_1": "bhāsate tathaivaiṣā kriyāśaktir yasyāṃ bhāvā nimeṣitāḥ svasvarūpasthitā kāpi pūrṇeva pravijṛmbhate nanv asty eva kriyā yasyāṃ",
    "GSP30abhmal1u:121_2": "bhedaḥ pratyavabhāsate maivaṃ sarvā kriyā bhedaṃ praty uta prāg vyapohati tathā hi bhedabhūmau ye kāṣṭhajvalanataṇḍulāḥ ta",
    "GSP30abhmal1u:121_3": "eva pākāviṣṭatve bhedaṃ projjhanti sādaram yadi bhinnasvarūpās te pākaikyaṃ tat kathaṃ bhavet // 1.296 //",
    "GSP30abhmal1u:122_0": "bhinnaṃ svarūpam aṅgānāṃ na hi yuktyopapadyate nanu pāko na kaś cit sa yat tan nānāsvarūpakam jvalanakledadāhādi tat pāka",
    "GSP30abhmal1u:122_1": "iti śabdyate bhinnā eva kriyāḥ sarvāḥ phalam ekaṃ prati sthitāḥ pāka ity ucyate nānyā kriyā nāmāsti kācana etad eva kathaṃ",
    "GSP30abhmal1u:122_2": "bahvya ekaṃ phalam abhīpsitam // kathaṃ saṃpādayeyus tāḥ. pūrvoktād eva hetutaḥ",
    "GSP30abhmal1u:123": "nanu locanadīpārthamanaskārair api sphuṭam // 1.300 //",
    "GSP30abhmal1u:124_0": "janyate jñānam ekaṃ tat tathaivātra bhaviṣyati so 'yaṃ kardamasaṃmardamalinībhūtavigrahaḥ marau marīcikāmbhobhiḥ snānecchur",
    "GSP30abhmal1u:124_1": "abhidhāvati bhinnasvarūpād yady ekam asti vastv iti saṃbhavaḥ tarhi kāraṇabhedena na bhedaḥ pāramārthikaḥ atha bhinnasvarūpaṃ",
    "GSP30abhmal1u:124_2": "tad ekaṃ cety upagamyate // svabhāvabhedo bhedāyety etat tyaktaṃ vrataṃ bhavet nanv itthaṃ sā kriyā mā bhūd ekā kāṣṭhādi",
    "GSP30abhmal1u:124_3": "kārakam // 1.304 //",
    "GSP30abhmal1u:125": "phalaṃ janayatām evam apy astu na hi naḥ kṣatiḥ kriyā hi nāma nāsmākam anyā śaktis tv asau yataḥ // 1.305 //",
    "GSP30abhmal1u:126_0": "śaktiś ca phalabhitkḷptyā bhāvātmaivāvibhedataḥ sā ca śaktir vibhor eva sa ca viśvātmavigrahaḥ phalakārakabhedena na bhinnā",
    "GSP30abhmal1u:126_1": "paramārthataḥ svātmany abhinne 'pi vibhor evaṃ bhedāvabhāsanāt kriyāśaktir iti proktā yayā kartā maheśvaraḥ nanu yat paśavaḥ",
    "GSP30abhmal1u:126_2": "kuryuḥ kathaṃ tad upapadyatām te hi bhedaikajīvatvāt kuryur bhedavatīṃ kriyām alam etena paśavaḥ kathaṃ kuryur iti sphuṭam",
    "GSP30abhmal1u:126_3": "sa eva svavacaśchinno vādo vandhyāsutādivat na hi kumbhakṛtaḥ kvāpi kadācit kartṛtā bhavet yadi nāsau maheśākhyāt kartur",
    "GSP30abhmal1u:126_4": "avyatirekabhāk nanu kiṃ svit kulālena kumbho 'pi kriyate tataḥ īśasya viśvakartṛtve kiṃ paṭe 'pi na kartṛtā yady evaṃ tat",
    "GSP30abhmal1u:126_5": "kulālena paṭo 'pi kriyate na kim // 1.312 //",
    "GSP30abhmal1u:127": "nanv evaṃ sati no kartā ko 'py anya iti karmaṇām",
    "GSP30abhmal1u:128": "śubhāśubhānāṃ svaphalaṃ kartuṃ kaṃ prati hetutā // 1.313 //",
    "GSP30abhmal1u:129": "evam evaitad āyuṣmaṃs tathāhy evaṃ vijānatām na kiṃ cana phalaṃ kvāpi śubhāśubhasamudbhavam itthaṃ ye tu na jānanti bhuñjate te 'vipaścitaḥ",
    "GSP30abhmal1u:130": "tad eva karmasaṃjñaṃ tu malam ajñānamūlakam // 1.315 //",
    "GSP30abhmal1u:131_0": "etad evānumanyaiva kecit saṃvittimātrakam saṃmanyante hy akartāraṃ kartṛtvānupapattitaḥ // citsvarūpādhikaṃ hy asya yat tat",
    "GSP30abhmal1u:131_1": "kartṛtvam ucyate taj jāḍyam arpayed asmai cidādhikyaprasaṅgataḥ prakṛteḥ kartṛtā puṃsi nanu nāmopacaryate etan nyāyapathāpetair",
    "GSP30abhmal1u:131_2": "vṛthā jegīyate gṛhe // 1.318",
    "GSP30abhmal1u:132": "upacāro hi no vastutathātvaṃ pratipadyate vyapadeśaḥ paraṃ tādṛg vastuśūnyo 'stu tāvatā // nopacārikavahnitvavyapadeśe 'pi mānavaḥ himānīśīkarāsārivātotthaśiśirāpahaḥ // 1.320 //",
    "GSP30abhmal1u:133_0": "draṣṭuḥ puṃsaś ca na draṣṭrī prakṛtiḥ parigīyate na cānyo 'sti varāko 'taḥ kartṛbhāvopacārakaḥ kiṃ ca prayojanaṃ tasya kartṛtvavyavahārajam",
    "GSP30abhmal1u:133_1": "vyapadeśas tu nāvastu parivartayituṃ kṣamaḥ // ye 'py ātmānaṃ nayavidaḥ kartāraṃ samupāgaman te 'pi praśnam imaṃ tāvad asmākaṃ",
    "GSP30abhmal1u:133_2": "pratibhārpitam kiṃ yādṛglokasaṃsiddhakartṛtvaṃ karmayogataḥ spandātma tad vibhau spandahīne samupapadyate nanu jñānaṃ cikīrṣā",
    "GSP30abhmal1u:133_3": "ca yatnaś ceti guṇatrayam samavaiti yad atrāsya tat kartṛtvam udāhṛtam itthaṃ bālamatīnāṃ dhīr vipralabhyeta vañcakaiḥ dārakā",
    "GSP30abhmal1u:133_4": "api vā vidyur na saṃvedanavarjitāḥ tatra jñānaṃ na kartṛtvaṃ sarvatrāsty eva tad yataḥ icchāyatnāv api prāyaḥ saṃstaḥ sarvasya",
    "GSP30abhmal1u:133_5": "sarvataḥ // 1.327 //",
    "GSP30abhmal1u:134_0": "kumbhakāro gṛhābhāvaparitāpitacetanaḥ jānann icchan sayatno 'pi kiṃ kuryān nātmano gṛham // nanu kartuṃ na jānāti tataḥ kartuṃ",
    "GSP30abhmal1u:134_1": "na cecchati tasmāt kartuṃ na yatate tad gṛhaṃ kurutāṃ kathaṃ kartum ity eva yad rūpaṃ jñānādīnāṃ viśeṣaṇam karotes tatra",
    "GSP30abhmal1u:134_2": "ko 'rthaḥ syād yadi saspandatā kila // 1.330 //",
    "GSP30abhmal1u:135_0": "tadāsau spandituṃ vetti prepsatīti bhaved vacaḥ tac ca svātmagataṃ nāsya spanditaṃ vaibhavodbhavāt anyad aspanditaṃ jñānaṃ",
    "GSP30abhmal1u:135_1": "śarvasyāpi na saṃbhavet jñānecchāyatnavattvaṃ ca karaṇaṃ tasya bhāṣitam ātmanaḥ kartum ity asya tato 'rthapravivecane",
    "GSP30abhmal1u:136": "jānātīcchan prayatate jñātuṃ yatitum eṣitum // 1.333 //",
    "GSP30abhmal1u:137": "pratyekam iti yo 'rthaḥ sa kartuṃ vettīti śabditaḥ cikīrṣitṛtvaṃ caitat syān na kartṛtvaṃ punar bhavet // 1.334 //",
    "GSP30abhmal1u:138_0": "tathātve mānasaiḥ sāmyaṃ bhaved vākkāyakarmaṇām vākkāyakarmabhir vāsya kathaṃ kartṛtvam āpatet mānasāny api karmāṇi kathaṃ",
    "GSP30abhmal1u:138_1": "tasyeti gīyatām tadguṇatrayasadbhāve manovākkāyasambhuvām // 1.336",
    "GSP30abhmal1u:139_0": "karmaṇāṃ saṃciter eṣa karmabhāgīti cen nanu upacāro 'yam evaṃ syāt sa cāvastv iti varṇitam kiṃ cātmagamahattvādidravyāntaguṇasaṃnidhau",
    "GSP30abhmal1u:139_1": "tāni santīti kiṃ so 'pi kartṛtvāyatano bhavet na cāstv ity upagantavyaṃ muktāv api hi tad bhavet anyātmaguṇasāṃnidhye samaś",
    "GSP30abhmal1u:139_2": "caiṣa vidhir yataḥ // 1.339 //",
    "GSP30abhmal1u:140_0": "ātmasv ataḥ pravarteran kṛtanāśākṛtāgamāḥ kiṃ ceśvareṇa sarvatra buddhimattāvyapekṣiṇi // saṃniveśādhike kārye nimittatvaṃ",
    "GSP30abhmal1u:140_1": "kṛtaṃ yadi svaiḥ svaiś ca samavāyānyakāraṇāṃśaiḥ prapūrite kam aṃśaṃ kumbhakārādeḥ prātuṃ bhavatu hetutā na hi so 'sty aṃśaleśo",
    "GSP30abhmal1u:140_2": "'pi sarvakartari yaṃ prati // 1.342 //",
    "GSP30abhmal1u:141_0": "na jñānecchāyatnam asti kartṛtvaṃ nānyad ity api tasmān nānyasya kartṛtvaṃ kadācid api saṃbhavet īśvarād īśvarasyāpi svātantryaṃ",
    "GSP30abhmal1u:141_1": "kartṛtāṃ viduḥ tad itthaṃ parameśānāṃ bhede bhede 'pi vātmanām prabhavanti na karmāṇi bandhanāya svabhāvataḥ tasmād idam",
    "GSP30abhmal1u:141_2": "amuṣmāt syāt karmaṇo vā śubhāśubham tad aiśvaryam amuṣyaiva vihitaṃ parameśituḥ nirṇītam etad anyatra mayaiva vitataṃ yataḥ //",
    "GSP30abhmal1u:141_3": "tad alaṃ prakṛtaṃ brūmaḥ kriyāśaktir iyaṃ parā aghoratvena devasya tata eva prakīrtitā // dākṣiṇyam ata evāsyā bhāvānāṃ śivasaṃśraye",
    "GSP30abhmal1u:141_4": "yato 'ñjasaiva mārgo 'yaṃ yā kriyā ca na sātmikā nanu nātra sthitāḥ kecid bhāvā ye śivatāśritāḥ kartāraḥ satyam itthaṃ tu",
    "GSP30abhmal1u:141_5": "bodhyamāno 'vadhārayet deśakālakriyākārakalpanāpathavarjitaḥ devadevas tathaivāsya śaktiḥ sā viśvarūpiṇī // 1.350",
    "GSP30abhmal1u:142": "tad viśvam api kālādikalaṅkāṅkakalojjhitam",
    "GSP30abhmal1u:143": "\\hspace{3cm} bhairavābhedavartinam // 1.351 //",
    "GSP30abhmal1u:144_0": "tatsvātantryāt svatantraṃ tat svātmani procchalat sthitam yato bhāti tato 'py astaśivāveśabahiṣkṛtam ata eva parā seyaṃ dakṣiṇāghorarūpiṇī",
    "GSP30abhmal1u:144_1": "yad vakṣyate jantucakre śivadhāmaphalapradāḥ // 1.353",
    "GSP30abhmal1u:145_0": "parāḥ prakathitās tajjñair aghorāḥ śivaśaktayaḥ anyatrāpi kriyāśaktiḥ śivasya paśuvartinī bandhayitrī svamārgasthā jñātā",
    "GSP30abhmal1u:145_1": "siddhyupapādinī akārādihakārāntaḥ prasaro yaḥ pragīyate // sa eva bindunilayād asvaratvam upāśritaḥ kriyāśaktivijṛmbheyaṃ",
    "GSP30abhmal1u:145_2": "samastavarṇamālikā // 1.356",
    "GSP30abhmal1u:146": "kroḍīkṛtāv aham iti parāmarśasvarūpiṇī tiṣṭhaty eva. tataḥ pūrṇaparāhaṃkārasasphuraḥ // 1.357",
    "GSP30abhmal1u:147": "anantādiviriñcāntapaśusaṃghātaghasmaraḥ nijodaradarīnītacarācarajagadvrajaḥ // 1.358 //",
    "GSP30abhmal1u:148_0": "svacaitanyavimarśāntar grastapudgalasaṃcayaḥ yāvad ullasitas, tāvat kriyāśaktisvarūpataḥ // asaṃvijñānaniḥsaṃkhyavaicitryacarcitasthiteḥ",
    "GSP30abhmal1u:148_1": "anantakāryaśāntyādisaumyaraudrabhidātmanaḥ // api svagrāsamāhātmyaprakaṭīkṛtasusthiteḥ aucityād vividhākārā api bhairavatejasaḥ //",
    "GSP30abhmal1u:148_2": "1.361",
    "GSP30abhmal1u:149": "riktapūrṇobhayabhavapunarāvṛtticitritāḥ śāktasvarūpaviśvākhyasvāṃśagrāsaikalampaṭāḥ // 1.362",
    "GSP30abhmal1u:150": "lokakālacirārūḍhabhāvonmūlanabhāvitāḥ śaktayo nijavisphārād raśmipuñjaṃ nijaṃ nijaṃ // 1.363",
    "GSP30abhmal1u:151": "prasārayantyaḥ saṃkalpasatyabhāvasamāśrayāt svocitāny eva lokotthavāmācārabahiṣkṛteḥ // 1.364",
    "GSP30abhmal1u:152": "ghaṭayanty eva śāstrāṇi yātāni paripūrṇatām yādṛk prathamasaṃbhūto lokātikrāntigocare // 1.365",
    "GSP30abhmal1u:153": "samācāraḥ sa evātra grastabhedadaśo bhavet pūrṇeyaṃ parameśasya mahāsṛṣṭir iha sthitā // 1.366",
    "GSP30abhmal1u:154": "yasyāṃ saṃhārasṛṣṭyaṃśā viśve te madhyavartinaḥ sā cādyā sṛṣṭir ity eva naiva vaktuṃ bhavet kṣamam // 1.367 //",
    "GSP30abhmal1u:155_0": "adeśakāle tattve hi katham ādyādisaṃbhavaḥ jāgraddaśeyaṃ sā mukhyā pronmeṣapadabhāginī // brahmaiṣa nijaśaktyaṃśasaṃbodhakamalāsanaḥ",
    "GSP30abhmal1u:155_1": "tā etāḥ sauśivād rūpāt prabhṛti brāhmam antataḥ rūpaṃ kṛtvā vijṛmbhante saṃvinnāthasya śaktayaḥ etāvān eva devo 'yam iti",
    "GSP30abhmal1u:155_2": "yady api śakyate na vaktum aprameyatvāc cidrūpasya maheśituḥ prabodhapañcadaśikāmadhye tādṛṅ mayā sphuṭam // uktaṃ mitaprakāśatvaṃ",
    "GSP30abhmal1u:155_3": "jaḍasya kila lakṣaṇam jaḍād vilakṣaṇo bodho yato na parimīyate // 1.372",
    "GSP30abhmal1u:156": "tathāpi svayam etādṛg devo mānavivarjitaḥ nijasvātantryayogena kṛtvātmānaṃ carācaram // 1.373",
    "GSP30abhmal1u:157_0": "īśatatpuruṣājātair udbhūtair udbubhūṣubhiḥ ekakaiḥ ṣaḍbhir, ekena trikeṇa, dvyātmakais tribhiḥ jāyate śivabhedānāṃ daśānāṃ",
    "GSP30abhmal1u:157_1": "vividhā sthitiḥ ata eva vicitrābhyaḥ saṃvidbhyo miśratāvaśāt // citrāṇy atra śivākhye 'pi bhedajñānāni tenire",
    "GSP30abhmal1u:158": "yadā trayāṇāṃ vaktrāṇāṃ vāmadakṣiṇasaṃgatiḥ // 1.376 //",
    "GSP30abhmal1u:159_0": "tadā pratyekaśaktitvaṃ bhaviṣyadbhavadudbhavaiḥ ṣaṇṇāṃ tritve rudrabhedas tenāṣṭādaśadhā sthitaḥ ekaikaṃ pañcavaktraṃ ca",
    "GSP30abhmal1u:159_1": "vaktraṃ yasmāt pragīyate daśāṣṭādaśabhinnasya tato bhedair asaṃkhyatā pūrvoditayathāsvasvajñānakarmavicitritāḥ nirṇīyante",
    "GSP30abhmal1u:159_2": "yatas teṣu tena no punaruktatā // 1.379",
    "GSP30abhmal1u:160_0": "anyānya eva bodho hi samācāraḥ kriyākramaḥ tatra tatra tathā proktaḥ sarvas tu śivadhāmagaḥ yathā jalakaṇāh sarve viśrāmyanti",
    "GSP30abhmal1u:160_1": "mahāmbudhau tathā jñānakriyāḥ sarvāḥ saṃvitsindhau maheśvare mitam api jalaṃ bhūmau sūryāṃśubhiḥ kila pīyate tad api ca punar",
    "GSP30abhmal1u:160_2": "vṛṣṭidvāraiḥ prayāti mahārṇavam jagati nikhilaṃ jñānaṃ karma sphuṭaṃ kim api svayaṃ kim api ca paraiḥ pāramparyāc chivārṇasi",
    "GSP30abhmal1u:160_3": "majjati // 1.382 //",
    "GSP30abhmal1u:161_0": "yac cānte dakṣiṇe hārdaṃ liṅgaṃ hṛt paramaṃ matam tad apy antaḥkṛtāśeṣasṛṣṭabhāvasunirbharam bhedabhāvakamāyīyatejoṃśagrasanāc",
    "GSP30abhmal1u:161_1": "ca tat sarvasaṃhārakatvena kṛṣṇaṃ timirarūpadhṛt // 1.384",
    "GSP30abhmal1u:162_0": "vijñānaśāstre kathitam ata eva maheśinā līnaṃ mūrdhni viyat sarvam ityādi timiraṃ vibhoḥ // evam eva durniśāyāṃ kṛṣṇapakṣāgame",
    "GSP30abhmal1u:162_1": "ciram bhāvayed bhairavaṃ rūpaṃ bhāvayadbhir durābhidam uktaṃ ca yatra svar duḥkhaṃ tamo vādvayasaṃvṛte nāvidyākarmasaṃbandhaḥ",
    "GSP30abhmal1u:162_2": "pāratantryādidarśanāt tad atra timirākāre bhairavīye vapuṣy alam antarlīnatayā bhāti yāvad vaktracatuṣṭayam // 1.388",
    "GSP30abhmal1u:163": "udbubhūṣu tathodbhūtaṃ tirodhitsu tirohitam tato yugapad evaitadbhidā ṣoḍaśakātmakam // 1.389",
    "GSP30abhmal1u:164_0": "dakṣe vaisargike hārde svatantre ca śive viśat aṣṭāṣṭakātmakaṃ śāstraṃ yugapad bhairavābhidham itthaṃ tantraṃ rudraśivabhairavākhyaṃ",
    "GSP30abhmal1u:164_1": "sthitaṃ tridhā vastuto hi tridhaiveyaṃ jñānasattā vijṛmbhate bhedena bhedābhedena pūrṇenābhedasandhinā tathā ca mukhyāḥ śāmbhavyas",
    "GSP30abhmal1u:164_2": "tisra icchādiśaktayaḥ tatraiva tu prapañcena pañcaśaktyādiyojanam itthaṃ madhye vibhinnaṃ tat trikam eva paraṃ tathā śāstram",
    "GSP30abhmal1u:164_3": "asmadgurugṛhe saṃpradāyakramāt sthitam ata eva hi naikaṭyād vāmadakṣiṇaśāstrayoḥ // dhārā prāntadharāprānte kaulikī pravijṛmbhate",
    "GSP30abhmal1u:164_4": "tato 'pi saṃhṛtāśeṣabhāvopādhisunirbharaḥ // bhairavaḥ paramārthodyadravabṛmhitavṛttikaḥ īśānavāmadakṣāsu tāsu śaktitrayaṃ",
    "GSP30abhmal1u:164_5": "kramāt aparādiparāprāntaṃ kroḍīkṛtyāvatiṣṭhate // 1.396 //",
    "GSP30abhmal1u:165": "tad vibhāvayati bhedavibhāgaṃ tatsphuṭatvakṛd atho tam anantam saṃgrasiṣṇu parameśvararūpaṃ vastutas triśira eva nirāhuḥ // 1.397 //",
    "GSP30abhmal1u:166": "ūrdhvavāmatadanyāni tantrāṇi ca kulāni ca rūḍhāny amuṣyāṃ dhārāyāṃ bhedasaṃkocahānaye // 1.398",
    "GSP30abhmal1u:167_0": "paraprakāśaviṣayas trikārthas traidham āsthitaḥ sa eṣa parameśena jñānacandrākhyayoditaḥ // sa eva sarvaḥ śāstrārthaḥ paravāgvṛttisaṃśritaḥ",
    "GSP30abhmal1u:167_1": "anullasitatadvācyavācakādivibhaktikaḥ // 1.400",
    "GSP30abhmal1u:168_0": "paścāt tu jñānaśaktyaṃśaprādhānyasphuritātmani kriyāśaktau susūkṣmāyāṃ sādākhyaiśvaryasaṃpadi paśyantīmadhyamādhāmni sañjalpollekhayogataḥ",
    "GSP30abhmal1u:168_1": "padavākyasvarūpeṇa vartate varṇarūpiṇā // 1.402",
    "GSP30abhmal1u:169": "svacchandaśāstre tenoktaṃ svayaṃ devaḥ sadāśivaḥ pūrvottarapadair vākyais tantraṃ yojitavān iti // 1.403 //",
    "GSP30abhmal1u:170": "tathā ca tatraivoktaṃ tatsuśivāvaraṇe 'dhvani",
    "GSP30abhmal1u:171": "suśivāvaraṇaṃ pūrvaṃ tatra jñeyaḥ sadāśivaḥ // 1.404 //",
    "GSP30abhmal1u:172": "śivadaśakasaṃyukto rudrāṣṭādaśakānvitaḥ adhikāro hīśatattve tajjighṛkṣā tu sauśive // 1.405",
    "GSP30abhmal1u:173_0": "varaṇe binduto bhogadhāmni vibhavato vibhoḥ bhairavākhyasya bodhasya śaktitattve paraṃ trayam sthitis tasmād īśvarordhve",
    "GSP30abhmal1u:173_1": "sadāśivapadād adhaḥ suśivāvaraṇenoktā śrīmatsvacchandaśāsane // tadanantaram etāsu śivarudrabhidāsv alam māyīyādhvani kḷptāsu",
    "GSP30abhmal1u:173_2": "śivair uktaḥ śivābhidhaḥ // bhedo rudraiś ca rudrākhya iti prāpto vicitratām tataḥ prodyatkriyāsāraprollāsāt kramaśaḥ sphuṭam //",
    "GSP30abhmal1u:173_3": "1.409 //",
    "GSP30abhmal1u:174": "sarvagocaramāyīyaśrutavaikharyupāśritāḥ varṇavākyapadātmānaḥ śāstrārthā lokagocarāḥ // 1.410",
    "GSP30abhmal1u:175_0": "samāśritya pravartante tāṃs tāṃs tantrāvatārakān tena prathamato yāvan māyīyāṃ vaikharīṃ darīm māyīyavarṇasaṃdṛbdhaḥ śāstrārtho",
    "GSP30abhmal1u:175_1": "nāyam āgataḥ antaḥ sāravibodhaikaparavāṅmayavarṇakaḥ // 1.412",
    "GSP30abhmal1u:176_0": "akṛtrimaparāveśamūlasaṃskārasaṃskṛtaḥ śāstrārtho laukikānto 'sti saptatriṃśe pare vibhau // tatrāsatāṃ hi bhāvānāṃ kvāpi",
    "GSP30abhmal1u:176_1": "nāsty eva satyatā svāminy avinayākrāntaprakṛtau vinayaḥ kutaḥ tasmāt samastaśāstrārthaḥ paratattvātmanā sthitaḥ ato vedādayo",
    "GSP30abhmal1u:176_2": "'py ete māyīyāḥ śāsanāṃśavaḥ sphuranti bhairavādityaprabhāvād eva nānyataḥ na hi saṃvidvimarśāt syād anyat kvāpy eva kāraṇam",
    "GSP30abhmal1u:176_3": "saṃvinnāthasya saṃvit syāt saṃvid eva tathā yataḥ kāryaṃ ca kāraṇaṃ ceti tathātva upacāryate pariṇāme hi bhāvasya kramād",
    "GSP30abhmal1u:176_4": "vitatadharmaṇaḥ ādyantayoḥ saṃvid eva rūpatvenāvabhāsate // 1.418",
    "GSP30abhmal1u:177_0": "saṃvic ca kālakalanāṃ saheta yadi tat sphuṭam bhuñjīmahi niśātāsicchinnā vyomāṃśaśarkarāḥ ataḥ samagraśāstrāṇi saṃvidrūpāparicyuteḥ",
    "GSP30abhmal1u:177_1": "saṃvidaḥ svaprakāśatvāt svaprakāśāni vastutaḥ // na ca vācyaṃ pṛthag jātu vācakād vyavatiṣṭhate svātantryād abhidhātaiva",
    "GSP30abhmal1u:177_2": "bhāvivācyatayā yataḥ kadācid vācakāṃśas tu svarūpagrastavācyakaḥ nirbhāsate kadācit tu sāmānyollāsavācakaḥ // 1.422",
    "GSP30abhmal1u:178": "jātucin nikaṭānantaviśeṣaṇaviśeṣitaḥ sphuṭasvarūpavācyāṃśasamudrekeṇa bhāsate // 1.423 //",
    "GSP30abhmal1u:179": "tenārthaparatā jātu svarūpaparatā tathā bubhūtsitārthā kvāpi kvacid rasamayī daśā // 1.424",
    "GSP30abhmal1u:180_0": "śabdānāṃ lakṣyate citrā saṃvidrūpānapāyataḥ saṃvidvicitrakacanaiḥ kacatīti kim adbhutam // itthaṃ śivātmakavimarśapadād abhinnaḥ",
    "GSP30abhmal1u:180_1": "śabdaḥ sphuṭatvata iha svaparaprakāśaḥ mānaṃ tad eva citisāravimarśamātram anyat punas tadupacāravaśāt tathā hi // 1.426 //",
    "GSP30abhmal1u:181_0": "svaprakāśātmikā yeyaṃ saṃvittiḥ pāramārthikī tat svasaṃvedanaṃ proktaṃ yato viśvavyavasthitiḥ sā caiṣā na vimarśātmasvarūpam",
    "GSP30abhmal1u:181_1": "ativartate vimarśo 'syāḥ paro bhogaḥ pūrṇaḥ paśyanty udāhṛtā parāparā saiva devī mānam ity avadhāryatām yatrāparāṃśagaṃ meyaṃ",
    "GSP30abhmal1u:181_2": "tādātmyād vyavatiṣṭhate // na hi bhinnena mānena meyasya syād vyavastitiḥ na hi haṃsasya śuklatve kākaḥ śvetatvam arhati",
    "GSP30abhmal1u:181_3": "etad eva tathā cāha guruḥ śaṅkaranandanaḥ na mānatvāt tato 'nyatvān na bādhād asthiteḥ sthitiḥ prakāśenāvinābhūtaiḥ sattāyāṃ",
    "GSP30abhmal1u:181_4": "niyatātmabhiḥ dharmair bhāvo bahirbhāvān na bhāvaḥ siddhim ṛcchati tena saṃvittikātmaiva mātṛmānaprameyatā gṛhṇatī svaprakāśatvaṃ",
    "GSP30abhmal1u:181_5": "svabhāvād eva bhāsate // 1.433",
    "GSP30abhmal1u:182": "sā cāntaḥsthitamantrātmaśabdanāmarśasundarā anapekṣānyavirahāt pramāṇaṃ svata eva hi // 1.434",
    "GSP30abhmal1u:183": "tasyā eva vicitrāṇi nāmāni bahubhaṅgibhiḥ tatprasādotthitāny eva vādinaḥ paryacīkḷpan // 1.435",
    "GSP30abhmal1u:184_0": "tathā ca cakṣurādyakṣamaṇḍalīṭaṅkaniṣṭhitam pratyakṣam iti yad gītaṃ tat tāvat pravivicyate saṃvittivyatirekeṇa yady akṣāṇāṃ",
    "GSP30abhmal1u:184_1": "vyavasthitiḥ na syād arthapramāṇaikyaṃ tarhi bāhyaghaṭādivat nanv ātmanaś cakṣurādi karaṇaṃ na ghaṭādikam tasmāt tenaiva",
    "GSP30abhmal1u:184_2": "bhāvānāṃ mānaṃ na tu ghaṭādibhiḥ vyāpakābhimatasyāsya saṃyoge cāviśeṣiṇaḥ bhautikatvāviśeṣeṇa ghaṭādyaiś cakṣurādinā // 1.439",
    "GSP30abhmal1u:185": "ātmanaḥ karaṇākāṅkṣāpūraṇaṃ niyataṃ kutaḥ viśiṣṭa eva saṃyogaḥ karaṇatve nibandhanam // 1.440",
    "GSP30abhmal1u:186_0": "viśeṣaḥ karmabhis tais tair dharmādharmagiroditaiḥ tad etad yuktisadbhāvapratibhāvikalātmakaḥ bruvan vañcayate mugdhān palāyanaparāyaṇaḥ",
    "GSP30abhmal1u:186_1": "yac cāśeṣākṣasaṃyogivyāpakātmavaśotthitām // 1.442",
    "GSP30abhmal1u:187_0": "yugapaj jñaptim ācchettuṃ mano nāma nigadyate tatrāpi brumahe pūrvaṃ manasātmaiva yujyate tatrāpy ātmamanoyogaṃ kaḥ kuryād",
    "GSP30abhmal1u:187_1": "iti carcyatām vyāpakatvād asau syāc cet sarvair eva mano vrajet // 1.444 //",
    "GSP30abhmal1u:188": "ekasya jāte saṃyoge sarvaḥ sarvajñatām iyāt yadi svāntam adhiṣṭhātṛ cakṣurādyam apekṣate // tenādhiṣṭhānam arthānāṃ tāvato 'kṣāṃśavartmanaḥ",
    "GSP30abhmal1u:189": "akṣādhiṣṭhitasūkṣmāṃśabhāgasaṃparkabhāsitaḥ // 1.446 //",
    "GSP30abhmal1u:190": "bāhyasyārthasya kuṇḍāder aṇur eko 'vabhāsatām",
    "GSP30abhmal1u:191": "athāpi mānasādhiṣṭhā jātā ced akṣagocare // 1.447 //",
    "GSP30abhmal1u:192": "tad etasya svaviṣaye śaktataivopajāyate tarhi sūkṣmatamacchidranissṛtā netraraśmayaḥ // 1.448",
    "GSP30abhmal1u:193": "viśvavartini bhāvaughe na pramāṃ kurvate kutaḥ yogyadeśasthitān bhāvān gṛhṇate 'kṣāṇi nanv alam // 1.449 //",
    "GSP30abhmal1u:194_0": "yogyataiva hi deśasya kīdṛśīti vicāryatām yatrasthasya bhaved vittiḥ sa deśo yogya ucyate kutrasthasya bhaved vittir iti",
    "GSP30abhmal1u:194_1": "kiṃ vā na darśyate tad amī tārkikammanyā yuktyupanyāsavarjitāḥ pūrvam eva kathaṃ tūṣṇīṃ nātiṣṭhan kiṃ vikatthanaiḥ ātmanaś",
    "GSP30abhmal1u:194_2": "cābhisaṃdhānavandhyasyaiva balādayam manokṣajālasaṃyogo bhavet kiṃ nāsamañjasaḥ abhisandhir athaitasya viṣayaṃ prati jāyate //",
    "GSP30abhmal1u:194_3": "ajñāte ko 'bhisandhiḥ syāj jñāte ko 'rtho 'kṣasaṃyujā",
    "GSP30abhmal1u:195": "prajñāte smaryamāṇe ced abhisandhātṛbhāvitaḥ // 1.454 //",
    "GSP30abhmal1u:196_0": "anyad evābhisandhātuḥ prayatno 'nyatra jāyate mmanoyuktātmasaṃbaddhacakṣurādyakṣasaṃśritāḥ viṣayāḥ savidhībhūtanetrādyullaṅghanakramāt",
    "GSP30abhmal1u:196_1": "ātmany eva kathaṃkāraṃ pramātṛtvaṃ pratanvatām nanu jñānakṛto mātṛbhāvo vijñānam ātmani samavaiti tato 'nyasya kathaṃ mātṛtvaśaṅkanam //",
    "GSP30abhmal1u:196_2": "etad eva vayaṃ brūmo jñānaṃ tatraiva vai kutaḥ bhayāt svapakṣapātāndhas tad evottaram abhyadhāt yathendriyātmasaṃyoge manaḥ",
    "GSP30abhmal1u:196_3": "kāraṇam ucyate tathaivātmamanoyoge kāraṇāntaram ucyatām // 1.459",
    "GSP30abhmal1u:197": "tathātve cānavasthaiva mūlakṣatikarī ca sā atha svāntātmasaṃyogo dhruva evābhyupeyate // 1.460",
    "GSP30abhmal1u:198_0": "jñātāraḥ syuḥ sadā suptamattamūrchitadurbhagāḥ na caitad bhavatāṃ jñānam abhīṣṭaṃ śākyaśiṣyavat tasmāt pratyakṣatā nāma katham",
    "GSP30abhmal1u:198_1": "indriyagocarāt atha pratyekam eteṣāṃ parīkṣeyaṃ pratanyate tatrāṇu nityaṃ sarvārthaṃ vegavallaghv abhautikam manas tac cāpi",
    "GSP30abhmal1u:198_2": "naiveha yuktisiddhatvam aśnute aṇu cec chīgrasaṃcāri mano yad viṣayān muhuḥ spṛśet tadaiva dehasya bhavec chavaśarīratā //",
    "GSP30abhmal1u:198_3": "dehasthe 'pi manoyoge tatraiva jñānayogataḥ",
    "GSP30abhmal1u:199": "ekāṇumātraṃ jīvaḥ syāc chiṣṭaṃ syād ghaṭakuḍyavat // 1.465 //",
    "GSP30abhmal1u:200_0": "atha svāntena yogaś cej jātaḥ kvāpy ātmagocare tad vibhor ātmano jñānaṃ samavāyīti mātṛtā jāteti sarvadehasthaṃ jīvanaṃ kiṃ",
    "GSP30abhmal1u:200_1": "na siddhyati enayaiva na kiṃ yuktyā ghaṭāder jīvanaṃ bhavet vibhāv ātmani jātaṃ hi jñānaṃ tatraikadeśataḥ dehamātre punaḥ",
    "GSP30abhmal1u:200_2": "svānte bhavet sāvayavā sthitiḥ vibhutve mānasasya syād yugapat sarvavedanam nitye ca manasi jñānaṃ sarvadaiva bhavet tataḥ",
    "GSP30abhmal1u:200_3": "mokṣāvasthāpi vijñānayoginy evopajāyate muktau cātmamanoyogo nāstīty etan mahādbhutam // 1.470",
    "GSP30abhmal1u:201_0": "kiṃ hi vyāpakatā mokṣe svātmano vinirudhyate abhautikaṃ cet sarvārthaṃ kathaṃkāraṃ mano bhavet viśiṣṭaviṣayavyaktikauśalād",
    "GSP30abhmal1u:201_1": "eva cakṣuṣaḥ taijasatvam abhīṣṭaṃ hi tan mano bhautikaṃ na kim sarvarthatve ca manasaḥ kim anyair akṣaḍambaraiḥ nanu bāhye",
    "GSP30abhmal1u:201_2": "'sya viṣaye prāg asty akṣopayogitā tathā hīndriyasaṃdṛṣṭe pāścātyā manasaḥ sthitiḥ atrocyate yathaiva prāg indriyeṇa na gṛhyate",
    "GSP30abhmal1u:201_3": "tac cet svalakṣaṇaṃ paścād anuyantr iti kā kathā atha sāmānyamātraṃ tad gṛhītaṃ prāk tadindriyaiḥ vyaktiniṣṭhaṃ tadānīṃ ca",
    "GSP30abhmal1u:201_4": "manasā vyaktiniścayaḥ nāstīti manasā kasmāt sāmānyagrahaṇaṃ bhavet vinā vyaktigraheṇaiva sāmānyagrahaṇaṃ ya[ku]taḥ",
    "GSP30abhmal1u:202": "sāmānyagrahaṇe cāsya sarvārthatvaṃ nirudhyate // 1.477 //",
    "GSP30abhmal1u:203": "viśeṣagrahavandhyasya sarvaśabdavilopataḥ āśugāmitvam etasya yac coktaṃ tatra vastuni // 1.478",
    "GSP30abhmal1u:204": "puraḥsthite svahastādau kiṃcid dūragate ghaṭe atidūre ca mervādau kathaṃ tulyaiva gantṛtā āśusaṃcāriṇāṃ yasmāt kvāpi pūrvakatejasām (?)",
    "GSP30abhmal1u:205": "savidhāsavidhatvena viśeṣaḥ pravibhāvyate // 1.480 //",
    "GSP30abhmal1u:206_0": "kathaṃ cābhautikaṃ sūkṣmaṃ gṛhṇīyāt parvatādikam abhivyaktiḥ samānasya samānena vidhīyate nanv astu prākṛtī buddhis tato",
    "GSP30abhmal1u:206_1": "'haṃkṛt tato manaḥ ittham apy aṇutā naiva manasaḥ saṃprasiddhyati vyāpakatvena pūrvoktadūṣaṇāni sthitāny alam itthaṃ mano",
    "GSP30abhmal1u:206_2": "na yuktyaṃśair mānasāvarjanāya naḥ yādṛg vādyantarair iṣṭaṃ dvaitavyāmūḍhadṛṣṭibhiḥ cidātmanaḥ prakāśasya tathābhāsanabhāginī",
    "GSP30abhmal1u:206_3": "yā śaktis tan manas tv astu svasvātantryopakalpitam yatra śrotraṃ nabhas tatra sarvaśabdaśrutir bhavet // 1.485 //",
    "GSP30abhmal1u:207_0": "cakṣurādyaiś ca sarvatra nirvibandhaṃ yato nabhaḥ dharmādharmair vibandhaś ca yuktyupanyāsavaikalī bādhiryādi kathaṃ ca syāt",
    "GSP30abhmal1u:207_1": "kathaṃ vā taccikitsanam bandhāśrayavighātena tadanugrahas tathā akṣaṃ svāvayaveṣv evax xx samavāyinaḥ viśeṣeṇa nabho naiva",
    "GSP30abhmal1u:207_2": "kvāpy āśritam iti sthitiḥ // 1.488",
    "GSP30abhmal1u:208": "saṃyogitā tu \\ldots sākaṃ bhāvena vartate",
    "GSP30abhmal1u:209": "tadanugrahaghātābhyām api vikriyatāṃ tataḥ // 1.489 //",
    "GSP30abhmal1u:210": "yad anugrahas tad anugrahaḥ sa tadāśrayaḥ itīyaṃ svavacaḥkḷptir niḥsāraiva vibhāti naḥ // āśrayadvārako 'kṣāṇām anugraha iti sphuṭam",
    "GSP30abhmal1u:211": "abhidhatsva ka eteṣām āśrayo 'stv iti codite // 1.491 //",
    "GSP30abhmal1u:212_0": "yad anugrahayogo 'sya sa evāśraya ity ayam nyāyo 'nyonyasamālambī cakrakaṃ nātivartate // vāyuprakṛti yac coktaṃ sparśanaṃ",
    "GSP30abhmal1u:212_1": "tad vivicyate vāyor vegavatī tāvad aniruddhā sthitiḥ sthitā dehadeśe tataḥ sparśaḥ na kuḍya iti kaḥ kramaḥ cakṣuś ca taijasaṃ",
    "GSP30abhmal1u:212_2": "tejaḥ prasṛtaṃ bāhyagocare arthān rūpapradhānāṃś ca vettīty etan nirūpyate adṛśyaṃ yadi tat tejaḥ preryate manasā katham",
    "GSP30abhmal1u:212_3": "preraṇaṃ na hy avijñānaṃ kadācid upapadyate indriyeṇa na ca jñātaṃ kadācic cākṣuṣaṃ mahaḥ na cāpīndriyavijñāte svatantraṃ",
    "GSP30abhmal1u:212_4": "bhavatāṃ manaḥ apreritaṃ ca tat paśyet sarvataḥ sarvathā sadā āsamañjasyam eva syāt pravṛttau vā nivartane kiṃ ca golakasaṃsthānaṃ",
    "GSP30abhmal1u:212_5": "tāvac ca yadi tan mahaḥ tāvatas tadgatasyaiva grahaḥ syān nānyataḥ kvacit tathaitad viparītaṃ tu golake 'pi nimīlite unmīlite",
    "GSP30abhmal1u:212_6": "vā sarvatra vastuni grahaṇaṃ bhavet unmīlite cakṣuṣi ca prasṛte raśmimaṇḍale // 1.500",
    "GSP30abhmal1u:213_0": "tasyāsti na paṭasyeva saṃvṛtir netramīlane tato nimīlitākṣasya vastudṛṣṭir na kiṃ bhavet // ghane cātapamadhye 'sti vinimīlitacakṣuṣaḥ",
    "GSP30abhmal1u:213_1": "citratejovabhānaṃ tatpīḍitākṣayugasya ca // 1.502",
    "GSP30abhmal1u:214": "yogināṃ bindudṛg dhvānte kathaṃ tad vā bhaviṣyati bhaved unmīlite 'py akṣṇi na vastugrahaṇaṃ kvacit // 1.503 //",
    "GSP30abhmal1u:215": "manodhiṣṭhānayogena paramāṇvadhikaprathā dīpāpekṣā ca yāmuṣya sāpi kiṃ na vibādhyate // 1.504",
    "GSP30abhmal1u:216_0": "dīpaprakāśaḥ svāntātmanetrārtheṣūpakārakaḥ na pratyekaṃ manovṛtteḥ saṃskāras tena ced bhavet dīpe saṃkalpyamane syād rātrau",
    "GSP30abhmal1u:216_1": "rūpaparigrahaḥ ātmanaḥ saṃskriyā cet syāt tasya sarvagatatvataḥ sarvadā rūpasaṃvit syāt saṃyogaḥ saṃskriyā yataḥ amūrtasypi",
    "GSP30abhmal1u:216_2": "nityasya ko 'nyaḥ saṃskāra ucyate netropakāraś cet tarhi netradeśasthite 'rciṣi",
    "GSP30abhmal1u:217": "tejomadhyagataṃ rūpaṃ na bhāseta kadācana // 1.508 //",
    "GSP30abhmal1u:218_0": "nanu tad vedyadeśe 'sau nāyanaḥ kiraṇavrajaḥ hanta tatraiva vijñānam ātmadeśe na kiṃ bhavet tatraivātmā vibhutvena tatraiva",
    "GSP30abhmal1u:218_1": "karaṇaṃ yataḥ tasmād bhogāśrayo deho jīvann iti vṛthoktayaḥ nāyanānāṃ mayūkhānāṃ gantṛtve 'vasite sati anāvṛte 'raṇyamārge",
    "GSP30abhmal1u:218_2": "svahastāt prabhṛti sphuṭam arkacandrādisaṃdṛṣṭiḥ kathaṃ nāmopajāyatām śīghratve 'pi yataḥ proktabhedo dūrāvidūragaḥ // dīpanetrāvabhāsābhyāṃ",
    "GSP30abhmal1u:218_3": "channe tasmin kathaṃ matiḥ śuddha eva bhaved bhāve tābhyāṃ vyāmalatājuṣi andhatvaṃ tac cikitsā ca na yuktāśrayadūṣaṇā rasanā",
    "GSP30abhmal1u:218_4": "ca jalātmā cet taj jalaṃ srutimadyataḥ tataḥ sthairyaṃ kathaṃ tasya kā ca nānārasaprathā tasyaikarasatāyoge tasyā naikarasasthiteḥ",
    "GSP30abhmal1u:218_5": "na syād ekarasajñaptir yathā pittabhare sati tiktā rasanavṛttir no mādhuryaṃ viditaṃ kṣamā nanu pittagataṃ taiktyaṃ na tv",
    "GSP30abhmal1u:218_6": "evaṃ rasanāgatam tarhi pittagūḍau tulyaṃ rasanāpathagāminau iti syād yugapaj jñaptis tiktamādhuryagocarā nīrasā rasanā cet",
    "GSP30abhmal1u:218_7": "sā rasābhivyañjikā kutaḥ // svabhāvād iti ced asyāḥ ko 'yam āmbhasatāgrahaḥ ghrāṇaṃ ca pārthivaṃ tasya kāṭhinyaṃ kiṃ na dṛśyate //",
    "GSP30abhmal1u:218_8": "1.519 //",
    "GSP30abhmal1u:219_0": "nanu gandhaguṇodreki kiṃ sa gandho na bhāsate nāsti tatrendriyavyaktagandhavattve tathā pramā nirgandham apṛthivyātmā mano",
    "GSP30abhmal1u:219_1": "gandhagrahakṣamam asty eva bhavatāṃ tena nānumā tādṛśā kṣamā tasmād indriyasaṃghāto bhautiko nopapadyate āhaṃkārikatāyāṃ",
    "GSP30abhmal1u:219_2": "tu vyāptṛtvam avibhinnatā // 1.522",
    "GSP30abhmal1u:220_0": "dehāśrayavirodhaś ca karaṇatvena cāsthitiḥ vāgādi yac ca karmākṣapañcakaṃ tad vivicyatām // ānābher mūrdhaparyantaṃ yaḥ samīrābhighātajaḥ",
    "GSP30abhmal1u:220_1": "viśeṣaḥ ko 'pi vāgātmā sa tādṛg iha kathyate tasya kāryaṃ bhavec chabdaḥ kartā ko 'tra vicāryatām ātmano naiva kartṛtvaṃ",
    "GSP30abhmal1u:220_2": "tathātve 'pi vibhutvataḥ mayā proccārite śabde tvaṃ vaktā kiṃ na jāyase prakṛtāv api doṣo 'yaṃ kartryāṃ kartṛtvavarjitā karaṇasya",
    "GSP30abhmal1u:220_3": "sthitir nāsti tulye vāgindriye sati kathaṃ cāsphuṭasuspaṣṭabhāvaḥ śabdeṣu jāyate kathaṃ copāṃśusaṃjalpasmṛtyādau śabdagā",
    "GSP30abhmal1u:220_4": "bhidā prayatnāc cet prayatno 'pi yady utpattis tataḥ katham // 1.528 //",
    "GSP30abhmal1u:221_0": "viśeṣo jāyate hy anyo na hy anyaguṇasaṃbhavaḥ prayatnamāndyāmāndyābhyāṃ yena pratividhīyate pāṇīndriyaṃ cādadānaṃ mukhādyair",
    "GSP30abhmal1u:221_1": "grahaṇaṃ kutaḥ grahaṇaṃ ca kim ucyeta svīkāro yadi saṃmataḥ asvasya svasya karaṇaṃ svīkāra iti bhaṇyate svaśabdaś cātmavācī",
    "GSP30abhmal1u:221_2": "cet tatrātmā prakṛtir yadi tan nāsty aprākṛtaṃ kiṃcid ity asvatatvaṃ kathaṃ kila ahaṅkāro 'py athātmā syān nāhaṃkārī kṛtir",
    "GSP30abhmal1u:221_3": "ghaṭe // 1.532 //",
    "GSP30abhmal1u:222": "ātmīyo 'yam anenaitad dūṣaṇenaiva dūṣitam",
    "GSP30abhmal1u:223": "ahaṃkārasya saṃbandhi sarvam eva hi tat svakam // 1.533 //",
    "GSP30abhmal1u:224_0": "ātmano vyāpakasyāsti na svaṃ nāsvaṃ ca kiṃcana evaṃ pādendriyasyāpi samo 'yaṃ yuktivikramaḥ deśād deśāntaraprāptyā gamanaṃ",
    "GSP30abhmal1u:224_1": "ca yad ucyate tattyāgarūpaṃ svīkārābhāvenaiva prasiddhyati svīkāro dūṣitaś caiṣa svīkārāṃśo 'pi yo gatau tasya pāṇīndriyaṃ",
    "GSP30abhmal1u:224_2": "yuktaṃ karaṇaṃ nāṅghrināmakam indriyāṇāṃ hi sāṃkāryam evaṃ kāryeṣu jāyate ata eva mahānyāyavedibhiś carame naye // 1.537",
    "GSP30abhmal1u:225_0": "prokto gatiniṣedhāya bhūyān sadvākyaḍambaraḥ gataṃ na gamyate tāvad agataṃ naiva gamyate // gatāgatavinirmuktaṃ nāstītyādi",
    "GSP30abhmal1u:225_1": "svake naye pāyvindriyaṃ ca na cchidramātraṃ koṣṭhyamarutkramāt utsargaḥ kila sāṃkāryaṃ tena syād iyatī sthitiḥ upastham indriyaṃ",
    "GSP30abhmal1u:225_2": "yac ca tasya kāryaṃ nigadyate śāmyatīti na yuktettham anumānapramāṇatā tadbhedavādināṃ tāvad dve māne naiva saṃgate // 1.604",
    "GSP30abhmal1u:226_0": "śabdādes tv anumānena sudhībhiḥ pariniścitam tasmāt svasaṃvid evaiṣā svaprakāśatayā sthitā mātṛmānaprameyādiprapañcaiḥ sāvabhāsate",
    "GSP30abhmal1u:226_1": "samullāsaḥ sindhor bahalalaharīvibhramamayaḥ prakāśaḥ śāśāṅkaḥ kumudadalanirbhedasacivaḥ parasyāḥ saṃvitter mitiviṣayamātṛvyatikarair",
    "GSP30abhmal1u:226_2": "vikāso yaḥ seyaṃ jagati vividhā kalpanakalā // 1.606 //",
    "GSP30abhmal1u:227_0": "tasmāt prakāśa evāyaṃ citraśaktisunirbharaḥ svayaṃ vicitrarūpeṇa bhāti viśvatra viśvataḥ // tad ayaṃ prasphuṭābhāso lokarūpādivartmanā",
    "GSP30abhmal1u:227_1": "svaśaktyaṃśād vikalpākhyāt pratyakṣavyapadeśabhāk tathā hi devadevāṃśas tat samunmīlanaṃ dṛśaḥ prāṇaspandas tadaikāgryaṃ",
    "GSP30abhmal1u:227_2": "bhāvas taddharmasaṃcayaḥ ityādi sarvaṃ yad bhāti tat pratyakṣam iti sphuṭam na tv atra kartṛkarmāṃśakaraṇatvādinā gatiḥ nanv",
    "GSP30abhmal1u:227_3": "asāv asti pāścātye vaikalpikapathe tataḥ yato dehaghaṭābhāso sphuṭaḥ paścāt tu so 'sphuṭaḥ sa eva cchannarūpas tu śuddhāṃśasvātmasaṃvidam",
    "GSP30abhmal1u:227_4": "tato dehaghaṭābhāsas tatrāpy eṣaiva vartanī yāvatsahasradehaughabhāvakoṭyavabhāsanam tatrāpi ca purā paścān na tu tādṛkprathā",
    "GSP30abhmal1u:227_5": "yadi // āmarśapadavīṃ yāti tat spuṭāsphuṭacitritaḥ tāvān asāv eka eva svarūpaprasphuṭātmakaḥ // 1.614",
    "GSP30abhmal1u:228": "śivaprakāśa āyāti.",
    "GSP30abhmal1u:229": "\\ \\ \\ \\ \\ \\ \\ \\ \\ \\ \\ \\ vicitro 'yaṃ na vastutaḥ tatrātadrūpasaṃveśād vaicityraṃ paricarcyate śivaprakāśe 'tadrūpapraveśas tu na saṃgataḥ",
    "GSP30abhmal1u:230": "yadi vā kathitanyāyabalāt kvāpi na citratā // 1.616 //",
    "GSP30abhmal1u:231_0": "kiṃtu citratayābhāsaś citrabhāvaṃ prasūyate evaṃ caitro 'yam asmākaṃ citravadbhavann īdṛśaḥ maitreṇa tanmatenālaṃ dṛṣṭo māṃ",
    "GSP30abhmal1u:231_1": "bhāvadarśinam paśyan paśyati yaḥ so 'yaṃ samādhau pariniṣṭhitaḥ prāk tv eṣa janmakoṭīṣu tattattāpādy abhuṅkta vai mokṣyate",
    "GSP30abhmal1u:231_2": "dhyānacaryādyair yo 'py etena pathāgataḥ so 'py anyo mokṣabhāg īttham aparyavasitodayaḥ prakāśa eka evāyaṃ yaś cirān na vibhidyate",
    "GSP30abhmal1u:231_3": "ata eva hi bhedo 'sti na kaścid yo maheśvaram advayaṃ saṃprabindhīta prakāśānandasundaram deśakālākṛtijñānadharmopādhyantarādayaḥ",
    "GSP30abhmal1u:231_4": "saṃmatā bhedakatvena bhānti cet sā vibhā tathā // na ced vibhaiva sā tādṛk tad advaitam idaṃ sphuṭam bheda ity eṣa śabdas",
    "GSP30abhmal1u:231_5": "tu kevalaṃ pratibhojjhitaḥ astu vā bhedakalanā pratibhāsaṃprarohiṇī uktanītyā tu tatraiva sapratiṣṭhā bhaviṣyati // 1.624",
    "GSP30abhmal1u:232_0": "ayaṃ ghaṭaḥ paṭaś cāyaṃ tāv anyonyavibhedinau pramātrantarabhinnau ca tau matto 'pi vibhedinau iti prakāśa eko 'yaṃ tathāmarśasvarūpakaḥ",
    "GSP30abhmal1u:232_1": "nanv evaṃ pakṣapāto 'yam advaitaṃ bhavatāṃ katham bhedo 'py astu sa āhatya kiṃ nāma na viṣahyate seyaṃ badhiragoṣṭhīṣu gītavādyaprarocanā //",
    "GSP30abhmal1u:232_2": "na hy advayaṃ dvayāveśabādhenāsmābhir ucyate tvatpakṣopagamo hy eṣa syād dvayaṃ taddhi susphuṭam idaṃ dvaitam idaṃ neti tad",
    "GSP30abhmal1u:232_3": "idaṃ ca dvayādvayam iti yatra samaṃ bhāti tad advayam udāhṛtam nanv ittham astu bhedo 'pi na vayaṃ śabdakāmukāḥ",
    "GSP30abhmal1u:233": "astv asau na hi no heyam ādeyaṃ vā yathātra vaḥ // 1.630 //",
    "GSP30abhmal1u:234_0": "sarvānugrāhakaṃ pakṣam ālilambiṣase yadi paramādvayadṛṣṭiṃ tat saṃśrayeḥ śaraṇaṃ mahat // etad aṣṭādaśe tattvam adhikāre",
    "GSP30abhmal1u:234_1": "bhaviṣyati yat tad ante paraprāpyaṃ tad astu paramārthataḥ atra ye na hi viśrāntās te mitāṃ saṃvidaṃ śritāḥ sarvathaivāpabādhyante",
    "GSP30abhmal1u:234_2": "janmamṛtyūtthavibhramaiḥ tasmāt sa eka evāsau prakāśaḥ parameśvaraḥ pratyakṣam iti tenaiva prakāśenaiva bhāsate // tatra",
    "GSP30abhmal1u:234_3": "tā dṛṣṭayaḥ sarvā mahānadya ivārṇave viśanty avaśyaṃ nāviṣṭāḥ prayānti kṛtakṛtyatām tathā hi mānasāmagrī rūpālokamanokṣajā",
    "GSP30abhmal1u:234_4": "sākaṃ mātṛprameyābhyāṃ tadvarjaṃ vāpy anekaśaḥ // 1.636",
    "GSP30abhmal1u:235_0": "jñātaṃ ca gamayen mānaṃ na cāpi ujjhati mānatām pratyakṣapādotprekṣeyam idānīm upapadyate kiṃ cānadhigatagrāhi mānaṃ navanavaṃ",
    "GSP30abhmal1u:235_1": "yataḥ bhairavecchāvaśād etad viśvaṃ bhāti tathā tathā vastu pradarśayan mānaṃ pravṛttiṃ vidadhat sphuṭam prāpayaty eva tad",
    "GSP30abhmal1u:235_2": "vastu tathābhāsanayogataḥ sad apy ekāntato nedaṃ nāsac cetyādisaṃvidaḥ bhānty eva paramārthena tad anekāntadṛk sphuṭā eko",
    "GSP30abhmal1u:235_3": "bhāvaḥ sarvabhāvasvabhāvaḥ sarve bhāvā ekabhāvasvabhāvāḥ arhadvādaḥ so 'yam asmadsudṛṣṭau yuktaś ca śrīsāraśāstre 'pi coktaḥ //",
    "GSP30abhmal1u:235_4": "1.641 //",
    "GSP30abhmal1u:236_0": "idaṃ mānaṃ meyaṃ tad idam iti saṃkhyāṃ kalayituṃ svarūpaṃ vā śaktaḥ ka iva jagatīty etad api sat mataṃ vācāṃ patyur bhagavati",
    "GSP30abhmal1u:236_1": "cidānandasubhage yatas tūṣṇīṃbhāvād apara iha kaḥ kiṃ prakurutām // 1.642 //",
    "GSP30abhmal1u:237_0": "ahetor bhāne syād yadi na tanudikkālaniyamas tato hetor īdṛṅ niyama iti kasyaiṣa mahimā svabhāvo 'yaṃ hetor atha vivṛtakaṇṭhaṃ",
    "GSP30abhmal1u:237_1": "katham asau na bhāvasyaivokto yamayati pare kena hi paraḥ svabhāvāc cātmāsau paramaśiva ity āgamakathā nirukto viśvātmā jagati",
    "GSP30abhmal1u:237_2": "nikhile jṛmbhata iti dharādeś cānanyo bhavatu tad iyaṃ bhūtacititā sa vandhyo dikkālair jananamaraṇāpāyarahitaḥ tad asyāyaṃ",
    "GSP30abhmal1u:237_3": "lokas tadanu paraloko 'py ayam iti grahaḥ kasmād dhetoḥ spṛśati na hi taṃ kālakalanā tataḥ svātantryodyatsukharasaparānandamahimā-",
    "GSP30abhmal1u:238": "bhavadbhasmībhūtākhilakaluṣapāśaughasubhagaḥ // 1.645 //",
    "GSP30abhmal1u:239": "sāṃkhyadṛk punar ihaiva bhūyasā carcyate nikhilatattvagocarā dṛśyate dharaṇīprabhṛty alaṃ tac ca sūkṣmatamakāraṇotthitam // 1.646 //",
    "GSP30abhmal1u:240_0": "tadgṛhītikaraṇodyataṃ punar bāhyataḥ karaṇakaṃ daśātmakam āntaraṃ trividham asya kāraṇaṃ saukhyaduḥkhaparimohadarpaṇaḥ tādṛśaṃ",
    "GSP30abhmal1u:240_1": "triguṇam eva yad bhavet tat punar jaḍatayātha bhedataḥ mūlakāraṇam apekṣate paraṃ sā niśeyam iha bhogyam ucyate tac ca bhoktṛ",
    "GSP30abhmal1u:240_2": "paratantratāmayam no parasparam upaiti bhoktṛtām bhogyabhoktṛvapur ekam eva no jāghaṭīti hi viruddhadharmataḥ tena bhoktṛ",
    "GSP30abhmal1u:240_3": "citiśaktimātrakam tac cidātmamayatāvaśān manaḥ // 1.649 //",
    "GSP30abhmal1u:241": "vyāptṛ sarvagatam īśvaraṃ kathaṃ bhoktṛtāṃ vrajatu bhedasaṃgatām tena tannijavaśitvanirmitāṃ saṃkucatsthitijuṣaṃ daśāṃ śrayet // 1.650 //",
    "GSP30abhmal1u:242": "anyakāraṇakalādyabhāvataḥ so 'yam asya sahajo malaḥ smṛtaḥ sa tridhā samavabhāti tadvaśād eṣa eva sa pumān udāhṛtaḥ // 1.651 //",
    "GSP30abhmal1u:243": "bhoktṛbhāvaparatantratāvaśān nāntarīyakatayāsya kañcukam bhāti naivam iti kālavitkalā-",
    "GSP30abhmal1u:244": "rāgasanniyatināmadheyakam // 1.652 //",
    "GSP30abhmal1u:245_0": "yady ātmaiṣa punar nirargalanijasvātantryasaṃchāditaṃ svaṃ rūpaṃ vivṛṇoty alaṃ nijabalāt tacchuddhavitsaṃbhavaḥ kartṛtvaṃ",
    "GSP30abhmal1u:245_1": "kila kāryavargam akhilaṃ bodhe nidhāya svake paśyann īśvaratāṃ vrajed aham idaṃ sarvaṃ sadety uddhuraḥ // 1.653 //",
    "GSP30abhmal1u:246_0": "jñātṛtvaṃ hṛdayāntarasphuritadṛg dṛṣṭvā sphuṭābhāsini jñeye bhedatirodhitāṃ nijacitau yasmāt sa saṃpaśyati tenāsyedam ahaṃvidoḥ",
    "GSP30abhmal1u:246_1": "sarabhasaṃ bhedaikyam ājagmuṣī sāmānādhikaraṇyadhīḥ prakaṭayet sādāśivīṃ saṃsthitim // 1.654 //",
    "GSP30abhmal1u:247": "jñeyaṃ kāryaṃ sarvam antar vibodhe yāval līnaṃ tāvad udriktavṛtteḥ bodhajvālāsaṃcayasyāntarāle tatprastyānaṃ svaṃ vapuḥ projjhatīva // 1.655 //",
    "GSP30abhmal1u:248": "idaṃbhāvaḥ so 'yaṃ vigalitumanā no vigalito",
    "GSP30abhmal1u:249": "bhavet prākkakṣyāyām api sa samakāntis tad adhunā ahaṃbhāgodreke vidhir anavadhir bhāvavisare tad eṣā śāktī bhūriṣir iti svasiddhātmani parā // 1.656 //",
    "GSP30abhmal1u:250": "īhate galitumanvato galet tatra pūrvapararūpasaṃgateḥ śāktabhūmir akhileyam ucyate citracinnicayacarcitā satī // 1.657 //",
    "GSP30abhmal1u:251": "tattve tattve svecchayā devadevaḥ sarvāṃ sarvāṃ bhūmim ālambamānaḥ pūrṇaikātmā pūrṇasaṃvitsvarūpaḥ śrīmāñ śāstre bhairavo niruktaḥ // 1.658 //",
    "GSP30abhmal1u:252": "śaktipātadṛg iyaṃ nirucyate mandamadhyaparatīvrabhedataḥ tatparasparabhidābhir apy alaṃ yā svarūpaparidṛṣṭir ātmanaḥ // 1.659 //",
    "GSP30abhmal1u:253": "nanu kiṃ kadācid ayam īśvaro nijarūpaṃ prakāśayati pūrṇacitiḥ kiṃ vā kadācid atha saṃvṛṇute nirhetuko hi niyamaḥ kila kaḥ // 1.660 //",
    "GSP30abhmal1u:254": "uktam atra kila pūrvam anantaṃ nānyad asti niyameṣu nimittam laukikeṣv api sa eva maheśaś citracitraparibhāsanaśīlaḥ // 1.661 //",
    "GSP30abhmal1u:255": "tatsvātantryād adhikam adhunā nottaraṃ bambhaṇīmaḥ saṃvitsindhoḥ prathitalaharīharmyadhārādhirūḍhiḥ śāntis tasyās tadanu tad ayaṃ bandhanāmnāpadiṣṭas",
    "GSP30abhmal1u:256": "tenaivetthaṃ parigataraso mokṣa ity uktarūpaḥ // 1.662 //",
    "GSP30abhmal1u:257": "sadā kadācid adhunā tadetyādi ca saṃvidaḥ tatsvātantryāvabhāsīyakālakelivikalpanāḥ // 1.663",
    "GSP30abhmal1u:258_0": "na ca kālakalābhiḥ sa spṛśyate parameśvaraḥ na hi tāsāṃ svatantrāsti sthitis tatkalpanāṃ vinā tena svasṛṣṭe bhāvāṃśe svarūpātmany",
    "GSP30abhmal1u:258_1": "api sphuṭam pāratantryāvabhāso 'yaṃ devenaivāvabhāsyate pāratantryaṃ kalayati svatantraḥ parameśvaraḥ svātantrye pāratantrye",
    "GSP30abhmal1u:258_2": "ca nānyal lakṣaṇam ucyate paricchinnaprakāśo hi jaḍas tenātra yaḥ sthitaḥ paricchedaka eṣo 'pi paricchedyo yadi sphuṭam tad",
    "GSP30abhmal1u:258_3": "asya rūpagrahaṇe na prakāśaḥ prakāśate tathā hi bāhyo bhāvāṃśaḥ svayaṃ naiṣa prakāśate jñānam arthaprakāśātma tac cānābhātam",
    "GSP30abhmal1u:258_4": "eva hi tasyāpi samavāyy ātmā naiva bhāti svarūpataḥ tadīyakaraṇaṃ netraprabhṛty api na bhāsate ālokādeś ca vijñānād ṛte naivāvābhāsanam //",
    "GSP30abhmal1u:258_5": "1.670",
    "GSP30abhmal1u:259_0": "nanu jātaṃ yadi jñānam arthasyāsau prakāśatā śaktir dharmo yadi prāptaṃ sārvajñyaṃ viśvamaṇḍale anyad evātha tat kiṃcit prakāśatvābhiśabditam",
    "GSP30abhmal1u:259_1": "tan meyamātṛmāneṣu naiva kutrāpi saṃgatam // tataś cāprakaṭaṃ viśvaṃ sarvadaiva bhaved idam aprakāśasya bhāvasya yadi ca",
    "GSP30abhmal1u:259_2": "syād prakāśanam tāvataivāsya hīyeta svarūpaṃ parihānitaḥ jñānotpattiś ca bhāvasya svarūpasthasya cet prathā aviśiṣṭe svarūpasthabhāve",
    "GSP30abhmal1u:259_3": "viśvasya sā na kim tasmāt prakāśo viśvasya paricchedakaniṣṭhitaḥ tatsvātantryāvabhāsotthacitrākāravibheditaḥ paricchedaka",
    "GSP30abhmal1u:259_4": "itthaṃ cet paricchedyo bhavet tataḥ mūlakṣatikarī seyam anavasthā patiṣyati ataś ca so 'paricchinnaḥ paricchedaka ucyate //",
    "GSP30abhmal1u:259_5": "1.677",
    "GSP30abhmal1u:260_0": "akālpyas tena śāstreṣu tan na kālasya gocaraḥ tenāsya vedyadharmatvaṃ kālasya paribhāṣitam yadi kālaś ca mātāraṃ paricchindyāt",
    "GSP30abhmal1u:260_1": "tato dhruvam mātṛlagnaiva kālasya sthitir nirvāham icchati na ca mātrantaraṃ kiṃcit saṃbhaved anavasthiteḥ tāṃ hantuṃ vopagamyo",
    "GSP30abhmal1u:260_2": "'sau mātā kālakalojjhitaḥ ya eva tu paricchedyo mātā tallagna eva cet sa kālo mātṛmeyatve tarhy ekasya kathaṃ tava // bhedavāde",
    "GSP30abhmal1u:260_3": "hi bhavatāṃ niṣṭhitā matir īdṛśī abhedavādināṃ nas tu naiva kāpy astu khaṇḍanā // viśvaṃ mātṛmayaṃ yeṣāṃ mātā viśvamayas",
    "GSP30abhmal1u:260_4": "tathā tan na kālakalājālajambālaiḥ parameśvaraḥ // citiśaktiprakāśo hi mālinyam avalambate atas tadā saṃvṛto 'sau paścāt",
    "GSP30abhmal1u:260_5": "prakaṭarūpakaḥ // 1.684",
    "GSP30abhmal1u:261": "iti tasyaiva jṛmbheyaṃ tathātvavyapadeśinī kalanaivāsya sā kācit svarūpāmarśanātmikā // 1.685",
    "GSP30abhmal1u:262_0": "śivayogārham ātmānaṃ yasyām ātmābhimanyate yato vaicitryayogena tathātmānaṃ sa manyate // śaktipātasya tenoktā navadhātra",
    "GSP30abhmal1u:262_1": "vyavasthitiḥ anyathā neśvarasyāsti rāgo dveṣo 'tha vā kvacit yena kvāpy eṣa niyatāṃ svāṃ śaktiṃ pātayed vibhuḥ animittas",
    "GSP30abhmal1u:262_2": "tathā cāyaṃ śaktipāto maheśituḥ tena rāgakṣayāt karmasāmyāt sukṛtagauravāt malapākāt suhṛdyogād bhakter bhāvāc ca sevanāt",
    "GSP30abhmal1u:262_3": "abhyāsād vāsanodbhedāt saṃskāraparipākataḥ mithyajñānakṣayāt karmasaṃnyāsāt kāmyavicyuteḥ sāmyāc cittasya sā śaktiḥ patatīti",
    "GSP30abhmal1u:262_4": "yad ucyate tad asan nanu tatrāpi nimittāntaramārgaṇāt // anavasthātiprasaṅgasaṃbhavābhāvayogataḥ anyonyāśrayaniḥśreṇicakrakādyupapātataḥ //",
    "GSP30abhmal1u:262_5": "1.692 //",
    "GSP30abhmal1u:263_0": "asmiṃs tu pakṣe sarveṣāṃ pravādānām api sthitiḥ yuktā sarvaṃsahe pakṣe na kiṃcit kila duṣyati yuktiḥ sudhībhiḥ svayam eva",
    "GSP30abhmal1u:263_1": "tatra śakyeta saṃyojayitum tato na pṛthaktayā yojanam uktam atra yad granthato vistara eṣa mithyā // 1.694 //",
    "GSP30abhmal1u:264": "upajagmur ato 'napekṣiṇīṃ",
    "GSP30abhmal1u:265_0": "śivaśaktiṃ na ca tāṃ vinā bhavet apavargapadaṃ yato mudhā paraśāstreṣu vimokṣasaṃkathāḥ // śaktipātasamaye vicāraṇaṃ prāptam",
    "GSP30abhmal1u:265_1": "īśa na karoṣi karhicit śrīmadutpalagurur nyarūpayat tatra tatra nijaśāstra īdṛśam // 1.696 //",
    "GSP30abhmal1u:266_0": "tasyaiva hi prasādena bhaktir utpādyate nṛṇām yayā yānti parāṃ siddhiṃ tadbhāvagatamānasaḥ itthaṃ purāṇaśāstrādau śaktiḥ",
    "GSP30abhmal1u:266_1": "sā pārameśvarī nirapekṣaiva kathitā sāpekṣatve hy anīśatā // kevalaṃ bhedavādāndhyasthagitālasadṛṣṭibhiḥ duḥsamarthatvam",
    "GSP30abhmal1u:266_2": "etasyā niyamena kvacitsthiteḥ paryālocyāniśaṃ karmamalasāmyaprapākataḥ ityādihetujāleṣu vṛthātmā parikhedyate // 1.700 //",
    "GSP30abhmal1u:267": "tat teṣāṃ nopakārāya kuśakāśāvalambanam tasmāt sa eva tādṛkṣasvasvātantryopabṛṃhitaḥ // 1.701",
    "GSP30abhmal1u:268_0": "tadā tathā tathetyādivaicitryeṇāvabhāsate tad itthaṃ sarvadṛṣṭīṇām atraiva parameśvare // anupraveśa ity anyair alaṃ vā yuktiḍambaraiḥ",
    "GSP30abhmal1u:268_1": "tad itthaṃ devadevena svasvarūpam ihoditam // pratyakṣaṃ tatra tanmānaṃ sarvamānadhuroddhuram ekam evedṛśaṃ mānam iti kecit",
    "GSP30abhmal1u:268_2": "prapedire // dhūmād agnir iti prāyas tasyaivaitad vijṛṃbhitam yathā ghaṭasya pūrvāṃśadṛṣṭaikapariniṣṭhitaḥ mātā sphuṭāsphuṭākāratāvadarthāvalehinīm",
    "GSP30abhmal1u:268_3": "sphuṭām eva matiṃ matvā pratyakṣatvaṃ prapadyate na cānumānam antyāṃśe saṃvid ekaiva sā yataḥ dhūmādhyakṣapratītyantarniviṣṭāgniprathā",
    "GSP30abhmal1u:268_4": "tathā ekaiva tāvad arthāṃśalehinī jāyate matiḥ tāvaty āṃśe sphuṭākārā pratyakṣam iti bhāṣyatām // yathā ratnādivaicityraṃ",
    "GSP30abhmal1u:268_5": "tathā saṃskārasaṃsthiteḥ netrātmamānasālokaviṣayādiṣu saṃvidi // 1.709",
    "GSP30abhmal1u:269_0": "pratyakṣam eva saṃvittau sphuṭatvenāvabhāsate tathā tathāvidhavyāptidhāmasaṃkārasaṃsthiteḥ ante tathaiva sā vittir dhūmāgnyākārarūpiṇī",
    "GSP30abhmal1u:269_1": "yathā ca dṛḍhasaṃskārāḥ sollekhāḥ sapadi svayam ratnāditattvaṃ paśyanti vighnāntaratirodhitaḥ tathā bubhukṣitātmānaḥ śīghram",
    "GSP30abhmal1u:269_2": "evātiniścitam annādi gṛhṇate bhoktuṃ vyāptyādyavyavadhānataḥ tena pratyuktam eva syād yad āhuḥ parikalpanam abhyasteṣv avinābhāvasvabhāvavyāptisaṃvidaḥ",
    "GSP30abhmal1u:269_3": "kiṃ hi tatkalpanāvyāptivitter iti na manmahe // āśūtpattivaśād asyā na khalv asty upalakṣaṇam anumīyata evaṃ sā tad eva parikalpanam //",
    "GSP30abhmal1u:269_4": "1.715",
    "GSP30abhmal1u:270_0": "aho svapakṣapātāndhāḥ svam apy upagataṃ muhuḥ amī vismartum ārabdhās tārkikammanyabuddhayaḥ kṣaṇāpavargiṇī buddhiḥ sarvaiva",
    "GSP30abhmal1u:270_1": "hi bhavanmatā utpattimātrayogena viṣayasyāvabhāsikā // 1.717",
    "GSP30abhmal1u:271_0": "na kṣaṇāc cāparaṃ kiṃcid āśubhāvitvam ucyate tat sarvam āśubhāvy eva vijñānam iti tattvataḥ sarvatra bhāvajāteṣu bhaved anupalakṣaṇam",
    "GSP30abhmal1u:271_1": "athāvicchinnadṛṣṭīnāṃ drāghīyaḥkālagocaram // 1.719",
    "GSP30abhmal1u:272_0": "jñātaṃ tenāpi tarhy artho janmamātreṇa bhāsyate yac cotpattivaśād eva viṣayasphuṭatātmakam tasya śīghratarasthāsnubhāvo bhedāvahaḥ",
    "GSP30abhmal1u:272_1": "katham yat tat kila grahāpekṣaṃ svaprakāśam athāpi sat // 1.721 //",
    "GSP30abhmal1u:273_0": "anyatropāyatāṃ yāti vidyuddīpādivat tathā tatraiva ciraśīghrasthabhāvo bhedāya bhāsate // na ca kvāpy anumāneṣu vyāptyāder",
    "GSP30abhmal1u:273_1": "grahaṇaṃ bhavet punaḥ punaḥ sphuṭībhāvaṃ yāti yenopalakṣyate kiṃ ca kramikadhūmādijñānamālātmani sphuṭam uditāpi kathaṃ kuryād",
    "GSP30abhmal1u:273_2": "ekabhāvāvabhāsanam // 1.724",
    "GSP30abhmal1u:274_0": "athāntyam anusandhānajñānam evaṃ kariṣyati tad api prāksthasaṃvittisamaṃ bhinnaṃ kathaṃ tathā tena prāktanavijñānamālāmanvasyate",
    "GSP30abhmal1u:274_1": "yadi tad asan na hi saṃdhānaṃ naṣṭāyām upapadyate // 1.726",
    "GSP30abhmal1u:275_0": "atha smaraṇam eveha saṃdhānaṃ saṃvidāṃ bhavet tad apy anubhavābhāve kathaṃ nāma bhaviṣyati na ca jñāneṣv anubhavo yujyate",
    "GSP30abhmal1u:275_1": "saṃvidaḥ kvacit yugapaj jñānayugalaṃ nāstīti hi bhavanmatam jñānajñeyātmatā dṛṣṭā yugapatsthitatājuṣoḥ na tu pūrvāparākārasamutpannavirodhinoḥ //",
    "GSP30abhmal1u:275_2": "1.729",
    "GSP30abhmal1u:276_0": "tasmād vyāptyanusārāvabhāsapūrvāpi yā matiḥ tatrāpy akramam evedaṃ pratyakṣamānavedanam // yathā jhaṭiti sauṣuptaprabuddhaḥ",
    "GSP30abhmal1u:276_1": "pronmiṣaddṛṣiḥ pratyakṣam iti bhāvāṃśadhyāmalatvanivṛtaye netrasaṃmārjanādīni vidadhannābhimanyate bhāvān anuminomīti tathaivātrāpi",
    "GSP30abhmal1u:276_2": "buddhyatām // 1.732",
    "GSP30abhmal1u:277_0": "yathā ca ghanasauṣuptamohāvyutthitadarśanaḥ svātmānam atha tatsthānaṃ vismaraty eva tat kṣaṇaṃ atha prayatnasaṃbhāraprabuddhavimalasvadṛk",
    "GSP30abhmal1u:277_1": "so 'ham asmīti manvānaḥ saṃvitteḥ paramārthataḥ tatra sarvatra nātho 'yaṃ bhairavaś citsvarūpakaḥ svātantryāt svaṃ vapur",
    "GSP30abhmal1u:277_2": "yāvad gūhate vivṛṇoti ca // 1.735 //",
    "GSP30abhmal1u:278_0": "tāvad ajñānam etasya vijñānaṃ copajāyate tac ca sphuṭatayā sarvapratyakṣam iti manyatām // ghaṭaśabde śrute yā ca pṛthubudhnodarādidhīḥ",
    "GSP30abhmal1u:278_1": "tatrāpi khalu samketasmaraṇādi tathāvidham // yathā ratnaparīkṣāyāṃ svāṃ saṃvittiṃ sphuṭātmikām samvidantarasaṃghātais tiṣṭhati",
    "GSP30abhmal1u:278_2": "pratibodhayan tataḥ prabuddhacaramasphuṭasaṃvittiyogataḥ ratnatattvaṃ vibhāty atra nopayoge 'nyasaṃvidām tāḥ paraṃ tatprabodhāya",
    "GSP30abhmal1u:278_3": "kāraṇatvaṃ vitenire tasyaivāvabhāsayoge hi na tāsām upayogitā // 1.740",
    "GSP30abhmal1u:279_0": "bālavaikaṭikajñānadṛṣṭāntād īdṛśāt svayam śābde 'pi khalu vijñāne sphuṭaivaikā prakāśadhīḥ atas tathāvidhe śabde śrute yat",
    "GSP30abhmal1u:279_1": "samanantaram arthāvabhāsane seyam iyatī matir īdṛśī // 1.742",
    "GSP30abhmal1u:280_0": "arthaḥ sa tāvāṃs tatrāste ghaṭapūrvāparāṃśavat nanv asau ghaṭa ekaḥ syād avayavyātmakas tathā na tu śabdārthayor aikyaṃ tat",
    "GSP30abhmal1u:280_1": "kathaṃ sāmyam īdṛśam aho bhedagrahābhyāsatimirāvilalocanaḥ // sadyuktyañjanayoge 'pi na dṛṣṭiṃ vimalāṃ gataḥ abhinno bhagavān",
    "GSP30abhmal1u:280_2": "eṣa bhairavo bhogyabhoktṛtām ātmany evānusandhāya sarvadā pūrṇavigrahaḥ iti prasādhite pūrvaṃ kaḥ praśnasyāsya saṃbhavaḥ",
    "GSP30abhmal1u:280_3": "tad evam upamānādāv api mānāntare sphuṭam saṃvitpratyakṣarūpaiva sarvatra pratibhāsate // andho 'pi sparśaśabdādyais tattadrūpaṃ",
    "GSP30abhmal1u:280_4": "vilokayan",
    "GSP30abhmal1u:281": "sphuṭatām eva tāṃ tāvat saṃvetti sa tathāvidhām // 1.748 //",
    "GSP30abhmal1u:282_0": "evaṃ jātijaḍā rūpasparśādyair abhimanvate sphuṭam eva hi bhāvāṃśaṃ teṣāṃ nājñātadhīḥ kvacit iyaṃ lāvaṇyasarasī tāruṇyodyānakaṇḍalī",
    "GSP30abhmal1u:282_1": "iti tuṣyati jātyandhas tadaṅgaparimarśanāt // 1.750",
    "GSP30abhmal1u:283": "aho nu sadalaṃkāraṃ gāyatīti jaḍo janaḥ gātur mukhaṃ vilokyaiva tāvatā parituṣyati // 1.751",
    "GSP30abhmal1u:284_0": "iti pratyakṣam evaikaṃ niḥsapatnaṃ vijṛmbhate tad asya phalacintādi kartuṃ prastūyate manāk tad eva khalu vijñānaṃ parimarśarasātmakam",
    "GSP30abhmal1u:284_1": "tasmād bhedakathā naiva phalaṃ prati susaṃgatā hānādidhīḥ phalaṃ vāstu tasyā apy atha bhāsanāt yadi vā svaprakāśaiva saṃvittiḥ",
    "GSP30abhmal1u:284_2": "pāramārthikī tad eva paryanthaphalaṃ sarvatraiva suniścitam hlādādikaṃ phalaṃ mukhyaṃ yat sarvatreha gīyate tatsvasaṃvidi",
    "GSP30abhmal1u:284_3": "viśrāntim abhyeti bharitātmani tad evam idam adhyakṣaṃ sarvataḥ pravijṛmbhate etadabhyāsaniṣṭḥasya keva siddhir na jāyate",
    "GSP30abhmal1u:284_4": "brahmādibhāṣitaśrautapraunmukhyena kalādikāt // dūrāc chravaṇavijñānam acirāt saṃpravartate manodṛṣṭe 'pi bhāvāṃśe sphuṭavṛttyudayo",
    "GSP30abhmal1u:284_5": "hy alam svavimarśabalākrānte kiṃ citraṃ yadi jāyate spandaśāstre tathā coktaṃ sāvadhāne 'pi cetasi bhūyaḥ sphuṭataro bhātīty",
    "GSP30abhmal1u:284_6": "alaṃ bahulavistaraiḥ itthaṃ pratyakṣam evedaṃ viśvaṃ yat parameśituḥ tat tato 'py avibhinnasya mātṛvargasya tat tathā na",
    "GSP30abhmal1u:284_7": "ca pratītisāṃkāryaṃ tathā bhāsanayogataḥ pratyakṣe 'pi same sāmyaṃ no ghaṭāghaṭasamvidoḥ itthaṃ pratyakṣam evedaṃ niḥsapatnaṃ",
    "GSP30abhmal1u:284_8": "vijṛmbhate tato na bhidyate cārthaḥ pratyakṣādvaitam īdṛśam idaṃ sandhānakalikāpariniṣṭhitabuddhinā // ācāryanarasiṃhena",
    "GSP30abhmal1u:284_9": "pratyakṣādvaitam ucyate anumānapramāṇatvaṃ viśvasmin kaiś cid ucyate // tathā hi devaḥ sarvajño nirvikalpasvabhāvakaḥ sa",
    "GSP30abhmal1u:284_10": "cādhyakṣasvabhāvo 'pi nāyāti vyavahāryatām avikalpe vikalpātmā vyavahāraḥ kathaṃ kila vikalpena ca sarvo 'yaṃ vyavahāro 'vatanyate //",
    "GSP30abhmal1u:284_11": "sa eva cānumānaṃ syāt tasyaitāḥ parikalpanāḥ pakṣataddharmatadvyāptitatpratītyādayo 'khilāḥ vastutas tv eka evāsau pratyayaḥ",
    "GSP30abhmal1u:284_12": "pāramārthikaḥ nanv adhyakṣaviyoge syād anumānaṃ kathaṃ yataḥ tatpratyakṣaparicchinnapratibandhanibandhanam satyaṃ kiṃtu ya",
    "GSP30abhmal1u:284_13": "eko 'sau devaḥ sarvajñatāspadam tadāveśavaśād eṣā vyāptir bodhe 'vakalpate",
    "GSP30abhmal1u:285": "anyathā vahnidhūmādi tadabhāvādivedanam // 1.770 //",
    "GSP30abhmal1u:286": "anvayavyatirekātmā na syād yugaśatair api ata eva hi mukhyasya mānasya sadṛśatvataḥ // 1.771",
    "GSP30abhmal1u:287": "anumānam iti proktaṃ vyavahārapravartanam tad evam ete mātāraḥ sarvatreśvarasaṃvidam // 1.772",
    "GSP30abhmal1u:288": "upajīvitum āyānti mātṛbhāvaṃ na cānyathā ajño hi jantuvargo 'yaṃ kathaṃ tadaniveśataḥ // 1.773",
    "GSP30abhmal1u:289_0": "jñasvarūpatvam āpnoti tad vinā mātṛtā kutaḥ tasmād saṃvidi yogo 'sya sa ca nānena durlabhaḥ vastuto hi na kaś cit sa savinnātho",
    "GSP30abhmal1u:289_1": "hy asau tathā tad evaṃ pakṣam īśānapratyakṣākṣiptavṛttikam sāpekṣaṃ paratantre ca pāśavaṃ mānam ucyate ajño jantur anīśo",
    "GSP30abhmal1u:289_2": "'yam ātmanaḥ sukhaduḥkhayoḥ īśvaraprerito yātīty ata eva munir jagau evam īśvarasāpekṣānumānaikapramāṇatā // 1.777 //",
    "GSP30abhmal1u:290": "nirṇītā lolaṭākhyena guruṇā lokasaṃmatā anyas tadgṛhya evāha satyaṃ vādhyakṣasaṃvidaḥ // 1.778",
    "GSP30abhmal1u:291_0": "vyavahāre 'sti mānatvam anumā tu kathaṃ pramā sulabhavyabhicārāyām anumāyāṃ viniścitaḥ viśaṃśramītu ko nāma parīkṣakatayā",
    "GSP30abhmal1u:291_1": "sthitaḥ anvayo vyatirekaś ca yaḥ sapakṣetarasthitiḥ // ādidṛṣṭas tadātve no viniścayavidhāyinau yais tu tasmād apāsyeta pakṣadharmādidūṣaṇāt",
    "GSP30abhmal1u:291_2": "[ṇam] varcaskakūṭe śuddhiṃ te kuryuḥ pāṃsukaṇoccayaiḥ tasmāt saṃśaya evāyaṃ pravṛttyaṅgatayā sthitaḥ sa eva bhedābhāsitvān",
    "GSP30abhmal1u:291_3": "māyeti paribhāṣyate māyeva ca paśūnāṃ syān mānaṃ māyācidātakam // 1.783",
    "GSP30abhmal1u:292_0": "tarko vāpy ekapakṣāṃśasthitisaṃbhāvanātmakaḥ arthānarthabalīyastvāt pravṛttau [ttyai] vā nivṛttaye prabhaviṣṇuḥ sa eveti",
    "GSP30abhmal1u:292_1": "kim anyair mānaḍambaraiḥ pramātā śiva evaiko yasyedaṃ svāṅgam īdrśam meyatvena samābhāti sarvato niścayātmakam anyaḥ punaḥ",
    "GSP30abhmal1u:292_2": "paśuḥ sarvaḥ saṃśayadhvāntamadhyagaḥ saudāmanīdyutiprāyasaṃvitsamanurañjitaḥ pakṣadvitayasatyānyabhāvānyatamaniścayam //",
    "GSP30abhmal1u:292_3": "1.787",
    "GSP30abhmal1u:293_0": "vindāna eva labhate nātra rūḍhiṃ kathaṃ cana tad evaṃ tarkataḥ sarvo vyavahāra iti sthitam aśuddha saiva vidyeyam iti mānaṃ",
    "GSP30abhmal1u:293_1": "vidhīyatām aśuddhir iyatī tasyā yad vastv ananusāritā // anye tv anarthino nāsti pravṛttir iti niścitāḥ arthitvam eva sacivam",
    "GSP30abhmal1u:293_2": "ity evaṃ paryacūcudan rāgasya mānatām itthaṃ prāhur anyātmavedinaḥ anye tv āhuḥ saṃśayo 'pi na nāmāniścite gaje śaktatve",
    "GSP30abhmal1u:293_3": "sati jāyeta rāgo vāpi pravṛttaye tataḥ svāṃ kartṛtām īṣad ālocya janatāḥ sadā // pravartanta itītthaṃ syāt kalāyā eva jṛmbhitam",
    "GSP30abhmal1u:293_4": "tenārthaḥ sa tathā vāstu mā vābhūt svātmanas tayā // 1.793 //",
    "GSP30abhmal1u:294_0": "manvānaḥ kartṛtām eṣa sarvatraiva pravartate anye tv āhur anādir yo vyavahāraḥ kriyātmakaḥ niyatiḥ saiva viśvasya pravartakatayā",
    "GSP30abhmal1u:294_1": "sthitā sa eva cāgamo nāma vṛddhavyavahṛtikramaḥ // 1.795",
    "GSP30abhmal1u:295_0": "tataḥ samagra evāyaṃ dharmādipariniścayaḥ na pratyakṣān nānumānād bhūyasā vipralambhakam // matir abhyeti viśvāsaṃ parīkṣāpakṣaśālinām",
    "GSP30abhmal1u:295_1": "annaṃ kṣudhaṃ śamayate tṛṣaṃ vārīti bālakāḥ // anyataḥ pariniścitya tathātvānatiśaṅkinaḥ anyadākṣādike 'py arthe tata evādyamānataḥ //",
    "GSP30abhmal1u:295_2": "1.798",
    "GSP30abhmal1u:296_0": "labhante niścayaṃ samyag āgamākhyāt parīkṣakāḥ tathā ca munir āhedaṃ puṇyaṃ pāpam iti dvaye śāstraprayojanaṃ svalpaṃ nāgamasya",
    "GSP30abhmal1u:296_1": "prayojanam āgamo hi na nāmaiṣa pustakagranthasaṃcayaḥ // kevalaṃ prathitābhikhyo 'nādir vedādikaḥ kila",
    "GSP30abhmal1u:297": "kiṃ tu prasiddhir evāsau sā ca śabdasvarūpiṇī // 1.801 //",
    "GSP30abhmal1u:298_0": "yā sarvadarśaneṣv eva na jātv āyāty apohyatām chāgaiś caityo jaṭā bhasma bhikṣā daṇḍaḥ kamaṇḍaluḥ jālaṃ taptaśilā śmaśrukeśalomaviluñcanam",
    "GSP30abhmal1u:298_1": "agnir edhā iṣṭakaughacayanaṃ gṛhamedhitā // 1.803",
    "GSP30abhmal1u:299_0": "ityādisarvaśabdānāṃ prasiddhiprakramād ṛte ko 'bhyupāyo 'rthataḥ kḷptatadanyārthāvabodhayoḥ ittham āgama evāyaṃ pramāṇam",
    "GSP30abhmal1u:299_1": "iti dhīdhanaiḥ uktaṃ satyaiva vāg aiśī prasiddhir avigānataḥ prasiddha āgamo loke yuktimān athavetaraḥ vidyāyām apy avidyāyāṃ",
    "GSP30abhmal1u:299_2": "pramāṇam iti tat sthitam prāmāṇyaṃ niyateḥ śrīmadbhūtajāntanivāsinām anye tv āhur viśeṣo 'yaṃ kālo nāmābhivartate // sphuṭabhāvasvabhāvo",
    "GSP30abhmal1u:299_3": "'sau vartamāno 'bhivartate",
    "GSP30abhmal1u:300": "vṛttasphuṭasvabhāvāṃśas tadā tv asphuṭatāmayaḥ // 1.808 //",
    "GSP30abhmal1u:301_0": "bhūtaḥ kāraṇakḷptyā tu bhāvy asau parikalpyate sa cāyaṃ na svatantro 'sti kaś cid anyonyasaṃśrayāt anavasthānato rūpaparāvṛttyavalokanāt",
    "GSP30abhmal1u:301_1": "iyattārūḍhyabhāvāc ca mātṛmeyobhayāśrayāt // 1.810 //",
    "GSP30abhmal1u:302": "nirupādhikatadrūpapratibhānaviyogataḥ ekānekadhruvānityasvarūpānupapattitaḥ // 1.811 //",
    "GSP30abhmal1u:303_0": "ekasyaikopadher aikyāt tirodher (?) upadherapi kriyāyāḥ svagate bhede kālasyānupayogataḥ // tatkṛte 'nyonyasaṃśrityānyakṛte",
    "GSP30abhmal1u:303_1": "'py anavasthiteḥ aupādhikabhidāvṛtter asatyatvād avāstavāt kāryasyānupapattitvād ekasyānupayogataḥ citaś ca sphuṭatādattavartamānasadātvataḥ //",
    "GSP30abhmal1u:303_2": "1.814",
    "GSP30abhmal1u:304": "bhūtabhāvilayāt tasmād vartamānalayād api cinnātha eva devo 'sau kālam ābhāsayaty alam // tad asya kālābhāsākhyā citsvarūpasya saṃsṛtiḥ",
    "GSP30abhmal1u:305": "svabhāva[svābhāsa]garbhā bhāveṣu bhāvābhāvamayī svake // 1.816 //",
    "GSP30abhmal1u:306": "rūpe sthitiḥ pramātṛtvasamullāso 'bhidhīyate",
    "GSP30abhmal1u:307": "idaṃ na yad ahaṃ cāhaṃ yan nedam idam apy adaḥ // 1.817 //",
    "GSP30abhmal1u:308_0": "yan nedam iti citreyam abhāva[ābhāsa]syaiva mānatā parā pramātṛtā yāsau śuddhā tasyāṃ pṛthaksthiti na mānam astīty atrāṃśe",
    "GSP30abhmal1u:308_1": "kiṃ tayā praviviktayā yas tu sāṃsāriko mātṛbhāvaḥ sarvo 'yam īdṛśaḥ tatrābhāva[sa]sya mānatvaṃ sa ca kālaprasādataḥ tathā",
    "GSP30abhmal1u:308_2": "hi paripūrṇo 'sau sarvasarvātmarūpadhṛt kva mātā kva ca vā mānaṃ kva ca meyo 'vatiṣṭhatām",
    "GSP30abhmal1u:309": "mātrādīnāṃ hi satyatve na syād āpekṣikī sthitiḥ // 1.821 //",
    "GSP30abhmal1u:310": "meyād eva ca mātrāder bhāvo jātu prakalpate anyonyarūpasyālābhe lābhe vā tadayogataḥ // 1.822",
    "GSP30abhmal1u:311_0": "sarvatrātiprasaṅgāc ca sarvajñatvādiyogataḥ yugapac cāpy anullāsāt tattvasyānupakāriṇām // anyameyādijanite mātṛtvādau tadanyataḥ",
    "GSP30abhmal1u:311_1": "tadbhāvasyāpy anutpannasamatvenaiva saṃsthiteḥ // 1.824",
    "GSP30abhmal1u:312_0": "tasmād pūrṇaś cidātmāsau śivaḥ svāṃśaṃ vikhaṇḍayan nāham ityādibhedāṃśa idam apy avakalpayet tadanyasarvapūrṇatvam aham ātmani",
    "GSP30abhmal1u:312_1": "tāvati tato 'nyato 'pi saṃhartā jāyate nāham ity api // ubhau tau idam aṃśau cāpy apohati parasparam buddhistham idam aṃśaṃ",
    "GSP30abhmal1u:312_2": "svaṃ svāham aṃśe tirodadhat āste na drāvayaty enaṃ vastrāvṛtaghaṭādivat tad eva buddhisaṃsthāt tu samayāgrathitād atho idam",
    "GSP30abhmal1u:312_3": "antarasaṃghātād ahamaṃśavyapohinaḥ ahamaṃśād idantaughavyapohād aham antarāt // 1.829",
    "GSP30abhmal1u:313_0": "vyapohātsvāhamo 'nyānyāhaṃvyapohasya bhāsanam ṣaḍdevatāḥ śūnyarūpā yadāśritya pravartate // tad evedam iti jñānaṃ vikalpa",
    "GSP30abhmal1u:313_1": "iti gīyate sa kālaḥ kalyate yena viśvaṃ nijakalodayāt // 1.831",
    "GSP30abhmal1u:314_0": "tad atrāṃśe ya eṣo 'sti bhāsāṃśaḥ svaprakāśakaḥ bhāvarūpatayā so 'yaṃ sarvānuprāṇanātmakaḥ na mātāsau na vā mānaṃ na ca meyaṃ",
    "GSP30abhmal1u:314_1": "nirucyate yas tv asau śūnyatāyogād abhāvo rudradaivataḥ sa eva mānatām eti yadyogān mātṛtābhāvi[va]taḥ",
    "GSP30abhmal1u:315": "mānāc ca pṛthaṅmeyam ity evam upapāditam // 1.834 //",
    "GSP30abhmal1u:316_0": "itthaṃ kālasya mānatvaṃ pratipede 'tra kaiś cana ye śrīmadbhavatītyākhyagurupādopasevinaḥ tad itthaṃ puṃsi ciddharmavibhavāmodaśālini",
    "GSP30abhmal1u:316_1": "mātṛtvadāyi yat proktaṃ ṣaṭkaṃ kañcukasaṃjñitam tad ekaikasya mānatvaṃ ke cana pratipedire anye tv ekasya sarvānyasacivasyeti",
    "GSP30abhmal1u:316_2": "manvate // 1.837",
    "GSP30abhmal1u:317": "anye kadāpi kasyāpi kathaṃcit kva canetyādi anye dvayor dvayor anye trikadvayaniyogataḥ // anyonyānugrahād anye bodhenānyonyato 'pare",
    "GSP30abhmal1u:318": "anye tu guṇasāmyātmaprakṛtim eva mānatām // 1.839 //",
    "GSP30abhmal1u:319_0": "mukhyatvena viduḥ suptamattamūrcchādidarśanāt sa yatraiva pramātāyaṃ yataḥ supta iva sthitaḥ saivāsya mātṛtā mānameyayor",
    "GSP30abhmal1u:319_1": "apravedanāt anyonyam avikāryatvāt prasupte 'pi tathāvidhe // 1.841",
    "GSP30abhmal1u:320_0": "kevalaṃ prakṛtiḥ seyaṃ jānāmīty abhimanyate tatra mukhyaṃ tu yan mānaṃ yatpuṃsaivānudarśanam tac ca śuddhaṃ nirvikāraṃ sadasadrūpatojjhitam",
    "GSP30abhmal1u:320_1": "itthaṃ ke 'py abhimanyante sāṃkhyakañcukasaṃśrayāt vayyābhidhānasya guror gṛhe jñānopajīvinaḥ anye dhībhūmim evāhur draṣṭṛdṛśyoparāgiṇīm //",
    "GSP30abhmal1u:320_2": "1.844",
    "GSP30abhmal1u:321_0": "pramāṇaṃ pāramarṣeyāḥ kecit tadvṛttisaṃcayam dharmādikāṣṭasaṃkhyātaṃ dharmajātaṃ pare viduḥ anye 'haṃkāram evāhuḥ kecid dhiyam",
    "GSP30abhmal1u:321_1": "atho manaḥ kecid tritayam evedaṃ samaṃ sarvatra manvate anye daśānām ekaikam indriyāṇām prapedire kecit samastāny etāni sarvatrākūṭavṛttitaḥ //",
    "GSP30abhmal1u:321_2": "1.847",
    "GSP30abhmal1u:322_0": "andhasyāpi hi tat kiṃcidrūpāyatanam asti yat vikāram ekaśrotraspṛg akṣāntarasamasthiti // prabhātaṃ pravilīnābhranabhomaṇḍalamaṇḍitam",
    "GSP30abhmal1u:322_1": "ity ākarṇya parāṃ tūṣṭiṃ yāty andho haimane dine yady apy anumimīte 'sau śītavāraṇajaṃ sukham tathāpy asya svasaṃvittir na",
    "GSP30abhmal1u:322_2": "rūpānavabhāsinī anye tanmātrarūpāṇāṃ mānatvaṃ pratipedire cakṣūraśmis tv asaṃsparśa ityādividhiyogataḥ // adṛśyatvaṃ cakṣurāder",
    "GSP30abhmal1u:322_3": "ata evopapadyate yoginaḥ praty adṛśyatvaṃ jātucin nopapadyate // 1.852",
    "GSP30abhmal1u:323": "anye tu sthūlabhūtānāṃ jyotiṣāṃ mānatāṃ jaguḥ meyasyāpi pramāṇatvam apare pratipedire // 1.853",
    "GSP30abhmal1u:324": "yato bhavati mātṛtvaṃ tatpramāṇam iti sthitiḥ tadghaṭādyaiś ca yat tasmāt te 'pi mānam iti smṛtāḥ // 1.854 //",
    "GSP30abhmal1u:325": "laukiko vyapadeśaś ca naiva vastvanusārataḥ sa hīcchāmātrakḷptatvāt prāyeṇaivopacārikaḥ // kathaṃ jānāsi bhoḥ so 'haṃ jānāmīti ca coditaḥ",
    "GSP30abhmal1u:326": "ghaṭenānena dṛṣṭena jānāmīty abhibhāṣate // 1.856 //",
    "GSP30abhmal1u:327": "tasmān meye 'pi mānatvaṃ na hi nāma na laukikam",
    "GSP30abhmal1u:328": "abhedavāde mūlasthe virodho 'pi na dūṣaṇam // 1.857 //",
    "GSP30abhmal1u:329": "ye tu pramāṇam āhus tatsāmagrīṃ tair api sphuṭam arthāder mānatābhīṣṭā sā saṅghe 'py anyathā kutaḥ // 1.858 //",
    "GSP30abhmal1u:330_0": "anye tu sarvasyaiveyattāttabhedasya mānatām kramoditāṃ hi sarvatra kvacic cāpy akramoditām kvacit kramākramagrāsaparipūrṇatvabandhurām",
    "GSP30abhmal1u:330_1": "manvate tanmataṃ tāvad diṅmātreṇopadarśyate // prathamaṃ meyayogena jhaṭiti pratibhāsinā anyārthadṛśyabhiprāyapracchanenaiva",
    "GSP30abhmal1u:330_2": "sarvataḥ // mātṛtvaṃ caramaṃ tatra cakṣuṣaḥ pravijṛṃbhaṇam tato mano 'haṃdhīvargavijṛṃbhāntaḥsamujjvalam tataḥ pauṃsnābhisaṃśuddhasaṃvidullāsaśālitā",
    "GSP30abhmal1u:330_3": "tataḥ kālakalārāgayatyavidyāniśāḥ kramāt // 1.863",
    "GSP30abhmal1u:331_0": "anyathā vā samaṃ vāpi dvandvayogena vā triśaḥ sarvaśo vā catuṣpañcayogenāpy āṇave pade // abhāvakartṛtāsaṅgasiddhitarkākhyasaṃśayāḥ",
    "GSP30abhmal1u:331_1": "tatrāpi nanu jāyante tattatkramavicitritāḥ // 1.865",
    "GSP30abhmal1u:332_0": "tatpṛṣṭe cāvikalpāsau śuddhaiśvaryāvabhāsikā vidyā pramāṇatām eti paryantapramitisthitau // tataḥ sadāśivodārajñānecchāśaktisaṃśraye",
    "GSP30abhmal1u:332_1": "sa mātā pūrṇatām eti śaktyantādhvasunirvṛtaḥ // 1.867",
    "GSP30abhmal1u:333": "itthaṃ pūrṇaṃ pramātṛtvaṃ yataḥ samavabhāsate tadanyatamabhāgāṃśatirodhānaviyogajāḥ // 1.868",
    "GSP30abhmal1u:334_0": "saṃvidaḥ sphuṭatānyatvabhedān niḥsaṃkhyatāṃ gatāḥ ata eva hy ajānānaiḥ śivaśāstroditāṃ sthitim sphuṭāsphuṭādisaṃvitsu smṛtyasmṛtyādigocare",
    "GSP30abhmal1u:334_1": "sauṣuptādiṣu śīghratve yuktyāmarśādyasaṃbhavāt manovadhānaṃ saṃskāro dharmādyadṛṣṭakalpanam ity ete hi sphuṭaṃ śabdā nātra",
    "GSP30abhmal1u:334_2": "ko 'rthas tatri ... mā // 1.871 //",
    "GSP30abhmal1u:335": "ūrdhvordhvatattvavrātasya mānatve ca nirūpite adharādharatattvāṃśo meyatām avalambate // 1.872",
    "GSP30abhmal1u:336_0": "na cātrāsti kramaḥ kaś cid vyavadhāne hi saṃbhavāt na hi vidyā na bauddhī tām ālocayati saṃvidam vidyā vivektrī proktā hi",
    "GSP30abhmal1u:336_1": "buddhipṛṣṭasamāśritā prakāśātmavapur bāhyam akṣam ālocanātmakam // saṃkalpārthaṃ manaḥ prāhur abhimantrīm ahaṅkṛtim niścetrīṃ",
    "GSP30abhmal1u:336_2": "ca dhiyaṃ tatra vidyāṃ cāpi vivecikām tatraiva rañjakaṃ rāgaṃ kalāṃ śaktatvadarśinīm kālaṃ vyavacchit kartāraṃ niyatiṃ ca",
    "GSP30abhmal1u:336_3": "niyāmikāṃ āmṛśantīm anyamātṛsādhāraṇyāvabhāsikām grāhyamaṇḍalatadgrāhinānārūpāvamarśinīm // 1.877 //",
    "GSP30abhmal1u:337_0": "māyāṃ pūrṇatvasaṃbhogapracyutikṣobhakāriṇīm sadvidyāṃ pūrṇaviśrāntidāyinīṃ suśivātmikām // jñānanirbharabhāvāṃśasvarūpaparimarśikām",
    "GSP30abhmal1u:337_1": "icchāśaktiṃ pramātraṃśapūrṇabhāvāvabhāsikām // 1.879",
    "GSP30abhmal1u:338": "āśritya paripūrṇo 'yaṃ mātṛbhāvo vijṛmbhate ṝü",
    "GSP30abhmal1u:339": "prakāśālocane pūrvaṃ saṃkalpābhimate tataḥ // 1.880 //",
    "GSP30abhmal1u:340_0": "niścayānudṛśau paścād vivekāsaṅgitādvayam kartṛtāsthāvyavacchedaḥ sādhāraṇyāvabhāsanam // nānāvimarśāprakṣobhapūrṇameyapravedanam",
    "GSP30abhmal1u:340_1": "pūrṇamātṛtvasaṃvittir bhairavībhāva eva ca // 1.882",
    "GSP30abhmal1u:341_0": "itthaṃ ṣoḍaśadhā meyamayaṃ yāvat prakāśayet tāvad vijñānacandro 'sau prokto dvyaṣṭakalāsthitiḥ anuttarā sthitiḥ pūrvam ānandeccheśanāny",
    "GSP30abhmal1u:341_1": "ataḥ udayaś conatāveśa iti ṣaṭkaṃ vyavasthitam // anuttarāt samārabhya jñānaśaktyantam īdṛśam icchaiva tu kriyāśaktim īśanena",
    "GSP30abhmal1u:341_2": "samāsthitā // prakāśasthitileśāṃśaṃ gṛhṇatī ṣaṇṭhatāṃ gatā ṝü",
    "GSP30abhmal1u:342": "icchādi yac ca tatpūrvānuttarānandasaṃgateḥ // 1.886 //",
    "GSP30abhmal1u:343": "tadādiśleṣayogena saṃdhyakṣaracatuṣṭayam ṝü",
    "GSP30abhmal1u:344": "tataḥ svarūpasaṃvittilābhād bindvādikā sthitiḥ // 1.887 //",
    "GSP30abhmal1u:345_0": "tataḥ samagrasaṃdarbhabharitākārarūpiṇi visargaḥ kila śākto 'sau vikṣepa iti yaḥ smṛtaḥ // visargasyaiva viśleṣa iti saptadaśī",
    "GSP30abhmal1u:345_1": "kalā kvacid aṣṭādaśī saiva punaḥ prakṣobhayogataḥ // 1.889",
    "GSP30abhmal1u:346": "anuttarasyākārasya parabhairavarūpiṇaḥ akulasya parā yeyaṃ kaulikī śāktir uttamā // 1.890",
    "GSP30abhmal1u:347": "sa evāyaṃ visargas tu tasmāj jātam idaṃ jagat ṝü",
    "GSP30abhmal1u:348": "tasya prakṣobhayogyatvaṃ prakṣobhakalanodayaḥ // 1.891 //",
    "GSP30abhmal1u:349": "prakṣobhapūrṇatābhāvāt tadakulakramonatā iti ṣaṭkasvarūpātmavimarśāndolanoditam // 1.892 //",
    "GSP30abhmal1u:350": "anuttarasvabhāvatvād ādyasyaiva vijṛmbhitam ṝü",
    "GSP30abhmal1u:351": "sa eva bhagavān antar nityaṃ prasphuradātmakaḥ // 1.893 //",
    "GSP30abhmal1u:352": "antaḥsthasarvabhāvaughapūrṇamadhyamaśaktikaḥ svecchākṣobhasvabhāvodyajjagadānandasundaraḥ nityaṃ sphurati saṃpūrṇavisargarasasundaraḥ ṝü",
    "GSP30abhmal1u:353": "śivaśaktyoḥ sa saṃghaṭṭaḥ sneha ity abhidhīyate // 1.895 //",
    "GSP30abhmal1u:354": "atraiva pūrṇavaisargapade labdhuṃ praveśanam lehanāmanthanetyādisaṃpradāyam upāsate // 1.896",
    "GSP30abhmal1u:355_0": "tathā hi madhyamāṃ nāḍīm adhiṣṭhāyākhilaṃ vapuḥ prāṇayat paramaṃ tejaḥ prakṣubdhāmṛtamadhyataḥ visṛṣṭirūpatāṃ gacched yāty",
    "GSP30abhmal1u:355_1": "ānandacamatkriyām apūrṇā kevalaṃ sā tu pūrṇā tu bhagavanmayī // tena vaisargikī śaktir ekaiveyaṃ prajṛmbhate visarga eva",
    "GSP30abhmal1u:355_2": "prakṣubdhaḥ prayatnadviguṇatvataḥ hakāro nāma viśveṣāṃ vyañjanānāṃ prasūtikṛt ṝü",
    "GSP30abhmal1u:356": "sa eva ca punarbinduyogāt svām eva bhūmikām // 1.900 //",
    "GSP30abhmal1u:357": "anuttarām āśrayate so 'haṃbhāva iheṣyate ṝü",
    "GSP30abhmal1u:358": "atraivāvarṇajaḥ kākhyas tadanyaś ca ivarṇajaḥ // 1.901 //",
    "GSP30abhmal1u:359_0": "tata eva hi rephāṃśacchāyopādher ṛvarṇataḥ ṭavargas tata evātha dharāc chāyopadhikramāt // tavargas tatparaḥ paścād uvarṇādyaralāś",
    "GSP30abhmal1u:359_1": "ca vaḥ ivarṇavargāc covarṇāt krameṇety ata eva hi antaḥsthā ity aśītāś ca ivarṇād dviprabhedaśaḥ śaṣasānāṃ samudbhūtiḥ śuddhopādhikalāyujaḥ",
    "GSP30abhmal1u:359_2": "icchāyā eva viśvo hi prasavo bahudhā sthitaḥ ṝü",
    "GSP30abhmal1u:360": "ata eva hi sasthānabhāvo yuktatvam arhati // 1.905 //",
    "GSP30abhmal1u:361_0": "jīvasyaiveyam āśyānasthitir yonyatmikā yataḥ saivānuttaradevasya śaktir atra nirucyate // tatraivantaḥsthatattvāni parāvāgbhūmikākramāt",
    "GSP30abhmal1u:361_1": "avarge śivatattvaṃ tu kādau hānte śivāntakam iti saṃpuṭayogo 'yaṃ triṃśakārtho nirūpitaḥ ṝü",
    "GSP30abhmal1u:362": "evaṃ pūrṇānavacchinnā ciddevī syād yadi sphuṭam // 1.908 //",
    "GSP30abhmal1u:363": "sarvam asyāṃ bhaved eṣā sarvatra ca tathā bhavet ṝü",
    "GSP30abhmal1u:364": "yo māṃ paśyati sarvatra sarvaṃ ca mayi paśyati // 1.909 //",
    "GSP30abhmal1u:365": "tasyāhaṃ na praṇaśyāmi sa mametyapi tan muniḥ abhāṣatārjunācāryavacasā tatra tatra ca // 1.910",
    "GSP30abhmal1u:366_0": "saṃvidātmā hi vicchinno yadi syāt sarvabhāvataḥ bhāva eva bhaved eṣa svalakṣaṇaghaṭādivat ataś ca saṃvitsaṃvittvahāner eṣā",
    "GSP30abhmal1u:366_1": "praṇaśyati palāyate hi cit sā ced vyavacicchedayiṣyate // nijottamāṅgcchāyeva svapadākramaṇakrame yac ca sarvaṃ mayi proktaṃ",
    "GSP30abhmal1u:366_2": "na paśyati mahājanaḥ // sa sarvamadhyavartitvān mayi tāvat pratiṣṭhitaḥ evaṃ prakāśāniṣṭhatvād asyāsatsamatājuṣaḥ praṇāśa",
    "GSP30abhmal1u:366_3": "eveti muniḥ provācobhayavartmanā eṣa vastukramas tāvad yo 'yaṃ saṃpuṭa ucyate // 1.915",
    "GSP30abhmal1u:367": "tata eva samastādhvakalitāsanasadmani saṃvid ādheyatāṃ prāptā punar ādhāratāṃ gatā // 1.916",
    "GSP30abhmal1u:368": "uktaṃ cānuttare yāge punar evāsanaṃ",
    "GSP30abhmal1u:369": "\\hspace{3cm} tataḥ atra tu pravivikṣūṇāṃ jñaptikramavaśān muniḥ // 1.917 //",
    "GSP30abhmal1u:370_0": "ūcivān bhagavān eva viśvaṃ tan nānyatheti yat abhinnasaṃvitsvātantryaṃ bhāsate bhedavartmani upadeśyopadeṣṭṛtvavyavastheyaṃ",
    "GSP30abhmal1u:370_1": "pratāyate svātmaiva hi gurur devaḥ para ity abhimanyate // svodīritāni vākyāni paroktānīti manyate pratipādyaṃ ca yad vastu",
    "GSP30abhmal1u:370_2": "yena ca pratipādyate // 1.920",
    "GSP30abhmal1u:371_0": "tat sarvam ātmarūpaṃ hi bhedenaivābhimanyate yathā svapnapadāvasthām upadeśaparamparām // ākarṇayaj jaḍo jantur anyoktam",
    "GSP30abhmal1u:371_1": "abhimanyate tathaiva jāgradgarbho 'yaṃ vyavahāraḥ samastakaḥ ko bhedaḥ svapnajāgratsu tarhi syād iti cet punaḥ bhaṇiṣyate",
    "GSP30abhmal1u:371_2": "'tha vā nāthe svatantre kin na bhāṣitam // 1.923 //",
    "GSP30abhmal1u:372": "evaṃ jñaptikrameṇaiva bhedo vidhyanuvādayoḥ sarvaṃ devo 'tha vā devaḥ sarvam ity ekam eva hi // 1.924 //",
    "GSP30abhmal1u:373_0": "vastutaḥ kumbhaghaṭavad viśvaṃ paryāyamātrakam vācya eṣāṃ tvam eveti tac chrīnārāyaṇo 'bhyadhāt nanv abhede kathaṃkāraṃ kḷptir",
    "GSP30abhmal1u:373_1": "vidhyanuvādayoḥ yo danturaḥ sa caitro 'yam iti danturam āditaḥ anūdya caitra ityaṃśo yadi nāma vidhīyate tad danturo 'nyaś",
    "GSP30abhmal1u:373_2": "caitrāc caitraś cānyas tataḥ katham ghaṭaś caitra itīdṛkṣā na syād vidhyanuvādatā tasmād ya eva caitro 'sau sa dantura iti",
    "GSP30abhmal1u:373_3": "sthitiḥ vāstavī jñaptimātrottho vidhir vidhyanuvādayoḥ ajñātaparyāyapadasthitīn prati prayujyate pādapa eṣa bhūruhaḥ kumbho",
    "GSP30abhmal1u:373_4": "ghaṭaś ceti tathaiva bhaṇyate maheśvaraḥ sarvam idaṃ jagat tv iti // 1.929 itthaṃ saṃpuṭayogena paripūrṇā hi yā sthitiḥ yasyāṃ",
    "GSP30abhmal1u:373_5": "saṃhārasṛṣṭyaṃśaśatāny antaḥsthitāny api tām eva bhāgaśaḥ ke cid upāsitumanas tayā ekādidviguṇatvotthacatuḥṣaḍdvādaśādibhiḥ //",
    "GSP30abhmal1u:373_6": "1.931",
    "GSP30abhmal1u:374": "saṃviccakramayair bhedair bhindate vividhaiḥ kramaiḥ ekā saṃvid dvidhā saiva dṛkkriyātmā tridhātha sā // 1.932 //",
    "GSP30abhmal1u:375_0": "pronmeṣaśaktisācivyāc caturdhāpy atha gīyate cicchaktyānandarūḍhyā tu pañcadhāsau prabhāṣyate ṣoḍhā tu svaraṣaṭkoktasaṃviccarcāvicāraṇāt",
    "GSP30abhmal1u:375_1": "yāvad dvādaśadhā saṃvitsṛṣṭyādau tulyagocare // ekaikaśas tryātmakatvāt traye vā cāturātmyataḥ sṛṣṭiṃ kalayate saṃvit tatrābhyeti",
    "GSP30abhmal1u:375_2": "ca raktatām sthitināśaṃ kalayate kvāpi śaṅkāṃ prakalpayet tāṃ saṃhṛtya ca bhāvāṃśaṃ saṃhārāt svātmanaḥ punaḥ // 1.936 //",
    "GSP30abhmal1u:376_0": "saṃhartrītvaṃ carcayate tadantaḥ puṇyapāpayoḥ na drutaṃ na nirodhaṃ vā svasvātantryeṇa vāñchati evaṃ bodhāṃśakaraṇamarīcīcakram",
    "GSP30abhmal1u:376_1": "ātmani grasamānā saṃharate pramāṇāṃśasthitān ravīn // 1.938",
    "GSP30abhmal1u:377_0": "tataḥ kalpitamātraṃśaṃ saṃhṛtyākalpite hṛdi tatsarvātītam apy antar anavacchinnadhāmani // nayet tan nayanadvārād viśvaṃ",
    "GSP30abhmal1u:377_1": "yāvat tathā nayet tataḥ sṛṣṭiṃ ca kalayed ityādikramayogataḥ dvādaśāram idaṃ cakraṃ sarvadā parivartate yasyaitāḥ sthūlamātratvaṃ",
    "GSP30abhmal1u:377_2": "māsarāśyādisaṃpadaḥ // akramakramavaśād dviśas triśo bhūriśo 'tha vividhaiḥ kramākramaiḥ cakram etad uditaṃ vijṛmbhate meyamānamitimātṛbhakṣakam //",
    "GSP30abhmal1u:377_3": "1.942 //",
    "GSP30abhmal1u:378": "etaccakragatānantakiraṇārāsamāśrayāt cakrabhedo na saṃkhyātuṃ kadācid api śakyate // 1.943",
    "GSP30abhmal1u:379_0": "yathā hi varhiṇaḥ patre sitapītāruṇādikam pronmiṣan nimiṣac cātra bhāsate 'py atathātmakam tathānunmiṣitālīnasūkṣmasaṃvitsunirbharaḥ",
    "GSP30abhmal1u:379_1": "cakreśo bhāti nimiṣatpronmiṣadvṛtticitritaḥ // 1.945",
    "GSP30abhmal1u:380": "tat kasyāpi nimeṣeṇa kasyāpy unmeṣayogataḥ ekāracakrāt prabhṛti sahasrāraṃ vivartate // 1.946",
    "GSP30abhmal1u:381_0": "tad asaṃkhyānam atha vāpy anyonyāśritagarbhakam na vā tac cakram atha kiṃ vyomaivaikaṃ vijṛmbhate tad apy anantasaccakragarbhaṃ",
    "GSP30abhmal1u:381_1": "vāpi vibhāsate anantavyomagarbhaṃ vā mahāvyomaikam ucyate // yathā vyomaivaikaṃ kacati sitanīlāruṇatayā yathā caite meghāḥ",
    "GSP30abhmal1u:381_2": "punar atha tathā bhānti bahudhā tathā saṃvittattvaṃ kalanaparisaṃkhyāvirahitaiḥ svatantraṃ svākāraiḥ sphurati na ca te ke",
    "GSP30abhmal1u:381_3": "cana tataḥ // 1.949 //",
    "GSP30abhmal1u:382_0": "iti tattvam idaṃ nyarūpayan mama nātho hṛdayasthitaḥ svayam pratipadya vicitrarūpakam gurusaṃtānaparamparāyitam tad amutra",
    "GSP30abhmal1u:382_1": "naye na ye prarūḍhiṃ pratipattuṃ kṣamatām upāśrayante nanu tatpratibodhanāya devo vividhāṃ maṇḍalakalpanām avocat // 1.951 //",
    "GSP30abhmal1u:383": "bālo yadvat rekhayā varṇajāte svaiḥ saṃketair yojyate tatkrameṇa tadvanmudrāmaṇḍalair mantratantraiḥ pūrṇe svasmin yojyate dhāmny anarghe // 1.952 //",
    "GSP30abhmal1u:384": "atrāpi kiñcana vibhāti tadicchayaiva dūraṃ tathā savidham āśritatāratamyam asaṃspṛg apy atha niraṃśapadapratiṣṭham itthaṃ kriyāpaṭalago bahudhaiva bhedaḥ // 1.953 //",
    "GSP30abhmal1u:385_0": "itthaṃ pramāṇatābhāgi yat tattvaṃ hi nyarūpyata parāparā bhagavatī seyaṃ bhāti tathā tathā tad atraiva parāṃśo yaḥ sa mātraṃśo",
    "GSP30abhmal1u:385_1": "'paraḥ punaḥ meyāṃśa iti tat pūrvam evāsmābhiḥ prakāśitam mātraṃśo 'pi pare bhāge bahudhā yat sthitas tataḥ",
    "GSP30abhmal1u:386": "parāparatayodriktaḥ paro mantreśarūpakaḥ // 1.956 //",
    "GSP30abhmal1u:387": "udriktāparabhāvas tu mantra ity abhidhīyate parāparas tu yo mātā samudriktaparāparaḥ // 1.957",
    "GSP30abhmal1u:388": "sa vijñānākalaḥ proktaḥ prabuddhaparabhāvakaḥ aparodrekayogena sa eva pralayākalaḥ // 1.958",
    "GSP30abhmal1u:389": "aparaḥ kila yo mātā sakalaḥ sa tu bhāṣyate parāparādibhedena tasyāpi bahudhā sthitiḥ // 1.959",
    "GSP30abhmal1u:390_0": "vicāryamāṇā niḥsaṃkhyān mātṛbhedāṃs tanoty alam mukhyatvena tu saptaiva mātṛbhedāḥ prakīrtitāḥ pramāṇāṃśe patanty eva teṣām",
    "GSP30abhmal1u:390_1": "eva svaśaktayaḥ vyāpārayogitaivaiṣā śaktitvam iti manmahe // yac ca vyāpriyamāṇatvaṃ karaṇatvaṃ tad eva hi evaṃ ca śaktimacchakktibhedān",
    "GSP30abhmal1u:390_2": "mātṛpramāṇajāḥ caturdaśasvarūpaṃ ca prameyam iti bhāṣyate mātā mānaṃ ca meyaṃ ca yata ekaṃ prakīrtitam // tataḥ pañcadaśātmaikam",
    "GSP30abhmal1u:390_3": "ekaṃ prakṛtipañcitam tatrāpy ekaikaśo bhede nijatattvasvarūpiṇi // saṃkṣepavistarakṛtaṃ bhedānantyaṃ pratāyate punar jalādimūlāntabhedasaṃkalanakramāt //",
    "GSP30abhmal1u:390_4": "1.965",
    "GSP30abhmal1u:391": "bhūyān bhedaprabhedottho vaicitryavisarodayaḥ evaṃ dharātaḥ prabhṛti pradhāna-",
    "GSP30abhmal1u:392": "tattvāntam uktaṃ daśapañcadhaiva puṃsaḥ kalāntaṃ sakalaḥ svarūpa-",
    "GSP30abhmal1u:393": "bhūto na mātā na ca mānarūpaḥ // 1.966 //",
    "GSP30abhmal1u:394": "trayodaśātmatvam ato 'tra niṣṭhitaṃ niśi svarūpaṃ tu bhavel layākalaḥ",
    "GSP30abhmal1u:395": "madhye tu vijñānakalasvarūpatā vidyāpade mantragatasvarūpatā // 1.967 //",
    "GSP30abhmal1u:396_0": "aiśe mantreśavargasthitir atha suśive dhāmni tannāthaniṣṭhā pūrvaṃ pūrvaṃ ca tatra prakaṭayati nijāṃ mātṛmānavyavasthām tenānanyapramātṛ",
    "GSP30abhmal1u:396_1": "sphurati śivapadaṃ svaprakāśaṃ sadaikaṃ mantreśeśānatas tu triśaramuninavatryakṣasaṃkhyāvibhedāḥ // 1.968 //",
    "GSP30abhmal1u:397": "śaktiś ca no śaktimato vibhinnā tenaiti no bhedam iyaṃ pṛthaktvam amātṛtāyāṃ na ca śaktir asti tena svarūpaṃ na hi śaktiyuktam // 1.969 //",
    "GSP30abhmal1u:398_0": "dharātattvāvibhedena yaḥ prakāśaḥ prakāśate sa eva śivanātho 'tra pṛthivī brahma tatparam dharātattvagatāḥ siddhīr vitarītuṃ",
    "GSP30abhmal1u:398_1": "samudyatān prerayanti śivecchāto ye te mantramaheśvarāḥ preryamāṇās tu mantreśā mantrās tadvācakāḥ sphuṭam dharātattvagataṃ",
    "GSP30abhmal1u:398_2": "yogam abhyasya śivavidyayā na tu pāśavasāṃkhyīyavaiṣṇavādidvitādṛśā aprāptadhruvadhāmāno vijñānakalatājuṣaḥ // 1.973",
    "GSP30abhmal1u:399_0": "tāvattattvopabhogena ye kalpānte layaṃ gatāḥ sauṣuptāvasthitau yadvat te 'tra pralayakevalāḥ sauṣupte tattvalīnatvaṃ sphuṭam",
    "GSP30abhmal1u:399_1": "eva hi lakṣyate anyathā niyatasvapnasaṃsṛṣṭir iyatī kutaḥ sauṣuptam api citraṃ ca svacchāsvacchādi bhāsate asvāpsaṃ sukham",
    "GSP30abhmal1u:399_2": "ityādismṛtivaicitryadarśanāt māyākarmasamullāsasaṃmiśritamalābilāḥ dharādhirohiṇo jñeyāḥ sakalā iha pudgalāḥ // 1.977 //",
    "GSP30abhmal1u:400_0": "asyaiva saptakasya svasvavyāpāraprakalpane prakṣobho yas tad evoktaṃ śaktīnāṃ saptakaṃ tataḥ śivo 'vicyutacidrūpas tisras",
    "GSP30abhmal1u:400_1": "tacchaktayas tu yāḥ tāḥ svātantryavaśopāttagrahītṛgrāhyarūpikāḥ grahītṛbhāgodrekeṇa grāhyabhāgocchalatvataḥ sapta sapteti",
    "GSP30abhmal1u:400_2": "yat tv ekaṃ jaḍamātraṃ narātmakam tatsvarūpaṃ tatas traidhaṃ pratitattvaṃ vyavasthitam kiṃ cārthe khalu nirgrāhye tuṭayaḥ",
    "GSP30abhmal1u:400_3": "ṣoḍaśa kṣaṇāḥ // 1.981 //",
    "GSP30abhmal1u:401_0": "sapādadvyaṅgulāveśāt pratyekaṃ parikalpitāḥ tatrādyaḥ paramādvaitanirvibhāgarasātmakaḥ // antyas tu grāhyatādātmyān na pṛthak",
    "GSP30abhmal1u:401_1": "pravibhāvyate upāntyas tatsvarūpasya grāhakaḥ paribhāvvyate ādyaṃ ca saptakaṃ tatra nirvikalpakatāṃ gatam kramonmiṣadvikalpāṃśacchāyācchādanakovidam //",
    "GSP30abhmal1u:401_2": "tad eva śivarūpaṃ hi paraśaktyātmakaṃ viduḥ dvitīyaṃ saptakaṃ tatra parāparapadātmakam // vikalpa iti saṃgītam iti bhedo",
    "GSP30abhmal1u:401_3": "'vabhāsyate",
    "GSP30abhmal1u:402": "tad asyāṃ sūkṣmasaṃvittau kalanāya samudyatāḥ // 1.986 //",
    "GSP30abhmal1u:403_0": "saṃvedayante yadrūpaṃ tatra kiṃ vā vikatthanaiḥ kramāt tu bhedanyūnatve tuṭīnām api yo mataḥ vikalpasya ca nirhrāso nirvikalpopalakṣaṇam",
    "GSP30abhmal1u:403_1": "yathā hi ciraduḥkhārtaḥ paścād āttasukhasthitiḥ vismaraty eva tadduḥkhaṃ sukhaviśrāntivartmanā tathā gatavikalpe 'pi rūḍhāḥ",
    "GSP30abhmal1u:403_2": "saṃvedane janāḥ vikalpaviśrāntibalāt tāṃ vṛttiṃ nābhimanvate vikalpanirhrāsavaśena yāti vikalpavandhyā paramārthasatyā saṃvitsvarūpaprakaṭatvam",
    "GSP30abhmal1u:403_3": "itthaṃ tatrāvadhāne yatatāṃ subuddhiḥ // 1.990 //",
    "GSP30abhmal1u:404_0": "grāhyagrāhakasaṃvittau saṃbandhe sāvadhānatā iyaṃ sā bhaṇyate tatra yatheṣṭaphalayogataḥ // ata eva hi tadbhedabāhulyād bhuvanāny",
    "GSP30abhmal1u:404_1": "api vicitratvaṃ prayāntīti na cātikrama iṣyate // 1.992",
    "GSP30abhmal1u:405_0": "sakramākramam evedaṃ kālasya prākpradūsaṇāt diśaś ca paramārthatvaṃ naiva yuktyopapadyate pūrvāparapratītiṃ hi naikā sā kurute",
    "GSP30abhmal1u:405_1": "tathā upādhibhedo no vastu tat kathaṃ sā prakalpyatām yo hi yasmādguṇotkṛṣṭa ity ataḥ parameśvaraḥ abhāṣata nijānandakḷptadikkālamaṇḍalaḥ //",
    "GSP30abhmal1u:405_2": "1.995",
    "GSP30abhmal1u:406": "tad evaṃ tattvarūpe 'smin vicitre pravivikṣatām upāyabhedāt traividhyaṃ samāveśeṣu varṇitam anupāyaḥ śāṃbhavo 'sau cidupāyas tataḥ param",
    "GSP30abhmal1u:407": "jaḍopāyas tv āṇavaḥ syāt sa cāpi bahudhā mataḥ // 1.997 //",
    "GSP30abhmal1u:408": "ajaḍe 'pi jaḍābhāsaḥ pārameśvaryayogataḥ nāḍīkaraṇabāhyādes tena saṃvidupāyatā // 1.998",
    "GSP30abhmal1u:409_0": "tatrākṣavṛttim āśritya bāhyākāragraho hi yaḥ tajjāgratsphuṭam āsīnam anubandhi punaḥ punaḥ ātmasaṃkalpanirmāṇaṃ svapno jāgradviparyayaḥ",
    "GSP30abhmal1u:409_1": "layākalasya yo bhogaḥ layakarmavaśān na tu // sthiro bhaven niśābhāvāt suptaṃ saukhyādyavedane jñānākalasya malataḥ kevalād",
    "GSP30abhmal1u:409_2": "bhogamātrataḥ bhedavantaḥ svato bhinnāś cikīrṣyante jaḍājaḍāḥ turye tatra sthitā mantratannāthādhīśvarās trayaḥ // 1.1002 //",
    "GSP30abhmal1u:410": "yāvad bhairavabodhāṃśapraveśanasahiṣṇavaḥ bhāvā vigaladātmīyasārāḥ svayam abhedinaḥ // 1.1003",
    "GSP30abhmal1u:411_0": "turyātītapade saṃsyur iti pañcadaśātmake yasya yad yad sphuṭaṃ rūpaṃ taj jāgrad iti manyatām tad evāsthiram ābhāti svarūpaṃ",
    "GSP30abhmal1u:411_1": "svapna īdṛśaḥ asphuṭaṃ tu yad ābhāti suptaṃ tat tat puro 'pi yat // 1.1005 //",
    "GSP30abhmal1u:412_0": "tritayasyānusaṃdhis tu yadvaśād upajāyate sraksūtratulyaṃ tatturyaṃ sarvabhedeṣu gṛhyatām yat tv advaitabharollāsi drāvitāśeṣabhedakam",
    "GSP30abhmal1u:412_1": "turyātītaṃ tu tat prāhur itthaṃ sarvatra yojayet layākale hi svaṃ rūpaṃ jāgrattatpūrvavṛtti tu svapnādīti kramaṃ sarvaṃ sarvatrānusared",
    "GSP30abhmal1u:412_2": "budhaḥ ekatrāpi prabhau pūrṇe citturyātītam ucyate ānandas turyam icchaiva bījabhūmiḥ suṣuptatā // jñānaṃ tu svapnavṛttitvaṃ",
    "GSP30abhmal1u:412_3": "kriyā jāgrad iti smṛtā atraiva yogabhūmyutthāḥ saṃjñāḥ piṇḍasthatādayaḥ sarvatobhadratādyās tu prasaṃkhyājñāninirmitāḥ ekaikatra",
    "GSP30abhmal1u:412_4": "catūrūpasadbhāvād vitate tataḥ // catūrūpatvam ekatra tritvaṃ paścād athaikatā ekas tu bhairavo nāthaḥ prollasadviśvarūpakaḥ",
    "GSP30abhmal1u:412_5": "ekaḥ śivādisakalaparyantasthitisaṃgataḥ so 'yaṃ samasta evādhvā bhairavābhedavṛttimān // 1.1013",
    "GSP30abhmal1u:413": "tatsvātantryāt svatantratvam aśnuvāno 'vabhāsate",
    "GSP30abhmal1u:414": "so 'yaṃ mātṛsvarūpastho mantrādhveti vibhāvyate // 1.1014 //",
    "GSP30abhmal1u:415_0": "pramārūpatayā so 'yaṃ varṇādhveti nirucyate pramāṇarūpatām etya prayāty eṣa padādhvatām pramāṇarūpatāveśam aparityajya meyatām",
    "GSP30abhmal1u:415_1": "gacchan saṃkalpanayogāt kalādhvā mātṛsaṃgataḥ // 1.1016",
    "GSP30abhmal1u:416_0": "śuddhe prameyatāyoge sa tattvādhveti gṛhyatām tatsthaulyādhāratāyogād bhuvanādhveti varṇitaḥ tathā hi cidvimarśena grastā",
    "GSP30abhmal1u:416_1": "vācyadaśā yadā śivajñānakriyāyattamananatrāṇatatparā // 1.1018",
    "GSP30abhmal1u:417_0": "aśeṣaśaktipaṭalīlīlālāmpaṭyapāṭavāt mantrādhvā rabhasena drāk prāg udbhūtaḥ śivātmakaḥ // ucchalatsaṃvidāmātraviśrāntyāsvādayoginaḥ",
    "GSP30abhmal1u:417_1": "sarvābhidhānasāmarthyād aniyantritaśaktayaḥ // 1.1020",
    "GSP30abhmal1u:418_0": "sṛṣṭāḥ svātmasahotthārthadharāparyantavṛttayaḥ svātmīye cidvilasite tāvato 'rthān nijātmani āmṛśantaḥ pramārūpāṃ satyāṃ bibhrati",
    "GSP30abhmal1u:418_1": "saṃvidam bālās tiryakpramātāro ye 'py asaṃketabhāginaḥ te 'py akṛtrimasaṃskārasārām enāṃ svasaṃvidam",
    "GSP30abhmal1u:419": "bhinnabhinnām upāśritya yānti citrāṃ pramātṛtām // 1.1023 //",
    "GSP30abhmal1u:420_0": "asyām akṛtrimānantavarṇasaṃvidi rūḍhatām saṃketā yānti cet te 'pi yānty asaṃketavṛttitām // anayā tu vinā sarve saṃketā bahuśaḥ",
    "GSP30abhmal1u:420_1": "kṛtāḥ naiva cetasi viśrāntiṃ saṃketāntarayogataḥ // 1.1025",
    "GSP30abhmal1u:421_0": "vrajeyur anavasthānān mūlakṣatikaratvataḥ tatrāpi khalu saṃkete bālo vyutpādyatāṃ kutaḥ // tenānantas tv amāyīyo yo varṇagrāma",
    "GSP30abhmal1u:421_1": "īdṛśaḥ sa cidvimarśasacivaḥ sadaiva pravijṛmbhate // 1.1027",
    "GSP30abhmal1u:422_0": "tata eva ca māyīyā varṇāḥ sūtiṃ vitenire teṣāṃ te khalv amāyīyā vīryam ity avadhāryate // tathā hi paravākyeṣu śruteṣv āvṛṇute",
    "GSP30abhmal1u:422_1": "nijā pramā yasya jaḍo nāsau tatrārthe yāti mātṛtām // yasya tu svapramā bodhe praviśed bhedagarbhagā māyīyavarṇapuñje sve",
    "GSP30abhmal1u:422_2": "sa pramātṛtvam ṛcchati yathā yathā cākṛtakaṃ tadrūpam atiricyate tathā tathā camatkāratāratamyaṃ prakalpyate // 1.1031",
    "GSP30abhmal1u:423_0": "tadudrekamahattve tu pratibhātmani niṣṭhitāḥ dhruvaṃ kavitvavaktṛtvaśālitāṃ yānti sarvataḥ ata eva hi vāksiddhau varṇānāṃ",
    "GSP30abhmal1u:423_1": "samupāsyatā teṣām eva tatas tena guptā guptena bhāṣitāḥ // tato yāvadvibhoḥ śaśvadviśrāntir yugapadbahūn varṇān udṛṅkya bhogāṃśaparipūraṇasusthitān //",
    "GSP30abhmal1u:423_2": "tāvad eva padādhvāsau meyabhūmim upāśritaḥ saṃsāramṛtasaṃketasaṃghāte prathamāṅkuraḥ // 1.1035",
    "GSP30abhmal1u:424_0": "evaṃ prameyatā mātṛbhāvo mānatvam apy atha ṣaṭtriṃśadātmanas tattvakalāpasyeti niścitam // tatra sarvaṃ vibhāty etat parameśitari",
    "GSP30abhmal1u:424_1": "dhruve pratibimbasvarūpeṇa na tu bāhyatayā yataḥ // cidvyomny eva śive tattaddehādimatir īdṛśī bhinnā saṃsāriṇāṃ bhāti rajjau",
    "GSP30abhmal1u:424_2": "sarpādikā yathā yataḥ prāgdehamaraṇasiddhāntaḥ svapnagocaraḥ dehāntarādir maraṇāt kīdṛg vā dehasaṃbhavaḥ // svapne tu pratibhāmātrasāmānyaprathanād",
    "GSP30abhmal1u:424_3": "balāt viśeṣāḥ pratibhāsante na bhāvyante 'pi te tathā sāligrāmopalāḥ kecic citrākṛtihṛdo yathā tathā māyādibhūmyantalekhāś",
    "GSP30abhmal1u:424_4": "citrahṛdayaś citaḥ // nagarārṇavaśailādyās tadicchānuvidhāyinaḥ na svayaṃ sadasadrūpakāraṇākaraṇātmakāḥ // 1.1042",
    "GSP30abhmal1u:425_0": "ciraprarūḍhe niyame samucchedāt pravartanāt arūḍhe 'pi svatantro 'yaṃ sthitaś cidvyomabhairavaḥ ekacinmātrasaṃpūrṇabhairavābhedabhāgini",
    "GSP30abhmal1u:425_1": "evam asmīty anāmarśo bhedako bhāvamaṇḍale // 1.1044",
    "GSP30abhmal1u:426": "sarvapramāṇair no siddhaṃ svapne kartrantaraṃ yathā svasaṃvidaḥ svatantrāyās tathā sargo 'pi budhyatām // 1.1045 //",
    "GSP30abhmal1u:427": "cittacitrapurodyāne krīḍann evaṃ hi vetti yaḥ aham eva sthito bhāvair bhūtaiś cinmātrakair iti // 1.1046 //",
    "GSP30abhmal1u:428_0": "evaṃ jāto mṛto 'smīti janmamṛtyuvicitratāḥ ajanmany amṛtau bhānti cittabhittau svakalpināḥ parehasaṃvidāmātraṃ paralokehalokatā",
    "GSP30abhmal1u:428_1": "kiṃtv akālakalāsaṃviddeśabhede 'py abhedinī // 1.1048",
    "GSP30abhmal1u:429_0": "abhaviṣyad ayaṃ sargo mūrtaś cen na tu cinmayaḥ tad avekṣyata tanmadhyāt kenaiko 'pi dharādharaḥ bhūtatanmātravargāder ādhārādheyacarcane",
    "GSP30abhmal1u:429_1": "ante saṃvinmayī śaktiḥ śivarūpaiva dhāriṇī // 1.1050",
    "GSP30abhmal1u:430_0": "tasmāt pratītir evetthaṃ kartrī sā pratibhā śivaḥ atra svātmani te tena śaktiḥ sādhārasaṃjñitā sāṃkalpikaṃ nirādhāram api",
    "GSP30abhmal1u:430_1": "naiva pataty adhaḥ svādhāraśaktau viśrānter viśvam itthaṃ vimṛśyatām asyā ghanāham ityādirūḍher eva dharāditā yāvad ante",
    "GSP30abhmal1u:430_2": "cidasmīti nirvṛttā bhairavātmatā // 1.1053",
    "GSP30abhmal1u:431": "maṇāv indrāyudhe bhāsa iva nīlādayaḥ śive paramārthata eṣāṃ tu nodayavyayayogitā // 1.1054",
    "GSP30abhmal1u:432_0": "deśe kāle 'tra vā sṛṣṭir ity etad asamañjasam cidātmano hi devasya sṛṣṭir dikkālayor api jāgarābhimate sārdhahastatritayagocare",
    "GSP30abhmal1u:432_1": "prahare ca pṛthaksvapnāś citradikkālamāninaḥ // 1.1056",
    "GSP30abhmal1u:433_0": "ata eva kṣaṇaṃ nāma na kiṃcid api manmahe kriyākṣaṇe 'pi hy ekasmin bahvyaḥ santi drutāḥ kriyāḥ tena ye bhāvasaṃkocaṃ kṣaṇāntaṃ",
    "GSP30abhmal1u:433_1": "pratipedire te nūnam anayā nālyā śūnyadṛṣṭyavalambinaḥ // tad ya eva sato bhāvāñ śūnyīkatuṃ tahtāsataḥ sphuṭīkartuṃ svatantratvād",
    "GSP30abhmal1u:433_2": "īśaḥ sa parameśvaraḥ tad itthaṃ parameśāno viśvarūpaḥ pragīyate na tu bhinnasya kasyāpi dharāder upapannatā // uktaṃ caitat",
    "GSP30abhmal1u:433_3": "puraiveti na bhūyaḥ pravivicyate bahubhiś cāpi bāhyārthadūṣaṇā pravyaracyata nanv itthaṃ janmamaraṇe karmaṇaḥ phalayogitā",
    "GSP30abhmal1u:433_4": "kathaṃ syāt kin nu pūrvoktaṃ citsvātantryaṃ suvisṛmtam tathā hi citsvatantreyaṃ yathā bhāsayate tathā satyaṃ bhāty akhilākāragarbhā",
    "GSP30abhmal1u:433_5": "sā ceti niścitam ikṣau pratyaṇu mādhuryaṃ yathā sarvātmanā tathā pratyekaparamāṇau hi sarvasṛṣṭimayī sthitiḥ ajñātatattvamūlās",
    "GSP30abhmal1u:433_6": "tu vivadante 'tra ye budhāḥ nūnaṃ nijamanorājyarakṣāyai te samudyatāḥ prāṇe khe citi bāhye vā kutrāpīdam iti bhramaḥ ajñatvāt",
    "GSP30abhmal1u:433_7": "tanniyatyutthasvātantryābhāvajṛmbhitaḥ ataḥ svasaṃvidāmarśo janmatveneha bhāsate purastāt tu na saṃvittiḥ svātantryocitarūpiṇī //",
    "GSP30abhmal1u:433_8": "prāktanī saṃvid eveha pūrvakarmeti bhāṣyate tatsaṃvidbādhikā saṃvitkarmakṣayakarī tataḥ // akṛtaṃ ca yathā svapne mayā kṛtam",
    "GSP30abhmal1u:433_9": "iti sphuret phaladā dṛśyate saiva vārtā jāgrati karmaṇaḥ tathā ca prācyakarmaughaphalasaṃploṣaṇātmikā yasyaikāpy uttarodeti",
    "GSP30abhmal1u:433_10": "saṃvit sa phalabhāṅ na hi // 1.1070 //",
    "GSP30abhmal1u:434_0": "kiṃ cānyadbahusaṃvitsusphurattvādayaśo yaśaḥ bhūyaḥphalavadākāśanadyambhaḥsiktabījavat // evam alpaphalaṃ karma svalpasaṃvedane",
    "GSP30abhmal1u:434_1": "sphurat asphuran niṣphalaṃ tv eva nyāyaḥ so 'yaṃ svasaṃvidam tatrāpy alpatvabhūyastve saṃvidāṃ ye prakalpite te karmakartuḥ",
    "GSP30abhmal1u:434_2": "saṃvittirūḍhyā tadrūpabhāginī yā ca (yasya) saṃvit svayaṃ tādṛkphalagarbhā na jāyate nāpy anyaphalanirgrāhimātṛsaṃgatitas",
    "GSP30abhmal1u:434_3": "tathā // 1.1074 //",
    "GSP30abhmal1u:435_0": "phalaveditur anyasya pramātur api saṃvidi anyapramātṛsaṃkalpād yāvadante sa ko 'py alam // prabuddhaḥ sṛṣṭir akṣāyai sthitiśaktivijṛmbhakaḥ",
    "GSP30abhmal1u:435_1": "vidāḥ sma saṃkocayati phalālambanakalpanāḥ matsyād amatsyadṛṣṭyeyaṃ sṛṣṭir ity āśayena te paropakāraṃ kartavyam upādikṣan",
    "GSP30abhmal1u:435_2": "purātanāḥ // evaṃ nāmopakāro 'yaṃ mṛtasyāpi pratanyate piṇḍadānādinā bhūyo dīyate dehasaṃgamaḥ // 1.1078",
    "GSP30abhmal1u:436_0": "varaṃ svātmani saṃkleśāḥ paraṃ mā pīḍayan tv iti iti kalpitam etasya kṛcchrādes tapasaḥ phalam laśunādāvabhakṣyatvam uktam",
    "GSP30abhmal1u:436_1": "ājñeya īdṛśī akāraṇakam eveti gṛhṇantu kila jantavaḥ // 1.1080",
    "GSP30abhmal1u:437": "tad evaṃ haṃsapakṣyādibhakṣyābhakṣyatvanirṇaye yujyeta bhinnabuddhitvam anyathā nna kathaṃ cana // 1.1081 //",
    "GSP30abhmal1u:438_0": "evaṃ dṛṣṭe 'py adṛṣṭe 'tha kalpitāṃśāṃśikākramāt phalayogaḥ sa evādya rūḍhaḥ saṃvidbhuvi sthitaḥ dehaḥ piṇḍāt pare loke nānyatheti",
    "GSP30abhmal1u:438_1": "sthitiḥ kṛtā anyonyānanuṣaktatvaṃ jantūnāṃ dehabhṛd iti tatsarvaśāstrapūgaiś ca śaṅkāśaṅkuḥ praropitāḥ ajñacittadharārūḍhaḥ",
    "GSP30abhmal1u:438_2": "phalaparyantatāṃ gataḥ asti me piṇḍado 'dyāhaṃ piṇḍadānakkramāt tathā prapnobh /m(?)yavayavābhogaṃ pūrṇadeho 'smi susthitaḥ //",
    "GSP30abhmal1u:438_3": "1.1085 //",
    "GSP30abhmal1u:439": "adṛṣṭakriyayā putraśiṣyasvātmādikḷptayā svargabhāgahamatyantamāttasaṃbhogasusthitaḥ // 1.1086",
    "GSP30abhmal1u:440_0": "nāsti me piṇḍadaḥ kaś cit svayaṃ cāsmy atiduṣkṛtī na me trātāsti kutrāpi patāmi narakārṇave bhaviṣyati mama trātā kvāpi kāle",
    "GSP30abhmal1u:440_1": "kathaṃ cana ityādiḥ saṃvidāṃ sphāras tathaiva phalati svayam tasyās tu piṇḍakartrādir mābhūd atha yathā sphuret sa tāvat",
    "GSP30abhmal1u:440_2": "tatphalaṃ bhuṅkte svasaṃkalpena kalpitam // 1.1089 //",
    "GSP30abhmal1u:441_0": "śaṅkāvajrapralepāntardṛḍhabaddhāṃ tv imāṃ matim bhairavānala evaikaḥ samūlaṃ pluṣyati kṣaṇāt aśeṣacitracidgarbhasaṃsārasvapnasadmanaḥ",
    "GSP30abhmal1u:441_1": "ploṣakaḥ śiva evāham ityullāsī hutāśanaḥ // 1.1091",
    "GSP30abhmal1u:442_0": "tanmūḍhaḥ karmasaṃvitticitrībhūtacitis tathā saṃkalpam eva saṃsāraṃ vicitram abhimanyate // ata eva mṛto bālo vāsanāntaravarjitaḥ",
    "GSP30abhmal1u:442_1": "śiśur eva bhavet suptadṛḍhasaṃsāravāsanaḥ // 1.1093",
    "GSP30abhmal1u:443": "tānyau tathā (?)",
    "GSP30abhmal1u:444": "yāvadyauvanam abhyeti punas tadvāsanakramāt // 1.1094 //",
    "GSP30abhmal1u:445_0": "saṃskārasaṃvidā tās tāḥ saṃsṛtīr abhimanyate kaścij jaḍatvasaṃskārāj jaḍībhūto 'pi khānilaiḥ saha bhūjalayogena yāti puṣpaphalātmatām",
    "GSP30abhmal1u:445_1": "bhakṣito vīryarūpeṇa punar āyāti garbhatām // 1.1096",
    "GSP30abhmal1u:446_0": "yāvad punaḥ punaś citrān saṃsārān abhimanyate ekatraiva svasaṃskāravāsanāvāsitaḥ śivaḥ // bhuṅkte svarnarakādyāṃs tu bhogān",
    "GSP30abhmal1u:446_1": "svātantryakalpitān kvacid bhūmimayī kvāpi jalātmā kvāpi miśritā // 1.1098 //",
    "GSP30abhmal1u:447_0": "evaṃ bhuvanamayy eṣā saṃvid bhāti svarūpataḥ dhriyate yatra tatraiva svasaṃskārāt sukhādikam vetty anyena na dṛśyas tu sa",
    "GSP30abhmal1u:447_1": "tv anyān veda cānyathā na deśaḥ paramārthena na ca kālo 'sti kaś cana // 1.1100 //",
    "GSP30abhmal1u:448": "bhedavāde hi gaganadeśāt sarvaikadeśatā upādher eva deśād bhiddeśasyāpy upādher bhidā // 1.1101",
    "GSP30abhmal1u:449": "ity anyonyasamāśrityā deśabhedo na kaś cana svarūpabheda evāto bhedakatve susaṃgataḥ // 1.1102",
    "GSP30abhmal1u:450": "sa ca nāsti prakāśaikasvarūpeṣv iti sādhitam enayaiva parāmarśadṛśā ye parivarjitāḥ // 1.1103",
    "GSP30abhmal1u:451": "te śaṅkākāriśāstraughaśaṅkitās tanmayīkṛtāḥ svasvapnanirmitānantajaḍajantuvikalpitaiḥ // 1.1104",
    "GSP30abhmal1u:452": "śāstrābhāsair vṛthā śaṅkāṃ grāhyante bodhavarjitāḥ yathā prabuddhyante saṃvin nibhṛtāpi ciraṃ sthitā // 1.1105 //",
    "GSP30abhmal1u:453_0": "tathāpi phalatīty evaṃ prāyaś cittādikalpitaiḥ evam ābhāsanānātvasvātantryaiśvaryaśālinā // kḷptaṃ yad eva tat tasya yāti",
    "GSP30abhmal1u:453_1": "tanvādirūpatām viparyayābhāsayoge śītādyābhāsadūṣite // 1.1107",
    "GSP30abhmal1u:454": "nāḍyādāv atha saṃkocasphoṭaghātādipīḍite dehabhastrāmahāyantravātacakre 'nyathāgate // 1.1108",
    "GSP30abhmal1u:455_0": "prāṇo vighaṭate tena jaḍābhāsaṃ kalevaram yasmin yāty adhikāre vā jāte prāg vāsanākramāt // tatraiva kalpayed bhogaṃ paralokābhidhānakam",
    "GSP30abhmal1u:455_1": "pāṣāṇatāṃ vā vetty eṣa punar vā pratibudhyate paro 'yaṃ loka iti ca rūḍhyāsya paralokitā svargamokṣādi yasyeha yathārūḍhaṃ",
    "GSP30abhmal1u:455_2": "ca cetasi tathaivāsya bahir bhāti tatas tatrāpi citratā bandho mokṣaḥ sukhaṃ svargo duḥkhaṃ jaḍamayī sthitiḥ // 1.1112 //",
    "GSP30abhmal1u:456_0": "saṃvid eva svatantretthaṃ śivarūpatā virājate bhūyo 'vayavayuktasya yathā tāvaty ahaṃsthitiḥ tathā viśvātmake rūpe bhairavasyāpy",
    "GSP30abhmal1u:456_1": "ahaṃsthitiḥ śiśuḥ śūnye 'pi vetālaṃ vetti satyārthakāriṇam dhyeyapūjyādivaicitryam ittham arthakriyākaram mūrto bhinnaḥ samāhūto",
    "GSP30abhmal1u:456_2": "hitvā bhogān nijān kṣaṇāt deva etīti vārtaiṣā vacaneṣv eva śobhate amūrtādisvarūpatvaṃ sarvam etat tu yujyate // 1.1116",
    "GSP30abhmal1u:457_0": "ātmaiva hi tathābhūtas tathā bhāty eva bhedataḥ evaṃ svabhāva evaiṣa saṃvido yaḥ sa eva tu bhedagrastatayā kārmo malaḥ śāstre",
    "GSP30abhmal1u:457_1": "nirūpyate dīkṣādikarmayoge tu na malatvaṃ pratāyate // sa hi bhedamayāśeṣasaṃsāradahanavrataḥ dīkṣā ca vastutas tādṛksatyasaṃvitsvarūpiṇī //",
    "GSP30abhmal1u:457_2": "1.1119",
    "GSP30abhmal1u:458": "evaṃ yo veda tattvenety uktaṃ cānuttare naye evaṃ vijñānayoge hi śamite bhedagocare // 1.1120",
    "GSP30abhmal1u:459": "ātmaiva śiva evaikaḥ ko bandhaḥ kā ca muktatā etaddīkṣāmahāsaṃvidpraveśāya tu bhaṇyate // kriyāsvabhāvadīkṣāsau karmādimalahānaye svabhāvakḷptaniyatibalākṣipteṣu karmasu // 1.1122",
    "GSP30abhmal1u:460": "bhogo 'sya yugapadyasmāt kriyate mantraśaktitaḥ",
    "GSP30abhmal1u:461": "tathā hi prāṇagā deśakalākālādhvaniścayāḥ // 1.1123 //",
    "GSP30abhmal1u:462": "jātayo 'sya pratāyante dharaṇyādiśivāntataḥ tatraiva janmasaṃbhogādhikāralayabhājanam // vidhāyotkṛṣyate tasmād anyatra ca vidhīyate itthaṃ guror niścitasaṃvidātma-",
    "GSP30abhmal1u:463_0": "rūḍheś ca śiṣyasya paraspareṇa niṣkarmacetor acitaiva dīkṣā prākkarmaśaktīr akhilā ruṇaddhi tatrāpi taṇḍulatilājyacaruprabandha",
    "GSP30abhmal1u:463_1": "ityādi śaivaniyatipratibhārakḷptam tāvaty api sphuṭapade na niśāprapañco nirmūlatām upagato 'pi vibhedavṛtteḥ // 1.1126 //",
    "GSP30abhmal1u:464": "bhede 'pi kiṃtv eṣa punar bhaviṣya-",
    "GSP30abhmal1u:465": "saṃsārakārisukṛtādivighātahetuḥ śuddhas tatas tad ata eva hi tattvajālaṃ śuddhetarasthititayā nikhilaṃ dvidhaiva // 1.1127 //",
    "GSP30abhmal1u:466": "śuddhaṃ triśaktikhacitaṃ nanu yāmalaṃ ca bhāty eva tena bahudhaiṣa kṛtaḥ kriyāyāḥ vyāpārakalpanāvaśān niyatiprapañcaḥ svalpetaratvakṛtatādṛśabhogayogaḥ // 1.1128 //",
    "GSP30abhmal1u:467_0": "mudrāmaṇḍalasaṃghātaḥ samantratantracarcitaḥ yatra yogādikaṃ sarvaṃ phaladānāya kalpate // nirvṛtiphalasaṃprāptikāṅkṣāsaṃkocasusthitāḥ",
    "GSP30abhmal1u:467_1": "anavacchinnatām eva phalatvenātra manvate // 1.1130",
    "GSP30abhmal1u:468": "na hy anantānav/yacchede kāpi yāgādikalpanā anavacchinnavāñchā // 1.1131 //",
    "GSP30abhmal1u:469": "tatsarvottīrṇadṛṣṭayaḥ tathāpi vidite hy arthe paramādvayasundare // 1.1132 //",
    "GSP30abhmal1u:470_0": "saṃvitsvabhāvasvātantryāt keṣāṃcit phalakāmatā tāny evoddiśya tat sarvaṃ pūraṇāya dharāditaḥ śivāntaṃ bahudhā bhedair dhāraṇāgrantha",
    "GSP30abhmal1u:470_1": "ucyate iha hi nānyanayeṣv iva kiñcana sphuritam asti na yat kila satyataḥ",
    "GSP30abhmal1u:471": "tad iha satyapade sthitibhāgināṃ kim iva heyapade nipatiṣyati // 1.1134 //",
    "GSP30abhmal1u:472_0": "itthaṃ saptadaśādhikāracaramaṃ tattvaṃ yad ābhāsate tan nirṇītam anuttaraṃ śivapadaṃ saṃprāptikāmān prati etat sarvam ihoditaṃ",
    "GSP30abhmal1u:472_1": "ca jagadānande vipakṣātmakaṃ bhedaprāṇatayā yato 'tra nikhilo 'py eṣa prapañcaḥ sthitaḥ // 1.1135 //"
}