{
  "GSP30abhmal1u:0": "Abhinavagupta: Mālinīślokavārttika",
  "GSP30abhmal1u:1": "prathamaḥ kāṇḍaḥ",
  "GSP30abhmal1u:2": "vimalakalāśrayābhinavasṛṣṭimahā jananī",
  "GSP30abhmal1u:3": "bharitatanuś ca pañcamukhaguptarucir janakaḥ",
  "GSP30abhmal1u:4": "tadubhayayāmalasphuritabhāvavisargamayaṃ",
  "GSP30abhmal1u:5": "hṛdayam anuttarāmṛtakulaṃ mama saṃsphuratāt // 1.1 //",
  "GSP30abhmal1u:6": "yadīyabodhakiraṇair ullasadbhiḥ samantataḥ",
  "GSP30abhmal1u:7": "vikāsihṛdayāmbhojā vayaṃ sa jayatād guruḥ // 1.2 //",
  "GSP30abhmal1u:8": "sābhimarśaṣaḍardhārthapañcasrotaḥsamujjvalān",
  "GSP30abhmal1u:9": "yaḥ prādān mahyam arthaughān daurgatyadalanavratān // 1.3 //",
  "GSP30abhmal1u:10": "śrīmatsumatisaṃśuddhaḥ sadbhaktajanadakṣiṇaḥ",
  "GSP30abhmal1u:11": "śambhunāthaḥ prasanno me bhūyād vākpuṣpatoṣitaḥ // 1.4 //",
  "GSP30abhmal1u:12": "gurubhyo 'pi garīyāṃsaṃ yuktaṃ śrīcukhalābhidham",
  "GSP30abhmal1u:13": "vande yatkṛtasaṃskāraḥ sthito 'smi galitagrahaḥ // 1.5 //",
  "GSP30abhmal1u:14": "tato gurutaraḥ śrīmān bhūtirājo mahāmatiḥ",
  "GSP30abhmal1u:15": "jayatād bhaktajanatāsamuddharaṇasāhasaḥ // 1.6 //",
  "GSP30abhmal1u:16": "śrīsomānandasaṃbodhaśrīmadutpalaniḥsṛtāḥ",
  "GSP30abhmal1u:17": "jayanti saṃvidāmodasaṃdarbhā dikprasarpiṇaḥ // 1.7 //",
  "GSP30abhmal1u:18": "taddṛṣṭisaṃsṛticchedipratyabhijñopadeśinaḥ",
  "GSP30abhmal1u:19": "śrīmallakṣmaṇaguptasya guror vijayate vacaḥ // 1.8 //",
  "GSP30abhmal1u:20": "apy asaṃkhyanavāsvādacamatkāraikadurmadā",
  "GSP30abhmal1u:21": "yenānuttarasaṃbhogatṛptā me matiṣaṭpadī // 1.9 //",
  "GSP30abhmal1u:22": "tadekamayatām āpya svātmany eva tathā sthitā",
  "GSP30abhmal1u:23": "tad asyāḥ pronmiṣanty eva vividhā nādasaṃpadaḥ // 1.10 //",
  "GSP30abhmal1u:24": "sacchiṣyakarṇamandrābhyām arthito 'haṃ punaḥ punaḥ",
  "GSP30abhmal1u:25": "vākyārthaṃ vartaye śrīmanmālinyāṃ yat kva cit kva cit // 1.11 //",
  "GSP30abhmal1u:26": "aucityenetaratyāgād vācyavācakayor mithaḥ",
  "GSP30abhmal1u:27": "vartanāvarta etasmin sādhu śāstraṃ ca vārttikam // 1.12 //",
  "GSP30abhmal1u:28": "ye 'harniśaṃ prakāśante sarvasya ca na gocare",
  "GSP30abhmal1u:29": "numo 'bhinavaguptāṃs tāñ śivacandrāṃśusaṃcayān // 1.13 //",
  "GSP30abhmal1u:30": "jayanti jagadānandavipakṣakṣapaṇakṣamāḥ",
  "GSP30abhmal1u:31": "parameśamukhodbhūtajñānacandramarīcayaḥ // 1.14 //",
  "GSP30abhmal1u:32": "aniyantritasadbhāvād bhāvābhedaikabhāginaḥ",
  "GSP30abhmal1u:33": "yat prāg jātaṃ mahājñānaṃ tadraśmibharavaibhavam // 1.15 //",
  "GSP30abhmal1u:34": "tataṃ tādṛk svamāyīyaheyopādeyavarjitam",
  "GSP30abhmal1u:35": "vitatībhāvanācitraraśmitāmātrabheditam // 1.16 //",
  "GSP30abhmal1u:36": "abhimarśasvabhāvaṃ tad dhṛdayaṃ parameśituḥ",
  "GSP30abhmal1u:37": "tatrāpi śaktyā satataṃ svātmamayyā maheśvaraḥ // 1.17 //",
  "GSP30abhmal1u:38": "yadā saṃghaṭṭam āsādya samāpattiṃ parāṃ vrajet",
  "GSP30abhmal1u:39": "tadāsya paramaṃ vaktraṃ visargaprasarāspadam // 1.18 //",
  "GSP30abhmal1u:40": "anuttaravikāsodyajjagadānandasundaram",
  "GSP30abhmal1u:41": "bhāvivaktrāvibhāgena bījaṃ sarvasya yat sthitam // 1.19 //",
  "GSP30abhmal1u:42": "hṛtspandadṛkparāsāranirnāmormyādi tan matam",
  "GSP30abhmal1u:43": "etat paraṃ trikaṃ pūrvaṃ sarvaśaktyavibhāgavat // 1.20 //",
  "GSP30abhmal1u:44": "atra bhāvasamullāsaśaṅkāsaṃkocavicyuteḥ",
  "GSP30abhmal1u:45": "svānandalīnatāmātramātricchākarmadṛktrayam // 1.21 //",
  "GSP30abhmal1u:46": "tathā ca guravaḥ śaivadṛṣṭāv itthaṃ nyarūpayan",
  "GSP30abhmal1u:47": "sa yad āste cidāhlādamātrānubhavatallayaḥ // 1.22 //",
  "GSP30abhmal1u:48": "tad icchā tāvatī jñānaṃ tāvat tāvat kriyā hi sā",
  "GSP30abhmal1u:49": "susūkṣmaśaktitritayasāmarasyena vartate // 1.23 //",
  "GSP30abhmal1u:50": "cidrūpāhlādaparamas tadābhinno bhaved iti",
  "GSP30abhmal1u:51": "nanu cedṛśi viśvātmabhūte saṃkocavarjanāt // 1.24 //",
  "GSP30abhmal1u:52": "vikalpakalpanāmūlāḥ kathaṃ śāstrādisaṃpadaḥ",
  "GSP30abhmal1u:53": "ucyate sarva evāyaṃ bodhaḥ saṃvitprabhāmayaḥ // 1.25 //",
  "GSP30abhmal1u:54": "prakāśarūpatāyogāc cidāmarśaghanātmakaḥ",
  "GSP30abhmal1u:55": "tatrāmarśasvabhāvo 'yaṃ yaḥ prakāśaḥ prakāśate // 1.26 //",
  "GSP30abhmal1u:56": "sa eva kiṃ na śāstraughaḥ kim anyair yuktiḍambaraiḥ",
  "GSP30abhmal1u:57": "paravāgdevatāviddhas tatrāsau kevalaṃ bhavet // 1.27 //",
  "GSP30abhmal1u:58": "na tu laukikamāyīyavarṇapuñjavicitritaḥ",
  "GSP30abhmal1u:59": "uktaṃ śrīpratyabhijñāyām ātmasaṃsthasya bhāsanam // 1.28 //",
  "GSP30abhmal1u:60": "asty eva na vinā tasmād icchāmarśaḥ pravartate",
  "GSP30abhmal1u:61": "svabhāvam avabhāsasya vimarśaṃ vidur anyathā // 1.29 //",
  "GSP30abhmal1u:62": "prakāśo 'rthoparakto 'pi tulyo ratnādikair iti",
  "GSP30abhmal1u:63": "kiṃca yaḥ kaś canāmarśaś ciccamatkāragocaraḥ // 1.30 //",
  "GSP30abhmal1u:64": "hlādatāpādiviṣayas tadāsau bhavati sphuṭaḥ",
  "GSP30abhmal1u:65": "tadvimarśāntarālambasamucchalanayogataḥ // 1.31 //",
  "GSP30abhmal1u:66": "paścāt susphuṭatām eti tathā ca gurur ūcivān",
  "GSP30abhmal1u:67": "yathā svasaṃvidā siddhaṃ sukhādi vyavatiṣṭhate // 1.32 //",
  "GSP30abhmal1u:68": "na hi vyavasthāsamaye vedyate tat svasaṃvidā",
  "GSP30abhmal1u:69": "tathāvaśyopagantavyaṃ svasaṃvitsādhanād iti // 1.33 //",
  "GSP30abhmal1u:70": "evam atrāpi paścād yaj jñānādyullāsavartmani",
  "GSP30abhmal1u:71": "sarvābhedamayī bhūmir yāvad āmṛśyatāṃ vrajet // 1.34 //",
  "GSP30abhmal1u:72": "tāvat taducitodāravimarśāṃśasphuṭatvataḥ",
  "GSP30abhmal1u:73": "tādṛk sa eva śāstratvaṃ prāgvisargaḥ prapadyate // 1.35 //",
  "GSP30abhmal1u:74": "etad eva tu yuktaṃ syāt tathā hy anupadhau pare",
  "GSP30abhmal1u:75": "śāstrārthe 'pi samācāraleśaḥ ko 'pi vibhāvyate // 1.36 //",
  "GSP30abhmal1u:76": "sa nūnaṃ sphuṭatādhāmabhāvijñānādiśaktimān",
  "GSP30abhmal1u:77": "uparāgāt tatas tattadvaicitryaparibṛṃhitaḥ // 1.37 //",
  "GSP30abhmal1u:78": "yathā mukhasya tadvyaktisthāne 'psu mukure maṇau",
  "GSP30abhmal1u:79": "khaḍge cañcalasadvṛttasūkṣmadīrghādikā sthitiḥ // 1.38 //",
  "GSP30abhmal1u:80": "tad itthaṃ parame rūpe prodbhūtā jñānasaṃpadaḥ",
  "GSP30abhmal1u:81": "anavacchinnahṛdayabījātmatrayasundarāḥ // 1.39 //",
  "GSP30abhmal1u:82": "yadā tūcchaladākārasvataraṅgāntarātmakān",
  "GSP30abhmal1u:83": "visisṛkṣati bhāvaughān bhairavaḥ śaktibṛṃhitaḥ // 1.40 //",
  "GSP30abhmal1u:84": "tadā tā eva vijñānasaṃpadas tadupādhijām",
  "GSP30abhmal1u:85": "īṣatkriyāsamācārayantraṇāṃ saṃśritā iva // 1.41 //",
  "GSP30abhmal1u:86": "paritas tattaraṅgaughasātmatāṃ samupāśrite",
  "GSP30abhmal1u:87": "tathāpi jagadānandasundare bodhabhairave // 1.42 //",
  "GSP30abhmal1u:88": "bhāvanirbharatāmātrasaṃtṛpte śaktiśālini",
  "GSP30abhmal1u:89": "pūrṇayā nijaśaktyaiva nyakkṛte śaktimatpade // 1.43 //",
  "GSP30abhmal1u:90": "tādṛg eva vimarśātmā jñānadhārā vijṛmbhate",
  "GSP30abhmal1u:91": "yasyāṃ bhogopadeśena ko 'pi hlādaḥ pravartate // 1.44 //",
  "GSP30abhmal1u:92": "yadīyasaṃvidācāracaryāvisrambhabhāvitaḥ",
  "GSP30abhmal1u:93": "bhogavrāto 'pi dhanyānāṃ niḥśreyasapadāyate // 1.45 //",
  "GSP30abhmal1u:94": "yatrocyate svaśaktyādikṣobhasaṃraṃbhanirbharā",
  "GSP30abhmal1u:95": "devasya yāgapriyatā viśeṣān mātṛmadhyataḥ // 1.46 //",
  "GSP30abhmal1u:96": "aiśvaryaśaktyudrekeṇa labdheśvarapadābhidhaḥ",
  "GSP30abhmal1u:97": "devo vijñānamahimā prodbhūto 'yaṃ prapañcitaḥ // 1.47 //",
  "GSP30abhmal1u:98": "atrāpy anantabhāvāṃśasaṃyojanaviyojane",
  "GSP30abhmal1u:99": "prāgdaśābhedasaṃdhānād asaṃkhyatvam upāśrite // 1.48 //",
  "GSP30abhmal1u:100": "tadupādhivaśād eva saṃvijjñānapadojjhitāḥ",
  "GSP30abhmal1u:101": "tāyante vividhāḥ śāstrakriyājñānavibhūtayaḥ // 1.49 //",
  "GSP30abhmal1u:102": "mukhyas tv eṣa prapañco 'yaṃ pañcātmatvena carcitaḥ",
  "GSP30abhmal1u:103": "tathā ca vakṣyate tattvam abhinnam api pañcadhā // 1.50 //",
  "GSP30abhmal1u:104": "savyāpārādhipatvena taddhīnaprerakatvataḥ",
  "GSP30abhmal1u:105": "icchānivṛtteḥ svasthatvād ityādyair vākyasaṃcayaiḥ // 1.51 //",
  "GSP30abhmal1u:106": "nanv etāvati sandarbhe deśakālakalākṛtāḥ",
  "GSP30abhmal1u:107": "bhedā na saṃbhavanty eva bāḍham om iti vacmahe // 1.52 //",
  "GSP30abhmal1u:108": "na hy atra kālatattvasya nāmamātraṃ vibhāvyate",
  "GSP30abhmal1u:109": "vaibhavy api mahākālī śaktir nātra vijṛmbhate // 1.53 //",
  "GSP30abhmal1u:110": "tarhy abhinne svasaṃpūrṇe tadā paścāt punar yadā",
  "GSP30abhmal1u:111": "parataś ceti ko nv eṣa vācoyuktiparigrahaḥ // 1.54 //",
  "GSP30abhmal1u:112": "atra brūmaḥ satyam eva vastutas tu sphuṭātmani",
  "GSP30abhmal1u:113": "jṛmbhite tattvasarge 'pi kāle 'py unmiṣitātmani // 1.55 //",
  "GSP30abhmal1u:114": "bodhasya naiva santy etāḥ pūrvāparavikalpanāḥ",
  "GSP30abhmal1u:115": "kālo viśeṣaṇatvena yasmād bhavati bhedakaḥ // 1.56 //",
  "GSP30abhmal1u:116": "viśeṣaṇaṃ ca tat proktaṃ samaśīrṣikayaiva yat",
  "GSP30abhmal1u:117": "bhedena vedyatām eti yathā nīlaṃ saroruhaṃ // 1.57 //",
  "GSP30abhmal1u:118": "na ca bodhasya vedyatvaṃ kadācid upapadyate",
  "GSP30abhmal1u:119": "vedyatvaṃ bhāsamānatvaṃ tat prakāśaprasādataḥ // 1.58 //",
  "GSP30abhmal1u:120": "prakāśaḥ sa sa bodhaś ca na ced bodhāntarasthiteḥ",
  "GSP30abhmal1u:121": "prakāśaniyamān nūnam anavasthā pravartate // 1.59 //",
  "GSP30abhmal1u:122": "ata eva vimūḍhā ye bodham aprathamānakam",
  "GSP30abhmal1u:123": "arthaprathātmakaṃ brūyuḥ svavacovañcitās tu te // 1.60 //",
  "GSP30abhmal1u:124": "tasmāt kālo na bodhasya bhedakatvāya kalpate",
  "GSP30abhmal1u:125": "nāpi vedyasya kālo 'sau bhedakībhavituṃ kṣamaḥ // 1.61 //",
  "GSP30abhmal1u:126": "viśvaṃ hi bodhābhinnaṃ tad atathātve na bhāsate",
  "GSP30abhmal1u:127": "prakāśena samāviṣṭaś citraṃ bhāvaḥ prakāśate // 1.62 //",
  "GSP30abhmal1u:128": "viśvaprakāśa evaṃ syāt sarvasyaiva sadātanaḥ",
  "GSP30abhmal1u:129": "sati prakāśe bodhākhye sa prakāśatvam aśnute // 1.63 //",
  "GSP30abhmal1u:130": "aprakāśo 'pi bhāvaś cet prakāśātmā sa vedyate",
  "GSP30abhmal1u:131": "aprakāśas tv asau bhāva ity atra śaraṇaṃ tamaḥ // 1.64 //",
  "GSP30abhmal1u:132": "yaś cāprakāśo bhāvātmā prakāśātmā sa cet kṛtaḥ",
  "GSP30abhmal1u:133": "nūnaṃ sa bhāvo naṣṭaḥ syāt svāprakāśatvavicyuteḥ // 1.65 //",
  "GSP30abhmal1u:134": "nātadrūpaṃ prakāśaṃ ca kartuṃ vidhir api kṣamaḥ",
  "GSP30abhmal1u:135": "nanv etāvad idaṃbhāvaḥ prakāśe sati bhāsate // 1.66 //",
  "GSP30abhmal1u:136": "astv etad eva kiṃtv ittham aprakāśaḥ prakāśatām",
  "GSP30abhmal1u:137": "bhāvasya cāprakāśatve prakāśībhāvite sati // 1.67 //",
  "GSP30abhmal1u:138": "naivaṃ prakāśito bhāva iti vastusthitir bhavet",
  "GSP30abhmal1u:139": "tad alaṃ vyatiriktena prakāśena śivas tathā // 1.68 //",
  "GSP30abhmal1u:140": "tasmāt prakāśa evāsau gīto yaḥ paramaḥ śivaḥ",
  "GSP30abhmal1u:141": "sa evācintyamahimā svātantryoddāmaghūrṇitaḥ // 1.69 //",
  "GSP30abhmal1u:142": "prakāśate tathā tais taiḥ svabhāvair acyutasthitiḥ",
  "GSP30abhmal1u:143": "nātra sarvatra sarvajñabhāvaḥ kaś cana śaṅkyate // 1.70 //",
  "GSP30abhmal1u:144": "ahaṃ caitro ghaṭaṃ vedmi na paṭaṃ, veda taṃ tv ayaṃ.",
  "GSP30abhmal1u:145": "nāyaṃ vetti paṭaḥ, so 'haṃ jāne ghaṭapaṭāv iti // 1.71 //",
  "GSP30abhmal1u:146": "vediṣyāmi na vā, pūrvam ajānāṃ naiva vā kva cit,",
  "GSP30abhmal1u:147": "krameṇa vedmi yugapad dvābhyām ubhayavarjitam. // 1.72 //",
  "GSP30abhmal1u:148": "sarvaṃ vedmi, na kiṃ cic ca jāne. naivāsmi kaś cana",
  "GSP30abhmal1u:149": "bhāvātmā, nanu naivāham. ahaṃ sarvaṃ ca sarvadā. // 1.73 //",
  "GSP30abhmal1u:150": "sarvam asmy aham evaikaḥ kiṃ sarvam itarad bhavet",
  "GSP30abhmal1u:151": "ityādir eka evāyaṃ prakāśaḥ pravijṛmbhate // 1.74 //",
  "GSP30abhmal1u:152": "nanv eko yady asaḥ kaś cit, prakāśo na tadā paraḥ",
  "GSP30abhmal1u:153": "kathaṃ bhaved. aho mūḍhaḥ kathaṃ vyutpādyatām ayam // 1.75 //",
  "GSP30abhmal1u:154": "ekaḥ prakāśaḥ svātantryāc citrarūpaḥ prakāśate.",
  "GSP30abhmal1u:155": "vastutaś ca na citro 'sau, nācitro bhedadūṣaṇāt // 1.76 //",
  "GSP30abhmal1u:156": "ghaṭaprakāśe vastrasya prakāśo yadi saṃbhavet",
  "GSP30abhmal1u:157": "nāsau ghaṭaprakāśaḥ syād dviprakāśo hy asau bhavet // 1.77 //",
  "GSP30abhmal1u:158": "so 'pi cāstv eva, no nāsti tad idaṃ tvatpracoditam",
  "GSP30abhmal1u:159": "ghaṭātmanā prakāśo 'sya mā bhūd ity avatiṣṭhate // 1.78 //",
  "GSP30abhmal1u:160": "tac cāyuktaṃ prakāśasya bodhatvāt svātmajṛmbhaṇam",
  "GSP30abhmal1u:161": "lakṣaṇaṃ yadi tat ko 'yaṃ vṛthā vāgjālaḍambaraḥ // 1.79 //",
  "GSP30abhmal1u:162": "paricchinnaprakāśatvaṃ jaḍasya kila lakṣaṇam",
  "GSP30abhmal1u:163": "jaḍād vilakṣaṇo bodho yato na parimīyate // 1.80 //",
  "GSP30abhmal1u:164": "tasmād arkasya sadbhāve siddhe kaḥ khalu bāliśaḥ",
  "GSP30abhmal1u:165": "brūyāt katham ayaṃ svāṃśuśubhritāśeṣabhūr iti // 1.81 //",
  "GSP30abhmal1u:166": "tasmāt siddhe prakāśe 'smin yāḥ prakāśavikalpanāḥ",
  "GSP30abhmal1u:167": "sarvās tāḥ sarvasaṃbhuktayoṣiccāritrapālanāḥ // 1.82 //",
  "GSP30abhmal1u:168": "asiddhau ca prakāśasya ko 'haṃ kiṃ tvaṃ tamo 'pi kim",
  "GSP30abhmal1u:169": "na kiṃ cid api vā kiṃ syāt tūṣṇīṃ syād api vā katham // 1.83 //",
  "GSP30abhmal1u:170": "tasmāt prakāśatādātmyalabdhabhairavabhāginām",
  "GSP30abhmal1u:171": "bhāvānām api kālo 'yaṃ na kiṃ cit kartum arhati // 1.84 //",
  "GSP30abhmal1u:172": "hanta tarhi kathaṃkāraṃ tadetyādivacaḥkramaḥ",
  "GSP30abhmal1u:173": "śrūyatām uktam apy etat punar nirbhajya bhaṇyate // 1.85 //",
  "GSP30abhmal1u:174": "yaḥ prakāśaḥ sa evāyaṃ pratibhāti tathā tathā",
  "GSP30abhmal1u:175": "naiva cānyasya kasyāpi sa tu bhāty eva kevalam // 1.86 //",
  "GSP30abhmal1u:176": "sa eva paramodāraḥ sarvasyaivāvabhāsakaḥ",
  "GSP30abhmal1u:177": "svatantra iti tasyecchāśaktiḥ svātantryasaṃjñitā // 1.87 //",
  "GSP30abhmal1u:178": "sa ca svātmani viśrāntas tadanyābhāvayogataḥ",
  "GSP30abhmal1u:179": "svātmaviśrāntir evaiṣā devasyānanda ucyate // 1.88 //",
  "GSP30abhmal1u:180": "svātantryamahimaivāsya svarūpād apṛthaksthitiḥ",
  "GSP30abhmal1u:181": "svaprakāśe nije dhāmni bhāsayed bhāvavibhramān // 1.89 //",
  "GSP30abhmal1u:182": "bhāsanā ca kriyāśaktir iti śāstreṣu kathyate",
  "GSP30abhmal1u:183": "yayā vicitratattvādikalanā pravibhajyate // 1.90 //",
  "GSP30abhmal1u:184": "bhāsanānavabhāte ca kathaṃ nāma prakalpate",
  "GSP30abhmal1u:185": "tad asyāntaḥsthitaṃ bhānaṃ jñānaśaktir ahaṃ smṛtā // 1.91 //",
  "GSP30abhmal1u:186": "etāvad asya devasya yad rūpaṃ svātmamātrataḥ",
  "GSP30abhmal1u:187": "sa unmeṣa iti proktaḥ pañcaśaktis tato vibhuḥ // 1.92 //",
  "GSP30abhmal1u:188": "triśaktir ekaśaktir vā devo vā kevalaḥ sthitaḥ",
  "GSP30abhmal1u:189": "śaktir evātha devī sā sāraśāstre nirūpyate // 1.93 //",
  "GSP30abhmal1u:190": "vakṣyate ca jagaddhātuḥ kathitetyāditaḥ param",
  "GSP30abhmal1u:191": "saivaikā saty anekatvaṃ gacchatīti maheśinā // 1.94 //",
  "GSP30abhmal1u:192": "sa cāyaṃ nirbharānandaviśrāntisvātmasusthitaḥ",
  "GSP30abhmal1u:193": "sodaryaiḥ śabdasaṃdarbhair bhāṣyate bhairavādibhiḥ // 1.95 //",
  "GSP30abhmal1u:194": "savidhaṃ dūragaṃ vāpi yady apy asya na vastutaḥ",
  "GSP30abhmal1u:195": "śabdajātaṃ bhavet kiṃ cid anyad apy atha vā prabhoḥ // 1.96 //",
  "GSP30abhmal1u:196": "tathā ca bhāsayaty eva deva eṣa tathā tathā",
  "GSP30abhmal1u:197": "tatas tadanusāreṇa sarvo 'yaṃ kalpanākramaḥ // 1.97 //",
  "GSP30abhmal1u:198": "na ca tat kalpanāmātraṃ tathātve 'py atha kā kṣitiḥ",
  "GSP30abhmal1u:199": "tathā saṃkalpatāṃ devo yad vā kalpayatāṃ tathā // 1.98 //",
  "GSP30abhmal1u:200": "evaṃ caiṣa prakāśātmā saptatriṃśātmakāt paraḥ",
  "GSP30abhmal1u:201": "vaicitryabhāsanāṃ kurvan kālaṃ bhāsayati prabhuḥ // 1.99 //",
  "GSP30abhmal1u:202": "vaicitryabhāsanaiveyaṃ kālaśaktir udāhṛtā",
  "GSP30abhmal1u:203": "tato 'vabhāsamānaitatkālaśaktyanurodhataḥ // 1.100 //",
  "GSP30abhmal1u:204": "āsmākīnāt tadetyādir uparāgaḥ pravartate",
  "GSP30abhmal1u:205": "na cāsau tatra nāsty eva tatra yan nāsti tat kutaḥ // 1.101 //",
  "GSP30abhmal1u:206": "anyatra tanyatāṃ nāma tat prakāśavaśaṃ sthitam",
  "GSP30abhmal1u:207": "nanv evam apare tattvajāle śuddhetarasthitau // 1.102 //",
  "GSP30abhmal1u:208": "śuddhāśuddhapade vāpi vidyādau tattvamaṇḍale",
  "GSP30abhmal1u:209": "śuddhabhairavasadbhāvād aviśeṣo bhaviṣyati // 1.103 //",
  "GSP30abhmal1u:210": "narīnṛtyāmahe hanta yatnād vyākhyeyam eva naḥ",
  "GSP30abhmal1u:211": "āyuṣmato yad dhṛdaye svayaṃ viparivartate // 1.104 //",
  "GSP30abhmal1u:212": "śuddhāśuddhavibhedo hi paramārthakathāsu no",
  "GSP30abhmal1u:213": "sa tu tatkṛta evāste mūḍhānāṃ dhiyi niścalaḥ // 1.105 //",
  "GSP30abhmal1u:214": "nanu śuddhetaratvākhyo yadi bhedo na vāstavaḥ",
  "GSP30abhmal1u:215": "vyācikīrṣitam evaitac chāstraṃ vivadate tataḥ // 1.106 //",
  "GSP30abhmal1u:216": "aśuddhatvaṃ hi tattvānāṃ dīkṣayā śodhanaṃ tataḥ",
  "GSP30abhmal1u:217": "ityādi bahudhā bhedapradhānātra yataḥ sthitiḥ // 1.107 //",
  "GSP30abhmal1u:218": "ucyate nādvaye 'muṣmin dvaitaṃ nāsty eva sarvathā",
  "GSP30abhmal1u:219": "uktaṃ hi bhedavandhye 'pi vibhau bhedāvabhāsanam // 1.108 //",
  "GSP30abhmal1u:220": "tad eva khalu saṃsāre māyāvidyādibhiḥ padaiḥ",
  "GSP30abhmal1u:221": "bandha ity ucyate tatra rūḍhāḥ saṃsāriṇo matāḥ // 1.109 //",
  "GSP30abhmal1u:222": "taccintānusṛter eṣāṃ śuddhāśuddhādiniścayaḥ",
  "GSP30abhmal1u:223": "kiṃ ca śāstram idaṃ samyag bhagavadyogadeśakam // 1.110 //",
  "GSP30abhmal1u:224": "bhagavadyogam advaitaṃ nirdvandvaṃ ca pracakṣate",
  "GSP30abhmal1u:225": "tasyopadeśa itthaṃ syād yadi yāvadvibhedavat // 1.111 //",
  "GSP30abhmal1u:226": "saṃbhāvyate tan nirbhajya nirbhajyaiva nirūpyate",
  "GSP30abhmal1u:227": "advaite bhairavavibhau yat praveśopaveśayoḥ // 1.112 //",
  "GSP30abhmal1u:228": "ābhyāsikī sthitir nāsti tau hi bhedaikajīvitau",
  "GSP30abhmal1u:229": "ataḥ saṃbhāvyanikhiladvaitaśaṅkāvyapohane // 1.113 //",
  "GSP30abhmal1u:230": "gurūṇāṃ ca śiśūnāṃ ca yatnaḥ sarvo vijṛmbhate",
  "GSP30abhmal1u:231": "ato dvaitam ihāśaṅkyāśaṅkya sarvaṃ pratanyate // 1.114 //",
  "GSP30abhmal1u:232": "tad yāvadgati saṃbhāvya na tu kutrāpy udāsyate",
  "GSP30abhmal1u:233": "tathā hi yadi nāmṛṣṭaṃ dvaitaṃ tarhy ekam eva sat // 1.115 //",
  "GSP30abhmal1u:234": "cidbrahma tad alaṃ tattvasaṃkhyākalpananirṇayaiḥ",
  "GSP30abhmal1u:235": "pañcatriṃśatitā kasmāt tattvānāṃ tan nirūpyate // 1.116 //",
  "GSP30abhmal1u:236": "tasmād dvaitasya bhedātmasthiter yāvadgati graham",
  "GSP30abhmal1u:237": "kṛtvā yas tatpratikṣepas tena niḥśaṅkatā bhavet // 1.117 //",
  "GSP30abhmal1u:238": "etad eva ca vijñāne nirbhidyaivopadeśanam",
  "GSP30abhmal1u:239": "yathāsaṃbhavi yad vajrapakṣāṇāṃ tad vidāraṇam // 1.118 //",
  "GSP30abhmal1u:240": "tathā hi śrīmatā stotre bhaṭṭanārāyaṇena tat",
  "GSP30abhmal1u:241": "namas te bhavasaṃbhrāntabhrāntim udbhāvya bhindate // 1.119 //",
  "GSP30abhmal1u:242": "jñānānandaṃ ca nirdvandvaṃ deva vṛtvā vivṛṇvate",
  "GSP30abhmal1u:243": "nirdvandvam iti nirdvaitaṃ prakaṭīkriyate padam // 1.120 //",
  "GSP30abhmal1u:244": "udbhāvyante bhramāś ceti cakāro 'trādbhutāvahaḥ",
  "GSP30abhmal1u:245": "iha cādvaitam eveti purataḥ prataniṣyate // 1.121 //",
  "GSP30abhmal1u:246": "adhvaśuddhyādikaṃ dvaite 'nupapattīti vakṣyate",
  "GSP30abhmal1u:247": "abhedena vinā naitan nanu bhedaṃ vināpi kim // 1.122 //",
  "GSP30abhmal1u:248": "satyaṃ kiṃtv advaye tattve bhedo 'pi na na yujyate",
  "GSP30abhmal1u:249": "idaṃ hi tat parādvaitaṃ bhedatyāgagrahau na yat // 1.123 //",
  "GSP30abhmal1u:250": "bhede tu viśvabhāvānāṃ svasvabhāvavyavasthiteḥ",
  "GSP30abhmal1u:251": "abheda iti śabdo 'yaṃ manye bhedayate rasāt // 1.124 //",
  "GSP30abhmal1u:252": "tad alaṃ prakṛtaṃ nirūpyate",
  "GSP30abhmal1u:253": "parameśaḥ kila bhedakalpanām",
  "GSP30abhmal1u:254": "prakaṭīkurute yathā tathā",
  "GSP30abhmal1u:255": "nanu kālo 'pi vijṛmbhate tathā // 1.125 //",
  "GSP30abhmal1u:256": "na tathāpi ca yāti bhinnatāṃ",
  "GSP30abhmal1u:257": "paramārthena kadācid eva saḥ",
  "GSP30abhmal1u:258": "yugapat sa hi saṃvidātmakaḥ",
  "GSP30abhmal1u:259": "nanv ittham ekaghanabhāvavimarśasāre",
  "GSP30abhmal1u:260": "saṃvedane yad aham eṣa karomi citraḥ",
  "GSP30abhmal1u:261": "jānāmi vā tad apare 'pi na maitracaitra-",
  "GSP30abhmal1u:262": "prāyā vidadhyur athavāpi kathaṃ na vidyuḥ // 1.127 //",
  "GSP30abhmal1u:263": "aho māyāgranthir nibiḍatama eṣo 'tra bhavatām",
  "GSP30abhmal1u:264": "idaṃ hi prabrūmaḥ svaparam iha nāsty ekam abhidam",
  "GSP30abhmal1u:265": "ahaṃ vedmīty eṣā ghaṭatanuviśeṣaprakaṭatā",
  "GSP30abhmal1u:266": "prathāś citrākārāḥ paramahasi bhāntīti kathitam // 1.128 //",
  "GSP30abhmal1u:267": "tasmād ghaṭaṃ vedmy aham ity amutra",
  "GSP30abhmal1u:268": "bhedo na kaścin nanu me ghaṭo 'yam",
  "GSP30abhmal1u:269": "bhātīti bhedapratibhānam asti",
  "GSP30abhmal1u:270": "naitan na tasyaiṣa śivas tathāyam // 1.129 //",
  "GSP30abhmal1u:271": "ata eva dvaipāyanamukhyās teṣu svaśāstradeśeṣu",
  "GSP30abhmal1u:272": "mamakāram eva mṛtyuṃ khaṇḍanadāyitvataḥ prāhuḥ // 1.130 //",
  "GSP30abhmal1u:273": "tad evaṃ kālakalanopādhijātoparāgajāḥ",
  "GSP30abhmal1u:274": "tadetyādi pratāyante paratattve 'pi saṃvidaḥ // 1.131 //",
  "GSP30abhmal1u:275": "tatra pūrṇaikarūpatvāt sarvaṃ sarvatra cāpi tat",
  "GSP30abhmal1u:276": "anyathā khaṇḍanāyogān na pūrṇā pūrṇatā bhavet // 1.132 //",
  "GSP30abhmal1u:277": "tataḥ pūrṇatayā sarvaṃsahabhairavadhāmani",
  "GSP30abhmal1u:278": "pañcātmako 'yaṃ śāstrārthaḥ śāmbhavaḥ. śaktyaṇusthitim // 1.133 //",
  "GSP30abhmal1u:279": "nyakkṛtyaiṣa parāṃ devīṃ svātmany udrecya vartate",
  "GSP30abhmal1u:280": "itthaṃ sa visisṛkṣuḥ san bhāvān visraṣṭṛtāpadāt // 1.134 //",
  "GSP30abhmal1u:281": "pūrvam ucchalitānandaghanām abhajata sthitim",
  "GSP30abhmal1u:282": "visraṣṭṛtāpade tv eṣa visargāveśabhāg api // 1.135 //",
  "GSP30abhmal1u:283": "riktībhaviṣyann ānandaghanayā pūrṇayā citā",
  "GSP30abhmal1u:284": "tāvad ānandaśaktyaṃśavisargāveśanirbharaḥ // 1.136 //",
  "GSP30abhmal1u:285": "vartamānaḥ svaśaktyoghapūrṇaś cābhūd bhaviṣyati",
  "GSP30abhmal1u:286": "riktaśaktir iti tryātmacitrasaṃvedanātmakaḥ // 1.137 //",
  "GSP30abhmal1u:287": "tadāsau devadevaḥ syād visraṣṭari pade sphuṭam",
  "GSP30abhmal1u:288": "nanu kiṃ vartamānāṃśe saṃsto bhūtabhaviṣyatī // 1.138 //",
  "GSP30abhmal1u:289": "kiṃ nāma bhavatā jñātaṃ te svatantre 'pi ke cana",
  "GSP30abhmal1u:290": "vartamānāvadher bhūtaṃ bhaviṣyac ca vibhajyate // 1.139 //",
  "GSP30abhmal1u:291": "yac ca yatra na viśrāntaṃ tad vibhajyeta vai kutaḥ",
  "GSP30abhmal1u:292": "kathaṃ cāvadhibhāvaḥ syād vartamānasya te prati // 1.140 //",
  "GSP30abhmal1u:293": "tayor avadhimattvaṃ vā tat praty api kathaṃ bhavet",
  "GSP30abhmal1u:294": "viśvasya viśvam avadhis tadvad vā jāyate na kim // 1.141 //",
  "GSP30abhmal1u:295": "tasmād bhūtaṃ bhaviṣyac ca vartamānākhyasaṃvidi",
  "GSP30abhmal1u:296": "rūḍham eveti tatraiva yadi viśrāntim āvahet // 1.142 //",
  "GSP30abhmal1u:297": "yadi cātraiva nikhilakalpanāraśmimaṇḍalam",
  "GSP30abhmal1u:298": "avisphārya kṣaṇaṃ tiṣṭhet saṃniruddhanijasthitiḥ // 1.143 //",
  "GSP30abhmal1u:299": "tan nijāmṛtavisphāracamatkāraikacarvaṇām",
  "GSP30abhmal1u:300": "labhate paramānandasudhāsandohavāhinīm // 1.144 //",
  "GSP30abhmal1u:301": "tathā hi sūryaraśmyoghapūrṇaḥ syāc candramā yadā",
  "GSP30abhmal1u:302": "tadā sūryakarān bhūyo yāvan na visisṛkṣati // 1.145 //",
  "GSP30abhmal1u:303": "tāvat svamaṇḍalābhoge kṣaṇaṃ viśrāntisusthitaḥ",
  "GSP30abhmal1u:304": "antaḥsthaviśvadevāṃśatarpaṇāpātram ucyate // 1.146 //",
  "GSP30abhmal1u:305": "evaṃ bhāvaprakāśārkamarīcinicayāñcite",
  "GSP30abhmal1u:306": "svabodhacandramahasi vartamāne hṛdantare // 1.147 //",
  "GSP30abhmal1u:307": "viśrānto 'ntaḥsthitodāracitsudhāsārasundare",
  "GSP30abhmal1u:308": "antaḥsthasvāmṛtāpūro vamyate na bahir yataḥ // 1.148 //",
  "GSP30abhmal1u:309": "tata evāntar evāsau ghūrṇamānaḥ samucchalan",
  "GSP30abhmal1u:310": "svāntaḥsthadevatācakratarpaṇāhaṃvidātmakaḥ // 1.149 //",
  "GSP30abhmal1u:311": "jāyate yāvad uddāmyet tāvat svakaraṇakramaḥ",
  "GSP30abhmal1u:312": "niruddhe raśmipaṭale vibhavābhāvayogataḥ // 1.150 //",
  "GSP30abhmal1u:313": "na bhūtaṃ na bhaviṣyac ca vartamānād vibhajyate",
  "GSP30abhmal1u:314": "avibhāgas tayor yāvat tāvat kā vartamānatā // 1.151 //",
  "GSP30abhmal1u:315": "bhūtabhāvisvabhāvābhyāṃ sā hi yāti vibhāgitām",
  "GSP30abhmal1u:316": "tad asmin saṃvidavadhau viśramya tuṭimātrakam // 1.152 //",
  "GSP30abhmal1u:317": "kālagrāsaparo yogī jāyate khecaraḥ kṣaṇāt",
  "GSP30abhmal1u:318": "uktaṃ hi bhāvābhāso yaḥ kālaḥ sa kalanātmakaḥ // 1.153 //",
  "GSP30abhmal1u:319": "svasaṃvidraśmisaṃsphāro bhāvābhāvaḥ sa nāparaḥ",
  "GSP30abhmal1u:320": "tasmāt svaraśmisaṃrodhadvāraruddhādhvamaṇḍalaḥ // 1.154 //",
  "GSP30abhmal1u:321": "kālagrāsaikarasiko jāyate khecaraḥ svayam",
  "GSP30abhmal1u:322": "tad uktaṃ parameśena tantre śrīḍāmarābhidhe // 1.155 //",
  "GSP30abhmal1u:323": "niruddhya raśmicakraṃ svaṃ pītvāmṛtam anuttamam",
  "GSP30abhmal1u:324": "kālobhayāparicchinne vartamāne sukhī bhavet // 1.156 //",
  "GSP30abhmal1u:325": "rodho 'pi nāma naitasmin saṃkocaparivarjite",
  "GSP30abhmal1u:326": "tadabhāvān na visphāro grāsatṛptī tathātra ke // 1.157 //",
  "GSP30abhmal1u:327": "kiṃ tūktanītyā saṃrodhasphāragrāsādi bhāsate",
  "GSP30abhmal1u:328": "na tathābhāsanāc cānyad vastu viśvatra kiṃ cana // 1.158 //",
  "GSP30abhmal1u:329": "ity alaṃ khecarīcakragoṣṭhyālāpena bhūyasā",
  "GSP30abhmal1u:330": "ko vābhinavagupte 'smin yogaḥ saṃvedanakrame // 1.159 //",
  "GSP30abhmal1u:331": "prakṛtaṃ brūmahe devīvisṛṣṭāś citrasaṃvidaḥ",
  "GSP30abhmal1u:332": "yāvat tāvad tad ūrdhvordhvaṃ sroto yad bhedavarjitam // 1.160 //",
  "GSP30abhmal1u:333": "saurabhargaśikhādīni tataḥ śāstrāṇi tenire",
  "GSP30abhmal1u:334": "uktaṃ bhargaśikhāyāṃ ca devena parameṣṭhinā // 1.161 //",
  "GSP30abhmal1u:335": "ūrdhvasrotodbhavaṃ jñānam idaṃ tat paramaṃ priye",
  "GSP30abhmal1u:336": "paramadhvaninordhvordhvasaṃvidrūpābhidhāyinā // 1.162 //",
  "GSP30abhmal1u:337": "īśānavaktraniryātāt siddhāntād bhedam ādiśat",
  "GSP30abhmal1u:338": "atrāpi pūrvabhedāṃśavyāmiśrībhāvacitritāḥ // 1.163 //",
  "GSP30abhmal1u:339": "vijñānasaṃpadas tāṃs tāṃs tanvate śāstravibhramān",
  "GSP30abhmal1u:340": "iha yāvat tu mukhyeyaṃ ṣaḍātmā śāstrasaṃtatiḥ // 1.164 //",
  "GSP30abhmal1u:341": "etatpūrvārdhabhāgīni trikaśāstrāṇi yāni tu",
  "GSP30abhmal1u:342": "ṣaḍardhasaṃjñayā tāni gurubhir bhāṣitāny alam // 1.165 //",
  "GSP30abhmal1u:343": "na tu gūḍharahasyatvād evaiṣa vacanakramaḥ",
  "GSP30abhmal1u:344": "evaṃ hi dvādaśārdhārdham ityādy api na kiṃ bhavet // 1.166 //",
  "GSP30abhmal1u:345": "atra śaktitrayaṃ mukhyaṃ saṃpūrṇasthiti kalpate",
  "GSP30abhmal1u:346": "ananyonyoparodhena pūrṇaṃ pūrṇacidātmakam // 1.167 //",
  "GSP30abhmal1u:347": "tataḥ paraṃ tu tritayaṃ kasyāṃcid guṇitājuṣi",
  "GSP30abhmal1u:348": "anyasyāṃ guṇatābhāji yāmalaṃ paribhāṣyate // 1.168 //",
  "GSP30abhmal1u:349": "paścād visṛṣṭe 'rthaughe tadvaicitryopādhiyogataḥ",
  "GSP30abhmal1u:350": "pṛthagbhāvaviyogāsu svātmaśaktiṣu pañcasu // 1.169 //",
  "GSP30abhmal1u:351": "citspandecchāvidākarmarūpāsu svaucitīvaśāt",
  "GSP30abhmal1u:352": "pañcabrahmāṅgasubhagāt sphuradbhāvāṃśabodhajam // 1.170 //",
  "GSP30abhmal1u:353": "rūpaṃ śāstrātmatāṃ prāptaṃ pañcadhaiva vijṛmbhate",
  "GSP30abhmal1u:354": "tathā hi prāg anantāntaḥsthitabhāvaughajṛmbhaṇam // 1.171 //",
  "GSP30abhmal1u:355": "yāvat karoti bhagavāṃs tāvad īśamukhasthitiḥ",
  "GSP30abhmal1u:356": "antaḥsthāyā abhinnāyāḥ kriyāśakter vijṛmbhaṇe // 1.172 //",
  "GSP30abhmal1u:357": "kramād unmiṣite tāvān eṣa sphāraḥ pratāyate",
  "GSP30abhmal1u:358": "kriyāśakteḥ sphuṭaḥ sphāro māyātvaṃ pratipatsyate // 1.173 //",
  "GSP30abhmal1u:359": "māyātattvasvarūpe hi śiveśānīti vakṣyate",
  "GSP30abhmal1u:360": "śuddhaśuddhetarāśuddhaviśvanirmāṇakāriṇaḥ // 1.174 //",
  "GSP30abhmal1u:361": "pañcamantratanoḥ śambhor nirmeyāśuddhasaṃgatiḥ",
  "GSP30abhmal1u:362": "asty eva pūrvakoṭyāṃ hi sarvam eva vyavasthitam // 1.175 //",
  "GSP30abhmal1u:363": "tathā hi svagṛhāt kvāpi yiyāsoḥ prathamakṣaṇe",
  "GSP30abhmal1u:364": "yāvat kiṃ cana gantavyaṃ yac ca tanmadhyavṛtti tu // 1.176 //",
  "GSP30abhmal1u:365": "tuṭipāte 'pi sarvajñasarvakartṛtvalabdhṛtā",
  "GSP30abhmal1u:366": "tata eva viśeṣāṃśaniṣkampakuśalātmanām // 1.177 //",
  "GSP30abhmal1u:367": "tathā hi jātyakhaḍgāgradhārāsaṃsparśasaṃmitā",
  "GSP30abhmal1u:368": "sphurattvasamakālaṃ dhīr viśeṣāṃśān prakarṣati // 1.178 //",
  "GSP30abhmal1u:369": "ratnatattvasphuṭaprajño vidyuttatkāladarśitān",
  "GSP30abhmal1u:370": "tāṃs tān viśeṣāṃś cinute ratnānāṃ bhūyasām api // 1.179 //",
  "GSP30abhmal1u:371": "anekasvarasaṃbhārasparśalāghavayojite",
  "GSP30abhmal1u:372": "vīṇāyām ekavistāre vaicitryaṃ vetti tanmayaḥ // 1.180 //",
  "GSP30abhmal1u:373": "nibiḍābhyāsadhārāgraviśrāntaśravaṇendriyaḥ",
  "GSP30abhmal1u:374": "vetty eva tatsvarāṃśāntaḥśrutyūnādhikatām api // 1.181 //",
  "GSP30abhmal1u:375": "āstām abhedavāde 'sminn ayatnenaiva siddhyati",
  "GSP30abhmal1u:376": "etad yatra vibhāte 'pi bhede vāstavam advayam // 1.182 //",
  "GSP30abhmal1u:377": "bhedaikajīvite śāstre yāvad etad sthitaṃ sphuṭam",
  "GSP30abhmal1u:378": "tathā hi pātañjalinā pāde vaibhūtanāmani // 1.183 //",
  "GSP30abhmal1u:379": "nyarūpyata `prātibhād vā sarvam' atra mayāpi ca",
  "GSP30abhmal1u:380": "prātibhe prathamonmeṣe saṃvidrūpiṇy akhaṇḍite // 1.184 //",
  "GSP30abhmal1u:381": "sthitaḥ sarvasphurattātmā sarvasiddhiphalodayaḥ",
  "GSP30abhmal1u:382": "evaṃ jagati nirmeye nirmitsāsvīkṛtaṃ balāt // 1.185 //",
  "GSP30abhmal1u:383": "aśuddham api tadrūpanānāvaicitryayogy api",
  "GSP30abhmal1u:384": "sāmānyākārarūpeṇa dalaṃ bhedātmasundaram // 1.186 //",
  "GSP30abhmal1u:385": "āste pronmiṣitaṃ saiṣā bhedābhedātmikā sthitiḥ",
  "GSP30abhmal1u:386": "ata eva hi sādākhye jñānaśaktisvarūpiṇi // 1.187 //",
  "GSP30abhmal1u:387": "aśuddhileśakāluṣyāt parāparatayā sthitiḥ",
  "GSP30abhmal1u:388": "teneśabhuktād etasmād apy ūrdhvapadabhāginaḥ // 1.188 //",
  "GSP30abhmal1u:389": "māyāprakaṭanautsukyāt tatsaṃskārajuṣas tathā",
  "GSP30abhmal1u:390": "bahukriyāsamārambhamayaṃ vividhamantraṇam // 1.189 //",
  "GSP30abhmal1u:391": "prādurbhūtaṃ mahājñānasantateś ca śivapradam",
  "GSP30abhmal1u:392": "sa hi tatrāparo bhāvaḥ parabhāvanimīlitaḥ // 1.190 //",
  "GSP30abhmal1u:393": "na tu rūḍhim upāgacched aśuddhordhvavidhāv iva",
  "GSP30abhmal1u:394": "tena vaiṣṇavabauddhādiśāsanāntaraniṣṭhitāḥ // 1.191 //",
  "GSP30abhmal1u:395": "yathā samyaṅ na mucyante na tathā śaivasaṃskṛtāḥ",
  "GSP30abhmal1u:396": "atimārgakramakulatrikasrotontarādiṣu // 1.192 //",
  "GSP30abhmal1u:397": "parameśānaśāstre tu ye samyag dīkṣitā narāḥ",
  "GSP30abhmal1u:398": "teṣāṃ naivāpavargasya lābhe bhedo 'sti kaś cana // 1.193 //",
  "GSP30abhmal1u:399": "na caitadatirikto 'pi mokṣopāyo 'sti kaś cana",
  "GSP30abhmal1u:400": "kevalaṃ kvāpy anāyāsāj jīvanmuktikrameṇa ca // 1.194 //",
  "GSP30abhmal1u:401": "śīghram eva parā siddhir yathāsmaddarśaneṣv iti",
  "GSP30abhmal1u:402": "kvāpi tattvāvalīyogaparipāṭīkramāc cirāt // 1.195 //",
  "GSP30abhmal1u:403": "tais taiḥ kriyākalāpaiś ca labhyate paramaṃ phalam",
  "GSP30abhmal1u:404": "ata evāsti saṃhāradṛśām kauliky apīha dṛk // 1.196 //",
  "GSP30abhmal1u:405": "yathoktaṃ kālapādādau dīkṣayec chvapacān iti",
  "GSP30abhmal1u:406": "cidunmeṣādikāḥ pañca yāḥ pūrvaṃ prāgabhedataḥ // 1.197 //",
  "GSP30abhmal1u:407": "proktāḥ parasmiṃś cinnāthe bhairave samavāyataḥ",
  "GSP30abhmal1u:408": "tā eva bhāvopādhyaṃśalabdhabhedavibhāvitāḥ // 1.198 //",
  "GSP30abhmal1u:409": "bhedāṃśam eva puṣṇanti prāgabhedajuṣo 'py alam",
  "GSP30abhmal1u:410": "tathā hy odanasaṃbhogo yo dehasyopacāyakaḥ // 1.199 //",
  "GSP30abhmal1u:411": "kaphasaṃcayapātena sa dehasyāpacāyakaḥ",
  "GSP30abhmal1u:412": "nanu devasya viśvātmābhede 'pi svāparicyuteḥ // 1.200 //",
  "GSP30abhmal1u:413": "vikāriṣv eva yogyānām upādhīnāṃ gatiḥ kutaḥ",
  "GSP30abhmal1u:414": "tadupādhivaśād bhedo bhairave bhāvasaṃbhavāt // 1.201 //",
  "GSP30abhmal1u:415": "iti nāsmanmanobhūmāv upāroḍhum ivārhati",
  "GSP30abhmal1u:416": "tūṣṇīṃ vikāriṇo bhāvāḥ santīti hy atisāhasam // 1.202 //",
  "GSP30abhmal1u:417": "devaḥ sa eva viśvātmā tathārūpeṇa bhāsate",
  "GSP30abhmal1u:418": "anupādher abhinnasya bhinnam aupādhibhāsanam // 1.203 //",
  "GSP30abhmal1u:419": "nanv itthaṃ tad asatyaṃ syāt kathaṃ satyaṃ tad eva hi",
  "GSP30abhmal1u:420": "tathāvabhāsanād anyat kva kiṃ satyaṃ nirūpyatām // 1.204 //",
  "GSP30abhmal1u:421": "nanv evaṃ svapnasaṃsāraḥ kiṃ satyaṃ kiṃtv asau kila",
  "GSP30abhmal1u:422": "abhīṣṭārthakriyāvandhyo 'satyo vyavahṛtaḥ param // 1.205 //",
  "GSP30abhmal1u:423": "etac cāgre prapañcena yuktiyuktaṃ nirūpyate",
  "GSP30abhmal1u:424": "tasmād unmeṣaśaktir yā pūrvam āsīd abhedinī // 1.206 //",
  "GSP30abhmal1u:425": "bhāvonmeṣasvarūpāsau yātā tatpuruṣasthitim",
  "GSP30abhmal1u:426": "yad abhinnaṃ tad agrāhyaṃ yac ca grāhakam īśvaram // 1.207 //",
  "GSP30abhmal1u:427": "adhunā tat sthitaṃ grāhyaṃ bhedāt tadgrāhakaṃ bhidaḥ",
  "GSP30abhmal1u:428": "puruṣākhyaṃ tataḥ proktaṃ sṛṣṭeḥ prārambhayogataḥ // 1.208 //",
  "GSP30abhmal1u:429": "susphuṭapratyabhijñānān mukhyaṃ vaktraṃ ca bhaṇyate",
  "GSP30abhmal1u:430": "ata evātra visarabhāvasthitivighātakam // 1.209 //",
  "GSP30abhmal1u:431": "nānāruggrahasaṃghātaviṣādi paricarcyate",
  "GSP30abhmal1u:432": "anekayuktidalitavyādhisaṃśāntasusthitāḥ // 1.210 //",
  "GSP30abhmal1u:433": "atra susphuṭatāṃ yānti bhāvā bhedaikavṛttayaḥ",
  "GSP30abhmal1u:434": "bhāvatvam eva yat sarvaṃ tat tv idaṃ pūrvajaṃ mukham // 1.211 //",
  "GSP30abhmal1u:435": "sarvataś ca guṇotkarṣād īśānasyordhvavaktratā",
  "GSP30abhmal1u:436": "dikkālakalanāśūnye na tu digbhedakalpanāḥ // 1.212 //",
  "GSP30abhmal1u:437": "yo hi yasmād guṇotkṛṣṭa iti cordhvo bhaviṣyati",
  "GSP30abhmal1u:438": "tato bhāvān yadā samyag icchatīcchāvibhūtitaḥ // 1.213 //",
  "GSP30abhmal1u:439": "tadecchāyāṃ samārūḍhāḥ sā cecchā caiva nirmalā",
  "GSP30abhmal1u:440": "yena tanmayatāyogāt saṃvidaikyaṃ spṛśanty amī // 1.214 //",
  "GSP30abhmal1u:441": "kiṃtūpādhyuparaktecchāsaṃchādanatirohitāḥ",
  "GSP30abhmal1u:442": "te tadānīṃ sthitā bhāvā devas tu svaiṣaṇāsthitaḥ // 1.215 //",
  "GSP30abhmal1u:443": "parācīnitasaṃvittivaktro na ca parāṃ sthitim",
  "GSP30abhmal1u:444": "pūrṇām adhyuṣitas tena suṣupta iva bhāsate // 1.216 //",
  "GSP30abhmal1u:445": "asuptaś ca prabuddhatvāt tasya svāpo nimīlanam",
  "GSP30abhmal1u:446": "na hy asti paramārthena bhairavānandasaṃvidaḥ // 1.217 //",
  "GSP30abhmal1u:447": "tasmin paraprakāśe hi nimīlattvam upāgate",
  "GSP30abhmal1u:448": "pralayāt tannimīlattvamitir vā kutra bhāsatām // 1.218 //",
  "GSP30abhmal1u:449": "anābhātaṃ ca no vastu vyomasadmagavākṣavat",
  "GSP30abhmal1u:450": "so 'pi vā kalpitākāraś citprakāśe prakāśate // 1.219 //",
  "GSP30abhmal1u:451": "tad amīlita evāyaṃ nimīlann iva tiṣṭhati",
  "GSP30abhmal1u:452": "prabhūṇām avikalpyā hi śaktir durghaṭakāriṇām // 1.220 //",
  "GSP30abhmal1u:453": "idaṃ sukhena ghaṭate duḥkhena ghaṭate tv idaṃ",
  "GSP30abhmal1u:454": "ity ābhāsanavaicitrye svatantro hi sa eva naḥ // 1.221 //",
  "GSP30abhmal1u:455": "tad eva tasya svātantryaṃ śaktir niyatināmikā",
  "GSP30abhmal1u:456": "yayā ruddhaḥ paśur jātu svātantryaṃ naiva vindati // 1.222 //",
  "GSP30abhmal1u:457": "tadapekṣābalāt proktā patyau durghaṭakāritā",
  "GSP30abhmal1u:458": "na hi viśvātmanaḥ kiṃ cit sughaṭaṃ vātha durghaṭam // 1.223 //",
  "GSP30abhmal1u:459": "kiṃ muhur muhur etenāsakṛn nanu nirūpitam",
  "GSP30abhmal1u:460": "hantāvismṛtiśīlaṃ tvāṃ praty etat syād apārthakam // 1.224 //",
  "GSP30abhmal1u:461": "ekam uddiśya kiṃtv etatsaṃrambho na virājate",
  "GSP30abhmal1u:462": "kiṃ hy ekāṅkurasaṃpattyai prāvṛṣeṇyāḥ payomucaḥ // 1.225 //",
  "GSP30abhmal1u:463": "marmasthānam idaṃ cātra vyutpādyo hi janaḥ sa ca",
  "GSP30abhmal1u:464": "vyāpto hṛdbhuvi karmaughakṛṣṭāyāṃ saukumāryataḥ // 1.226 //",
  "GSP30abhmal1u:465": "māyābījotthitānantavikalpāṅkurakandalaiḥ",
  "GSP30abhmal1u:466": "bhedābhimānajanitavācanaucityasevitaiḥ // 1.227 //",
  "GSP30abhmal1u:467": "yāvad vidyāmahādāvajvālayaiṣā punaḥ punaḥ",
  "GSP30abhmal1u:468": "nālabdhā tāvad asyaitad dvaitaṃ rohet punaḥ punaḥ // 1.228 //",
  "GSP30abhmal1u:469": "tīkṣṇayuktikuṭhāraughaiḥ sadvidyāvahnidīpitaiḥ",
  "GSP30abhmal1u:470": "nirbhinno bhedaviṭapī punar naiva prarohati // 1.229 //",
  "GSP30abhmal1u:471": "evaṃ deve suṣuptāṃśamadhyāsīne sthitā api",
  "GSP30abhmal1u:472": "asaddeśīyatāṃ yānti bhāvāḥ śvabhrakapitthavat // 1.230 //",
  "GSP30abhmal1u:473": "atra tādṛśam eva svaṃ jñānaṃ vairāgyanirbharam",
  "GSP30abhmal1u:474": "nirupākhyaṃ nirālambaṃ vyajṛmbhata vibhāgataḥ // 1.231 //",
  "GSP30abhmal1u:475": "kapālamālābharaṇāḥ śmaśānapadavāsinaḥ",
  "GSP30abhmal1u:476": "asmātparāṅmukhībhūtā bhūtasaṃghātagocarāḥ // 1.232 //",
  "GSP30abhmal1u:477": "bhogyaṃ jugupsāvadhi sarvam eva",
  "GSP30abhmal1u:478": "bhoktā hy ahaṃ kaḥ kila deha eṣaḥ",
  "GSP30abhmal1u:479": "carmāsthimātraṃ na ca sāram atra",
  "GSP30abhmal1u:480": "leśāṃśabhāge 'pi kadācid asti // 1.233 //",
  "GSP30abhmal1u:481": "ittham abhyasyamānās te parāṃ vairāgyasampadam",
  "GSP30abhmal1u:482": "pratikṣaṇam upāruhya nimīlanti tadāhatāḥ // 1.234 //",
  "GSP30abhmal1u:483": "kim etad iti dhāvanti duḥkhe 'pīndriyavṛttayaḥ",
  "GSP30abhmal1u:484": "etad evam iti prāyo virajyante sukhād api // 1.235 //",
  "GSP30abhmal1u:485": "dṛṣṭānuśravikārthaughavaitṛṣṇye vaśatādhiyaḥ",
  "GSP30abhmal1u:486": "tatparaṃ puruṣakhyāter guṇavaitṛṣṇyam ity api // 1.236 //",
  "GSP30abhmal1u:487": "nanv akāṇḍe 'pi pṛcchāmaḥ kiṃ cid yadi na kupyate",
  "GSP30abhmal1u:488": "* kim akāṇḍe bhedakāṇḍabhedakāṇḍaghaṭāvadhau // 1.237 //",
  "GSP30abhmal1u:489": "tarhi saṃvid iyaṃ śuddhā svabhāvād eva cet katham",
  "GSP30abhmal1u:490": "aśucibhyo 'pi bhogebhyo rasāt spṛhayatetarām // 1.238 //",
  "GSP30abhmal1u:491": "nanv avismṛtiśīlatvābhimānaḥ kvādhunā gataḥ",
  "GSP30abhmal1u:492": "alaṃ vā buddhyupālabdhair uktam apy etad ucyate // 1.239 //",
  "GSP30abhmal1u:493": "svabhāvād eva saṃvittiḥ prakāśaparamārthikā",
  "GSP30abhmal1u:494": "viśvāvabhāsayogena bhātīti hi vipañcitam // 1.240 //",
  "GSP30abhmal1u:495": "ataś ca saṃvido devyā viśvasmin bhāvamaṇḍale",
  "GSP30abhmal1u:496": "svātmany evocchalattvaṃ kiṃ khaṇḍanādāyi jāyate // 1.241 //",
  "GSP30abhmal1u:497": "yadāpi parameśānaśaktyā bhedo 'vabhāsyate",
  "GSP30abhmal1u:498": "tadāpi saṃvid bhāveṣu dhāvatīti vivicyate // 1.242 //",
  "GSP30abhmal1u:499": "yathā loṣṭahradajvālāśvāsakumbhaviyatsthitiḥ",
  "GSP30abhmal1u:500": "dharāmbudhimahātejaḥsamīrānantakhātmatām // 1.243 //",
  "GSP30abhmal1u:501": "yāty eva mitirūpeyaṃ saṃvit svocchalitā kramāt",
  "GSP30abhmal1u:502": "saṃvidrūpasajātīyān bhāvān evānudhāvati // 1.244 //",
  "GSP30abhmal1u:503": "nyarūpyata tathā caitat kenāpi parameśinā",
  "GSP30abhmal1u:504": "nimnaṃ taḍāgapānīyaṃ kaḥ pravartayituṃ kṣamaḥ // 1.245 //",
  "GSP30abhmal1u:505": "paripūrṇe punas tasmin pravāhāḥ sarvatomukhāḥ",
  "GSP30abhmal1u:506": "nanu kiṃ kāṃś cid evetthaṃ saiṣā svaniyater balāt // 1.246 //",
  "GSP30abhmal1u:507": "itthaṃ dhāvati tac cāsyā rāgatattvātmakaṃ vapuḥ",
  "GSP30abhmal1u:508": "tatrāpi ca tathā rāgābhāsa eva sa dhāryatām // 1.247 //",
  "GSP30abhmal1u:509": "cidātmani tu rāgo 'stu ko 'py anyārūṣaṇātmakaḥ",
  "GSP30abhmal1u:510": "nanv itthaṃ cet kathaṃ nāma sā kutrāpi virajyate // 1.248 //",
  "GSP30abhmal1u:511": "hanta prakṛta evāyaṃ vādaḥ saṃgatim āgataḥ",
  "GSP30abhmal1u:512": "yadā hi citir evaiṣā sarvataḥ saṃkucatsthitiḥ // 1.249 //",
  "GSP30abhmal1u:513": "krameṇa bhogopāyebhyo bhogyebhyo dehato bhujaḥ",
  "GSP30abhmal1u:514": "bhogād bhoktus tathā śūnyā mahāpralayabhāg iva // 1.250 //",
  "GSP30abhmal1u:515": "jāyate rudrarūpaiṣā daśā sāṃhārikī yataḥ",
  "GSP30abhmal1u:516": "sadyojātaś ca yad rudraḥ puruṣaś ceśvarātmakaḥ // 1.251 //",
  "GSP30abhmal1u:517": "śrīmān sadāśivo deva īśānaś ceti gīyate",
  "GSP30abhmal1u:518": "viṣṇur vāmaḥ kajy aghora iti caitad bhaviṣyati // 1.252 //",
  "GSP30abhmal1u:519": "antaḥsthasarvaśaktitvenaikaikasyāpi bṛṃhaṇāt",
  "GSP30abhmal1u:520": "brahmāṇy etāni kathyante bṛhattvād viśvabṛṃhaṇāt // 1.253 //",
  "GSP30abhmal1u:521": "tadanyaśaktyudrekāṃśe hy ata eva vivakṣite",
  "GSP30abhmal1u:522": "pratyekam asti brahmādihetupañcakayogitā // 1.254 //",
  "GSP30abhmal1u:523": "saiva śāstreṣu bhedena teṣu teṣu pratanyate",
  "GSP30abhmal1u:524": "ataś ca sadyojāte 'smin mukhyā raudradaśā sthitā // 1.255 //",
  "GSP30abhmal1u:525": "sā ca saṃkocarūpāpi cidvikāse bhaviṣyati",
  "GSP30abhmal1u:526": "yallīnau brahmaviṣṇvaṃśau tenādhaḥkurute balāt // 1.256 //",
  "GSP30abhmal1u:527": "vastvabhāvamayītyādidaśā rudrādhidevatā",
  "GSP30abhmal1u:528": "bhinnaprameyeti śrīmadutpalena nyarūpyata // 1.257 //",
  "GSP30abhmal1u:529": "jāto 'pi bhedatanmātre saṃkocaṃ yad upāgataḥ",
  "GSP30abhmal1u:530": "tato vyatinimīlete bhoktṛbhogyāv iha sphuṭam // 1.258 //",
  "GSP30abhmal1u:531": "ajātam iva tad viśvam atra sadyo 'vabhāsate",
  "GSP30abhmal1u:532": "sadyojātapadaṃ tena śūnyasaṃvedanātmakam // 1.259 //",
  "GSP30abhmal1u:533": "tataḥ śūnyapadasyāntar yāvat sa ca vivikṣati",
  "GSP30abhmal1u:534": "devas tāvat svayaṃ bodhe viśvaṃ procchalati sthitam // 1.260 //",
  "GSP30abhmal1u:535": "jānāti seyaṃ nāthasya jñānaśaktir vikāsinī",
  "GSP30abhmal1u:536": "tayor vikāsiciddhāmni līnatvam upapāditam // 1.|261| //",
  "GSP30abhmal1u:537": "saṃvidaḥ śūnyarūpāyā vikāso viśvam eva tat //",
  "GSP30abhmal1u:538": "tathā hi ghanasauṣuptaviśrāntivaśanirbharaḥ // 1.262 //",
  "GSP30abhmal1u:539": "tāṃs tān gṛhāpaṇādyaṃśān vetti svapnapadābhidhān",
  "GSP30abhmal1u:540": "ata eva na sā sṛṣṭiḥ sthitir eva tu sā tathā // 1.263 //",
  "GSP30abhmal1u:541": "pūrvasṛṣṭeṣu bhāveṣu tad dhi vijñānamātrakam",
  "GSP30abhmal1u:542": "tathā ca jāgrato rūpāt svapno bhedena jāyate // 1.264 //",
  "GSP30abhmal1u:543": "kiṃtu jāgratpadādīnāṃ pratyekaṃ bahubhedatā",
  "GSP30abhmal1u:544": "nirṇeṣyate tato yuktaṃ sṛṣṭirūpeṇa bhāsanam // 1.265 //",
  "GSP30abhmal1u:545": "ato nijavibodhena tān bhāvān vyāpnuvan vibhuḥ",
  "GSP30abhmal1u:546": "etais tyājayate tāṃ svām audāsīnyadaśāṃ vibhuḥ // 1.266 //",
  "GSP30abhmal1u:547": "jñānaśakter iyaṃ jṛmbhā tajjñānasthitibhāvinaḥ",
  "GSP30abhmal1u:548": "bhāvāḥ prayānti pūrṇatvaṃ vikāsinijatejasaḥ // 1.267 //",
  "GSP30abhmal1u:549": "paramaḥ khalu saṃkocaḥ sadyojātapade bhavet",
  "GSP30abhmal1u:550": "yad eṣāṃ svasvarūpasya niṣṭhā naiva sma jāyate // 1.268 //",
  "GSP30abhmal1u:551": "vinā saṃvidupārohaṃ sattāsattā jaḍo 'jaḍaḥ",
  "GSP30abhmal1u:552": "anīlaṃ nīlam ityādivyavasthā kalpatāṃ katham // 1.269 //",
  "GSP30abhmal1u:553": "yad uvācotpalagurur yathā sadasatāṃ tathā",
  "GSP30abhmal1u:554": "jaḍājaḍānāṃ na svātmaviśeṣa iti niścitam // 1.270 //",
  "GSP30abhmal1u:555": "tasmād bodhabharollāsavisṛṣṭasvaparasthitim",
  "GSP30abhmal1u:556": "cidanuprāṇanāṃ viṣvag vamann ānandasundarām // 1.271 //",
  "GSP30abhmal1u:557": "cidekavapuṣā viśvaṃ svīcikīrṣaṃś cidātmani",
  "GSP30abhmal1u:558": "svabodhaśaktivamanāt sa devo vāma ucyate // 1.272 //",
  "GSP30abhmal1u:559": "svabodhaśaktyudrekeṇa yady apy eṣa prayacchati",
  "GSP30abhmal1u:560": "bhāvānāṃ svavapus tādṛk tathāpi paramārthataḥ // 1.273 //",
  "GSP30abhmal1u:561": "svīkartum icchan saṃhāram eṣāṃ kalpayate bhidaḥ",
  "GSP30abhmal1u:562": "ato bhedavyavasthāyāṃ vāmo 'sau parameśvaraḥ // 1.274 //",
  "GSP30abhmal1u:563": "atra saubhāgyaniḥṣyandi tādṛg jñānaṃ pratāyate",
  "GSP30abhmal1u:564": "saubhāgyaṃ socyate teṣāṃ bhinnānāṃ svīkriyaiva yā // 1.275 //",
  "GSP30abhmal1u:565": "bhāvānāṃ ca vicitrāṇāṃ bhogāṅgānāṃ svaśaktitaḥ",
  "GSP30abhmal1u:566": "svakautukakalālokād ucchalanty eva yā citiḥ // 1.276 //",
  "GSP30abhmal1u:567": "saiva svabhāvarāgeṇa viśvaṃ rañjayate yataḥ",
  "GSP30abhmal1u:568": "vyakto hi rañjayed viśvaṃ vyaktiś cāsya svarūpataḥ // 1.277 //",
  "GSP30abhmal1u:569": "yaiva procchalitāvasthā svīkārecchābharodayaḥ",
  "GSP30abhmal1u:570": "tadraśmisārasarvasve kṣaṇaṃ tiṣṭhaty ananyadhīḥ // 1.278 //",
  "GSP30abhmal1u:571": "kiṃ nākarṣati kiṃ naiṣa ca bhāvayati yogavit",
  "GSP30abhmal1u:572": "tata evocyate śāstre nārakto rañjayed iti // 1.279 //",
  "GSP30abhmal1u:573": "kāmasthaṃ kāmamadhyasthaṃ kāmāṅkuśapuṭīkṛtam",
  "GSP30abhmal1u:574": "kāmena sādhayet kāmān kāmaṃ kāmeṣu yojayet // 1.280 //",
  "GSP30abhmal1u:575": "kāmaḥ svīkartum icchaiva tadācchādanayogataḥ",
  "GSP30abhmal1u:576": "viśvaṃ sādhayate kāmī kāmatattvam idaṃ yataḥ // 1.281 //",
  "GSP30abhmal1u:577": "tathā hi parame svātmany adhyāsya sthairyam añjasā",
  "GSP30abhmal1u:578": "taducchalitasaṃbodhakalāsaṃchādanakramāt // 1.282 //",
  "GSP30abhmal1u:579": "viśvaṃ kāmāṅkuśādhīnaṃ kiṃkaratvena bhāsate",
  "GSP30abhmal1u:580": "adhyātmasiddhayā yuktyā tv anayaiva nijodaye // 1.283 //",
  "GSP30abhmal1u:581": "prāṇaḥ puryaṣṭakaṃ dehaṃ vyāpya viśvaṃ prakarṣati",
  "GSP30abhmal1u:582": "tattvasya kāmatattvasya prakaṭīkriyayā yataḥ // 1.284 //",
  "GSP30abhmal1u:583": "siddhacakreṣv idaṃ gopyaṃ kiṃ vā na prakaṭīkṛtam",
  "GSP30abhmal1u:584": "śūnyānandāt prasṛtyaiva devaḥ procchalitātmakaḥ // 1.285 //",
  "GSP30abhmal1u:585": "vartamāno nijāḥ śaktīr vikāsyaiva pravartate",
  "GSP30abhmal1u:586": "yatrāsya pravivikṣāsti yataś ca prāvṛtad vibhuḥ // 1.286 //",
  "GSP30abhmal1u:587": "sarvāḥ śaktīr asau bhāvaḥ svātmany udrecya vartate",
  "GSP30abhmal1u:588": "tataś cidātmako devo nyagbhūta iva bhāsate // 1.287 //",
  "GSP30abhmal1u:589": "udbhūtās tu vibhānty etāḥ pronmeṣecchāvidikriyāḥ",
  "GSP30abhmal1u:590": "ataś catuṣkayukto 'sau yady api pratibhāsate // 1.288 //",
  "GSP30abhmal1u:591": "tathāpi śaktigaṇanā vastuto 'sya bhavet kutaḥ",
  "GSP30abhmal1u:592": "atraiva bhāvabhedāṃśanirmūlanakalā yataḥ // 1.289 //",
  "GSP30abhmal1u:593": "sthitas tataḥ samācāro lokātikrāntagocaraḥ",
  "GSP30abhmal1u:594": "anantaśaktivaicitryād atrāpy uccāṭanādayaḥ // 1.290 //",
  "GSP30abhmal1u:595": "saṃhāralīlābhūyiṣṭhā api tās tāḥ kriyāḥ sthitāḥ",
  "GSP30abhmal1u:596": "tad itthaṃ jñānaśaktyante bhāvānāṃ vapuṣi sthite // 1.291 //",
  "GSP30abhmal1u:597": "kriyāśaktir athāntyaiva tān saṃharati sādaram",
  "GSP30abhmal1u:598": "yathā sūkṣmatamā śaktir unmeṣākhyā parāvadhau // 1.292 //",
  "GSP30abhmal1u:599": "sraṣṭavyabhāvasthaulyena sthūlākāreva bhāsate",
  "GSP30abhmal1u:600": "tathaivaiṣā kriyāśaktir yasyāṃ bhāvā nimeṣitāḥ // 1.293 //",
  "GSP30abhmal1u:601": "svasvarūpasthitā kāpi pūrṇeva pravijṛmbhate",
  "GSP30abhmal1u:602": "nanv asty eva kriyā yasyāṃ bhedaḥ pratyavabhāsate // 1.294 //",
  "GSP30abhmal1u:603": "maivaṃ sarvā kriyā bhedaṃ praty uta prāg vyapohati",
  "GSP30abhmal1u:604": "tathā hi bhedabhūmau ye kāṣṭhajvalanataṇḍulāḥ // 1.295 //",
  "GSP30abhmal1u:605": "ta eva pākāviṣṭatve bhedaṃ projjhanti sādaram",
  "GSP30abhmal1u:606": "yadi bhinnasvarūpās te pākaikyaṃ tat kathaṃ bhavet // 1.296 //",
  "GSP30abhmal1u:607": "bhinnaṃ svarūpam aṅgānāṃ na hi yuktyopapadyate",
  "GSP30abhmal1u:608": "nanu pāko na kaś cit sa yat tan nānāsvarūpakam // 1.297 //",
  "GSP30abhmal1u:609": "jvalanakledadāhādi tat pāka iti śabdyate",
  "GSP30abhmal1u:610": "bhinnā eva kriyāḥ sarvāḥ phalam ekaṃ prati sthitāḥ // 1.298 //",
  "GSP30abhmal1u:611": "pāka ity ucyate nānyā kriyā nāmāsti kācana",
  "GSP30abhmal1u:612": "etad eva kathaṃ bahvya ekaṃ phalam abhīpsitam // 1.299 //",
  "GSP30abhmal1u:613": "kathaṃ saṃpādayeyus tāḥ. pūrvoktād eva hetutaḥ",
  "GSP30abhmal1u:614": "nanu locanadīpārthamanaskārair api sphuṭam // 1.300 //",
  "GSP30abhmal1u:615": "janyate jñānam ekaṃ tat tathaivātra bhaviṣyati",
  "GSP30abhmal1u:616": "so 'yaṃ kardamasaṃmardamalinībhūtavigrahaḥ // 1.301 //",
  "GSP30abhmal1u:617": "marau marīcikāmbhobhiḥ snānecchur abhidhāvati",
  "GSP30abhmal1u:618": "bhinnasvarūpād yady ekam asti vastv iti saṃbhavaḥ // 1.302 //",
  "GSP30abhmal1u:619": "tarhi kāraṇabhedena na bhedaḥ pāramārthikaḥ",
  "GSP30abhmal1u:620": "atha bhinnasvarūpaṃ tad ekaṃ cety upagamyate // 1.303 //",
  "GSP30abhmal1u:621": "svabhāvabhedo bhedāyety etat tyaktaṃ vrataṃ bhavet",
  "GSP30abhmal1u:622": "nanv itthaṃ sā kriyā mā bhūd ekā kāṣṭhādi kārakam // 1.304 //",
  "GSP30abhmal1u:623": "phalaṃ janayatām evam apy astu na hi naḥ kṣatiḥ",
  "GSP30abhmal1u:624": "kriyā hi nāma nāsmākam anyā śaktis tv asau yataḥ // 1.305 //",
  "GSP30abhmal1u:625": "śaktiś ca phalabhitkḷptyā bhāvātmaivāvibhedataḥ",
  "GSP30abhmal1u:626": "sā ca śaktir vibhor eva sa ca viśvātmavigrahaḥ // 1.306 //",
  "GSP30abhmal1u:627": "phalakārakabhedena na bhinnā paramārthataḥ",
  "GSP30abhmal1u:628": "svātmany abhinne 'pi vibhor evaṃ bhedāvabhāsanāt // 1.307 //",
  "GSP30abhmal1u:629": "kriyāśaktir iti proktā yayā kartā maheśvaraḥ",
  "GSP30abhmal1u:630": "nanu yat paśavaḥ kuryuḥ kathaṃ tad upapadyatām // 1.308 //",
  "GSP30abhmal1u:631": "te hi bhedaikajīvatvāt kuryur bhedavatīṃ kriyām",
  "GSP30abhmal1u:632": "alam etena paśavaḥ kathaṃ kuryur iti sphuṭam // 1.309 //",
  "GSP30abhmal1u:633": "sa eva svavacaśchinno vādo vandhyāsutādivat",
  "GSP30abhmal1u:634": "na hi kumbhakṛtaḥ kvāpi kadācit kartṛtā bhavet // 1.310 //",
  "GSP30abhmal1u:635": "yadi nāsau maheśākhyāt kartur avyatirekabhāk",
  "GSP30abhmal1u:636": "nanu kiṃ svit kulālena kumbho 'pi kriyate tataḥ // 1.311 //",
  "GSP30abhmal1u:637": "īśasya viśvakartṛtve kiṃ paṭe 'pi na kartṛtā",
  "GSP30abhmal1u:638": "yady evaṃ tat kulālena paṭo 'pi kriyate na kim // 1.312 //",
  "GSP30abhmal1u:639": "nanv evaṃ sati no kartā ko 'py anya iti karmaṇām",
  "GSP30abhmal1u:640": "śubhāśubhānāṃ svaphalaṃ kartuṃ kaṃ prati hetutā // 1.313 //",
  "GSP30abhmal1u:641": "evam evaitad āyuṣmaṃs tathāhy evaṃ vijānatām",
  "GSP30abhmal1u:642": "na kiṃ cana phalaṃ kvāpi śubhāśubhasamudbhavam // 1.314 //",
  "GSP30abhmal1u:643": "itthaṃ ye tu na jānanti bhuñjate te 'vipaścitaḥ",
  "GSP30abhmal1u:644": "tad eva karmasaṃjñaṃ tu malam ajñānamūlakam // 1.315 //",
  "GSP30abhmal1u:645": "etad evānumanyaiva kecit saṃvittimātrakam",
  "GSP30abhmal1u:646": "saṃmanyante hy akartāraṃ kartṛtvānupapattitaḥ // 1.316 //",
  "GSP30abhmal1u:647": "citsvarūpādhikaṃ hy asya yat tat kartṛtvam ucyate",
  "GSP30abhmal1u:648": "taj jāḍyam arpayed asmai cidādhikyaprasaṅgataḥ // 1.317 //",
  "GSP30abhmal1u:649": "prakṛteḥ kartṛtā puṃsi nanu nāmopacaryate",
  "GSP30abhmal1u:650": "etan nyāyapathāpetair vṛthā jegīyate gṛhe // 1.318 //",
  "GSP30abhmal1u:651": "upacāro hi no vastutathātvaṃ pratipadyate",
  "GSP30abhmal1u:652": "vyapadeśaḥ paraṃ tādṛg vastuśūnyo 'stu tāvatā // 1.319 //",
  "GSP30abhmal1u:653": "nopacārikavahnitvavyapadeśe 'pi mānavaḥ",
  "GSP30abhmal1u:654": "himānīśīkarāsārivātotthaśiśirāpahaḥ // 1.320 //",
  "GSP30abhmal1u:655": "draṣṭuḥ puṃsaś ca na draṣṭrī prakṛtiḥ parigīyate",
  "GSP30abhmal1u:656": "na cānyo 'sti varāko 'taḥ kartṛbhāvopacārakaḥ // 1.321 //",
  "GSP30abhmal1u:657": "kiṃ ca prayojanaṃ tasya kartṛtvavyavahārajam",
  "GSP30abhmal1u:658": "vyapadeśas tu nāvastu parivartayituṃ kṣamaḥ // 1.322 //",
  "GSP30abhmal1u:659": "ye 'py ātmānaṃ nayavidaḥ kartāraṃ samupāgaman",
  "GSP30abhmal1u:660": "te 'pi praśnam imaṃ tāvad asmākaṃ pratibhārpitam // 1.323 //",
  "GSP30abhmal1u:661": "kiṃ yādṛglokasaṃsiddhakartṛtvaṃ karmayogataḥ",
  "GSP30abhmal1u:662": "spandātma tad vibhau spandahīne samupapadyate // 1.324 //",
  "GSP30abhmal1u:663": "nanu jñānaṃ cikīrṣā ca yatnaś ceti guṇatrayam",
  "GSP30abhmal1u:664": "samavaiti yad atrāsya tat kartṛtvam udāhṛtam // 1.325 //",
  "GSP30abhmal1u:665": "itthaṃ bālamatīnāṃ dhīr vipralabhyeta vañcakaiḥ",
  "GSP30abhmal1u:666": "dārakā api vā vidyur na saṃvedanavarjitāḥ // 1.326 //",
  "GSP30abhmal1u:667": "tatra jñānaṃ na kartṛtvaṃ sarvatrāsty eva tad yataḥ",
  "GSP30abhmal1u:668": "icchāyatnāv api prāyaḥ saṃstaḥ sarvasya sarvataḥ // 1.327 //",
  "GSP30abhmal1u:669": "kumbhakāro gṛhābhāvaparitāpitacetanaḥ",
  "GSP30abhmal1u:670": "jānann icchan sayatno 'pi kiṃ kuryān nātmano gṛham // 1.328 //",
  "GSP30abhmal1u:671": "nanu kartuṃ na jānāti tataḥ kartuṃ na cecchati",
  "GSP30abhmal1u:672": "tasmāt kartuṃ na yatate tad gṛhaṃ kurutāṃ kathaṃ // 1.329 //",
  "GSP30abhmal1u:673": "kartum ity eva yad rūpaṃ jñānādīnāṃ viśeṣaṇam",
  "GSP30abhmal1u:674": "karotes tatra ko 'rthaḥ syād yadi saspandatā kila // 1.330 //",
  "GSP30abhmal1u:675": "tadāsau spandituṃ vetti prepsatīti bhaved vacaḥ",
  "GSP30abhmal1u:676": "tac ca svātmagataṃ nāsya spanditaṃ vaibhavodbhavāt // 1.331 //",
  "GSP30abhmal1u:677": "anyad aspanditaṃ jñānaṃ śarvasyāpi na saṃbhavet",
  "GSP30abhmal1u:678": "jñānecchāyatnavattvaṃ ca karaṇaṃ tasya bhāṣitam // 1.332 //",
  "GSP30abhmal1u:679": "ātmanaḥ kartum ity asya tato 'rthapravivecane",
  "GSP30abhmal1u:680": "jānātīcchan prayatate jñātuṃ yatitum eṣitum // 1.333 //",
  "GSP30abhmal1u:681": "pratyekam iti yo 'rthaḥ sa kartuṃ vettīti śabditaḥ",
  "GSP30abhmal1u:682": "cikīrṣitṛtvaṃ caitat syān na kartṛtvaṃ punar bhavet // 1.334 //",
  "GSP30abhmal1u:683": "tathātve mānasaiḥ sāmyaṃ bhaved vākkāyakarmaṇām",
  "GSP30abhmal1u:684": "vākkāyakarmabhir vāsya kathaṃ kartṛtvam āpatet // 1.335 //",
  "GSP30abhmal1u:685": "mānasāny api karmāṇi kathaṃ tasyeti gīyatām",
  "GSP30abhmal1u:686": "tadguṇatrayasadbhāve manovākkāyasambhuvām // 1.336 //",
  "GSP30abhmal1u:687": "karmaṇāṃ saṃciter eṣa karmabhāgīti cen nanu",
  "GSP30abhmal1u:688": "upacāro 'yam evaṃ syāt sa cāvastv iti varṇitam // 1.337 //",
  "GSP30abhmal1u:689": "kiṃ cātmagamahattvādidravyāntaguṇasaṃnidhau",
  "GSP30abhmal1u:690": "tāni santīti kiṃ so 'pi kartṛtvāyatano bhavet // 1.338 //",
  "GSP30abhmal1u:691": "na cāstv ity upagantavyaṃ muktāv api hi tad bhavet",
  "GSP30abhmal1u:692": "anyātmaguṇasāṃnidhye samaś caiṣa vidhir yataḥ // 1.339 //",
  "GSP30abhmal1u:693": "ātmasv ataḥ pravarteran kṛtanāśākṛtāgamāḥ",
  "GSP30abhmal1u:694": "kiṃ ceśvareṇa sarvatra buddhimattāvyapekṣiṇi // 1.340 //",
  "GSP30abhmal1u:695": "saṃniveśādhike kārye nimittatvaṃ kṛtaṃ yadi",
  "GSP30abhmal1u:696": "svaiḥ svaiś ca samavāyānyakāraṇāṃśaiḥ prapūrite // 1.341|",
  "GSP30abhmal1u:697": "kam aṃśaṃ kumbhakārādeḥ prātuṃ bhavatu hetutā",
  "GSP30abhmal1u:698": "na hi so 'sty aṃśaleśo 'pi sarvakartari yaṃ prati // 1.342 //",
  "GSP30abhmal1u:699": "na jñānecchāyatnam asti kartṛtvaṃ nānyad ity api",
  "GSP30abhmal1u:700": "tasmān nānyasya kartṛtvaṃ kadācid api saṃbhavet // 1.343 //",
  "GSP30abhmal1u:701": "īśvarād īśvarasyāpi svātantryaṃ kartṛtāṃ viduḥ",
  "GSP30abhmal1u:702": "tad itthaṃ parameśānāṃ bhede bhede 'pi vātmanām // 1.344 //",
  "GSP30abhmal1u:703": "prabhavanti na karmāṇi bandhanāya svabhāvataḥ",
  "GSP30abhmal1u:704": "tasmād idam amuṣmāt syāt karmaṇo vā śubhāśubham // 1.345 //",
  "GSP30abhmal1u:705": "tad aiśvaryam amuṣyaiva vihitaṃ parameśituḥ",
  "GSP30abhmal1u:706": "nirṇītam etad anyatra mayaiva vitataṃ yataḥ // 1.346 //",
  "GSP30abhmal1u:707": "tad alaṃ prakṛtaṃ brūmaḥ kriyāśaktir iyaṃ parā",
  "GSP30abhmal1u:708": "aghoratvena devasya tata eva prakīrtitā // 1.347 //",
  "GSP30abhmal1u:709": "dākṣiṇyam ata evāsyā bhāvānāṃ śivasaṃśraye",
  "GSP30abhmal1u:710": "yato 'ñjasaiva mārgo 'yaṃ yā kriyā ca na sātmikā // 1.348 //",
  "GSP30abhmal1u:711": "nanu nātra sthitāḥ kecid bhāvā ye śivatāśritāḥ",
  "GSP30abhmal1u:712": "kartāraḥ satyam itthaṃ tu bodhyamāno 'vadhārayet // 1.349 //",
  "GSP30abhmal1u:713": "deśakālakriyākārakalpanāpathavarjitaḥ",
  "GSP30abhmal1u:714": "devadevas tathaivāsya śaktiḥ sā viśvarūpiṇī // 1.350 //",
  "GSP30abhmal1u:715": "tad viśvam api kālādikalaṅkāṅkakalojjhitam",
  "GSP30abhmal1u:716": "\\hspace{3cm} bhairavābhedavartinam // 1.351 //",
  "GSP30abhmal1u:717": "tatsvātantryāt svatantraṃ tat svātmani procchalat sthitam",
  "GSP30abhmal1u:718": "yato bhāti tato 'py astaśivāveśabahiṣkṛtam // 1.352 //",
  "GSP30abhmal1u:719": "ata eva parā seyaṃ dakṣiṇāghorarūpiṇī",
  "GSP30abhmal1u:720": "yad vakṣyate jantucakre śivadhāmaphalapradāḥ // 1.353 //",
  "GSP30abhmal1u:721": "parāḥ prakathitās tajjñair aghorāḥ śivaśaktayaḥ",
  "GSP30abhmal1u:722": "anyatrāpi kriyāśaktiḥ śivasya paśuvartinī // 1.354 //",
  "GSP30abhmal1u:723": "bandhayitrī svamārgasthā jñātā siddhyupapādinī",
  "GSP30abhmal1u:724": "akārādihakārāntaḥ prasaro yaḥ pragīyate // 1.355 //",
  "GSP30abhmal1u:725": "sa eva bindunilayād asvaratvam upāśritaḥ",
  "GSP30abhmal1u:726": "kriyāśaktivijṛmbheyaṃ samastavarṇamālikā // 1.356 //",
  "GSP30abhmal1u:727": "kroḍīkṛtāv aham iti parāmarśasvarūpiṇī",
  "GSP30abhmal1u:728": "tiṣṭhaty eva. tataḥ pūrṇaparāhaṃkārasasphuraḥ // 1.357 //",
  "GSP30abhmal1u:729": "anantādiviriñcāntapaśusaṃghātaghasmaraḥ",
  "GSP30abhmal1u:730": "nijodaradarīnītacarācarajagadvrajaḥ // 1.358 //",
  "GSP30abhmal1u:731": "svacaitanyavimarśāntar grastapudgalasaṃcayaḥ",
  "GSP30abhmal1u:732": "yāvad ullasitas, tāvat kriyāśaktisvarūpataḥ // 1.359 //",
  "GSP30abhmal1u:733": "asaṃvijñānaniḥsaṃkhyavaicitryacarcitasthiteḥ",
  "GSP30abhmal1u:734": "anantakāryaśāntyādisaumyaraudrabhidātmanaḥ // 1.360 //",
  "GSP30abhmal1u:735": "api svagrāsamāhātmyaprakaṭīkṛtasusthiteḥ",
  "GSP30abhmal1u:736": "aucityād vividhākārā api bhairavatejasaḥ // 1.361 //",
  "GSP30abhmal1u:737": "riktapūrṇobhayabhavapunarāvṛtticitritāḥ",
  "GSP30abhmal1u:738": "śāktasvarūpaviśvākhyasvāṃśagrāsaikalampaṭāḥ // 1.362 //",
  "GSP30abhmal1u:739": "lokakālacirārūḍhabhāvonmūlanabhāvitāḥ",
  "GSP30abhmal1u:740": "śaktayo nijavisphārād raśmipuñjaṃ nijaṃ nijaṃ // 1.363 //",
  "GSP30abhmal1u:741": "prasārayantyaḥ saṃkalpasatyabhāvasamāśrayāt",
  "GSP30abhmal1u:742": "svocitāny eva lokotthavāmācārabahiṣkṛteḥ // 1.364 //",
  "GSP30abhmal1u:743": "ghaṭayanty eva śāstrāṇi yātāni paripūrṇatām",
  "GSP30abhmal1u:744": "yādṛk prathamasaṃbhūto lokātikrāntigocare // 1.365 //",
  "GSP30abhmal1u:745": "samācāraḥ sa evātra grastabhedadaśo bhavet",
  "GSP30abhmal1u:746": "pūrṇeyaṃ parameśasya mahāsṛṣṭir iha sthitā // 1.366 //",
  "GSP30abhmal1u:747": "yasyāṃ saṃhārasṛṣṭyaṃśā viśve te madhyavartinaḥ",
  "GSP30abhmal1u:748": "sā cādyā sṛṣṭir ity eva naiva vaktuṃ bhavet kṣamam // 1.367 //",
  "GSP30abhmal1u:749": "adeśakāle tattve hi katham ādyādisaṃbhavaḥ",
  "GSP30abhmal1u:750": "jāgraddaśeyaṃ sā mukhyā pronmeṣapadabhāginī // 1.368 //",
  "GSP30abhmal1u:751": "brahmaiṣa nijaśaktyaṃśasaṃbodhakamalāsanaḥ",
  "GSP30abhmal1u:752": "tā etāḥ sauśivād rūpāt prabhṛti brāhmam antataḥ // 1.369 //",
  "GSP30abhmal1u:753": "rūpaṃ kṛtvā vijṛmbhante saṃvinnāthasya śaktayaḥ",
  "GSP30abhmal1u:754": "etāvān eva devo 'yam iti yady api śakyate // 1.370 //",
  "GSP30abhmal1u:755": "na vaktum aprameyatvāc cidrūpasya maheśituḥ",
  "GSP30abhmal1u:756": "prabodhapañcadaśikāmadhye tādṛṅ mayā sphuṭam // 1.371 //",
  "GSP30abhmal1u:757": "uktaṃ mitaprakāśatvaṃ jaḍasya kila lakṣaṇam",
  "GSP30abhmal1u:758": "jaḍād vilakṣaṇo bodho yato na parimīyate // 1.372 //",
  "GSP30abhmal1u:759": "tathāpi svayam etādṛg devo mānavivarjitaḥ",
  "GSP30abhmal1u:760": "nijasvātantryayogena kṛtvātmānaṃ carācaram // 1.373 //",
  "GSP30abhmal1u:761": "īśatatpuruṣājātair udbhūtair udbubhūṣubhiḥ",
  "GSP30abhmal1u:762": "ekakaiḥ ṣaḍbhir, ekena trikeṇa, dvyātmakais tribhiḥ // 1.374 //",
  "GSP30abhmal1u:763": "jāyate śivabhedānāṃ daśānāṃ vividhā sthitiḥ",
  "GSP30abhmal1u:764": "ata eva vicitrābhyaḥ saṃvidbhyo miśratāvaśāt // 1.375 //",
  "GSP30abhmal1u:765": "citrāṇy atra śivākhye 'pi bhedajñānāni tenire",
  "GSP30abhmal1u:766": "yadā trayāṇāṃ vaktrāṇāṃ vāmadakṣiṇasaṃgatiḥ // 1.376 //",
  "GSP30abhmal1u:767": "tadā pratyekaśaktitvaṃ bhaviṣyadbhavadudbhavaiḥ",
  "GSP30abhmal1u:768": "ṣaṇṇāṃ tritve rudrabhedas tenāṣṭādaśadhā sthitaḥ // 1.377 //",
  "GSP30abhmal1u:769": "ekaikaṃ pañcavaktraṃ ca vaktraṃ yasmāt pragīyate",
  "GSP30abhmal1u:770": "daśāṣṭādaśabhinnasya tato bhedair asaṃkhyatā // 1.378 //",
  "GSP30abhmal1u:771": "pūrvoditayathāsvasvajñānakarmavicitritāḥ",
  "GSP30abhmal1u:772": "nirṇīyante yatas teṣu tena no punaruktatā // 1.379 //",
  "GSP30abhmal1u:773": "anyānya eva bodho hi samācāraḥ kriyākramaḥ",
  "GSP30abhmal1u:774": "tatra tatra tathā proktaḥ sarvas tu śivadhāmagaḥ // 1.380 //",
  "GSP30abhmal1u:775": "yathā jalakaṇāh sarve viśrāmyanti mahāmbudhau",
  "GSP30abhmal1u:776": "tathā jñānakriyāḥ sarvāḥ saṃvitsindhau maheśvare // 1.381 //",
  "GSP30abhmal1u:777": "mitam api jalaṃ bhūmau sūryāṃśubhiḥ kila pīyate",
  "GSP30abhmal1u:778": "tad api ca punar vṛṣṭidvāraiḥ prayāti mahārṇavam",
  "GSP30abhmal1u:779": "jagati nikhilaṃ jñānaṃ karma sphuṭaṃ kim api svayaṃ",
  "GSP30abhmal1u:780": "kim api ca paraiḥ pāramparyāc chivārṇasi majjati // 1.382 //",
  "GSP30abhmal1u:781": "yac cānte dakṣiṇe hārdaṃ liṅgaṃ hṛt paramaṃ matam",
  "GSP30abhmal1u:782": "tad apy antaḥkṛtāśeṣasṛṣṭabhāvasunirbharam // 1.383 //",
  "GSP30abhmal1u:783": "bhedabhāvakamāyīyatejoṃśagrasanāc ca tat",
  "GSP30abhmal1u:784": "sarvasaṃhārakatvena kṛṣṇaṃ timirarūpadhṛt // 1.384 //",
  "GSP30abhmal1u:785": "vijñānaśāstre kathitam ata eva maheśinā",
  "GSP30abhmal1u:786": "līnaṃ mūrdhni viyat sarvam ityādi timiraṃ vibhoḥ // 1.385 //",
  "GSP30abhmal1u:787": "evam eva durniśāyāṃ kṛṣṇapakṣāgame ciram",
  "GSP30abhmal1u:788": "bhāvayed bhairavaṃ rūpaṃ bhāvayadbhir durābhidam // 1.386 //",
  "GSP30abhmal1u:789": "uktaṃ ca yatra svar duḥkhaṃ tamo vādvayasaṃvṛte",
  "GSP30abhmal1u:790": "nāvidyākarmasaṃbandhaḥ pāratantryādidarśanāt // 1.387 //",
  "GSP30abhmal1u:791": "tad atra timirākāre bhairavīye vapuṣy alam",
  "GSP30abhmal1u:792": "antarlīnatayā bhāti yāvad vaktracatuṣṭayam // 1.388 //",
  "GSP30abhmal1u:793": "udbubhūṣu tathodbhūtaṃ tirodhitsu tirohitam",
  "GSP30abhmal1u:794": "tato yugapad evaitadbhidā ṣoḍaśakātmakam // 1.389 //",
  "GSP30abhmal1u:795": "dakṣe vaisargike hārde svatantre ca śive viśat",
  "GSP30abhmal1u:796": "aṣṭāṣṭakātmakaṃ śāstraṃ yugapad bhairavābhidham // 1.390 //",
  "GSP30abhmal1u:797": "itthaṃ tantraṃ rudraśivabhairavākhyaṃ sthitaṃ tridhā",
  "GSP30abhmal1u:798": "vastuto hi tridhaiveyaṃ jñānasattā vijṛmbhate // 1.391 //",
  "GSP30abhmal1u:799": "bhedena bhedābhedena pūrṇenābhedasandhinā",
  "GSP30abhmal1u:800": "tathā ca mukhyāḥ śāmbhavyas tisra icchādiśaktayaḥ // 1.392 //",
  "GSP30abhmal1u:801": "tatraiva tu prapañcena pañcaśaktyādiyojanam",
  "GSP30abhmal1u:802": "itthaṃ madhye vibhinnaṃ tat trikam eva paraṃ tathā // 1.393 //",
  "GSP30abhmal1u:803": "śāstram asmadgurugṛhe saṃpradāyakramāt sthitam",
  "GSP30abhmal1u:804": "ata eva hi naikaṭyād vāmadakṣiṇaśāstrayoḥ // 1.394 //",
  "GSP30abhmal1u:805": "dhārā prāntadharāprānte kaulikī pravijṛmbhate",
  "GSP30abhmal1u:806": "tato 'pi saṃhṛtāśeṣabhāvopādhisunirbharaḥ // 1.395 //",
  "GSP30abhmal1u:807": "bhairavaḥ paramārthodyadravabṛmhitavṛttikaḥ",
  "GSP30abhmal1u:808": "īśānavāmadakṣāsu tāsu śaktitrayaṃ kramāt",
  "GSP30abhmal1u:809": "aparādiparāprāntaṃ kroḍīkṛtyāvatiṣṭhate // 1.396 //",
  "GSP30abhmal1u:810": "tad vibhāvayati bhedavibhāgaṃ",
  "GSP30abhmal1u:811": "tatsphuṭatvakṛd atho tam anantam",
  "GSP30abhmal1u:812": "saṃgrasiṣṇu parameśvararūpaṃ",
  "GSP30abhmal1u:813": "vastutas triśira eva nirāhuḥ // 1.397 //",
  "GSP30abhmal1u:814": "ūrdhvavāmatadanyāni tantrāṇi ca kulāni ca",
  "GSP30abhmal1u:815": "rūḍhāny amuṣyāṃ dhārāyāṃ bhedasaṃkocahānaye // 1.398 //",
  "GSP30abhmal1u:816": "paraprakāśaviṣayas trikārthas traidham āsthitaḥ",
  "GSP30abhmal1u:817": "sa eṣa parameśena jñānacandrākhyayoditaḥ // 1.399 //",
  "GSP30abhmal1u:818": "sa eva sarvaḥ śāstrārthaḥ paravāgvṛttisaṃśritaḥ",
  "GSP30abhmal1u:819": "anullasitatadvācyavācakādivibhaktikaḥ // 1.400 //",
  "GSP30abhmal1u:820": "paścāt tu jñānaśaktyaṃśaprādhānyasphuritātmani",
  "GSP30abhmal1u:821": "kriyāśaktau susūkṣmāyāṃ sādākhyaiśvaryasaṃpadi // 1.401 //",
  "GSP30abhmal1u:822": "paśyantīmadhyamādhāmni sañjalpollekhayogataḥ",
  "GSP30abhmal1u:823": "padavākyasvarūpeṇa vartate varṇarūpiṇā // 1.402 //",
  "GSP30abhmal1u:824": "svacchandaśāstre tenoktaṃ svayaṃ devaḥ sadāśivaḥ",
  "GSP30abhmal1u:825": "pūrvottarapadair vākyais tantraṃ yojitavān iti // 1.403 //",
  "GSP30abhmal1u:826": "tathā ca tatraivoktaṃ tatsuśivāvaraṇe 'dhvani",
  "GSP30abhmal1u:827": "suśivāvaraṇaṃ pūrvaṃ tatra jñeyaḥ sadāśivaḥ // 1.404 //",
  "GSP30abhmal1u:828": "śivadaśakasaṃyukto rudrāṣṭādaśakānvitaḥ",
  "GSP30abhmal1u:829": "adhikāro hīśatattve tajjighṛkṣā tu sauśive // 1.405 //",
  "GSP30abhmal1u:830": "varaṇe binduto bhogadhāmni vibhavato vibhoḥ",
  "GSP30abhmal1u:831": "bhairavākhyasya bodhasya śaktitattve paraṃ trayam // 1.406 //",
  "GSP30abhmal1u:832": "sthitis tasmād īśvarordhve sadāśivapadād adhaḥ",
  "GSP30abhmal1u:833": "suśivāvaraṇenoktā śrīmatsvacchandaśāsane // 1.407 //",
  "GSP30abhmal1u:834": "tadanantaram etāsu śivarudrabhidāsv alam",
  "GSP30abhmal1u:835": "māyīyādhvani kḷptāsu śivair uktaḥ śivābhidhaḥ // 1.408 //",
  "GSP30abhmal1u:836": "bhedo rudraiś ca rudrākhya iti prāpto vicitratām",
  "GSP30abhmal1u:837": "tataḥ prodyatkriyāsāraprollāsāt kramaśaḥ sphuṭam // 1.409 //",
  "GSP30abhmal1u:838": "sarvagocaramāyīyaśrutavaikharyupāśritāḥ",
  "GSP30abhmal1u:839": "varṇavākyapadātmānaḥ śāstrārthā lokagocarāḥ // 1.410 //",
  "GSP30abhmal1u:840": "samāśritya pravartante tāṃs tāṃs tantrāvatārakān",
  "GSP30abhmal1u:841": "tena prathamato yāvan māyīyāṃ vaikharīṃ darīm // 1.411 //",
  "GSP30abhmal1u:842": "māyīyavarṇasaṃdṛbdhaḥ śāstrārtho nāyam āgataḥ",
  "GSP30abhmal1u:843": "antaḥ sāravibodhaikaparavāṅmayavarṇakaḥ // 1.412 //",
  "GSP30abhmal1u:844": "akṛtrimaparāveśamūlasaṃskārasaṃskṛtaḥ",
  "GSP30abhmal1u:845": "śāstrārtho laukikānto 'sti saptatriṃśe pare vibhau // 1.413 //",
  "GSP30abhmal1u:846": "tatrāsatāṃ hi bhāvānāṃ kvāpi nāsty eva satyatā",
  "GSP30abhmal1u:847": "svāminy avinayākrāntaprakṛtau vinayaḥ kutaḥ // 1.414 //",
  "GSP30abhmal1u:848": "tasmāt samastaśāstrārthaḥ paratattvātmanā sthitaḥ",
  "GSP30abhmal1u:849": "ato vedādayo 'py ete māyīyāḥ śāsanāṃśavaḥ // 1.415 //",
  "GSP30abhmal1u:850": "sphuranti bhairavādityaprabhāvād eva nānyataḥ",
  "GSP30abhmal1u:851": "na hi saṃvidvimarśāt syād anyat kvāpy eva kāraṇam // 1.416 //",
  "GSP30abhmal1u:852": "saṃvinnāthasya saṃvit syāt saṃvid eva tathā yataḥ",
  "GSP30abhmal1u:853": "kāryaṃ ca kāraṇaṃ ceti tathātva upacāryate // 1.417 //",
  "GSP30abhmal1u:854": "pariṇāme hi bhāvasya kramād vitatadharmaṇaḥ",
  "GSP30abhmal1u:855": "ādyantayoḥ saṃvid eva rūpatvenāvabhāsate // 1.418 //",
  "GSP30abhmal1u:856": "saṃvic ca kālakalanāṃ saheta yadi tat sphuṭam",
  "GSP30abhmal1u:857": "bhuñjīmahi niśātāsicchinnā vyomāṃśaśarkarāḥ // 1.419 //",
  "GSP30abhmal1u:858": "ataḥ samagraśāstrāṇi saṃvidrūpāparicyuteḥ",
  "GSP30abhmal1u:859": "saṃvidaḥ svaprakāśatvāt svaprakāśāni vastutaḥ // 1.420 //",
  "GSP30abhmal1u:860": "na ca vācyaṃ pṛthag jātu vācakād vyavatiṣṭhate",
  "GSP30abhmal1u:861": "svātantryād abhidhātaiva bhāvivācyatayā yataḥ // 1.421 //",
  "GSP30abhmal1u:862": "kadācid vācakāṃśas tu svarūpagrastavācyakaḥ",
  "GSP30abhmal1u:863": "nirbhāsate kadācit tu sāmānyollāsavācakaḥ // 1.422 //",
  "GSP30abhmal1u:864": "jātucin nikaṭānantaviśeṣaṇaviśeṣitaḥ",
  "GSP30abhmal1u:865": "sphuṭasvarūpavācyāṃśasamudrekeṇa bhāsate // 1.423 //",
  "GSP30abhmal1u:866": "tenārthaparatā jātu svarūpaparatā tathā",
  "GSP30abhmal1u:867": "bubhūtsitārthā kvāpi kvacid rasamayī daśā // 1.424 //",
  "GSP30abhmal1u:868": "śabdānāṃ lakṣyate citrā saṃvidrūpānapāyataḥ",
  "GSP30abhmal1u:869": "saṃvidvicitrakacanaiḥ kacatīti kim adbhutam // 1.425 //",
  "GSP30abhmal1u:870": "itthaṃ śivātmakavimarśapadād abhinnaḥ",
  "GSP30abhmal1u:871": "śabdaḥ sphuṭatvata iha svaparaprakāśaḥ",
  "GSP30abhmal1u:872": "mānaṃ tad eva citisāravimarśamātram",
  "GSP30abhmal1u:873": "anyat punas tadupacāravaśāt tathā hi // 1.426 //",
  "GSP30abhmal1u:874": "svaprakāśātmikā yeyaṃ saṃvittiḥ pāramārthikī",
  "GSP30abhmal1u:875": "tat svasaṃvedanaṃ proktaṃ yato viśvavyavasthitiḥ // 1.427 //",
  "GSP30abhmal1u:876": "sā caiṣā na vimarśātmasvarūpam ativartate",
  "GSP30abhmal1u:877": "vimarśo 'syāḥ paro bhogaḥ pūrṇaḥ paśyanty udāhṛtā // 1.428 //",
  "GSP30abhmal1u:878": "parāparā saiva devī mānam ity avadhāryatām",
  "GSP30abhmal1u:879": "yatrāparāṃśagaṃ meyaṃ tādātmyād vyavatiṣṭhate // 1.429 //",
  "GSP30abhmal1u:880": "na hi bhinnena mānena meyasya syād vyavastitiḥ",
  "GSP30abhmal1u:881": "na hi haṃsasya śuklatve kākaḥ śvetatvam arhati // 1.430 //",
  "GSP30abhmal1u:882": "etad eva tathā cāha guruḥ śaṅkaranandanaḥ",
  "GSP30abhmal1u:883": "na mānatvāt tato 'nyatvān na bādhād asthiteḥ sthitiḥ // 1.431 //",
  "GSP30abhmal1u:884": "prakāśenāvinābhūtaiḥ sattāyāṃ niyatātmabhiḥ",
  "GSP30abhmal1u:885": "dharmair bhāvo bahirbhāvān na bhāvaḥ siddhim ṛcchati // 1.432 //",
  "GSP30abhmal1u:886": "tena saṃvittikātmaiva mātṛmānaprameyatā",
  "GSP30abhmal1u:887": "gṛhṇatī svaprakāśatvaṃ svabhāvād eva bhāsate // 1.433 //",
  "GSP30abhmal1u:888": "sā cāntaḥsthitamantrātmaśabdanāmarśasundarā",
  "GSP30abhmal1u:889": "anapekṣānyavirahāt pramāṇaṃ svata eva hi // 1.434 //",
  "GSP30abhmal1u:890": "tasyā eva vicitrāṇi nāmāni bahubhaṅgibhiḥ",
  "GSP30abhmal1u:891": "tatprasādotthitāny eva vādinaḥ paryacīkḷpan // 1.435 //",
  "GSP30abhmal1u:892": "tathā ca cakṣurādyakṣamaṇḍalīṭaṅkaniṣṭhitam",
  "GSP30abhmal1u:893": "pratyakṣam iti yad gītaṃ tat tāvat pravivicyate // 1.436 //",
  "GSP30abhmal1u:894": "saṃvittivyatirekeṇa yady akṣāṇāṃ vyavasthitiḥ",
  "GSP30abhmal1u:895": "na syād arthapramāṇaikyaṃ tarhi bāhyaghaṭādivat // 1.437 //",
  "GSP30abhmal1u:896": "nanv ātmanaś cakṣurādi karaṇaṃ na ghaṭādikam",
  "GSP30abhmal1u:897": "tasmāt tenaiva bhāvānāṃ mānaṃ na tu ghaṭādibhiḥ // 1.438 //",
  "GSP30abhmal1u:898": "vyāpakābhimatasyāsya saṃyoge cāviśeṣiṇaḥ",
  "GSP30abhmal1u:899": "bhautikatvāviśeṣeṇa ghaṭādyaiś cakṣurādinā // 1.439 //",
  "GSP30abhmal1u:900": "ātmanaḥ karaṇākāṅkṣāpūraṇaṃ niyataṃ kutaḥ",
  "GSP30abhmal1u:901": "viśiṣṭa eva saṃyogaḥ karaṇatve nibandhanam // 1.440 //",
  "GSP30abhmal1u:902": "viśeṣaḥ karmabhis tais tair dharmādharmagiroditaiḥ",
  "GSP30abhmal1u:903": "tad etad yuktisadbhāvapratibhāvikalātmakaḥ // 1.441 //",
  "GSP30abhmal1u:904": "bruvan vañcayate mugdhān palāyanaparāyaṇaḥ",
  "GSP30abhmal1u:905": "yac cāśeṣākṣasaṃyogivyāpakātmavaśotthitām // 1.442 //",
  "GSP30abhmal1u:906": "yugapaj jñaptim ācchettuṃ mano nāma nigadyate",
  "GSP30abhmal1u:907": "tatrāpi brumahe pūrvaṃ manasātmaiva yujyate // 1.443 //",
  "GSP30abhmal1u:908": "tatrāpy ātmamanoyogaṃ kaḥ kuryād iti carcyatām",
  "GSP30abhmal1u:909": "vyāpakatvād asau syāc cet sarvair eva mano vrajet // 1.444 //",
  "GSP30abhmal1u:910": "ekasya jāte saṃyoge sarvaḥ sarvajñatām iyāt",
  "GSP30abhmal1u:911": "yadi svāntam adhiṣṭhātṛ cakṣurādyam apekṣate // 1.445 //",
  "GSP30abhmal1u:912": "tenādhiṣṭhānam arthānāṃ tāvato 'kṣāṃśavartmanaḥ",
  "GSP30abhmal1u:913": "akṣādhiṣṭhitasūkṣmāṃśabhāgasaṃparkabhāsitaḥ // 1.446 //",
  "GSP30abhmal1u:914": "bāhyasyārthasya kuṇḍāder aṇur eko 'vabhāsatām",
  "GSP30abhmal1u:915": "athāpi mānasādhiṣṭhā jātā ced akṣagocare // 1.447 //",
  "GSP30abhmal1u:916": "tad etasya svaviṣaye śaktataivopajāyate",
  "GSP30abhmal1u:917": "tarhi sūkṣmatamacchidranissṛtā netraraśmayaḥ // 1.448 //",
  "GSP30abhmal1u:918": "viśvavartini bhāvaughe na pramāṃ kurvate kutaḥ",
  "GSP30abhmal1u:919": "yogyadeśasthitān bhāvān gṛhṇate 'kṣāṇi nanv alam // 1.449 //",
  "GSP30abhmal1u:920": "yogyataiva hi deśasya kīdṛśīti vicāryatām",
  "GSP30abhmal1u:921": "yatrasthasya bhaved vittiḥ sa deśo yogya ucyate // 1.450 //",
  "GSP30abhmal1u:922": "kutrasthasya bhaved vittir iti kiṃ vā na darśyate",
  "GSP30abhmal1u:923": "tad amī tārkikammanyā yuktyupanyāsavarjitāḥ // 1.451 //",
  "GSP30abhmal1u:924": "pūrvam eva kathaṃ tūṣṇīṃ nātiṣṭhan kiṃ vikatthanaiḥ",
  "GSP30abhmal1u:925": "ātmanaś cābhisaṃdhānavandhyasyaiva balādayam // 1.452 //",
  "GSP30abhmal1u:926": "manokṣajālasaṃyogo bhavet kiṃ nāsamañjasaḥ",
  "GSP30abhmal1u:927": "abhisandhir athaitasya viṣayaṃ prati jāyate // 1.453 //",
  "GSP30abhmal1u:928": "ajñāte ko 'bhisandhiḥ syāj jñāte ko 'rtho 'kṣasaṃyujā",
  "GSP30abhmal1u:929": "prajñāte smaryamāṇe ced abhisandhātṛbhāvitaḥ // 1.454 //",
  "GSP30abhmal1u:930": "anyad evābhisandhātuḥ prayatno 'nyatra jāyate",
  "GSP30abhmal1u:931": "mmanoyuktātmasaṃbaddhacakṣurādyakṣasaṃśritāḥ // 1.455 //",
  "GSP30abhmal1u:932": "viṣayāḥ savidhībhūtanetrādyullaṅghanakramāt",
  "GSP30abhmal1u:933": "ātmany eva kathaṃkāraṃ pramātṛtvaṃ pratanvatām // 1.456 //",
  "GSP30abhmal1u:934": "nanu jñānakṛto mātṛbhāvo vijñānam ātmani",
  "GSP30abhmal1u:935": "samavaiti tato 'nyasya kathaṃ mātṛtvaśaṅkanam // 1.457 //",
  "GSP30abhmal1u:936": "etad eva vayaṃ brūmo jñānaṃ tatraiva vai kutaḥ",
  "GSP30abhmal1u:937": "bhayāt svapakṣapātāndhas tad evottaram abhyadhāt // 1.458 //",
  "GSP30abhmal1u:938": "yathendriyātmasaṃyoge manaḥ kāraṇam ucyate",
  "GSP30abhmal1u:939": "tathaivātmamanoyoge kāraṇāntaram ucyatām // 1.459 //",
  "GSP30abhmal1u:940": "tathātve cānavasthaiva mūlakṣatikarī ca sā",
  "GSP30abhmal1u:941": "atha svāntātmasaṃyogo dhruva evābhyupeyate // 1.460 //",
  "GSP30abhmal1u:942": "jñātāraḥ syuḥ sadā suptamattamūrchitadurbhagāḥ",
  "GSP30abhmal1u:943": "na caitad bhavatāṃ jñānam abhīṣṭaṃ śākyaśiṣyavat // 1.461 //",
  "GSP30abhmal1u:944": "tasmāt pratyakṣatā nāma katham indriyagocarāt",
  "GSP30abhmal1u:945": "atha pratyekam eteṣāṃ parīkṣeyaṃ pratanyate // 1.462 //",
  "GSP30abhmal1u:946": "tatrāṇu nityaṃ sarvārthaṃ vegavallaghv abhautikam",
  "GSP30abhmal1u:947": "manas tac cāpi naiveha yuktisiddhatvam aśnute // 1.463 //",
  "GSP30abhmal1u:948": "aṇu cec chīgrasaṃcāri mano yad viṣayān muhuḥ",
  "GSP30abhmal1u:949": "spṛśet tadaiva dehasya bhavec chavaśarīratā // 1.464 //",
  "GSP30abhmal1u:950": "dehasthe 'pi manoyoge tatraiva jñānayogataḥ",
  "GSP30abhmal1u:951": "ekāṇumātraṃ jīvaḥ syāc chiṣṭaṃ syād ghaṭakuḍyavat // 1.465 //",
  "GSP30abhmal1u:952": "atha svāntena yogaś cej jātaḥ kvāpy ātmagocare",
  "GSP30abhmal1u:953": "tad vibhor ātmano jñānaṃ samavāyīti mātṛtā // 1.466 //",
  "GSP30abhmal1u:954": "jāteti sarvadehasthaṃ jīvanaṃ kiṃ na siddhyati",
  "GSP30abhmal1u:955": "enayaiva na kiṃ yuktyā ghaṭāder jīvanaṃ bhavet // 1.467 //",
  "GSP30abhmal1u:956": "vibhāv ātmani jātaṃ hi jñānaṃ tatraikadeśataḥ",
  "GSP30abhmal1u:957": "dehamātre punaḥ svānte bhavet sāvayavā sthitiḥ // 1.468 //",
  "GSP30abhmal1u:958": "vibhutve mānasasya syād yugapat sarvavedanam",
  "GSP30abhmal1u:959": "nitye ca manasi jñānaṃ sarvadaiva bhavet tataḥ // 1.469 //",
  "GSP30abhmal1u:960": "mokṣāvasthāpi vijñānayoginy evopajāyate",
  "GSP30abhmal1u:961": "muktau cātmamanoyogo nāstīty etan mahādbhutam // 1.470 //",
  "GSP30abhmal1u:962": "kiṃ hi vyāpakatā mokṣe svātmano vinirudhyate",
  "GSP30abhmal1u:963": "abhautikaṃ cet sarvārthaṃ kathaṃkāraṃ mano bhavet // 1.471 //",
  "GSP30abhmal1u:964": "viśiṣṭaviṣayavyaktikauśalād eva cakṣuṣaḥ",
  "GSP30abhmal1u:965": "taijasatvam abhīṣṭaṃ hi tan mano bhautikaṃ na kim // 1.472 //",
  "GSP30abhmal1u:966": "sarvarthatve ca manasaḥ kim anyair akṣaḍambaraiḥ",
  "GSP30abhmal1u:967": "nanu bāhye 'sya viṣaye prāg asty akṣopayogitā // 1.473 //",
  "GSP30abhmal1u:968": "tathā hīndriyasaṃdṛṣṭe pāścātyā manasaḥ sthitiḥ",
  "GSP30abhmal1u:969": "atrocyate yathaiva prāg indriyeṇa na gṛhyate // 1.474 //",
  "GSP30abhmal1u:970": "tac cet svalakṣaṇaṃ paścād anuyantr iti kā kathā",
  "GSP30abhmal1u:971": "atha sāmānyamātraṃ tad gṛhītaṃ prāk tadindriyaiḥ // 1.475 //",
  "GSP30abhmal1u:972": "vyaktiniṣṭhaṃ tadānīṃ ca manasā vyaktiniścayaḥ",
  "GSP30abhmal1u:973": "nāstīti manasā kasmāt sāmānyagrahaṇaṃ bhavet // 1.476 //",
  "GSP30abhmal1u:974": "vinā vyaktigraheṇaiva sāmānyagrahaṇaṃ ya[ku]taḥ",
  "GSP30abhmal1u:975": "sāmānyagrahaṇe cāsya sarvārthatvaṃ nirudhyate // 1.477 //",
  "GSP30abhmal1u:976": "viśeṣagrahavandhyasya sarvaśabdavilopataḥ",
  "GSP30abhmal1u:977": "āśugāmitvam etasya yac coktaṃ tatra vastuni // 1.478 //",
  "GSP30abhmal1u:978": "puraḥsthite svahastādau kiṃcid dūragate ghaṭe",
  "GSP30abhmal1u:979": "atidūre ca mervādau kathaṃ tulyaiva gantṛtā // 1.479 //",
  "GSP30abhmal1u:980": "āśusaṃcāriṇāṃ yasmāt kvāpi pūrvakatejasām (?)",
  "GSP30abhmal1u:981": "savidhāsavidhatvena viśeṣaḥ pravibhāvyate // 1.480 //",
  "GSP30abhmal1u:982": "kathaṃ cābhautikaṃ sūkṣmaṃ gṛhṇīyāt parvatādikam",
  "GSP30abhmal1u:983": "abhivyaktiḥ samānasya samānena vidhīyate // 1.481 //",
  "GSP30abhmal1u:984": "nanv astu prākṛtī buddhis tato 'haṃkṛt tato manaḥ",
  "GSP30abhmal1u:985": "ittham apy aṇutā naiva manasaḥ saṃprasiddhyati // 1.482 //",
  "GSP30abhmal1u:986": "vyāpakatvena pūrvoktadūṣaṇāni sthitāny alam",
  "GSP30abhmal1u:987": "itthaṃ mano na yuktyaṃśair mānasāvarjanāya naḥ // 1.483 //",
  "GSP30abhmal1u:988": "yādṛg vādyantarair iṣṭaṃ dvaitavyāmūḍhadṛṣṭibhiḥ",
  "GSP30abhmal1u:989": "cidātmanaḥ prakāśasya tathābhāsanabhāginī // 1.484 //",
  "GSP30abhmal1u:990": "yā śaktis tan manas tv astu svasvātantryopakalpitam",
  "GSP30abhmal1u:991": "yatra śrotraṃ nabhas tatra sarvaśabdaśrutir bhavet // 1.485 //",
  "GSP30abhmal1u:992": "cakṣurādyaiś ca sarvatra nirvibandhaṃ yato nabhaḥ",
  "GSP30abhmal1u:993": "dharmādharmair vibandhaś ca yuktyupanyāsavaikalī // 1.486 //",
  "GSP30abhmal1u:994": "bādhiryādi kathaṃ ca syāt kathaṃ vā taccikitsanam",
  "GSP30abhmal1u:995": "bandhāśrayavighātena tadanugrahas tathā // 1.487 //",
  "GSP30abhmal1u:996": "akṣaṃ svāvayaveṣv eva x x x samavāyinaḥ",
  "GSP30abhmal1u:997": "viśeṣeṇa nabho naiva kvāpy āśritam iti sthitiḥ // 1.488 //",
  "GSP30abhmal1u:998": "saṃyogitā tu \\ldots sākaṃ bhāvena vartate",
  "GSP30abhmal1u:999": "tadanugrahaghātābhyām api vikriyatāṃ tataḥ // 1.489 //",
  "GSP30abhmal1u:1000": "yad anugrahas tad anugrahaḥ sa tadāśrayaḥ",
  "GSP30abhmal1u:1001": "itīyaṃ svavacaḥkḷptir niḥsāraiva vibhāti naḥ // 1.490 //",
  "GSP30abhmal1u:1002": "āśrayadvārako 'kṣāṇām anugraha iti sphuṭam",
  "GSP30abhmal1u:1003": "abhidhatsva ka eteṣām āśrayo 'stv iti codite // 1.491 //",
  "GSP30abhmal1u:1004": "yad anugrahayogo 'sya sa evāśraya ity ayam",
  "GSP30abhmal1u:1005": "nyāyo 'nyonyasamālambī cakrakaṃ nātivartate // 1.492 //",
  "GSP30abhmal1u:1006": "vāyuprakṛti yac coktaṃ sparśanaṃ tad vivicyate",
  "GSP30abhmal1u:1007": "vāyor vegavatī tāvad aniruddhā sthitiḥ sthitā // 1.493 //",
  "GSP30abhmal1u:1008": "dehadeśe tataḥ sparśaḥ na kuḍya iti kaḥ kramaḥ",
  "GSP30abhmal1u:1009": "cakṣuś ca taijasaṃ tejaḥ prasṛtaṃ bāhyagocare // 1.494 //",
  "GSP30abhmal1u:1010": "arthān rūpapradhānāṃś ca vettīty etan nirūpyate",
  "GSP30abhmal1u:1011": "adṛśyaṃ yadi tat tejaḥ preryate manasā katham // 1.495 //",
  "GSP30abhmal1u:1012": "preraṇaṃ na hy avijñānaṃ kadācid upapadyate",
  "GSP30abhmal1u:1013": "indriyeṇa na ca jñātaṃ kadācic cākṣuṣaṃ mahaḥ // 1.496 //",
  "GSP30abhmal1u:1014": "na cāpīndriyavijñāte svatantraṃ bhavatāṃ manaḥ",
  "GSP30abhmal1u:1015": "apreritaṃ ca tat paśyet sarvataḥ sarvathā sadā // 1.497 //",
  "GSP30abhmal1u:1016": "āsamañjasyam eva syāt pravṛttau vā nivartane",
  "GSP30abhmal1u:1017": "kiṃ ca golakasaṃsthānaṃ tāvac ca yadi tan mahaḥ // 1.498 //",
  "GSP30abhmal1u:1018": "tāvatas tadgatasyaiva grahaḥ syān nānyataḥ kvacit",
  "GSP30abhmal1u:1019": "tathaitad viparītaṃ tu golake 'pi nimīlite // 1.499 //",
  "GSP30abhmal1u:1020": "unmīlite vā sarvatra vastuni grahaṇaṃ bhavet",
  "GSP30abhmal1u:1021": "unmīlite cakṣuṣi ca prasṛte raśmimaṇḍale // 1.500 //",
  "GSP30abhmal1u:1022": "tasyāsti na paṭasyeva saṃvṛtir netramīlane",
  "GSP30abhmal1u:1023": "tato nimīlitākṣasya vastudṛṣṭir na kiṃ bhavet // 1.501 //",
  "GSP30abhmal1u:1024": "ghane cātapamadhye 'sti vinimīlitacakṣuṣaḥ",
  "GSP30abhmal1u:1025": "citratejovabhānaṃ tatpīḍitākṣayugasya ca // 1.502 //",
  "GSP30abhmal1u:1026": "yogināṃ bindudṛg dhvānte kathaṃ tad vā bhaviṣyati",
  "GSP30abhmal1u:1027": "bhaved unmīlite 'py akṣṇi na vastugrahaṇaṃ kvacit // 1.503 //",
  "GSP30abhmal1u:1028": "manodhiṣṭhānayogena paramāṇvadhikaprathā",
  "GSP30abhmal1u:1029": "dīpāpekṣā ca yāmuṣya sāpi kiṃ na vibādhyate // 1.504 //",
  "GSP30abhmal1u:1030": "dīpaprakāśaḥ svāntātmanetrārtheṣūpakārakaḥ",
  "GSP30abhmal1u:1031": "na pratyekaṃ manovṛtteḥ saṃskāras tena ced bhavet // 1.505 //",
  "GSP30abhmal1u:1032": "dīpe saṃkalpyamane syād rātrau rūpaparigrahaḥ",
  "GSP30abhmal1u:1033": "ātmanaḥ saṃskriyā cet syāt tasya sarvagatatvataḥ // 1.506 //",
  "GSP30abhmal1u:1034": "sarvadā rūpasaṃvit syāt saṃyogaḥ saṃskriyā yataḥ",
  "GSP30abhmal1u:1035": "amūrtasypi nityasya ko 'nyaḥ saṃskāra ucyate // 1.507 //",
  "GSP30abhmal1u:1036": "netropakāraś cet tarhi netradeśasthite 'rciṣi",
  "GSP30abhmal1u:1037": "tejomadhyagataṃ rūpaṃ na bhāseta kadācana // 1.508 //",
  "GSP30abhmal1u:1038": "nanu tad vedyadeśe 'sau nāyanaḥ kiraṇavrajaḥ",
  "GSP30abhmal1u:1039": "hanta tatraiva vijñānam ātmadeśe na kiṃ bhavet // 1.509 //",
  "GSP30abhmal1u:1040": "tatraivātmā vibhutvena tatraiva karaṇaṃ yataḥ",
  "GSP30abhmal1u:1041": "tasmād bhogāśrayo deho jīvann iti vṛthoktayaḥ // 1.510 //",
  "GSP30abhmal1u:1042": "nāyanānāṃ mayūkhānāṃ gantṛtve 'vasite sati",
  "GSP30abhmal1u:1043": "anāvṛte 'raṇyamārge svahastāt prabhṛti sphuṭam // 1.511 //",
  "GSP30abhmal1u:1044": "arkacandrādisaṃdṛṣṭiḥ kathaṃ nāmopajāyatām",
  "GSP30abhmal1u:1045": "śīghratve 'pi yataḥ proktabhedo dūrāvidūragaḥ // 1.512 //",
  "GSP30abhmal1u:1046": "dīpanetrāvabhāsābhyāṃ channe tasmin kathaṃ matiḥ",
  "GSP30abhmal1u:1047": "śuddha eva bhaved bhāve tābhyāṃ vyāmalatājuṣi // 1.513 //",
  "GSP30abhmal1u:1048": "andhatvaṃ tac cikitsā ca na yuktāśrayadūṣaṇā",
  "GSP30abhmal1u:1049": "rasanā ca jalātmā cet taj jalaṃ srutimadyataḥ // 1.514 //",
  "GSP30abhmal1u:1050": "tataḥ sthairyaṃ kathaṃ tasya kā ca nānārasaprathā",
  "GSP30abhmal1u:1051": "tasyaikarasatāyoge tasyā naikarasasthiteḥ // 1.515 //",
  "GSP30abhmal1u:1052": "na syād ekarasajñaptir yathā pittabhare sati",
  "GSP30abhmal1u:1053": "tiktā rasanavṛttir no mādhuryaṃ viditaṃ kṣamā // 1.516 //",
  "GSP30abhmal1u:1054": "nanu pittagataṃ taiktyaṃ na tv evaṃ rasanāgatam",
  "GSP30abhmal1u:1055": "tarhi pittagūḍau tulyaṃ rasanāpathagāminau // 1.517 //",
  "GSP30abhmal1u:1056": "iti syād yugapaj jñaptis tiktamādhuryagocarā",
  "GSP30abhmal1u:1057": "nīrasā rasanā cet sā rasābhivyañjikā kutaḥ // 1.518 //",
  "GSP30abhmal1u:1058": "svabhāvād iti ced asyāḥ ko 'yam āmbhasatāgrahaḥ",
  "GSP30abhmal1u:1059": "ghrāṇaṃ ca pārthivaṃ tasya kāṭhinyaṃ kiṃ na dṛśyate // 1.519 //",
  "GSP30abhmal1u:1060": "nanu gandhaguṇodreki kiṃ sa gandho na bhāsate",
  "GSP30abhmal1u:1061": "nāsti tatrendriyavyaktagandhavattve tathā pramā // 1.520 //",
  "GSP30abhmal1u:1062": "nirgandham apṛthivyātmā mano gandhagrahakṣamam",
  "GSP30abhmal1u:1063": "asty eva bhavatāṃ tena nānumā tādṛśā kṣamā // 1.521 //",
  "GSP30abhmal1u:1064": "tasmād indriyasaṃghāto bhautiko nopapadyate",
  "GSP30abhmal1u:1065": "āhaṃkārikatāyāṃ tu vyāptṛtvam avibhinnatā // 1.522 //",
  "GSP30abhmal1u:1066": "dehāśrayavirodhaś ca karaṇatvena cāsthitiḥ",
  "GSP30abhmal1u:1067": "vāgādi yac ca karmākṣapañcakaṃ tad vivicyatām // 1.523 //",
  "GSP30abhmal1u:1068": "ānābher mūrdhaparyantaṃ yaḥ samīrābhighātajaḥ",
  "GSP30abhmal1u:1069": "viśeṣaḥ ko 'pi vāgātmā sa tādṛg iha kathyate // 1.524 //",
  "GSP30abhmal1u:1070": "tasya kāryaṃ bhavec chabdaḥ kartā ko 'tra vicāryatām",
  "GSP30abhmal1u:1071": "ātmano naiva kartṛtvaṃ tathātve 'pi vibhutvataḥ // 1.525 //",
  "GSP30abhmal1u:1072": "mayā proccārite śabde tvaṃ vaktā kiṃ na jāyase",
  "GSP30abhmal1u:1073": "prakṛtāv api doṣo 'yaṃ kartryāṃ kartṛtvavarjitā // 1.526 //",
  "GSP30abhmal1u:1074": "karaṇasya sthitir nāsti tulye vāgindriye sati",
  "GSP30abhmal1u:1075": "kathaṃ cāsphuṭasuspaṣṭabhāvaḥ śabdeṣu jāyate // 1.527 //",
  "GSP30abhmal1u:1076": "kathaṃ copāṃśusaṃjalpasmṛtyādau śabdagā bhidā",
  "GSP30abhmal1u:1077": "prayatnāc cet prayatno 'pi yady utpattis tataḥ katham // 1.528 //",
  "GSP30abhmal1u:1078": "viśeṣo jāyate hy anyo na hy anyaguṇasaṃbhavaḥ",
  "GSP30abhmal1u:1079": "prayatnamāndyāmāndyābhyāṃ yena pratividhīyate // 1.529 //",
  "GSP30abhmal1u:1080": "pāṇīndriyaṃ cādadānaṃ mukhādyair grahaṇaṃ kutaḥ",
  "GSP30abhmal1u:1081": "grahaṇaṃ ca kim ucyeta svīkāro yadi saṃmataḥ // 1.530 //",
  "GSP30abhmal1u:1082": "asvasya svasya karaṇaṃ svīkāra iti bhaṇyate",
  "GSP30abhmal1u:1083": "svaśabdaś cātmavācī cet tatrātmā prakṛtir yadi // 1.531 //",
  "GSP30abhmal1u:1084": "tan nāsty aprākṛtaṃ kiṃcid ity asvatatvaṃ kathaṃ kila",
  "GSP30abhmal1u:1085": "ahaṅkāro 'py athātmā syān nāhaṃkārī kṛtir ghaṭe // 1.532 //",
  "GSP30abhmal1u:1086": "ātmīyo 'yam anenaitad dūṣaṇenaiva dūṣitam",
  "GSP30abhmal1u:1087": "ahaṃkārasya saṃbandhi sarvam eva hi tat svakam // 1.533 //",
  "GSP30abhmal1u:1088": "ātmano vyāpakasyāsti na svaṃ nāsvaṃ ca kiṃcana",
  "GSP30abhmal1u:1089": "evaṃ pādendriyasyāpi samo 'yaṃ yuktivikramaḥ // 1.534 //",
  "GSP30abhmal1u:1090": "deśād deśāntaraprāptyā gamanaṃ ca yad ucyate",
  "GSP30abhmal1u:1091": "tattyāgarūpaṃ svīkārābhāvenaiva prasiddhyati // 1.535 //",
  "GSP30abhmal1u:1092": "svīkāro dūṣitaś caiṣa svīkārāṃśo 'pi yo gatau",
  "GSP30abhmal1u:1093": "tasya pāṇīndriyaṃ yuktaṃ karaṇaṃ nāṅghrināmakam // 1.536 //",
  "GSP30abhmal1u:1094": "indriyāṇāṃ hi sāṃkāryam evaṃ kāryeṣu jāyate",
  "GSP30abhmal1u:1095": "ata eva mahānyāyavedibhiś carame naye // 1.537 //",
  "GSP30abhmal1u:1096": "prokto gatiniṣedhāya bhūyān sadvākyaḍambaraḥ",
  "GSP30abhmal1u:1097": "gataṃ na gamyate tāvad agataṃ naiva gamyate // 1.538 //",
  "GSP30abhmal1u:1098": "gatāgatavinirmuktaṃ nāstītyādi svake naye",
  "GSP30abhmal1u:1099": "pāyvindriyaṃ ca na cchidramātraṃ koṣṭhyamarutkramāt // 1.539 //",
  "GSP30abhmal1u:1100": "utsargaḥ kila sāṃkāryaṃ tena syād iyatī sthitiḥ",
  "GSP30abhmal1u:1101": "upastham indriyaṃ yac ca tasya kāryaṃ nigadyate // 1.540 //",
  "GSP30abhmal1u:1102": ".............................",
  "GSP30abhmal1u:1103": "śāmyatīti na yuktettham anumānapramāṇatā",
  "GSP30abhmal1u:1104": "tadbhedavādināṃ tāvad dve māne naiva saṃgate // 1.604 //",
  "GSP30abhmal1u:1105": "śabdādes tv anumānena sudhībhiḥ pariniścitam",
  "GSP30abhmal1u:1106": "tasmāt svasaṃvid evaiṣā svaprakāśatayā sthitā // 1.605 //",
  "GSP30abhmal1u:1107": "mātṛmānaprameyādiprapañcaiḥ sāvabhāsate",
  "GSP30abhmal1u:1108": "samullāsaḥ sindhor bahalalaharīvibhramamayaḥ",
  "GSP30abhmal1u:1109": "prakāśaḥ śāśāṅkaḥ kumudadalanirbhedasacivaḥ",
  "GSP30abhmal1u:1110": "parasyāḥ saṃvitter mitiviṣayamātṛvyatikarair",
  "GSP30abhmal1u:1111": "vikāso yaḥ seyaṃ jagati vividhā kalpanakalā // 1.606 //",
  "GSP30abhmal1u:1112": "tasmāt prakāśa evāyaṃ citraśaktisunirbharaḥ",
  "GSP30abhmal1u:1113": "svayaṃ vicitrarūpeṇa bhāti viśvatra viśvataḥ // 1.607 //",
  "GSP30abhmal1u:1114": "tad ayaṃ prasphuṭābhāso lokarūpādivartmanā",
  "GSP30abhmal1u:1115": "svaśaktyaṃśād vikalpākhyāt pratyakṣavyapadeśabhāk // 1.608 //",
  "GSP30abhmal1u:1116": "tathā hi devadevāṃśas tat samunmīlanaṃ dṛśaḥ",
  "GSP30abhmal1u:1117": "prāṇaspandas tadaikāgryaṃ bhāvas taddharmasaṃcayaḥ // 1.609 //",
  "GSP30abhmal1u:1118": "ityādi sarvaṃ yad bhāti tat pratyakṣam iti sphuṭam",
  "GSP30abhmal1u:1119": "na tv atra kartṛkarmāṃśakaraṇatvādinā gatiḥ // 1.610 //",
  "GSP30abhmal1u:1120": "nanv asāv asti pāścātye vaikalpikapathe tataḥ",
  "GSP30abhmal1u:1121": "yato dehaghaṭābhāso sphuṭaḥ paścāt tu so 'sphuṭaḥ // 1.611 //",
  "GSP30abhmal1u:1122": "sa eva cchannarūpas tu śuddhāṃśasvātmasaṃvidam",
  "GSP30abhmal1u:1123": "tato dehaghaṭābhāsas tatrāpy eṣaiva vartanī // 1.612 //",
  "GSP30abhmal1u:1124": "yāvatsahasradehaughabhāvakoṭyavabhāsanam",
  "GSP30abhmal1u:1125": "tatrāpi ca purā paścān na tu tādṛkprathā yadi // 1.613 //",
  "GSP30abhmal1u:1126": "āmarśapadavīṃ yāti tat spuṭāsphuṭacitritaḥ",
  "GSP30abhmal1u:1127": "tāvān asāv eka eva svarūpaprasphuṭātmakaḥ // 1.614 //",
  "GSP30abhmal1u:1128": "śivaprakāśa āyāti.",
  "GSP30abhmal1u:1129": "\\ \\ \\ \\ \\ \\ \\ \\ \\ \\ \\ \\ vicitro 'yaṃ na vastutaḥ",
  "GSP30abhmal1u:1130": "tatrātadrūpasaṃveśād vaicityraṃ paricarcyate // 1.615 //",
  "GSP30abhmal1u:1131": "śivaprakāśe 'tadrūpapraveśas tu na saṃgataḥ",
  "GSP30abhmal1u:1132": "yadi vā kathitanyāyabalāt kvāpi na citratā // 1.616 //",
  "GSP30abhmal1u:1133": "kiṃtu citratayābhāsaś citrabhāvaṃ prasūyate",
  "GSP30abhmal1u:1134": "evaṃ caitro 'yam asmākaṃ citravadbhavann īdṛśaḥ // 1.617 //",
  "GSP30abhmal1u:1135": "maitreṇa tanmatenālaṃ dṛṣṭo māṃ bhāvadarśinam",
  "GSP30abhmal1u:1136": "paśyan paśyati yaḥ so 'yaṃ samādhau pariniṣṭhitaḥ // 1.618 //",
  "GSP30abhmal1u:1137": "prāk tv eṣa janmakoṭīṣu tattattāpādy abhuṅkta vai",
  "GSP30abhmal1u:1138": "mokṣyate dhyānacaryādyair yo 'py etena pathāgataḥ // 1.619 //",
  "GSP30abhmal1u:1139": "so 'py anyo mokṣabhāg īttham aparyavasitodayaḥ",
  "GSP30abhmal1u:1140": "prakāśa eka evāyaṃ yaś cirān na vibhidyate // 1.620 //",
  "GSP30abhmal1u:1141": "ata eva hi bhedo 'sti na kaścid yo maheśvaram",
  "GSP30abhmal1u:1142": "advayaṃ saṃprabindhīta prakāśānandasundaram // 1.621 //",
  "GSP30abhmal1u:1143": "deśakālākṛtijñānadharmopādhyantarādayaḥ",
  "GSP30abhmal1u:1144": "saṃmatā bhedakatvena bhānti cet sā vibhā tathā // 1.622 //",
  "GSP30abhmal1u:1145": "na ced vibhaiva sā tādṛk tad advaitam idaṃ sphuṭam",
  "GSP30abhmal1u:1146": "bheda ity eṣa śabdas tu kevalaṃ pratibhojjhitaḥ // 1.623 //",
  "GSP30abhmal1u:1147": "astu vā bhedakalanā pratibhāsaṃprarohiṇī",
  "GSP30abhmal1u:1148": "uktanītyā tu tatraiva sapratiṣṭhā bhaviṣyati // 1.624 //",
  "GSP30abhmal1u:1149": "ayaṃ ghaṭaḥ paṭaś cāyaṃ tāv anyonyavibhedinau",
  "GSP30abhmal1u:1150": "pramātrantarabhinnau ca tau matto 'pi vibhedinau // 1.625 //",
  "GSP30abhmal1u:1151": "iti prakāśa eko 'yaṃ tathāmarśasvarūpakaḥ",
  "GSP30abhmal1u:1152": "nanv evaṃ pakṣapāto 'yam advaitaṃ bhavatāṃ katham // 1.626 //",
  "GSP30abhmal1u:1153": "bhedo 'py astu sa āhatya kiṃ nāma na viṣahyate",
  "GSP30abhmal1u:1154": "seyaṃ badhiragoṣṭhīṣu gītavādyaprarocanā // 1.627 //",
  "GSP30abhmal1u:1155": "na hy advayaṃ dvayāveśabādhenāsmābhir ucyate",
  "GSP30abhmal1u:1156": "tvatpakṣopagamo hy eṣa syād dvayaṃ taddhi susphuṭam // 1.628 //",
  "GSP30abhmal1u:1157": "idaṃ dvaitam idaṃ neti tad idaṃ ca dvayādvayam",
  "GSP30abhmal1u:1158": "iti yatra samaṃ bhāti tad advayam udāhṛtam // 1.629 //",
  "GSP30abhmal1u:1159": "nanv ittham astu bhedo 'pi na vayaṃ śabdakāmukāḥ",
  "GSP30abhmal1u:1160": "astv asau na hi no heyam ādeyaṃ vā yathātra vaḥ // 1.630 //",
  "GSP30abhmal1u:1161": "sarvānugrāhakaṃ pakṣam ālilambiṣase yadi",
  "GSP30abhmal1u:1162": "paramādvayadṛṣṭiṃ tat saṃśrayeḥ śaraṇaṃ mahat // 1.631 //",
  "GSP30abhmal1u:1163": "etad aṣṭādaśe tattvam adhikāre bhaviṣyati",
  "GSP30abhmal1u:1164": "yat tad ante paraprāpyaṃ tad astu paramārthataḥ // 1.632 //",
  "GSP30abhmal1u:1165": "atra ye na hi viśrāntās te mitāṃ saṃvidaṃ śritāḥ",
  "GSP30abhmal1u:1166": "sarvathaivāpabādhyante janmamṛtyūtthavibhramaiḥ // 1.633 //",
  "GSP30abhmal1u:1167": "tasmāt sa eka evāsau prakāśaḥ parameśvaraḥ",
  "GSP30abhmal1u:1168": "pratyakṣam iti tenaiva prakāśenaiva bhāsate // 1.634 //",
  "GSP30abhmal1u:1169": "tatra tā dṛṣṭayaḥ sarvā mahānadya ivārṇave",
  "GSP30abhmal1u:1170": "viśanty avaśyaṃ nāviṣṭāḥ prayānti kṛtakṛtyatām // 1.635 //",
  "GSP30abhmal1u:1171": "tathā hi mānasāmagrī rūpālokamanokṣajā",
  "GSP30abhmal1u:1172": "sākaṃ mātṛprameyābhyāṃ tadvarjaṃ vāpy anekaśaḥ // 1.636 //",
  "GSP30abhmal1u:1173": "jñātaṃ ca gamayen mānaṃ na cāpi ujjhati mānatām",
  "GSP30abhmal1u:1174": "pratyakṣapādotprekṣeyam idānīm upapadyate // 1.637 //",
  "GSP30abhmal1u:1175": "kiṃ cānadhigatagrāhi mānaṃ navanavaṃ yataḥ",
  "GSP30abhmal1u:1176": "bhairavecchāvaśād etad viśvaṃ bhāti tathā tathā // 1.638 //",
  "GSP30abhmal1u:1177": "vastu pradarśayan mānaṃ pravṛttiṃ vidadhat sphuṭam",
  "GSP30abhmal1u:1178": "prāpayaty eva tad vastu tathābhāsanayogataḥ // 1.639 //",
  "GSP30abhmal1u:1179": "sad apy ekāntato nedaṃ nāsac cetyādisaṃvidaḥ",
  "GSP30abhmal1u:1180": "bhānty eva paramārthena tad anekāntadṛk sphuṭā // 1.640 //",
  "GSP30abhmal1u:1181": "eko bhāvaḥ sarvabhāvasvabhāvaḥ",
  "GSP30abhmal1u:1182": "sarve bhāvā ekabhāvasvabhāvāḥ",
  "GSP30abhmal1u:1183": "arhadvādaḥ so 'yam asmadsudṛṣṭau",
  "GSP30abhmal1u:1184": "yuktaś ca śrīsāraśāstre 'pi coktaḥ // 1.641 //",
  "GSP30abhmal1u:1185": "idaṃ mānaṃ meyaṃ tad idam iti saṃkhyāṃ kalayituṃ",
  "GSP30abhmal1u:1186": "svarūpaṃ vā śaktaḥ ka iva jagatīty etad api sat",
  "GSP30abhmal1u:1187": "mataṃ vācāṃ patyur bhagavati cidānandasubhage",
  "GSP30abhmal1u:1188": "yatas tūṣṇīṃbhāvād apara iha kaḥ kiṃ prakurutām // 1.642 //",
  "GSP30abhmal1u:1189": "ahetor bhāne syād yadi na tanudikkālaniyamas",
  "GSP30abhmal1u:1190": "tato hetor īdṛṅ niyama iti kasyaiṣa mahimā",
  "GSP30abhmal1u:1191": "svabhāvo 'yaṃ hetor atha vivṛtakaṇṭhaṃ katham asau",
  "GSP30abhmal1u:1192": "na bhāvasyaivokto yamayati pare kena hi paraḥ // 1.643 //",
  "GSP30abhmal1u:1193": "svabhāvāc cātmāsau paramaśiva ity āgamakathā",
  "GSP30abhmal1u:1194": "nirukto viśvātmā jagati nikhile jṛmbhata iti",
  "GSP30abhmal1u:1195": "dharādeś cānanyo bhavatu tad iyaṃ bhūtacititā",
  "GSP30abhmal1u:1196": "sa vandhyo dikkālair jananamaraṇāpāyarahitaḥ // 1.644 //",
  "GSP30abhmal1u:1197": "tad asyāyaṃ lokas tadanu paraloko 'py ayam iti",
  "GSP30abhmal1u:1198": "grahaḥ kasmād dhetoḥ spṛśati na hi taṃ kālakalanā",
  "GSP30abhmal1u:1199": "tataḥ svātantryodyatsukharasaparānandamahimā-",
  "GSP30abhmal1u:1200": "bhavadbhasmībhūtākhilakaluṣapāśaughasubhagaḥ // 1.645 //",
  "GSP30abhmal1u:1201": "sāṃkhyadṛk punar ihaiva bhūyasā",
  "GSP30abhmal1u:1202": "carcyate nikhilatattvagocarā",
  "GSP30abhmal1u:1203": "dṛśyate dharaṇīprabhṛty alaṃ",
  "GSP30abhmal1u:1204": "tac ca sūkṣmatamakāraṇotthitam // 1.646 //",
  "GSP30abhmal1u:1205": "tadgṛhītikaraṇodyataṃ punar",
  "GSP30abhmal1u:1206": "bāhyataḥ karaṇakaṃ daśātmakam",
  "GSP30abhmal1u:1207": "āntaraṃ trividham asya kāraṇaṃ",
  "GSP30abhmal1u:1208": "saukhyaduḥkhaparimohadarpaṇaḥ // 1.647 //",
  "GSP30abhmal1u:1209": "tādṛśaṃ triguṇam eva yad bhavet",
  "GSP30abhmal1u:1210": "tat punar jaḍatayātha bhedataḥ",
  "GSP30abhmal1u:1211": "mūlakāraṇam apekṣate paraṃ",
  "GSP30abhmal1u:1212": "sā niśeyam iha bhogyam ucyate",
  "GSP30abhmal1u:1213": "tac ca bhoktṛ paratantratāmayam",
  "GSP30abhmal1u:1214": "no parasparam upaiti bhoktṛtām // 1.648 //",
  "GSP30abhmal1u:1215": "bhogyabhoktṛvapur ekam eva no",
  "GSP30abhmal1u:1216": "jāghaṭīti hi viruddhadharmataḥ",
  "GSP30abhmal1u:1217": "tena bhoktṛ citiśaktimātrakam",
  "GSP30abhmal1u:1218": "tac cidātmamayatāvaśān manaḥ // 1.649 //",
  "GSP30abhmal1u:1219": "vyāptṛ sarvagatam īśvaraṃ kathaṃ",
  "GSP30abhmal1u:1220": "bhoktṛtāṃ vrajatu bhedasaṃgatām",
  "GSP30abhmal1u:1221": "tena tannijavaśitvanirmitāṃ",
  "GSP30abhmal1u:1222": "saṃkucatsthitijuṣaṃ daśāṃ śrayet // 1.650 //",
  "GSP30abhmal1u:1223": "anyakāraṇakalādyabhāvataḥ",
  "GSP30abhmal1u:1224": "so 'yam asya sahajo malaḥ smṛtaḥ",
  "GSP30abhmal1u:1225": "sa tridhā samavabhāti tadvaśād",
  "GSP30abhmal1u:1226": "eṣa eva sa pumān udāhṛtaḥ // 1.651 //",
  "GSP30abhmal1u:1227": "bhoktṛbhāvaparatantratāvaśān",
  "GSP30abhmal1u:1228": "nāntarīyakatayāsya kañcukam",
  "GSP30abhmal1u:1229": "bhāti naivam iti kālavitkalā-",
  "GSP30abhmal1u:1230": "rāgasanniyatināmadheyakam // 1.652 //",
  "GSP30abhmal1u:1231": "yady ātmaiṣa punar nirargalanijasvātantryasaṃchāditaṃ",
  "GSP30abhmal1u:1232": "svaṃ rūpaṃ vivṛṇoty alaṃ nijabalāt tacchuddhavitsaṃbhavaḥ",
  "GSP30abhmal1u:1233": "kartṛtvaṃ kila kāryavargam akhilaṃ bodhe nidhāya svake",
  "GSP30abhmal1u:1234": "paśyann īśvaratāṃ vrajed aham idaṃ sarvaṃ sadety uddhuraḥ // 1.653 //",
  "GSP30abhmal1u:1235": "jñātṛtvaṃ hṛdayāntarasphuritadṛg dṛṣṭvā sphuṭābhāsini",
  "GSP30abhmal1u:1236": "jñeye bhedatirodhitāṃ nijacitau yasmāt sa saṃpaśyati",
  "GSP30abhmal1u:1237": "tenāsyedam ahaṃvidoḥ sarabhasaṃ bhedaikyam ājagmuṣī",
  "GSP30abhmal1u:1238": "sāmānādhikaraṇyadhīḥ prakaṭayet sādāśivīṃ saṃsthitim // 1.654 //",
  "GSP30abhmal1u:1239": "jñeyaṃ kāryaṃ sarvam antar vibodhe",
  "GSP30abhmal1u:1240": "yāval līnaṃ tāvad udriktavṛtteḥ",
  "GSP30abhmal1u:1241": "bodhajvālāsaṃcayasyāntarāle",
  "GSP30abhmal1u:1242": "tatprastyānaṃ svaṃ vapuḥ projjhatīva // 1.655 //",
  "GSP30abhmal1u:1243": "idaṃbhāvaḥ so 'yaṃ vigalitumanā no vigalito",
  "GSP30abhmal1u:1244": "bhavet prākkakṣyāyām api sa samakāntis tad adhunā",
  "GSP30abhmal1u:1245": "ahaṃbhāgodreke vidhir anavadhir bhāvavisare",
  "GSP30abhmal1u:1246": "tad eṣā śāktī bhūriṣir iti svasiddhātmani parā // 1.656 //",
  "GSP30abhmal1u:1247": "īhate galitumanvato galet tatra pūrvapararūpasaṃgateḥ",
  "GSP30abhmal1u:1248": "śāktabhūmir akhileyam ucyate citracinnicayacarcitā satī // 1.657 //",
  "GSP30abhmal1u:1249": "tattve tattve svecchayā devadevaḥ",
  "GSP30abhmal1u:1250": "sarvāṃ sarvāṃ bhūmim ālambamānaḥ",
  "GSP30abhmal1u:1251": "pūrṇaikātmā pūrṇasaṃvitsvarūpaḥ",
  "GSP30abhmal1u:1252": "śrīmāñ śāstre bhairavo niruktaḥ // 1.658 //",
  "GSP30abhmal1u:1253": "śaktipātadṛg iyaṃ nirucyate",
  "GSP30abhmal1u:1254": "mandamadhyaparatīvrabhedataḥ",
  "GSP30abhmal1u:1255": "tatparasparabhidābhir apy alaṃ",
  "GSP30abhmal1u:1256": "yā svarūpaparidṛṣṭir ātmanaḥ // 1.659 //",
  "GSP30abhmal1u:1257": "nanu kiṃ kadācid ayam īśvaro nijarūpaṃ prakāśayati pūrṇacitiḥ",
  "GSP30abhmal1u:1258": "kiṃ vā kadācid atha saṃvṛṇute nirhetuko hi niyamaḥ kila kaḥ // 1.660 //",
  "GSP30abhmal1u:1259": "uktam atra kila pūrvam anantaṃ",
  "GSP30abhmal1u:1260": "nānyad asti niyameṣu nimittam",
  "GSP30abhmal1u:1261": "laukikeṣv api sa eva maheśaś",
  "GSP30abhmal1u:1262": "citracitraparibhāsanaśīlaḥ // 1.661 //",
  "GSP30abhmal1u:1263": "tatsvātantryād adhikam adhunā nottaraṃ bambhaṇīmaḥ",
  "GSP30abhmal1u:1264": "saṃvitsindhoḥ prathitalaharīharmyadhārādhirūḍhiḥ",
  "GSP30abhmal1u:1265": "śāntis tasyās tadanu tad ayaṃ bandhanāmnāpadiṣṭas",
  "GSP30abhmal1u:1266": "tenaivetthaṃ parigataraso mokṣa ity uktarūpaḥ // 1.662 //",
  "GSP30abhmal1u:1267": "sadā kadācid adhunā tadetyādi ca saṃvidaḥ",
  "GSP30abhmal1u:1268": "tatsvātantryāvabhāsīyakālakelivikalpanāḥ // 1.663 //",
  "GSP30abhmal1u:1269": "na ca kālakalābhiḥ sa spṛśyate parameśvaraḥ",
  "GSP30abhmal1u:1270": "na hi tāsāṃ svatantrāsti sthitis tatkalpanāṃ vinā // 1.664 //",
  "GSP30abhmal1u:1271": "tena svasṛṣṭe bhāvāṃśe svarūpātmany api sphuṭam",
  "GSP30abhmal1u:1272": "pāratantryāvabhāso 'yaṃ devenaivāvabhāsyate // 1.665 //",
  "GSP30abhmal1u:1273": "pāratantryaṃ kalayati svatantraḥ parameśvaraḥ",
  "GSP30abhmal1u:1274": "svātantrye pāratantrye ca nānyal lakṣaṇam ucyate // 1.666 //",
  "GSP30abhmal1u:1275": "paricchinnaprakāśo hi jaḍas tenātra yaḥ sthitaḥ",
  "GSP30abhmal1u:1276": "paricchedaka eṣo 'pi paricchedyo yadi sphuṭam // 1.667 //",
  "GSP30abhmal1u:1277": "tad asya rūpagrahaṇe na prakāśaḥ prakāśate",
  "GSP30abhmal1u:1278": "tathā hi bāhyo bhāvāṃśaḥ svayaṃ naiṣa prakāśate // 1.668 //",
  "GSP30abhmal1u:1279": "jñānam arthaprakāśātma tac cānābhātam eva hi",
  "GSP30abhmal1u:1280": "tasyāpi samavāyy ātmā naiva bhāti svarūpataḥ // 1.669 //",
  "GSP30abhmal1u:1281": "tadīyakaraṇaṃ netraprabhṛty api na bhāsate",
  "GSP30abhmal1u:1282": "ālokādeś ca vijñānād ṛte naivāvābhāsanam // 1.670 //",
  "GSP30abhmal1u:1283": "nanu jātaṃ yadi jñānam arthasyāsau prakāśatā",
  "GSP30abhmal1u:1284": "śaktir dharmo yadi prāptaṃ sārvajñyaṃ viśvamaṇḍale // 1.671 //",
  "GSP30abhmal1u:1285": "anyad evātha tat kiṃcit prakāśatvābhiśabditam",
  "GSP30abhmal1u:1286": "tan meyamātṛmāneṣu naiva kutrāpi saṃgatam // 1.672 //",
  "GSP30abhmal1u:1287": "tataś cāprakaṭaṃ viśvaṃ sarvadaiva bhaved idam",
  "GSP30abhmal1u:1288": "aprakāśasya bhāvasya yadi ca syād prakāśanam // 1.673 //",
  "GSP30abhmal1u:1289": "tāvataivāsya hīyeta svarūpaṃ parihānitaḥ",
  "GSP30abhmal1u:1290": "jñānotpattiś ca bhāvasya svarūpasthasya cet prathā // 1.674 //",
  "GSP30abhmal1u:1291": "aviśiṣṭe svarūpasthabhāve viśvasya sā na kim",
  "GSP30abhmal1u:1292": "tasmāt prakāśo viśvasya paricchedakaniṣṭhitaḥ // 1.675 //",
  "GSP30abhmal1u:1293": "tatsvātantryāvabhāsotthacitrākāravibheditaḥ",
  "GSP30abhmal1u:1294": "paricchedaka itthaṃ cet paricchedyo bhavet tataḥ // 1.676 //",
  "GSP30abhmal1u:1295": "mūlakṣatikarī seyam anavasthā patiṣyati",
  "GSP30abhmal1u:1296": "ataś ca so 'paricchinnaḥ paricchedaka ucyate // 1.677 //",
  "GSP30abhmal1u:1297": "akālpyas tena śāstreṣu tan na kālasya gocaraḥ",
  "GSP30abhmal1u:1298": "tenāsya vedyadharmatvaṃ kālasya paribhāṣitam // 1.678 //",
  "GSP30abhmal1u:1299": "yadi kālaś ca mātāraṃ paricchindyāt tato dhruvam",
  "GSP30abhmal1u:1300": "mātṛlagnaiva kālasya sthitir nirvāham icchati // 1.679 //",
  "GSP30abhmal1u:1301": "na ca mātrantaraṃ kiṃcit saṃbhaved anavasthiteḥ",
  "GSP30abhmal1u:1302": "tāṃ hantuṃ vopagamyo 'sau mātā kālakalojjhitaḥ // 1.680 //",
  "GSP30abhmal1u:1303": "ya eva tu paricchedyo mātā tallagna eva cet",
  "GSP30abhmal1u:1304": "sa kālo mātṛmeyatve tarhy ekasya kathaṃ tava // 1.681 //",
  "GSP30abhmal1u:1305": "bhedavāde hi bhavatāṃ niṣṭhitā matir īdṛśī",
  "GSP30abhmal1u:1306": "abhedavādināṃ nas tu naiva kāpy astu khaṇḍanā // 1.682 //",
  "GSP30abhmal1u:1307": "viśvaṃ mātṛmayaṃ yeṣāṃ mātā viśvamayas tathā",
  "GSP30abhmal1u:1308": "tan na kālakalājālajambālaiḥ parameśvaraḥ // 1.683 //",
  "GSP30abhmal1u:1309": "citiśaktiprakāśo hi mālinyam avalambate",
  "GSP30abhmal1u:1310": "atas tadā saṃvṛto 'sau paścāt prakaṭarūpakaḥ // 1.684 //",
  "GSP30abhmal1u:1311": "iti tasyaiva jṛmbheyaṃ tathātvavyapadeśinī",
  "GSP30abhmal1u:1312": "kalanaivāsya sā kācit svarūpāmarśanātmikā // 1.685 //",
  "GSP30abhmal1u:1313": "śivayogārham ātmānaṃ yasyām ātmābhimanyate",
  "GSP30abhmal1u:1314": "yato vaicitryayogena tathātmānaṃ sa manyate // 1.686 //",
  "GSP30abhmal1u:1315": "śaktipātasya tenoktā navadhātra vyavasthitiḥ",
  "GSP30abhmal1u:1316": "anyathā neśvarasyāsti rāgo dveṣo 'tha vā kvacit // 1.687 //",
  "GSP30abhmal1u:1317": "yena kvāpy eṣa niyatāṃ svāṃ śaktiṃ pātayed vibhuḥ",
  "GSP30abhmal1u:1318": "animittas tathā cāyaṃ śaktipāto maheśituḥ // 1.688 //",
  "GSP30abhmal1u:1319": "tena rāgakṣayāt karmasāmyāt sukṛtagauravāt",
  "GSP30abhmal1u:1320": "malapākāt suhṛdyogād bhakter bhāvāc ca sevanāt // 1.689 //",
  "GSP30abhmal1u:1321": "abhyāsād vāsanodbhedāt saṃskāraparipākataḥ",
  "GSP30abhmal1u:1322": "mithyajñānakṣayāt karmasaṃnyāsāt kāmyavicyuteḥ // 1.690 //",
  "GSP30abhmal1u:1323": "sāmyāc cittasya sā śaktiḥ patatīti yad ucyate",
  "GSP30abhmal1u:1324": "tad asan",
  "GSP30abhmal1u:1325": "nanu tatrāpi nimittāntaramārgaṇāt // 1.691 //",
  "GSP30abhmal1u:1326": "anavasthātiprasaṅgasaṃbhavābhāvayogataḥ",
  "GSP30abhmal1u:1327": "anyonyāśrayaniḥśreṇicakrakādyupapātataḥ // 1.692 //",
  "GSP30abhmal1u:1328": "asmiṃs tu pakṣe sarveṣāṃ pravādānām api sthitiḥ",
  "GSP30abhmal1u:1329": "yuktā sarvaṃsahe pakṣe na kiṃcit kila duṣyati // 1.693 //",
  "GSP30abhmal1u:1330": "yuktiḥ sudhībhiḥ svayam eva tatra",
  "GSP30abhmal1u:1331": "śakyeta saṃyojayitum tato na",
  "GSP30abhmal1u:1332": "pṛthaktayā yojanam uktam atra",
  "GSP30abhmal1u:1333": "yad granthato vistara eṣa mithyā // 1.694 //",
  "GSP30abhmal1u:1334": "upajagmur ato 'napekṣiṇīṃ",
  "GSP30abhmal1u:1335": "śivaśaktiṃ na ca tāṃ vinā bhavet",
  "GSP30abhmal1u:1336": "apavargapadaṃ yato mudhā",
  "GSP30abhmal1u:1337": "paraśāstreṣu vimokṣasaṃkathāḥ // 1.695 //",
  "GSP30abhmal1u:1338": "śaktipātasamaye vicāraṇaṃ",
  "GSP30abhmal1u:1339": "prāptam īśa na karoṣi karhicit",
  "GSP30abhmal1u:1340": "śrīmadutpalagurur nyarūpayat",
  "GSP30abhmal1u:1341": "tatra tatra nijaśāstra īdṛśam // 1.696 //",
  "GSP30abhmal1u:1342": "tasyaiva hi prasādena bhaktir utpādyate nṛṇām",
  "GSP30abhmal1u:1343": "yayā yānti parāṃ siddhiṃ tadbhāvagatamānasaḥ // 1.697 //",
  "GSP30abhmal1u:1344": "itthaṃ purāṇaśāstrādau śaktiḥ sā pārameśvarī",
  "GSP30abhmal1u:1345": "nirapekṣaiva kathitā sāpekṣatve hy anīśatā // 1.698 //",
  "GSP30abhmal1u:1346": "kevalaṃ bhedavādāndhyasthagitālasadṛṣṭibhiḥ",
  "GSP30abhmal1u:1347": "duḥsamarthatvam etasyā niyamena kvacitsthiteḥ // 1.699 //",
  "GSP30abhmal1u:1348": "paryālocyāniśaṃ karmamalasāmyaprapākataḥ",
  "GSP30abhmal1u:1349": "ityādihetujāleṣu vṛthātmā parikhedyate // 1.700 //",
  "GSP30abhmal1u:1350": "tat teṣāṃ nopakārāya kuśakāśāvalambanam",
  "GSP30abhmal1u:1351": "tasmāt sa eva tādṛkṣasvasvātantryopabṛṃhitaḥ // 1.701 //",
  "GSP30abhmal1u:1352": "tadā tathā tathetyādivaicitryeṇāvabhāsate",
  "GSP30abhmal1u:1353": "tad itthaṃ sarvadṛṣṭīṇām atraiva parameśvare // 1.702 //",
  "GSP30abhmal1u:1354": "anupraveśa ity anyair alaṃ vā yuktiḍambaraiḥ",
  "GSP30abhmal1u:1355": "tad itthaṃ devadevena svasvarūpam ihoditam // 1.703 //",
  "GSP30abhmal1u:1356": "pratyakṣaṃ tatra tanmānaṃ sarvamānadhuroddhuram",
  "GSP30abhmal1u:1357": "ekam evedṛśaṃ mānam iti kecit prapedire // 1.704 //",
  "GSP30abhmal1u:1358": "dhūmād agnir iti prāyas tasyaivaitad vijṛṃbhitam",
  "GSP30abhmal1u:1359": "yathā ghaṭasya pūrvāṃśadṛṣṭaikapariniṣṭhitaḥ // 1.705 //",
  "GSP30abhmal1u:1360": "mātā sphuṭāsphuṭākāratāvadarthāvalehinīm",
  "GSP30abhmal1u:1361": "sphuṭām eva matiṃ matvā pratyakṣatvaṃ prapadyate // 1.706 //",
  "GSP30abhmal1u:1362": "na cānumānam antyāṃśe saṃvid ekaiva sā yataḥ",
  "GSP30abhmal1u:1363": "dhūmādhyakṣapratītyantarniviṣṭāgniprathā tathā // 1.707 //",
  "GSP30abhmal1u:1364": "ekaiva tāvad arthāṃśalehinī jāyate matiḥ",
  "GSP30abhmal1u:1365": "tāvaty āṃśe sphuṭākārā pratyakṣam iti bhāṣyatām // 1.708 //",
  "GSP30abhmal1u:1366": "yathā ratnādivaicityraṃ tathā saṃskārasaṃsthiteḥ",
  "GSP30abhmal1u:1367": "netrātmamānasālokaviṣayādiṣu saṃvidi // 1.709 //",
  "GSP30abhmal1u:1368": "pratyakṣam eva saṃvittau sphuṭatvenāvabhāsate",
  "GSP30abhmal1u:1369": "tathā tathāvidhavyāptidhāmasaṃkārasaṃsthiteḥ // 1.710 //",
  "GSP30abhmal1u:1370": "ante tathaiva sā vittir dhūmāgnyākārarūpiṇī",
  "GSP30abhmal1u:1371": "yathā ca dṛḍhasaṃskārāḥ sollekhāḥ sapadi svayam // 1.711 //",
  "GSP30abhmal1u:1372": "ratnāditattvaṃ paśyanti vighnāntaratirodhitaḥ",
  "GSP30abhmal1u:1373": "tathā bubhukṣitātmānaḥ śīghram evātiniścitam // 1.712 //",
  "GSP30abhmal1u:1374": "annādi gṛhṇate bhoktuṃ vyāptyādyavyavadhānataḥ",
  "GSP30abhmal1u:1375": "tena pratyuktam eva syād yad āhuḥ parikalpanam // 1.713 //",
  "GSP30abhmal1u:1376": "abhyasteṣv avinābhāvasvabhāvavyāptisaṃvidaḥ",
  "GSP30abhmal1u:1377": "kiṃ hi tatkalpanāvyāptivitter iti na manmahe // 1.714 //",
  "GSP30abhmal1u:1378": "āśūtpattivaśād asyā na khalv asty upalakṣaṇam",
  "GSP30abhmal1u:1379": "anumīyata evaṃ sā tad eva parikalpanam // 1.715 //",
  "GSP30abhmal1u:1380": "aho svapakṣapātāndhāḥ svam apy upagataṃ muhuḥ",
  "GSP30abhmal1u:1381": "amī vismartum ārabdhās tārkikammanyabuddhayaḥ // 1.716 //",
  "GSP30abhmal1u:1382": "kṣaṇāpavargiṇī buddhiḥ sarvaiva hi bhavanmatā",
  "GSP30abhmal1u:1383": "utpattimātrayogena viṣayasyāvabhāsikā // 1.717 //",
  "GSP30abhmal1u:1384": "na kṣaṇāc cāparaṃ kiṃcid āśubhāvitvam ucyate",
  "GSP30abhmal1u:1385": "tat sarvam āśubhāvy eva vijñānam iti tattvataḥ // 1.718 //",
  "GSP30abhmal1u:1386": "sarvatra bhāvajāteṣu bhaved anupalakṣaṇam",
  "GSP30abhmal1u:1387": "athāvicchinnadṛṣṭīnāṃ drāghīyaḥkālagocaram // 1.719 //",
  "GSP30abhmal1u:1388": "jñātaṃ tenāpi tarhy artho janmamātreṇa bhāsyate",
  "GSP30abhmal1u:1389": "yac cotpattivaśād eva viṣayasphuṭatātmakam // 1.720 //",
  "GSP30abhmal1u:1390": "tasya śīghratarasthāsnubhāvo bhedāvahaḥ katham",
  "GSP30abhmal1u:1391": "yat tat kila grahāpekṣaṃ svaprakāśam athāpi sat // 1.721 //",
  "GSP30abhmal1u:1392": "anyatropāyatāṃ yāti vidyuddīpādivat tathā",
  "GSP30abhmal1u:1393": "tatraiva ciraśīghrasthabhāvo bhedāya bhāsate // 1.722 //",
  "GSP30abhmal1u:1394": "na ca kvāpy anumāneṣu vyāptyāder grahaṇaṃ bhavet",
  "GSP30abhmal1u:1395": "punaḥ punaḥ sphuṭībhāvaṃ yāti yenopalakṣyate // 1.723 //",
  "GSP30abhmal1u:1396": "kiṃ ca kramikadhūmādijñānamālātmani sphuṭam",
  "GSP30abhmal1u:1397": "uditāpi kathaṃ kuryād ekabhāvāvabhāsanam // 1.724 //",
  "GSP30abhmal1u:1398": "athāntyam anusandhānajñānam evaṃ kariṣyati",
  "GSP30abhmal1u:1399": "tad api prāksthasaṃvittisamaṃ bhinnaṃ kathaṃ tathā // 1.725 //",
  "GSP30abhmal1u:1400": "tena prāktanavijñānamālāmanvasyate yadi",
  "GSP30abhmal1u:1401": "tad asan na hi saṃdhānaṃ naṣṭāyām upapadyate // 1.726 //",
  "GSP30abhmal1u:1402": "atha smaraṇam eveha saṃdhānaṃ saṃvidāṃ bhavet",
  "GSP30abhmal1u:1403": "tad apy anubhavābhāve kathaṃ nāma bhaviṣyati // 1.727 //",
  "GSP30abhmal1u:1404": "na ca jñāneṣv anubhavo yujyate saṃvidaḥ kvacit",
  "GSP30abhmal1u:1405": "yugapaj jñānayugalaṃ nāstīti hi bhavanmatam // 1.728 //",
  "GSP30abhmal1u:1406": "jñānajñeyātmatā dṛṣṭā yugapatsthitatājuṣoḥ",
  "GSP30abhmal1u:1407": "na tu pūrvāparākārasamutpannavirodhinoḥ // 1.729 //",
  "GSP30abhmal1u:1408": "tasmād vyāptyanusārāvabhāsapūrvāpi yā matiḥ",
  "GSP30abhmal1u:1409": "tatrāpy akramam evedaṃ pratyakṣamānavedanam // 1.730 //",
  "GSP30abhmal1u:1410": "yathā jhaṭiti sauṣuptaprabuddhaḥ pronmiṣaddṛṣiḥ",
  "GSP30abhmal1u:1411": "pratyakṣam iti bhāvāṃśadhyāmalatvanivṛtaye // 1.731 //",
  "GSP30abhmal1u:1412": "netrasaṃmārjanādīni vidadhannābhimanyate",
  "GSP30abhmal1u:1413": "bhāvān anuminomīti tathaivātrāpi buddhyatām // 1.732 //",
  "GSP30abhmal1u:1414": "yathā ca ghanasauṣuptamohāvyutthitadarśanaḥ",
  "GSP30abhmal1u:1415": "svātmānam atha tatsthānaṃ vismaraty eva tat kṣaṇaṃ // 1.733 //",
  "GSP30abhmal1u:1416": "atha prayatnasaṃbhāraprabuddhavimalasvadṛk",
  "GSP30abhmal1u:1417": "so 'ham asmīti manvānaḥ saṃvitteḥ paramārthataḥ // 1.734 //",
  "GSP30abhmal1u:1418": "tatra sarvatra nātho 'yaṃ bhairavaś citsvarūpakaḥ",
  "GSP30abhmal1u:1419": "svātantryāt svaṃ vapur yāvad gūhate vivṛṇoti ca // 1.735 //",
  "GSP30abhmal1u:1420": "tāvad ajñānam etasya vijñānaṃ copajāyate",
  "GSP30abhmal1u:1421": "tac ca sphuṭatayā sarvapratyakṣam iti manyatām // 1.736 //",
  "GSP30abhmal1u:1422": "ghaṭaśabde śrute yā ca pṛthubudhnodarādidhīḥ",
  "GSP30abhmal1u:1423": "tatrāpi khalu samketasmaraṇādi tathāvidham // 1.737 //",
  "GSP30abhmal1u:1424": "yathā ratnaparīkṣāyāṃ svāṃ saṃvittiṃ sphuṭātmikām",
  "GSP30abhmal1u:1425": "samvidantarasaṃghātais tiṣṭhati pratibodhayan // 1.738 //",
  "GSP30abhmal1u:1426": "tataḥ prabuddhacaramasphuṭasaṃvittiyogataḥ",
  "GSP30abhmal1u:1427": "ratnatattvaṃ vibhāty atra nopayoge 'nyasaṃvidām // 1.739 //",
  "GSP30abhmal1u:1428": "tāḥ paraṃ tatprabodhāya kāraṇatvaṃ vitenire",
  "GSP30abhmal1u:1429": "tasyaivāvabhāsayoge hi na tāsām upayogitā // 1.740 //",
  "GSP30abhmal1u:1430": "bālavaikaṭikajñānadṛṣṭāntād īdṛśāt svayam",
  "GSP30abhmal1u:1431": "śābde 'pi khalu vijñāne sphuṭaivaikā prakāśadhīḥ // 1.741 //",
  "GSP30abhmal1u:1432": "atas tathāvidhe śabde śrute yat samanantaram",
  "GSP30abhmal1u:1433": "arthāvabhāsane seyam iyatī matir īdṛśī // 1.742 //",
  "GSP30abhmal1u:1434": "arthaḥ sa tāvāṃs tatrāste ghaṭapūrvāparāṃśavat",
  "GSP30abhmal1u:1435": "nanv asau ghaṭa ekaḥ syād avayavyātmakas tathā // 1.743 //",
  "GSP30abhmal1u:1436": "na tu śabdārthayor aikyaṃ tat kathaṃ sāmyam īdṛśam",
  "GSP30abhmal1u:1437": "aho bhedagrahābhyāsatimirāvilalocanaḥ // 1.744 //",
  "GSP30abhmal1u:1438": "sadyuktyañjanayoge 'pi na dṛṣṭiṃ vimalāṃ gataḥ",
  "GSP30abhmal1u:1439": "abhinno bhagavān eṣa bhairavo bhogyabhoktṛtām // 1.745 //",
  "GSP30abhmal1u:1440": "ātmany evānusandhāya sarvadā pūrṇavigrahaḥ",
  "GSP30abhmal1u:1441": "iti prasādhite pūrvaṃ kaḥ praśnasyāsya saṃbhavaḥ // 1.746 //",
  "GSP30abhmal1u:1442": "tad evam upamānādāv api mānāntare sphuṭam",
  "GSP30abhmal1u:1443": "saṃvitpratyakṣarūpaiva sarvatra pratibhāsate // 1.747 //",
  "GSP30abhmal1u:1444": "andho 'pi sparśaśabdādyais tattadrūpaṃ vilokayan",
  "GSP30abhmal1u:1445": "sphuṭatām eva tāṃ tāvat saṃvetti sa tathāvidhām // 1.748 //",
  "GSP30abhmal1u:1446": "evaṃ jātijaḍā rūpasparśādyair abhimanvate",
  "GSP30abhmal1u:1447": "sphuṭam eva hi bhāvāṃśaṃ teṣāṃ nājñātadhīḥ kvacit // 1.749 //",
  "GSP30abhmal1u:1448": "iyaṃ lāvaṇyasarasī tāruṇyodyānakaṇḍalī",
  "GSP30abhmal1u:1449": "iti tuṣyati jātyandhas tadaṅgaparimarśanāt // 1.750 //",
  "GSP30abhmal1u:1450": "aho nu sadalaṃkāraṃ gāyatīti jaḍo janaḥ",
  "GSP30abhmal1u:1451": "gātur mukhaṃ vilokyaiva tāvatā parituṣyati // 1.751 //",
  "GSP30abhmal1u:1452": "iti pratyakṣam evaikaṃ niḥsapatnaṃ vijṛmbhate",
  "GSP30abhmal1u:1453": "tad asya phalacintādi kartuṃ prastūyate manāk // 1.752 //",
  "GSP30abhmal1u:1454": "tad eva khalu vijñānaṃ parimarśarasātmakam",
  "GSP30abhmal1u:1455": "tasmād bhedakathā naiva phalaṃ prati susaṃgatā // 1.753 //",
  "GSP30abhmal1u:1456": "hānādidhīḥ phalaṃ vāstu tasyā apy atha bhāsanāt",
  "GSP30abhmal1u:1457": "yadi vā svaprakāśaiva saṃvittiḥ pāramārthikī // 1.754 //",
  "GSP30abhmal1u:1458": "tad eva paryanthaphalaṃ sarvatraiva suniścitam",
  "GSP30abhmal1u:1459": "hlādādikaṃ phalaṃ mukhyaṃ yat sarvatreha gīyate // 1.755 //",
  "GSP30abhmal1u:1460": "tatsvasaṃvidi viśrāntim abhyeti bharitātmani",
  "GSP30abhmal1u:1461": "tad evam idam adhyakṣaṃ sarvataḥ pravijṛmbhate // 1.756 //",
  "GSP30abhmal1u:1462": "etadabhyāsaniṣṭḥasya keva siddhir na jāyate",
  "GSP30abhmal1u:1463": "brahmādibhāṣitaśrautapraunmukhyena kalādikāt // 1.757 //",
  "GSP30abhmal1u:1464": "dūrāc chravaṇavijñānam acirāt saṃpravartate",
  "GSP30abhmal1u:1465": "manodṛṣṭe 'pi bhāvāṃśe sphuṭavṛttyudayo hy alam // 1.758 //",
  "GSP30abhmal1u:1466": "svavimarśabalākrānte kiṃ citraṃ yadi jāyate",
  "GSP30abhmal1u:1467": "spandaśāstre tathā coktaṃ sāvadhāne 'pi cetasi // 1.759 //",
  "GSP30abhmal1u:1468": "bhūyaḥ sphuṭataro bhātīty alaṃ bahulavistaraiḥ",
  "GSP30abhmal1u:1469": "itthaṃ pratyakṣam evedaṃ viśvaṃ yat parameśituḥ // 1.760 //",
  "GSP30abhmal1u:1470": "tat tato 'py avibhinnasya mātṛvargasya tat tathā",
  "GSP30abhmal1u:1471": "na ca pratītisāṃkāryaṃ tathā bhāsanayogataḥ // 1.761 //",
  "GSP30abhmal1u:1472": "pratyakṣe 'pi same sāmyaṃ no ghaṭāghaṭasamvidoḥ",
  "GSP30abhmal1u:1473": "itthaṃ pratyakṣam evedaṃ niḥsapatnaṃ vijṛmbhate // 1.762 //",
  "GSP30abhmal1u:1474": "tato na bhidyate cārthaḥ pratyakṣādvaitam īdṛśam",
  "GSP30abhmal1u:1475": "idaṃ sandhānakalikāpariniṣṭhitabuddhinā // 1.763 //",
  "GSP30abhmal1u:1476": "ācāryanarasiṃhena pratyakṣādvaitam ucyate",
  "GSP30abhmal1u:1477": "anumānapramāṇatvaṃ viśvasmin kaiś cid ucyate // 1.764 //",
  "GSP30abhmal1u:1478": "tathā hi devaḥ sarvajño nirvikalpasvabhāvakaḥ",
  "GSP30abhmal1u:1479": "sa cādhyakṣasvabhāvo 'pi nāyāti vyavahāryatām // 1.765 //",
  "GSP30abhmal1u:1480": "avikalpe vikalpātmā vyavahāraḥ kathaṃ kila",
  "GSP30abhmal1u:1481": "vikalpena ca sarvo 'yaṃ vyavahāro 'vatanyate // 1.766 //",
  "GSP30abhmal1u:1482": "sa eva cānumānaṃ syāt tasyaitāḥ parikalpanāḥ",
  "GSP30abhmal1u:1483": "pakṣataddharmatadvyāptitatpratītyādayo 'khilāḥ // 1.767 //",
  "GSP30abhmal1u:1484": "vastutas tv eka evāsau pratyayaḥ pāramārthikaḥ",
  "GSP30abhmal1u:1485": "nanv adhyakṣaviyoge syād anumānaṃ kathaṃ yataḥ // 1.768 //",
  "GSP30abhmal1u:1486": "tatpratyakṣaparicchinnapratibandhanibandhanam",
  "GSP30abhmal1u:1487": "satyaṃ kiṃtu ya eko 'sau devaḥ sarvajñatāspadam // 1.769 //",
  "GSP30abhmal1u:1488": "tadāveśavaśād eṣā vyāptir bodhe 'vakalpate",
  "GSP30abhmal1u:1489": "anyathā vahnidhūmādi tadabhāvādivedanam // 1.770 //",
  "GSP30abhmal1u:1490": "anvayavyatirekātmā na syād yugaśatair api",
  "GSP30abhmal1u:1491": "ata eva hi mukhyasya mānasya sadṛśatvataḥ // 1.771 //",
  "GSP30abhmal1u:1492": "anumānam iti proktaṃ vyavahārapravartanam",
  "GSP30abhmal1u:1493": "tad evam ete mātāraḥ sarvatreśvarasaṃvidam // 1.772 //",
  "GSP30abhmal1u:1494": "upajīvitum āyānti mātṛbhāvaṃ na cānyathā",
  "GSP30abhmal1u:1495": "ajño hi jantuvargo 'yaṃ kathaṃ tadaniveśataḥ // 1.773 //",
  "GSP30abhmal1u:1496": "jñasvarūpatvam āpnoti tad vinā mātṛtā kutaḥ",
  "GSP30abhmal1u:1497": "tasmād saṃvidi yogo 'sya sa ca nānena durlabhaḥ // 1.774 //",
  "GSP30abhmal1u:1498": "vastuto hi na kaś cit sa savinnātho hy asau tathā",
  "GSP30abhmal1u:1499": "tad evaṃ pakṣam īśānapratyakṣākṣiptavṛttikam // 1.775 //",
  "GSP30abhmal1u:1500": "sāpekṣaṃ paratantre ca pāśavaṃ mānam ucyate",
  "GSP30abhmal1u:1501": "ajño jantur anīśo 'yam ātmanaḥ sukhaduḥkhayoḥ // 1.776 //",
  "GSP30abhmal1u:1502": "īśvaraprerito yātīty ata eva munir jagau",
  "GSP30abhmal1u:1503": "evam īśvarasāpekṣānumānaikapramāṇatā // 1.777 //",
  "GSP30abhmal1u:1504": "nirṇītā lolaṭākhyena guruṇā lokasaṃmatā",
  "GSP30abhmal1u:1505": "anyas tadgṛhya evāha satyaṃ vādhyakṣasaṃvidaḥ // 1.778 //",
  "GSP30abhmal1u:1506": "vyavahāre 'sti mānatvam anumā tu kathaṃ pramā",
  "GSP30abhmal1u:1507": "sulabhavyabhicārāyām anumāyāṃ viniścitaḥ // 1.779 //",
  "GSP30abhmal1u:1508": "viśaṃśramītu ko nāma parīkṣakatayā sthitaḥ",
  "GSP30abhmal1u:1509": "anvayo vyatirekaś ca yaḥ sapakṣetarasthitiḥ // 1.780 //",
  "GSP30abhmal1u:1510": "ādidṛṣṭas tadātve no viniścayavidhāyinau",
  "GSP30abhmal1u:1511": "yais tu tasmād apāsyeta pakṣadharmādidūṣaṇāt [ṇam] // 1.781 //",
  "GSP30abhmal1u:1512": "varcaskakūṭe śuddhiṃ te kuryuḥ pāṃsukaṇoccayaiḥ",
  "GSP30abhmal1u:1513": "tasmāt saṃśaya evāyaṃ pravṛttyaṅgatayā sthitaḥ // 1.782 //",
  "GSP30abhmal1u:1514": "sa eva bhedābhāsitvān māyeti paribhāṣyate",
  "GSP30abhmal1u:1515": "māyeva ca paśūnāṃ syān mānaṃ māyācidātakam // 1.783 //",
  "GSP30abhmal1u:1516": "tarko vāpy ekapakṣāṃśasthitisaṃbhāvanātmakaḥ",
  "GSP30abhmal1u:1517": "arthānarthabalīyastvāt pravṛttau [ttyai] vā nivṛttaye // 1.784 //",
  "GSP30abhmal1u:1518": "prabhaviṣṇuḥ sa eveti kim anyair mānaḍambaraiḥ",
  "GSP30abhmal1u:1519": "pramātā śiva evaiko yasyedaṃ svāṅgam īdrśam // 1.785 //",
  "GSP30abhmal1u:1520": "meyatvena samābhāti sarvato niścayātmakam",
  "GSP30abhmal1u:1521": "anyaḥ punaḥ paśuḥ sarvaḥ saṃśayadhvāntamadhyagaḥ // 1.786 //",
  "GSP30abhmal1u:1522": "saudāmanīdyutiprāyasaṃvitsamanurañjitaḥ",
  "GSP30abhmal1u:1523": "pakṣadvitayasatyānyabhāvānyatamaniścayam // 1.787 //",
  "GSP30abhmal1u:1524": "vindāna eva labhate nātra rūḍhiṃ kathaṃ cana",
  "GSP30abhmal1u:1525": "tad evaṃ tarkataḥ sarvo vyavahāra iti sthitam // 1.788 //",
  "GSP30abhmal1u:1526": "aśuddha saiva vidyeyam iti mānaṃ vidhīyatām",
  "GSP30abhmal1u:1527": "aśuddhir iyatī tasyā yad vastv ananusāritā // 1.789 //",
  "GSP30abhmal1u:1528": "anye tv anarthino nāsti pravṛttir iti niścitāḥ",
  "GSP30abhmal1u:1529": "arthitvam eva sacivam ity evaṃ paryacūcudan // 1.790 //",
  "GSP30abhmal1u:1530": "rāgasya mānatām itthaṃ prāhur anyātmavedinaḥ",
  "GSP30abhmal1u:1531": "anye tv āhuḥ saṃśayo 'pi na nāmāniścite gaje // 1.791 //",
  "GSP30abhmal1u:1532": "śaktatve sati jāyeta rāgo vāpi pravṛttaye",
  "GSP30abhmal1u:1533": "tataḥ svāṃ kartṛtām īṣad ālocya janatāḥ sadā // 1.792 //",
  "GSP30abhmal1u:1534": "pravartanta itītthaṃ syāt kalāyā eva jṛmbhitam",
  "GSP30abhmal1u:1535": "tenārthaḥ sa tathā vāstu mā vābhūt svātmanas tayā // 1.793 //",
  "GSP30abhmal1u:1536": "manvānaḥ kartṛtām eṣa sarvatraiva pravartate",
  "GSP30abhmal1u:1537": "anye tv āhur anādir yo vyavahāraḥ kriyātmakaḥ // 1.794 //",
  "GSP30abhmal1u:1538": "niyatiḥ saiva viśvasya pravartakatayā sthitā",
  "GSP30abhmal1u:1539": "sa eva cāgamo nāma vṛddhavyavahṛtikramaḥ // 1.795 //",
  "GSP30abhmal1u:1540": "tataḥ samagra evāyaṃ dharmādipariniścayaḥ",
  "GSP30abhmal1u:1541": "na pratyakṣān nānumānād bhūyasā vipralambhakam // 1.796 //",
  "GSP30abhmal1u:1542": "matir abhyeti viśvāsaṃ parīkṣāpakṣaśālinām",
  "GSP30abhmal1u:1543": "annaṃ kṣudhaṃ śamayate tṛṣaṃ vārīti bālakāḥ // 1.797 //",
  "GSP30abhmal1u:1544": "anyataḥ pariniścitya tathātvānatiśaṅkinaḥ",
  "GSP30abhmal1u:1545": "anyadākṣādike 'py arthe tata evādyamānataḥ // 1.798 //",
  "GSP30abhmal1u:1546": "labhante niścayaṃ samyag āgamākhyāt parīkṣakāḥ",
  "GSP30abhmal1u:1547": "tathā ca munir āhedaṃ puṇyaṃ pāpam iti dvaye // 1.799 //",
  "GSP30abhmal1u:1548": "śāstraprayojanaṃ svalpaṃ nāgamasya prayojanam",
  "GSP30abhmal1u:1549": "āgamo hi na nāmaiṣa pustakagranthasaṃcayaḥ // 1.800 //",
  "GSP30abhmal1u:1550": "kevalaṃ prathitābhikhyo 'nādir vedādikaḥ kila",
  "GSP30abhmal1u:1551": "kiṃ tu prasiddhir evāsau sā ca śabdasvarūpiṇī // 1.801 //",
  "GSP30abhmal1u:1552": "yā sarvadarśaneṣv eva na jātv āyāty apohyatām",
  "GSP30abhmal1u:1553": "chāgaiś caityo jaṭā bhasma bhikṣā daṇḍaḥ kamaṇḍaluḥ // 1.802 //",
  "GSP30abhmal1u:1554": "jālaṃ taptaśilā śmaśrukeśalomaviluñcanam",
  "GSP30abhmal1u:1555": "agnir edhā iṣṭakaughacayanaṃ gṛhamedhitā // 1.803 //",
  "GSP30abhmal1u:1556": "ityādisarvaśabdānāṃ prasiddhiprakramād ṛte",
  "GSP30abhmal1u:1557": "ko 'bhyupāyo 'rthataḥ kḷptatadanyārthāvabodhayoḥ // 1.804 //",
  "GSP30abhmal1u:1558": "ittham āgama evāyaṃ pramāṇam iti dhīdhanaiḥ",
  "GSP30abhmal1u:1559": "uktaṃ satyaiva vāg aiśī prasiddhir avigānataḥ // 1.805 //",
  "GSP30abhmal1u:1560": "prasiddha āgamo loke yuktimān athavetaraḥ",
  "GSP30abhmal1u:1561": "vidyāyām apy avidyāyāṃ pramāṇam iti tat sthitam // 1.806 //",
  "GSP30abhmal1u:1562": "prāmāṇyaṃ niyateḥ śrīmadbhūtajāntanivāsinām",
  "GSP30abhmal1u:1563": "anye tv āhur viśeṣo 'yaṃ kālo nāmābhivartate // 1.807 //",
  "GSP30abhmal1u:1564": "sphuṭabhāvasvabhāvo 'sau vartamāno 'bhivartate",
  "GSP30abhmal1u:1565": "vṛttasphuṭasvabhāvāṃśas tadā tv asphuṭatāmayaḥ // 1.808 //",
  "GSP30abhmal1u:1566": "bhūtaḥ kāraṇakḷptyā tu bhāvy asau parikalpyate",
  "GSP30abhmal1u:1567": "sa cāyaṃ na svatantro 'sti kaś cid anyonyasaṃśrayāt // 1.809 //",
  "GSP30abhmal1u:1568": "anavasthānato rūpaparāvṛttyavalokanāt",
  "GSP30abhmal1u:1569": "iyattārūḍhyabhāvāc ca mātṛmeyobhayāśrayāt // 1.810 //",
  "GSP30abhmal1u:1570": "nirupādhikatadrūpapratibhānaviyogataḥ",
  "GSP30abhmal1u:1571": "ekānekadhruvānityasvarūpānupapattitaḥ // 1.811 //",
  "GSP30abhmal1u:1572": "ekasyaikopadher aikyāt tirodher (?) upadherapi",
  "GSP30abhmal1u:1573": "kriyāyāḥ svagate bhede kālasyānupayogataḥ // 1.812 //",
  "GSP30abhmal1u:1574": "tatkṛte 'nyonyasaṃśrityānyakṛte 'py anavasthiteḥ",
  "GSP30abhmal1u:1575": "aupādhikabhidāvṛtter asatyatvād avāstavāt // 1.813 //",
  "GSP30abhmal1u:1576": "kāryasyānupapattitvād ekasyānupayogataḥ",
  "GSP30abhmal1u:1577": "citaś ca sphuṭatādattavartamānasadātvataḥ // 1.814 //",
  "GSP30abhmal1u:1578": "bhūtabhāvilayāt tasmād vartamānalayād api",
  "GSP30abhmal1u:1579": "cinnātha eva devo 'sau kālam ābhāsayaty alam // 1.815 //",
  "GSP30abhmal1u:1580": "tad asya kālābhāsākhyā citsvarūpasya saṃsṛtiḥ",
  "GSP30abhmal1u:1581": "svabhāva[svābhāsa]garbhā bhāveṣu bhāvābhāvamayī svake // 1.816 //",
  "GSP30abhmal1u:1582": "rūpe sthitiḥ pramātṛtvasamullāso 'bhidhīyate",
  "GSP30abhmal1u:1583": "idaṃ na yad ahaṃ cāhaṃ yan nedam idam apy adaḥ // 1.817 //",
  "GSP30abhmal1u:1584": "yan nedam iti citreyam abhāva[ābhāsa]syaiva mānatā",
  "GSP30abhmal1u:1585": "parā pramātṛtā yāsau śuddhā tasyāṃ pṛthaksthiti // 1.818 //",
  "GSP30abhmal1u:1586": "na mānam astīty atrāṃśe kiṃ tayā praviviktayā",
  "GSP30abhmal1u:1587": "yas tu sāṃsāriko mātṛbhāvaḥ sarvo 'yam īdṛśaḥ // 1.819 //",
  "GSP30abhmal1u:1588": "tatrābhāva[sa]sya mānatvaṃ sa ca kālaprasādataḥ",
  "GSP30abhmal1u:1589": "tathā hi paripūrṇo 'sau sarvasarvātmarūpadhṛt // 1.820 //",
  "GSP30abhmal1u:1590": "kva mātā kva ca vā mānaṃ kva ca meyo 'vatiṣṭhatām",
  "GSP30abhmal1u:1591": "mātrādīnāṃ hi satyatve na syād āpekṣikī sthitiḥ // 1.821 //",
  "GSP30abhmal1u:1592": "meyād eva ca mātrāder bhāvo jātu prakalpate",
  "GSP30abhmal1u:1593": "anyonyarūpasyālābhe lābhe vā tadayogataḥ // 1.822 //",
  "GSP30abhmal1u:1594": "sarvatrātiprasaṅgāc ca sarvajñatvādiyogataḥ",
  "GSP30abhmal1u:1595": "yugapac cāpy anullāsāt tattvasyānupakāriṇām // 1.823 //",
  "GSP30abhmal1u:1596": "anyameyādijanite mātṛtvādau tadanyataḥ",
  "GSP30abhmal1u:1597": "tadbhāvasyāpy anutpannasamatvenaiva saṃsthiteḥ // 1.824 //",
  "GSP30abhmal1u:1598": "tasmād pūrṇaś cidātmāsau śivaḥ svāṃśaṃ vikhaṇḍayan",
  "GSP30abhmal1u:1599": "nāham ityādibhedāṃśa idam apy avakalpayet // 1.825 //",
  "GSP30abhmal1u:1600": "tadanyasarvapūrṇatvam aham ātmani tāvati",
  "GSP30abhmal1u:1601": "tato 'nyato 'pi saṃhartā jāyate nāham ity api // 1.826 //",
  "GSP30abhmal1u:1602": "ubhau tau idam aṃśau cāpy apohati parasparam",
  "GSP30abhmal1u:1603": "buddhistham idam aṃśaṃ svaṃ svāham aṃśe tirodadhat // 1.827 //",
  "GSP30abhmal1u:1604": "āste na drāvayaty enaṃ vastrāvṛtaghaṭādivat",
  "GSP30abhmal1u:1605": "tad eva buddhisaṃsthāt tu samayāgrathitād atho // 1.828 //",
  "GSP30abhmal1u:1606": "idam antarasaṃghātād ahamaṃśavyapohinaḥ",
  "GSP30abhmal1u:1607": "ahamaṃśād idantaughavyapohād aham antarāt // 1.829 //",
  "GSP30abhmal1u:1608": "vyapohātsvāhamo 'nyānyāhaṃvyapohasya bhāsanam",
  "GSP30abhmal1u:1609": "ṣaḍdevatāḥ śūnyarūpā yadāśritya pravartate // 1.830 //",
  "GSP30abhmal1u:1610": "tad evedam iti jñānaṃ vikalpa iti gīyate",
  "GSP30abhmal1u:1611": "sa kālaḥ kalyate yena viśvaṃ nijakalodayāt // 1.831 //",
  "GSP30abhmal1u:1612": "tad atrāṃśe ya eṣo 'sti bhāsāṃśaḥ svaprakāśakaḥ",
  "GSP30abhmal1u:1613": "bhāvarūpatayā so 'yaṃ sarvānuprāṇanātmakaḥ // 1.832 //",
  "GSP30abhmal1u:1614": "na mātāsau na vā mānaṃ na ca meyaṃ nirucyate",
  "GSP30abhmal1u:1615": "yas tv asau śūnyatāyogād abhāvo rudradaivataḥ // 1.833 //",
  "GSP30abhmal1u:1616": "sa eva mānatām eti yadyogān mātṛtābhāvi[va]taḥ",
  "GSP30abhmal1u:1617": "mānāc ca pṛthaṅmeyam ity evam upapāditam // 1.834 //",
  "GSP30abhmal1u:1618": "itthaṃ kālasya mānatvaṃ pratipede 'tra kaiś cana",
  "GSP30abhmal1u:1619": "ye śrīmadbhavatītyākhyagurupādopasevinaḥ // 1.835 //",
  "GSP30abhmal1u:1620": "tad itthaṃ puṃsi ciddharmavibhavāmodaśālini",
  "GSP30abhmal1u:1621": "mātṛtvadāyi yat proktaṃ ṣaṭkaṃ kañcukasaṃjñitam // 1.836 //",
  "GSP30abhmal1u:1622": "tad ekaikasya mānatvaṃ ke cana pratipedire",
  "GSP30abhmal1u:1623": "anye tv ekasya sarvānyasacivasyeti manvate // 1.837 //",
  "GSP30abhmal1u:1624": "anye kadāpi kasyāpi kathaṃcit kva canetyādi",
  "GSP30abhmal1u:1625": "anye dvayor dvayor anye trikadvayaniyogataḥ // 1.838 //",
  "GSP30abhmal1u:1626": "anyonyānugrahād anye bodhenānyonyato 'pare",
  "GSP30abhmal1u:1627": "anye tu guṇasāmyātmaprakṛtim eva mānatām // 1.839 //",
  "GSP30abhmal1u:1628": "mukhyatvena viduḥ suptamattamūrcchādidarśanāt",
  "GSP30abhmal1u:1629": "sa yatraiva pramātāyaṃ yataḥ supta iva sthitaḥ // 1.840 //",
  "GSP30abhmal1u:1630": "saivāsya mātṛtā mānameyayor apravedanāt",
  "GSP30abhmal1u:1631": "anyonyam avikāryatvāt prasupte 'pi tathāvidhe // 1.841 //",
  "GSP30abhmal1u:1632": "kevalaṃ prakṛtiḥ seyaṃ jānāmīty abhimanyate",
  "GSP30abhmal1u:1633": "tatra mukhyaṃ tu yan mānaṃ yatpuṃsaivānudarśanam // 1.842 //",
  "GSP30abhmal1u:1634": "tac ca śuddhaṃ nirvikāraṃ sadasadrūpatojjhitam",
  "GSP30abhmal1u:1635": "itthaṃ ke 'py abhimanyante sāṃkhyakañcukasaṃśrayāt // 1.843 //",
  "GSP30abhmal1u:1636": "vayyābhidhānasya guror gṛhe jñānopajīvinaḥ",
  "GSP30abhmal1u:1637": "anye dhībhūmim evāhur draṣṭṛdṛśyoparāgiṇīm // 1.844 //",
  "GSP30abhmal1u:1638": "pramāṇaṃ pāramarṣeyāḥ kecit tadvṛttisaṃcayam",
  "GSP30abhmal1u:1639": "dharmādikāṣṭasaṃkhyātaṃ dharmajātaṃ pare viduḥ // 1.845 //",
  "GSP30abhmal1u:1640": "anye 'haṃkāram evāhuḥ kecid dhiyam atho manaḥ",
  "GSP30abhmal1u:1641": "kecid tritayam evedaṃ samaṃ sarvatra manvate // 1.846 //",
  "GSP30abhmal1u:1642": "anye daśānām ekaikam indriyāṇām prapedire",
  "GSP30abhmal1u:1643": "kecit samastāny etāni sarvatrākūṭavṛttitaḥ // 1.847 //",
  "GSP30abhmal1u:1644": "andhasyāpi hi tat kiṃcidrūpāyatanam asti yat",
  "GSP30abhmal1u:1645": "vikāram ekaśrotraspṛg akṣāntarasamasthiti // 1.848 //",
  "GSP30abhmal1u:1646": "prabhātaṃ pravilīnābhranabhomaṇḍalamaṇḍitam",
  "GSP30abhmal1u:1647": "ity ākarṇya parāṃ tūṣṭiṃ yāty andho haimane dine // 1.849 //",
  "GSP30abhmal1u:1648": "yady apy anumimīte 'sau śītavāraṇajaṃ sukham",
  "GSP30abhmal1u:1649": "tathāpy asya svasaṃvittir na rūpānavabhāsinī // 1.850 //",
  "GSP30abhmal1u:1650": "anye tanmātrarūpāṇāṃ mānatvaṃ pratipedire",
  "GSP30abhmal1u:1651": "cakṣūraśmis tv asaṃsparśa ityādividhiyogataḥ // 1.851 //",
  "GSP30abhmal1u:1652": "adṛśyatvaṃ cakṣurāder ata evopapadyate",
  "GSP30abhmal1u:1653": "yoginaḥ praty adṛśyatvaṃ jātucin nopapadyate // 1.852 //",
  "GSP30abhmal1u:1654": "anye tu sthūlabhūtānāṃ jyotiṣāṃ mānatāṃ jaguḥ",
  "GSP30abhmal1u:1655": "meyasyāpi pramāṇatvam apare pratipedire // 1.853 //",
  "GSP30abhmal1u:1656": "yato bhavati mātṛtvaṃ tatpramāṇam iti sthitiḥ",
  "GSP30abhmal1u:1657": "tadghaṭādyaiś ca yat tasmāt te 'pi mānam iti smṛtāḥ // 1.854 //",
  "GSP30abhmal1u:1658": "laukiko vyapadeśaś ca naiva vastvanusārataḥ",
  "GSP30abhmal1u:1659": "sa hīcchāmātrakḷptatvāt prāyeṇaivopacārikaḥ // 1.855 //",
  "GSP30abhmal1u:1660": "kathaṃ jānāsi bhoḥ so 'haṃ jānāmīti ca coditaḥ",
  "GSP30abhmal1u:1661": "ghaṭenānena dṛṣṭena jānāmīty abhibhāṣate // 1.856 //",
  "GSP30abhmal1u:1662": "tasmān meye 'pi mānatvaṃ na hi nāma na laukikam",
  "GSP30abhmal1u:1663": "abhedavāde mūlasthe virodho 'pi na dūṣaṇam // 1.857 //",
  "GSP30abhmal1u:1664": "ye tu pramāṇam āhus tatsāmagrīṃ tair api sphuṭam",
  "GSP30abhmal1u:1665": "arthāder mānatābhīṣṭā sā saṅghe 'py anyathā kutaḥ // 1.858 //",
  "GSP30abhmal1u:1666": "anye tu sarvasyaiveyattāttabhedasya mānatām",
  "GSP30abhmal1u:1667": "kramoditāṃ hi sarvatra kvacic cāpy akramoditām // 1.859 //",
  "GSP30abhmal1u:1668": "kvacit kramākramagrāsaparipūrṇatvabandhurām",
  "GSP30abhmal1u:1669": "manvate tanmataṃ tāvad diṅmātreṇopadarśyate // 1.860 //",
  "GSP30abhmal1u:1670": "prathamaṃ meyayogena jhaṭiti pratibhāsinā",
  "GSP30abhmal1u:1671": "anyārthadṛśyabhiprāyapracchanenaiva sarvataḥ // 1.861 //",
  "GSP30abhmal1u:1672": "mātṛtvaṃ caramaṃ tatra cakṣuṣaḥ pravijṛṃbhaṇam",
  "GSP30abhmal1u:1673": "tato mano 'haṃdhīvargavijṛṃbhāntaḥsamujjvalam // 1.862 //",
  "GSP30abhmal1u:1674": "tataḥ pauṃsnābhisaṃśuddhasaṃvidullāsaśālitā",
  "GSP30abhmal1u:1675": "tataḥ kālakalārāgayatyavidyāniśāḥ kramāt // 1.863 //",
  "GSP30abhmal1u:1676": "anyathā vā samaṃ vāpi dvandvayogena vā triśaḥ",
  "GSP30abhmal1u:1677": "sarvaśo vā catuṣpañcayogenāpy āṇave pade // 1.864 //",
  "GSP30abhmal1u:1678": "abhāvakartṛtāsaṅgasiddhitarkākhyasaṃśayāḥ",
  "GSP30abhmal1u:1679": "tatrāpi nanu jāyante tattatkramavicitritāḥ // 1.865 //",
  "GSP30abhmal1u:1680": "tatpṛṣṭe cāvikalpāsau śuddhaiśvaryāvabhāsikā",
  "GSP30abhmal1u:1681": "vidyā pramāṇatām eti paryantapramitisthitau // 1.866 //",
  "GSP30abhmal1u:1682": "tataḥ sadāśivodārajñānecchāśaktisaṃśraye",
  "GSP30abhmal1u:1683": "sa mātā pūrṇatām eti śaktyantādhvasunirvṛtaḥ // 1.867 //",
  "GSP30abhmal1u:1684": "itthaṃ pūrṇaṃ pramātṛtvaṃ yataḥ samavabhāsate",
  "GSP30abhmal1u:1685": "tadanyatamabhāgāṃśatirodhānaviyogajāḥ // 1.868 //",
  "GSP30abhmal1u:1686": "saṃvidaḥ sphuṭatānyatvabhedān niḥsaṃkhyatāṃ gatāḥ",
  "GSP30abhmal1u:1687": "ata eva hy ajānānaiḥ śivaśāstroditāṃ sthitim // 1.869 //",
  "GSP30abhmal1u:1688": "sphuṭāsphuṭādisaṃvitsu smṛtyasmṛtyādigocare",
  "GSP30abhmal1u:1689": "sauṣuptādiṣu śīghratve yuktyāmarśādyasaṃbhavāt // 1.870 //",
  "GSP30abhmal1u:1690": "manovadhānaṃ saṃskāro dharmādyadṛṣṭakalpanam",
  "GSP30abhmal1u:1691": "ity ete hi sphuṭaṃ śabdā nātra ko 'rthas tatri ... mā // 1.871 //",
  "GSP30abhmal1u:1692": "ūrdhvordhvatattvavrātasya mānatve ca nirūpite",
  "GSP30abhmal1u:1693": "adharādharatattvāṃśo meyatām avalambate // 1.872 //",
  "GSP30abhmal1u:1694": "na cātrāsti kramaḥ kaś cid vyavadhāne hi saṃbhavāt",
  "GSP30abhmal1u:1695": "na hi vidyā na bauddhī tām ālocayati saṃvidam // 1.873 //",
  "GSP30abhmal1u:1696": "vidyā vivektrī proktā hi buddhipṛṣṭasamāśritā",
  "GSP30abhmal1u:1697": "prakāśātmavapur bāhyam akṣam ālocanātmakam // 1.874 //",
  "GSP30abhmal1u:1698": "saṃkalpārthaṃ manaḥ prāhur abhimantrīm ahaṅkṛtim",
  "GSP30abhmal1u:1699": "niścetrīṃ ca dhiyaṃ tatra vidyāṃ cāpi vivecikām // 1.875 //",
  "GSP30abhmal1u:1700": "tatraiva rañjakaṃ rāgaṃ kalāṃ śaktatvadarśinīm",
  "GSP30abhmal1u:1701": "kālaṃ vyavacchit kartāraṃ niyatiṃ ca niyāmikāṃ // 1.876 //",
  "GSP30abhmal1u:1702": "āmṛśantīm anyamātṛsādhāraṇyāvabhāsikām",
  "GSP30abhmal1u:1703": "grāhyamaṇḍalatadgrāhinānārūpāvamarśinīm // 1.877 //",
  "GSP30abhmal1u:1704": "māyāṃ pūrṇatvasaṃbhogapracyutikṣobhakāriṇīm",
  "GSP30abhmal1u:1705": "sadvidyāṃ pūrṇaviśrāntidāyinīṃ suśivātmikām // 1.878 //",
  "GSP30abhmal1u:1706": "jñānanirbharabhāvāṃśasvarūpaparimarśikām",
  "GSP30abhmal1u:1707": "icchāśaktiṃ pramātraṃśapūrṇabhāvāvabhāsikām // 1.879 //",
  "GSP30abhmal1u:1708": "āśritya paripūrṇo 'yaṃ mātṛbhāvo vijṛmbhate ṝü",
  "GSP30abhmal1u:1709": "prakāśālocane pūrvaṃ saṃkalpābhimate tataḥ // 1.880 //",
  "GSP30abhmal1u:1710": "niścayānudṛśau paścād vivekāsaṅgitādvayam",
  "GSP30abhmal1u:1711": "kartṛtāsthāvyavacchedaḥ sādhāraṇyāvabhāsanam // 1.881 //",
  "GSP30abhmal1u:1712": "nānāvimarśāprakṣobhapūrṇameyapravedanam",
  "GSP30abhmal1u:1713": "pūrṇamātṛtvasaṃvittir bhairavībhāva eva ca // 1.882 //",
  "GSP30abhmal1u:1714": "itthaṃ ṣoḍaśadhā meyamayaṃ yāvat prakāśayet",
  "GSP30abhmal1u:1715": "tāvad vijñānacandro 'sau prokto dvyaṣṭakalāsthitiḥ // 1.883 //",
  "GSP30abhmal1u:1716": "anuttarā sthitiḥ pūrvam ānandeccheśanāny ataḥ",
  "GSP30abhmal1u:1717": "udayaś conatāveśa iti ṣaṭkaṃ vyavasthitam // 1.884 //",
  "GSP30abhmal1u:1718": "anuttarāt samārabhya jñānaśaktyantam īdṛśam",
  "GSP30abhmal1u:1719": "icchaiva tu kriyāśaktim īśanena samāsthitā // 1.885 //",
  "GSP30abhmal1u:1720": "prakāśasthitileśāṃśaṃ gṛhṇatī ṣaṇṭhatāṃ gatā ṝü",
  "GSP30abhmal1u:1721": "icchādi yac ca tatpūrvānuttarānandasaṃgateḥ // 1.886 //",
  "GSP30abhmal1u:1722": "tadādiśleṣayogena saṃdhyakṣaracatuṣṭayam ṝü",
  "GSP30abhmal1u:1723": "tataḥ svarūpasaṃvittilābhād bindvādikā sthitiḥ // 1.887 //",
  "GSP30abhmal1u:1724": "tataḥ samagrasaṃdarbhabharitākārarūpiṇi",
  "GSP30abhmal1u:1725": "visargaḥ kila śākto 'sau vikṣepa iti yaḥ smṛtaḥ // 1.888 //",
  "GSP30abhmal1u:1726": "visargasyaiva viśleṣa iti saptadaśī kalā",
  "GSP30abhmal1u:1727": "kvacid aṣṭādaśī saiva punaḥ prakṣobhayogataḥ // 1.889 //",
  "GSP30abhmal1u:1728": "anuttarasyākārasya parabhairavarūpiṇaḥ",
  "GSP30abhmal1u:1729": "akulasya parā yeyaṃ kaulikī śāktir uttamā // 1.890 //",
  "GSP30abhmal1u:1730": "sa evāyaṃ visargas tu tasmāj jātam idaṃ jagat ṝü",
  "GSP30abhmal1u:1731": "tasya prakṣobhayogyatvaṃ prakṣobhakalanodayaḥ // 1.891 //",
  "GSP30abhmal1u:1732": "prakṣobhapūrṇatābhāvāt tadakulakramonatā",
  "GSP30abhmal1u:1733": "iti ṣaṭkasvarūpātmavimarśāndolanoditam // 1.892 //",
  "GSP30abhmal1u:1734": "anuttarasvabhāvatvād ādyasyaiva vijṛmbhitam ṝü",
  "GSP30abhmal1u:1735": "sa eva bhagavān antar nityaṃ prasphuradātmakaḥ // 1.893 //",
  "GSP30abhmal1u:1736": "antaḥsthasarvabhāvaughapūrṇamadhyamaśaktikaḥ",
  "GSP30abhmal1u:1737": "svecchākṣobhasvabhāvodyajjagadānandasundaraḥ // 1.894 //",
  "GSP30abhmal1u:1738": "nityaṃ sphurati saṃpūrṇavisargarasasundaraḥ ṝü",
  "GSP30abhmal1u:1739": "śivaśaktyoḥ sa saṃghaṭṭaḥ sneha ity abhidhīyate // 1.895 //",
  "GSP30abhmal1u:1740": "atraiva pūrṇavaisargapade labdhuṃ praveśanam",
  "GSP30abhmal1u:1741": "lehanāmanthanetyādisaṃpradāyam upāsate // 1.896 //",
  "GSP30abhmal1u:1742": "tathā hi madhyamāṃ nāḍīm adhiṣṭhāyākhilaṃ vapuḥ",
  "GSP30abhmal1u:1743": "prāṇayat paramaṃ tejaḥ prakṣubdhāmṛtamadhyataḥ // 1.897 //",
  "GSP30abhmal1u:1744": "visṛṣṭirūpatāṃ gacched yāty ānandacamatkriyām",
  "GSP30abhmal1u:1745": "apūrṇā kevalaṃ sā tu pūrṇā tu bhagavanmayī // 1.898 //",
  "GSP30abhmal1u:1746": "tena vaisargikī śaktir ekaiveyaṃ prajṛmbhate",
  "GSP30abhmal1u:1747": "visarga eva prakṣubdhaḥ prayatnadviguṇatvataḥ // 1.899 //",
  "GSP30abhmal1u:1748": "hakāro nāma viśveṣāṃ vyañjanānāṃ prasūtikṛt ṝü",
  "GSP30abhmal1u:1749": "sa eva ca punarbinduyogāt svām eva bhūmikām // 1.900 //",
  "GSP30abhmal1u:1750": "anuttarām āśrayate so 'haṃbhāva iheṣyate ṝü",
  "GSP30abhmal1u:1751": "atraivāvarṇajaḥ kākhyas tadanyaś ca ivarṇajaḥ // 1.901 //",
  "GSP30abhmal1u:1752": "tata eva hi rephāṃśacchāyopādher ṛvarṇataḥ",
  "GSP30abhmal1u:1753": "ṭavargas tata evātha dharāc chāyopadhikramāt // 1.902 //",
  "GSP30abhmal1u:1754": "tavargas tatparaḥ paścād uvarṇādyaralāś ca vaḥ",
  "GSP30abhmal1u:1755": "ivarṇavargāc covarṇāt krameṇety ata eva hi // 1.903 //",
  "GSP30abhmal1u:1756": "antaḥsthā ity aśītāś ca ivarṇād dviprabhedaśaḥ",
  "GSP30abhmal1u:1757": "śaṣasānāṃ samudbhūtiḥ śuddhopādhikalāyujaḥ // 1.904 //",
  "GSP30abhmal1u:1758": "icchāyā eva viśvo hi prasavo bahudhā sthitaḥ ṝü",
  "GSP30abhmal1u:1759": "ata eva hi sasthānabhāvo yuktatvam arhati // 1.905 //",
  "GSP30abhmal1u:1760": "jīvasyaiveyam āśyānasthitir yonyatmikā yataḥ",
  "GSP30abhmal1u:1761": "saivānuttaradevasya śaktir atra nirucyate // 1.906 //",
  "GSP30abhmal1u:1762": "tatraivantaḥsthatattvāni parāvāgbhūmikākramāt",
  "GSP30abhmal1u:1763": "avarge śivatattvaṃ tu kādau hānte śivāntakam // 1.907 //",
  "GSP30abhmal1u:1764": "iti saṃpuṭayogo 'yaṃ triṃśakārtho nirūpitaḥ ṝü",
  "GSP30abhmal1u:1765": "evaṃ pūrṇānavacchinnā ciddevī syād yadi sphuṭam // 1.908 //",
  "GSP30abhmal1u:1766": "sarvam asyāṃ bhaved eṣā sarvatra ca tathā bhavet ṝü",
  "GSP30abhmal1u:1767": "yo māṃ paśyati sarvatra sarvaṃ ca mayi paśyati // 1.909 //",
  "GSP30abhmal1u:1768": "tasyāhaṃ na praṇaśyāmi sa mametyapi tan muniḥ",
  "GSP30abhmal1u:1769": "abhāṣatārjunācāryavacasā tatra tatra ca // 1.910 //",
  "GSP30abhmal1u:1770": "saṃvidātmā hi vicchinno yadi syāt sarvabhāvataḥ",
  "GSP30abhmal1u:1771": "bhāva eva bhaved eṣa svalakṣaṇaghaṭādivat // 1.911 //",
  "GSP30abhmal1u:1772": "ataś ca saṃvitsaṃvittvahāner eṣā praṇaśyati",
  "GSP30abhmal1u:1773": "palāyate hi cit sā ced vyavacicchedayiṣyate // 1.912 //",
  "GSP30abhmal1u:1774": "nijottamāṅgcchāyeva svapadākramaṇakrame",
  "GSP30abhmal1u:1775": "yac ca sarvaṃ mayi proktaṃ na paśyati mahājanaḥ // 1.913 //",
  "GSP30abhmal1u:1776": "sa sarvamadhyavartitvān mayi tāvat pratiṣṭhitaḥ",
  "GSP30abhmal1u:1777": "evaṃ prakāśāniṣṭhatvād asyāsatsamatājuṣaḥ // 1.914 //",
  "GSP30abhmal1u:1778": "praṇāśa eveti muniḥ provācobhayavartmanā",
  "GSP30abhmal1u:1779": "eṣa vastukramas tāvad yo 'yaṃ saṃpuṭa ucyate // 1.915 //",
  "GSP30abhmal1u:1780": "tata eva samastādhvakalitāsanasadmani",
  "GSP30abhmal1u:1781": "saṃvid ādheyatāṃ prāptā punar ādhāratāṃ gatā // 1.916 //",
  "GSP30abhmal1u:1782": "uktaṃ cānuttare yāge punar evāsanaṃ",
  "GSP30abhmal1u:1783": "\\hspace{3cm} tataḥ",
  "GSP30abhmal1u:1784": "atra tu pravivikṣūṇāṃ jñaptikramavaśān muniḥ // 1.917 //",
  "GSP30abhmal1u:1785": "ūcivān bhagavān eva viśvaṃ tan nānyatheti yat",
  "GSP30abhmal1u:1786": "abhinnasaṃvitsvātantryaṃ bhāsate bhedavartmani // 1.918 //",
  "GSP30abhmal1u:1787": "upadeśyopadeṣṭṛtvavyavastheyaṃ pratāyate",
  "GSP30abhmal1u:1788": "svātmaiva hi gurur devaḥ para ity abhimanyate // 1.919 //",
  "GSP30abhmal1u:1789": "svodīritāni vākyāni paroktānīti manyate",
  "GSP30abhmal1u:1790": "pratipādyaṃ ca yad vastu yena ca pratipādyate // 1.920 //",
  "GSP30abhmal1u:1791": "tat sarvam ātmarūpaṃ hi bhedenaivābhimanyate",
  "GSP30abhmal1u:1792": "yathā svapnapadāvasthām upadeśaparamparām // 1.921 //",
  "GSP30abhmal1u:1793": "ākarṇayaj jaḍo jantur anyoktam abhimanyate",
  "GSP30abhmal1u:1794": "tathaiva jāgradgarbho 'yaṃ vyavahāraḥ samastakaḥ // 1.922 //",
  "GSP30abhmal1u:1795": "ko bhedaḥ svapnajāgratsu tarhi syād iti cet punaḥ",
  "GSP30abhmal1u:1796": "bhaṇiṣyate 'tha vā nāthe svatantre kin na bhāṣitam // 1.923 //",
  "GSP30abhmal1u:1797": "evaṃ jñaptikrameṇaiva bhedo vidhyanuvādayoḥ",
  "GSP30abhmal1u:1798": "sarvaṃ devo 'tha vā devaḥ sarvam ity ekam eva hi // 1.924 //",
  "GSP30abhmal1u:1799": "vastutaḥ kumbhaghaṭavad viśvaṃ paryāyamātrakam",
  "GSP30abhmal1u:1800": "vācya eṣāṃ tvam eveti tac chrīnārāyaṇo 'bhyadhāt // 1.925 //",
  "GSP30abhmal1u:1801": "nanv abhede kathaṃkāraṃ kḷptir vidhyanuvādayoḥ",
  "GSP30abhmal1u:1802": "yo danturaḥ sa caitro 'yam iti danturam āditaḥ // 1.926 //",
  "GSP30abhmal1u:1803": "anūdya caitra ityaṃśo yadi nāma vidhīyate",
  "GSP30abhmal1u:1804": "tad danturo 'nyaś caitrāc caitraś cānyas tataḥ katham // 1.927 //",
  "GSP30abhmal1u:1805": "ghaṭaś caitra itīdṛkṣā na syād vidhyanuvādatā",
  "GSP30abhmal1u:1806": "tasmād ya eva caitro 'sau sa dantura iti sthitiḥ // 1.928 //",
  "GSP30abhmal1u:1807": "vāstavī jñaptimātrottho vidhir vidhyanuvādayoḥ",
  "GSP30abhmal1u:1808": "ajñātaparyāyapadasthitīn prati",
  "GSP30abhmal1u:1809": "prayujyate pādapa eṣa bhūruhaḥ",
  "GSP30abhmal1u:1810": "kumbho ghaṭaś ceti tathaiva bhaṇyate",
  "GSP30abhmal1u:1811": "maheśvaraḥ sarvam idaṃ jagat tv iti // 1.929 //",
  "GSP30abhmal1u:1812": "itthaṃ saṃpuṭayogena paripūrṇā hi yā sthitiḥ",
  "GSP30abhmal1u:1813": "yasyāṃ saṃhārasṛṣṭyaṃśaśatāny antaḥsthitāny api // 1.930 //",
  "GSP30abhmal1u:1814": "tām eva bhāgaśaḥ ke cid upāsitumanas tayā",
  "GSP30abhmal1u:1815": "ekādidviguṇatvotthacatuḥṣaḍdvādaśādibhiḥ // 1.931 //",
  "GSP30abhmal1u:1816": "saṃviccakramayair bhedair bhindate vividhaiḥ kramaiḥ",
  "GSP30abhmal1u:1817": "ekā saṃvid dvidhā saiva dṛkkriyātmā tridhātha sā // 1.932 //",
  "GSP30abhmal1u:1818": "pronmeṣaśaktisācivyāc caturdhāpy atha gīyate",
  "GSP30abhmal1u:1819": "cicchaktyānandarūḍhyā tu pañcadhāsau prabhāṣyate // 1.933 //",
  "GSP30abhmal1u:1820": "ṣoḍhā tu svaraṣaṭkoktasaṃviccarcāvicāraṇāt",
  "GSP30abhmal1u:1821": "yāvad dvādaśadhā saṃvitsṛṣṭyādau tulyagocare // 1.934 //",
  "GSP30abhmal1u:1822": "ekaikaśas tryātmakatvāt traye vā cāturātmyataḥ",
  "GSP30abhmal1u:1823": "sṛṣṭiṃ kalayate saṃvit tatrābhyeti ca raktatām // 1.935 //",
  "GSP30abhmal1u:1824": "sthitināśaṃ kalayate kvāpi śaṅkāṃ prakalpayet",
  "GSP30abhmal1u:1825": "tāṃ saṃhṛtya ca bhāvāṃśaṃ saṃhārāt svātmanaḥ punaḥ // 1.936 //",
  "GSP30abhmal1u:1826": "saṃhartrītvaṃ carcayate tadantaḥ puṇyapāpayoḥ",
  "GSP30abhmal1u:1827": "na drutaṃ na nirodhaṃ vā svasvātantryeṇa vāñchati // 1.937 //",
  "GSP30abhmal1u:1828": "evaṃ bodhāṃśakaraṇamarīcīcakram ātmani",
  "GSP30abhmal1u:1829": "grasamānā saṃharate pramāṇāṃśasthitān ravīn // 1.938 //",
  "GSP30abhmal1u:1830": "tataḥ kalpitamātraṃśaṃ saṃhṛtyākalpite hṛdi",
  "GSP30abhmal1u:1831": "tatsarvātītam apy antar anavacchinnadhāmani // 1.939 //",
  "GSP30abhmal1u:1832": "nayet tan nayanadvārād viśvaṃ yāvat tathā nayet",
  "GSP30abhmal1u:1833": "tataḥ sṛṣṭiṃ ca kalayed ityādikramayogataḥ // 1.940 //",
  "GSP30abhmal1u:1834": "dvādaśāram idaṃ cakraṃ sarvadā parivartate",
  "GSP30abhmal1u:1835": "yasyaitāḥ sthūlamātratvaṃ māsarāśyādisaṃpadaḥ // 1.941 //",
  "GSP30abhmal1u:1836": "akramakramavaśād dviśas triśo",
  "GSP30abhmal1u:1837": "bhūriśo 'tha vividhaiḥ kramākramaiḥ",
  "GSP30abhmal1u:1838": "cakram etad uditaṃ vijṛmbhate",
  "GSP30abhmal1u:1839": "meyamānamitimātṛbhakṣakam // 1.942 //",
  "GSP30abhmal1u:1840": "etaccakragatānantakiraṇārāsamāśrayāt",
  "GSP30abhmal1u:1841": "cakrabhedo na saṃkhyātuṃ kadācid api śakyate // 1.943 //",
  "GSP30abhmal1u:1842": "yathā hi varhiṇaḥ patre sitapītāruṇādikam",
  "GSP30abhmal1u:1843": "pronmiṣan nimiṣac cātra bhāsate 'py atathātmakam // 1.944 //",
  "GSP30abhmal1u:1844": "tathānunmiṣitālīnasūkṣmasaṃvitsunirbharaḥ",
  "GSP30abhmal1u:1845": "cakreśo bhāti nimiṣatpronmiṣadvṛtticitritaḥ // 1.945 //",
  "GSP30abhmal1u:1846": "tat kasyāpi nimeṣeṇa kasyāpy unmeṣayogataḥ",
  "GSP30abhmal1u:1847": "ekāracakrāt prabhṛti sahasrāraṃ vivartate // 1.946 //",
  "GSP30abhmal1u:1848": "tad asaṃkhyānam atha vāpy anyonyāśritagarbhakam",
  "GSP30abhmal1u:1849": "na vā tac cakram atha kiṃ vyomaivaikaṃ vijṛmbhate // 1.947 //",
  "GSP30abhmal1u:1850": "tad apy anantasaccakragarbhaṃ vāpi vibhāsate",
  "GSP30abhmal1u:1851": "anantavyomagarbhaṃ vā mahāvyomaikam ucyate // 1.948 //",
  "GSP30abhmal1u:1852": "yathā vyomaivaikaṃ kacati sitanīlāruṇatayā",
  "GSP30abhmal1u:1853": "yathā caite meghāḥ punar atha tathā bhānti bahudhā",
  "GSP30abhmal1u:1854": "tathā saṃvittattvaṃ kalanaparisaṃkhyāvirahitaiḥ",
  "GSP30abhmal1u:1855": "svatantraṃ svākāraiḥ sphurati na ca te ke cana tataḥ // 1.949 //",
  "GSP30abhmal1u:1856": "iti tattvam idaṃ nyarūpayan",
  "GSP30abhmal1u:1857": "mama nātho hṛdayasthitaḥ svayam",
  "GSP30abhmal1u:1858": "pratipadya vicitrarūpakam",
  "GSP30abhmal1u:1859": "gurusaṃtānaparamparāyitam // 1.950 //",
  "GSP30abhmal1u:1860": "tad amutra naye na ye prarūḍhiṃ",
  "GSP30abhmal1u:1861": "pratipattuṃ kṣamatām upāśrayante",
  "GSP30abhmal1u:1862": "nanu tatpratibodhanāya devo",
  "GSP30abhmal1u:1863": "vividhāṃ maṇḍalakalpanām avocat // 1.951 //",
  "GSP30abhmal1u:1864": "bālo yadvat rekhayā varṇajāte",
  "GSP30abhmal1u:1865": "svaiḥ saṃketair yojyate tatkrameṇa",
  "GSP30abhmal1u:1866": "tadvanmudrāmaṇḍalair mantratantraiḥ",
  "GSP30abhmal1u:1867": "pūrṇe svasmin yojyate dhāmny anarghe // 1.952 //",
  "GSP30abhmal1u:1868": "atrāpi kiñcana vibhāti tadicchayaiva",
  "GSP30abhmal1u:1869": "dūraṃ tathā savidham āśritatāratamyam",
  "GSP30abhmal1u:1870": "asaṃspṛg apy atha niraṃśapadapratiṣṭham",
  "GSP30abhmal1u:1871": "itthaṃ kriyāpaṭalago bahudhaiva bhedaḥ // 1.953 //",
  "GSP30abhmal1u:1872": "itthaṃ pramāṇatābhāgi yat tattvaṃ hi nyarūpyata",
  "GSP30abhmal1u:1873": "parāparā bhagavatī seyaṃ bhāti tathā tathā // 1.954 //",
  "GSP30abhmal1u:1874": "tad atraiva parāṃśo yaḥ sa mātraṃśo 'paraḥ punaḥ",
  "GSP30abhmal1u:1875": "meyāṃśa iti tat pūrvam evāsmābhiḥ prakāśitam // 1.955 //",
  "GSP30abhmal1u:1876": "mātraṃśo 'pi pare bhāge bahudhā yat sthitas tataḥ",
  "GSP30abhmal1u:1877": "parāparatayodriktaḥ paro mantreśarūpakaḥ // 1.956 //",
  "GSP30abhmal1u:1878": "udriktāparabhāvas tu mantra ity abhidhīyate",
  "GSP30abhmal1u:1879": "parāparas tu yo mātā samudriktaparāparaḥ // 1.957 //",
  "GSP30abhmal1u:1880": "sa vijñānākalaḥ proktaḥ prabuddhaparabhāvakaḥ",
  "GSP30abhmal1u:1881": "aparodrekayogena sa eva pralayākalaḥ // 1.958 //",
  "GSP30abhmal1u:1882": "aparaḥ kila yo mātā sakalaḥ sa tu bhāṣyate",
  "GSP30abhmal1u:1883": "parāparādibhedena tasyāpi bahudhā sthitiḥ // 1.959 //",
  "GSP30abhmal1u:1884": "vicāryamāṇā niḥsaṃkhyān mātṛbhedāṃs tanoty alam",
  "GSP30abhmal1u:1885": "mukhyatvena tu saptaiva mātṛbhedāḥ prakīrtitāḥ // 1.960 //",
  "GSP30abhmal1u:1886": "pramāṇāṃśe patanty eva teṣām eva svaśaktayaḥ",
  "GSP30abhmal1u:1887": "vyāpārayogitaivaiṣā śaktitvam iti manmahe // 1.961 //",
  "GSP30abhmal1u:1888": "yac ca vyāpriyamāṇatvaṃ karaṇatvaṃ tad eva hi",
  "GSP30abhmal1u:1889": "evaṃ ca śaktimacchakktibhedān mātṛpramāṇajāḥ // 1.962 //",
  "GSP30abhmal1u:1890": "caturdaśasvarūpaṃ ca prameyam iti bhāṣyate",
  "GSP30abhmal1u:1891": "mātā mānaṃ ca meyaṃ ca yata ekaṃ prakīrtitam // 1.963 //",
  "GSP30abhmal1u:1892": "tataḥ pañcadaśātmaikam ekaṃ prakṛtipañcitam",
  "GSP30abhmal1u:1893": "tatrāpy ekaikaśo bhede nijatattvasvarūpiṇi // 1.964 //",
  "GSP30abhmal1u:1894": "saṃkṣepavistarakṛtaṃ bhedānantyaṃ pratāyate",
  "GSP30abhmal1u:1895": "punar jalādimūlāntabhedasaṃkalanakramāt // 1.965 //",
  "GSP30abhmal1u:1896": "bhūyān bhedaprabhedottho vaicitryavisarodayaḥ",
  "GSP30abhmal1u:1897": "evaṃ dharātaḥ prabhṛti pradhāna-",
  "GSP30abhmal1u:1898": "tattvāntam uktaṃ daśapañcadhaiva",
  "GSP30abhmal1u:1899": "puṃsaḥ kalāntaṃ sakalaḥ svarūpa-",
  "GSP30abhmal1u:1900": "bhūto na mātā na ca mānarūpaḥ // 1.966 //",
  "GSP30abhmal1u:1901": "trayodaśātmatvam ato 'tra niṣṭhitaṃ",
  "GSP30abhmal1u:1902": "niśi svarūpaṃ tu bhavel layākalaḥ",
  "GSP30abhmal1u:1903": "madhye tu vijñānakalasvarūpatā",
  "GSP30abhmal1u:1904": "vidyāpade mantragatasvarūpatā // 1.967 //",
  "GSP30abhmal1u:1905": "aiśe mantreśavargasthitir atha suśive dhāmni tannāthaniṣṭhā",
  "GSP30abhmal1u:1906": "pūrvaṃ pūrvaṃ ca tatra prakaṭayati nijāṃ mātṛmānavyavasthām",
  "GSP30abhmal1u:1907": "tenānanyapramātṛ sphurati śivapadaṃ svaprakāśaṃ sadaikaṃ",
  "GSP30abhmal1u:1908": "mantreśeśānatas tu triśaramuninavatryakṣasaṃkhyāvibhedāḥ // 1.968 //",
  "GSP30abhmal1u:1909": "śaktiś ca no śaktimato vibhinnā",
  "GSP30abhmal1u:1910": "tenaiti no bhedam iyaṃ pṛthaktvam",
  "GSP30abhmal1u:1911": "amātṛtāyāṃ na ca śaktir asti",
  "GSP30abhmal1u:1912": "tena svarūpaṃ na hi śaktiyuktam // 1.969 //",
  "GSP30abhmal1u:1913": "dharātattvāvibhedena yaḥ prakāśaḥ prakāśate",
  "GSP30abhmal1u:1914": "sa eva śivanātho 'tra pṛthivī brahma tatparam // 1.970 //",
  "GSP30abhmal1u:1915": "dharātattvagatāḥ siddhīr vitarītuṃ samudyatān",
  "GSP30abhmal1u:1916": "prerayanti śivecchāto ye te mantramaheśvarāḥ // 1.971 //",
  "GSP30abhmal1u:1917": "preryamāṇās tu mantreśā mantrās tadvācakāḥ sphuṭam",
  "GSP30abhmal1u:1918": "dharātattvagataṃ yogam abhyasya śivavidyayā // 1.972 //",
  "GSP30abhmal1u:1919": "na tu pāśavasāṃkhyīyavaiṣṇavādidvitādṛśā",
  "GSP30abhmal1u:1920": "aprāptadhruvadhāmāno vijñānakalatājuṣaḥ // 1.973 //",
  "GSP30abhmal1u:1921": "tāvattattvopabhogena ye kalpānte layaṃ gatāḥ",
  "GSP30abhmal1u:1922": "sauṣuptāvasthitau yadvat te 'tra pralayakevalāḥ // 1.974 //",
  "GSP30abhmal1u:1923": "sauṣupte tattvalīnatvaṃ sphuṭam eva hi lakṣyate",
  "GSP30abhmal1u:1924": "anyathā niyatasvapnasaṃsṛṣṭir iyatī kutaḥ // 1.975 //",
  "GSP30abhmal1u:1925": "sauṣuptam api citraṃ ca svacchāsvacchādi bhāsate",
  "GSP30abhmal1u:1926": "asvāpsaṃ sukham ityādismṛtivaicitryadarśanāt // 1.976 //",
  "GSP30abhmal1u:1927": "māyākarmasamullāsasaṃmiśritamalābilāḥ",
  "GSP30abhmal1u:1928": "dharādhirohiṇo jñeyāḥ sakalā iha pudgalāḥ // 1.977 //",
  "GSP30abhmal1u:1929": "asyaiva saptakasya svasvavyāpāraprakalpane",
  "GSP30abhmal1u:1930": "prakṣobho yas tad evoktaṃ śaktīnāṃ saptakaṃ tataḥ // 1.978 //",
  "GSP30abhmal1u:1931": "śivo 'vicyutacidrūpas tisras tacchaktayas tu yāḥ",
  "GSP30abhmal1u:1932": "tāḥ svātantryavaśopāttagrahītṛgrāhyarūpikāḥ // 1.979 //",
  "GSP30abhmal1u:1933": "grahītṛbhāgodrekeṇa grāhyabhāgocchalatvataḥ",
  "GSP30abhmal1u:1934": "sapta sapteti yat tv ekaṃ jaḍamātraṃ narātmakam // 1.980 //",
  "GSP30abhmal1u:1935": "tatsvarūpaṃ tatas traidhaṃ pratitattvaṃ vyavasthitam",
  "GSP30abhmal1u:1936": "kiṃ cārthe khalu nirgrāhye tuṭayaḥ ṣoḍaśa kṣaṇāḥ // 1.981 //",
  "GSP30abhmal1u:1937": "sapādadvyaṅgulāveśāt pratyekaṃ parikalpitāḥ",
  "GSP30abhmal1u:1938": "tatrādyaḥ paramādvaitanirvibhāgarasātmakaḥ // 1.982 //",
  "GSP30abhmal1u:1939": "antyas tu grāhyatādātmyān na pṛthak pravibhāvyate",
  "GSP30abhmal1u:1940": "upāntyas tatsvarūpasya grāhakaḥ paribhāvvyate // 1.983 //",
  "GSP30abhmal1u:1941": "ādyaṃ ca saptakaṃ tatra nirvikalpakatāṃ gatam",
  "GSP30abhmal1u:1942": "kramonmiṣadvikalpāṃśacchāyācchādanakovidam // 1.984 //",
  "GSP30abhmal1u:1943": "tad eva śivarūpaṃ hi paraśaktyātmakaṃ viduḥ",
  "GSP30abhmal1u:1944": "dvitīyaṃ saptakaṃ tatra parāparapadātmakam // 1.985 //",
  "GSP30abhmal1u:1945": "vikalpa iti saṃgītam iti bhedo 'vabhāsyate",
  "GSP30abhmal1u:1946": "tad asyāṃ sūkṣmasaṃvittau kalanāya samudyatāḥ // 1.986 //",
  "GSP30abhmal1u:1947": "saṃvedayante yadrūpaṃ tatra kiṃ vā vikatthanaiḥ",
  "GSP30abhmal1u:1948": "kramāt tu bhedanyūnatve tuṭīnām api yo mataḥ // 1.987 //",
  "GSP30abhmal1u:1949": "vikalpasya ca nirhrāso nirvikalpopalakṣaṇam",
  "GSP30abhmal1u:1950": "yathā hi ciraduḥkhārtaḥ paścād āttasukhasthitiḥ // 1.988 //",
  "GSP30abhmal1u:1951": "vismaraty eva tadduḥkhaṃ sukhaviśrāntivartmanā",
  "GSP30abhmal1u:1952": "tathā gatavikalpe 'pi rūḍhāḥ saṃvedane janāḥ // 1.989 //",
  "GSP30abhmal1u:1953": "vikalpaviśrāntibalāt tāṃ vṛttiṃ nābhimanvate",
  "GSP30abhmal1u:1954": "vikalpanirhrāsavaśena yāti",
  "GSP30abhmal1u:1955": "vikalpavandhyā paramārthasatyā",
  "GSP30abhmal1u:1956": "saṃvitsvarūpaprakaṭatvam itthaṃ",
  "GSP30abhmal1u:1957": "tatrāvadhāne yatatāṃ subuddhiḥ // 1.990 //",
  "GSP30abhmal1u:1958": "grāhyagrāhakasaṃvittau saṃbandhe sāvadhānatā",
  "GSP30abhmal1u:1959": "iyaṃ sā bhaṇyate tatra yatheṣṭaphalayogataḥ // 1.991 //",
  "GSP30abhmal1u:1960": "ata eva hi tadbhedabāhulyād bhuvanāny api",
  "GSP30abhmal1u:1961": "vicitratvaṃ prayāntīti na cātikrama iṣyate // 1.992 //",
  "GSP30abhmal1u:1962": "sakramākramam evedaṃ kālasya prākpradūsaṇāt",
  "GSP30abhmal1u:1963": "diśaś ca paramārthatvaṃ naiva yuktyopapadyate // 1.993 //",
  "GSP30abhmal1u:1964": "pūrvāparapratītiṃ hi naikā sā kurute tathā",
  "GSP30abhmal1u:1965": "upādhibhedo no vastu tat kathaṃ sā prakalpyatām // 1.994 //",
  "GSP30abhmal1u:1966": "yo hi yasmādguṇotkṛṣṭa ity ataḥ parameśvaraḥ",
  "GSP30abhmal1u:1967": "abhāṣata nijānandakḷptadikkālamaṇḍalaḥ // 1.995 //",
  "GSP30abhmal1u:1968": "tad evaṃ tattvarūpe 'smin vicitre pravivikṣatām",
  "GSP30abhmal1u:1969": "upāyabhedāt traividhyaṃ samāveśeṣu varṇitam // 1.996 //",
  "GSP30abhmal1u:1970": "anupāyaḥ śāṃbhavo 'sau cidupāyas tataḥ param",
  "GSP30abhmal1u:1971": "jaḍopāyas tv āṇavaḥ syāt sa cāpi bahudhā mataḥ // 1.997 //",
  "GSP30abhmal1u:1972": "ajaḍe 'pi jaḍābhāsaḥ pārameśvaryayogataḥ",
  "GSP30abhmal1u:1973": "nāḍīkaraṇabāhyādes tena saṃvidupāyatā // 1.998 //",
  "GSP30abhmal1u:1974": "tatrākṣavṛttim āśritya bāhyākāragraho hi yaḥ",
  "GSP30abhmal1u:1975": "tajjāgratsphuṭam āsīnam anubandhi punaḥ punaḥ // 1.999 //",
  "GSP30abhmal1u:1976": "ātmasaṃkalpanirmāṇaṃ svapno jāgradviparyayaḥ",
  "GSP30abhmal1u:1977": "layākalasya yo bhogaḥ layakarmavaśān na tu // 1.1000 //",
  "GSP30abhmal1u:1978": "sthiro bhaven niśābhāvāt suptaṃ saukhyādyavedane",
  "GSP30abhmal1u:1979": "jñānākalasya malataḥ kevalād bhogamātrataḥ // 1.1001 //",
  "GSP30abhmal1u:1980": "bhedavantaḥ svato bhinnāś cikīrṣyante jaḍājaḍāḥ",
  "GSP30abhmal1u:1981": "turye tatra sthitā mantratannāthādhīśvarās trayaḥ // 1.1002 //",
  "GSP30abhmal1u:1982": "yāvad bhairavabodhāṃśapraveśanasahiṣṇavaḥ",
  "GSP30abhmal1u:1983": "bhāvā vigaladātmīyasārāḥ svayam abhedinaḥ // 1.1003 //",
  "GSP30abhmal1u:1984": "turyātītapade saṃsyur iti pañcadaśātmake",
  "GSP30abhmal1u:1985": "yasya yad yad sphuṭaṃ rūpaṃ taj jāgrad iti manyatām // 1.1004 //",
  "GSP30abhmal1u:1986": "tad evāsthiram ābhāti svarūpaṃ svapna īdṛśaḥ",
  "GSP30abhmal1u:1987": "asphuṭaṃ tu yad ābhāti suptaṃ tat tat puro 'pi yat // 1.1005 //",
  "GSP30abhmal1u:1988": "tritayasyānusaṃdhis tu yadvaśād upajāyate",
  "GSP30abhmal1u:1989": "sraksūtratulyaṃ tatturyaṃ sarvabhedeṣu gṛhyatām // 1.1006 //",
  "GSP30abhmal1u:1990": "yat tv advaitabharollāsi drāvitāśeṣabhedakam",
  "GSP30abhmal1u:1991": "turyātītaṃ tu tat prāhur itthaṃ sarvatra yojayet // 1.1007 //",
  "GSP30abhmal1u:1992": "layākale hi svaṃ rūpaṃ jāgrattatpūrvavṛtti tu",
  "GSP30abhmal1u:1993": "svapnādīti kramaṃ sarvaṃ sarvatrānusared budhaḥ // 1.1008 //",
  "GSP30abhmal1u:1994": "ekatrāpi prabhau pūrṇe citturyātītam ucyate",
  "GSP30abhmal1u:1995": "ānandas turyam icchaiva bījabhūmiḥ suṣuptatā // 1.1009 //",
  "GSP30abhmal1u:1996": "jñānaṃ tu svapnavṛttitvaṃ kriyā jāgrad iti smṛtā",
  "GSP30abhmal1u:1997": "atraiva yogabhūmyutthāḥ saṃjñāḥ piṇḍasthatādayaḥ // 1.1010 //",
  "GSP30abhmal1u:1998": "sarvatobhadratādyās tu prasaṃkhyājñāninirmitāḥ",
  "GSP30abhmal1u:1999": "ekaikatra catūrūpasadbhāvād vitate tataḥ // 1.1011 //",
  "GSP30abhmal1u:2000": "catūrūpatvam ekatra tritvaṃ paścād athaikatā",
  "GSP30abhmal1u:2001": "ekas tu bhairavo nāthaḥ prollasadviśvarūpakaḥ // 1.1012 //",
  "GSP30abhmal1u:2002": "ekaḥ śivādisakalaparyantasthitisaṃgataḥ",
  "GSP30abhmal1u:2003": "so 'yaṃ samasta evādhvā bhairavābhedavṛttimān // 1.1013 //",
  "GSP30abhmal1u:2004": "tatsvātantryāt svatantratvam aśnuvāno 'vabhāsate",
  "GSP30abhmal1u:2005": "so 'yaṃ mātṛsvarūpastho mantrādhveti vibhāvyate // 1.1014 //",
  "GSP30abhmal1u:2006": "pramārūpatayā so 'yaṃ varṇādhveti nirucyate",
  "GSP30abhmal1u:2007": "pramāṇarūpatām etya prayāty eṣa padādhvatām // 1.1015 //",
  "GSP30abhmal1u:2008": "pramāṇarūpatāveśam aparityajya meyatām",
  "GSP30abhmal1u:2009": "gacchan saṃkalpanayogāt kalādhvā mātṛsaṃgataḥ // 1.1016 //",
  "GSP30abhmal1u:2010": "śuddhe prameyatāyoge sa tattvādhveti gṛhyatām",
  "GSP30abhmal1u:2011": "tatsthaulyādhāratāyogād bhuvanādhveti varṇitaḥ // 1.1017 //",
  "GSP30abhmal1u:2012": "tathā hi cidvimarśena grastā vācyadaśā yadā",
  "GSP30abhmal1u:2013": "śivajñānakriyāyattamananatrāṇatatparā // 1.1018 //",
  "GSP30abhmal1u:2014": "aśeṣaśaktipaṭalīlīlālāmpaṭyapāṭavāt",
  "GSP30abhmal1u:2015": "mantrādhvā rabhasena drāk prāg udbhūtaḥ śivātmakaḥ // 1.1019 //",
  "GSP30abhmal1u:2016": "ucchalatsaṃvidāmātraviśrāntyāsvādayoginaḥ",
  "GSP30abhmal1u:2017": "sarvābhidhānasāmarthyād aniyantritaśaktayaḥ // 1.1020 //",
  "GSP30abhmal1u:2018": "sṛṣṭāḥ svātmasahotthārthadharāparyantavṛttayaḥ",
  "GSP30abhmal1u:2019": "svātmīye cidvilasite tāvato 'rthān nijātmani // 1.1021 //",
  "GSP30abhmal1u:2020": "āmṛśantaḥ pramārūpāṃ satyāṃ bibhrati saṃvidam",
  "GSP30abhmal1u:2021": "bālās tiryakpramātāro ye 'py asaṃketabhāginaḥ // 1.1022 //",
  "GSP30abhmal1u:2022": "te 'py akṛtrimasaṃskārasārām enāṃ svasaṃvidam",
  "GSP30abhmal1u:2023": "bhinnabhinnām upāśritya yānti citrāṃ pramātṛtām // 1.1023 //",
  "GSP30abhmal1u:2024": "asyām akṛtrimānantavarṇasaṃvidi rūḍhatām",
  "GSP30abhmal1u:2025": "saṃketā yānti cet te 'pi yānty asaṃketavṛttitām // 1.1024 //",
  "GSP30abhmal1u:2026": "anayā tu vinā sarve saṃketā bahuśaḥ kṛtāḥ",
  "GSP30abhmal1u:2027": "naiva cetasi viśrāntiṃ saṃketāntarayogataḥ // 1.1025 //",
  "GSP30abhmal1u:2028": "vrajeyur anavasthānān mūlakṣatikaratvataḥ",
  "GSP30abhmal1u:2029": "tatrāpi khalu saṃkete bālo vyutpādyatāṃ kutaḥ // 1.1026 //",
  "GSP30abhmal1u:2030": "tenānantas tv amāyīyo yo varṇagrāma īdṛśaḥ",
  "GSP30abhmal1u:2031": "sa cidvimarśasacivaḥ sadaiva pravijṛmbhate // 1.1027 //",
  "GSP30abhmal1u:2032": "tata eva ca māyīyā varṇāḥ sūtiṃ vitenire",
  "GSP30abhmal1u:2033": "teṣāṃ te khalv amāyīyā vīryam ity avadhāryate // 1.1028 //",
  "GSP30abhmal1u:2034": "tathā hi paravākyeṣu śruteṣv āvṛṇute nijā",
  "GSP30abhmal1u:2035": "pramā yasya jaḍo nāsau tatrārthe yāti mātṛtām // 1.1029 //",
  "GSP30abhmal1u:2036": "yasya tu svapramā bodhe praviśed bhedagarbhagā",
  "GSP30abhmal1u:2037": "māyīyavarṇapuñje sve sa pramātṛtvam ṛcchati // 1.1030 //",
  "GSP30abhmal1u:2038": "yathā yathā cākṛtakaṃ tadrūpam atiricyate",
  "GSP30abhmal1u:2039": "tathā tathā camatkāratāratamyaṃ prakalpyate // 1.1031 //",
  "GSP30abhmal1u:2040": "tadudrekamahattve tu pratibhātmani niṣṭhitāḥ",
  "GSP30abhmal1u:2041": "dhruvaṃ kavitvavaktṛtvaśālitāṃ yānti sarvataḥ // 1.1032 //",
  "GSP30abhmal1u:2042": "ata eva hi vāksiddhau varṇānāṃ samupāsyatā",
  "GSP30abhmal1u:2043": "teṣām eva tatas tena guptā guptena bhāṣitāḥ // 1.1033 //",
  "GSP30abhmal1u:2044": "tato yāvadvibhoḥ śaśvadviśrāntir yugapadbahūn",
  "GSP30abhmal1u:2045": "varṇān udṛṅkya bhogāṃśaparipūraṇasusthitān // 1.1034 //",
  "GSP30abhmal1u:2046": "tāvad eva padādhvāsau meyabhūmim upāśritaḥ",
  "GSP30abhmal1u:2047": "saṃsāramṛtasaṃketasaṃghāte prathamāṅkuraḥ // 1.1035 //",
  "GSP30abhmal1u:2048": "evaṃ prameyatā mātṛbhāvo mānatvam apy atha",
  "GSP30abhmal1u:2049": "ṣaṭtriṃśadātmanas tattvakalāpasyeti niścitam // 1.1036 //",
  "GSP30abhmal1u:2050": "tatra sarvaṃ vibhāty etat parameśitari dhruve",
  "GSP30abhmal1u:2051": "pratibimbasvarūpeṇa na tu bāhyatayā yataḥ // 1.1037 //",
  "GSP30abhmal1u:2052": "cidvyomny eva śive tattaddehādimatir īdṛśī",
  "GSP30abhmal1u:2053": "bhinnā saṃsāriṇāṃ bhāti rajjau sarpādikā yathā // 1.1038 //",
  "GSP30abhmal1u:2054": "yataḥ prāgdehamaraṇasiddhāntaḥ svapnagocaraḥ",
  "GSP30abhmal1u:2055": "dehāntarādir maraṇāt kīdṛg vā dehasaṃbhavaḥ // 1.1039 //",
  "GSP30abhmal1u:2056": "svapne tu pratibhāmātrasāmānyaprathanād balāt",
  "GSP30abhmal1u:2057": "viśeṣāḥ pratibhāsante na bhāvyante 'pi te tathā // 1.1040 //",
  "GSP30abhmal1u:2058": "sāligrāmopalāḥ kecic citrākṛtihṛdo yathā",
  "GSP30abhmal1u:2059": "tathā māyādibhūmyantalekhāś citrahṛdayaś citaḥ // 1.1041 //",
  "GSP30abhmal1u:2060": "nagarārṇavaśailādyās tadicchānuvidhāyinaḥ",
  "GSP30abhmal1u:2061": "na svayaṃ sadasadrūpakāraṇākaraṇātmakāḥ // 1.1042 //",
  "GSP30abhmal1u:2062": "ciraprarūḍhe niyame samucchedāt pravartanāt",
  "GSP30abhmal1u:2063": "arūḍhe 'pi svatantro 'yaṃ sthitaś cidvyomabhairavaḥ // 1.1043 //",
  "GSP30abhmal1u:2064": "ekacinmātrasaṃpūrṇabhairavābhedabhāgini",
  "GSP30abhmal1u:2065": "evam asmīty anāmarśo bhedako bhāvamaṇḍale // 1.1044 //",
  "GSP30abhmal1u:2066": "sarvapramāṇair no siddhaṃ svapne kartrantaraṃ yathā",
  "GSP30abhmal1u:2067": "svasaṃvidaḥ svatantrāyās tathā sargo 'pi budhyatām // 1.1045 //",
  "GSP30abhmal1u:2068": "cittacitrapurodyāne krīḍann evaṃ hi vetti yaḥ",
  "GSP30abhmal1u:2069": "aham eva sthito bhāvair bhūtaiś cinmātrakair iti // 1.1046 //",
  "GSP30abhmal1u:2070": "evaṃ jāto mṛto 'smīti janmamṛtyuvicitratāḥ",
  "GSP30abhmal1u:2071": "ajanmany amṛtau bhānti cittabhittau svakalpināḥ // 1.1047 //",
  "GSP30abhmal1u:2072": "parehasaṃvidāmātraṃ paralokehalokatā",
  "GSP30abhmal1u:2073": "kiṃtv akālakalāsaṃviddeśabhede 'py abhedinī // 1.1048 //",
  "GSP30abhmal1u:2074": "abhaviṣyad ayaṃ sargo mūrtaś cen na tu cinmayaḥ",
  "GSP30abhmal1u:2075": "tad avekṣyata tanmadhyāt kenaiko 'pi dharādharaḥ // 1.1049 //",
  "GSP30abhmal1u:2076": "bhūtatanmātravargāder ādhārādheyacarcane",
  "GSP30abhmal1u:2077": "ante saṃvinmayī śaktiḥ śivarūpaiva dhāriṇī // 1.1050 //",
  "GSP30abhmal1u:2078": "tasmāt pratītir evetthaṃ kartrī sā pratibhā śivaḥ",
  "GSP30abhmal1u:2079": "atra svātmani te tena śaktiḥ sādhārasaṃjñitā // 1.1051 //",
  "GSP30abhmal1u:2080": "sāṃkalpikaṃ nirādhāram api naiva pataty adhaḥ",
  "GSP30abhmal1u:2081": "svādhāraśaktau viśrānter viśvam itthaṃ vimṛśyatām // 1.1052 //",
  "GSP30abhmal1u:2082": "asyā ghanāham ityādirūḍher eva dharāditā",
  "GSP30abhmal1u:2083": "yāvad ante cidasmīti nirvṛttā bhairavātmatā // 1.1053 //",
  "GSP30abhmal1u:2084": "maṇāv indrāyudhe bhāsa iva nīlādayaḥ śive",
  "GSP30abhmal1u:2085": "paramārthata eṣāṃ tu nodayavyayayogitā // 1.1054 //",
  "GSP30abhmal1u:2086": "deśe kāle 'tra vā sṛṣṭir ity etad asamañjasam",
  "GSP30abhmal1u:2087": "cidātmano hi devasya sṛṣṭir dikkālayor api // 1.1055 //",
  "GSP30abhmal1u:2088": "jāgarābhimate sārdhahastatritayagocare",
  "GSP30abhmal1u:2089": "prahare ca pṛthaksvapnāś citradikkālamāninaḥ // 1.1056 //",
  "GSP30abhmal1u:2090": "ata eva kṣaṇaṃ nāma na kiṃcid api manmahe",
  "GSP30abhmal1u:2091": "kriyākṣaṇe 'pi hy ekasmin bahvyaḥ santi drutāḥ kriyāḥ // 1.1057 //",
  "GSP30abhmal1u:2092": "tena ye bhāvasaṃkocaṃ kṣaṇāntaṃ pratipedire",
  "GSP30abhmal1u:2093": "te nūnam anayā nālyā śūnyadṛṣṭyavalambinaḥ // 1.1058 //",
  "GSP30abhmal1u:2094": "tad ya eva sato bhāvāñ śūnyīkatuṃ tahtāsataḥ",
  "GSP30abhmal1u:2095": "sphuṭīkartuṃ svatantratvād īśaḥ sa parameśvaraḥ // 1.1059 //",
  "GSP30abhmal1u:2096": "tad itthaṃ parameśāno viśvarūpaḥ pragīyate",
  "GSP30abhmal1u:2097": "na tu bhinnasya kasyāpi dharāder upapannatā // 1.1060 //",
  "GSP30abhmal1u:2098": "uktaṃ caitat puraiveti na bhūyaḥ pravivicyate",
  "GSP30abhmal1u:2099": "bahubhiś cāpi bāhyārthadūṣaṇā pravyaracyata // 1.1061 //",
  "GSP30abhmal1u:2100": "nanv itthaṃ janmamaraṇe karmaṇaḥ phalayogitā",
  "GSP30abhmal1u:2101": "kathaṃ syāt kin nu pūrvoktaṃ citsvātantryaṃ suvisṛmtam // 1.1062 //",
  "GSP30abhmal1u:2102": "tathā hi citsvatantreyaṃ yathā bhāsayate tathā",
  "GSP30abhmal1u:2103": "satyaṃ bhāty akhilākāragarbhā sā ceti niścitam // 1.1063 //",
  "GSP30abhmal1u:2104": "ikṣau pratyaṇu mādhuryaṃ yathā sarvātmanā tathā",
  "GSP30abhmal1u:2105": "pratyekaparamāṇau hi sarvasṛṣṭimayī sthitiḥ // 1.1064 //",
  "GSP30abhmal1u:2106": "ajñātatattvamūlās tu vivadante 'tra ye budhāḥ",
  "GSP30abhmal1u:2107": "nūnaṃ nijamanorājyarakṣāyai te samudyatāḥ // 1.1065 //",
  "GSP30abhmal1u:2108": "prāṇe khe citi bāhye vā kutrāpīdam iti bhramaḥ",
  "GSP30abhmal1u:2109": "ajñatvāt tanniyatyutthasvātantryābhāvajṛmbhitaḥ // 1.1066 //",
  "GSP30abhmal1u:2110": "ataḥ svasaṃvidāmarśo janmatveneha bhāsate",
  "GSP30abhmal1u:2111": "purastāt tu na saṃvittiḥ svātantryocitarūpiṇī // 1.1067 //",
  "GSP30abhmal1u:2112": "prāktanī saṃvid eveha pūrvakarmeti bhāṣyate",
  "GSP30abhmal1u:2113": "tatsaṃvidbādhikā saṃvitkarmakṣayakarī tataḥ // 1.1068 //",
  "GSP30abhmal1u:2114": "akṛtaṃ ca yathā svapne mayā kṛtam iti sphuret",
  "GSP30abhmal1u:2115": "phaladā dṛśyate saiva vārtā jāgrati karmaṇaḥ // 1.1069 //",
  "GSP30abhmal1u:2116": "tathā ca prācyakarmaughaphalasaṃploṣaṇātmikā",
  "GSP30abhmal1u:2117": "yasyaikāpy uttarodeti saṃvit sa phalabhāṅ na hi // 1.1070 //",
  "GSP30abhmal1u:2118": "kiṃ cānyadbahusaṃvitsusphurattvādayaśo yaśaḥ",
  "GSP30abhmal1u:2119": "bhūyaḥphalavadākāśanadyambhaḥsiktabījavat // 1.1071 //",
  "GSP30abhmal1u:2120": "evam alpaphalaṃ karma svalpasaṃvedane sphurat",
  "GSP30abhmal1u:2121": "asphuran niṣphalaṃ tv eva nyāyaḥ so 'yaṃ svasaṃvidam // 1.1072 //",
  "GSP30abhmal1u:2122": "tatrāpy alpatvabhūyastve saṃvidāṃ ye prakalpite",
  "GSP30abhmal1u:2123": "te karmakartuḥ saṃvittirūḍhyā tadrūpabhāginī // 1.1073 //",
  "GSP30abhmal1u:2124": "yā ca (yasya) saṃvit svayaṃ tādṛkphalagarbhā na jāyate",
  "GSP30abhmal1u:2125": "nāpy anyaphalanirgrāhimātṛsaṃgatitas tathā // 1.1074 //",
  "GSP30abhmal1u:2126": "phalaveditur anyasya pramātur api saṃvidi",
  "GSP30abhmal1u:2127": "anyapramātṛsaṃkalpād yāvadante sa ko 'py alam // 1.1075 //",
  "GSP30abhmal1u:2128": "prabuddhaḥ sṛṣṭir akṣāyai sthitiśaktivijṛmbhakaḥ",
  "GSP30abhmal1u:2129": "vidāḥ sma saṃkocayati phalālambanakalpanāḥ // 1.1076 //",
  "GSP30abhmal1u:2130": "matsyād amatsyadṛṣṭyeyaṃ sṛṣṭir ity āśayena te",
  "GSP30abhmal1u:2131": "paropakāraṃ kartavyam upādikṣan purātanāḥ // 1.1077 //",
  "GSP30abhmal1u:2132": "evaṃ nāmopakāro 'yaṃ mṛtasyāpi pratanyate",
  "GSP30abhmal1u:2133": "piṇḍadānādinā bhūyo dīyate dehasaṃgamaḥ // 1.1078 //",
  "GSP30abhmal1u:2134": "varaṃ svātmani saṃkleśāḥ paraṃ mā pīḍayan tv iti",
  "GSP30abhmal1u:2135": "iti kalpitam etasya kṛcchrādes tapasaḥ phalam // 1.1079 //",
  "GSP30abhmal1u:2136": "laśunādāvabhakṣyatvam uktam ājñeya īdṛśī",
  "GSP30abhmal1u:2137": "akāraṇakam eveti gṛhṇantu kila jantavaḥ // 1.1080 //",
  "GSP30abhmal1u:2138": "tad evaṃ haṃsapakṣyādibhakṣyābhakṣyatvanirṇaye",
  "GSP30abhmal1u:2139": "yujyeta bhinnabuddhitvam anyathā nna kathaṃ cana // 1.1081 //",
  "GSP30abhmal1u:2140": "evaṃ dṛṣṭe 'py adṛṣṭe 'tha kalpitāṃśāṃśikākramāt",
  "GSP30abhmal1u:2141": "phalayogaḥ sa evādya rūḍhaḥ saṃvidbhuvi sthitaḥ // 1.1082 //",
  "GSP30abhmal1u:2142": "dehaḥ piṇḍāt pare loke nānyatheti sthitiḥ kṛtā",
  "GSP30abhmal1u:2143": "anyonyānanuṣaktatvaṃ jantūnāṃ dehabhṛd iti ? // 1.1083 //",
  "GSP30abhmal1u:2144": "tatsarvaśāstrapūgaiś ca śaṅkāśaṅkuḥ praropitāḥ",
  "GSP30abhmal1u:2145": "ajñacittadharārūḍhaḥ phalaparyantatāṃ gataḥ // 1.1084 //",
  "GSP30abhmal1u:2146": "asti me piṇḍado 'dyāhaṃ piṇḍadānakkramāt tathā",
  "GSP30abhmal1u:2147": "prapnobh/m(?)yavayavābhogaṃ pūrṇadeho 'smi susthitaḥ // 1.1085 //",
  "GSP30abhmal1u:2148": "adṛṣṭakriyayā putraśiṣyasvātmādikḷptayā",
  "GSP30abhmal1u:2149": "svargabhāgahamatyantamāttasaṃbhogasusthitaḥ // 1.1086 //",
  "GSP30abhmal1u:2150": "nāsti me piṇḍadaḥ kaś cit svayaṃ cāsmy atiduṣkṛtī",
  "GSP30abhmal1u:2151": "na me trātāsti kutrāpi patāmi narakārṇave // 1.1087 //",
  "GSP30abhmal1u:2152": "bhaviṣyati mama trātā kvāpi kāle kathaṃ cana",
  "GSP30abhmal1u:2153": "ityādiḥ saṃvidāṃ sphāras tathaiva phalati svayam // 1.1088 //",
  "GSP30abhmal1u:2154": "tasyās tu piṇḍakartrādir mābhūd atha yathā sphuret",
  "GSP30abhmal1u:2155": "sa tāvat tatphalaṃ bhuṅkte svasaṃkalpena kalpitam // 1.1089 //",
  "GSP30abhmal1u:2156": "śaṅkāvajrapralepāntardṛḍhabaddhāṃ tv imāṃ matim",
  "GSP30abhmal1u:2157": "bhairavānala evaikaḥ samūlaṃ pluṣyati kṣaṇāt // 1.1090 //",
  "GSP30abhmal1u:2158": "aśeṣacitracidgarbhasaṃsārasvapnasadmanaḥ",
  "GSP30abhmal1u:2159": "ploṣakaḥ śiva evāham ityullāsī hutāśanaḥ // 1.1091 //",
  "GSP30abhmal1u:2160": "tanmūḍhaḥ karmasaṃvitticitrībhūtacitis tathā",
  "GSP30abhmal1u:2161": "saṃkalpam eva saṃsāraṃ vicitram abhimanyate // 1.1092 //",
  "GSP30abhmal1u:2162": "ata eva mṛto bālo vāsanāntaravarjitaḥ",
  "GSP30abhmal1u:2163": "śiśur eva bhavet suptadṛḍhasaṃsāravāsanaḥ // 1.1093 //",
  "GSP30abhmal1u:2164": "tānyau tathā (?)",
  "GSP30abhmal1u:2165": "yāvadyauvanam abhyeti punas tadvāsanakramāt // 1.1094 //",
  "GSP30abhmal1u:2166": "saṃskārasaṃvidā tās tāḥ saṃsṛtīr abhimanyate",
  "GSP30abhmal1u:2167": "kaścij jaḍatvasaṃskārāj jaḍībhūto 'pi khānilaiḥ // 1.1095 //",
  "GSP30abhmal1u:2168": "saha bhūjalayogena yāti puṣpaphalātmatām",
  "GSP30abhmal1u:2169": "bhakṣito vīryarūpeṇa punar āyāti garbhatām // 1.1096 //",
  "GSP30abhmal1u:2170": "yāvad punaḥ punaś citrān saṃsārān abhimanyate",
  "GSP30abhmal1u:2171": "ekatraiva svasaṃskāravāsanāvāsitaḥ śivaḥ // 1.1097 //",
  "GSP30abhmal1u:2172": "bhuṅkte svarnarakādyāṃs tu bhogān svātantryakalpitān",
  "GSP30abhmal1u:2173": "kvacid bhūmimayī kvāpi jalātmā kvāpi miśritā // 1.1098 //",
  "GSP30abhmal1u:2174": "evaṃ bhuvanamayy eṣā saṃvid bhāti svarūpataḥ",
  "GSP30abhmal1u:2175": "dhriyate yatra tatraiva svasaṃskārāt sukhādikam // 1.1099 //",
  "GSP30abhmal1u:2176": "vetty anyena na dṛśyas tu sa tv anyān veda cānyathā",
  "GSP30abhmal1u:2177": "na deśaḥ paramārthena na ca kālo 'sti kaś cana // 1.1100 //",
  "GSP30abhmal1u:2178": "bhedavāde hi gaganadeśāt sarvaikadeśatā",
  "GSP30abhmal1u:2179": "upādher eva deśād bhiddeśasyāpy upādher bhidā // 1.1101 //",
  "GSP30abhmal1u:2180": "ity anyonyasamāśrityā deśabhedo na kaś cana",
  "GSP30abhmal1u:2181": "svarūpabheda evāto bhedakatve susaṃgataḥ // 1.1102 //",
  "GSP30abhmal1u:2182": "sa ca nāsti prakāśaikasvarūpeṣv iti sādhitam",
  "GSP30abhmal1u:2183": "enayaiva parāmarśadṛśā ye parivarjitāḥ // 1.1103 //",
  "GSP30abhmal1u:2184": "te śaṅkākāriśāstraughaśaṅkitās tanmayīkṛtāḥ",
  "GSP30abhmal1u:2185": "svasvapnanirmitānantajaḍajantuvikalpitaiḥ // 1.1104 //",
  "GSP30abhmal1u:2186": "śāstrābhāsair vṛthā śaṅkāṃ grāhyante bodhavarjitāḥ",
  "GSP30abhmal1u:2187": "yathā prabuddhyante saṃvin nibhṛtāpi ciraṃ sthitā // 1.1105 //",
  "GSP30abhmal1u:2188": "tathāpi phalatīty evaṃ prāyaś cittādikalpitaiḥ",
  "GSP30abhmal1u:2189": "evam ābhāsanānātvasvātantryaiśvaryaśālinā // 1.1106 //",
  "GSP30abhmal1u:2190": "kḷptaṃ yad eva tat tasya yāti tanvādirūpatām",
  "GSP30abhmal1u:2191": "viparyayābhāsayoge śītādyābhāsadūṣite // 1.1107 //",
  "GSP30abhmal1u:2192": "nāḍyādāv atha saṃkocasphoṭaghātādipīḍite",
  "GSP30abhmal1u:2193": "dehabhastrāmahāyantravātacakre 'nyathāgate // 1.1108 //",
  "GSP30abhmal1u:2194": "prāṇo vighaṭate tena jaḍābhāsaṃ kalevaram",
  "GSP30abhmal1u:2195": "yasmin yāty adhikāre vā jāte prāg vāsanākramāt // 1.1109 //",
  "GSP30abhmal1u:2196": "tatraiva kalpayed bhogaṃ paralokābhidhānakam",
  "GSP30abhmal1u:2197": "pāṣāṇatāṃ vā vetty eṣa punar vā pratibudhyate // 1.1110 //",
  "GSP30abhmal1u:2198": "paro 'yaṃ loka iti ca rūḍhyāsya paralokitā",
  "GSP30abhmal1u:2199": "svargamokṣādi yasyeha yathārūḍhaṃ ca cetasi // 1.1111 //",
  "GSP30abhmal1u:2200": "tathaivāsya bahir bhāti tatas tatrāpi citratā",
  "GSP30abhmal1u:2201": "bandho mokṣaḥ sukhaṃ svargo duḥkhaṃ jaḍamayī sthitiḥ // 1.1112 //",
  "GSP30abhmal1u:2202": "saṃvid eva svatantretthaṃ śivarūpatā virājate",
  "GSP30abhmal1u:2203": "bhūyo 'vayavayuktasya yathā tāvaty ahaṃsthitiḥ // 1.1113 //",
  "GSP30abhmal1u:2204": "tathā viśvātmake rūpe bhairavasyāpy ahaṃsthitiḥ",
  "GSP30abhmal1u:2205": "śiśuḥ śūnye 'pi vetālaṃ vetti satyārthakāriṇam // 1.1114 //",
  "GSP30abhmal1u:2206": "dhyeyapūjyādivaicitryam ittham arthakriyākaram",
  "GSP30abhmal1u:2207": "mūrto bhinnaḥ samāhūto hitvā bhogān nijān kṣaṇāt // 1.1115 //",
  "GSP30abhmal1u:2208": "deva etīti vārtaiṣā vacaneṣv eva śobhate",
  "GSP30abhmal1u:2209": "amūrtādisvarūpatvaṃ sarvam etat tu yujyate // 1.1116 //",
  "GSP30abhmal1u:2210": "ātmaiva hi tathābhūtas tathā bhāty eva bhedataḥ",
  "GSP30abhmal1u:2211": "evaṃ svabhāva evaiṣa saṃvido yaḥ sa eva tu // 1.1117 //",
  "GSP30abhmal1u:2212": "bhedagrastatayā kārmo malaḥ śāstre nirūpyate",
  "GSP30abhmal1u:2213": "dīkṣādikarmayoge tu na malatvaṃ pratāyate // 1.1118 //",
  "GSP30abhmal1u:2214": "sa hi bhedamayāśeṣasaṃsāradahanavrataḥ",
  "GSP30abhmal1u:2215": "dīkṣā ca vastutas tādṛksatyasaṃvitsvarūpiṇī // 1.1119 //",
  "GSP30abhmal1u:2216": "evaṃ yo veda tattvenety uktaṃ cānuttare naye",
  "GSP30abhmal1u:2217": "evaṃ vijñānayoge hi śamite bhedagocare // 1.1120 //",
  "GSP30abhmal1u:2218": "ātmaiva śiva evaikaḥ ko bandhaḥ kā ca muktatā",
  "GSP30abhmal1u:2219": "etaddīkṣāmahāsaṃvidpraveśāya tu bhaṇyate // 1.1121 //",
  "GSP30abhmal1u:2220": "kriyāsvabhāvadīkṣāsau karmādimalahānaye",
  "GSP30abhmal1u:2221": "svabhāvakḷptaniyatibalākṣipteṣu karmasu // 1.1122 //",
  "GSP30abhmal1u:2222": "bhogo 'sya yugapadyasmāt kriyate mantraśaktitaḥ",
  "GSP30abhmal1u:2223": "tathā hi prāṇagā deśakalākālādhvaniścayāḥ // 1.1123 //",
  "GSP30abhmal1u:2224": "jātayo 'sya pratāyante dharaṇyādiśivāntataḥ",
  "GSP30abhmal1u:2225": "tatraiva janmasaṃbhogādhikāralayabhājanam // 1.1124 //",
  "GSP30abhmal1u:2226": "vidhāyotkṛṣyate tasmād anyatra ca vidhīyate",
  "GSP30abhmal1u:2227": "itthaṃ guror niścitasaṃvidātma-",
  "GSP30abhmal1u:2228": "rūḍheś ca śiṣyasya paraspareṇa",
  "GSP30abhmal1u:2229": "niṣkarmacetor acitaiva dīkṣā",
  "GSP30abhmal1u:2230": "prākkarmaśaktīr akhilā ruṇaddhi // 1.1125 //",
  "GSP30abhmal1u:2231": "tatrāpi taṇḍulatilājyacaruprabandha",
  "GSP30abhmal1u:2232": "ityādi śaivaniyatipratibhārakḷptam",
  "GSP30abhmal1u:2233": "tāvaty api sphuṭapade na niśāprapañco",
  "GSP30abhmal1u:2234": "nirmūlatām upagato 'pi vibhedavṛtteḥ // 1.1126 //",
  "GSP30abhmal1u:2235": "bhede 'pi kiṃtv eṣa punar bhaviṣya-",
  "GSP30abhmal1u:2236": "saṃsārakārisukṛtādivighātahetuḥ",
  "GSP30abhmal1u:2237": "śuddhas tatas tad ata eva hi tattvajālaṃ",
  "GSP30abhmal1u:2238": "śuddhetarasthititayā nikhilaṃ dvidhaiva // 1.1127 //",
  "GSP30abhmal1u:2239": "śuddhaṃ triśaktikhacitaṃ nanu yāmalaṃ ca",
  "GSP30abhmal1u:2240": "bhāty eva tena bahudhaiṣa kṛtaḥ kriyāyāḥ",
  "GSP30abhmal1u:2241": "vyāpārakalpanāvaśān niyatiprapañcaḥ",
  "GSP30abhmal1u:2242": "svalpetaratvakṛtatādṛśabhogayogaḥ // 1.1128 //",
  "GSP30abhmal1u:2243": "mudrāmaṇḍalasaṃghātaḥ samantratantracarcitaḥ",
  "GSP30abhmal1u:2244": "yatra yogādikaṃ sarvaṃ phaladānāya kalpate // 1.1129 //",
  "GSP30abhmal1u:2245": "nirvṛtiphalasaṃprāptikāṅkṣāsaṃkocasusthitāḥ",
  "GSP30abhmal1u:2246": "anavacchinnatām eva phalatvenātra manvate // 1.1130 //",
  "GSP30abhmal1u:2247": "na hy anantānav/yacchede kāpi yāgādikalpanā",
  "GSP30abhmal1u:2248": "anavacchinnavāñchā // 1.1131 //",
  "GSP30abhmal1u:2249": "tatsarvottīrṇadṛṣṭayaḥ",
  "GSP30abhmal1u:2250": "tathāpi vidite hy arthe paramādvayasundare // 1.1132 //",
  "GSP30abhmal1u:2251": "saṃvitsvabhāvasvātantryāt keṣāṃcit phalakāmatā",
  "GSP30abhmal1u:2252": "tāny evoddiśya tat sarvaṃ pūraṇāya dharāditaḥ // 1.1133 //",
  "GSP30abhmal1u:2253": "śivāntaṃ bahudhā bhedair dhāraṇāgrantha ucyate",
  "GSP30abhmal1u:2254": "iha hi nānyanayeṣv iva kiñcana",
  "GSP30abhmal1u:2255": "sphuritam asti na yat kila satyataḥ",
  "GSP30abhmal1u:2256": "tad iha satyapade sthitibhāgināṃ",
  "GSP30abhmal1u:2257": "kim iva heyapade nipatiṣyati // 1.1134 //",
  "GSP30abhmal1u:2258": "itthaṃ saptadaśādhikāracaramaṃ tattvaṃ yad ābhāsate",
  "GSP30abhmal1u:2259": "tan nirṇītam anuttaraṃ śivapadaṃ saṃprāptikāmān prati",
  "GSP30abhmal1u:2260": "etat sarvam ihoditaṃ ca jagadānande vipakṣātmakaṃ",
  "GSP30abhmal1u:2261": "bhedaprāṇatayā yato 'tra nikhilo 'py eṣa prapañcaḥ sthitaḥ // 1.1135 //"
}