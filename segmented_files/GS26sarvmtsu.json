{
  "GS26sarvmtsu:0": "[page 001]",
  "GS26sarvmtsu:1": "sarvamatasaṃgrahaḥ /",
  "GS26sarvmtsu:2": "pramāṇanirūpaṇam /",
  "GS26sarvmtsu:3": "iha samyaganubhavaḥ pramāṇam /",
  "GS26sarvmtsu:4": "samyagrahaṇaṃ saṃśayaviparyayāpohārtham /",
  "GS26sarvmtsu:5": "tatrānavadhāraṇajñānaṃ saṃśayaḥ /",
  "GS26sarvmtsu:6": "yathā sthāṇurvā puruṣo vāyamityādi /",
  "GS26sarvmtsu:7": "mithyādhyavasāyo viparyayaḥ /",
  "GS26sarvmtsu:8": "yathā dvau candramasāvityādi /",
  "GS26sarvmtsu:9": "smṛtivyavacchedārthamanubhavagrahaṇam /",
  "GS26sarvmtsu:10": "saṃskāramātrajaṃ jñānaṃ smṛtiḥ /",
  "GS26sarvmtsu:11": "yathā sā me mātetyādi /",
  "GS26sarvmtsu:12": "prācīnānubhavavāsanā saṃskāraḥ /",
  "GS26sarvmtsu:13": "sa ca sadṛśavastusandarśanodbuddhaḥ smṛtihetuḥ /",
  "GS26sarvmtsu:14": "kathaṃ punaranubhavagrahaṇena smṛtivyavacchedaḥ,",
  "GS26sarvmtsu:15": "smṛtyanyajñānasyānubhavatvāt /",
  "GS26sarvmtsu:16": "yathāhuḥ- 'anubhūtiḥ pramāṇaṃ sā smṛteranye'ti /",
  "GS26sarvmtsu:17": "saṃskāramātrajamiti mātracā pratyabhijñā vyāvartitā /",
  "GS26sarvmtsu:18": "saṃskārasamprayogābhyāṃ jāyamānaṃ jñānaṃ pratyabhijñā /",
  "GS26sarvmtsu:19": "yathā sa evāyaṃ ghaṭa iti /",
  "GS26sarvmtsu:20": "nanvanubhavasyaiva pramāpātve kuta āgamādiṣu pramāṇatvavyavahāraḥ /",
  "GS26sarvmtsu:21": "pramāṇajanakatvādeveti brūmaḥ /",
  "GS26sarvmtsu:22": "taduktaṃ śrībhagavatpādaiḥ-''atra brahmavidyopeniṣacchabdavācyā /",
  "GS26sarvmtsu:23": "tatparāṇāṃ sahetoḥ saṃsārasyātyantāvasādanāt /",
  "GS26sarvmtsu:24": "upanipūrvasya sadestadarthatvāt /",
  "GS26sarvmtsu:25": "tādarthyād grantho 'pyupaniṣaducyate iti /",
  "GS26sarvmtsu:26": "tacca pramāṇamaṣṭavidhaṃ pratyakṣamanumānamāgama upamānamarthāpattirabhāvaḥ sambhava aitihyamiti //",
  "GS26sarvmtsu:27": "[page 002]",
  "GS26sarvmtsu:28": "pratyakṣanirūpaṇam /",
  "GS26sarvmtsu:29": "tatra samyagaparokṣānubhavaḥ pratyakṣam /",
  "GS26sarvmtsu:30": "tad dvividhaṃ savikalpakaṃ nirvikalpakaṃ ceti /",
  "GS26sarvmtsu:31": "tatra saṃjñādiviśiṣṭārthaviṣayasavikalpakaṃ,",
  "GS26sarvmtsu:32": "yathā ghaṭo 'yamiti /",
  "GS26sarvmtsu:33": "tadanulikhitārthaviṣayakaṃ nirvikalpakaṃ,",
  "GS26sarvmtsu:34": "yathedamiti vastumātrānubhavaḥ /",
  "GS26sarvmtsu:35": "tat punardvividhaṃ yogipratyakṣamayogipratyakṣaṃ ceti /",
  "GS26sarvmtsu:36": "tatrendriyasannikṛṣṭārthaviṣayamayogipratyakṣam /",
  "GS26sarvmtsu:37": "dvividhāni cendriyāṇi bāhyābhyantarabhedāt /",
  "GS26sarvmtsu:38": "bāhyāni śrotratvakcakṣurjihvāghrāṇākhyāni pañca jñānendriyāṇi /",
  "GS26sarvmtsu:39": "āntaraṇi manobuddhyahaṅkāracittākhyāni /",
  "GS26sarvmtsu:40": "arthāśca bāhyābhyantarabhedena dvividhāḥ /",
  "GS26sarvmtsu:41": "bāhyāḥ śabdādaya ākāśādayaśca /",
  "GS26sarvmtsu:42": "āntarāḥ sukhādayo buddhyādayaśca /",
  "GS26sarvmtsu:43": "indriyārthasannikarṣastu pañcavidhaḥ saṃyogaḥ saṃyuktasamavāyaḥ saṃyuktasamavetasamavāyaḥ samavāyaḥ samavetasamavāyaśceti /",
  "GS26sarvmtsu:44": "ṣaṣṭho 'pi tādātmyalakṣaṇaḥ sambandhaḥ /",
  "GS26sarvmtsu:45": "so 'yaṃ buddhyātmaniṣṭhaḥ /",
  "GS26sarvmtsu:46": "na ca jaḍājaḍayostayostādātmyānupapattiḥ /",
  "GS26sarvmtsu:47": "kāṣṭhadahananyāyena tadupapatteḥ /",
  "GS26sarvmtsu:48": "tatsambandhasya māyīyatvena durghaṭatāyā bhūṣaṇatvācca /",
  "GS26sarvmtsu:49": "tenā(ya)mahamasmīti pratyaya utpadyate /",
  "GS26sarvmtsu:50": "tatrānidamaṃśa ātmā svato bhāsate,",
  "GS26sarvmtsu:51": "cidekarasatvāt /",
  "GS26sarvmtsu:52": "idamaṃśo buddhirātmasaṃvitsambhedātvabhāsate,",
  "GS26sarvmtsu:53": "acitsyabhāvatvāt /",
  "GS26sarvmtsu:54": "[page 003]",
  "GS26sarvmtsu:55": "na cāhamityātmaiva bhāti na buddhirapīti yuktam /",
  "GS26sarvmtsu:56": "tasya svaprakāśatvenāhampratyayaviṣayatvāyogāt suṣuptimūrchāmaraṇādiṣvahampratyayaviṣaye 'pyātmano bhāsamānatvācca /",
  "GS26sarvmtsu:57": "na(ca) buddhireva bhāsata iti yuktam /",
  "GS26sarvmtsu:58": "tasyā jaḍatvenātmasaṃbhedaṃ vinā bhānānupapatteḥ /",
  "GS26sarvmtsu:59": "tasmādahamityanyonyatādātmyena buddhyātmānau bhāsete ityāstheyam /",
  "GS26sarvmtsu:60": "ātmatādātmyavatyāṃ buddhau samavetatvāt sukhādīnāṃ grahyā sukhyahamityādi /",
  "GS26sarvmtsu:61": "ātmatejonuviddhabuddhimaccakṣusaṃyogād ghaṭādidravyagrahaṇam /",
  "GS26sarvmtsu:62": "tathāvidhacakṣuḥsaṃyuktasamavāyāt tadgatarūpādigrahaṇaṃ,",
  "GS26sarvmtsu:63": "yathā śuklo mahānayaṃ ghaṭa iti /",
  "GS26sarvmtsu:64": "tathāvidhacakṣuḥsaṃyuktasamavetasamavāyād ghaṭarū(patvā ?pā)",
  "GS26sarvmtsu:65": "distharūpatvādisāmānyagrahaṇam /",
  "GS26sarvmtsu:66": "ātmābhinnabuddhimacchrotrasamavāyācchabdagrahaṇam /",
  "GS26sarvmtsu:67": "tathāvidhaśrotrasamavetasamavāyācchabdatvādisāmānyagrahaṇaṃ ,",
  "GS26sarvmtsu:68": "yathā saśabdamidaṃ girigahvaramiti /",
  "GS26sarvmtsu:69": "evaṃ cakṣuṣaiva rūpajñānam /",
  "GS26sarvmtsu:70": "śrotreṇaiva śabdajñānam /",
  "GS26sarvmtsu:71": "tvacaiva sparśajñānam /",
  "GS26sarvmtsu:72": "rasanenaiva rasajñānam /",
  "GS26sarvmtsu:73": "ghrāṇenaiva gandhajñānam /",
  "GS26sarvmtsu:74": "antaḥkaraṇenaiva sukhādijñānam /",
  "GS26sarvmtsu:75": "tacca manorūpamarthapratibhāsamātrasādhanam /",
  "GS26sarvmtsu:76": "buddhirūpaṃ tanniścayasādhanam /",
  "GS26sarvmtsu:77": "ahaṅkārarūpaṃ tasyātmanyāropahetuḥ /",
  "GS26sarvmtsu:78": "cittarūpamanusandhānasādhanam /",
  "GS26sarvmtsu:79": "yathā ghaṭo 'yaṃ,",
  "GS26sarvmtsu:80": "dhaṭa evāyaṃ,",
  "GS26sarvmtsu:81": "ghaṭamahaṃ jānāmi,",
  "GS26sarvmtsu:82": "jñāto mayā ghaṭa iti ca /",
  "GS26sarvmtsu:83": "yadā rūpasya cakṣuṣaiva grahaṇaṃ,",
  "GS26sarvmtsu:84": "tadādhārasya dravyasyāpi tenaiva grahaṇam /",
  "GS26sarvmtsu:85": "evamanyānyapi /",
  "GS26sarvmtsu:86": "śabdāśrayasya tu vyomno manasaiva /",
  "GS26sarvmtsu:87": "[page 004]",
  "GS26sarvmtsu:88": "tattaddravyaguṇasamavāyasyendriyasaṃsṛṣṭaiḥ svasambandhabhiḥ saha viśeṣaṇaviśeṣyabhāvād grahaṇam /",
  "GS26sarvmtsu:89": "yathā ghaṭe rūpasamavāyaḥ rūpasamavāyavān ghaṭa iti /",
  "GS26sarvmtsu:90": "lokālokatattvasākṣājjñānaṃ yogipratyakṣam /",
  "GS26sarvmtsu:91": "tatra samādhidaśāyāṃ cirakālanirantarābhyastabhaktijñānayogānubhāvapariśodhitatimirapaṭalena manaścakṣuṣaivāhaṃ brahmāsmītyalaukikasyātmatattvasyaiva grahaṇam /",
  "GS26sarvmtsu:92": "vyavahāradaśāyāṃ bhoktṛbhogyabhojayitrātmakasya lokālokatattvasya yogaparibhāvitamanaḥsanāthena śāstracakṣuṣā grahaṇam //",
  "GS26sarvmtsu:93": "anumānanirūpaṇam /",
  "GS26sarvmtsu:94": "avinābhāvena samyak parokṣānubhavo 'numānam /",
  "GS26sarvmtsu:95": "yathā vyāpyadhūmādinā vyāpakāgnyādijñānam /",
  "GS26sarvmtsu:96": "svabhāvataḥ sādhyena sādhanasya vyāptiravinābhāvaḥ /",
  "GS26sarvmtsu:97": "sa dvividhaḥ,",
  "GS26sarvmtsu:98": "anvayavyatirekabhedāt /",
  "GS26sarvmtsu:99": "tatra sādhyasāmānyena sādhanasāmānyasya vyāptiranvayaḥ /",
  "GS26sarvmtsu:100": "yatra yatra dhūmastatra tatrāgniriti /",
  "GS26sarvmtsu:101": "sādhanasāmānyābhāvena sādhyasāmānyābhāvasya vyāptirvyatirekaḥ yatra yatra agnirnāsti tatra tatra dhūmo 'pi nāstīti /",
  "GS26sarvmtsu:102": "bāṣpadhūmādinā agnyādyanumānavyavacchedārthaṃ samyaggrahaṇam /",
  "GS26sarvmtsu:103": "pratyakṣavyavacchedārthaṃ parokṣagrahaṇam /",
  "GS26sarvmtsu:104": "āgamavyavacchedārthamavinābhāvagrahaṇam /",
  "GS26sarvmtsu:105": "tacca dvividhaṃ svārthānumānaṃ parārthānumānaṃ ceti /",
  "GS26sarvmtsu:106": "paropadeśānapekṣaṃ svārtham /",
  "GS26sarvmtsu:107": "tadapekṣaṃ parārtham /",
  "GS26sarvmtsu:108": "paropadeśastu tryavayavaṃ vākyam /",
  "GS26sarvmtsu:109": "pratijñāhetūdāharaṇāni vā udāharaṇopanayanigamanāni vāvayavāḥ /",
  "GS26sarvmtsu:110": "[page 005]",
  "GS26sarvmtsu:111": "tatra (vativi?",
  "GS26sarvmtsu:112": "sādhyavattayā)",
  "GS26sarvmtsu:113": "pakṣavacanaṃ pratijñā /",
  "GS26sarvmtsu:114": "yathāgnimānayaṃ parvata iti /",
  "GS26sarvmtsu:115": "liṅgavacanaṃ hetuḥ /",
  "GS26sarvmtsu:116": "yathā dhūmavattvāditi /",
  "GS26sarvmtsu:117": "samyagdṛṣṭābhidhānamudāharaṇam /",
  "GS26sarvmtsu:118": "yo yo dhūmavān sa so 'gnimān yathā mahānasa iti,",
  "GS26sarvmtsu:119": "yo 'gnimān na bhavati sa dhūmavānapi na bhavati yathā jalāśaya iti vā /",
  "GS26sarvmtsu:120": "dṛṣṭānte prasiddhāvinābhāvasya sādhanasādhyasya dṛṣṭāntopamānena pakṣe vyāptivyāpakavacanamupanayaḥ? /",
  "GS26sarvmtsu:121": "tathācāyaṃ dhūmavāniti,",
  "GS26sarvmtsu:122": "na tathāyaṃ dhūmavān na bhavatīti vā /",
  "GS26sarvmtsu:123": "sahetukaṃ pratijñāyāḥ punarvacanaṃ nigamanam /",
  "GS26sarvmtsu:124": "tasmādagnimāniti,",
  "GS26sarvmtsu:125": "tasmādagnimān na bhavatīti neti vā /",
  "GS26sarvmtsu:126": "tat punastrividham anvayavyatirekikevalānvayikevalavyatirekibhedāt /",
  "GS26sarvmtsu:127": "tatra pañcarūpamanvayavyatireki /",
  "GS26sarvmtsu:128": "rūpāṇi tu pakṣadharmatvaṃ sapakṣe sattvaṃ vipakṣād vyāvṛtti(ma ?ra)",
  "GS26sarvmtsu:129": "bādhitaviṣayatvamasatpratipakṣatvaṃ ceti /",
  "GS26sarvmtsu:130": "sādhyadharmaviśiṣṭo dharmī pakṣaḥ /",
  "GS26sarvmtsu:131": "tatra vyāpyavṛttitvaṃ hetoḥ pakṣadharmatvam /",
  "GS26sarvmtsu:132": "sādhyasajātīyadharmā dharmī(viva ?pakṣaḥ /",
  "GS26sarvmtsu:133": "tatra sarvatra ekadeśe vā vṛttiḥ sapakṣe sattvam /",
  "GS26sarvmtsu:134": "sādhyavijātīyadharmā dharmī vipakṣaḥ /",
  "GS26sarvmtsu:135": "tatra sarvatra hetoravṛttirvipakṣād vyāvṛttiḥ /",
  "GS26sarvmtsu:136": "pramāṇāvirodhini pratijñāte 'rthe hetorvṛttirabādhitaviṣayatvam /",
  "GS26sarvmtsu:137": "pratiyogiśūnyatvamasatpratipakṣatvamiti /",
  "GS26sarvmtsu:138": "[page 006]",
  "GS26sarvmtsu:139": "anvayavyatirekyanumānaṃ tu hetusādhyayoranvayavyāptimad vyatirekavyāptimacca bhavatīti pañcarūpamucyate /",
  "GS26sarvmtsu:140": "tad yathā-vimataṃ mithyā dṛśyatvād,",
  "GS26sarvmtsu:141": "yad yad dṛśyaṃ tattanmithyā yathā gandharvanagarādi /",
  "GS26sarvmtsu:142": "yatre mithyā tatra dṛśyaṃ,",
  "GS26sarvmtsu:143": "yathātmeti /",
  "GS26sarvmtsu:144": "kevalānvayi catūrūpam /",
  "GS26sarvmtsu:145": "avidyamānavipakṣatvena vipakṣād vyāvṛttyabhāvād,",
  "GS26sarvmtsu:146": "tatsattve kevalānvayitvāsiddheḥ /",
  "GS26sarvmtsu:147": "tad yathā-vimataṃ sakartṛkaṃ kāryatvād,",
  "GS26sarvmtsu:148": "yad yad kāryaṃ tat tat sakartṛkaṃ yathā ghaṭa iti /",
  "GS26sarvmtsu:149": "kevalavyatirekyapi catūrūpam /",
  "GS26sarvmtsu:150": "avidyamānasapakṣatvena sapakṣe sattvābhāvāt /",
  "GS26sarvmtsu:151": "yathā-sarvaṃ kāryaṃ sarvavitkartṛpūrvakaṃ kāryatvāt /",
  "GS26sarvmtsu:152": "yat sarvavitkartṛpūrvakaṃ na bhavati tat kāryamapi na bhavati yathātmeti /",
  "GS26sarvmtsu:153": "eṣu cānumāneṣu pratijñāhetūdāharaṇadoṣāḥ pariharaṇīyāḥ /",
  "GS26sarvmtsu:154": "pramāṇāntarādhigatārthatvaṃ tadbādhitārthatvaṃ vyarthaviśeṣaṇatvaṃ vyarthaviśeṣyatvaṃ ca pratijñādoṣāḥ /",
  "GS26sarvmtsu:155": "yathā-agnirdāhakaḥ anuṣṇo 'gniḥ ayaṃ mahīdharaḥ piṅgalāgnimān vimataṃ jaganmithyeti /",
  "GS26sarvmtsu:156": "(asiddhatvaṃ viruddhatvaṃ hīnatvaṃ?)",
  "GS26sarvmtsu:157": "tadevaṃ pratijñādyudāharaṇāntaistadādinigamanābtairvā tribhiravayavairyuktaṃ paropadeśakṣamamanumānam /",
  "GS26sarvmtsu:158": "tacca vyāptibhedāt tridhā bhinnamiti siddham //",
  "GS26sarvmtsu:159": "āgamanirūpaṇam /",
  "GS26sarvmtsu:160": "śabdavijñānāt samyagasannikṛṣṭārthānubhava āgamaḥ /",
  "GS26sarvmtsu:161": "pratyakṣavyavacchedārthamasannikṛṣṭetyuktam /",
  "GS26sarvmtsu:162": "vipralambhakadākyīyajñānavyavacchedārthaṃ samyagiti /",
  "GS26sarvmtsu:163": "[page 007]",
  "GS26sarvmtsu:164": "anumānavyavacchedārthaṃ śabdavijñānāditi /",
  "GS26sarvmtsu:165": "viṣaṃ piba ākāśaṃ bhakṣayetyādivyavacchedāyārtheti /",
  "GS26sarvmtsu:166": "yathāhuḥ-",
  "GS26sarvmtsu:167": "“śabdavijñānajā yārthe 'sannikṛṣṭe suniścitā /",
  "GS26sarvmtsu:168": "buddhistacchābdamānaṃ hi saṅgirante vipaścitaḥ” //",
  "GS26sarvmtsu:169": "iti /",
  "GS26sarvmtsu:170": "sa āgamo dvividhaḥ pauruṣeyāpauruṣeyabhedāt /",
  "GS26sarvmtsu:171": "apauruṣeyo vedaścaturvidhaḥ ṛgyajuḥsāmātharvabhedāt /",
  "GS26sarvmtsu:172": "ṣaṭ ca teṣāmaṅgāni śīkṣāvyākaraṇaniruktacchandojyotiḥkalpabhedāt /",
  "GS26sarvmtsu:173": "pauruṣeyastrividhaḥ pañcamavedopavedasmṛtibhedāt /",
  "GS26sarvmtsu:174": "tatra pañcamaveda itihāsapurāṇabhedena dvividhaḥ /",
  "GS26sarvmtsu:175": "itihāso mahābhāratātmā /",
  "GS26sarvmtsu:176": "purāṇānyaṣṭādaśavidhāni /",
  "GS26sarvmtsu:177": "tathāca vāyavīye-",
  "GS26sarvmtsu:178": "“daśadhā cāṣṭadhā caitat purāṇamupadiśyate /",
  "GS26sarvmtsu:179": "brāhmaṃ pādmaṃ vaiṣṇavaṃ ca śaivaṃ bhāgavataṃ tathā //",
  "GS26sarvmtsu:180": "bhaviṣyad nāradīyaṃ ca mārkaṇḍeyamataḥ param /",
  "GS26sarvmtsu:181": "āgneyaṃ brahmavaivarttaṃ laiṅgaṃ vārāhameva ca //",
  "GS26sarvmtsu:182": "skāndaṃ ca vāmanaṃ caiva kaurmaṃ mātsyaṃ ca gāruḍam /",
  "GS26sarvmtsu:183": "brahmāṇḍaṃ ceti puṇyo 'yaṃ purāṇānāmanukramaḥ” //",
  "GS26sarvmtsu:184": "iti /",
  "GS26sarvmtsu:185": "upavedaścaturvidhaḥ āyurvedadhanurvedārthavedagāndharvavedabhedāt /",
  "GS26sarvmtsu:186": "manvādipraṇītāni varṇāśramadharmaśāstrāṇi smṛtayaḥ /",
  "GS26sarvmtsu:187": "manvatriviṣṇuhārītā yājñavalkyośanāṅgirāḥ /",
  "GS26sarvmtsu:188": "yamāpastambasaṃvarttāḥ kātyāyanabṛhaspatī //",
  "GS26sarvmtsu:189": "[page 008]",
  "GS26sarvmtsu:190": "parāśaravyāsaśaṅkhalikhitā dakṣagautamau /",
  "GS26sarvmtsu:191": "śātātapo vasiṣṭhaśca dharmaśāstrapravarttakāḥ //",
  "GS26sarvmtsu:192": "yaḥ punarṛgādilakṣaṇaścaturvidho vedaḥ,",
  "GS26sarvmtsu:193": "sa pūrvottarakāṇḍātmanā pratyekaṃ dvividhaḥ dharmabrahmaviṣayabhedāt /",
  "GS26sarvmtsu:194": "evaṃ pañcamavedo 'pi,",
  "GS26sarvmtsu:195": "tadvyākhyānarūpatvāt /",
  "GS26sarvmtsu:196": "yathoktaṃ vāyavīye-",
  "GS26sarvmtsu:197": "“yo vidyāccaturo vedān sāṅgopaniṣadān dvijaḥ /",
  "GS26sarvmtsu:198": "na cet purāṇaṃ saṃvidyānnaiva sa syād vicakṣaṇaḥ //",
  "GS26sarvmtsu:199": "itihāsapurāṇābhyāṃ vedaṃ samupabṛṃhayet /",
  "GS26sarvmtsu:200": "bibhetyalpaśrutāda vedo māmayaṃ pratariṣyati” //",
  "GS26sarvmtsu:201": "iti /",
  "GS26sarvmtsu:202": "tatra dharmasya śubhakarmasaṃskārākārasyānātmatve(pi?)",
  "GS26sarvmtsu:203": "na rūparahitatvena cakṣurādyagrāhyatvādasannikṛṣṭatvam /",
  "GS26sarvmtsu:204": "abhyudayaniḥśreyasanimittatvādarthatvam /",
  "GS26sarvmtsu:205": "brahmaṇa ātmatvenendriyādhyakṣasya tadgrāhyatvāsaṃbhavādasannikṛṣṭatvam,",
  "GS26sarvmtsu:206": "ānandarūpatvādarthatvamiti vivekaḥ /",
  "GS26sarvmtsu:207": "anayośca dharmasya parokṣasvabhāvatvāt tajjñānaparokṣam /",
  "GS26sarvmtsu:208": "brahmaṇo nityāparokṣātmatattvalakṣaṇatvāt tajjñānamaparokṣam /",
  "GS26sarvmtsu:209": "anyathā ubhayajñānasyāyathārthatvāpatteḥ /",
  "GS26sarvmtsu:210": "tatrāpi 'bhūtaṃ bhavyāyopadiśyata';",
  "GS26sarvmtsu:211": "iti nyāyena mantrārthatvādasahakṛtavidhirūpācchabdāt samyagasannikṛṣṭārthānubhavo dharmajñānam /",
  "GS26sarvmtsu:212": "'bhavyaṃ bhūtāyopadiśyata iti nyāyena vidhyarthavādamantrarūpaśrutinivahakṛtānmahāvākyarūpācchabdāt samyagasannikṛṣṭāthārnubhavo brahmajñānam /",
  "GS26sarvmtsu:213": "[page 009]",
  "GS26sarvmtsu:214": "dharmaśca iṣṭāniṣṭaprāptiparihāropāyatvena dvidhā bhidyate /",
  "GS26sarvmtsu:215": "tatra darśapūrṇamāsādayaḥ svargādīṣṭaprāptisādhanam /",
  "GS26sarvmtsu:216": "sarvabhūtāhiṃsāvidhilakṣaṇo 'niṣṭaparihārasādhanam /",
  "GS26sarvmtsu:217": "tataśca kṛtiyogyeṣṭāniṣṭaprāptiparihārasādhanaṃ vidhiniṣedhārtho na kāryamātraṃ,",
  "GS26sarvmtsu:218": "viṣaṃ bhuṅkṣveti vidhau buddhipūrvakāriṇāmapravṛtteḥ /",
  "GS26sarvmtsu:219": "nāpīṣṭāniṣṭaprāptiparihārasādhanam /",
  "GS26sarvmtsu:220": "udgata uḍupatiriti vākyādapravṛtteḥ /",
  "GS26sarvmtsu:221": "vatsa/ stanaṃ piba,",
  "GS26sarvmtsu:222": "agniṃ mā spṛśetyādilaukikavākyeṣvapyeṣaiva rītiḥ /",
  "GS26sarvmtsu:223": "evañca śabdaśaktigrahaṇamapi kṛtiyogyahitopāya eva, na kārye /",
  "GS26sarvmtsu:224": "yathā gāmānayetyatra tadgrahaṇaṃ hitopāyamātra eva,",
  "GS26sarvmtsu:225": "yathā putraste jāta ityatra tadgrahaṇam /",
  "GS26sarvmtsu:226": "tataśca siddhe brahmaṇi vedāntānāṃ prāmāṇye na vivaditavyam /",
  "GS26sarvmtsu:227": "vidhivākyāni ca dṛṣṭādṛṣṭaphalatvena dvividhāni /",
  "GS26sarvmtsu:228": "tatra pūrvakāṇḍe kārīrīṣṭyādīni dṛṣṭaphalāni /",
  "GS26sarvmtsu:229": "uttarakāṇḍe ātmadarśanāya bhavaṇādividhāyakavākyāni dṛṣṭaphalāni /",
  "GS26sarvmtsu:230": "tatprāmāṇyadarśanādanyeṣāṃ ca vedatvaliṅgena prāmāṇyamanumeyam /",
  "GS26sarvmtsu:231": "brahma ca saguṇanirguṇabhedena dvividham /",
  "GS26sarvmtsu:232": "saguṇaṃ ca jīveśvarabhedena dvividham /",
  "GS26sarvmtsu:233": "tatra satyajñānānantādilakṣaṇatvena śrutyupadiṣṭaṃ nirguṇam /",
  "GS26sarvmtsu:234": "jagatkāraṇatvādirūpeṇopadiṣṭaṃ saguṇamaiśvaram /",
  "GS26sarvmtsu:235": "svasṛṣṭaprapañcapraveṣṭṛtvādirūpeṇopadiṣṭaṃ jīvarūpam /",
  "GS26sarvmtsu:236": "tairetaistattvapadārthapariśodhanaparairupakṛtāni tattvamasyādimahāvākyāni pramāṇāntarānavagataṃ paramapuruṣārthaprayojanaṃ ca brahmātmaikyamupadiśanti /",
  "GS26sarvmtsu:237": "[page 010]",
  "GS26sarvmtsu:238": "tadavagamāt paramapuruṣārthalābhaṃ ca tānyevopadiśanti /",
  "GS26sarvmtsu:239": "evaṃ pūrvottarakāṇḍātmanā bhinnasya vedasyādhyayanavidhiparigṛhītatvād vivakṣitārthatvena niścitasyārthavicārāya mīmāṃsāśāstraṃ pravṛttam /",
  "GS26sarvmtsu:240": "tacca viṃśatyadhyāyaparimitaṃ kāṇḍatrayātmakaṃ bhavati /",
  "GS26sarvmtsu:241": "tatra pūrvamīmāṃsā dvādaśādhyāyamitā karmakāṇḍaniṣṭhā /",
  "GS26sarvmtsu:242": "tatsūtrakarttā jaiminiḥ /",
  "GS26sarvmtsu:243": "bhāṣyakāraḥ śabarasvāmī /",
  "GS26sarvmtsu:244": "tadvyākhyātārau bhaṭṭakumāraprabhākarau /",
  "GS26sarvmtsu:245": "tayorbhaṭṭakumāreṇa vidhivākyāni bhāvanāparatayā vyākhyātāni,",
  "GS26sarvmtsu:246": "prabhākareṇa niyogaparatayā /",
  "GS26sarvmtsu:247": "uttaramīmāṃsā tu dvirūpā saguṇanirguṇabrahmaniṣṭhā aṣṭādhyāyamitā vyāsapraṇītā /",
  "GS26sarvmtsu:248": "tatra saguṇabrahmaniṣṭhā devatākāṇḍātmikādhyāyacatuṣṭayavatī /",
  "GS26sarvmtsu:249": "iha bhāṣyakāraḥ saṅkarṣaḥ /",
  "GS26sarvmtsu:250": "tatra prathame 'dhyāye sarveṣāṃ mantravipraśeṣāṇāṃ devatātattvapratipādane tātparyamiti pratipāditam /",
  "GS26sarvmtsu:251": "dvitīye vidhyarthavādādervedaśeṣasya mantradevatāśeṣatvamupapādyate /",
  "GS26sarvmtsu:252": "tṛtīye devatātattvaṃ svecchāvigrahatvādiguṇagaṇālaṅkṛtamiti darśitam /",
  "GS26sarvmtsu:253": "caturthe tattaddevatāprasādatastattallokaveṣavibhūṣaṇaiśvaryānandāvāptilakṣaṇaṃ devatopāsanaphalaṃ nirṇītam /",
  "GS26sarvmtsu:254": "evaṃ madhyamamīmāṃsā sarvadevatātmano hareḥ pratipādiketi saguṇabrahmaparā bhavati /",
  "GS26sarvmtsu:255": "jñānakāṇḍātmikā tu nirguṇabrahmaniṣṭhā /",
  "GS26sarvmtsu:256": "sāpi caturadhyāyamitā /",
  "GS26sarvmtsu:257": "asyā bhāṣyakāraḥ śaṅkarabhagavatpādaḥ /",
  "GS26sarvmtsu:258": "[page 011]",
  "GS26sarvmtsu:259": "tadekadeśinaśca brahmadattabhāskararāmānujānandatīrthādayo matabhedena tadbhāṣyābhāsān racayāñcakuḥ /",
  "GS26sarvmtsu:260": "iha prathamādhyāyena sarveṣāṃ vedāntānāṃ pratyaktattave brahmaṇi samanvayaḥ pradarśitaḥ /",
  "GS26sarvmtsu:261": "dvitīyena tatra pratyakṣādipramāṇāntaravirodhaḥ parāstaḥ /",
  "GS26sarvmtsu:262": "tṛtīyena brahmajñānasyāntaraṅgasādhanāni śravaṇamanananididhyāsanāni samūlānyupadiṣṭāni /",
  "GS26sarvmtsu:263": "caturthādhyāyena sadyaḥ krameṇa vā muktilakṣaṇaṃ jñānaphalamupāsanāphalaṃ copavarṇitam /",
  "GS26sarvmtsu:264": "muktiścātmavidyāstamaya eva /",
  "GS26sarvmtsu:265": "tataścātmajijñāsāmapāsyātmanaḥ sukhaduḥkhaprāptiparihāropāyamātramanvicchantamajñaṃ pumāṃsaṃ prati karmakāṇḍaṃ pravṛttam /",
  "GS26sarvmtsu:266": "brahmaviṣṇurudrendrasomasūryānilānalādidevatāsālokyādisukhakāmaṃ prati devatākāṇḍaṃ pravṛttam /",
  "GS26sarvmtsu:267": "aśeṣaviṣayasukhaviraktaṃ bandhamokṣasukhameva kāṅkṣamāṇamātmatattvajijñāsuṃ puruṣapravaramadhikṛtya brahmakāṇḍaṃ pravṛttamityalamativistareṇa /",
  "GS26sarvmtsu:268_0": "anāptavākyatvaparasparaviruddhārthatvādibhirbauddhādyāropitāprāmāṇyaśaṅkāpaṅkaparikṣālanaparatvāt",
  "GS26sarvmtsu:268_1": "tadapekṣitapramāṇaprameyapramātrādilakṣaṇanirūpakatvācca tarkaśāstraṃ vedopāṅgaṃ bhavati /",
  "GS26sarvmtsu:269": "tat tu naiyāyikavaiśeṣikabhedena dvividham /",
  "GS26sarvmtsu:270": "tatra naiyāyikaṃ ṣoḍaśapadārthaniṣṭhamakṣapādopajñam /",
  "GS26sarvmtsu:271": "vaiśeṣikaṃ ṣaṭpadārthaniṣṭhaṃ kaṇādopajñam /",
  "GS26sarvmtsu:272": "yat tu nirīśvaraseśvarabhedena dvividhaṃ sāṅkhyaśāstraṃ,",
  "GS26sarvmtsu:273": "taditihāsapurāṇe 'ntarbhūtamiti na pṛthag gaṇyate /",
  "GS26sarvmtsu:274": "[page 012]",
  "GS26sarvmtsu:275": "anayornirīśvarasāṅkhyaṃ pañcaviṃśatitattvaniṣṭhaṃ kapilaśca kāra /",
  "GS26sarvmtsu:276": "seśvarasāṅkhyaṃ ṣaḍviṃśatitattvaniṣṭhaṃ patañjalirakarod,",
  "GS26sarvmtsu:277": "yena pāṇinipraṇītasyāṣṭādhyāyamitasya vyākaraṇasya bhāṣyamanugṛhītam /",
  "GS26sarvmtsu:278": "evamaṣṭādaśa vidyāsthānāni /",
  "GS26sarvmtsu:279": "tānyetāni kalpādau paramapuruṣeṇa brahmaṇe 'nugṛhītāni /",
  "GS26sarvmtsu:280": "tathāca śrīvāyavīye-",
  "GS26sarvmtsu:281": "“aṅgāni vedāścatvāro mīmāṃsā nyāyavistaraḥ /",
  "GS26sarvmtsu:282": "purāṇaṃ dharmaśāstraṃ ca vidyāṃ hyetāścaturdaśa //",
  "GS26sarvmtsu:283": "āyurvedo dhanurvedo gāndharvaścetyanukramāt /",
  "GS26sarvmtsu:284": "arthaśāstraṃ paraṃ tasmād vidyāstvaṣṭādaśa smṛtāḥ //",
  "GS26sarvmtsu:285": "aṣṭādaśānāmetāsāṃ vidyānāṃ bhinnavartmanām /",
  "GS26sarvmtsu:286": "ādikarttā kaviḥ sākṣācchūlapāṇiriti śrutiḥ //",
  "GS26sarvmtsu:287": "sa hi sarvajagannāthaḥ sisṛkṣurakhilaṃ jagat /",
  "GS26sarvmtsu:288": "brahmāṇaṃ vidadhe sākṣāt putramagre sanātanam //",
  "GS26sarvmtsu:289": "tasmai prathamaputrāya brahmaṇe viśvayonaye /",
  "GS26sarvmtsu:290": "vidyāścemā dadau pūrvaṃ viśvasthityarthamīśvaraḥ” //",
  "GS26sarvmtsu:291": "iti /",
  "GS26sarvmtsu:292_0": "tāni ca vidyāsthānāni marīcyādimukhena brahmaṇā asmiṁlloke pravarttitāni yuge 'sminnalpāyuṣyālpabuddhitvādidoṣād",
  "GS26sarvmtsu:292_1": "manuṣyaiḥ sākalyena dhārayitumaśakyānīti parameśvaraḥ svayameva vyāsarūpī bhūtvā saṃkṣiptavān /",
  "GS26sarvmtsu:293": "yathoktaṃ dvitīyaskandhe-",
  "GS26sarvmtsu:294": "[page 013]",
  "GS26sarvmtsu:295": "“kālena mīlitadṛśāmavamṛśya nṛṇāṃ stokāyuṣāṃ svanigamo bata dūrapāraḥ /",
  "GS26sarvmtsu:296": "āvirhitastvanuyugaṃ sa hi satyavatyāṃ vedadrumaṃ viṭapaśo vibhajiṣyati sma” //",
  "GS26sarvmtsu:297": "iti /",
  "GS26sarvmtsu:298": "evamāgamapramāṇaṃ nirūpitam /",
  "GS26sarvmtsu:299": "upamānādimānāntaranirūpaṇam /",
  "GS26sarvmtsu:300": "athopamānam /",
  "GS26sarvmtsu:301_0": "gavayo nāma kiṃlakṣaṇa iti kṛtapraśnasya grāmavāsino yathā gaurevaṃ gavaya iti vanacāriṇo",
  "GS26sarvmtsu:301_1": "'nyasmāllabdhottarasya puṃsaḥ paścād vanaṃ gatasya yadṛcchayā gavayadarśane yad gorgavayasya",
  "GS26sarvmtsu:301_2": "ca sādṛśyaviṣayaṃ pratyakṣapratyabhijñānamutpadyate anena sadṛśī madīyā gauriti,",
  "GS26sarvmtsu:302": "tadupamānam /",
  "GS26sarvmtsu:303": "yathāhuḥ-",
  "GS26sarvmtsu:304": "“avyutpannapadopetavākyārthasya ca saṃjñini /",
  "GS26sarvmtsu:305": "pratyakṣapratyabhijñānamupamānamihocyate” //",
  "GS26sarvmtsu:306": "iti /",
  "GS26sarvmtsu:307": "anyathānupapattisambhūto 'nubhavo 'rthāpattiḥ /",
  "GS26sarvmtsu:308": "sā dvidhā dṛṣṭaśrutabhedāt /",
  "GS26sarvmtsu:309": "tatra paridṛśyamānā saviturdeśād deśāntaraprāptirgamanaṃ vinā nopapadyata iti niścayo dṛṣṭārthāpattiḥ /",
  "GS26sarvmtsu:310": "kṣaṇikasya yāgasya kālāntaradeśāntarabhāviphalasādhanatvaṃ śrūyamāṇaṃ tatsaṃskāramantareṇa nopapadyata iti madhye 'pūrvaniścayaḥ śrutārthāpattiḥ /",
  "GS26sarvmtsu:311": "yogyatve satyanupalambhādabhāvaniścayo 'bhāvapramāṇam /",
  "GS26sarvmtsu:312": "yathā iha bhūtale ghaṭo nāstīti /",
  "GS26sarvmtsu:313": "[page 014]",
  "GS26sarvmtsu:314": "saṃbhāvito 'yam artha iti jāyamāno 'tīndriyārthaniścayaḥ saṃbhavaḥ /",
  "GS26sarvmtsu:315": "yathā somasūrya(vaṃśa)",
  "GS26sarvmtsu:316": "varṇanādibhiḥ kṛṣṇarāmādyavatārādiniścayaḥ /",
  "GS26sarvmtsu:317": "anirdiṣṭapravaktṛkāt pravādapāramparyājjāyamānaṃ jñānamaitihyam /",
  "GS26sarvmtsu:318": "yathā iha vaṭe yakṣastiṣṭhatīti /",
  "GS26sarvmtsu:319": "kutaḥ punaraitāvanti pramāṇānīti nirṇītam /",
  "GS26sarvmtsu:320": "“pratyakṣamekaṃ cārvākāḥ kaṇādasugatau punaḥ /",
  "GS26sarvmtsu:321": "anumānaṃ ca taccātha sāṅkhyāḥ śabdaṃ ca te api //",
  "GS26sarvmtsu:322": "nyāyaikadeśino 'pyevamupamānaṃ ca kecana /",
  "GS26sarvmtsu:323": "arthāpattyā sahaitāni catvāryāha prabhākaraḥ //",
  "GS26sarvmtsu:324": "abhāvaṣaṣṭhānyetāni bhāṭṭā vedāntinastathā /",
  "GS26sarvmtsu:325": "sambhāvaitihyayuktāni tāni paurāṇikā jaguḥ” //",
  "GS26sarvmtsu:326": "iti nyāyavidāṃ vacanāt //",
  "GS26sarvmtsu:327": "matabhedāḥ",
  "GS26sarvmtsu:328": "anayā pramāṇacintayā pramāṭaprameye api lakṣite syātām /",
  "GS26sarvmtsu:329": "pramāśrayaḥ pramātā /",
  "GS26sarvmtsu:330": "pramāviṣayaḥ prameyam iti /",
  "GS26sarvmtsu:331": "iha dvividhāni vicāraśāstrāṇi vaidikāvaidikabhedāt /",
  "GS26sarvmtsu:332": "tāni ca pratyekaṃ trividhāni mīmāṃsāsāṅkhyatarkabhedād,",
  "GS26sarvmtsu:333": "bauddhārhatalokāyatabhedācca /",
  "GS26sarvmtsu:334": "tatrādyatrikaṃ vedamūlatvād vaidikam /",
  "GS26sarvmtsu:335": "aparatrikaṃ buddhakṣapaṇakabṛhaspativiracitavedābhāsamūlatvādavaidikamiti /",
  "GS26sarvmtsu:336": "[page 015]",
  "GS26sarvmtsu:337": "evaṃ ṣaḍ darśanāni //",
  "GS26sarvmtsu:338": "cārvākamatanirūpaṇam /",
  "GS26sarvmtsu:339": "tatra pratyakṣaikapramāṇavādino lokāyataśāstrapravartakasya cārvākasya manuṣyo 'haṃ sthūlo 'haṃ kṛśo 'hamiti pratyakṣasiddhaścaitanyaguṇāśrayo deha eva pramātā /",
  "GS26sarvmtsu:340": "uccāvacadeharūpeṇa saṃbhavādeva saṃhatiṃ punarvihītaṃ ca pratipadyamānāni pṛthivīvārivahnivāyulakṣaṇāni catvāri tattvāni prameyam /",
  "GS26sarvmtsu:341": "arthakāmāveva puruṣārthau, na dharmaḥ /",
  "GS26sarvmtsu:342": "tanniṣṭhāvarthagāndharvavedāveva ca vedau /",
  "GS26sarvmtsu:343": "dharmābhāvānnādharmo 'pi kaścit /",
  "GS26sarvmtsu:344": "atastatphalatvena svarganarakāvapi na staḥ /",
  "GS26sarvmtsu:345": "tadabhāvād dehināṃ tatkalpako na parameśvaro 'pi kaścit /",
  "GS26sarvmtsu:346": "maraṇameva ca mokṣaḥ /",
  "GS26sarvmtsu:347": "arthakāmaśāstraṃ lokāyataśāstraṃ ca pratyakṣamūlatvāt tatraivāntarbhūtam /",
  "GS26sarvmtsu:348": "idamannaṃ kṣunnivartakam annatvān hyastanānnavadityādyanumānaṃ ca tatraivāntarbhavati,",
  "GS26sarvmtsu:349": "pratyakṣamūlatvāviśeṣāt /",
  "GS26sarvmtsu:350": "abhyudayaniḥśreyasaphalo dharmabrahmaviṣayo vedastvatīndriyārthaniṣṭhatvādapramāṇameveti siddhānta /",
  "GS26sarvmtsu:351": "tathāca tadvacanam-",
  "GS26sarvmtsu:352": "“agnihotraṃ trayo vedāstripuṇḍraṃ bhasmaguṇṭhanam /",
  "GS26sarvmtsu:353": "buddhipauruṣahīnānāṃ jīviketi bṛhaspatiḥ //",
  "GS26sarvmtsu:354": "trayo vedasya kartāro munibhaṇḍaniśācarāḥ /",
  "GS26sarvmtsu:355": "svargaḥ kartṛkriyādravyanāśe 'pi yadi yajvanām //",
  "GS26sarvmtsu:356": "[page 016]",
  "GS26sarvmtsu:357": "bhaved dāvāgnidagdhānāṃ phalaṃ syād bhūribhūruhām /",
  "GS26sarvmtsu:358": "pratyakṣādipramāsiddhaviruddhārthābhidhāyinaḥ //",
  "GS26sarvmtsu:359": "vedāntā yadi śāstrāṇi bauddhaiḥ kimaparādhyate” /",
  "GS26sarvmtsu:360": "ityādi //",
  "GS26sarvmtsu:361": "kṣapaṇakamatanirūpaṇam /",
  "GS26sarvmtsu:362": "pratyakṣānumānavādinoḥ kṣapaṇakabauddhayormadhye kṣapaṇakasyāyaṃ siddhāntaḥ - mamāyaṃ deha ityanubhavāddehaḥsvavyatiriktadraṣṭṛkaḥ,",
  "GS26sarvmtsu:363_0": "dṛśyatvādbhautikatvādvā ghaṭavadityanumānāt prāṇaceṣṭācaitanyasmṛtyādīnāṃ mṛtaśarīre",
  "GS26sarvmtsu:363_1": "'nupalabdheśca dehavyatiriktastatparimāṇo 'ṇuparimāṇo vā prakāśadravyaviśeṣa ātmākhyaḥ pramātā /",
  "GS26sarvmtsu:364": "atīndriyārtho nābhyupeyaḥ,",
  "GS26sarvmtsu:365": "atiprasaṅgāditi na yuktam /",
  "GS26sarvmtsu:366": "pratyakṣaprāmāṇyasyātīndriyatvenābhyupeyatvāpatteḥ /",
  "GS26sarvmtsu:367": "tenārhanmunipraṇītāgamaprāmāṇyād dhamādharmasvarganarakā api santi /",
  "GS26sarvmtsu:368": "dharmāśca keśolluñchanabhikṣāṭanamayūrapiñchadhāraṇabrahmacaryānaśanānācchādanāmalasnānārhannamanataptaśilārohaṇādayaḥ /",
  "GS26sarvmtsu:369": "agnihotrādayastu vedoditā dharmābhāsā eva,",
  "GS26sarvmtsu:370": "carācaraprāṇipīḍāsādhyatvāt /",
  "GS26sarvmtsu:371": "anāptavākyatvaparasparaviruddhā rthatvādibhirvedasyāprāmāṇyanirṇayācca /",
  "GS26sarvmtsu:372": "adharmaḥ prāṇihiṃsādilakṣaṇaḥ /",
  "GS26sarvmtsu:373": "pārthivāpyataijasavāyavyaparamāṇubhiḥ pudgalāparanāmadheyaiḥ dharmādharmākhyaprāṇikarmapreritairārabdhāni carācaraśarīrāṇi sakāraṇāni prameyam /",
  "GS26sarvmtsu:374": "paramāṇavaścā numānataḥ sidhyanti /",
  "GS26sarvmtsu:375": "[page 017]",
  "GS26sarvmtsu:376": "tathāca prayogaḥ-aṇuparimāṇatāratamyaṃ kvacid viśrāntaṃ,",
  "GS26sarvmtsu:377": "parimāṇataratamabhāvatvād,",
  "GS26sarvmtsu:378": "mahatparimāṇataratamabhāvavaditi /",
  "GS26sarvmtsu:379": "cetanācetanātmakaṃ cedaṃ jagadanekāntam /",
  "GS26sarvmtsu:380": "tajjñānādahiṃsādidharmaniṣṭhānāṃ dehināṃ satatordhvagatilakṣaṇo mokṣaḥ sidhyatīti /",
  "GS26sarvmtsu:381": "yathāhuḥ -",
  "GS26sarvmtsu:382": "“syādvādaḥ sarvadaikāntatyāgāt kiṃvṛttacidvidheḥ /",
  "GS26sarvmtsu:383": "saptabhaṅgīnayāpekṣastattvajñānāya kalpate” //",
  "GS26sarvmtsu:384": "iti /",
  "GS26sarvmtsu:385": "anaikāntikatvaṃ cāstināstyādirūpeṇāniyatākāratvam /",
  "GS26sarvmtsu:386": "tacca saptabhaṅgīnayena sidhyati /",
  "GS26sarvmtsu:387": "katham /",
  "GS26sarvmtsu:388": "syādasti, syānnāsti,",
  "GS26sarvmtsu:389": "syādavaktavyaṃ,",
  "GS26sarvmtsu:390": "syādasti ca nāsti ca,",
  "GS26sarvmtsu:391": "syādasti cāvaktavyaṃ ca,",
  "GS26sarvmtsu:392": "syānnāsti cāvaktavyaṃ ca,",
  "GS26sarvmtsu:393": "syādasti ca nāsti cāvaktavyaṃ ceti saptabhaṅgīnyāyaḥ /",
  "GS26sarvmtsu:394": "syādityanaikāntikatvadyotako nipātaḥ /",
  "GS26sarvmtsu:395": "kiṃ cetanācetanātmakaṃ jagadastīti pṛṣṭo 'sau brūte-syādastīti /",
  "GS26sarvmtsu:396": "asktitvenāniścitaṃ,",
  "GS26sarvmtsu:397": "janmādimattvādityarthaḥ /",
  "GS26sarvmtsu:398": "evaṃ syānnāstītyādāvapi draṣṭavyam ,",
  "GS26sarvmtsu:399": "anubhūyamānatvānnāstitvāniścayaḥ /",
  "GS26sarvmtsu:400": "nīlasukhādiśabdavācyatvādavācyatvāniścayaḥ /",
  "GS26sarvmtsu:401": "astitvanāstitvayorviruddhatvenaikādhikaraṇyāyogādubhayātmakatvāniścayaḥ /",
  "GS26sarvmtsu:402": "nāstītyapi vaktuṃ yogyatvādasti cāvaktavyaṃ(cetya)niścayaḥ /",
  "GS26sarvmtsu:403": "[page 018]",
  "GS26sarvmtsu:404": "astītyapi vaktumucitatvānnāsti cāvaktavyaṃ cetyaniścayaḥ /",
  "GS26sarvmtsu:405": "astīti nāstīti ca vaktumucitatvādasti ca nāsti cāvaktavyaṃ cetyaniścayaḥ /",
  "GS26sarvmtsu:406": "evamekāntasthitiśūnyaṃ viśvamavadhārya tato nirvedaṃ prāptaḥ pumān yogabalena satatordhvagatilakṣaṇāṃ muktimupaitīti /",
  "GS26sarvmtsu:407": "sugatamatanirūpaṇam /",
  "GS26sarvmtsu:408": "ātmano 'ṇuparimāṇatvena yugapadakhilāvayavagatavedanānusandhānāsaṃbhavād,",
  "GS26sarvmtsu:409": "dehaparimāṇatve bāhyavastujñānāsambhavād ghaṭavadanityatvaprasaṅgācca,",
  "GS26sarvmtsu:410": "sarvasyānaikāntikatve anaikāntikatvasyāpi tathātvāpatteḥ,",
  "GS26sarvmtsu:411": "'patanāntāḥ samucchrayāḥ';",
  "GS26sarvmtsu:412": "iti nyāyena satatordhvagatirūpasya mokṣasya patanāntatvena nityapuruṣārthatvāsiddheśca nāyaṃ pakṣaḥ prakṣīṇadoṣa iti sugatamatamārabhyatetadidaṃ śiṣyabhedena caturdhā bhidyate /",
  "GS26sarvmtsu:413": "śiṣyāśca mādhyamikayogācārasautrāntikavaibhāṣikāḥ krameṇa viśuddhitāratamyabhājaḥ /",
  "GS26sarvmtsu:414": "tatrottamādhikāriṇo mādhyamikasya - śūnyasvabhāvaḥ pramātā,",
  "GS26sarvmtsu:415": "suptotthitasya śūnyo 'hametāvantaṃ kālamāsamiti smṛtidarśanāt /",
  "GS26sarvmtsu:416": "punarahamasmītyātmani sattvapratibhānaṃ tat saṃvṛttitattvaviṣayam /",
  "GS26sarvmtsu:417": "evaṃ ghaṭo 'stītyādipratyayo 'pi /",
  "GS26sarvmtsu:418": "tataḥ prameyamapi śūnyameva,",
  "GS26sarvmtsu:419": "sato nāśāsambhavāt /",
  "GS26sarvmtsu:420": "evaṃ pramāṇamapi vastutaḥ śūnyameva,",
  "GS26sarvmtsu:421": "sattve janmavināśānupapatteḥ /",
  "GS26sarvmtsu:422": "sattvapratītiḥ saṃvṛttimātram /",
  "GS26sarvmtsu:423": "[page 019]",
  "GS26sarvmtsu:424": "saṃvṛttirnāmāsataḥ sattvena bhānahetuḥ sadasadādiprakārānirvācyasvalakṣaṇaḥ padārthaḥ /",
  "GS26sarvmtsu:425_0": "ataḥ pramātrāditrikaṃ vastuto 'sadeva sadātmanā bhātīti tadupadeṣṭāraṃ sugatamuniṃ",
  "GS26sarvmtsu:425_1": "pañcabuddhapariṣevitaṃ manovākkāyaiḥ sevamānasya sarvaṃ śūnyamiti cirakālaṃ nirantaramupāsīnasya",
  "GS26sarvmtsu:425_2": "sādhormanasi śūnye vilīne sati sarvaśūnyatāvāptilakṣaṇo mokṣaḥ setsyatīti siddhāntaḥ /",
  "GS26sarvmtsu:426": "tato 'rvācīnasya yogācārasya tu--pramāturasattve prameyasya śūnyasya siddhireva nāstīti pramātā kaścidabhyupeyaḥ /",
  "GS26sarvmtsu:427": "sa ca svaprakāśaḥ /",
  "GS26sarvmtsu:428": "anyathā sādhakāntarāpekṣāprasaṅgāt /",
  "GS26sarvmtsu:429": "svaprakāśatvaṃ ca jñānādanyasya na (saṃ)",
  "GS26sarvmtsu:430": "bhāvyata ityato 'hamasmīti pratyakṣataḥ deho nātmā dṛśyatvād ghaṭavadityanumānataśca pratipannaṃ kṣaṇe kṣaṇo pralīyamānamutpadyamānaṃ cālayavijñānaṃ pramātā /",
  "GS26sarvmtsu:431": "pravāhasya sthiratvādeva tasmin sthiratvābhimānaḥ /",
  "GS26sarvmtsu:432": "yo 'haṃ prātargajamadrākṣaṃ sa evādhunā timiranikaraṃ dṛṣṭavā taṃ smarāmīti seyaṃ jvāletivadabhrāntireva /",
  "GS26sarvmtsu:433": "rūpavijñānavedanāsaṃjñāsaṃskārākhyā pañcaskandhī kṣaṇe kṣaṇe prāṇikarmānusāreṇa vilīyamānotpadyamānā ca svabhāvena suranaranārakarūpeṇa pariṇatimuparatiṃ ca yāntī prameyam /",
  "GS26sarvmtsu:434": "tatrendriyatadviṣayātmā rūpaskandhaḥ /",
  "GS26sarvmtsu:435": "tajjñānaṃ vijñānaskandhaḥ /",
  "GS26sarvmtsu:436": "tatphalaṃ sukhaṃ duḥkhaṃ mohaśca vedanāskandhaḥ /",
  "GS26sarvmtsu:437": "saṃjñāguṇakriyājātiviśiṣṭapratyayāḥ saṃjñāskandhaḥ /",
  "GS26sarvmtsu:438": "iha gauraśvaḥ puruṣa ityādikā saṃjñā /",
  "GS26sarvmtsu:439": "gotvāśvatvapuruṣatvādikā jātiḥ /",
  "GS26sarvmtsu:440": "[page 020]",
  "GS26sarvmtsu:441": "śuklo raktaḥ kṛṣṇa ityādiko guṇaḥ /",
  "GS26sarvmtsu:442": "tiṣṭhati gacchatyupaviśatītyādikā kriyā /",
  "GS26sarvmtsu:443": "śṛṅgī catuṣpādlāṅgūlītyādiko viśiṣṭapratyayaḥ /",
  "GS26sarvmtsu:444": "vegaveṣṭanasthitasthāpakatādilakṣaṇaḥ saṃskāraskandhaḥ vegaḥ śaśādeḥ /",
  "GS26sarvmtsu:445": "veṣṭanaṃ bhūrjādeḥ /",
  "GS26sarvmtsu:446": "sthitasthāpakaḥ śākhādeḥ /",
  "GS26sarvmtsu:447": "taduktalakṣaṇaṃ prameyam /",
  "GS26sarvmtsu:448": "taccetprakāśātiriktaṃ,",
  "GS26sarvmtsu:449": "naiva tarhi prakāśeteti sarvaṃ jñānākārameva /",
  "GS26sarvmtsu:450": "jñānasya sthiratve nīlapītādayaḥ sarvadā sarvasya bhāseran,",
  "GS26sarvmtsu:451": "na karhicitkasyacidityasthirameva /",
  "GS26sarvmtsu:452": "ato grāhyagrāhakagrahaṇātmakaṃ sarvamidaṃ jagadahamityālayavijñānasantāne nityanimagnam /",
  "GS26sarvmtsu:453": "tasmāccaityavandanabuddhagāmābhyāsādisaddharmaniratasya sarvamidaṃ vijñānameveti ciramupāsīnasya puṃso viśuddhavijñānasantānodayamayī muktirihaiva sidhyatīti siddhāntaḥ /",
  "GS26sarvmtsu:454": "tasmādarvācīnasya sautrāntikanāmno 'ntevāsino viśvasyāntasthatve bahirasattvenārthakriyākāritvāsambhavāda,",
  "GS26sarvmtsu:455": "bhrāntibādhavailomyaprasaṅgād,",
  "GS26sarvmtsu:456": "jñānasya jñeyākāratve jaḍatvāpatteśca tayoḥ pṛthaktvamupeyamiti bāhyamābhyantaraṃ cāstyeva viśvam /",
  "GS26sarvmtsu:457": "tacca sthiraṃ ced na bījasyocchūnatvajātāṅkuratvadrumatvapallavitatvapuṣpitatvaphalitatvādyavasthāntarāpattiḥ paridṛśyamānā saṅgacchata iti kṣaṇikasvalakṣaṇamāstheyam /",
  "GS26sarvmtsu:458": "evaṃ jñātuḥ sthiratve jñānasyāpi sthiratvena sarvadā nīlaṃ pratīyād,",
  "GS26sarvmtsu:459": "na kadācidapi pītaṃ,",
  "GS26sarvmtsu:460": "viparyayeṇa vā /",
  "GS26sarvmtsu:461": "ato jñātāpyasthira eva /",
  "GS26sarvmtsu:462": "iyān viśeṣaḥ -āntaraṃ jñānaṃ svalakṣaṇaṃ pratyakṣaṃ ,",
  "GS26sarvmtsu:463": "bāhyaṃ nīlādyanumeyameva /",
  "GS26sarvmtsu:464": "[page 021]",
  "GS26sarvmtsu:465": "tadyathā - jñāne jñeyapratibimbo bimbapuraḥsaraḥ,",
  "GS26sarvmtsu:466": "pratibimbatvād,",
  "GS26sarvmtsu:467": "darpaṇagatamukhapratibimbavaditi /",
  "GS26sarvmtsu:468": "evañca pratyakṣagrāhyo bāhyārtho nāsti /",
  "GS26sarvmtsu:469": "vaibhāṣikasyārvācīnatamasyāntevāsino-bāhyārthaśca sannihitaḥ pratyakṣaḥ,",
  "GS26sarvmtsu:470": "idaṃ nīlamityaparokṣatayaiva pratibhāsadarśanāt /",
  "GS26sarvmtsu:471": "tenānayoriyadeva vaiṣamyam /",
  "GS26sarvmtsu:472": "anyat sarvaṃ tulyam /",
  "GS26sarvmtsu:473": "eṣu ca pakṣeṣu buddhyādyāgamānāmanumānamūlatvena tatraivāntarbhāvād na pramāṇādhikyam /",
  "GS26sarvmtsu:474_0": "tatra sautrāntikavaibhāṣikayoḥ sarvaṃ kṣaṇikamitiśāstreṇāvagamya śāstāraṃ bhagavantaṃ",
  "GS26sarvmtsu:474_1": "tathāgataṃ tadbhaktāṃśca sevamānaḥ sarvasya kṣaṇikatvasākṣādbodhe sañjāte sati viśuddhavijñānasantānatāvāptirūpāṃ",
  "GS26sarvmtsu:474_2": "muktimetīti siddhāntaḥ /",
  "GS26sarvmtsu:475": "eṣāṃ trayāṇāmapyantataḥ śūnyavāditvam /",
  "GS26sarvmtsu:476": "katham /",
  "GS26sarvmtsu:477": "bāhyārthasya śūnyatvaṃ yogācāro brūte /",
  "GS26sarvmtsu:478": "pratyakṣasya bāhyārthasya śūnyatvaṃ sautrāntikaḥ /",
  "GS26sarvmtsu:479": "bāhyasyāntarasya cāsthirasya jagataḥ śūnyatvaṃ vaibhāṣiko bhāṣata iti /",
  "GS26sarvmtsu:480_0": "atra saṅgrahaḥ- ''mukhyo mādhyamiko vivartamakhilaṃ śūnyasya mene jagad yogācāramate",
  "GS26sarvmtsu:480_1": "hi santi hi dhiyastāsāṃ vivarto 'khilam artho 'sti kṣaṇabhaṅgurastvanumito buddhyeti",
  "GS26sarvmtsu:480_2": "sautrāntikaḥ pratyakṣaṃ kṣaṇabhaṅguraṃ ca sakalaṃ vaibhāṣiko bhāṣate //",
  "GS26sarvmtsu:481": "iti //",
  "GS26sarvmtsu:482": "[page 022]",
  "GS26sarvmtsu:483": "kaṇādamatanirūpaṇam /",
  "GS26sarvmtsu:484": "atra jagataḥ śūnyasvabhāvatve sādhakābhāvenāsiddhiprasaṅgāt ,",
  "GS26sarvmtsu:485": "sattvānubhavavirodhācca,",
  "GS26sarvmtsu:486": "jñānasya jñeyākāratve jaḍatvaprasaṅgād,",
  "GS26sarvmtsu:487": "jñeyasya bahiranupalambhaprasaṅgād,",
  "GS26sarvmtsu:488": "idamiti sākṣāda bhāsamānasya nīlasyānumeyatve ahamiti bhāsamānasya jñānasvalakṣaṇasyāpyanumeyatvakalpanāvatārād,",
  "GS26sarvmtsu:489": "jñāturasthiratve smṛteranubhūtārthagāminyāḥ saṃbhavāyogād,",
  "GS26sarvmtsu:490": "jñeyasya kṣaṇikatve sa evāyaṃ ghaṭa iti pratyabhijñāyogād,",
  "GS26sarvmtsu:491": "buddhivṛttirūpāṇāṃ nīlādiviṣayajñānānāmāgamāpāyitve 'pi baddhisākṣicaitanyasya sthiratvopapatterviṣayoparāgavihīnasya jñānasya bhedakābhāvena santānarūpatvānupapatteśca,",
  "GS26sarvmtsu:492_0": "svaprakāśatvena svataḥ parataścāsya janmavināśāvagamāsaṃbhavādanavagatārthasyāsattvānivāraṇācca",
  "GS26sarvmtsu:492_1": "kṣapaṇakādipakṣavat sugatapakṣo 'pyupekṣaṇīya iti vedaprāmāṇyavāditvepi tasyānumānātmatvorarīkaraṇāt",
  "GS26sarvmtsu:492_2": "pratyakṣānumānamātrapramāṇavādyantarbhūtasya kaṇādasya matamavatāryateiha dravyaguṇakarmasāmānyaviśe(ṣā ?",
  "GS26sarvmtsu:493": "ṣasamavāyā)",
  "GS26sarvmtsu:494": "sthāḥ ṣaḍeva padārthāḥ /",
  "GS26sarvmtsu:495": "tatra guṇavad dravyam /",
  "GS26sarvmtsu:496": "tannavadhā bhidyate /",
  "GS26sarvmtsu:497": "pṛthivyaptejovāyvākāśakāladigātmamanobhedāt /",
  "GS26sarvmtsu:498": "teṣvātmākhyamaṣṭamaṃ dravyaṃ pramātā /",
  "GS26sarvmtsu:499": "sa ca pṛthivyādilakṣaṇebhyo dehādibhyo 'nyo nityo vibhuḥ pratikṣetraṃ bhinnaḥ parameśvaraparatantro jaḍasvabhāvo 'haṃpratyayagrāhyaśca /",
  "GS26sarvmtsu:500": "dravyāntarāṇi guṇādayaśca prameyam /",
  "GS26sarvmtsu:501": "sāmānyavānasamavāyikāraṇamaspandātmā guṇaḥ /",
  "GS26sarvmtsu:502": "[page 023]",
  "GS26sarvmtsu:503": "sa ca rūparasagandhasparśasaṃkhyāparimāṇapṛthaktvasaṃyoga (vibhāga)",
  "GS26sarvmtsu:504": "paratvāparatvagurutvadravatvasneha(tva? )",
  "GS26sarvmtsu:505": "buddhisukhaduḥkhecchādveṣaprayatnadharmādharmasaṃskāraśabdabhedāccaturviṃśatidhā bhidyate /",
  "GS26sarvmtsu:506": "tatra rūparasagandhasparśasaṃkhyāparimāṇapṛthaktvasaṃyogavibhāgaparatvāparatvagurutvanaimittikadravatvasaṃskārāḥ pṛthivīguṇāḥ /",
  "GS26sarvmtsu:507": "gandhavarjitasnehayuktoktaguṇayuktā āpaḥ /",
  "GS26sarvmtsu:508": "rūpasparśasaṃkhyāparimāṇapṛthaktvasaṃyogavibhāgaparatvāparatvanaimittikadravatvasaṃskārāstejoguṇāḥ /",
  "GS26sarvmtsu:509": "sparśasaṃkhyāparimāṇapṛthaktvasaṃyogavibhāgaparatvāparatvavegasaṃskārā vāyuguṇāḥ /",
  "GS26sarvmtsu:510": "saṃkhyāparimāṇapṛthaktvasaṃyogavibhā(gā? gaśabdā)",
  "GS26sarvmtsu:511": "vyomaguṇāḥ /",
  "GS26sarvmtsu:512": "saṃkhyāparimāṇapṛthaktvasaṃyogavibhāgāḥ kālaguṇāḥ /",
  "GS26sarvmtsu:513": "ta- eva ca digguṇāḥ /",
  "GS26sarvmtsu:514": "saṃkhyāparimāṇapṛthaktvasaṃyogavibhāgabuddhisukhaduḥkhecchādveṣaprayatnadharmādharmasaṃskārā ātmaguṇāḥ /",
  "GS26sarvmtsu:515": "saṃkhyāparimāṇapṛthaktvasaṃyogavibhāgaparatvāparatvavegasaṃskārā manoguṇāḥ /",
  "GS26sarvmtsu:516": "ātmano buddhyādayo nava viśeṣaguṇāḥ /",
  "GS26sarvmtsu:517": "ākāśasya śabdo viśeṣagaṇaḥ /",
  "GS26sarvmtsu:518": "vāyoḥ sparśaḥ /",
  "GS26sarvmtsu:519": "tejaso rūpam /",
  "GS26sarvmtsu:520": "apāṃ rasaḥ /",
  "GS26sarvmtsu:521": "bhūmergandhaḥ /",
  "GS26sarvmtsu:522": "dikkālamanasāṃ viśeṣaguṇā na santi /",
  "GS26sarvmtsu:523": "saṃyogavibhāgayorasamavāyikāraṇajātīyaṃ karma /",
  "GS26sarvmtsu:524": "tadutkṣepaṇāvakṣepaṇākuñcanaprasāraṇagamanabhedāt pañcavidham /",
  "GS26sarvmtsu:525": "nityamanekavṛtti sāmānyam /",
  "GS26sarvmtsu:526": "tad dvividhaṃ paramaparaṃ ca /",
  "GS26sarvmtsu:527": "paraṃ sattā,",
  "GS26sarvmtsu:528": "adhikavṛttitvāt /",
  "GS26sarvmtsu:529": "aparaṃ dravyatvādi ,",
  "GS26sarvmtsu:530": "nyūnavṛttitvāt /",
  "GS26sarvmtsu:531": "nityāśrayā atyantavyāvṛttabuddhihetavo 'nantā antyā viśeṣāḥ /",
  "GS26sarvmtsu:532": "[page 024]",
  "GS26sarvmtsu:533": "nityaḥ sambandhaḥ samavāyaḥ /",
  "GS26sarvmtsu:534": "pṛthivyādicatuṣṭayaṃ nityānityarūpam /",
  "GS26sarvmtsu:535": "ākāśādipañcakaṃ tu nityameva /",
  "GS26sarvmtsu:536": "pārthivāpyataijasavāyavyabhedena caturvidhā nityāḥ paramāṇavo dvyaṇukādikrameṇa parameśvarecchayā dehaghaṭādyantāvayaviparyantaṃ viśvamārabhante /",
  "GS26sarvmtsu:537": "dharmādayaścatvāraḥ puruṣārthāḥ /",
  "GS26sarvmtsu:538": "agnihotrādilakṣaṇa īśvarārādhanādilakṣaṇaśca dharmaḥ /",
  "GS26sarvmtsu:539": "arthakāmo dharmāviruddhau /",
  "GS26sarvmtsu:540": "ṣaṭpadārthatattvajñasya puṃsaḥ parameśvaraprasādād navaguṇocchedasvalakṣaṇo mokṣaḥ /",
  "GS26sarvmtsu:541_0": "yenokto 'rthaḥ pratipannaḥ sa vedaśca nityecchājñānakriyāśaktimatā parameśvareṇa",
  "GS26sarvmtsu:541_1": "śabdārthātmakaṃ jagat sṛṣṭvā asya śabdasyāyamartha iti śabdaśaktisaṅketaṃ ca vidhāya",
  "GS26sarvmtsu:541_2": "prāṇināmabhyudayaniḥśreyasaprayojanāya praṇīta iti paramāptavākyatvānna śaṅkākalaṅkavān /",
  "GS26sarvmtsu:542": "īśvarasadbhāvaścānumānato niścīyate /",
  "GS26sarvmtsu:543": "vipratipannaṃ bhūdharādikāryaṃ sakartṛkaṃ kāryatvād,",
  "GS26sarvmtsu:544": "yaditthaṃ (tat)",
  "GS26sarvmtsu:545": "tathā yathā ghaṭādīti /",
  "GS26sarvmtsu:546": "ayaṃ ghaṭa etadghaṭajanakānityajñānetarajñānajanyaḥ ghaṭatvāt,",
  "GS26sarvmtsu:547": "ghaṭāntaravadityanumānādaiśvaraṃ jñānamapyanumeyam /",
  "GS26sarvmtsu:548": "na ca svabhāvādeva sarvaṃ kāryaṃ jāyata iti yuktam /",
  "GS26sarvmtsu:549": "svasya bhāvaḥ svabhāva iti svabhāvaśabdājjāyattānavastugrahaṇe svasmāt svotpattikathāpatteḥ,",
  "GS26sarvmtsu:550": "tatsambandhivastvantaragrahaṇe 'kāraṇāt kāryotpattikathā(tvā?)",
  "GS26sarvmtsu:551": "patteḥ, anyāpekṣāṃ vinaiva kāryopattyarthatve ghaṭādyarthināṃ mṛdādyādānavaiyarthyāpatteśca /",
  "GS26sarvmtsu:552": "[page 025]",
  "GS26sarvmtsu:553": "ataḥ kāryasya kāraṇāvaśyaṃbhāvāt ,",
  "GS26sarvmtsu:554": "sāvayavatvāt kāryatvena niścitasya jagataḥ kāraṇamanumeyam /",
  "GS26sarvmtsu:555": "niyataprāksat kāraṇam /",
  "GS26sarvmtsu:556": "tat trividhaṃ samavāmyasamavāyinimittabhedāt /",
  "GS26sarvmtsu:557": "kāryaṃ yatra samavaiti tat samavāyikāraṇam /",
  "GS26sarvmtsu:558": "yathā ghaṭasya mṛt /",
  "GS26sarvmtsu:559": "samavāyipratyāsannamavadhṛtasāmarthyamasamavāyikāraṇam /",
  "GS26sarvmtsu:560": "yathā mṛdavayavānāmanyonyasaṃyogaḥ /",
  "GS26sarvmtsu:561": "samavāyyasamavāyibhyāmanyadavadhṛtasāmarthyaṃ nimittakāraṇam /",
  "GS26sarvmtsu:562": "yathā kulāladaṇḍacakrādi /",
  "GS26sarvmtsu:563": "tatra jagadutpattau paramāṇavaḥ samavāyikāraṇam /",
  "GS26sarvmtsu:564": "teṣāmanyonyasaṃyogo 'samavāyikāraṇam /",
  "GS26sarvmtsu:565": "īśvaro nimittakāraṇam /",
  "GS26sarvmtsu:566": "janma ca prāgasataḥ sattāsambandhaḥ /",
  "GS26sarvmtsu:567": "sṛṣṭasya viśvasya sukhaduḥkhamayatvāt prāṇikarmaṇāmapyatra nimittatvamityeṣā dik /",
  "GS26sarvmtsu:568": "'yato ve'tyādiśrutayaḥ 'ahamādiśce'tyādismṛtayaśca tathāvidhāḥ 'parāsya śaktiri'tyādikā api nityecchājñānaprayatnānumānātmikāḥ /",
  "GS26sarvmtsu:569": "evamanyāsvapi śrutiṣu nyāyaḥ /",
  "GS26sarvmtsu:570": "'jyotiṣṭomene'tyādiśrutivākyānyanumānātmakāni /",
  "GS26sarvmtsu:571": "tairhi jyotiṣṭomādīnāṃ parameśvarasamārādhanakriyāṇāṃ svargādiphalasādhanatvaṃ prakāśyate /",
  "GS26sarvmtsu:572": "tatraivaṃ prayogaḥ-vimatā yajñādikriyā samīhitaphalasādhanam ,",
  "GS26sarvmtsu:573": "īśvaraparicaraṇatvād ,",
  "GS26sarvmtsu:574": "laukikeśvaraparicaraṇavaditi /",
  "GS26sarvmtsu:575": "evamātmadarśanāya śravaṇādividhāyakavākyānyapi /",
  "GS26sarvmtsu:576": "tāni hi paramātmaśravaṇādestatprasādajananadvāreṇa nikhiladuḥkhocchedalakṣaṇamokṣasādhanatvaṃ prakāśayanti /",
  "GS26sarvmtsu:577": "[page 026]",
  "GS26sarvmtsu:578": "tatraivaṃ prayogaḥ-paramātmabodho bandhanivartakaḥ,",
  "GS26sarvmtsu:579": "ātmabodhatvād,",
  "GS26sarvmtsu:580": "asmajjāgradbodhavaditi /",
  "GS26sarvmtsu:581": "paramātmajñānaṃ tacchravaṇādijanyaṃ,",
  "GS26sarvmtsu:582": "pramāṇajñānatvād,",
  "GS26sarvmtsu:583": "dharmajñānavaditi ca /",
  "GS26sarvmtsu:584": "'yo vai bhūme'tyādiśrutivākyeṣu paramātmano duḥkhāsaṃspṛṣṭasvabhāvatvamevocyata iti niḥśeṣaduḥkhoccheda eva mokṣaḥ /",
  "GS26sarvmtsu:585": "sa ca buddhyādiguṇāntarasadbhāve na saṃbhavatīti navaguṇocchedalakṣaṇa ityācāryaḥ kaṇādaḥ smaratīti //",
  "GS26sarvmtsu:586": "akṣapādamatanirūpaṇam /",
  "GS26sarvmtsu:587": "pratyakṣānumānāgamopamānapramāṇavādino 'kṣapādasya kaṇādavat pramātṛkalpanā,",
  "GS26sarvmtsu:588": "parameśvarasya pramāturanyatvakalpanā,",
  "GS26sarvmtsu:589": "pramātḥṇāmanekatvanityatvavibhutvajñānādiguṇatvakalpanā,",
  "GS26sarvmtsu:590": "jaḍatvakalpanā,",
  "GS26sarvmtsu:591": "ahaṃpratyayavedyatvakalpanā,",
  "GS26sarvmtsu:592": "vedakalpanā,",
  "GS26sarvmtsu:593": "prameyeṣu nityānitya(tva )",
  "GS26sarvmtsu:594": "kalpanāḥ paramāṇunāṃ jagadārambhakatvakalpanā,",
  "GS26sarvmtsu:595": "dharmāditrivargakalpanā,",
  "GS26sarvmtsu:596": "bandhamokṣakalpanā,",
  "GS26sarvmtsu:597": "tamasa ālokābhāvatvena dravyāntaratvābhāvakalpanā ca /",
  "GS26sarvmtsu:598": "iyān viśeṣaḥnirviśaṣo 'kṣapādaḥ ṣoḍaśapadārthavādī /",
  "GS26sarvmtsu:599": "tathāca tatsūtraṃ - pramāṇaprameyasaṃśayaprayojanadṛṣṭāntasiddhāntāvayavatarkanirṇayavādaja lpavitaṇḍāhetvābhāsacchalajātinigrahasthānānāṃ tattvajñānānniśreyasādhigamaḥ'; iti /",
  "GS26sarvmtsu:600": "ṣoḍaśapadārthatattvajñānādanātmani dehādāvātmabhrāntiprabhṛtīnāṃ mithyājñānānāṃ nivṛttiḥ,",
  "GS26sarvmtsu:601": "[page 027]",
  "GS26sarvmtsu:602": "tato rāgādidoṣanivṛttiḥ,",
  "GS26sarvmtsu:603": "tataḥ śubhāśubhakarmanivṛttiḥ,",
  "GS26sarvmtsu:604": "tato nimittābhāvānnaimittikanānāyonijanmanivṛttiḥ,",
  "GS26sarvmtsu:605": "tato garbhādhivāsādimaraṇāntaduḥkhanivṛttirityevaṃ krameṇa mokṣaḥ /",
  "GS26sarvmtsu:606": "tathācākṣapādasūtraṃ - 'duḥkhajanmapravṛttiḍoṣamithyājñānānāmuttarottarāpāye tadanantarābhāvādapavargaḥ iti /",
  "GS26sarvmtsu:607": "pratyakṣānumānāgamapramāṇavādino naiyāyikaikadeśino 'kṣapādavadeva pramāṇādisvarūpasthitiḥ /",
  "GS26sarvmtsu:608": "mokṣastu na duḥkhanivṛttimātram,",
  "GS26sarvmtsu:609": "apitu nityasukhasyāvirbhāvo- 'pi /",
  "GS26sarvmtsu:610": "tasya janyatvepi,",
  "GS26sarvmtsu:611": "nikhiladuḥkhapradhvaṃsarūpatvādavināśitvaṃ copapadyata iti //",
  "GS26sarvmtsu:612": "seśvaranirīśvarasāṃkhyamatanirūpaṇam /",
  "GS26sarvmtsu:613": "triṣvapyeteṣu pakṣeṣu ātmano jaḍatvena jñātatvānupapatteḥ,",
  "GS26sarvmtsu:614": "buddhyādiguṇāśrayatvena vikāritvāpatteḥ,",
  "GS26sarvmtsu:615": "cetanādanyatvena parameśvarasyācetanatvāpatteḥ,",
  "GS26sarvmtsu:616": "cetanābhedasya ca svataḥ parataśca grahaṇāsaṃbhavāda,",
  "GS26sarvmtsu:617": "ātmano 'hapratyayavedyatve ghaṭavadacetanatvāparihārād,",
  "GS26sarvmtsu:618": "jñānānāṃ cānuvyavasāyajñānavedyatve tasya svaprakāśatvābhyupagame 'pasiddhāntāpatteḥ,",
  "GS26sarvmtsu:619": "paraprakāśyatve 'navasthāpatteḥ,",
  "GS26sarvmtsu:620": "jñeyatve jñānatvānupapatteḥ,",
  "GS26sarvmtsu:621": "vedasya pauruṣeyatve mūlapramāṇāpekṣāpatteḥ,",
  "GS26sarvmtsu:622": "īśvarasya nityecchādimattve nityaśarīritvāpatteḥ,",
  "GS26sarvmtsu:623": "mokṣasya navayuṇocchittirūpatve pāṣāṇāditulyatāpattidoṣāt ,",
  "GS26sarvmtsu:624": "sukhasya duḥkhābhāvatve cetanasya navaguṇāśrayatvāsiddheḥ,",
  "GS26sarvmtsu:625": "sukhābhāvo duḥkhamityapi vaktuṃ śakyatvāt,",
  "GS26sarvmtsu:626": "[page 028]",
  "GS26sarvmtsu:627": "paramāṇūnāṃ niravayavatve anyonyasambandhe 'pi sthaulyāsiddheḥ,",
  "GS26sarvmtsu:628": "sāvayavatve paramāṇutvāsiddheḥ,",
  "GS26sarvmtsu:629": "'māyāṃ tu prakṛtiṃ vidyādi'tyādikṣutermāyāyā eva jagannidānatvaśravaṇāt,",
  "GS26sarvmtsu:630": "paramāṇukāraṇavādasya śrutivirodhāccāvicāritaramaṇīyatvamiti sāṃkhyapakṣo 'vatāryateyadyapi nyāyaikadeśinaḥ sāṃkhyasya ca pratyakṣānumānāgamapramāṇavāditvaṃ tulyaṃ,",
  "GS26sarvmtsu:631": "tathāpi vedasyāptapraṇītatvena prāmāṇyamakṣapādavat tadekadeśino 'pi /",
  "GS26sarvmtsu:632": "pratyakṣādīnāṃ ca parata eva prāmāṇyaṃ,",
  "GS26sarvmtsu:633": "tasya bādhābhāvādhīnaniścayatvād ,",
  "GS26sarvmtsu:634": "bhrāntijñānānāmapi prāmāṇyaṃ mā prasāṅkṣīditi /",
  "GS26sarvmtsu:635": "sāṃkhyasya tu sarve pratyayā yathārthāḥ,",
  "GS26sarvmtsu:636": "pratyayatvāt ,",
  "GS26sarvmtsu:637": "saṃpratipannavadityanumānena bhrāntisaṃśayādijñānānyanaṅgīkurvataḥ pratyakṣādīnāṃ svata eva prāmāṇyaṃ prabhākaravad,",
  "GS26sarvmtsu:638": "yo nirīśvaraṃ viśvaṃ manyate /",
  "GS26sarvmtsu:639": "nityaḥ śabdaḥ amūrtatvādākāśavadityādyanumānaiḥ,",
  "GS26sarvmtsu:640": "“nāciketamupākhyānaṃ mṛtyuproktaṃ sanātanam /",
  "GS26sarvmtsu:641": "anādinidhanā nityā vāgutsṛṣṭā svayambhuvā” /",
  "GS26sarvmtsu:642": "ityādiśrutismṛtibhiśca vedasya nityatvaṃ ca samaṃ bhaṭṭakumāravat /",
  "GS26sarvmtsu:643": "na ca grahaṇasmaraṇarūpāṇyeva jñānāni,",
  "GS26sarvmtsu:644_0": "bhrāntisaṃśayajñānānabhyupagame dehādyātmatvapratyayānāṃ cetyavandanādidharmapratyayānāṃ",
  "GS26sarvmtsu:644_1": "ca pramātvāpatteḥ sandigdhe dharmiṇi nyāyaḥ pravartata iti saṃśayābhāvena mīmāṃsādiśāstrāṇāṃ",
  "GS26sarvmtsu:644_2": "dhūmādyanumānānāṃ cānudayaprasaṅgācca /",
  "GS26sarvmtsu:645": "[page 029]",
  "GS26sarvmtsu:646": "na ceha pratyakṣādiprāmāṇyasya bādhābhāvādhīnasiddhikatvadoṣaḥ ajñātārthajñāpakatvalakṣaṇasya prāmāṇyasya bhrāntyādiṣvapravṛtteḥ /",
  "GS26sarvmtsu:647": "na ca bhrāntyādiviṣayaḥ pūrvottarakālayorasti,",
  "GS26sarvmtsu:648": "yenājñātatayā tiṣṭhet /",
  "GS26sarvmtsu:649": "anayaiva rītyā smṛtyaprāmāṇyamūhyam /",
  "GS26sarvmtsu:650": "yaḥ punaḥ prāmāṇyasya bādhābhāvātmakatvaṃ manyate,",
  "GS26sarvmtsu:651": "tasya kathaṃ smṛteraprāmāṇyam /",
  "GS26sarvmtsu:652": "na tasyāḥ punarbādho dṛśyate /",
  "GS26sarvmtsu:653": "ato bhrāntisaṃśayādijñānābhyupagame na doṣaḥ kaścit /",
  "GS26sarvmtsu:654": "nityoditānastamitanirviṣayajñānasvarūpaḥ puruṣaḥ pramātetyanayornirīśvaraseśvarayoraviśiṣṭam /",
  "GS26sarvmtsu:655": "tasmin jīvaparabhedena dvaividhyaṃ seśvaro manyate /",
  "GS26sarvmtsu:656": "jīve suranaranārakāvibhedena traividhyaṃ cāvadhārayati /",
  "GS26sarvmtsu:657": "ubhayatrāpi pakṣe puṃsaḥ kūṭasthatvena sattvarajastamoguṇātmikāyāḥ prakṛtereva jagadākāreṇa pariṇāmitvaṃ sṛṣṭasya jagataḥ sukhaduḥkhamohātmakatvaṃ cānumatam /",
  "GS26sarvmtsu:658": "puruṣaprakṛtimahadahaṅkāramanaḥśrotratvakcakṣurjihvāghrāṇavākpāṇipādapāyūpasthaśabdasparśarūparasagandhākāśavāyuvahnisalilabhūmaya iti nirīśvarasya pañcaviṃśatistattvāni /",
  "GS26sarvmtsu:659": "[page 030]",
  "GS26sarvmtsu:660": "seśvarasya paraḥ puruṣo 'tiricyata iti ṣaḍviṃśatiḥ /",
  "GS26sarvmtsu:661": "yathāha -",
  "GS26sarvmtsu:662": "“mūlaprakṛtiravikṛtirmahadādyāḥ prakṛtivikṛtayaḥ sapta /",
  "GS26sarvmtsu:663": "ṣoḍaśakaśca vikāro na prakṛtirna vikṛtiḥ puruṣaḥ” //",
  "GS26sarvmtsu:664": "iti /",
  "GS26sarvmtsu:665": "janmamaraṇādivyavasthayā puruṣabahutvaṃ cāha -",
  "GS26sarvmtsu:666": "“janmamaraṇakaraṇānāṃ pratiniyamādayugapatpravṛtteśca /",
  "GS26sarvmtsu:667": "puruṣabahutvaṃ siddhaṃ traiguṇyaviparyayāccaiva” //",
  "GS26sarvmtsu:668": "iti /",
  "GS26sarvmtsu:669": "puṃsāṃ śubhāśubhamiśrakarmabhiḥ saṃsāraṃ prakṛtipuruṣatattvajñānena mokṣaṃ ca -",
  "GS26sarvmtsu:670": "“dharmeṇa gamanabhūrdhvaṃ gamanamadhastād bhavatyadharmeṇa /",
  "GS26sarvmtsu:671": "jñānena cāpavargo viparyayādiṣyate bandhaḥ” //",
  "GS26sarvmtsu:672": "iti ca /",
  "GS26sarvmtsu:673": "ubhayatrāgnihotradarśapūrṇamāsādayo yamaniyamādayaśca pravṛttinivṛttilakṣaṇā dharṇāḥ /",
  "GS26sarvmtsu:674": "pravṛttilakṣaṇaḥ saṃsārahetuḥ /",
  "GS26sarvmtsu:675": "nivṛttilakṣaṇastattvajñānadvāreṇa mokṣahetuḥ /",
  "GS26sarvmtsu:676": "iyān viśeṣaḥ- seśvarasya tattvajñānasahakṛto yogo muktihetuḥ /",
  "GS26sarvmtsu:677": "itarasya yogasahitaṃ tattvajñānaṃ muktiheturiti /",
  "GS26sarvmtsu:678": "yamaniyamāsanaprāṇāyāmapratyāhāradhāraṇādhyānasamādhayo yogāṅgāni /",
  "GS26sarvmtsu:679": "yogaphalāni ca dvividhāni vidyāvidyābhedāt /",
  "GS26sarvmtsu:680": "tatra vidyāmayāni bhaktijñānavairāgyāṇi /",
  "GS26sarvmtsu:681": "avidyāmayānyaṇimādyaṣṭaiśvaryāṇi /",
  "GS26sarvmtsu:682": "evamanyā api bāhyā yogasiddhayaḥ /",
  "GS26sarvmtsu:683": "yathāhuḥ -",
  "GS26sarvmtsu:684": "[page 031]",
  "GS26sarvmtsu:685": "“ātmano vai śarīrāṇi bahūni manujeśvara/ /",
  "GS26sarvmtsu:686": "prāpya yogabalaṃ kuryāt taiśca sarvāṃ mahīṃ caret” //",
  "GS26sarvmtsu:687": "ityādīni /",
  "GS26sarvmtsu:688": "iha seśvarasya tattvajñānasahitena yogena yoginaḥ parameśvaratāvāptirmuktiḥ /",
  "GS26sarvmtsu:689": "nirīśvarasya yogasahitena jñānena prakṛtipuruṣavivekalābhī mokṣaḥ /",
  "GS26sarvmtsu:690": "kaḥ punaḥ seśvarapakṣe kṣetrajñāt paramapurupasyātiśayaḥ /",
  "GS26sarvmtsu:691": "kleśakarmavipākāśayairaparāmṛṣṭaḥ puruṣaviśeṣa īśvaraḥ,",
  "GS26sarvmtsu:692": "kleśādisaṃsṛṣṭaḥ kṣetrajña iti /",
  "GS26sarvmtsu:693": "avidyāsmitārāgadveṣābhiniveśāḥ pañca kleśāḥ /",
  "GS26sarvmtsu:694": "karma puṇyāpuṇyātmakam /",
  "GS26sarvmtsu:695": "vipākaḥ sukhaduḥkhamohalakṣaṇaṃ karmaphalam /",
  "GS26sarvmtsu:696": "āśayo 'ntaḥkaraṇamiti //",
  "GS26sarvmtsu:697": "prabhākarādimīmāṃsakamatanirūpaṇam /",
  "GS26sarvmtsu:698": "arthāpattyā saha pratyakṣādicatuṣṭayaprāmāṇyavādinaḥ prabhākarasya,",
  "GS26sarvmtsu:699": "abhāvena saha pratyakṣādipañcakaprāmāṇyavādino bhaṭṭakumārasya ca jaiminīyabhāṣyavyākhyātṛtve tulye- 'pi pramātṛprameyayoḥ pramāṇavad visaṃvādaḥ /",
  "GS26sarvmtsu:700": "katham /",
  "GS26sarvmtsu:701": "yasyābhā(no?vo)",
  "GS26sarvmtsu:702": "na pramāṇaṃ tasya gurornābhāvo nāma kaścid viṣayaḥ /",
  "GS26sarvmtsu:703": "kiṃ tarhi, bhūtale ghaṭo nāstīti kevalabhūtalamātraṃ prakāśate ,",
  "GS26sarvmtsu:704": "tamaśca rūpadarśanābhāvamātraṃ,",
  "GS26sarvmtsu:705": "na dravyāntaram /",
  "GS26sarvmtsu:706": "yasya punarbhāvaḥ pramāṇaṃ,",
  "GS26sarvmtsu:707": "tasya kumārasyābhāvalakṣaṇo 'pi viṣayo 'sti /",
  "GS26sarvmtsu:708": "sa cātyantābhāvādibhedāt pañcavidhaḥ /",
  "GS26sarvmtsu:709": "[page 032]",
  "GS26sarvmtsu:710": "tatra śaśe saṅgasyātyantābhāvaḥ /",
  "GS26sarvmtsu:711": "utpatteḥ prācīno ghaṭādīnāṃ prāgabhāvaḥ /",
  "GS26sarvmtsu:712": "vināśottarakālīnaḥ pradhvaṃsaḥ /",
  "GS26sarvmtsu:713": "ghaṭasya paṭādyātmatvābhāvo 'nyonyābhāvaḥ /",
  "GS26sarvmtsu:714": "apavara(kasthādīnā?",
  "GS26sarvmtsu:715": "kādisthānā)",
  "GS26sarvmtsu:716": "maṅgaṇādāvabhāvaḥ saṃsargābhāva iti /",
  "GS26sarvmtsu:717": "tamaśca dravyāntaraṃ,",
  "GS26sarvmtsu:718": "nālokābhāvamātram /",
  "GS26sarvmtsu:719": "nāpi rūpadarśanābhāvamātram /",
  "GS26sarvmtsu:720": "kutaḥ /",
  "GS26sarvmtsu:721": "'tama āsīd'; ityādiśrutivirodhāt /",
  "GS26sarvmtsu:722": "kiñca ālokābhāvatve ekālokābhāvaḥ sarvālokābhāvo vā tamaḥ /",
  "GS26sarvmtsu:723": "ādye sadopalambhaprasaṅgaḥ,",
  "GS26sarvmtsu:724": "ekālokābhāvasya sarvadā sarvatra sambhavāt /",
  "GS26sarvmtsu:725": "dvitīye na kadācidapi tama upalabhyeta,",
  "GS26sarvmtsu:726": "sarvālokābhāvasya kvacidapyasambhavāt /",
  "GS26sarvmtsu:727": "evaṃ rūpadarśanābhāvapakṣo 'pi dūṣyaḥ /",
  "GS26sarvmtsu:728": "bhāvatvenopalabhyamānasya tamaso 'bhāvatvakalpane prakāśasya tamaso 'bhāvatvakalpanā kathaṃ nivāryeta /",
  "GS26sarvmtsu:729": "abhāvamanaṅgīkurvato guro rūpadarśanābhāvaśca nāstīti tamasastadrūpatvakathā kathaṅkāraṃ saṅgacchatām /",
  "GS26sarvmtsu:730": "abhāvajñānasya nirviṣayatvaṃ vadannasau bhāvajñānasya nirālambanatvaṃ sādhayantaṃ mādhyamikaṃ vā kathaṃ nirākuryāt /",
  "GS26sarvmtsu:731": "ato yatkiñcidetat /",
  "GS26sarvmtsu:732": "taduktaṃ bhaṭṭapādaiḥ- ''tamaḥ khalu calaṃ nīlaṃ parāparavibhāgavat /",
  "GS26sarvmtsu:733": "prasiddhadravyavaidharmyānnavabhyo bhettumarhati //",
  "GS26sarvmtsu:734": "''; iti /",
  "GS26sarvmtsu:735": "vedasya nityatve svataḥ prāmāṇye ca satyapi mantrārthavādabhāgasyopaniṣadbhāgasyetihāsapurāṇānāṃ cāprāmāṇyaṃ,",
  "GS26sarvmtsu:736": "[page 033]",
  "GS26sarvmtsu:737": "vidhiśeṣatvena vā kathañcit prāmāṇyaṃ,",
  "GS26sarvmtsu:738": "svarbhūpātālalokānāṃ nityatvaṃ,",
  "GS26sarvmtsu:739": "nirīśvaratvaṃ,",
  "GS26sarvmtsu:740": "cetanācetanātmakasya viśvasyānekatvaṃ,",
  "GS26sarvmtsu:741": "sattvam ,",
  "GS26sarvmtsu:742": "indrāgnyādidevatānāṃ vigrahapañcakābhāvena caturthyantapadamātratvaṃ,",
  "GS26sarvmtsu:743": "dharmasyāgnihotradarśapūrṇamāsapaśubandhasomayāgādyātmatvaṃ,",
  "GS26sarvmtsu:744": "mokṣasyātmanaḥ svarūpāvasthānātmakatvaṃ ca gurukumārayoraviśiṣṭam /",
  "GS26sarvmtsu:745": "iyān viśeṣaḥ /",
  "GS26sarvmtsu:746": "guroḥ sarvajñānāni yathārthāni,",
  "GS26sarvmtsu:747": "bhrāntisaṃśayādijñānānāmavivekamātratvāt /",
  "GS26sarvmtsu:748": "pratyabhijñā ca prāgajñātaghaṭādisthāyyavagāhitvenānubhava evāntarbhavatīti grahaṇasmaraṇarūpeṇa dvairāśyameva jñānam /",
  "GS26sarvmtsu:749": "teṣāṃ ca svaprakāśatvaṃ sāṃkhyādivat /",
  "GS26sarvmtsu:750": "jñānasyāpi jñānāntaravedyatve tasyāpi tathātvamityanavasthāpatteḥ,",
  "GS26sarvmtsu:751": "jñeyatve ghaṭavadajñānatvāpatteśca /",
  "GS26sarvmtsu:752": "jātā tu vaiśeṣikādivajjaḍadravyaviśeṣo buddhyādidharmāśrayo 'ta eva dehādivilakṣaṇo nityo vibhurlokatrayaṃ karmavaśād bhraman pratyakṣādipramāṇakaḥ kartṛbhoktṛ(tva)",
  "GS26sarvmtsu:753": "svabhāvaśca bhavati /",
  "GS26sarvmtsu:754": "tasya jaḍatve 'pi jñānāśrayatvena prakāśanād jñātṛtvam /",
  "GS26sarvmtsu:755": "ghaṭāderviṣayatvenāvabhāsanād jñeyatvamityato ghaṭamahaṃ jānāmītyatra svatojñānaṃ,",
  "GS26sarvmtsu:756": "tadāśrayatvena jñātā,",
  "GS26sarvmtsu:757": "tadviṣayatvena ghaṭaśca prakāśata iti tripuṭīpratyakṣavādī gururbhāṣate /",
  "GS26sarvmtsu:758": "tathāca tadvacanaṃ -",
  "GS26sarvmtsu:759": "“buddhīndriyaśarīrebhyo bhinna ātmā vibhurdhruvaḥ /",
  "GS26sarvmtsu:760": "nānābhūtaḥ pratikṣetramarthabhittiṣu bhāsate” //",
  "GS26sarvmtsu:761": "iti /",
  "GS26sarvmtsu:762": "[page 034]",
  "GS26sarvmtsu:763": "bhedaścāsyānyānapekṣi svarūpameva, na dharmaḥ /",
  "GS26sarvmtsu:764": "tathātve bhedāntarāpekṣāprasaṅgāt /",
  "GS26sarvmtsu:765": "vidhyarthaśca yāgādiviṣayo niyoga eva /",
  "GS26sarvmtsu:766": "asau mānāntarāyogyatvādapūrvamiti,",
  "GS26sarvmtsu:767": "kṛtisādhyatvāt kāryamiti,",
  "GS26sarvmtsu:768": "kṛtyuddeśyatvāt pradhānamiti cocyate /",
  "GS26sarvmtsu:769": "svasādhakasya niyojyasvargādiphaladatvaṃ tu na svātantryabhaṅgāya /",
  "GS26sarvmtsu:770": "(asminpra? )ato 'gniṣṭomena svargakāmo yajetetyasmin vākye yajetetyatra pratyayāṃśena liṅā niyogaḥ pratīyate /",
  "GS26sarvmtsu:771": "sukhavāsakāmo māṃ bhajeteti rājavākyavat /",
  "GS26sarvmtsu:772": "sa ca kasyacit kasmiṃścid viṣaye prasiddha iti yajatidhātulakṣaṇayā prakṛtyā viṣayaḥ,",
  "GS26sarvmtsu:773": "svargakāma iti niyojyaśca samarpyate /",
  "GS26sarvmtsu:774": "agniṣṭomeneti tṛtīyāśrutyā kasmin yāge niyoga iti viśeṣārpaṇam,",
  "GS26sarvmtsu:775": "adhikāriṇaḥ svargakāmatvaviśeṣaṇena niyojyaviśeṣārpaṇaṃ ca kṛtam /",
  "GS26sarvmtsu:776": "tasmādayamarthaḥ - svargakāmasya jyotiṣṭomayāge niyoga iti /",
  "GS26sarvmtsu:777": "anye 'pi vidhayaḥ 'phalavatsannidhāvaphalaṃ tadaṅgam ';",
  "GS26sarvmtsu:778": "iti nyāyādetadaṅgavidhayaḥ /",
  "GS26sarvmtsu:779": "mantrāścānuṣṭhānasmārakā ityetadaṅgatāṃ bhajante /",
  "GS26sarvmtsu:780": "arthavādāḥ phalaprāśastyaprakāśakā iti te 'pi tatsādhakaniyogacikīrṣāpādakatvād vidhiṃ pratyupakurvanti /",
  "GS26sarvmtsu:781": "evamanyatrāpi nyāya iti /",
  "GS26sarvmtsu:782": "[page 035]",
  "GS26sarvmtsu:783": "gurorapi guroḥ kumārasyānubhavasmaraṇapratyabhijñābhedena,",
  "GS26sarvmtsu:784": "anubhavepi samyaṅmithyāsaṃśayabhedena cānekavidhāni jñānāni kaṇādākṣapādapatañjalyādivat /",
  "GS26sarvmtsu:785": "jñātā tu dravyabodhasvarūpaḥ pratyakṣānumānārthāpattyāgamapramāṇakaśca /",
  "GS26sarvmtsu:786": "tatra jñeyavilakṣaṇasvabhāvatvādajñānarūpatvaṃ,",
  "GS26sarvmtsu:787": "buddhyādiguṇāśrayatvād dravyatvam /",
  "GS26sarvmtsu:788": "na ca jñānāśrayasya dravyasya jñānādanyatvānna jñānasaṃbhedaḥ sambhavatīti vācyam /",
  "GS26sarvmtsu:789": "prakāśanidānatvena tasmādanyasyāpi savitṛmaṇḍalasya prakāśatvadarśanāt /",
  "GS26sarvmtsu:790": "jaḍājaḍākāratvamantareṇātmano 'smatpratyayaviṣayatvāsiddheśca /",
  "GS26sarvmtsu:791": "yat punarbhrāntijñānānāmavivekātmakatvamiti /",
  "GS26sarvmtsu:792": "tanmandam /",
  "GS26sarvmtsu:793": "abhāvamabhyupagacchato- 'khyātervivekābhāvasvarūpasyāvivekasya vaktumayogyatvāt /",
  "GS26sarvmtsu:794": "kayorvehāvivekaḥ /",
  "GS26sarvmtsu:795": "grahaṇasmaraṇayośced, na /",
  "GS26sarvmtsu:796": "idaṃ rajatamiti purovartirajatatādātmyānubhavātmakatvādabhramasya /",
  "GS26sarvmtsu:797": "ato rajatānubhavasaṃskāravataḥ puṃsaḥ kācādikaraṇadoṣāt sādṛśyādiviṣayadoṣācca sitabhāsvaravastumātratayā idamitipra(ti)",
  "GS26sarvmtsu:798": "pannasya śuktiśakalasyaiva smaryamāṇarajatātmanā bhānaṃ bhrāntiḥ /",
  "GS26sarvmtsu:799": "ghaṭasukhādijñānāni cānuvyavasāyajñānagamyāni /",
  "GS26sarvmtsu:800": "ayaṃ ghaṭa iti jñānasya ghaṭamahaṃ jānāmītyauttarakālikajñānena viṣayīkriyamāṇatvāt /",
  "GS26sarvmtsu:801": "na cātrānavasthā,",
  "GS26sarvmtsu:802": "draṣṭararataḥ paraṃ jijñāsābhāvāt /",
  "GS26sarvmtsu:803": "bhedaśca na bhedisvarūpamātraṃ,",
  "GS26sarvmtsu:804": "bhedaśabdasya ghaṭādiśabdaparyāyatvāpatteḥ,",
  "GS26sarvmtsu:805": "anyāpekṣasiddhikasya bhedasya svarūpatvāyogācca /",
  "GS26sarvmtsu:806": "[page 036]",
  "GS26sarvmtsu:807": "na ca bhedidharmatve 'sya bhedāntarāpekṣādoṣaḥ,",
  "GS26sarvmtsu:808": "svaparanirvāhakatvopapatteḥ ātmavat /",
  "GS26sarvmtsu:809": "sa hi sarvaṃ vastu jānannātmānamapi jānāti /",
  "GS26sarvmtsu:810": "bhāvanā ca vidhyarthaḥ /",
  "GS26sarvmtsu:811": "sā ca kiṃ kena kathaṃ vetyaṃśatrayavatī(pratīyāḥ?) /",
  "GS26sarvmtsu:812": "tatra kimityaṃśapūraṇāya svargakāmapadam /",
  "GS26sarvmtsu:813": "kenetyaṃśapūraṇāya yajatiḥ prakṛtyaṃśaḥ /",
  "GS26sarvmtsu:814": "tadviśeṣaprakāśanāyāgniṣṭomeneti prakṛtyaṃśaḥ /",
  "GS26sarvmtsu:815": "tṛtīyālakṣaṇaḥ pratyayāṃśastasya karaṇatvakhyāpanāya /",
  "GS26sarvmtsu:816": "na ca kṣaṇikasya yāgasya kālāntarīyaphalasādhanatvāsaṃbhavaḥ /",
  "GS26sarvmtsu:817": "yajamānasamavetasvasaṃskāradvāreṇa tatsaṃbhavāt /",
  "GS26sarvmtsu:818": "kathaṃ bhāvayedityaṃśārpakāḥ prayājādividhayaḥ /",
  "GS26sarvmtsu:819": "tasmādayamarthaḥ -jyotiṣṭomayāgena tatkāmaḥ svargaṃ bhāvayediti /",
  "GS26sarvmtsu:820": "anayoḥ pakṣayorya ātmanaḥ svarūpāvasthitilakṣaṇo mokṣaḥ so 'pi karmaṇaiva labhyaḥ /",
  "GS26sarvmtsu:821": "katham /",
  "GS26sarvmtsu:822": "pratiṣiddhāni kāmyānyapi karmāṇyakurvataḥ puṇyapāpātmakanimittābhāvānnaimittikordhvādhomadhyalokagativihīnasya pratyavāyaparihārārthaṃ /",
  "GS26sarvmtsu:823": "nityanaimittikāni cānutiṣṭhataḥ prācīnāni śubhāśubhakarmāṇi ca phalabhogena kṣapayataśca yajamānasyāyatnato jñānamantareṇaiva svarūpāvasthitirbhavatīti /",
  "GS26sarvmtsu:824": "syādetat /",
  "GS26sarvmtsu:825": "gurukumārayorasarvajñatve sarvajñatve vā nirīśvaraṃ viśvamiti vacanamaviśvāsyam /",
  "GS26sarvmtsu:826": "ādye alpajña(tva?)",
  "GS26sarvmtsu:827": "vāvayatvādantye vipralambhakavākyatvācca /",
  "GS26sarvmtsu:828": "yaḥ sarvajñaḥ sa eveśvara ityaupaniṣadairāsthitatvāt /",
  "GS26sarvmtsu:829": "evaṃ tā(bhyāmu)",
  "GS26sarvmtsu:830": "pāsitayorjaiminiśabarasvāminorapi vacanamaviśvāsyameva /",
  "GS26sarvmtsu:831": "[page 037]",
  "GS26sarvmtsu:832": "atha taistārkikābhimata īśvara eva nirasto nopaniṣadabhimataḥ kṣetrajñasvarūpabhūta iti cet /",
  "GS26sarvmtsu:833": "tanna /",
  "GS26sarvmtsu:834": "'karmaiva dehināmiṣṭāniṣṭaphala(daṃ)",
  "GS26sarvmtsu:835": "neśvara iti vadatāṃ vedasya dharmaikaniṣṭhato cābhyupagacchatāṃ kṣetrajñasvarūpasyeśvarasyākiñcitkaratvāt,",
  "GS26sarvmtsu:836": "pramāṇapratipannatvābhāvācca /",
  "GS26sarvmtsu:837": "anumānapramāṇakatvaṃ ca parameśvarasya svaireva nirastamāgamasya dharmaikaparatvaṃ ca sādhitamiti kiṃpramāṇakaḥ syāt /",
  "GS26sarvmtsu:838": "svarūpāvasthānalakṣaṇo yo mokṣa uktaḥ,",
  "GS26sarvmtsu:839": "tatrāpi kimātmā prāk svarūpāvasthitaḥ , kiṃvā na /",
  "GS26sarvmtsu:840": "ādye na mokṣasya karmasādhyatvam,",
  "GS26sarvmtsu:841": "utpattyāptivikṛtisaṃskārātmakatvāt karmaphalasya siddhasya cotpattyādyasaṃbhavāt /",
  "GS26sarvmtsu:842": "nāpi dvitīyaḥ /",
  "GS26sarvmtsu:843": "prāgavidyamānasya rūpasya svarūpatvānirvāhāt /",
  "GS26sarvmtsu:844": "avyabhicārirūpaṃ hi svarūpaṃ bhāṣyate /",
  "GS26sarvmtsu:845": "karmasādhyatve mokṣasya nityapuruṣārthatā ca na syāt,",
  "GS26sarvmtsu:846": "yat kṛtakaṃ tadanityamiti nyāyāt /",
  "GS26sarvmtsu:847": "jaḍātmavāde kaivalyasya śūnyakalpatā cāparihāryā pāṣāṇakalpatā vāstheyā /",
  "GS26sarvmtsu:848": "yat punardravyabodhasvarūpa ātmeti /",
  "GS26sarvmtsu:849": "tadapyasat /",
  "GS26sarvmtsu:850": "bodhābodhayorabhedābhyupagame sadasadādiṣvapyaikyaprasakto jñānasyānuvyavasāyajñānagamyatvaṃ cāyuktam /",
  "GS26sarvmtsu:851": "jñeyaṃ ca tad jñānaṃ ceti virodhāt /",
  "GS26sarvmtsu:852": "anuvyavasāyajñānasya svasiddhāvanyānapekṣatve pūrvajñānasyāpi tathātvasaṃbhavāt /",
  "GS26sarvmtsu:853": "[page 038]",
  "GS26sarvmtsu:854": "ātmanyapyasiddhasya jñānasyārthaprakāśakatve arthasya jñānaprakāśakatāpi syād, aviśeṣāt /",
  "GS26sarvmtsu:855": "ataḥ sarvajñānānāṃ svaprakāśatvamāstheyam /",
  "GS26sarvmtsu:856": "teṣāṃ ca buddhivṛttiviśeṣatvena jaḍatvānna svataḥ prakāśātmakatā saṅgacchata iti cidātmasānnidhyādeva tathātvamāstheyam /",
  "GS26sarvmtsu:857": "''tameva bhāntamanubhāti sarvaṃ tasya bhāsā sarvamidaṃ vibhāti''; iti śruteḥ /",
  "GS26sarvmtsu:858": "yat punarbhedasya bhedidharmatvamādāya svaparanirvāhakatvenānavasthādoṣanirasanaṃ,",
  "GS26sarvmtsu:859": "tadapyacāru /",
  "GS26sarvmtsu:860": "rūparasādīnāṃ dharmāṇāṃ dharmibhyo 'nyonyataśca bhedāsiddheḥ /",
  "GS26sarvmtsu:861": "na khalu dharmāṇāṃ dharmāntarāśrayatvaṃ sambhavatīti /",
  "GS26sarvmtsu:862": "kiñca sarvavastūnāṃ bhedo nāmaikaḥ,",
  "GS26sarvmtsu:863": "kiṃ vānekaḥ /",
  "GS26sarvmtsu:864": "eko 'pi kiṃ jaḍaḥ kiṃ vājaḍaḥ /",
  "GS26sarvmtsu:865": "ādyenājaḍa ātmanyasau sambhavati /",
  "GS26sarvmtsu:866": "dṛśi dṛśyānvayāyogāt /",
  "GS26sarvmtsu:867": "dvitīye tvātmana eva bhedaśabdārthatāpattiḥ,",
  "GS26sarvmtsu:868": "ekasya sarvagatasyājaḍasya vastunastallakṣaṇatvāt /",
  "GS26sarvmtsu:869": "acetanaścet sa kiṃ bhedāntaramapekṣate ,",
  "GS26sarvmtsu:870": "kiṃ vānāpekṣate /",
  "GS26sarvmtsu:871": "apekṣate cedanavasthā /",
  "GS26sarvmtsu:872": "nāpekṣate ced bhedamanapekṣyaiva bhedino 'pyane(kā?ke)",
  "GS26sarvmtsu:873": "syurbhedavat /",
  "GS26sarvmtsu:874": "tasmāt svarūpatvena dharmatvena vā bhedo na nirvoḍhuṃ śakyaḥ śakreṇāpīti /",
  "GS26sarvmtsu:875": "kathaṃ cetanācetanaprapañcasya bhedaḥ /",
  "GS26sarvmtsu:876": "kathaṃ vā jīveśvarabhedaḥ /",
  "GS26sarvmtsu:877": "tasmātkarmamīmāṃsakamatamapi śreyaskāmairnopādeyamiti brahmavādimatamavatāryate /",
  "GS26sarvmtsu:878": "brahmavādino 'pi dvividhāḥ /",
  "GS26sarvmtsu:879": "aupaniṣadāḥ paurāṇikāśca /",
  "GS26sarvmtsu:880": "aupaniṣadā api dvividhāḥ saguṇabrahmapradhānā nirguṇabrahmapradhānāśceti /",
  "GS26sarvmtsu:881": "[page 039]",
  "GS26sarvmtsu:882": "tatra saguṇabrahmapradhānā rāmānujādayaḥ /",
  "GS26sarvmtsu:883": "nirguṇabrahmapradhānā ācāryabhagavatpādādayaḥ /",
  "GS26sarvmtsu:884": "saguṇabrahmavādimatanirūpaṇam /",
  "GS26sarvmtsu:885": "teṣu saguṇaniṣṭhānāṃ jīveśvarajagadbhedaḥ satya eva /",
  "GS26sarvmtsu:886": "tannidānabhūtā māyāpi bhagavacchaktitvāt satyaiva /",
  "GS26sarvmtsu:887": "satastilādeḥ śaktīnāṃ sadbhāvadarśanāt /",
  "GS26sarvmtsu:888": "aghaṭitaghaṭayitṛtvena tasyāṃ māyātvavyavahāraḥ ,",
  "GS26sarvmtsu:889": "nāvastutvāt /",
  "GS26sarvmtsu:890": "'indro māyābhiḥ pururūpa īyate';",
  "GS26sarvmtsu:891_0": "iti śrutestasyāḥ pratijīvaṃ bhedaścāstīti yuge yuge mumukṣavo jīvā vāsudevasaṅkarṣaṇapradyumnāniruddhākhyacaturvyūhātmano",
  "GS26sarvmtsu:891_1": "bhagavataḥ śravaṇakīrtenadhyānapūjanāni bhaktiśraddhāpūrvamanutiṣṭhanto bhagavatprasādena",
  "GS26sarvmtsu:891_2": "janmādisaṃsārakartrīṃ tanmāyāmatilaṅghya sevānurūpaṃ sālokyasārūpyasāmīpyasāyujyalakṣaṇaṃ mokṣamicchanti /",
  "GS26sarvmtsu:892": "bhagavatprasādaśūnyāstu tanmāyāvyāmohitā iha saṃsarantīti siddhāntasaṅgrahaḥ /",
  "GS26sarvmtsu:893": "yathoktaṃ śārīrakasaṅgrahakṛdbhiḥ -",
  "GS26sarvmtsu:894": "ajñānīni bahūnyasaṃkhyavapuṣo jīvānmumukṣūnapi jñānājñānasamāśrayādanuyugaṃ teṣāṃ ca niḥśreyasam /",
  "GS26sarvmtsu:895": "māyāmīśvarasaṃbhayādanugamāt sasārasaṃvardhinīṃ keciddevanighātavighnamanasaḥ saṃcakruralpaśrutāḥ” //",
  "GS26sarvmtsu:896": "iti /",
  "GS26sarvmtsu:897": "[page 040]",
  "GS26sarvmtsu:898": "daivanighātanighnamanaso 'lpaśrutā iti tanmatasyāvastubhūtajagajjīveśabhrāntimūlatvenopekṣaṇīyatvamabhihitamabhiyuktaiḥ /",
  "GS26sarvmtsu:899": "nirguṇabrahmavādimatanirūpaṇam /",
  "GS26sarvmtsu:900": "nirguṇabrahmapradhānānāśaṅkarabhagavatpādādīnāmaupaniṣadānāṃ paurāṇikānāṃ ca ṣaḍvidhāṣṭavidhapramāṇavādināṃ paramārthataḥ saccidānandabrahmaikameva tattvam /",
  "GS26sarvmtsu:901": "tacca na mānāntaragatam /",
  "GS26sarvmtsu:902": "pramātṛpramāṇaprameyātmakasya viśvasya tasmin kalpitatvena tataḥ pṛthagasattvāt,",
  "GS26sarvmtsu:903": "svato jaḍatvena tadadhīnaprakāśatvācca /",
  "GS26sarvmtsu:904": "tadabhāvo 'pi na cidātmānamanāśritya prakāśeta,",
  "GS26sarvmtsu:905": "aprakāśasvabhāvatvāt /",
  "GS26sarvmtsu:906": "kiṃ punarbhāvā ghaṭapaṭādayaḥ,",
  "GS26sarvmtsu:907": "ātmaiva ced vastu /",
  "GS26sarvmtsu:908": "yadi ca so- 'khaṇḍātmā,",
  "GS26sarvmtsu:909": "kuto jagajjīveśvarātmakaṃ dvaitamavabhāsate /",
  "GS26sarvmtsu:910": "sa cenna vastu,",
  "GS26sarvmtsu:911": "na caikassaḥ,",
  "GS26sarvmtsu:912": "kutastarāṃ viśvaṃ bhāseta /",
  "GS26sarvmtsu:913": "na khalvekaṃ svaprakāśaṃ ca tattvamanapekṣyānekātmakasya jaḍasya viśvasya siddhiḥ sādhayituṃ śakyate /",
  "GS26sarvmtsu:914": "dvaitasya cedekāntato 'sattvaṃ,",
  "GS26sarvmtsu:915": "tarhi kutaḥ sattvapratibhāsaḥ /",
  "GS26sarvmtsu:916": "adhiṣṭhānasattayeti brūmaḥ /",
  "GS26sarvmtsu:917": "yathā śuktisattayā rajatasattvapra(tī?)tibhāsaḥ /",
  "GS26sarvmtsu:918": "sā hi idami sitabhāsvaravastumātratvena jñātāpi svena rūpeṇājñātā satī rajatānubhavasaṃskāravataḥ puṃsaḥ svāvidyāvijṛmbhitarajatābhāsātmanā bhāsate /",
  "GS26sarvmtsu:919": "evamātmāpyahamiti prakāśadravyamātratvena jñāyamāno 'pi saccidānandātmakena svena rūpeṇājñātaḥ sannātmāvidyāvijṛmbhitajagajjīveśvarātmakaṃ bhedaprapañcamātmani paśyatīti /",
  "GS26sarvmtsu:920": "[page 041]",
  "GS26sarvmtsu:921": "asmin pakṣe 'pi vyavahāradaśāyāṃ dṛg dṛśyaśceti dvau padārthau /",
  "GS26sarvmtsu:922": "tatra dṛśyaṃ māyā /",
  "GS26sarvmtsu:923": "dṛk tadadhiṣṭhātā puruṣaḥ /",
  "GS26sarvmtsu:924": "māyā ca na satī,",
  "GS26sarvmtsu:925": "sata ātmano 'nyatvāt,",
  "GS26sarvmtsu:926": "śuktirūpyavanmithyābhūtajagannidānatvāt,",
  "GS26sarvmtsu:927": "adhiṣṭhānatasvajñānabādhyatvācca /",
  "GS26sarvmtsu:928": "nāpyasatī, viśvanidānatvād,",
  "GS26sarvmtsu:929": "māmahaṃ na jānāmītyaparokṣatvācca /",
  "GS26sarvmtsu:930": "nāpi sadasatī,",
  "GS26sarvmtsu:931": "sattvāsattvayoranyonyaniṣedharūpatvenaikādhikaraṇyāsambhavāt /",
  "GS26sarvmtsu:932": "pariśeṣādanirvacenīyetyāyātam /",
  "GS26sarvmtsu:933": "sā ca nātmano bhinnā /",
  "GS26sarvmtsu:934": "anupalabdhiprasaṅgād,",
  "GS26sarvmtsu:935": "atyantāsattvāpatteśca /",
  "GS26sarvmtsu:936": "nāpyabhinnā /",
  "GS26sarvmtsu:937": "jaḍājaḍayoraikātmyāyogāt /",
  "GS26sarvmtsu:938": "nāpi bhinnābhinnā,",
  "GS26sarvmtsu:939": "bhedābhedayoḥ parasparaniṣedhātmanoravivādamekatra vartanānupapatteḥ /",
  "GS26sarvmtsu:940": "na sāvayavā,",
  "GS26sarvmtsu:941": "kāryatvāpatteḥ /",
  "GS26sarvmtsu:942": "na niravayavā,",
  "GS26sarvmtsu:943": "viśvapariṇāmitvāt /",
  "GS26sarvmtsu:944": "nacobhayarūpā, virodhāt /",
  "GS26sarvmtsu:945": "tasmādavicāritaramaṇīyā kācit paramāsmanaḥ śaktireva māyā /",
  "GS26sarvmtsu:946": "sā ca triguṇamayī /",
  "GS26sarvmtsu:947": "sattvarajastamāṃsi guṇāḥ /",
  "GS26sarvmtsu:948": "tathātvaṃ ca māyāyāstatkārye jagati sukhaduḥkhamohamayatvadarśanācchruśca /",
  "GS26sarvmtsu:949": "iyameva kvacidavidyeti kvacit prakṛtiriti kvacidakṣaramiti kvacicchaktiriti kvacinmoha iti cocyate /",
  "GS26sarvmtsu:950": "(tadvata ātmanaḥ sakāśādākāśādīni pañca bhūtāni tebhyaścidātmādhiṣṭhitebhyaḥ samaṣṭivyaṣṭiśarīrāṇi cotpadyanta iti vedāntinaḥ /",
  "GS26sarvmtsu:951": "paurāṇikāstu dvaitasya cādhiṣṭhānasattayeva śabdapratibhāsaḥ,",
  "GS26sarvmtsu:952": "yathā rajatasya /",
  "GS26sarvmtsu:953": "[page 042]",
  "GS26sarvmtsu:954": "asmin pakṣe vyavahāradaśāyāṃ dṛg dṛśyaṃ ceti dvau padārthau /",
  "GS26sarvmtsu:955": "dṛśyaṃ māyā /",
  "GS26sarvmtsu:956": "dṛk puruṣaḥ /",
  "GS26sarvmtsu:957": "avicāritaramaṇīyā paramātmanaḥ śaktireva māyā /",
  "GS26sarvmtsu:958": "?)sā ca triguṇamayī ekā ca 'ajāmekāmityādiśruteḥ /",
  "GS26sarvmtsu:959": "'indro māyābhi'riti tadbahutvaśravaṇaṃ cāvayavabhedādeva /",
  "GS26sarvmtsu:960": "iyamevāvidyādiśabdairabhidhīyate /",
  "GS26sarvmtsu:961": "tadvata ātmana ākāśādīni jāyante /",
  "GS26sarvmtsu:962": "tebhyaḥ samaṣṭivyaṣṭirūpāṇi śarīrāṇi cotpadyanta iti vedāntinaḥ /",
  "GS26sarvmtsu:963": "paurāṇikamatanirūpaṇam /",
  "GS26sarvmtsu:964": "paurāṇikāstu māyāśabalāt paramātmano mahān /",
  "GS26sarvmtsu:965": "mahato 'haṃkāraḥ /",
  "GS26sarvmtsu:966": "sa ca dravyajñānakriyāśaktibhedena trirūpaḥ /",
  "GS26sarvmtsu:967": "tatra dravyaśaktestāmasāhaṃkārācchabdāditanmātrāṇyākāśādibhūtāni ca jāyante /",
  "GS26sarvmtsu:968": "jñānaśakteḥ sāttvikāhaṃkārād digādicaturdaśakaraṇadevatā antaḥkaraṇāni ca jāyante /",
  "GS26sarvmtsu:969": "kriyāśakte rājasāhaṅkārācchrotrādīni vāgādīni ca jāyante /",
  "GS26sarvmtsu:970": "tānyetāni mahadādyavanyantāni māyāvinā puruṣeṇa preritānyanyonyaṃ militvā haimaṃ brahmāṇḍamārabhante /",
  "GS26sarvmtsu:971": "tatra ca caturdaśa bhuvanāni carturvidhaśarīrāṇi ca bhavantīti,",
  "GS26sarvmtsu:972": "teṣu ca deheṣu sarvanidānabhūtaścidātmā sākṣitvenābhimānitvena praviśati /",
  "GS26sarvmtsu:973": "sākṣī parameśvaraḥ /",
  "GS26sarvmtsu:974": "abhimānī jīvaḥ,",
  "GS26sarvmtsu:975": "'dvā suparṇe'tyīdiśruteḥ,",
  "GS26sarvmtsu:976": "'īśvaraḥ sarvabhūtānām';",
  "GS26sarvmtsu:977": "ityādismṛteśca /",
  "GS26sarvmtsu:978": "evaṃ cānayoḥ pakṣayorbhūtabhautikalakṣaṇaṃ māyākāryaṃ prameyam /",
  "GS26sarvmtsu:979": "pratyakṣādīni ṣaḍaṣṭau vā pramāṇāni /",
  "GS26sarvmtsu:980": "[page 043]",
  "GS26sarvmtsu:981": "jīvaḥ pramātā /",
  "GS26sarvmtsu:982": "sa pratyakṣānumānagamyaḥ pratikṣetraṃ māyayā bhinnaḥ /",
  "GS26sarvmtsu:983_0": "parameśvarastarkāparaparyāyānumānasahakṛtaśrutipramāṇato nityaśuddhabuddhamuktasvabhāvaḥ",
  "GS26sarvmtsu:983_1": "sarvajñaḥ sarvaśaktirguṇatrayātmikayā māyayā viśvasṛṣṭisthitisaṃhāratirobhāvānugrahalakṣaṇaiḥ",
  "GS26sarvmtsu:983_2": "pañcavidhaḥ kṛtyaiḥ svātmanyeva viharati /",
  "GS26sarvmtsu:984": "sarvakṣetreṣveka eva sthitaḥ san sarvānkṣetrajñānniyamayati ca /",
  "GS26sarvmtsu:985": "na caikasmin niyāmyaniyāmakabhāvāsaṃbhavaḥ /",
  "GS26sarvmtsu:986": "māyīyabhedāśrayeṇa tatsaṃbhavāt /",
  "GS26sarvmtsu:987": "evaṃ dvaitaprapañcaḥ sarvo māyāmayaḥ /",
  "GS26sarvmtsu:988": "advitīyaṃ brahmaiva paramārthato 'sti /",
  "GS26sarvmtsu:989": "anayormatayorbandhasyāvidyānibandhanatvāt tannivṛttireva mokṣaḥ /",
  "GS26sarvmtsu:990": "sa ca 'ātmā vā are draṣṭavyaḥ';",
  "GS26sarvmtsu:991": "ityādiśrutyā ātmadarśanamanūdya tatsādhanatvena śravaṇādividhānād,",
  "GS26sarvmtsu:992_0": "vedāntaśravaṇādi kurvato vivekādisādhanasampannasya puṃso bhagavaccaritraśravaṇādibhiḥ",
  "GS26sarvmtsu:992_1": "pariśodhitāntaḥkaraṇasyāhaṃ brahmāsmīti jīvaparaikyasākṣādbodhe sati sidhyedityakhilamanāvilam //"
}