{
    "GK16jgrasg1u:0": "Jagannātha Paṇḍitarāja: Rasagaṅgādhara, Ānana 1:",
    "GK16jgrasg1u:1": "smṛtāpi taruṇātapaṃ karuṇayā harantī nṛṇām abhaṅguratanutviṣāṃ valayitā śatair vidyutām/",
    "GK16jgrasg1u:2": "kalindagirinandinītaṭasuradrumālambinī madīyamaticumbinī bhavatu kāpi kādambinī//",
    "GK16jgrasg1u:3": "śrīmajjñāneṃdrabhikṣor adhigatasakalabrahmavidyāprapañcaḥ kāṇādīrākṣapādīr api gahanagiro yo mahendrādavedīt/",
    "GK16jgrasg1u:4": "devādevādhyagīṣṭa smaraharanagare śāsanaṃ jaiminīyaṃ śeṣāṅkaprāptaśeṣāmalabhaṇitir abhūt sarvavidyādharo",
    "GK16jgrasg1u:5": "pāṣāṇād api pīyūṣaṃ syandate yasya līlayā/",
    "GK16jgrasg1u:6": "taṃ vande perubhaṭṭākhyaṃ lakṣmīkāntaṃ",
    "GK16jgrasg1u:7": "mahāgurum//",
    "GK16jgrasg1u:8": "nimagnena kleśair mananajaladher antarudaraṃ mayonnīto loke lalitarasagaṅgādharamaṇiḥ/",
    "GK16jgrasg1u:9": "harann antardhvāntaṃ hṛdayam adhirūḍho guṇavatām alaṃkārān sarvān api galitagarvān racayatu//",
    "GK16jgrasg1u:10": "pariṣkurvantv arthān sahṛdayadhurīṇāḥ katipaye tathāpi kleśo me katham api gatārtho na bhavitā/",
    "GK16jgrasg1u:11": "timīndrāḥ saṃkṣobhaṃ vidadhatu payodheḥ punar ime kim etenāyāso bhavati viphalo mandaragireḥ//",
    "GK16jgrasg1u:12": "nirmāya nūtanam udāharaṇānurūpaṃ kāvyaṃ mayātra nihitaṃ na parasya kiṃcit/",
    "GK16jgrasg1u:13": "kiṃ sevyate sumanasāṃ manasāpi gandhaḥ kastūrikājananaśaktibhṛtā mṛgeṇā//",
    "GK16jgrasg1u:14": "mananataritīrṇavidyārṇavo jagannāthapaṇḍitanarendraḥ rasagaṅgādharanāmnīṃ karoti kutukena kāvyamīmāṃsām rasāgaṅgādharanāmā saṃdarbho 'yaṃ ciraṃ jayatu/",
    "GK16jgrasg1u:15": "kiṃ ca kulāni kavīnāṃ nisargasamyañci rañjayatu//",
    "GK16jgrasg1u:16_0": "tatra kīrtiparamāhlādagururājadevatāprasādādyanekaprayojanakasya kāvyasya vyutpatteḥ kavisahṛdayayor āvaśyakatayā guṇālaṃkārādibhir",
    "GK16jgrasg1u:16_1": "nirūpaṇīye tasmin viśeṣyatāvacchedakaṃ taditarabhedabuddhau sādhanaṃ ca tallakṣaṇaṃ tāvan nirūpyate--",
    "GK16jgrasg1u:17": "ramaṇīyārthapratipādakaḥ śabdaḥ kāvyam//",
    "GK16jgrasg1u:18_0": "ramaṇīyatā ca lokottarāhlādajanakajñānagocaratā / lokottaratvaṃ cāhlādagataś camatkāratvāparaparyāyo 'nubhavasākṣiko jātiviśeṣaḥ /",
    "GK16jgrasg1u:18_1": "kāraṇāṃ ca tadavacchinne bhāvanāviśeṣaḥ punaḥpunar anusaṃdhānātmā / “putras te",
    "GK16jgrasg1u:19": "jātaḥ,” “dhanaṃ te dāsyāmi” iti vākyārthadhījanyasyāhlādasya na",
    "GK16jgrasg1u:20": "lokottaratvam/ ato na tasmin vākye kāvyatvaprasaktiḥ/ itthaṃ ca camatkārajanakabhāvanāviṣayārthapratipādakaśabdatvam,",
    "GK16jgrasg1u:21_0": "yatpratipāditārthaviṣayakabhāvanātvaṃ camatkārajanakatāvacchedakaṃ tattvam, svaviśiṣṭajanakatāvacchedakārthapratipādakatāsaṃsargeṇā",
    "GK16jgrasg1u:21_1": "camatkāratvavattvam eva vā kāvyatvam iti phalitam / yat tu prāñcaḥ “adoṣau",
    "GK16jgrasg1u:22": "saguṇau sālaṃkārau śabdārthau kāvyam” ity āhuḥ, tatra vicāryate--",
    "GK16jgrasg1u:23": "śabdārthayugalaṃ na kāvyaśabdavācyam, mānābhāvāt/ kāvyam uccaiḥ paṭhyate,",
    "GK16jgrasg1u:24": "kāvyād artho 'vagamyate, kavyaṃ śrutam artho na jñātaḥ,",
    "GK16jgrasg1u:25": "ityādiviśvajanīnavyavahārataḥ pratyuta śabdaviśeṣasyaiva kāvyapadārthatvapratipatteś ca/ vyavahāraḥ śabdamātre lakṣaṇayopapādanīya",
    "GK16jgrasg1u:26": "iti cet, syād apy evam, yadi kāvyapadārthatayā parābhimate śabdārthayugale kāvyaśabdaśakteḥ pramāpakaṃ dṛḍhataraṃ kim api pramāṇāṃ syāt/ tad eva tu",
    "GK16jgrasg1u:27": "na paśyāmaḥ/ vimatavākyaṃ tv aśraddheyam eva/ itthaṃ cāsati kāvyaśabdasya",
    "GK16jgrasg1u:28_0": "śabdārthayugalaśaktigrāhake pramāṇe, prāg uktād vyavahārataḥ śabdaviśeṣe siddhyantīṃ śaktiṃ ko nāma nivārayitum īṣṭe / etena",
    "GK16jgrasg1u:28_1": "vinigamanābhāvād ubhayatra śaktir iti pratyuktam / tadevaṃ śabdaviśeṣasyaiva kāvyapadārthatve siddhe tasyaiva lakṣaṇaṃ vaktuṃ",
    "GK16jgrasg1u:28_2": "yuktam, na tu svakalpitasya kāvyapadārthasya / eṣaiva ca vedapurāṇādilakṣaṇeṣv api gatiḥ /",
    "GK16jgrasg1u:29": "anyathā tatrāpīyaṃ duravasthā syāt/ yat tv āsvādodbodhakatvam eva kāvyatvaprayojakaṃ tacca śabde cārthe cāviśiṣṭam ity āhuḥ, tan na/",
    "GK16jgrasg1u:30": "rāgasyāpi rasavyañjakatāyā dhvanikārādisakalālaṃkārikasaṃmatatvena prakṛte",
    "GK16jgrasg1u:31": "lakṣaṇīyatvāpatteḥ/ kiṃ bahunā nāṭyāṅgānāṃ sarveṣām api prāyaśas",
    "GK16jgrasg1u:32": "tathātvena tatvāpāttir durvāraiva/ etena rasodbodhasamarthasyaivātra lakṣyatvam ity api parāstam/ api ca kāvyapadapravṛttinimittaṃ śabdārthayor",
    "GK16jgrasg1u:33_0": "vyāsaktam, pratyekaparyāptaṃ vā / nādyaḥ / eko na dvāv iti vyavahārasyeva ślokavākyaṃ na kāvyam iti vyavahārasyāpatteḥ /",
    "GK16jgrasg1u:33_1": "na dvitīyaḥ / ekasmin padye kāvyadvayavyavahārāpatteḥ / tasmād vedaśāstrapurāṇalakṣaṇasyeva kāvyalakṣaṇasyāpi śabdaniṣṭhataivocitā /",
    "GK16jgrasg1u:34": "lakṣaṇe guṇālaṅkārādiniveśo 'pi na yuktaḥ/ “uditaṃ maṇḍalaṃ vidhoḥ” iti kāvye dūtyabhisārikāvirahiṇyādisamudīrite",
    "GK16jgrasg1u:35": "'bhisaraṇavidhiniṣedhajīvanābhāvādipareḥ “gato 'stam arkaḥ” ityādau",
    "GK16jgrasg1u:36_0": "cāvyāptyāpatteḥ / na cedam akāvyam iti śakyaṃ vaditum / kāvyatayā parābhimatasyāpi yathā vaktuṃ śakyatvāt / kāvyajīvitaṃ",
    "GK16jgrasg1u:36_1": "camatkāritvaṃ cāviśiṣṭam eva / guṇatvālaṅkāratvāder ananugamāc ca / duṣṭa kāvyam iti",
    "GK16jgrasg1u:37": "vyavahārasya bādhakaṃ vinā lākṣaṇikatvāyogāc ca/ na ca saṃyogābhāvavān",
    "GK16jgrasg1u:38_0": "vṛkṣaḥ saṃyogītivad aṃśabhedena / doṣarahitaṃ duṣṭam iti vyavahāre bādhakaṃ nāstīti vācyam / “mūle mahīrūho vihaṃgamasaṃyogī,",
    "GK16jgrasg1u:38_1": "na śākhāyām” iti pratīter ivedaṃ padyaṃ pūrvārdhe kāvyam uttarārdhe tu na kāvyam iti svarasavāhino viśvajanīnānubhavasya",
    "GK16jgrasg1u:38_2": "virahād avyāpyavṛttitāyā api tasyāyogāt /",
    "GK16jgrasg1u:39_0": "śauryādivadātmadharmāṇāṃ guṇānām, hārādivad upaskārakāṇām alaṃkārāṇāṃ ca śarīraghaṭakatvānupapatteś ca / yat tu “rasavad",
    "GK16jgrasg1u:39_1": "eva kāvyam” iti sāhityadarpaṇe nirṇītam, tan na / vastvalaṃkārapradhānānāṃ kāvyānām akāvyatvāpatteḥ / na ceṣṭāpattiḥ, mahākavisaṃpradāyasyākulībhāvaprasaṅgāt /",
    "GK16jgrasg1u:40_0": "tathā ca jalapravāhaveganipatanotpatanabhramaṇāni kavibhir varṇitāni kapibālādivilasitāni ca / na ca tatrāpi yathākathaṃcit",
    "GK16jgrasg1u:40_1": "paramparayā rasasparśo 'sty eveti vācyam / īdṛśarasasparśasya “gauś calati”, “mṛgo",
    "GK16jgrasg1u:41_0": "dhāvati” ityādāv atiprasaktatvenāprayojakatvāt / arthamātrasya vibhāvānubhāvavyabhicāryanyatamatvād iti dik / tasya ca kāraṇaṃ",
    "GK16jgrasg1u:41_1": "kavigatā kevalā pratibhā / sā ca kāvyaghaṭanānukūlaśabdārthopasthitiḥ / tadgataṃ ca pratibhātvaṃ kāvyakāraṇatāvacchedakatayā",
    "GK16jgrasg1u:41_2": "siddho jātiviśeṣa upādhirūpaṃ vākhaṇḍam / tasyāś ca hetuḥ kvacid devatāmahāpuruṣaprasādādijanyam adṛṣṭam /",
    "GK16jgrasg1u:42": "kvacic ca vilakṣaṇavyutpattikāvyakaraṇābhyāsau/ na tu trayam eva/ bālādes tau vināpi kevalān mahāpuruṣaprasādād api pratibhotpatteḥ/ na tatra tayor",
    "GK16jgrasg1u:43": "janmāntarīyayoḥ kalpanaṃ vācyam/ gauravān mānābhāvāt kāryasyānyathāpy",
    "GK16jgrasg1u:44": "upapatteś ca/ loke hi balavatā pramāṇenāgamādinā sati kāraṇātānirṇāye",
    "GK16jgrasg1u:45": "paścād upasthitasya vyabhicārasya vāraṇāya janmāntarīyam anyathānupapattyā kāraṇaṃ dharmādharmādi kalpyate/ anyathā tu vyabhicāropasthityā",
    "GK16jgrasg1u:46": "pūrvavṛttakāraṇatānirṇāye bhramatvapratipattir eva jāyate/ nāpi kevalam adṛṣṭam eva kāraṇam ity api śakyaṃ vaditum/ kiyantaṃcit kālaṃ kāvyaṃ",
    "GK16jgrasg1u:47": "kartum aśaknuvataḥ katham api saṃjātayor vyutpattyabhyāsayoḥ pratibhāyāḥ prādurbhāvasya darśanāt/ tatrāpy adṛṣṭasyāṅgīkāre prāg api tābhyāṃ tasyāḥ",
    "GK16jgrasg1u:48_0": "prasakteḥ / na ca tatra pratibhāyāḥ pratibandhakam adṛṣṭāntaraṃ kalpyam iti vācyam / tādṛśāneka sthalagatādṛṣṭadvayakalpanāpekṣayā",
    "GK16jgrasg1u:48_1": "kḷptavyutpattyabhyāsayor eva pratibhāhetutvakalpane lāghavāt / ataḥ prāguktasaraṇir eva jyāyasī / tādṛśādṛṣṭasya tādṛśavyutpattyabhyāsayoś",
    "GK16jgrasg1u:48_2": "ca",
    "GK16jgrasg1u:49": "pratibhāgataṃ vailakṣaṇyaṃ kāryatāvacchedakam, ato na vyabhicāraḥ/",
    "GK16jgrasg1u:50_0": "pratibhātvaṃ ca kavitāyāḥ kāraṇātāvacchedakaṃ, pratibhāgatavailakṣaṇyam eva vā vilakṣaṇakāvyaṃ pratīti nātrāpi saḥ / na ca",
    "GK16jgrasg1u:50_1": "sator api vyutpatyabhyāsayor yatra na pratibhotpattis tatrānvayavyabhicāra iti",
    "GK16jgrasg1u:51": "vācyam/ tatra tayos tādṛśavailakṣaṇye mānābhāvena",
    "GK16jgrasg1u:52": "kāraṇatāvacchedakānavacchinnatvāt/ pāpaviśeṣasya tatra pratibandhakatvakalpanād vā na doṣaḥ/ pratibandhakābhāvasya ca kāraṇatā",
    "GK16jgrasg1u:53": "samuditaśaktyāditrayahetutāvādinaḥ śaktimātrahetutāvādinaś cāviśiṣṭā/",
    "GK16jgrasg1u:54": "prativādinā mantrādibhiḥ kṛte katipayadivasavyāpini vākstambhe vihitānekaprabandhasyāpi kaveḥ kāvyānudayasya darśanāt/",
    "GK16jgrasg1u:55": "taccottamottamottamamadhyamādhamabhedāc caturdhā/",
    "GK16jgrasg1u:56": "śabdārthau yatra guṇībhāvitātmānau kamapyartham abhivyaṅktas tad ādyam//",
    "GK16jgrasg1u:57": "kamapīti camatkṛtibhūmim/ tenātigūḍhasphuṭavyaṅgyayor nirāsaḥ/",
    "GK16jgrasg1u:58": "aparāṅgavācyasiddhyaṅgavyaṅgyasyāpi camatkāritayā tadvāraṇāya guṇībhāvitātmānāv iti svāpekṣayā",
    "GK16jgrasg1u:59": "udāharaṇam--",
    "GK16jgrasg1u:60": "śayitā savidhe 'pyanīśvarā saphalīkartum aho manorathān/",
    "GK16jgrasg1u:61": "dayitā dayitānanāmbujaṃ daramīlannayanā nirīkṣayate//",
    "GK16jgrasg1u:62_0": "atrālambanasya nāyakasya, savidhaśayanākṣiptasya rahaḥsthānāder uddīpanasya ca vibhāvasya, tādṛśanirīkṣaṇāder anubhāvasya,",
    "GK16jgrasg1u:62_1": "trapautsukyādeś ca vyabhicāriṇaḥ, saṃyogād ratir abhivyajyate / ālambanādīnāṃ svarūpaṃ vakṣyate / na ca yady ayaṃ śayitaḥ",
    "GK16jgrasg1u:62_2": "syāt tadāsyānanāmbujaṃ cumbeyam iti",
    "GK16jgrasg1u:63_0": "nāyikecchāyā eva vyaṅgayatvam atreti vācyam / manorathān saphalīkartum asamarthetyanena manorathāḥ sarve 'syā hṛdi tiṣṭanti",
    "GK16jgrasg1u:63_1": "iti pratīteḥ svaśabdena manorathapadena sāmānyākāreṇa tādṛśecchāyā api nivedanāt / na ca manorathapadena manorathatvākāreṇā",
    "GK16jgrasg1u:63_2": "sāmānyecchāyā abhidhāne 'pi cumbeyam iti viṣayaviśeṣaviśiṣṭecchātvena vyaṅgyatve kiṃ bādhakam iti vācyam /",
    "GK16jgrasg1u:64": "camatkāro na syād ityasyaiva bādhakatvāt/ na hi viśeṣākāreṇa vyaṅgyo 'pi",
    "GK16jgrasg1u:65": "sāmānyākāreṇābhihito 'rthaḥ sahṛdayānāṃ camatkṛtim utpādayitum īṣṭe/",
    "GK16jgrasg1u:66_0": "katham api vācyavṛttyanāliṅgitasyaiva vyaṅgyasya camatkāritvenālaṃkārikaiḥ svīkārāt / cumbanecchāyā ratyanubhāvatayaiva sundaratvena",
    "GK16jgrasg1u:66_1": "tadavyañjane cumbāmīti śabdabalāc cumbanecchāvad acamatkāritvāc ca / evaṃ trapāyā api na prādhānyena vyaṅgyatvam / anuvādyatāvacchedakatayā",
    "GK16jgrasg1u:66_2": "pratītāyāṃ tasyāṃ",
    "GK16jgrasg1u:67": "mukhyavākyārthatvāyogāt/ na ca daramīlannayanātvaviśiṣṭanirīkṣaṇaṃ",
    "GK16jgrasg1u:68": "vidheyam iti nānuvādyatāvacchedakatvaṃ tasyā iti vācyam/ evam api nayanagatadaramīlanasya tatkāryatve 'pi",
    "GK16jgrasg1u:69": "daramīlannayanātvaviśiṣṭanirīkṣaṇasya ratimātrakāryatvāt/ trapāyā eva mukhyatvena vyaṅgyatve nirīkṣaṇokter anatiprayojanakatvāpatteḥ/",
    "GK16jgrasg1u:70": "vācyavṛttyā rater anubhāve nirīkṣaṇo trapāyā anubhāvasya daramīlanasyeva vyañjanayā tasyāṃ tasyā api guṇībhāvapratyayaucityāt/",
    "GK16jgrasg1u:71": "yathā vā--",
    "GK16jgrasg1u:72": "gurumadhyagatā mayā natāṅgī nihatā nīrajakorakeṇa mandam/",
    "GK16jgrasg1u:73": "darakuṇḍalatāṇḍavaṃ natabhrūlatikaṃ mām avalokya ghūrṇitāsīt//",
    "GK16jgrasg1u:74": "atra ghūrṇitāsīd ityanenāsamīkṣyakārin kimidam anucitaṃ kṛtavān asīty arthasamvalito 'marṣaś carvaṇāviśrāntidhāmatvāt prādhānyena vyajyate/",
    "GK16jgrasg1u:75": "tatra śabdo 'rthaś ca guṇaḥ/",
    "GK16jgrasg1u:76": "yathā vā--",
    "GK16jgrasg1u:77": "“talpagatāpi ca sutanuḥ śvāsāsaṅga na yā sehe/",
    "GK16jgrasg1u:78": "samprati sā hṛdayagataṃ priyapāṇiṃ mandam ākṣipati//”",
    "GK16jgrasg1u:79_0": "idaṃ ca padyaṃ mannirmitaprabandhagatatvena pūrvasākāṅkṣam iti diṅmātreṇa vyākhyāyate --- yā navavadhūḥ palyaṅkaśayitā śvāsasyāsaṅgamātreṇāpi",
    "GK16jgrasg1u:79_1": "saṃkucad aṅgalatikābhūt sā samprati prasthānapūrvarajanyāṃ",
    "GK16jgrasg1u:80_0": "pravatsyatpatikā priyeṇa saśaṅkena samarpitaṃ hṛdi pāṇiṃ navavadhūjātisvābhāvyād ākṣipati, paraṃ tu mandam / atra śanaiḥ",
    "GK16jgrasg1u:80_1": "svasthānaprāpaṇātmanā mandākṣepeṇa ratyākhyaḥ sthāyī saṃlakṣyakramatayā vyajyate / upapādayiṣyate ca sthāyyādīnām api saṃlakṣyakramavyaṅgayatvam /",
    "GK16jgrasg1u:81": "amum eva ca prabhedaṃ dhvanim āmananti/",
    "GK16jgrasg1u:82": "yat tu citramīmāṃsāyām appayyadīkṣitaiḥ “niḥśeṣacyutacandanam” iti padyaṃ dhvanyudāharaṇaprasaṅge vyākhyātam-- uttarīyakarṣaṇena candana-cyutir",
    "GK16jgrasg1u:83": "ityanyathāsiddhiparihārāya niḥśeṣagrahaṇam/ tataś candanacyuteḥ snānasādhāraṇyavyāvartanena saṃbhogacihnoddhāṭanāya taṭagrahaṇam/",
    "GK16jgrasg1u:84": "snāne hi sarvatra candana cyutiḥ syāt, tava tu stanayos taṭa upari bhāga",
    "GK16jgrasg1u:85_0": "eva dṛśyate / iyam āśleṣakṛtaiva / tathā nirmṛṣṭarāgo 'dhara ity atra tāmbūlagrahaṇavilambāt prācīnarāgasya kiṃcin mṛṣṭatety",
    "GK16jgrasg1u:85_1": "anyathāsiddhiparihārāya nirmṛṣṭarāga iti rāgasya niḥśeṣamṛṣṭatoktā / punaḥ snānasādhāraṇyavartanena saṃbhogacihnodghāṭanāyādhara",
    "GK16jgrasg1u:85_2": "iti viśiṣya grahaṇam / uttaroṣṭhe sarāge 'dharoṣṭhamātrasya nirmṛṣṭarāgatā cumbanakṛtaiva ityādinā, “idam api dhvaner udāharaṇam”",
    "GK16jgrasg1u:85_3": "ityantena",
    "GK16jgrasg1u:86": "sandarbheṇa/ “taṭādighaṭitā vākyārthāḥ snānavyāvṛttidvārā saṃbhogāṅgānām",
    "GK16jgrasg1u:87": "āśleṣacumbanādīnāṃ pratipādanena pradhānavyaṅgyavyañjane sāhāyakam ācaranti iti, tad etad",
    "GK16jgrasg1u:88": "prācīnasakalagranthaviruddhatvād upapattivirodhāc ca/ tathā hi--",
    "GK16jgrasg1u:89": "pañcamollāsaśeṣe “niḥśeṣetyādau gamakatayā yāni candanacyavanādīny",
    "GK16jgrasg1u:90": "upāttāni tāni kāraṇāntarato 'pi bhavanti/ yataś cātraiva snānakāryatvenopāttānīti nopabhoga eva pratibaddhānīty anaikāntikāni iti",
    "GK16jgrasg1u:91": "kāvyaprakāśakṛtoktam/ tathā tatraiva tena--",
    "GK16jgrasg1u:92": "“bhama dhammia vīsattho so suṇao ajja mālido teṇa/",
    "GK16jgrasg1u:93": "golāṇaikacchakuḍaṅgavāsiṇā dariasīheṇa//”",
    "GK16jgrasg1u:94_0": "ityādau liṅgajaliṅgijñānarūpeṇānumānena vyaktiṃ gatārthayato vyaktivivekakṛto mataṃ pratyācakṣāṇena vyabhicāritvenāsiddhatvena",
    "GK16jgrasg1u:94_1": "ca saṃdihyamānād api liṅgād vyañjanam abhyupagatam / ittham eva ca",
    "GK16jgrasg1u:95_0": "dhvanikṛtāpi prathamoddyote / evaṃ ca vyañjakānāṃ sādhāraṇyaṃ pratipādayatāṃ prāmāṇikānāṃ granthaiḥ sahāsādhāraṇyaṃ pratipādayatas",
    "GK16jgrasg1u:95_1": "tava granthasya virodhaḥ sphuṭaḥ / kiṃ ca yad idaṃ niḥśeṣetyādyavāntaravākyārthānāṃ vāpīsnānavyāvṛttidvāreṇa",
    "GK16jgrasg1u:96": "vyaṅgyāsādhāraṇyaṃ saṃpādyate tat kim artham iti pṛcchāmaḥ/ vyaṅgyasya vyañjanārtham iti cen na/ vyañjakagatāsādhāraṇyasya vyañjanānupāyatvāt/",
    "GK16jgrasg1u:97": "“auṇiddaṃ dobballaṃ cintā alasaṃtaṇaṃ saṇīsasiam maha mandabhāiṇīe keraṃ sahi tuha paribhavai//”",
    "GK16jgrasg1u:98_0": "ityādau sādhāraṇānām evaunnidryādīnāṃ vaktrādivaiśiṣṭyavaśād arthaviśeṣavyañjakatāyā abhyupagateḥ / pratyutāsādhāraṇyasya",
    "GK16jgrasg1u:98_1": "vyāptyaparaparyāyasyānumānānukūlatayā vyaktipratikūlatvāc ca / atha taṭādighaṭitatve 'pi na niḥśeṣetyādivākyārthānām asādhāraṇyam /",
    "GK16jgrasg1u:99_0": "salilārdravasanakaraṇakaproñchanādināpi tatsambhavād iti cet tarhi vāpīsnānavyāvartanena kaḥ puruṣārthaḥ / ekatrānaikāntikatvasyeva",
    "GK16jgrasg1u:99_1": "bahuṣv anaikāntikatāyā api jñātāyā anumitipratikūlatvād vyaktyapratikūlatvāc ca /",
    "GK16jgrasg1u:100": "api cātra hi tadantikam eva rantuṃ gatāsīti vyaṅgyaśarīre tadantikagamanaṃ ramaṇarūpaphalāṃśaś ceti dvayaṃ ghaṭakam/ tatra tāvat tadantikaṃ",
    "GK16jgrasg1u:101_0": "gatāsītyaṃśasya tvanmate vyaṅgyatvaṃ durupapādam / tvaduktarītyā viśeṣaṇavākyārthānāṃ niḥśeṣetyādipratipādyānāṃ vācyārthe",
    "GK16jgrasg1u:101_1": "vāpīsnāne bādhitatvād vācyakakṣāgatapradhānavākyārthībhūtavidhiniṣedhapratipādakābhyāṃ gatā na gateti śabdābhyāṃ virodhilakṣaṇayā",
    "GK16jgrasg1u:101_2": "niṣedhasya vidheś ca pratīter upapatteḥ / na hi mukhyārthabādhenonmīlite 'rthe vyaktivedyatocitā / yathā",
    "GK16jgrasg1u:102": "“aho pūrṇaṃ saro yatra luṭhantaḥ snānti mānavāḥ” ityatra kartṛviśeṣaṇānupapattyadhīnollāse",
    "GK16jgrasg1u:103": "atha tadantikagamanasya lakṣaṇāvedyatve 'pi ramaṇasya phalāṃśasya lakṣyaśaktimūladhvananavedyatvam avyāhatam eveti cet, “adhamatvam",
    "GK16jgrasg1u:104_0": "aprakṛṣṭatvaṃ tac ca jātyā karmaṇā vā bhavati / tatra jātyāpakarṣaṃ nottamanāyikā nāyakasya vākti” ityādinā saṃdarbheṇa bhavataivārthāpattivedyatāyāḥ",
    "GK16jgrasg1u:104_1": "sphuṭaṃ vacanāt / anyalabhyasyaca śabdārthatāyā asvīkṛteḥ / anyac ca yathā kathaṃcid aṅgīkuru vātra",
    "GK16jgrasg1u:105_0": "vyañjanāvyāpāraṃ tathāpi na taveṣṭasiddhiḥ / vācyānāṃ niḥśeṣacyutacandanastanataṭatvādīnām adhamatvasya ca tvaduktarītyā",
    "GK16jgrasg1u:105_1": "prakārāntareṇānupapadyamānatayā dūtīsaṃbhogamātraniṣpādyatvena guṇībhūtavyaṅgyatvaprasaṅgāt / evaṃ copapattivirodho 'pi sphuṭatara",
    "GK16jgrasg1u:105_2": "eva /",
    "GK16jgrasg1u:106": "tasmād vācyārthasādhāraṇyam evocitam atividagdhanāyikānirūpitānāṃ",
    "GK16jgrasg1u:107_0": "viśeṣaṇavākyārthānām / tathā hi-- ayi bāndhavajanasyājñātapīḍāgame svārthaparāyaṇe snānakālātikramabhayavaśena nadīmadīyapriyayor",
    "GK16jgrasg1u:107_1": "antikam agatvaiva vāpīṃ snātum ito mamāntikād gatāsi, na punas tasya",
    "GK16jgrasg1u:108": "paravedanānabhijñatayā duḥkhadātṛtvenādhamasyāntikam/ yato niḥśeṣacyutacandanaṃ stanayos taṭam eva noraḥsthalam,",
    "GK16jgrasg1u:109": "vāpīgatabahulayuvajanatrapāpāravaśyād aṃśadvayalagnāgrasvastikīkṛtabhujalatāyugalena taṭasyaivonnatatayā",
    "GK16jgrasg1u:110": "āmarṣāt/ evaṃ tvarayā samyag akṣālanenottaroṣṭho na nirmṛṣṭarāgo 'dharas",
    "GK16jgrasg1u:111_0": "tu tadapekṣayā gaṇḍūṣajalaradanaśodhanāṅgulyādīnām adhikasaṃmardam āvahatīti tathā / kiṃ ca samyag akṣālanena netre jalamātrasaṃsagad",
    "GK16jgrasg1u:111_1": "dūram uparibhāga evānañjane / śītavaśāt tānavāc ca tava tanuḥ pulakiteti / evaṃ tasyā vidagdhāyā gūḍhatātparyaivoktir ucitā,",
    "GK16jgrasg1u:111_2": "anyathā",
    "GK16jgrasg1u:112": "vaidagdhyabhaṅgāpatteḥ/ evaṃ sādhāraṇoṣv eṣu vākyārtheṣu mukhyārthe bādhābhāvāt tātparyārthasya jhaṭity anākalanāt kuto 'tra lakṣaṇāvakāśaḥ/",
    "GK16jgrasg1u:113": "anantaraṃ ca vācyārthapratipatter vaktṛboddhavyanāyakādīnāṃ vaiśiṣṭyasya pratītau satyām adhamapadena svapravṛttiprayojako duḥkhadātṛtvarūpo dharmaḥ sādhāraṇātmā vācyārthadaśayām",
    "GK16jgrasg1u:114_0": "aparādhāntarānimittakaduḥkhadātṛtvarūpeṇa sthito vyañjanāvyāpāreṇa dūtīsaṃbhoganimittakaduḥkhadātṛtvākāreṇa paryavasyatīty",
    "GK16jgrasg1u:114_1": "ālaṃkārikasiddhāntaniṣkarṣaḥ / etena “adhamatvam apakṛṣṭatvaṃ tac ca jātyā karmaṇā vā bhavati / tatra jātyāpakarṣaṃ nottamanāyikā",
    "GK16jgrasg1u:114_2": "nāyakasya vakti /",
    "GK16jgrasg1u:115": "nāpi svāparādhaparyavasāyidūtīsaṃbhogādihīnakarmātiriktena karmaṇā/",
    "GK16jgrasg1u:116": "tādṛśaṃ ca dūtīsaṃpreṣaṇāt prācīnaṃ soḍham eveti nodghāṭanārham itītaravyāvṛtyā saṃbhogarūpam",
    "GK16jgrasg1u:117": "paryavasyati” iti yad uktam, tad api nirastam/ vidagdhottamanāyikāyāḥ sakhīsamakṣaṃ tadupabhogarūpasya svanāyakāparādhasya sphuṭaṃ prakāśayitum",
    "GK16jgrasg1u:118": "atitamām anaucityena prācīnānām eva soḍhānām apy aparādhānām asahyatayā dūtīṃ prati pratipipādayiṣitatvād iti dik/",
    "GK16jgrasg1u:119": "yatra vyaṅgyam apradhānam eva saccamatkārakāraṇaṃ tad dvitīyam//",
    "GK16jgrasg1u:120": "vācyāpekṣayā pradhānībhūtaṃ vyaṅgyāntaram ādaya guṇībhūtaṃ vyaṅgyam",
    "GK16jgrasg1u:121": "ādāyātivyāptivāraṇāyāvadhāraṇam/ tena tasya dhvanitvam eva/",
    "GK16jgrasg1u:122": "līnavyaṅgyavācyacitrātiprasaṅgavāraṇāya camatkāretyādi/ yat tu “atādṛśi",
    "GK16jgrasg1u:123": "guṇībhūtavyaṅgyam” ityādi kāvyaprakāśagatalakṣaṇe citrānyatvaṃ ṭīkākārair",
    "GK16jgrasg1u:124": "dattam, tan na/ paryāyoktasamāsoktyādipradhānakāvyeṣv avyāptyāpatteḥ/",
    "GK16jgrasg1u:125": "teṣāṃ guṇībhūtavyaṅgatāyāś citratāyāś ca sarvālaṃkārikasaṃmatatvāt/",
    "GK16jgrasg1u:126": "udāharaṇam--",
    "GK16jgrasg1u:127": "“rāghavavirahajvālāsaṃtāpitasahyaśailaśikhareṣu/",
    "GK16jgrasg1u:128": "śiśire sukhaṃ śayānāḥ kapayaḥ kupyanti pavanatanayāya//”",
    "GK16jgrasg1u:129_0": "atra jānakīkuśalāvedanena rāghavaḥ śiśirīkṛta iti vyaṅgyam ākasmikakapikartṛkahanumadviṣayakakopopapādakatayā guṇībhūtam",
    "GK16jgrasg1u:129_1": "api durdāivavaśato dāsyam anubhavad rājakalatram iva kām api kamanīyatām āvahati /",
    "GK16jgrasg1u:130_0": "nanv evaṃ prāg uktam ākṣepagataṃ māndyam api navavadhūprakṛtivirodhād anupapadyamānaṃ vyaṅgyenaivopapādyata iti katham uttamottamatā",
    "GK16jgrasg1u:130_1": "tasya kāvyasyeti cet, na / yato hy anudinasakhyupadeśādibhir anaticamatkāribhir apy upapadyamānaṃ māndyam idaṃ prathamacittacumbinīṃ",
    "GK16jgrasg1u:130_2": "vipralambharatim aprakāśayan na prabhavati svātantryeṇa paranirvṛticarvaṇāgocaratām ādhātum / ittham eva niḥśeṣacyutacandanam",
    "GK16jgrasg1u:130_3": "ityādipadyeṣv adhamatvādīni vācyāni vyaṅgyātiriktenārthenāpātato niṣpannaśarīrāṇi vyañjakānīti na tatrāpi",
    "GK16jgrasg1u:131": "guṇībhāvaḥ śaṅkanīyaḥ/ anayor bhedayor anapahnavanīyacamatkārayor api prādhānyāprādhānyābhyām asti kaścit sahṛdayavedyo viśeṣaḥ/",
    "GK16jgrasg1u:132": "yat tu citramīmāṃsākṛtoktam--",
    "GK16jgrasg1u:133": "praharaviratau madhye vāhnastato 'pi pareṇa vā kim uta sakale yāte vāhni priya tvam ihaiṣyasi/",
    "GK16jgrasg1u:134": "iti dinaśataprāpyaṃ deśaṃ priyasya yiyāsato harati gamanaṃ bālālāpaiḥ sabāṣpagalajjalaiḥ//",
    "GK16jgrasg1u:135": "ity atra sakalam ahaḥ paramāvadhis tataḥ paraṃ prāṇāndhārayituṃ na śaknomīti vyaṅgyaṃ priyagamananivāraṇarūpavācyasiddhyaṅgam",
    "GK16jgrasg1u:136": "guṇībhūtavyaṅgyam” iti/ tan na/ sa bāṣpagalajjalānāṃ praharaviratāv",
    "GK16jgrasg1u:137": "ityādyālāpānām eva priyagamananivāraṇarūpavācyasiddhyaṅgatayā vyaṅgyasya",
    "GK16jgrasg1u:138": "guṇībhāvābhāvāt/ ālāpair iti tṛtīyayā prakṛtyarthasya haraṇakriyākaraṇatāyāḥ sphuṭaṃ pratipatteḥ/ na ca vyaṅgyasyāpi",
    "GK16jgrasg1u:139_0": "vācyasiddhyaṅgatātra saṃbhavatīti tathoktam iti vācyam / niḥśeṣacyutacandam ityādāv ivādhamatvarūpavācyasiddhyaṅgyatāyā dūtīsaṃbhogādau",
    "GK16jgrasg1u:139_1": "saṃbhavād guṇībhāvāpatteḥ / astu vā tataḥ paraṃ prāṇān dhārayituṃ na śaknomīti vyaṅgyasya vācyasiddhyaṅgatayā guṇībhāvas",
    "GK16jgrasg1u:139_2": "tathāpi nāyakāder vibhāvasya",
    "GK16jgrasg1u:140": "bāṣpāder anubhāvasya cittāvegādeś ca saṃcāriṇaḥ saṃyogād abhivyajyamānena vipralambhena dhvanitvaṃ ko nivārayet/",
    "GK16jgrasg1u:141": "yatra vyaṅgyacamatkārāsamānādhikaraṇo vācyacamatkāras tattṛtīyam//",
    "GK16jgrasg1u:142": "yathā",
    "GK16jgrasg1u:143": "yamunāvarṇane--”tanayamainākagaveṣaṇalambīkṛtajaladhijaṭharapraviṣṭahimagiribhujāyamānāyā",
    "GK16jgrasg1u:144": "bhagavatyā bhāgīrathyāḥ sakhī” iti/ atrotprekṣā vācyaiva camatkṛtihetuḥ/",
    "GK16jgrasg1u:145_0": "śvaityapātālatalacumbitvādīnāṃ camatkāro leśatayā sann apy utprekṣācamatkṛtijaṭharanilīno nāgariketaranāyikākalpitakāśmīradravāṅgarāgani",
    "GK16jgrasg1u:145_1": "gīrṇo nijāṅgagaurim eva pratīyate / na tādṛśo 'sti ko 'pi vācyārtho yo manāg anāmṛṣṭapratīyamāna eva svato ramaṇīyatām ādhātuṃ",
    "GK16jgrasg1u:145_2": "prabhavati / anayor eva dvitīyatṛtīyabhedayor",
    "GK16jgrasg1u:146": "jāgarūkājāgarūkaguṇībhūtavyaṅgyayoḥ praviṣṭaṃ nikhilam alaṃkārapradhānaṃ",
    "GK16jgrasg1u:147": "kāvyam/",
    "GK16jgrasg1u:148": "yatrārthacamatkṛtyupaskṛtā śabdacamatkṛtiḥ pradhānaṃ tad adhamaṃ caturtham// yathā--",
    "GK16jgrasg1u:149": "“mitrātriputranetrāya trayīśātravaśatrave/",
    "GK16jgrasg1u:150": "gotrārigotrajatrāya gotrātre te namo namaḥ//” iti/",
    "GK16jgrasg1u:151": "atrārthacamatkṛtiḥ śabdacamatkṛtau līnā/ yady api yatrārthacamatkṛtisāmānyaśūnyā śabdacamatkṛtis tatpañcamam adhamādhamam api kāvyavidhāsu gaṇayitum ucitam,",
    "GK16jgrasg1u:152": "yathaikākṣarapadyārdhāvṛttiyamakapadmabandhādi, tathāpi ramaṇīyārthapratipādakaśabdatārūpakāvyasāmānyalakṣaṇānākrāntatayā",
    "GK16jgrasg1u:153": "kāvyatvābhāvena mahākavibhiḥ pracīnaparamparām anurundhānais tatra tatra kāvyeṣu nibaddham api nāsmābhir gaṇitam, vastusthiter evānurodhyatvāt/",
    "GK16jgrasg1u:154_0": "kecid imān api caturo bhedān agaṇayanta uttamamadhyamādhamabhāvena trividham eva kāvyam ācakṣate / tatrārthacitraśabdacitrayor",
    "GK16jgrasg1u:154_1": "aviśeṣeṇādhamatvam ayuktaṃ vaktum, tāratamyasya sphuṭam upalabdheḥ / ko hy evaṃ sahṛdayaḥ san “vinirgataṃ mānadam ātmamandirāt”,",
    "GK16jgrasg1u:154_2": "“sa cchinnamūlaḥ kṣatajena reṇuḥ” ityādibhiḥ kāvyaiḥ “svacchandocchalad” ityādīnāṃ pāmaraślāghyānām aviśeṣaṃ brūyāt / saty",
    "GK16jgrasg1u:154_3": "api tāratamye yady ekabhedatvaṃ kas",
    "GK16jgrasg1u:155": "tarhi dhvaniguṇībhūtavyaṅgyor īṣadantarayor vibhinnabhedatve durāgrahaḥ/",
    "GK16jgrasg1u:156": "yatra ca śabdārthacamatkṛtyor aikādhikaraṇyaṃ tatra tayor guṇapradhānabhāvaṃ paryālocya yathālakṣaṇaṃ vyavahartavyam/ samaprādhānye tu madhyamataiva/",
    "GK16jgrasg1u:157": "yathā--",
    "GK16jgrasg1u:158": "“ullāsaḥ phullapaṅkeruhapaṭalapatanmattapuṣpaṃdhayānāṃ nistāraḥ śokadāvānalavikalahṛdāṃ kokasīmantinīnām/",
    "GK16jgrasg1u:159": "utpātas tāmasānām upahatamahasāṃ cakṣuṣāṃ pakṣapātaḥ saṃghātaḥ ko 'pi dhāmnām ayam udayagiriprāntataḥ",
    "GK16jgrasg1u:160": "atra vṛttyanuprāsaprācuryād ojoguṇaprakāśakatvāc ca śabdasya,",
    "GK16jgrasg1u:161": "prasādaguṇayogād anantaram evādhigatasya rūpakasya hetvalaṃkārasya vā",
    "GK16jgrasg1u:162": "vācyasya, camatkṛtyos tulyaskandhatvāt samam eva prādhānyam/",
    "GK16jgrasg1u:163": "tatra dhvaner uttamottamasyāsaṃkhyabhedasyāpi sāmānyataḥ ke 'pi bhedā",
    "GK16jgrasg1u:164": "nirūpyante-- dvividho dhvaniḥ, abhidhāmūlo lakṣaṇāmūlaś ca/ tatrādyās",
    "GK16jgrasg1u:165": "trividhaḥ/ rasavastvalaṃkāradhvanibhedāt/ rasadhvanir ityalakṣyakramopalakṣaṇād rasabhāvatadābhāsabhāvaśāntibhāvodayabhāvasaṃdhibhāvaśabalatvānāṃ",
    "GK16jgrasg1u:166": "grahaṇam/ dvitīyaś ca dvivīdhaḥ/ arthāntarasaṃkramitavācyo",
    "GK16jgrasg1u:167": "'tyantatiraskṛtavācyaś ca/ evaṃ pañcātmake dhvanau paramaramaṇīyatayā rasadhvanes tadātmā rasas tāvad abhidhīyate--",
    "GK16jgrasg1u:168_0": "samucitalalitasaṃniveśacāruṇā kāvyena samarpitaiḥ sahṛdayahṛdayaṃ praviṣṭais tadīyasahṛdayatāsahakṛtena bhāvanāviśeṣamahimnā",
    "GK16jgrasg1u:168_1": "vigalitaduṣyantaramaṇītvādibhir alaukikavibhāvānubhāvavyabhicāriśabdavyapadeśyaiḥ śakuntalādibhir ālambanakāraṇaiḥ, candrikādibhir",
    "GK16jgrasg1u:168_2": "uddīpanakāraṇaiḥ, aśrupātādibhiḥ kāryaiḥ,",
    "GK16jgrasg1u:169_0": "cintādibhiḥ sahakāribhiś ca saṃbhūya prādurbhāvitenālaukikena vyāpāreṇa tatkālanivartitānandāṃśāvaraṇājñānenāta eva pramuṣṭaparimitapramātṛtvādinijadharmeṇa",
    "GK16jgrasg1u:169_1": "pramātrā svaprakāśatayā vāstavena nijasvarūpānandena saha gocarīkriyamāṇaḥ pragviniviṣṭavāsanārūpo ratyādir eva rasaḥ //",
    "GK16jgrasg1u:170": "(1) tathā cāhuḥ- “vyaktaḥ sa tair vibhāvādyaiḥ",
    "GK16jgrasg1u:171_0": "sthāyībhāvo rasaḥ smṛtaḥ” iti / vyakto vyaktiviṣayīkṛtaḥ / vyaktiś ca bhagnāvaraṇā cit / yathā hi śarāvādinā pihito dīpas",
    "GK16jgrasg1u:171_1": "tannivṛttau saṃnihitān padārthān prakāśayati svayaṃ ca prakāśate, evam ātmacaitanyaṃ vibhāvādisaṃvalitān ratyādīn / antaḥkaraṇadharmāṇāṃ",
    "GK16jgrasg1u:172": "sākṣibhāsyatvābhyupagateḥ/ vibhāvādīnām api svapnaturagādīnām iva raṅgarajatādīnām iva sākṣibhāsyatvam",
    "GK16jgrasg1u:173": "vyañjakavibhāvādicarvaṇāyā āvaraṇabhaṅgasya votpattivināśābhyām utpattivināśau rase upacaryete varṇanityatāyām iva vyañjakatālvādivyāpārasya gakārādau/ vibhāvādicarvaṇāvadhitvād",
    "GK16jgrasg1u:174": "āvaraṇabhaṅgasya, nivṛttāyāṃ tasyāṃ prakāśasyāvṛtatvād vidyamāno 'pi",
    "GK16jgrasg1u:175": "sthāyī na prakāśate/",
    "GK16jgrasg1u:176_0": "yad vā vibhāvādicarvaṇāmāhimnā sahṛdayasya nijasahṛdayatāvaśonmiṣitena tattatsthāyyupahitasvasvarūpānandākārā samādhāv iva",
    "GK16jgrasg1u:176_1": "yoginaś cittavṛttir upajāyate, tanmayībhavanam iti yāvat / ānando hy ayaṃ na",
    "GK16jgrasg1u:177": "laukikasukhāntarasādhāraṇaḥ, anantaḥkaraṇavṛttirūpatvāt/ itthaṃ cābhinavaguptamammaṭabhaṭṭādigranthasvārasyena",
    "GK16jgrasg1u:178": "ratyādiḥ sthāyī bhāvo rasa iti sthitam/",
    "GK16jgrasg1u:179_0": "vastutas tu vakṣyamāṇaśrutisvārasyena ratyādyavacchinna bhagnāvaraṇā cid eva rasaḥ / sarvathaiva cāsyā viśiṣṭātmano viśeṣaṇaṃ",
    "GK16jgrasg1u:179_1": "viśeṣyaṃ vā cidaṃśam ādāya nityatvaṃ svaprakāśatvaṃ ca siddham / ratyādyaṃśam ādāya tv",
    "GK16jgrasg1u:180": "anityatvam itarabhāsyatvaṃ ca/ carvaṇā cāsya cidgatāvaraṇabhaṅga eva",
    "GK16jgrasg1u:181": "prāguktā, tadākārāntaḥkaraṇavṛttir vā/ iyaṃ ca parabrahmāsvādāt",
    "GK16jgrasg1u:182_0": "samādhervilakṣaṇā, vibhāvādiviṣayasaṃvalitacidānandālambanatvāt / bhāvyā ca kāvyavyāpāramātrāt / athāsyāṃ sukhāṃśabhāne kiṃ",
    "GK16jgrasg1u:182_1": "mānam iti cet samādhāv api tadbhāne kiṃ mānam iti paryanuyogasya tulyatvāt / “sukham ātyantikaṃ yat tadbuddhigrāhyam atīndriyam”,",
    "GK16jgrasg1u:182_2": "ityādiḥ śabdo 'sti tatra mānam iti cet, asty atrāpi “raso vai saḥ, rasaṃ hy evāyaṃ labdhvānandī bhavati” iti śrutiḥ,",
    "GK16jgrasg1u:183": "sakalasahṛdayapratyakṣaṃ ceti pramāṇadvayam/",
    "GK16jgrasg1u:184": "yeyaṃ dvitīyapakṣe tadākāracittavṛttyātmikā rasacarvaṇopanyastā sā śabdavyāpārabhāvyatvāc chābdī/ aparokṣasukhālambanatvāc cāparokṣātmikā/",
    "GK16jgrasg1u:185": "tattvaṃ vākyajabuddhivat/ ityāhur abhinavaguptācāryapādāḥ/",
    "GK16jgrasg1u:186": "(2) bhaṭṭanāyakās tu “tāṭasthyena rasapratītāv anāsvādyatvam/",
    "GK16jgrasg1u:187": "ātmagatatvena tu pratyayo durghaṭaḥ/ śakuntalādīnāṃ sāmājikān pratyavibhāvatvāt/ vinā vibhāvam anālambanasya rasāder apratipatteḥ/ na ca kāntātvaṃ",
    "GK16jgrasg1u:188": "sādhāraṇavibhāvatāvacchedakamatrāpyastīti vācyam/",
    "GK16jgrasg1u:189": "aprāmāṇyanīścayānāliṅgitāgamyātvaprakārakajñānavirahasya viśeṣyatāsaṃbandhāvacchinnapratiyogitākasya vibhāvatāvacchedakakoṭāvavaśyaḥ niveśyatvāt/ anyathā svasrāder api",
    "GK16jgrasg1u:190": "kāntātvādinā tattvāpatteḥ/ evam aśocyatvakāpuruṣatvādijñānavirahasya tathāvidhasya karuṇarasādau/",
    "GK16jgrasg1u:191": "tādṛśajñānānutpādas tu tatpratibandhakāntaranirvacanam antareṇa",
    "GK16jgrasg1u:192_0": "durupapādaḥ / svātmani duṣyantādyabhedabuddhir eva tatheti cet, na / nāyake dharādhaureyatvadhīratvāder ātmani cādhunikatvakāpuruṣatvāder",
    "GK16jgrasg1u:192_1": "vāidharmyasya sphuṭaṃ pratipatter abhedabodhasyaiva durlabhatvāt / kiṃ ca keyaṃ pratītiḥ / pramāṇantarānupasthānāc chābdīti",
    "GK16jgrasg1u:192_2": "cet, na /",
    "GK16jgrasg1u:193": "vyāvahārikaśabdāntarajanyanāyakamithunavṛttāntavittīnām ivāsyā apy",
    "GK16jgrasg1u:194_0": "ahṛdyatvāpatteḥ / nāpi mānasī / cintopanītānāṃ teṣām eva padārthānāṃ mānasyāḥ pratīter asyā vailakṣaṇyopalambhāt / na ca",
    "GK16jgrasg1u:194_1": "smṛtiḥ / tathā prāg ananubhavāt / tasmād abhidhayā niveditāḥ padārthā bhāvakatvavyāpāreṇāgamyātvādirasavirodhijñānapratibandhadvārā",
    "GK16jgrasg1u:194_2": "kāntātvādirasānukūladharmapuraskāreṇāvasthāpyante / evaṃ sādhāraṇīkṛteṣu duḥṣyantaśakuntalādeśakālavayovasthādiṣu, paṅgau",
    "GK16jgrasg1u:194_3": "pūrvavyāpāramahimani,",
    "GK16jgrasg1u:195_0": "tṛtīyasya bhogakṛttvavyāpārasya mahimnā nigīrṇayo rajastamasor udriktasattvajanitena nijacitsvabhāvanirvṛtiviśrāntilakṣaṇena",
    "GK16jgrasg1u:195_1": "sākṣātkāreṇa viṣayīkṛto bhāvanopanītaḥ sādhāraṇātmā ratyādiḥ sthāyī rasaḥ /",
    "GK16jgrasg1u:196": "tatra bhujyamāno ratyādiḥ, ratyādibhogo vetyubhayam eva rasaḥ/ so 'yaṃ",
    "GK16jgrasg1u:197": "bhogo viṣayasaṃvalanād brahmāsvādasavidhavartītyucyate/ evaṃ ca trayo",
    "GK16jgrasg1u:198": "'mśāḥ kāvyasya-- “abhidhā bhāvanā caiva tadbhogīkṛtir eva ca” ity āhuḥ/",
    "GK16jgrasg1u:199": "matasyaitasya pūrvasmān matād bhāvakatvavyāpārāntarasvīkāra eva viśeṣa/",
    "GK16jgrasg1u:200": "bhogas tu vyaktiḥ/ bhogakṛttvaṃ tu vyañjanād aviśiṣṭam/ anyā tu saiva",
    "GK16jgrasg1u:201": "saraṇiḥ/",
    "GK16jgrasg1u:202_0": "(3) navyās tu “kāvye nāṭye ca kavinā naṭena ca prakāśiteṣu vibhāvādiṣu vyañjanavyāpāreṇa duṣyantādau śakuntalādiratau gṛhītāyām",
    "GK16jgrasg1u:202_1": "anantaraṃ ca sahṛdayatollāsitasya bhāvanāviśeṣarūpasya doṣasya mahimnā kalpitaduṣyantatvāvacchādite svātmany ajñānāvacchinne",
    "GK16jgrasg1u:202_2": "śuktikāśakala iva rajatakhaṇḍaḥ samutpadyamāno 'nirvacanīyaḥ sākṣibhāsyaḥ śakuntalādiviṣayakaratyādir eva rasaḥ /",
    "GK16jgrasg1u:203": "ayaṃ ca kāryo doṣaviśeṣasya/ nāśyaś ca tannāśasya/ svottarabhāvinā lokottarāhlādena bhedāgrahāt sukhapadavyapadeśyo bhavati/",
    "GK16jgrasg1u:204": "svapūrvopasthitena ratyādinā tadagrahāt tadratitvenaikatvādhyavasānād vā vyaṅgyo varṇanīyaś cocyate/ avacchādakaṃ duṣyantatvam apy anirvacanīyam",
    "GK16jgrasg1u:205_0": "eva / avacchādakatvaṃ ca ratyādiviśiṣṭabodhe viśeṣyatāvacchedakatvam / etena duṣyantādiniṣṭhasya ratyāder anāsvādyatvān na",
    "GK16jgrasg1u:205_1": "rasatvam / svaniṣṭhasya tu tasya śakuntalādibhir atatsaṃbandhibhiḥ katham abhivyaktiḥ / svasmin duṣyantādyabhedabuddhis tu",
    "GK16jgrasg1u:205_2": "bādhabuddhiparāhatetyādikam apāstam /",
    "GK16jgrasg1u:206_0": "yad api vibhāvādīnāṃ sādhāraṇyaṃ prācīnair uktaṃ tad api kāvyena śakuntalādiśabdaiḥ śakuntalātvādiprakārakabodhajanakaiḥ",
    "GK16jgrasg1u:206_1": "pratipādyamāneṣu śakuntalādiṣu doṣaviśeṣakalpanaṃ vinā durupapādam / ato 'vaśyakalpye",
    "GK16jgrasg1u:207": "doṣaviśeṣe tenaiva svātmani duṣyantādyabhedabuddhir api sūpapādā/",
    "GK16jgrasg1u:208": "nanv evam api rater astu nāma duṣyanta iva sahṛdaye 'pi",
    "GK16jgrasg1u:209": "sukhaviśeṣajanakatā karuṇarasādiṣu tu sthāyinaḥ śokāder duḥkhajanakatayā prasiddhasya katham",
    "GK16jgrasg1u:210": "sahṛdayāhlādahetutvam/ pratyuta nāyaka iva sahṛdaye 'pi",
    "GK16jgrasg1u:211": "duḥkhajananasyaivaucityāt/ na ca satyasya śokāder duḥkhajanakatvaṃ kḷptaṃ",
    "GK16jgrasg1u:212": "na kalpitasyeti nāyakānām eva duḥkham, na sahṛdayasyeti vācyam/",
    "GK16jgrasg1u:213": "rajjusarpāder bhayakampādyanutpādakatāpatteḥ/ sahṛdaye rater api",
    "GK16jgrasg1u:214": "kalpitatvena sukhajanakatānupapatteś ceti cet/ satyam/",
    "GK16jgrasg1u:215": "śṛṅgārapradhānakāvyebhya iva karuṇapradhānakāvyebhyo 'pi yadi kevalāhlāda eva sahṛdayahṛdayapramāṇakas tadā kāryānurodhena kāraṇasya kalpanīyatvāl",
    "GK16jgrasg1u:216": "lokottarakāvyavyāpārasyaivāhlādaprayojakatvam iva duḥkhapratibandhakatvam api kalpanīyam/",
    "GK16jgrasg1u:217": "atha yady āhlāda iva duḥkham api pramāṇasiddhaṃ tadā pratibandhakatvaṃ na",
    "GK16jgrasg1u:218": "kalpanīyam/ svasvakāraṇavaśāc cobhayam api bhaviṣyati/ atha tatra kavīnāṃ",
    "GK16jgrasg1u:219_0": "kartum, sahṛdayānāṃ ca śrotum, kathaṃ pravṛttiḥ / aniṣṭasādhanatvena nivṛtter ucitatvāt / iti cet / iṣṭasyādhikyād aniṣṭasya",
    "GK16jgrasg1u:219_1": "ca nyūnatvāc candanadravalepanādāv iva pravṛtter upapatteḥ / kevalāhlādavādināṃ tu pravṛttir apratyūhaiva / aśrupātādayo",
    "GK16jgrasg1u:219_2": "'pi tattadānandānubhavasvābhāvyāt / na tu duḥkhāt / ata eva bhagavadbhaktānāṃ bhagavadvarṇanākarṇanād aśrupātādaya upapadyante /",
    "GK16jgrasg1u:219_3": "na hi tatra jātvapi duḥkhānubhavo 'sti /",
    "GK16jgrasg1u:220_0": "na ca karuṇarasādau svātmani śokādimaddaśarathāditādātmyārope yady āhlādas tadā svapnādau saṃnipātādau vā svātmani tadārope",
    "GK16jgrasg1u:220_1": "'pi sa syāt / ānubhavikaṃ ca tatra kevalaṃ duḥkham / itīhāpi tad eva yuktam iti vācyam / ayaṃ hi lokottarasya kāvyavyāpārasya",
    "GK16jgrasg1u:220_2": "mahimā, yatprayojyā aramaṇīyā api śokādayaḥ padārthā āhlādam alaukikaṃ janayanti /",
    "GK16jgrasg1u:221": "vilakṣaṇo hi kamanīyaḥ kāvyavyāpāraja āsvādaḥ pramāṇāntarajād anubhavāt/",
    "GK16jgrasg1u:222": "janyatvaṃ ca svajanyabhāvanājanyaratyādiviṣayakatvam/ tena rasāsvādasya kāvyavyāpārājanyatve 'pi na kṣatiḥ/ śakuntalādāv agamyātvajñānotpādas tu",
    "GK16jgrasg1u:223": "svātmani duṣyantādyabhedabuddhyā pratibadhyate” ity āhuḥ/",
    "GK16jgrasg1u:224": "(4) pare tu “vyañjanavyāpārasyānirvacanīyakhyāteś",
    "GK16jgrasg1u:225": "cānabhyupagame 'pi prāguktadoṣamahimnā svātmani duṣyantāditādātmyāvagāhī",
    "GK16jgrasg1u:226": "śakuntalādiviṣayakaratyādimadabhedabodho mānasaḥ vilakṣaṇaviṣayitāśālī",
    "GK16jgrasg1u:227": "rasaḥ/ svāpnādis tu tādṛśabodho na kāvyārthacintanajanmeti na rasaḥ/ tena tatra na tādṛśāhlādāpattiḥ/",
    "GK16jgrasg1u:228": "evam api svasminn avidyamānasya ratyāder anubhavaḥ kathaṃ nāma syāt/",
    "GK16jgrasg1u:229": "maivam/ na hy ayaṃ laukikasākṣātkāro ratyādeḥ, yenāvaśyaṃ viṣayasadbhāvo 'pekṣaṇīyaḥ syāt/ api tu bhramaḥ/ āsvādanasya rasaviṣayakatvavyavahāras tu",
    "GK16jgrasg1u:230": "ratyādiviṣayakatvālambanaḥ” ity api vadanti/",
    "GK16jgrasg1u:231": "etaiś ca svātmani",
    "GK16jgrasg1u:232": "duṣyantatvadharmitāvacchedakaśakuntalādiviṣayakarativaiśiṣṭyāvagāhī,",
    "GK16jgrasg1u:233": "svātmatvaviśiṣṭe śakuntalādiviṣayakarativiśiṣṭaduṣyantatādātmyāvagāhī,",
    "GK16jgrasg1u:234": "svātmatvaviśiṣṭe duṣyantatvaśakuntalāviṣayakaratyor vāiśiṣṭyāvagāhī, vā trividho 'pi bodho rasapadārthatayābhyupeyaḥ/ tatra “rater",
    "GK16jgrasg1u:235": "viśeṣaṇībhūtāyāḥ śabdād apratītatvād vyañjanāyāś ca tatpratyāyikāyā anabhyupagamāc ceṣṭādiliṅgakam ādau viśeṣaṇajñānārtham anumānam abhyupeyam/",
    "GK16jgrasg1u:236_0": "(5) “mukhyatayā duṣyantādigata eva raso ratyādiḥ kamanīyavibhāvādyabhinayapradarśanakovide duṣyantādyanukartari naṭe samāropya",
    "GK16jgrasg1u:236_1": "sākṣātkriyate” ity eke / mate 'smin sākṣātkāro duṣyanto 'yaṃ",
    "GK16jgrasg1u:237": "śakuntalādiviṣayakaratimān” ityādiḥ prāgvad dharmyaṃśe laukika āropyāṃśe tv alaukikaḥ/",
    "GK16jgrasg1u:238": "(6) duṣyantādigato ratyādir naṭe pakṣe duṣyantatvena gṛhīte vibhāvādibhiḥ kṛtrimair apy akṛtrimatayā gṛhītair bhinne viṣaye 'numitisāmagryā",
    "GK16jgrasg1u:239": "balavattvād anumīyamāno rasaḥ” ity apare/",
    "GK16jgrasg1u:240": "(7) “vibhāvādayas trayaḥ samuditā rasāḥ” iti katipaye/",
    "GK16jgrasg1u:241": "(8) “triṣu ya eva camatkārī sa eva raso 'nyathā tu trayo 'pi na” iti",
    "GK16jgrasg1u:242": "bahavaḥ/",
    "GK16jgrasg1u:243": "“bhāvyāmāno vibhāva eva rasaḥ ity anye/",
    "GK16jgrasg1u:244": "(10) “tathā anubhāvas tathā itītare/",
    "GK16jgrasg1u:245": "(11) “tathā vyabhicāry eva tathā pariṇamati” iti kecit/",
    "GK16jgrasg1u:246_0": "tatra “vibhāvānubhāvavyabhicārisaṃyogād rasaniṣpattiḥ” iti sūtraṃ tattanmataparatayā vyākhyāyate-- “vibhāvānubhāvavyabhicāribhiḥ",
    "GK16jgrasg1u:246_1": "saṃyogād vyañjanād rasasya cidānandaviśiṣṭasthāyyātmanaḥ sthāyyupahitacidānandātmano vā niṣpattiḥ svarūpeṇa prakāśanam” ity",
    "GK16jgrasg1u:246_2": "ādye /",
    "GK16jgrasg1u:247": "“vibhāvānubhāvavyabhicāriṇāṃ samyaksādhāraṇātmatayā yogād bhāvakatvavyāpāreṇa bhāvanād",
    "GK16jgrasg1u:248": "sthāyyupahitasattvodrekaprakāśitasvātmānandarūpasya niṣpattir bhogākhyena sākṣātkāreṇa viṣayīkṛtiḥ” iti dvitīye/",
    "GK16jgrasg1u:249": "“vibhāvānubhāvavyabhicāriṇāṃ saṃyogād bhāvanāviśeṣarūpād doṣād",
    "GK16jgrasg1u:250": "rasasyānirvacanīyaduṣyantaratyādyātmano niṣpattir utpattiḥ” iti tṛtīye/",
    "GK16jgrasg1u:251": "“vibhāvādīnāṃ saṃyogāj jñānād rasasya jñānaviśeṣātmano niṣpattir utpattiḥ”",
    "GK16jgrasg1u:252": "iti caturthe/ vibhāvādīnāṃ saṃbandhād rasasya ratyāder niṣpattir āropaḥ",
    "GK16jgrasg1u:253": "iti pañcame/",
    "GK16jgrasg1u:254": "vibhāvādibhiḥ kṛtrimair apy akṛtrimatayā gṛhītaiḥ saṃyogād anumānād rasasya ratyāder niṣpattir anumitir naṭādau pakṣa iti śeṣaḥ” iti ṣaṣṭhe/",
    "GK16jgrasg1u:255": "“vibhāvādīnāṃ trayāṇāṃ saṃyogāt samudāyād rasaniṣpattī rasapadavyavahāraḥ”",
    "GK16jgrasg1u:256": "iti saptame/ “vibhāvādiṣu samyagyogāc camatkārāt” ity aṣṭame/ tad evaṃ paryavasitas triṣu mateṣu sūtravirodhaḥ/",
    "GK16jgrasg1u:257": "vibhāvānubhāvavyabhicāriṇām ekasya tu rasāntarasādhāraṇatayā niyatarasavyañjakatānupapatteḥ sūtre militānām upādānam/ evaṃ ca prāmāṇike",
    "GK16jgrasg1u:258_0": "militānāṃ vyañjakatve yatra kvacid ekasmād evāsādhāraṇād rasodbodhas tatretaradvayam ākṣepyam / ato nānaikāntikatvam / itthaṃ",
    "GK16jgrasg1u:258_1": "nānājātīyābhiḥ śemuṣībhir nānārūpatayāvasito 'pi manīṣibhiḥ paramāhlādāvinābhāvitayā pratīyamānaḥ prapañce 'smin raso ramaṇīyatām",
    "GK16jgrasg1u:258_2": "āvahatīti nirvivādam /",
    "GK16jgrasg1u:259": "sa ca--",
    "GK16jgrasg1u:260": "“śṛṅgāraḥ karuṇaḥ śānto raudro vīro 'dbhutas tathā/",
    "GK16jgrasg1u:261": "hāsyo bhayānakaś caiva bībhatsaś ceti te nava//”",
    "GK16jgrasg1u:262": "ity ukter navadhā/ munivacanaṃ cātra mānam/",
    "GK16jgrasg1u:263": "kecit tu--",
    "GK16jgrasg1u:264": "“śāntasya śamasādhyatvān naṭe ca tadasaṃbhavāt/",
    "GK16jgrasg1u:265": "aṣṭāv eva rasā nāṭye na śāntas tatra yujyate//”",
    "GK16jgrasg1u:266": "ity āhuḥ/ tac cāpare na kṣamante/ tathā hi-- naṭe śamābhāvād iti hetur",
    "GK16jgrasg1u:267": "asaṃgataḥ/ naṭe rasābhivyakter asvīkārāt/ sāmājikānāṃ śamavattvena tatra",
    "GK16jgrasg1u:268": "rasodbodhe bādhakābhāvāt/ na ca naṭasya śamābhāvāt tadabhinayaprakāśakatvānupapattir iti vācyam/ tasya bhayakrodhāder apy",
    "GK16jgrasg1u:269": "abhāvena tadabhinayaprakāśakatāyā apy asaṃgatyāpatteḥ/ yadi ca naṭasya",
    "GK16jgrasg1u:270": "krodhāder abhāvena vāstavatatkāryāṇāṃ vadhabandhādīnām utpattyasaṃbhave 'pi kṛtrimatatkāryāṇāṃ śikṣābhyāsādita utpattau nāsti bādhakam iti",
    "GK16jgrasg1u:271": "nirīkṣyate, tadā prakṛte 'pi tulyam/",
    "GK16jgrasg1u:272_0": "atha nāṭye gītavādyādīnāṃ virodhināṃ sattvāt sāmājikeṣv api viṣayavaimukhyātmanaḥ śāntasya katham udreka iti cet, nāṭye śāntarasam",
    "GK16jgrasg1u:272_1": "abhyupagacchadbhiḥ phalabalāt tadgītavādyādes tasmin virodhitāyā akalpanāt / viṣayacintāsāmānyasya tatra virodhitvasvīkāre",
    "GK16jgrasg1u:272_2": "tadīyālambanasya saṃsārānītyatvasya taduddīpanasya",
    "GK16jgrasg1u:273": "purāṇaśravaṇasatsaṅgapuṇyavanatīrthāvalokanāder api viṣayatvena",
    "GK16jgrasg1u:274": "virodhitvāpatteḥ/ ata eva caramādhyāye saṃgītaratnākare--",
    "GK16jgrasg1u:275": "“aṣṭāv eva rasā nāṭyeṣv iti kecid acūcudan/",
    "GK16jgrasg1u:276": "tadacāru yataḥ kaṃcin na rasaṃ svadate naṭaḥ//”",
    "GK16jgrasg1u:277": "ityādinā nāṭye 'pi śānto raso 'stīti vyavasthāpitam/ yair api nāṭye śānto raso nāstīty abhyupagamyate tair api bādhakābhāvān mahābhāratādiprabandhānāṃ śāntarasapradhānatayā",
    "GK16jgrasg1u:278": "akhilalokānubhavasiddhatvāc ca kāvye so 'vaśyaṃ svīkāryaḥ/ atra eva “aṣṭau",
    "GK16jgrasg1u:279": "nāṭye rasāḥ smṛtāḥ” ity upakramya “śānto 'pi navamo rasaḥ” iti mammaṭabhaṭṭā apy upasamahārṣuḥ/",
    "GK16jgrasg1u:280": "amīṣāṃ ca--",
    "GK16jgrasg1u:281": "“ratiḥ śokaś ca nirvedakrodhotsāhaś ca vismaya/",
    "GK16jgrasg1u:282": "hāso bhayaṃ jugupsā ca sthāyibhāvāḥ kramād amī//”",
    "GK16jgrasg1u:283": "rasebhyaḥ sthāyibhāvānāṃ ghaṭāder ghaṭādyavacchinnākāśād iva prathamadvitīyayor matayoḥ, satyarajatasyānirvacanīyarajatād iva tṛtīye,",
    "GK16jgrasg1u:284": "viṣayasya (rajatādeḥ) jñānād iva caturthe bhedo bodhyaḥ/ tatra ā prabandhaṃ sthiratvād amīṣāṃ bhāvānāṃ",
    "GK16jgrasg1u:285": "sthāyitvam/ na ca cittavṛttirūpāṇām eṣām āśuvināśitvena sthiratvaṃ",
    "GK16jgrasg1u:286": "durlabham, vāsanārūpatayā sthiratvaṃ tu vyabhicāriṣv atiprasaktam iti",
    "GK16jgrasg1u:287": "vācyam/ vāsanārūpāṇām amīṣāṃ muhurmuhur abhivyakter eva sthirapadārthatvāt/ vyabhicāriṇāṃ tu naiva, tadabhivyakter",
    "GK16jgrasg1u:288": "vidyududdyotaprāyatvāt/",
    "GK16jgrasg1u:289": "yadāhuḥ--",
    "GK16jgrasg1u:290": "“virūddhair aviruddhair vā bhāvair vicchidyate na yaḥ/",
    "GK16jgrasg1u:291": "ātmabhāvaṃ nayatyāśu sa sthāyī lavaṇākaraḥ//",
    "GK16jgrasg1u:292": "ciraṃ citte 'vatiṣṭhante saṃbadhyante 'nubandhibhiḥ/",
    "GK16jgrasg1u:293": "rasatvaṃ ye prapadyante prasiddhāḥ sthāyino 'tra te//”",
    "GK16jgrasg1u:294": "ciram iti vyabhicārivāraṇāya/ anubandhibhir vibhāvādyaiḥ/",
    "GK16jgrasg1u:295": "tathā--",
    "GK16jgrasg1u:296": "“sajātīyavijātīyair",
    "GK16jgrasg1u:297": "atiraskṛtamūrtimān/",
    "GK16jgrasg1u:298": "yāvad rasaṃ vartamānaḥ sthāyibhāva udāhṛtaḥ//” iti/",
    "GK16jgrasg1u:299": "kecit tu ratyādyanyatamatvaṃ sthāyitvam āhuḥ/ tan na/ ratyādīnām ekasmin prarūḍhe 'nyasyāprarūḍhasya vyabhicāritvopagamāt/ prarūḍhatvāprarūḍhatve",
    "GK16jgrasg1u:300": "bahvalpavibhāvajatve/",
    "GK16jgrasg1u:301": "taduktaṃ ratnākare--",
    "GK16jgrasg1u:302": "“ratyādayaḥ sthāyibhāvāḥ syur bhūyiṣṭhavibhāvajāḥ/",
    "GK16jgrasg1u:303": "stokaṃ vibhāvair utpannās ta eva vyabhicāriṇaḥ// iti/",
    "GK16jgrasg1u:304": "evaṃ ca vīrarase pradhāne krodho, raudre cotsāhaḥ, śṛṅgāre hāso vyabhicārī",
    "GK16jgrasg1u:305": "bhavati, nāntarīyakaś ca/ yadā tu pradhānaparipoṣārthaṃ so 'pi",
    "GK16jgrasg1u:306": "bahuvibhāvajaḥ kriyate tadā tu rasālaṃkāra ityādi bodhyam/",
    "GK16jgrasg1u:307": "tatra--",
    "GK16jgrasg1u:308": "strīpuṃsayor anyonyālambanaḥ premākhyaś cittavṛttiviśeṣo ratiḥ sthāyibhāvaḥ//",
    "GK16jgrasg1u:309": "gurudevatāputrādyālambanas tu vyabhicārī/",
    "GK16jgrasg1u:310": "putrādiviyogamaraṇādijanmāvaiklavyākhyaścittavṛttiviśeṣaḥ śokaḥ//",
    "GK16jgrasg1u:311": "strīpuṃsayos tu viyoge jīvitatvajñānadaśāyāṃ vaiklavyapoṣitāyā rater eva prādhānyāc chṛṅgāro vipralambhākhyo rasaḥ/ vaiklavyaṃ tu saṃcārimātram/",
    "GK16jgrasg1u:312": "mṛtatvajñānadaśāyāṃ tu ratipoṣitasya vaiklavyasyeti karuṇa eva/ yadā tu saty api mṛtatvajñāne devatāprasādādinā punar ujjīvanajñānaṃ kathaṃcit",
    "GK16jgrasg1u:313": "syāt, tadālambanasyātyantikanirāsābhāvāc cirapravāsa iva vipralambha eva,",
    "GK16jgrasg1u:314": "na sa karuṇaḥ/ yathā candrāpīḍaṃ prati mahāśvetāvākyeṣu/ kecit tu rasāntaram evātra karuṇavipralambhākhyam",
    "GK16jgrasg1u:315": "nityānityavastuvicārajanmā viṣayavirāgākhyo nirvedaḥ//",
    "GK16jgrasg1u:316": "gṛhakalahādijas tu vyabhicāri/",
    "GK16jgrasg1u:317": "gurubandhuvadhādiparamāparādhajanmā prajvalanākhyaḥ krodhaḥ//",
    "GK16jgrasg1u:318": "ayaṃ ca paravināśādihetuḥ/ kṣudrāparādhajanmā tu paruṣavacanāsaṃbhāṣaṇādihetuḥ/ ayam evāmarṣākhyo vyabhicārīti vivekaḥ/",
    "GK16jgrasg1u:319": "paraparākramadānādismṛtijanmā aunnatyākhya utsāhaḥ//",
    "GK16jgrasg1u:320": "alaukikavastudarśanādijanmā vikāsākhyo vismayaḥ//",
    "GK16jgrasg1u:321": "vāgaṅgādivikāradarśanajanmā vikāsākhyo hāsaḥ//",
    "GK16jgrasg1u:322": "vyāghradarśanādijanmā paramānarthaviṣayako vaiklavyākhyaḥ sa bhayam//",
    "GK16jgrasg1u:323": "paramānarthaviṣayakatvābhāve tu sa eva trāso vyabhicāri/ apare tu autpātikaprabhavas trāsaḥ, svāparādhadvārotthaṃ bhayam iti bhayatrāsayor bhedam āhuḥ/",
    "GK16jgrasg1u:324": "kadaryavastuvilokanajanmā vicikitsākhyaś cittavṛttiviśeṣo jugupsā//",
    "GK16jgrasg1u:325": "evam eṣāṃ sthāyibhāvānāṃ loke tattannāyakagatānāṃ yānyālambanatayoddīpanatayā vā kāraṇatvena prasiddhāni tāny eṣu kāvyanāṭyayor vyajyamāneṣu vibhāvaśabdena vyapadiśyante//",
    "GK16jgrasg1u:326": "vibhāvayantīti vyutpatteḥ/",
    "GK16jgrasg1u:327": "yāni ca kāryatayā tāny anubhāvaśabdena//",
    "GK16jgrasg1u:328": "anu paścād bhāva utpattir yeṣām/ anubhāvayantīti vā vyutpatteḥ/",
    "GK16jgrasg1u:329": "yāni saha caranti tāni vyabhicāriśabdena//",
    "GK16jgrasg1u:330": "tatra śṛṅgārasya strīpuṃsāvālambane/",
    "GK16jgrasg1u:331": "candrikāvasantavividhopavanarahaḥsthānādaya uddīpanavibhāvāḥ/",
    "GK16jgrasg1u:332": "tanmukhāvalokanatadguṇaśravaṇakīrtanādayo 'nye sāttvikabhāvāś cānubhāvāḥ/",
    "GK16jgrasg1u:333": "smṛticintādayo vyabhicāriṇaḥ/",
    "GK16jgrasg1u:334": "karuṇasya bandhunāśādaya ālambanāni/",
    "GK16jgrasg1u:335": "tatsambandhigṛhaturagābharaṇadarśanādayas tatkathāśravaṇādayaś coddīpakāḥ/",
    "GK16jgrasg1u:336": "gātrakṣepāśrupātādayo 'nubhāvā",
    "GK16jgrasg1u:337": "glānikṣayamohaviṣādacintautsukyadīnatājaḍatādayo vyabhicāriṇaḥ/",
    "GK16jgrasg1u:338": "śāntasyānityatvena jñātaṃ jagadālambanam/",
    "GK16jgrasg1u:339": "vedāntaśravaṇatapovanatāpasadarśanādyuddīpanam/",
    "GK16jgrasg1u:340": "viṣayāruciśatrumittrādyaudāsīnyaceṣṭāhānināsāgradṛṣṭyādayo 'nubhāvāḥ/",
    "GK16jgrasg1u:341": "harṣonmādasmṛtimatyādayo vyabhicāriṇaḥ/",
    "GK16jgrasg1u:342": "raudrasyāgaskṛtpuruṣādir ālambanam/ tatkṛto 'parādhādir uddīpakaḥ/",
    "GK16jgrasg1u:343": "vadhabandhādiphalako netrāruṇyadantapīḍanaparuṣabhāṣaṇaśastragrahaṇādir anubhāvaḥ/ amarṣavegaugryacāpalādayaḥ",
    "GK16jgrasg1u:344": "evaṃ yasyāś cittavṛtter yo viṣayaḥ sa tasyā ālambanam/ nimittāni coddīpakānīti bodhyam/",
    "GK16jgrasg1u:345": "tatra śṛṅgāro dvividhaḥ/ saṃbhogo vipralambhaś ca/ rateḥ saṃyogakālāvacchinnatve prathamaḥ/ viyogakālāvacchinnatve dvitīyaḥ/",
    "GK16jgrasg1u:346": "saṃyogaś ca na daṃpatyoḥ sāmānādhikaraṇyam/ ekatalpaśayane",
    "GK16jgrasg1u:347": "'pīrṣyādisadbhāve vipralambhasyaiva varṇanāt/ evaṃ viyogo 'pi na",
    "GK16jgrasg1u:348": "vaiyadhikaraṇyam/ doṣasyoktatvāt/ tasmād dvāv imau saṃyogaviyogākhyāv",
    "GK16jgrasg1u:349": "antaḥkaraṇavṛttiviśeṣau/ yat saṃyukto viyuktaś cāsmīti dhīḥ/ tatrādyo yathā “śayitā savidhe 'pyanīśvarā” ity atra nirūpitaḥ/",
    "GK16jgrasg1u:350": "yat tu citramīmāṃsāyām--",
    "GK16jgrasg1u:351": "“vāgarthāviva saṃpṛktau” ityatra rasadhvaniḥ/",
    "GK16jgrasg1u:352": "niratiśayapremaśālitāvyañjanāt” ititaddhvanimārgānākalananibandhanam/",
    "GK16jgrasg1u:353": "pārvatīparameśvaraviṣayakakaviratau pradhāne niratiśayapremṇo guṇībhāvāt/",
    "GK16jgrasg1u:354": "na hi guṇībhūtasya ratyāde rasadhvanivyapadeśahetutvaṃ yuktam/ “bhinno",
    "GK16jgrasg1u:355": "rasādyalaṃkārād alaṃkāryatayā sthitaḥ” iti siddhāntāt/",
    "GK16jgrasg1u:356": "dvitīyo yathā--",
    "GK16jgrasg1u:357": "“vāco māṅgalikīḥ prayāṇasamaye jalpaty analpaṃ jane kelīmandiramārutāyanamukhe vinyastavaktrāmbujā/",
    "GK16jgrasg1u:358": "niḥśvāsaglapitādharoparipatadbāṣpārdravakṣoruhā bālā lolavilocanā śiva śiva prāṇeśam ālokate//”",
    "GK16jgrasg1u:359": "atrāpy ālambanasya nāyakasya, niḥśvāsāśrupātāder anubhāvasya,",
    "GK16jgrasg1u:360": "viṣādacintāvegādeś ca vyabhicāriṇaḥ, saṃyogād ratir abhivyajyamānā",
    "GK16jgrasg1u:361": "viyogakālāvacchinnatvād vipralambharasavyapadeśahetuḥ/",
    "GK16jgrasg1u:362": "yathā vā--",
    "GK16jgrasg1u:363": "“āvirbhūtā yadavādhi madhusyandinī nandasūnoḥ",
    "GK16jgrasg1u:364": "kāntiḥ kācin nikhilanayanākarṣaṇe kārmaṇajñā/",
    "GK16jgrasg1u:365": "śvāso dīrghas tadavādhi mukhe pāṇḍimā gaṇḍayugme śūnyā vṛttiḥ kulamṛgadṛśāṃ cetasi prādurāsīt//”",
    "GK16jgrasg1u:366": "yathā vā--",
    "GK16jgrasg1u:367": "“nayanāñcalāvamarśaṃ yā na kadācit purā sehe/",
    "GK16jgrasg1u:368": "āliṅgitāpi joṣaṃ tasthau sā gantukena dayitena//”",
    "GK16jgrasg1u:369_0": "ihāpi sahajacāñcalyanivṛttir jaḍatā cānubhāvavyabhicāriṇau / imaṃ ca pañcavidhaṃ prāñcaḥ pravāsādibhir upādhibhir āmananti /",
    "GK16jgrasg1u:369_1": "te ca pravāsābhilāṣaviraherṣyāśāpānāṃ viśeṣānupalambhān nāsmābhiḥ prapañcitāḥ /",
    "GK16jgrasg1u:370": "karuṇo yathā--",
    "GK16jgrasg1u:371": "“apahāya sakalabāndhavacintām udvāsya gurukulapraṇayam/",
    "GK16jgrasg1u:372": "hā tanaya vinayaśālin katham iva paralokapathiko 'bhūḥ//”",
    "GK16jgrasg1u:373": "atra pramītatanaya ālambanam/ tatkālāvacchinnabāndhavadarśanādy uddīpanam/",
    "GK16jgrasg1u:374": "rodanam anubhāvaḥ/ dainyādayaḥ saṃcāriṇaḥ/",
    "GK16jgrasg1u:375": "śānto yathā--",
    "GK16jgrasg1u:376": "“malayānilakālakūṭayo ramaṇīkuntalabhogibhogayoḥ/",
    "GK16jgrasg1u:377": "śvapanātmabhuvor nirantarā mama jātā paramātmani sthitiḥ//”",
    "GK16jgrasg1u:378": "atra prapañcaḥ sarvo 'py ālambanam/ sarvatra sāmyam anubhāvaḥ/ matyādayaḥ",
    "GK16jgrasg1u:379": "saṃcāriṇaḥ/ yady api prathamārdhe uttamādhamayor upakramā dvitīyārdhe",
    "GK16jgrasg1u:380": "'dhamottamavacanaṃ kramabhaṅgam āvahati, tathāpi vaktur brahmātmakatayottamādhamajñānavaikalyaṃ saṃpannam iti dyotanāya kramabhaṅgo guṇa eva/",
    "GK16jgrasg1u:381": "idaṃ punar nodāhāryam--",
    "GK16jgrasg1u:382": "“surasrotasvinyāḥ pulinam adhitiṣṭhan nayanayor",
    "GK16jgrasg1u:383": "vidhāyāntarmudrām atha sapadi vidrāvya viṣayān/",
    "GK16jgrasg1u:384": "vidhūtāntardhvānto madhuramadhurāyāṃ citi kadā nimagnaḥ syāṃ kasyāṃcana navanabhasyāmbudaruci//”",
    "GK16jgrasg1u:385_0": "atrāpi yady api viṣayagaṇālambanaḥ surasrotasvinītaṭādyuddīpito nayananimīlanādibhir anubhāvitaḥ sthāyi nirvedaḥ pratīyate,",
    "GK16jgrasg1u:385_1": "tathāpi bhagavadvāsudevālambanāyāṃ kaviratau guṇībhūta iti na",
    "GK16jgrasg1u:386_0": "śāntarasadhvanivyapadeśahetuḥ / idaṃ ca padyaṃ mannirmitāyāṃ bhagavadbhaktipradhānāyāṃ karuṇālaharyām upanibaddham iti tatpradhānabhāvaprādhānyam",
    "GK16jgrasg1u:386_1": "evārhati / śāntarasānanuguṇaś cāyam ojasvī",
    "GK16jgrasg1u:387": "gumpha iti cānudāhāryam evaitat/ pūrvapadye tu “paramātmani sthitiḥ” ity anena tattādrūpyāvagamād rater apratipattiḥ/",
    "GK16jgrasg1u:388": "raudro yathā--",
    "GK16jgrasg1u:389": "“navocchalitayauvanaspharadakharvagarvajvare",
    "GK16jgrasg1u:390": "madīyagurukārmukaṃ galitasādhvasaṃ vṛścati/",
    "GK16jgrasg1u:391": "ayaṃ patatu nirdayaṃ dalitadṛptabhūbhṛdgala-",
    "GK16jgrasg1u:392": "skhaladrudhiraghasmaro mama paraśvadho bhairavaḥ//”",
    "GK16jgrasg1u:393": "atra tadānīṃ rāmatvenājñāto gurukārmukabhañjaka ālambanam/ ata eva viśeṣyānupādānam/ gurudruho nāmagrahaṇānaucityāt, krodhāviṣkārād vā/",
    "GK16jgrasg1u:394": "dhvaniviśeṣānumito niḥśaṅkadhanurbhaṅga uddīpakaḥ/ paruṣoktir anubhāvaḥ/",
    "GK16jgrasg1u:395": "garvogratvādayaḥ saṃcāriṇaḥ/ eṣā ca dhanurbhaṅgadhvanibhagnasamādher",
    "GK16jgrasg1u:396": "bhārgavasyoktiḥ/",
    "GK16jgrasg1u:397_0": "vṛttir apy atra mahoddhatā raudrasya paramaujasvitāṃ paripuṣṇāti / anyatra gurusmaraṇe saty ahaṃbhāvavigamasyāvaśyakatayā",
    "GK16jgrasg1u:397_1": "prakṛte cājahatsvārthalakṣaṇāmūladhvananena madīyety anena garvotkarṣasyaiva prakāśanāt sphuṭaṃ gamyamānena vivekaśunyatvena",
    "GK16jgrasg1u:397_2": "krodhasyādhikyaṃ gamyate /",
    "GK16jgrasg1u:398": "idaṃ tu nodāhāryam--",
    "GK16jgrasg1u:399": "“dhanurvidalanadhvaniśravaṇatatkṣaṇāvirbhavan",
    "GK16jgrasg1u:400": "mahāguruvadhasmṛtiḥ śvasanavegadhūtādharaḥ/",
    "GK16jgrasg1u:401": "vilocanaviniḥsaradbahalavisphuliṅgavrajo raghupravaram ākṣipañ jayati jāmadagnyo muniḥ//”",
    "GK16jgrasg1u:402_0": "atrāpy aparādhāspadena raghunandanenālambito dhanurvidalanadhvaniśravaṇenoddīpito niḥśvāsanetrajvalanādibhir anubhāvito mahāguruvadhasmṛtigarvogratvādibhiś",
    "GK16jgrasg1u:402_1": "ca saṃcāritaḥ krodho yady api",
    "GK16jgrasg1u:403_0": "vyajyate, tathāpy asau tatprabhāvavarṇanabījabhūtāyāṃ kaviratau guṇībhūta iti na raudrarasadhvanivyapadeśahetuḥ / kāvyaprakāśagataraudrarasodāharaṇe",
    "GK16jgrasg1u:403_1": "tu “kṛtam anumataṃ dṛṣṭaṃ vā yair idaṃ gurupātakam” iti padye raudrarasavyajanakṣamā nāsti vṛttiḥ, atas tatkaver aśaktir",
    "GK16jgrasg1u:403_2": "eva /",
    "GK16jgrasg1u:404": "vīraś caturdhā/ dānadayāyuddhadharmāis tadupādher utsāhasya",
    "GK16jgrasg1u:405": "caturvidhatvāt/",
    "GK16jgrasg1u:406": "tatrādyo yathā--",
    "GK16jgrasg1u:407": "“kiyad idam adhikaṃ me yaddvijāyārthayitre kavacam aramaramaṇīyaṃ kuṇḍale cārpayāmi/",
    "GK16jgrasg1u:408": "akaruṇam avakṛttya drākkṛpāṇena niryad-",
    "GK16jgrasg1u:409": "bahalarudhiradhāraṃ maulim āvedayāmi//”",
    "GK16jgrasg1u:410": "eṣā dvijaveṣāyendrāya kavacakuṇḍaladānodyatasya karṇasya taddānavismitān sabhyān pratyuktiḥ/ atra yācamāna ālambanam/ tadudīritā stutir uddīpikā/",
    "GK16jgrasg1u:411": "kavacādivitaraṇaṃ tatra laghutvabuddhyādikaṃ cānubhāvaḥ/ me ity arthāntarasaṃkramitavācyadhvanyutthāpito garvaḥ svakīyalokottarapitṛjanyatvādismṛtiś ca saṃcāriṇau/ vṛttir apy atra",
    "GK16jgrasg1u:412": "tattadarthānurūpodgamavirāmaśālitayā sahṛdayaikacamatkāriṇī/ tathā",
    "GK16jgrasg1u:413": "hi--utsāhapoṣakaṃ kavacakuṇḍalārpaṇayor laghutvanirūpaṇaṃ vidhātuṃ",
    "GK16jgrasg1u:414": "pūrvārdhe tadanukūlaśithilabandhātmikā/ uttarārdhe tu maulitaḥ",
    "GK16jgrasg1u:415": "prāgvaktṛgatagarvotsāhaparipoṣaṇāyoddhatā/ tataḥ paraṃ brāhmaṇe",
    "GK16jgrasg1u:416": "savinayatvaṃ prakāśayituṃ tanmūlībhūtaṃ garvarāhityaṃ dhvanayituṃ punaḥ",
    "GK16jgrasg1u:417": "śithilaiva/ ata evāvedayāmīty uktam/ na tu dadāmi vitarāmīti vā/",
    "GK16jgrasg1u:418": "idaṃ tu nodāharaṇīyam--",
    "GK16jgrasg1u:419": "yasyoddāmadivāniśārthivilasaddānapravāhaprathām",
    "GK16jgrasg1u:420": "ākarṇyāvanimaṇḍalāgataviyadbandīndravṛndānanāt/",
    "GK16jgrasg1u:421": "īrṣyānirbharaphullaromanikaravyāvalgadūdhaḥsravat-",
    "GK16jgrasg1u:422": "pīyūṣaprakaraiḥ surendrasurabhiḥ prāvṛṭpayodāyate//",
    "GK16jgrasg1u:423": "atrendrasabhāmadhyagatasakalanirīkṣakālambanaḥ",
    "GK16jgrasg1u:424": "avanimaṇḍalāgataviṣayavandīndravadanavinirgatarājadānavarṇanoddīpitaḥ,",
    "GK16jgrasg1u:425": "ūdhaḥprasnutapīyūṣaprakarair anubhāvitaḥ, asūyādibhiḥ saṃcāribhiḥ paripoṣito 'pi kāmagavīgata utsāho rājastutiguṇībhūta iti na rasavyapadeśahetuḥ/",
    "GK16jgrasg1u:426": "ata evedam api nodāharaṇam--",
    "GK16jgrasg1u:427": "“sābdhidvīpakulācalāṃ vasumatīm ākramya saptāntarāṃ",
    "GK16jgrasg1u:428": "sarvāṃ dyām api susmitena hariṇā mandaṃ samālokitaḥ/",
    "GK16jgrasg1u:429": "prādurbhūtaparapramodavidaladromāñcitas tatkṣaṇaṃ vyānamrīkṛtakaṃdharo 'suravaro mauliṃ puro",
    "GK16jgrasg1u:430": "iha ca bhagavadvāmanālambanaḥ tatkartṛkamandanirīkṣaṇoddīpitaḥ,",
    "GK16jgrasg1u:431": "romāñcādibhir anubhāvitaḥ, harṣādibhiḥ poṣitaḥ, utsāho vyajyamāno 'pi",
    "GK16jgrasg1u:432": "guṇaḥ/ prāg anyagatasyeva prakṛte rājagatasyāpi tasya rājastutyutkarṣakatvāt/ etena",
    "GK16jgrasg1u:433_0": "“tyāgaḥ saptasamudramudritamahīnirvyājadānāvadhiḥ” iti śrīvatsalāñchanoktam udāharaṇaṃ parāstam / tasya guṇībhūtavyaṅgyatvena",
    "GK16jgrasg1u:433_1": "rasadhvaniprasaṅge 'nudāharaṇīyatvāt / nanu “akaruṇam avakṛtya-” ity atrāpi pratīyamānasya dānavīrasya karṇastutyaṅgatvāt",
    "GK16jgrasg1u:433_2": "kathaṃ dhvanitvam iti cet,",
    "GK16jgrasg1u:434": "satyam/ atra kaveḥ karṇavacanānuvādamātratātparyakatvena",
    "GK16jgrasg1u:435": "karṇastutau tātparyavirahāt/ karṇasya ca mahāśayatvenātmastutau",
    "GK16jgrasg1u:436": "tātparyānupapatteḥ stutir avākyārtha eva/ paraṃ tu vīrarasapratyayānantaraṃ tādṛśotsāhena liṅgena svādhikaraṇe sānumīyate/",
    "GK16jgrasg1u:437": "rājavarṇanapadye tu rājastutau tātparyād vākyārthataiva tasyāḥ/",
    "GK16jgrasg1u:438": "dvitīyo yathā--",
    "GK16jgrasg1u:439": "“na kapota bhavantam aṇv api spṛśatu śyena samudbhavaṃ bhayam/",
    "GK16jgrasg1u:440": "idam adya mayā tṛṇīkṛtaṃ bhavadāyuḥkuśalaṃ kalevaram//”",
    "GK16jgrasg1u:441": "athavaivaṃ vinyāsaḥ--",
    "GK16jgrasg1u:442": "“na kapotakapotakaṃ tava spṛśatu śyena manāg api spṛhā/",
    "GK16jgrasg1u:443": "idam adya mayā samarpitaṃ bhavate cārutaraṃ kalevaram//”",
    "GK16jgrasg1u:444_0": "eṣā śiveḥ kapotaṃ śyenaṃ prati coktiḥ / atra kapota ālambanam / tadgataṃ vyākulībhavanam uddīpanam / tasya kṛte svakalevarārpaṇam",
    "GK16jgrasg1u:444_1": "anubhāvaḥ / na cātra śarīradānapratyayād dānavīradhvanitvāpattir iti vācyam /",
    "GK16jgrasg1u:445": "śyenakapotayor bhakṣyabhakṣakabhāvāpannatvena śibiśarīrasyārthino 'bhāvāt",
    "GK16jgrasg1u:446": "tadapratipatteḥ/ śyena śarīranivedanasya kapotaśarīratrāṇopādhikatayā",
    "GK16jgrasg1u:447": "vinimayapadavācyatvāt/",
    "GK16jgrasg1u:448": "tṛtīyo yathā--",
    "GK16jgrasg1u:449": "“raṇe dīnān devān daśavadana vidrāvya vahati prabhāvaprāgalbhyaṃ tvayi tu mama ko 'yaṃ",
    "GK16jgrasg1u:450": "lalāṭodyajjvālākavalitajagajjālavibhavo bhavo me kodaṇḍacyutaviśikhavegaṃ kalayatu//”",
    "GK16jgrasg1u:451": "eṣā daśavadanaṃ prati bhagavato rāmasyoktiḥ/ iha bhava ālambanam/",
    "GK16jgrasg1u:452": "raṇadarśanam uddīpanam/ daśavadanāvajñānubhāvaḥ/ garvaḥ saṃcārī/ vṛttir atra devānāṃ prastāve tadgatakātaryaprakāśanadvārā vīrarasānālambanatvāvagataye 'nuddhataiva/",
    "GK16jgrasg1u:453_0": "daśavadanaprastāve tu devadarpadamanavīratvapratipādanāyoddhatāpi tasyāvajñayā rāmagatotsāhānālambanatvena tadālambanasya",
    "GK16jgrasg1u:453_1": "rasasyāpratyayān na prakarṣavatī / bhagavato bhavasya tu paramottamālambanavibhāvatvāt tatprastāve tadālambanasyaujasvino",
    "GK16jgrasg1u:453_2": "vīrarasasya niṣpatteḥ prakṛṣṭoddhatā /",
    "GK16jgrasg1u:454": "caturtho yathā--",
    "GK16jgrasg1u:455": "“sapadi vilayam etu rājyalakṣmīr upari patantv athavā kṛpāṇadhārāḥ/",
    "GK16jgrasg1u:456": "apaharatutarāṃ śiraḥ kṛtānto mama tu matir na manāg apaiti dharmāt//”",
    "GK16jgrasg1u:457_0": "eṣādharmeṇāpi ripur jetavya iti vadantaṃ prati yudhiṣṭhirasyoktiḥ / atra dharmaviṣaya ālambanam / “na jātu kāmān na bhayān",
    "GK16jgrasg1u:457_1": "na lobhād dharmaṃ tyajej jīvītasyāpi hetoḥ” ity ādivākyālocanam uddīpanam / śiraśchedādyaṅgīkāro",
    "GK16jgrasg1u:458": "'nubhāvaḥ/ dhṛtiḥ saṃcāriṇī/ itthaṃ vīrarasasya cāturvidhyaṃ prapañcitaṃ prācām anurodhāt/",
    "GK16jgrasg1u:459": "vastutas tu bahavo vīrarasasya śṛṅgārasyeva prakārā nirūpayituṃ śakyante/",
    "GK16jgrasg1u:460": "tathā hi--prācīna eva “sapadi vilayam etu” ityādi padye “mama tu matir na",
    "GK16jgrasg1u:461_0": "manāg apaiti satyāt” iti caramapādavyatyāsena padyāntaratāṃ prāpite satyavīrasyāpi saṃbhavāt / na ca satyasyāpi dharmāntargatatayā",
    "GK16jgrasg1u:461_1": "dharmavīrarasa eva tadvīrasyāpy antarbhāva iti vācyam / dānadayayor api tadantargatatayā tadvīrayor api dharmavīrāt pṛthaggaṇanānaucityāt /",
    "GK16jgrasg1u:462": "evaṃ pāṇḍityavīro 'pi pratīyate/",
    "GK16jgrasg1u:463": "yathā--",
    "GK16jgrasg1u:464": "“api vakti girāṃ patiḥ svayaṃ yadi tāsām adhidevatāpi vā/",
    "GK16jgrasg1u:465": "ayam asmi puro hayānanasmaraṇollaṅghitavāṅmayāmbudhiḥ//”",
    "GK16jgrasg1u:466": "atra bṛhaspatyādyālambanaḥ sabhādidarśanoddīpito nikhilavidvattiraskārānubhāvito garveṇa saṃcāriṇā poṣita utsāho vaktuḥ",
    "GK16jgrasg1u:467": "pratīyate/ nanu cātra yuddhavīratvam/ yuddhatvasya vādasādhāraṇasya vācyatvād iti cet/ kṣamāvīre kiṃ brūyāḥ/",
    "GK16jgrasg1u:468": "yathā--",
    "GK16jgrasg1u:469": "api bahaladahanajālaṃ mūrdhni ripur me nirantaraṃ dhamatu/",
    "GK16jgrasg1u:470": "pātayatu vāsidhārām aham aṇumātraṃ na kiṃcid ābhāṣe//”",
    "GK16jgrasg1u:471": "kṣamāvata uktir iyam/",
    "GK16jgrasg1u:472": "balavīre vā kiṃ samādadhyāḥ/",
    "GK16jgrasg1u:473": "yathā--",
    "GK16jgrasg1u:474": "“pariharatu dharāṃ phaṇipravīraḥ sukhamayatāṃ kamaṭho 'pi tāṃ vihāya/”",
    "GK16jgrasg1u:475": "aham iha puruhūta pakṣakoṇe nikhilam idaṃ jagad aklamaṃ vahāmi//",
    "GK16jgrasg1u:476": "puruhūtaṃ pratyeṣā garutmata uktiḥ/ nanu “api vakti-”pariharatu dharām-”",
    "GK16jgrasg1u:477_0": "iti padyadvaye garva eva notsāhaḥ / madhyasthapadye tu dhṛtir eva dhvanyate iti bhāvadhvanaya evaite na rasadhvanaya iti",
    "GK16jgrasg1u:477_1": "cet tarhi yuddhavīrādiṣv api garvādidhvanitām eva kiṃ na brūyāḥ / rasadhvanisāmānyam eva vā kiṃ na tadvyabhicāradhvananena",
    "GK16jgrasg1u:477_2": "gatārthayeḥ / sthāyipratītir durapahnavā cet tulyaṃ prakṛte 'pi / anantaroktapadye tu notsāhaḥ pratīyate / dayāvīrādiṣu pratīyata",
    "GK16jgrasg1u:477_3": "iti tu rājājñāmātram /",
    "GK16jgrasg1u:478": "adbhuto yathā--",
    "GK16jgrasg1u:479": "“carācarajagajjālasadanaṃ vadanaṃ tava/",
    "GK16jgrasg1u:480": "galadgaganagāmbhīryaṃ vīkṣyāsmi hṛtacetanā//”",
    "GK16jgrasg1u:481": "kadācid bhagavato vāsudevasya vadanam ālokitavatyā yaśodāyā iyam uktiḥ/",
    "GK16jgrasg1u:482": "atra vadanam ālambanam/ antargatacarācarajagajjāladarśanam uddīpanam/",
    "GK16jgrasg1u:483": "hṛtacetanatvam, tena gamyaṃ romāñcanetrasphāraṇādi cānubhāvaḥ/ trāsādayo",
    "GK16jgrasg1u:484": "vyabhicāriṇaḥ/ naivātra vidyamānāpi putragatā prītiḥ pratīyate/",
    "GK16jgrasg1u:485": "vyañjakābhāvāt/",
    "GK16jgrasg1u:486_0": "pratītāyāṃ vā tasyāṃ vismayasya guṇatvaṃ na yujyate / evaṃ kaścin mahāpuruṣo 'yam iti bhaktir api tasyāḥ mamāyaṃ bāla iti",
    "GK16jgrasg1u:486_1": "niścayena pratibandhād utpattam eva neṣṭe / atas tasyām api vismayasya guṇībhāvo na",
    "GK16jgrasg1u:487": "śaṅkyaḥ/",
    "GK16jgrasg1u:488": "yat tu sahṛdayaśiromaṇibhiḥ prācīnair",
    "GK16jgrasg1u:489": "udāhṛtam--",
    "GK16jgrasg1u:490": "“citraṃ mahān eṣa navāvatāraḥ, kva kāntir eṣābhinavaiva bhaṅgiḥ/",
    "GK16jgrasg1u:491": "lokottaraṃ dhairyam aho prabhāvaḥ kāpy ākṛtir nūtana eṣa sargaḥ// iti,",
    "GK16jgrasg1u:492": "tatredaṃ vaktavyam-- pratīyatāṃ nāmātra vismayaḥ paraṃ tv asau kathaṃkāraṃ",
    "GK16jgrasg1u:493_0": "adbhutarasa] dhvanivyapadeśahetuḥ / pratipādyamahāpuruṣaviśeṣaviṣayāyāḥ pradhānībhūtāyāḥ stotṛgatabhaktaḥ prakarṣakatvenāsya",
    "GK16jgrasg1u:493_1": "guṇībhūtatvāt / yathā mahābhārate gītāsu viśvarūpaṃ dṛṣṭavataḥ pārthasya “paśyāmi devāṃs tava deva dehe sarvāṃs tathā bhūtaviśeṣasaṃghān”",
    "GK16jgrasg1u:493_2": "ity ādau vākyasaṃdarbhe /",
    "GK16jgrasg1u:494": "itthaṃ cāsya rasālaṃkāratvam ucitam/ bhaktir naivātra pratīyata iti ced daramukulitalocanaṃ vidāṃkurvantu sahṛdayāḥ/",
    "GK16jgrasg1u:495": "hāsyo yathā--",
    "GK16jgrasg1u:496": "“śrītātapādair vihite nibandhe nirūpitā nūtanayuktir eṣā/",
    "GK16jgrasg1u:497": "aṅgaṃ gavāṃ pūrvam aho pavitraṃ na vā kathaṃ rāsabhadharmapatnyāḥ//”",
    "GK16jgrasg1u:498": "tārkikaputro 'trālambanam/ tadīyā niḥśaṅkoktir uddīpikā/ radanaprakāśādir udvegādayaś cānubhāvavyabhicāriṇaḥ/",
    "GK16jgrasg1u:499": "atrāhuḥ-",
    "GK16jgrasg1u:500": "“ātmasthaḥ parasaṃsthaścety asya bhedadvayaṃ matam/",
    "GK16jgrasg1u:501": "ātmastho draṣṭur utpanno vibhāvekṣaṇamātrataḥ//",
    "GK16jgrasg1u:502": "hasantam aparaṃ dṛṣṭvāvibhāvaḥ copajāyate/",
    "GK16jgrasg1u:503": "yo 'sau hāsyarasas tajjñaiḥ parasthaḥ parikīrtitaḥ//",
    "GK16jgrasg1u:504": "uttamānāṃ madhyamānāṃ nīcānām apy asau bhavet/",
    "GK16jgrasg1u:505": "tryavasthaḥ kathitas tasya ṣaḍbhedāḥ santi cāpare//",
    "GK16jgrasg1u:506": "smitaṃ ca hasitaṃ proktam uttame puruṣe budhaiḥ/",
    "GK16jgrasg1u:507": "bhaved vihasitaṃ copahasitaṃ madhyame nare//",
    "GK16jgrasg1u:508": "nīce 'pahasitaṃ cātihasitaṃ parikīrtitam/",
    "GK16jgrasg1u:509": "īṣaphullakapolābhyāṃ kaṭākṣair apy analbaṇaiḥ//",
    "GK16jgrasg1u:510": "adṛśyadaśano hāso madhuraḥ smitam ucyate/",
    "GK16jgrasg1u:511": "vaktranetrakapolaiś ced utphullair upalakṣitaḥ//",
    "GK16jgrasg1u:512": "kiṃcillakṣitadantaś ca tadā hasitam iṣyate/",
    "GK16jgrasg1u:513": "saśabdaṃ madhuraṃ kāyagataṃ vadanarāgavat//",
    "GK16jgrasg1u:514": "ākuñcitākṣi mandraṃ ca vidur vihasitaṃ budhāḥ/",
    "GK16jgrasg1u:515": "nikuñcitāṃsaśīrṣaś ca jihmadṛṣṭivilokanaḥ//",
    "GK16jgrasg1u:516": "utphullanāsiko hāso nāmnopahasitaṃ matam/",
    "GK16jgrasg1u:517": "asthānajaḥ sāśrudṛṣṭir ākampaskandhamūrdhajaḥ//",
    "GK16jgrasg1u:518": "śārṅgadevena gadito hāso 'pahasitāhvayaḥ/",
    "GK16jgrasg1u:519": "sthūlakarṇakaṭudhvāno bāṣpapūraplutekṣaṇaḥ/",
    "GK16jgrasg1u:520": "karopagūḍhapārśvaś ca hāso 'tihasitaṃ matam// iti//",
    "GK16jgrasg1u:521": "bhayānako yathā--",
    "GK16jgrasg1u:522": "“śyenam ambaratalād upāgataṃ śuṣyadānanabilo vilokayan/",
    "GK16jgrasg1u:523": "kampamānatanur ākulekṣaṇāḥ spandituṃ na hi śaśāka lāvakaḥ//”",
    "GK16jgrasg1u:524": "atra śyena ālambanam/ savegāpatanam uddīpanam/ ānanaśoṣādayo 'nubhāvāḥ/",
    "GK16jgrasg1u:525": "dainyādayaḥ saṃcāriṇaḥ/",
    "GK16jgrasg1u:526": "bībhatso yathā--",
    "GK16jgrasg1u:527": "“nakhair vidāritāntrāṇāṃ śavānāṃ pūyaśoṇitam/",
    "GK16jgrasg1u:528": "ānaneṣv anulimpanti hṛṣṭā vetālayoṣitaḥ//”",
    "GK16jgrasg1u:529": "śavā ihālambanam/ antravidāraṇādy uddīpanam/ ākṣiptā romāñcanetranimīlanādayo 'nubhāvāḥ/ āvegādayaḥ",
    "GK16jgrasg1u:530": "nanu ratikrodhotsāhabhayaśokavismayanirvedeṣu prāg udāhṛteṣu yathālambanāśrayayoḥ saṃpratyayaḥ na tathā hāse jugupsāyāṃ ca/",
    "GK16jgrasg1u:531": "tatrālambanasyaiva pratīteḥ/ padyaśrotuś ca rasāsvādādhikaraṇatvena",
    "GK16jgrasg1u:532": "laukikahāsajugupsāśrayatvānupapatter iti cet/ satyam/ tadāśrayasya draṣṭṛpuruṣaviśeṣasya tatrākṣepyatvāt/ tadanākṣepe tu śrotuḥ",
    "GK16jgrasg1u:533": "svīyakāntāvarṇanapadyād iva rasodbodhe bādhakābhāvāt/",
    "GK16jgrasg1u:534": "evaṃ saṃkṣepeṇa nirūpitā rasāḥ/ eṣāṃ prādhānye dhvanivyapadeśahetutvam",
    "GK16jgrasg1u:535": "guṇībhāve tu rasālaṃkāratvam/ kecit tu “prādhānya evaiṣāṃ rasatvam anyathālaṃkāratvam eva/ rasālaṃkāravyapadeśas tv alaṃkāradhvanivyapadeśavat,",
    "GK16jgrasg1u:536_0": "brāhmaṇaśramaṇanyāyāt / evam asaṃlakṣyakramatāyām eva / anyathā tu vastumātram” ity āhuḥ / ete cāsaṃlakṣyakramavyaṅgyāḥ sahṛdayena",
    "GK16jgrasg1u:536_1": "rasavyaktau jhagiti jāyamānāyāṃ vibhāvānubhāvavyabhicārivimarśakramasya sato 'pi",
    "GK16jgrasg1u:537": "sūcīśatapattraśatavedhakramasyevālakṣaṇāt, na tv akramavyaṅgyaḥ, vyaktes taddhetūnāṃ ca hetuhetumadbhāvāsaṃgatyāpatteḥ/",
    "GK16jgrasg1u:538_0": "atha katham eta eva rasāḥ / bhagavadālambanasya romāñcāśrupātādibhir anubhāvitasya harṣādibhiḥ paripoṣitasya bhāgavatādipurāṇaśravaṇasamaye",
    "GK16jgrasg1u:538_1": "bhagavadbhaktair anubhūyamānasya bhaktirasasya durapahnavatvāt / bhagavadanurāgarūpā bhaktiś cātra sthāyibhāvaḥ / na cāsau",
    "GK16jgrasg1u:538_2": "śāntarase 'ntarbhāvam arhati / anurāgasya",
    "GK16jgrasg1u:539": "vairāgyaviruddhatvāt/ ucyate-- bhakter devādiviṣayaratitvena bhāvāntargatatayā rasatvānupapatteḥ/",
    "GK16jgrasg1u:540": "“ratir devādiviṣayā vyabhicārī tathāñjitaḥ/",
    "GK16jgrasg1u:541": "bhāvaḥ proktas tadābhāsā hy anaucityapravartitāḥ//”",
    "GK16jgrasg1u:542": "iti hi prācāṃ siddhāntāt/ na ca tarhi kāminīviṣayāyā api rater bhāvatvam",
    "GK16jgrasg1u:543": "astu, ratitvāviśeṣāt/ astu vā bhagavadbhakter eva sthāyitvam,",
    "GK16jgrasg1u:544": "kāminyādiratīnāṃ ca bhāvatvam vinigamakābhāvāt, iti vācyam/",
    "GK16jgrasg1u:545": "bharatādimunivacanānām evātra rasabhāvatvādivyavasthāpakatvena",
    "GK16jgrasg1u:546": "svātantryayogāt/",
    "GK16jgrasg1u:547": "anyathā putrādiviṣayāyā api rateḥ sthāyibhāvatvaṃ kuto na syāt/ na syād vā",
    "GK16jgrasg1u:548": "kutaḥ śuddhabhāvatvaṃ jugupsāśokādīnām ity akhiladarśanaṃ vyākulī syāt/",
    "GK16jgrasg1u:549": "rasānāṃ navatvagaṇanā ca munivacananiyantritā bhajyeta, iti yathāśāstram eva jyāyaḥ/",
    "GK16jgrasg1u:550": "eteṣāṃ parasparaṃ kair api virodhaḥ/ tatra vīraśṛṅgārayoḥ,",
    "GK16jgrasg1u:551": "śṛṅgārahāsyayoḥ, vīrādbhutayoḥ, vīraraudrayoḥ, śṛṅgārādbhutayoś",
    "GK16jgrasg1u:552": "cāvirodhaḥ/ śṛṅgārabībhatsayoḥ śṛṅgārakaruṇayoḥ, vīrabhayānakayoḥ,",
    "GK16jgrasg1u:553": "śāntaraudrayoḥ, śāntaśṛṅgārayoś ca virodhaḥ/ atra kavinā prakṛtarasaṃ",
    "GK16jgrasg1u:554": "paripoṣṭukāmena tadabhivyañjake kāvye tadviruddharasāṅgānāṃ nibandhanaṃ na",
    "GK16jgrasg1u:555": "kāryam/ yathā hi sati tadabhivyaktau viruddhaḥ prakṛtaṃ bādheta/",
    "GK16jgrasg1u:556": "sundopasundanyāyena vobhayor upahatiḥ syāt/ yadi tu viruddhayor api rasayor ekatra samāveśa iṣyate tadā virodhaṃ parihṛtya vidheyaḥ/ tathā",
    "GK16jgrasg1u:557": "hi-- virodhas tāvad dvividhaḥ/ sthitivirodho jñānavirodhaś ca/ ādyas",
    "GK16jgrasg1u:558": "tadadhikaraṇāvṛttitārūpaḥ/",
    "GK16jgrasg1u:559": "dvitīyas tajjñānapratibaddhajñānakatvalakṣaṇaḥ/",
    "GK16jgrasg1u:560_0": "tatrādhikaraṇāntare virodhinaḥ sthāpane prathamo nivartate / yathā nāyakagatatvena vīrarase varṇanīye pratināyake bhayānakasya /",
    "GK16jgrasg1u:560_1": "rasapadenātra prakaraṇe tadupādhiḥ sthāyibhāvo gṛhyate / rasasya sāmājikavṛttitvena nāyakādyavṛttitvāt / advitīyānandamayatvena",
    "GK16jgrasg1u:560_2": "virodhāsambhavāc ca /",
    "GK16jgrasg1u:561": "udāharaṇam--",
    "GK16jgrasg1u:562": "“kuṇḍalīkṛtakodaṇḍadordaṇḍasya puras tava/",
    "GK16jgrasg1u:563": "mṛgārāter iva mṛgāḥ pare naivāvatasthire//”",
    "GK16jgrasg1u:564": "rasāntarasyāvirodhinaḥ saṃdhikartur ivāntarāle 'vasthāne dvitīyo 'pi",
    "GK16jgrasg1u:565_0": "nivartate / yathā mannirmitāyām ākhyāyikāyāṃ kaṇvāśramagatasya śvetaketor maharṣeḥ śāntarasapradhāne varṇane prastute “kim",
    "GK16jgrasg1u:565_1": "idam anākalitapūrvaṃ rūpam, ko 'yam anirvācyo vacanaracanāyā madhurimā” ity adbhutasyāntaravasthāpanena varavarṇinīṃ pratyanurāgavarṇane /",
    "GK16jgrasg1u:566": "yathā vā--",
    "GK16jgrasg1u:567": "“surāṅganābhir āśliṣṭā vyomni vīrā vimānagāḥ/",
    "GK16jgrasg1u:568": "vilokante nijān dehān pherunārībhir āvṛtān//”",
    "GK16jgrasg1u:569_0": "atra surāṅganāmṛtaśarīrālambanayoḥ śṛṅgārabībhatsayor antaḥ svargalābhākṣipto vīraraso niveśitaḥ / antarniveśaś ca tadubhayacarvaṇākālāntarvartikālagatacarvaṇākatvam /",
    "GK16jgrasg1u:569_1": "tac ca prakṛtapadye",
    "GK16jgrasg1u:570_0": "prathamārdha eva śṛṅgāracarvaṇottaraṃ vīrasya carvaṇād anantaraṃ ca dvitīyārdhe bībhatsasyeti sphuṭam eva / “bhūreṇudigdhān”",
    "GK16jgrasg1u:570_1": "ity ādi kāvyaprakāśagatapadyakadambetu prathamaśrutabībhatsasāmagrīvaśād bībhatsacarvaṇottaraṃ tatsāmagryākṣiptaniḥśaṅkaprāṇatyāgādirūpasāmagrīkasya",
    "GK16jgrasg1u:570_2": "vīrasya carvaṇe śṛṅgāracarvaṇeti vivekaḥ / itthaṃ codāsīnacarvaṇena pratibandhakajñānanivṛttau niṣpratyūhaḥ pratibadhyacarvaṇodaya",
    "GK16jgrasg1u:570_3": "iti phalito 'rthaḥ / aṅgāṅginoḥ, aṅginy anyasminn aṅgayor vā na virodhaḥ / aṅgatvānupapattiprasaṅgāt /",
    "GK16jgrasg1u:571": "yathā--",
    "GK16jgrasg1u:572": "pratyudgatā savinayaṃ sahasā sakhībhiḥ smeraiḥ smarasya sacivaiḥ",
    "GK16jgrasg1u:573": "sarasāvalokaiḥ/",
    "GK16jgrasg1u:574": "mām adya mañjuracanair vacanaiś ca bāle hā leśato 'pi na kathaṃ vada",
    "GK16jgrasg1u:575": "satkaroṣi//",
    "GK16jgrasg1u:576": "iyaṃ ca puro nipatitāṃ pramītāṃ nāyikāṃ prati nāyakasyoktiḥ/ iha",
    "GK16jgrasg1u:577_0": "nāyikālambanā, aśrupātādibhir anubhāvair āvegaviṣādādibhiḥ saṃcāribhiś ca vyajyamānā nāyakagatā ratis tulyasāmagryabhivyakte",
    "GK16jgrasg1u:577_1": "prakṛtatvāt pradhānībhūte tadgata eva śoke prakarṣakatvād aṅgam / yadi tu nāyakagatā",
    "GK16jgrasg1u:578_0": "ratir nātra pratīyate, kiṃ tu niruktasāmagryā śoka eva prakṛtatvād ity āgṛhyate tadā nāyakālambanā pratyudgamādyanubhāvitā",
    "GK16jgrasg1u:578_1": "harṣādibhiḥ poṣitā nāyikāśrayā ratir eva tatrāṅgam astu / nāyikāgatarater nāyakaśokaprakarṣahetutāyāḥ sarvasaṃmatatvāt /",
    "GK16jgrasg1u:578_2": "na ca nāyikāyā nāśāt tadgatāyā rater asaṃnidhānāt katham aṅgateti vācyam / saṃnidhānasyāṅgatāyām atantratvena smaryamāṇāyās",
    "GK16jgrasg1u:578_3": "tasyā aṅgatvopapatteḥ /",
    "GK16jgrasg1u:579": "aṅgayor yathā--",
    "GK16jgrasg1u:580": "“utkṣiptāḥ kabarībharaṃ, vivalitāḥ pārśvadvayaṃ nyakkṛtāḥ",
    "GK16jgrasg1u:581": "pādāmbhojayugaṃ ruṣā parihṛtā dūreṇa celāñcalam/",
    "GK16jgrasg1u:582": "gṛhṇanti tvarayā bhavatpratibhaṭakṣmāpālavāmabhruvāṃ yāntīnāṃ gahaneṣu kaṇṭakacitāḥ ke ke na bhūmīruhāḥ//”",
    "GK16jgrasg1u:583": "atra samāsoktyavayavābhyāṃ tarukāmikartṛkaripukāminīkabaryādigrahaṇarūpābhyāṃ prakṛtāprakṛtavyavahārābhyāṃ vyaktayoḥ karuṇaśṛṅgārayo",
    "GK16jgrasg1u:584": "rājaviṣayakaratibhāvāṅgatvam/ kiṃ ca prakṛtarasaparipuṣṭim icchatā virodhino 'pi rasasya bādhyatvena nibandhanaṃ kāryam eva/ tathā hi sati",
    "GK16jgrasg1u:585": "vairivijayakṛtā varṇyasya kāpi śobhā saṃpadyate/ bādhyatvaṃ ca rasasya",
    "GK16jgrasg1u:586": "prabalair virodhino rasasyāṅgair vidyamāneṣv api svāṅgeṣu niṣpitteḥ",
    "GK16jgrasg1u:587": "pratibandhaḥ/ vyabhicāriṇo bādhyatvaṃ tu",
    "GK16jgrasg1u:588": "tadīyarasaniṣpattipratibandhamātrāt, na tv anabhivyattayā/ ābhivyaktau",
    "GK16jgrasg1u:589": "bādhakābhāvāt/",
    "GK16jgrasg1u:590": "na ca virodhyaṅgābhivyatyā pratibandhān nābhivyaktir iti vācyam/",
    "GK16jgrasg1u:591": "tadvyañjakaśabdārthajñānasamaye",
    "GK16jgrasg1u:592": "virodhyaṅgābhivyañjakaśabdārthajñānasyāsaṃnidhānāt/",
    "GK16jgrasg1u:593": "pratibadhyapratibandhakabhāvakalpane mānābhāvāt, bhāvaśabalatāyā ucchedāpatteś ca/ rasaniṣpatteḥ pratibandhas tv anubhavasiddha iti tāṃ",
    "GK16jgrasg1u:594": "praty eva virodhyaṅgānāṃ balavatām abhivyakteḥ pratibandhakatvaṃ nyāyyam/",
    "GK16jgrasg1u:595": "api ca yatra sādhāraṇaviśeṣaṇamahimnā viruddhayor abhivyaktis tatrāpi virodho nivartate/",
    "GK16jgrasg1u:596": "yathā--",
    "GK16jgrasg1u:597": "“nitāntaṃ yauvanonmattā gāḍharaktāḥ sadāhave/",
    "GK16jgrasg1u:598": "vasundharāṃ samāliṅgya śerate vīra te 'rayaḥ//”",
    "GK16jgrasg1u:599_0": "ittham avirodhasaṃpādanenāpi nibadhyamāno raso rasaśabdena śṛṅgārādiśabdair vā nābhidhātum ucitaḥ, anāsvādyatāpatteḥ / tadāsvādaś",
    "GK16jgrasg1u:599_1": "ca vyañjanamātraniṣpādya ity uktatvāt / yatra vibhāvādibhir abhivyaktasya",
    "GK16jgrasg1u:600_0": "rasasya svaśabdenābhidhānaṃ tatra ko doṣa iti cet, vyaṅgyasya vācyīkaraṇe sāmānyato vamanākhyadoṣasya vakṣyamāṇatvāt / āsvādyatāvacchedakarūpeṇa",
    "GK16jgrasg1u:600_1": "pratyayājanakatayā rasasthale vācyavṛtteḥ kāpeyakalpatvena viśeṣadoṣatvāc",
    "GK16jgrasg1u:601": "ca/ evaṃ sthāyivyabhicāriṇām api śabdavācyatvaṃ doṣaḥ/ evaṃ vibhāvānubhāvayor asamyakpratyaye vilambena pratyaye vā na rasāsvāda iti",
    "GK16jgrasg1u:602": "tayor doṣatvam/ samabalaprabalapratikūlarasāṅgānāṃ nibandhanaṃ tu",
    "GK16jgrasg1u:603": "prakṛtarasapoṣaprātīpikam iti doṣaḥ/ prabandhe prakṛtasya prasaṅgāntareṇa",
    "GK16jgrasg1u:604": "vicchinnasya punardīpane sāmājikānāṃ na sāmagryeṇa rasāsvāda iti vicchinnadīpanaṃ doṣaḥ/ tathā tattadrasaprastāvanānarhe 'vasare prastāvaḥ,",
    "GK16jgrasg1u:605_0": "vicchedānarhe ca vicchedaḥ / yathā sandhyāvandanadevayajanādidharmavarṇane prasakte kayāpi kāminyā saha kasyacitkāmukasyānurāgavarṇane /",
    "GK16jgrasg1u:605_1": "yathā ca samupasthiteṣu mahāhavadurmadeṣu pratibhaṭeṣu marmabhindi vacanāny udgiratsu nāyakasya saṃdhyāvandanādivarṇane cety",
    "GK16jgrasg1u:605_2": "ubhayam anucitam /",
    "GK16jgrasg1u:606_0": "evam apradhānasya pratināyakāder nānāvidhānāṃ caritānām anekavidhāyāś ca saṃpado nāyakasambandhibhyas tebhyo nātiśayo varṇanīyaḥ /",
    "GK16jgrasg1u:606_1": "yathā sati varṇayitumiṣṭo nāyakasyotkarṣo na siddhyet / tatprayukto rasapoṣaś ca na",
    "GK16jgrasg1u:607_0": "syāt / na ca pratināyakotkarṣasya tadabhibhāvakanāyakotkarṣāṅgatvāt katham avarṇanīyatvam iti vācyam / yādṛśasya pratināyakotkarṣavarṇanasya",
    "GK16jgrasg1u:607_1": "tadabhibhāvakanāyakotkarṣāṅgatāsaṃpādakatvaṃ tādṛśasyeṣṭatvāt /",
    "GK16jgrasg1u:608_0": "tadvirodhina eva niṣedhyatvāt / na ca pratipakṣasya prakṛtāpekṣayā varṇyamāno 'py utkarṣaḥ svāśrayahantṛtāmātrād eva prakṛtagatam",
    "GK16jgrasg1u:608_1": "utkarṣam atiśāyayet, ato na doṣāvaha iti vācyam / evaṃ hi sati mahārājaṃ kam api",
    "GK16jgrasg1u:609_0": "viṣaśarakṣepamātreṇa vyāpāditavato varākasya śabarasyeva prakṛtasya nāyakasya na ko 'py utkarṣaḥ syād iti / tathā rasālambanāśrayayor",
    "GK16jgrasg1u:609_1": "anusaṃdhānam antarāntarā viratā na ced, doṣaḥ / tadanusaṃdhānādhīnā hi rasapratipattidhārā tadananusaṃdhāne viratā syāt /",
    "GK16jgrasg1u:609_2": "evaṃ prakṛtarasānupakārakasya vastuno varṇanam api prakṛtarasavirāmahetutvād",
    "GK16jgrasg1u:610_0": "doṣa eva / anaucityaṃ tu rasabhaṅgahetutvāt pariharaṇīyam / bhaṅgaś ca pānakādirasādau sikatādinipātajanitevāruṃtudatā /",
    "GK16jgrasg1u:610_1": "tac ca jātideśakālavarṇāśramavayovasthāprakṛtivyavahārādeḥ prapañcajātasya tasya",
    "GK16jgrasg1u:611_0": "yasya yallokaśāstrasiddham ucitadravyaguṇakriyādi, tadbhedaḥ / jātyāder anucitaṃ yathā--gavādes tejobalakāryāṇi parākramādīni,",
    "GK16jgrasg1u:611_1": "siṃhādeś ca sādhubhāvādīni / svarge jarāvyādhyādi, bhūloke sudhāsevanādi / śiśire",
    "GK16jgrasg1u:612": "jalavihārādīni, grīṣme vahnisevā/ brāhmaṇasya mṛgayā, bāhujasya",
    "GK16jgrasg1u:613": "pratigrahaḥ, śūdrasya nigamādhyayanam/ brahmacāriṇo yateś ca",
    "GK16jgrasg1u:614": "tāmbūlacarvaṇam, dāropasaṃgraḥ/ bālavṛddhayoḥ strīsevanam, yūnaś ca virāgaḥ/ daridrāṇām āḍhyācaraṇam, āḍhyānāṃ ca daridrācāraḥ/ prakṛtayo",
    "GK16jgrasg1u:615": "divyāḥ,",
    "GK16jgrasg1u:616_0": "adivyāḥ, divyādivyāś ca / dhīrodāttadhīroddhatadhīralalitadhīraśāntā utsāhakrodhakāminīratinirvedapradhānā uttamamadhyamādhamāś",
    "GK16jgrasg1u:616_1": "ca / tatra ratyādīnāṃ bhayātiriktasthāyibhāvānāṃ sarvatra samatve 'pi rateḥ saṃbhogarupāyā manuṣyeṣv ivottamadevatāsu sphuṭīkṛtasakalānubhāvavarṇanam",
    "GK16jgrasg1u:616_2": "anucitam /",
    "GK16jgrasg1u:617_0": "krodhasya ca lokabhasmīkaraṇapaṭor dinarātrivyatyayādyanekāścaryakāriṇo divyeṣv ivādivyeṣu / ālambanagatārādhyatvasyānubhāvagatamithyātvasya",
    "GK16jgrasg1u:617_1": "ca pratītyā rasānullāsāpatteḥ / na ca sādhāraṇīkaraṇād",
    "GK16jgrasg1u:618": "ārādhyatvajñānānutpattir iti vācyam/ yatra sahṛdayānāṃ rasodbodhaḥ",
    "GK16jgrasg1u:619": "pramāṇasiddhas tatraiva sādhāraṇīkaraṇasya kalpanāt/ anyathā svamātṛviṣayakasvapitṛrativarṇane 'pi sahṛdayasya rasodbodhāpatteḥ/",
    "GK16jgrasg1u:620": "jayadevādibhis tu gītagovindādiprabandheṣu sakalasahṛdayasaṃmato'yaṃ",
    "GK16jgrasg1u:621": "samayo madonmattamataṅgajair iva bhinna iti ca tannidarśanenedānīṃtanena tathā varṇayituṃ sāṃpratam/ tathā vidyāvayovarṇāśramatapobhir utkṛṣṭaiḥ",
    "GK16jgrasg1u:622_0": "svato 'pakṛṣṭeṣu na sabahumānena vacasā vyavahartavyam / vyavahartavyaṃ cāpakṛṣṭair utkṛṣṭeṣu / tatrāpi tatrabhavan bhagavann",
    "GK16jgrasg1u:622_1": "ityādibhiḥ saṃbodhanair munigurudevatāprabhṛtaya eva na rājādayaḥ, jātyottamair dvijair eva, nādhamaiḥ śūdrādibhiḥ, parameśvaretyādisaṃbodhanaiś",
    "GK16jgrasg1u:622_2": "cakravartina eva, na muniprabhṛtayaḥ saṃbodhyāḥ /",
    "GK16jgrasg1u:623": "tathā nāhuḥ--",
    "GK16jgrasg1u:624": "“anaucityād ṛte nānyad rasabhaṅgasya kāraṇam/",
    "GK16jgrasg1u:625": "prasiddhaucityabandhas tu rasasyopaniṣatparā//” iti/",
    "GK16jgrasg1u:626": "yāvatā tv anaucityena rasasya puṣṭis tāvat tu na vāryate,",
    "GK16jgrasg1u:627": "rasapratikūlasyaiva tasya niṣedhyatvāt/ ata eva--",
    "GK16jgrasg1u:628": "“brahmann adhyayanasya naiṣa samayas tūṣṇīṃ bahiḥ sthīyatāṃ svalpaṃ jalpa bṛhaspate jaḍamate naiṣā sabhā vajriṇaḥ/",
    "GK16jgrasg1u:629": "vīṇāṃ saṃhara nārada stutikathālāpair alaṃ tumburo sītārallakabhallabhagnahṛdayaḥ svastho na laṅkeśvaraḥ//”",
    "GK16jgrasg1u:630_0": "iti kasyacin nāṭakasya padye vipralambhaśṛṅgārāṅgībhūtavīrarasākṣepakaparamaiśvaryaparipoṣakatayā sthitadauvārikavacanasya",
    "GK16jgrasg1u:630_1": "brahmādyadhikṣepaparasyānaucityaṃ na doṣaḥ / evam eva “ale le saddaḥsamuppāḍia hariyakusaggaṃthimayācchamālāpai",
    "GK16jgrasg1u:631": "vittivissambhia bālavihavaṃdaḥkaaṇā bamhaṇā” ity ādividūṣakavacane 'pi",
    "GK16jgrasg1u:632": "reśabdādiprayogasya tattathā, hāsyānuguṇatvāt/ eṣā hi digupadarśitā/ anayā sudhībhir anyad apy ūhyam/",
    "GK16jgrasg1u:633": "raseṣu caiteṣu nigaditeṣu mādhuryaujaḥprasādākhyāṃs trīn guṇān āhuḥ/ tatra",
    "GK16jgrasg1u:634": "“śṛṅgāre saṃyogākhye yanmādhuryaṃ tato 'tiśayitaṃ karuṇe, tābhyāṃ vipralambhe , tebhyo 'pi śānte/ uttarottaram atiśayitāyāś cittadruter",
    "GK16jgrasg1u:635": "jananāt/ saṃyogaśṛṅgārāt karuṇaśāntayos tābhyām api vipralambhe” ity",
    "GK16jgrasg1u:636": "apare/ saṃyogaśṛṅgārāt karuṇavipralambhaśānteṣv atiśayitam eva na punas",
    "GK16jgrasg1u:637": "tatrāpi tāratamyam” ity anye/ tatra prathamacaramayor matayoḥ “karuṇe",
    "GK16jgrasg1u:638": "vipralambhe tacchānte cātiśayānvitam” iti prācāṃ sūtram anukūlam/",
    "GK16jgrasg1u:639_0": "tasyottarasūtragatasya krameṇeti padasyāpakarṣānapakarṣābhyāṃ vyākhyādvayasya saṃbhavāt / madhyasthe tu mate karuṇaśāntābhyāṃ",
    "GK16jgrasg1u:639_1": "vipralambhasya mādhuryātiśaye yadi sahṛdayānām anubhavo 'sti sākṣī tadā sa",
    "GK16jgrasg1u:640": "pramāṇam/",
    "GK16jgrasg1u:641": "vīrabībhatsaraudreṣv ojaso yathottaram atiśayaḥ, uttarottaram atiśayitāyāś cittadīpter jananāt/ adbhutahāsyabhayānakānāṃ guṇadvayayogitvaṃ kecid",
    "GK16jgrasg1u:642": "icchanti/ apare tu prasādamātram/ prasādas tu sarveṣu raseṣu sarvāsu racanāsu ca sādhāraṇaḥ/",
    "GK16jgrasg1u:643": "guṇānāṃ caiṣāṃ drutidīptivikāsākhyās tisraś cittavṛttayaḥ krameṇa",
    "GK16jgrasg1u:644": "prayojyāḥ/ tattadguṇaviśiṣṭarasacarvaṇājanyā iti yāvat/ evam eteṣu guṇeṣu",
    "GK16jgrasg1u:645": "rasamātradharmeṣu vyavasiteṣu madhurā racanā, ojasvī bandha ity ādayo vyavahārā ākāro 'sya",
    "GK16jgrasg1u:646": "śūra ity ādivyavahāravad aupacārikā iti mammaṭabhaṭṭādayaḥ/",
    "GK16jgrasg1u:647": "ye 'mī mādhuryaujaḥ prasādārasamātradharmatayoktās teṣāṃ rasadharmatve kiṃ mānam? pratyakṣam eveti cet, na/ dāhādeḥ kāryād analagatasyoṣṇasparśasya",
    "GK16jgrasg1u:648_0": "yathā bhinnatayānubhavas tathā drutyādicittavṛttibhyo rasakāryebhyo 'nyeṣāṃ rasagataguṇānām ananubhavāt / tādṛśaguṇaviśiṣṭarasānāṃ",
    "GK16jgrasg1u:648_1": "drutyādikāraṇatvāt kāraṇatāvacchedakatayā guṇānām anumānam iti cet,",
    "GK16jgrasg1u:649": "prātisvikarūpeṇaiva rasānāṃ kāraṇatopapattau guṇakalpane gauravāt/",
    "GK16jgrasg1u:650_0": "śṛṅgārakaruṇaśāntānāṃ mādhuryavattvena drutikāraṇatvaṃ, prātisvikarūpeṇa kāraṇatvakalpanāpekṣayā laghubhūtam iti tu na vācyam /",
    "GK16jgrasg1u:650_1": "pareṇa madhuratarādiguṇānāṃ pṛthag drutataratvādi kāryatāratamyaprayojakatayābhyupagamena mādhuryavattvena kāraṇatāyā",
    "GK16jgrasg1u:651": "gaḍubhūtatvāt/ itthaṃ ca prātisvikarūpeṇaiva kāraṇatve lāghavam/",
    "GK16jgrasg1u:652_0": "kiṃ cātmano nirguṇatayātmarūparasaguṇatvaṃ mādhuryādīnām anupapannam / evaṃ tadupādhiratyādiguṇatvam api, mānābhāvāt, pararītyā",
    "GK16jgrasg1u:652_1": "guṇe guṇāntarasyānaucityāc ca / atha śṛṅgāro madhura ity ādivyavahāraḥ katham",
    "GK16jgrasg1u:653": "iti cet, evaṃ tarhi drutyādicittavṛttiprayojakatvam,",
    "GK16jgrasg1u:654": "prayojakatāsaṃbandhena drutyādikam eva vā mādhuryādikam astu/ vyavahāras tu vājigandhoṣṇetivyavahāravad",
    "GK16jgrasg1u:655": "prayojakatvaṃ cādṛṣṭādivilakṣaṇaṃ śabdārtharasaracanāgatam eva grāhyam/",
    "GK16jgrasg1u:656": "ato na vyavahārātiprasaktiḥ/ tathā ca śabdārthayor api mādhuryāder īdṛśasya sattvād upacāro naiva kalpya iti tu mādṛśāḥ/",
    "GK16jgrasg1u:657": "jarattarās tu--",
    "GK16jgrasg1u:658": "śleṣaḥ prasādaḥ samatā mādhuryaṃ sukumāratā/",
    "GK16jgrasg1u:659": "arthavyaktir udāratvam ojaḥkāntisamādhayaḥ//”",
    "GK16jgrasg1u:660": "iti daśā śabdaguṇān, daśaiva cārthaguṇān āmananti/ nāmāni punas tāny eva,",
    "GK16jgrasg1u:661": "lakṣaṇaṃ tu bhinnam/",
    "GK16jgrasg1u:662": "tathā hi--",
    "GK16jgrasg1u:663": "śabdānāṃ bhinnānām apy ekatvapratibhānaprayojakaḥ saṃhitayaikajātīyavarṇavinyāsaviśeṣo gāḍhatvāparaparyāyaḥ",
    "GK16jgrasg1u:664": "yadāhuḥ- “śliṣṭam aspaṣṭaśaithilyam” iti/",
    "GK16jgrasg1u:665": "yathā--”anavaratavidvaddrumadrohidāridryamādyaddvipoddāmadarpaughavidrāvaṇaprauḍhapañcānanaḥ",
    "GK16jgrasg1u:666": "iti/",
    "GK16jgrasg1u:667": "gāḍhatvaśaithilyābhyāṃ vyutkrameṇa miśraṇaṃ bandhasya prasādaḥ//",
    "GK16jgrasg1u:668": "yathā--",
    "GK16jgrasg1u:669": "“kiṃ brūmas tava vīratāṃ vayam amī, yasmin dharākhaṇḍala-",
    "GK16jgrasg1u:670": "krīḍākuṇḍalitabhruśoṇanayane dormaṇḍalaṃ paśyasi/",
    "GK16jgrasg1u:671": "māṇikyāvalikāntidanturatarair bhūṣāsahastrotsarair vindhyāraṇyaguhāgṛhāvaniruhās tatkālam",
    "GK16jgrasg1u:672": "atra yasminn ityantaṃ śaithilyam, bhruśabdāntaṃ gāḍhatvam, punar nayanetyantaṃ prathamam ityādi",
    "GK16jgrasg1u:673": "upakramād āsamāpte rītyabhedaḥ samatā//",
    "GK16jgrasg1u:674": "yathā vakṣyamāṇamādhuryodāharaṇe/ tatra hy upanāgarikayaivopakramasaṃhārau/",
    "GK16jgrasg1u:675": "saṃyogaparahrasvātiriktavarṇaghaṭitatve sati pṛthakpadatvaṃ mādhuryam//",
    "GK16jgrasg1u:676": "yathā--",
    "GK16jgrasg1u:677": "“nitarāṃ paruṣā sarojamālā na mṛṇālāni vicārapeśalāni/",
    "GK16jgrasg1u:678": "yadi komalatā tavāṅgakānām atha kā nāma kathāpi pallavānām//”",
    "GK16jgrasg1u:679": "aparuṣavarṇaghaṭitatvaṃ sukumāratā//",
    "GK16jgrasg1u:680": "yathā--",
    "GK16jgrasg1u:681": "svedāmbusāndrakaṇaśālikapolapālidolāyitaśravaṇakuṇḍalavandanīyā/",
    "GK16jgrasg1u:682": "ānandam aṅkurayati smaraṇena kāpi ramyā daśā manasi me madirekṣaṇāyāḥ//”",
    "GK16jgrasg1u:683": "atra pūrvārdhe/ uttarārdhe tu mādhuryam api/",
    "GK16jgrasg1u:684": "jhagiti pratīyamānārthānvayakatvam arthavyaktiḥ//",
    "GK16jgrasg1u:685": "yathā “nitarām” ityādau/",
    "GK16jgrasg1u:686": "kaṭhinavarṇaghaṭanārūpavikaṭatvalakṣaṇodāratā//",
    "GK16jgrasg1u:687": "yathā--",
    "GK16jgrasg1u:688": "“pramodabharatundilapramathadattatālāvalī-",
    "GK16jgrasg1u:689": "vinodini vināyake ḍamaruḍiṇḍimadhvānini/",
    "GK16jgrasg1u:690": "lalāṭataṭavisphuṭannavakṛpīṭayonicchaṭo haṭhoddhatajaṭodbhaṭo gatapaṭo naṭo nṛtyati//”",
    "GK16jgrasg1u:691": "“padānāṃ nṛtyatprāyatvaṃ vikaṭatā” iti kāvyaprakāśaṭīkākārā vyācakṣate/",
    "GK16jgrasg1u:692": "udāharanti ca “svacaraṇaviniviṣṭair nūpurair nartakīnāṃ jhaṭiti raṇitam",
    "GK16jgrasg1u:693": "āsīt” ityādi/ tatra teṣām etādṛśīṃ vikaṭatvalakṣaṇām udāratām ojasy",
    "GK16jgrasg1u:694": "antarbhāvayan kāvyaprakāśakāraḥ katham anukūla iti ta eva jānanti/ na hy atraujaso vaipulyena pratibhānam asti/",
    "GK16jgrasg1u:695": "“viniviṣṭair nūpurair narta-” ity atra sannapy ojaso lavo na camatkārī/",
    "GK16jgrasg1u:696": "nāpi tatra nṛtyatprāyatvaṃ varṇānām anubhavanti sahṛdayāḥ/ aṃśāntare tu mādhuryam eva/",
    "GK16jgrasg1u:697": "saṃyogaparahrasvaprācuryarūpaṃ gāḍhatvam ojaḥ//",
    "GK16jgrasg1u:698": "yathā--",
    "GK16jgrasg1u:699": "“sāhaṃkārasurāsurāvalikarākṛṣṭabhramanmandara-",
    "GK16jgrasg1u:700": "kṣubhyatkṣīradhivalguvīcivalayaśrīgarvasarvaṃkaṣāḥ/",
    "GK16jgrasg1u:701": "tṛṣṇātāmyadamandatāpasakulaiḥ sānandam ālokitā bhūmībhūṣaṇa bhūṣayanti bhūvanābhogaṃ bhavatkīrtayaḥ//”",
    "GK16jgrasg1u:702": "yathā vā “ayaṃ patatu nirdayam” ityādiprāg udāhṛte/",
    "GK16jgrasg1u:703": "avidagdhavaidikādiprayogayogyānāṃ padānāṃ parihāreṇa prayujyamāneṣu padeṣu lokottaraśobhārūpam aujjvalyaṃ kāntiḥ//",
    "GK16jgrasg1u:704": "yathā “nitarām” ityādi prāg udāhṛte/",
    "GK16jgrasg1u:705": "bāndhagāḍhatvaśithilatvayoḥ krameṇāvasthāpanaṃ samādhiḥ//",
    "GK16jgrasg1u:706": "anayor eva prācīnair ārohāvarohavyapadeśaḥ kṛtaḥ/ krama eva hi tayoḥ prasādād asya bhedakaḥ/ tatra hi tayor vyutkrameṇa vṛtteḥ/",
    "GK16jgrasg1u:707": "yathā--",
    "GK16jgrasg1u:708": "svarganirgatanirargalagaṅgātuṅgubhaṅgurataraṅgasakhānām/",
    "GK16jgrasg1u:709": "kevalāmṛtamucāṃ vacanānāṃ yasya lāsyagṛham āsyasarojam//”",
    "GK16jgrasg1u:710": "atrārohaḥ prathame 'rdhe/ tṛtīyacaraṇe tv avarohaḥ/ gaṅgety ādau mādhuryasya vyañjakeṣu varṇeṣu satsv api dīrghasamāsāntaḥpātitayāna tasya",
    "GK16jgrasg1u:711": "prarohaḥ/ uttarārdhe tu so 'pi/ ete daśa śabdaguṇāḥ/",
    "GK16jgrasg1u:712": "evaṃ kriyāparamparayā vidagdhaceṣṭitasya tadasphuṭatvasya tadupapādakayukteś ca sāmānādhikaraṇyarūpaḥ saṃsargaḥ śleṣaḥ//",
    "GK16jgrasg1u:713": "yāvad arthakapadatvarūpam arthavaimalyaṃ prasādaḥ//",
    "GK16jgrasg1u:714": "yathā-- “kamalānukāri vadanaṃ kila tasyāḥ” ityādi/ pratyudāharaṇaṃ tu “kamalakāntyanukāri vaktram” ityādi /",
    "GK16jgrasg1u:715": "prakramābhaṅgenārthaghaṭanātmakam avaiṣamyaṃ samatā//",
    "GK16jgrasg1u:716": "yathā--",
    "GK16jgrasg1u:717": "“hariḥ pitā harirmātā harirbhrātā hariḥ suhṛt/",
    "GK16jgrasg1u:718": "hariṃ sarvatra paśyāmi harer anyan na bhāti me//”",
    "GK16jgrasg1u:719": "atra viṣṇur bhrātety ādinirmāṇe prakramabhaṅgātmakaṃ vaiṣamyam/",
    "GK16jgrasg1u:720": "ekasyā evokter bhaṅgyantareṇa punaḥ kathanātmakam uktivaicitryaṃ",
    "GK16jgrasg1u:721": "mādhuryam//",
    "GK16jgrasg1u:722": "yathā--",
    "GK16jgrasg1u:723": "“vidhattāṃ niḥśaṅkaṃ niravadhisamādhiṃ vidhir aho sukhaṃ śeṣe śetāṃ harir avīrataṃ nṛtyatu",
    "GK16jgrasg1u:724": "kṛtaṃ prāyaścittair alam atha tapodānayajanaiḥ savitrī kāmānāṃ yadi jagati jāgarti bhavatī//”",
    "GK16jgrasg1u:725": "atra vidhyādibhir nāsti kim api prayojanam ity eṣo 'rthaḥ",
    "GK16jgrasg1u:726": "samādhividhānādipreraṇārūpeṇoktivaicitryeṇābhihitaḥ/",
    "GK16jgrasg1u:727": "anyathānavīkṛtatvāpatteḥ/",
    "GK16jgrasg1u:728": "akāṇḍe śokadāyitvābhāvarūpam apāruṣyaṃ sukumāratā//",
    "GK16jgrasg1u:729": "yathā-- “tvarayā yāti pāntho 'yaṃ priyāvirahakātaraḥ”/",
    "GK16jgrasg1u:730": "“priyāmaraṇakātaraḥ” ity atra tu śokadāyino maraṇaśabdasya sattvāt",
    "GK16jgrasg1u:731": "pāruṣyam/ idaṃ cāślīlatādoṣavyāpyam/",
    "GK16jgrasg1u:732": "vastuno varṇanīyasyāsādhāraṇakriyārūpayor varṇanam arthavyaktiḥ//",
    "GK16jgrasg1u:733": "yathā--",
    "GK16jgrasg1u:734": "gurumadhye kamalākṣī kamalākṣeṇa prahartukāmaṃ mām/",
    "GK16jgrasg1u:735": "radayantritarasanāgraṃ taralitanayanaṃ nivārayāṃcakre//”",
    "GK16jgrasg1u:736": "ayam evedānīṃtanaiḥsvabhāvoktyalaṃkāra iti vyapadiśyate/",
    "GK16jgrasg1u:737": "“cumbanaṃ dehi me bhārye kāmacāṇḍālatṛptaye” ity ādigrāmyārthaparihāra udāratā//",
    "GK16jgrasg1u:738": "ekasya padārthasya bahubhiḥ padair abhidhānaṃ, bahūnāṃ caikena,",
    "GK16jgrasg1u:739": "tathaikasya vākyārthasya bahubhir vākyaiḥ,",
    "GK16jgrasg1u:740": "bahuvākyārthasyaikavākyenābhidhānaṃ, viśeṣaṇānāṃ sābhiprāyatvaṃ ceti",
    "GK16jgrasg1u:741": "pañcavidham ojaḥ//",
    "GK16jgrasg1u:742": "yad āhuḥ--",
    "GK16jgrasg1u:743": "padārthe vākyaracanā vākyārthe ca padābhidhā/",
    "GK16jgrasg1u:744": "prauḍhir vyāsasamāsau ca sābhiprāyatvam asya ca// iti/",
    "GK16jgrasg1u:745": "pūrvārdhapratipādyaṃ dvayaṃ vyāsasamāsau ceti catuṣprakārā prauḍhiḥ,",
    "GK16jgrasg1u:746": "sābhiprāyatvaṃ ceti pañcaprakāram oja ity arthaḥ/ prauḍhiḥ",
    "GK16jgrasg1u:747": "pratipādanavaicitryam/",
    "GK16jgrasg1u:748": "yathā--",
    "GK16jgrasg1u:749": "“sarasijavanabandhuśrīsamārambhakāle",
    "GK16jgrasg1u:750": "rajaniramaṇarājye nāśam āśu prayāti/",
    "GK16jgrasg1u:751": "paramapuruṣavaktrād udgatānāṃ narāṇāṃ madhumadhuragirāṃ ca prādurāsīd vinodaḥ//”",
    "GK16jgrasg1u:752": "atroṣasīty ekapadārthasyābhidhānāya prathamacaraṇaḥ/ ity ādyagre 'pi",
    "GK16jgrasg1u:753": "bodhyam/",
    "GK16jgrasg1u:754": "“khaṇḍitānetrakañjālimañjurañjanapaṇḍitāḥ/",
    "GK16jgrasg1u:755": "maṇḍitākhiladikprāntāś caṇḍāṃśor bhānti bhānavaḥ//”",
    "GK16jgrasg1u:756": "atra “yasyāḥ parāṅganāgehāt patiḥ prātargṛhe 'ñcati” iti vākyārthe khaṇḍitāpadābhidhānam/",
    "GK16jgrasg1u:757": "“ayācitaḥ sukhaṃ datte yācitaś ca na yacchati/",
    "GK16jgrasg1u:758": "sarvasvaṃ cāpi harate vidhir ucchṛṅkhalo nṛṇām//”",
    "GK16jgrasg1u:759": "atra daivādhīnaṃ sarvam ity ekasmin vākyārthe nānāvākyaracanātmako vyāsapadavācyo vistaraḥ/",
    "GK16jgrasg1u:760": "“tapasyato muner vaktrād vedārtham adhigatya saḥ/",
    "GK16jgrasg1u:761": "vāsudevaniviṣṭātmā viveśa param padam//”",
    "GK16jgrasg1u:762": "atra “munis tapasyati”, “tadvaktrāt sa vedārtham adhigatavān”,",
    "GK16jgrasg1u:763": "“tadanantaraṃ vāsudeve parabrahmaṇi manaḥ prāveśayat”, “tataś ca mukto 'bhūd” iti vākyārthakalāpaḥ śatṛ-ktvā-bahuvrīhibhis tiṅantena",
    "GK16jgrasg1u:764": "cānuvādyavidheyabhāvenaikavākyārthīkṛtaḥ/ sābhiprāyatvaṃ",
    "GK16jgrasg1u:765": "caprakṛtārthapoṣakatā/",
    "GK16jgrasg1u:766": "yathā--",
    "GK16jgrasg1u:767": "“gaṇikājāmilamukhyānavatā bhavatā batāham api/",
    "GK16jgrasg1u:768": "sīdanbhavamarugarte karuṇāmūrte na sarvathopekṣyaḥ//”",
    "GK16jgrasg1u:769": "atropekṣābhāve karuṇāmūrtitvaṃ poṣakam/ pāpiṣṭhavāt karuṇāyā abhāve",
    "GK16jgrasg1u:770": "prakṛte 'syāḥ saṃpādanāya gaṇikety ādi sīdann iti ca/",
    "GK16jgrasg1u:771": "dīptarasatvaṃ kāntiḥ//",
    "GK16jgrasg1u:772": "tac ca sphuṭapratīyamānarasatvam/ udāharaṇaṃ ca varṇitam eva",
    "GK16jgrasg1u:773": "rasaprakaraṇe, varṇayiṣyate ca/",
    "GK16jgrasg1u:774": "avarṇitapūrvo 'yam arthaḥ pūrvavarṇitacchāyo veti kaver ālocanaṃ samādhiḥ//",
    "GK16jgrasg1u:775": "jñānasya viṣayatāsaṃbandhenārthaniṣṭhatvād arthaguṇatā/",
    "GK16jgrasg1u:776": "ādyo yathā-- “tanayamainākagaveṣaṇa” ityādau, dvitīyas tu prāyaśaḥ",
    "GK16jgrasg1u:777": "sarvatraivety āhuḥ/ apare tv eṣu guṇeṣu katipayān prāguktais tribhir guṇair vakṣyamāṇadoṣābhāvālaṃkāraiś ca gatārthayantaḥ kāṃścid",
    "GK16jgrasg1u:778": "vaicitryamātrarūpatayā, kvacid doṣatayā ca manyamānā na tāvataḥ",
    "GK16jgrasg1u:779_0": "svīkurvanti / tathā hi-- śleṣodāratāprasādasamādhīnām ojovyañjakaghaṭanāyām antarbhāvaḥ / na ca śleṣodāratayoḥ sarvāṃśe gāḍhabandhātmanor",
    "GK16jgrasg1u:779_1": "ojovyañjakaghaṭanāntarbhāvo 'stu nāma, prasādasamādhyos tu gāḍhaśithilātmanor aṃśenaujovyañjakāntarbhāve 'py aṃśāntareṇa",
    "GK16jgrasg1u:779_2": "kutrāntarbhāva iti vācyam / mādhuryābhivyañjake prasādābhivyañjake veti",
    "GK16jgrasg1u:780": "suvacatvāt/ mādhuryaṃ tu pareṣām asmadabhyupagatamādhuryavyañjakam eva/",
    "GK16jgrasg1u:781": "evaṃ ca sarvatra vyañjake vyaṅgyaśabdaprayogo bhāktaḥ/ samatā tu sarvatrānucitaiva/ pratipādyodbhaṭatvānudbhaṭatvābhyāmekasminn eva padye",
    "GK16jgrasg1u:782": "mārgabhedasyeṣṭatvāt/",
    "GK16jgrasg1u:783": "yathā--",
    "GK16jgrasg1u:784": "“nirmāṇe yadi mārmiko 'si nitarām",
    "GK16jgrasg1u:785": "atyantapākadravan-mṛdvīkāmadhumādhurīmadaparīhāroddhurāṇāṃ girām/",
    "GK16jgrasg1u:786": "kāvyaṃ tarhi sakhe sukhena kathaya tvaṃ saṃmukhe mādṛśāṃ no ced duṣkṛtam ātmanā kṛtam iva svāntād bahir mā kṛthāḥ//”",
    "GK16jgrasg1u:787": "atra pūrvārdhe tṛtīyacaraṇe ca lokottaranirmāṇapratipādake yo mārgo na sa caturthacaraṇe kadaryakāvyapratipādaka iti vaiṣamyam eva guṇaḥ/",
    "GK16jgrasg1u:788": "grāmyatvakaṣṭatvayos tyāgāt kāntisaukumāryayor gatārthatā/ prasādena cārthavyakter iti/",
    "GK16jgrasg1u:789": "arthaguṇeṣv api-- śleṣaḥ ojasa ādyāś catvāro bhedāś ca",
    "GK16jgrasg1u:790": "uktivaicitryamātrarūpā iti na guṇāntarbhāvam arhanti/ anyathā pratiślokam arthavaicitryavailakṣaṇyād guṇabhedāpatteḥ/ anadhikapadatvātmā prasādaḥ,",
    "GK16jgrasg1u:791": "uktivaicitryavapur mādhuryam, apāruṣyaśarīraṃ saukumāryam,",
    "GK16jgrasg1u:792": "agrāmyarūpodāratā, vaiṣamyābhāvalakṣaṇā samatā, sābhiprāyatvātmakaḥ pañcama ojasaḥ prakāraḥ,",
    "GK16jgrasg1u:793": "sphuṭarasatvarūpā kāntiś ca,",
    "GK16jgrasg1u:794": "adhikapadatvānavīkṛtatvāmaṅgalarūpāślīlatvagrāmya-bhagnaprakramāpuṣṭārtharūpāṇāṃ",
    "GK16jgrasg1u:795": "doṣāṇāṃ nirākaraṇena svabhāvoktyalaṃkārasya rasadhvanirasavadalaṃkārayoś ca svīkaraṇena ca gatārthāni/ samādhis tu kavigataḥ kāvyasya kāraṇaṃ na tu",
    "GK16jgrasg1u:796": "guṇaḥ, pratibhāyā api kāvyaguṇatvāpatteḥ/ atas traya eva guṇā iti mammaṭabhaṭṭādayaḥ/",
    "GK16jgrasg1u:797": "tatra ṭavargavarjitānāṃ vargāṇāṃ prathamatṛtīyaiḥ śarbhir antasthaiś ca",
    "GK16jgrasg1u:798": "ghaṭitā, naikaṭyena prayuktair anusvāraparasavarṇāiḥ śuddhānunāsikaiś ca śobhitā, vakṣyamāṇaiḥ sāmānyato viśeṣataś ca niṣiddhaiḥ saṃyogādyair",
    "GK16jgrasg1u:799": "acumbitā, avṛttir muduvṛttirvā racanānupūrvyātmikā mādhuryasya vyañjikā/",
    "GK16jgrasg1u:800_0": "dvitīyacaturthās tu vargyā guṇasyāsya nānukūlāḥ, nāpi pratikūlāḥ, dūratayā saṃniveśitāś cet / naikaṭyena tu pratikūlā api",
    "GK16jgrasg1u:800_1": "bhavanti, yadi tadāyatto nānuprāsaḥ / anye tu vargasthānāṃ pañcānām apy aviśeṣeṇa",
    "GK16jgrasg1u:801": "mādhuryavyañjakatām āhuḥ/",
    "GK16jgrasg1u:802": "udāharaṇam--",
    "GK16jgrasg1u:803": "tāṃ tamālatarukāntilaṅghinīṃ kiṃkarīkṛtanavāmbudatviṣam svānta me kalaya śāntaye ciraṃ naicikīnayanacumbitāṃ",
    "GK16jgrasg1u:804": "yathā vā--",
    "GK16jgrasg1u:805": "“svedāmbusāndrakaṇaśālikapolapālir antaḥsmitālasavilokanavandanīyā/",
    "GK16jgrasg1u:806": "ānandam aṅkurayati smaraṇena kāpi ramyā daśā manasi me madirekṣaṇāyāḥ//”",
    "GK16jgrasg1u:807_0": "prathame padye 'tiśayoktyalaṃkṛtasya bhagavaddhyānautsukyasya bhagavadviṣayakarater vā dhvanyamānāyāḥ śānta eva paryavasānāt",
    "GK16jgrasg1u:807_1": "tadgatamādhuryasyābhivyañjikā racaneyam / dvitīye tu smṛtyupaṣṭabdhaśṛṅgāragatasya / naikaṭyena dvitīyacaturthavargavarṇaṭavargajihvāmūlīyopadhmānīyavisargasakārabahulair",
    "GK16jgrasg1u:807_2": "varṇāir ghaṭito jhayrephānyataraghaṭitasaṃyogaparahrasvaiś ca naikaṭyena prayuktair āliṅgito dīrghavṛttyātmā gumpha ojasaḥ /",
    "GK16jgrasg1u:807_3": "asmin patitāḥ prathamatṛtīyavargyā guṇasyāsya nānukūlā nāpi pratikūlāḥ saṃyogāghaṭakāś",
    "GK16jgrasg1u:808": "cet/",
    "GK16jgrasg1u:809": "tadghaṭakās tv anukūlā eva/ evam anusvāraparasavarṇā api/ yathā-- “ayaṃ",
    "GK16jgrasg1u:810": "patatu nirdayaṃ dalitadṛpta-” ity ādau prāgudāhṛte/ śrutamātrā vākyārtham karatalabadaram iva nivedayantī ghaṭanā prasādasya/ ayaṃ ca sarvasādhāraṇo",
    "GK16jgrasg1u:811": "guṇaḥ/ udāharaṇāny atra prāyaśo madīyāni sarvāṇy eva padyāni/ tathāpi",
    "GK16jgrasg1u:812": "yathā--",
    "GK16jgrasg1u:813": "“cintāmīlitamānaso manasijaḥ sakhyo vihīnaprabhāḥ",
    "GK16jgrasg1u:814": "prāṇeśaḥ praṇayākulaḥ punar asāv āstāṃ samastā kathā/",
    "GK16jgrasg1u:815": "etat tvāṃ vinivedayāmi mama ceduktiṃ hitāṃ manyase mugdhe mā kuru mānam ānanam idaṃ rākāpatir",
    "GK16jgrasg1u:816_0": "atra sarvāvacchedena prasādābhivyañjakatvam aṃśabhedena tu mādhuryaujobhivyañjakatvam api, manasijāntasya mā kurv ādeś ca",
    "GK16jgrasg1u:816_1": "mādhuryābhivyaktihetutvāt / sakhya ityāder ojogamakatvāt / nanv atra śṛṅgārāśrayasya mādhuryasyābhivyaktaye tadanukūlās tu",
    "GK16jgrasg1u:816_2": "nāma racanā, ojasas tu kaḥ prasaṅgo yad arthaṃ tadanukūlavarṇavinyāsa iti cet /",
    "GK16jgrasg1u:817_0": "nāyikāmānopaśāntaye kṛtānekayatnāyās tadīyaṃ hitam upadiśantyāḥ sakhyāḥ sakrodhatvasya vyañjanīyatayā tathāvinyāsasya sāphalyāt /",
    "GK16jgrasg1u:817_1": "kiṃ bahunā rasasyaujasvino 'marṣāder bhāvasya cāvivakṣāyām api vaktari kruddhatayā prasiddhe vācye vā krūratare ākhyāyikādau",
    "GK16jgrasg1u:817_2": "prabandhe vā,",
    "GK16jgrasg1u:818": "paruṣavarṇaghaṭaneṣyate/ yathā vā--",
    "GK16jgrasg1u:819": "vācā nirmalayā sudhāmadhurayā yāṃ nātha śikṣāmadās tāṃ svapne 'pi na saṃspṛśāmy aham ahaṃbhāvāvṛto",
    "GK16jgrasg1u:820": "ity āgaḥśataśālinaṃ punar api svīyeṣu māṃ bibhratas tvatto nāsti dayānidhir yadupate matto na mattaḥ paraḥ//”",
    "GK16jgrasg1u:821_0": "atra guṇāntarāsamānādhikaraṇaḥ prasādaḥ / idānīṃ tattadguṇavyañjanakṣamāyā nirmiteḥ paricayāya sāmānyato viśeṣataś ca varjanīyaṃ",
    "GK16jgrasg1u:821_1": "kiṃcin nirūpyate-- varṇānāṃ svānantaryaṃ sakṛdekapadagatatve",
    "GK16jgrasg1u:822": "kiṃcid aśravyam/ yathā-- “kakubhasurabhiḥ, vitatagātraḥ, palalam ivābhāti”",
    "GK16jgrasg1u:823": "ity ādau/ asakṛc ced adhikam// yathā-- “vitatatarastarur eṣa bhāti bhūmau”/ evaṃ bhinnapadagatatve 'pi/ yathā-- “śuka karoṣi kathaṃ vijane",
    "GK16jgrasg1u:824": "rucim” ity ādau/ asakṛdbhinnapadagatatve tato 'py adhikam/ yathā-- “pika",
    "GK16jgrasg1u:825": "kakubho mukharīkuru prakāmam”/ evaṃ svasamānavargyānantaryaṃ sakṛd",
    "GK16jgrasg1u:826": "ekapadagatatve kiṃcid aśravyam/ yathā-- “vitathas te manorathaḥ”/ asakṛc ced adhikam/ yathā-- “vitathataraṃ vacanaṃ tava pratīmaḥ”/ evaṃ",
    "GK16jgrasg1u:827": "bhinnapadagatatve/ yathā-- “atha tasya vacaḥ śrutvā” ity ādau/ asakṛd bhinnapadagatatve tu tato 'py adhikam/ “atha tathā kuru yena sukhaṃ",
    "GK16jgrasg1u:828": "labhe”/ etac ca vargāṇāṃ prathamadvitīyayos tṛtīyacaturthayor ānantaryam/",
    "GK16jgrasg1u:829": "prathamatṛtīyayor dvitīyatṛtīyayor vānantaryaṃ tu tathā nāśrāvyam/ kiṃ tv īṣat, nirmāṇamārmikaikavedyam/ etad apy asakṛc cet tato 'dhikatvāt",
    "GK16jgrasg1u:830": "sādhāraṇair api vedyam/ yathā-- “khaga kalānidhir eṣa vijṛmbhate”/ “iti",
    "GK16jgrasg1u:831": "vadati divāniśaṃ sa dhanyaḥ”/ pañcamānāṃ madhuratvena svavargyānantaryaṃ",
    "GK16jgrasg1u:832": "na tathā/ yathā-- “tanute tanutāṃ tanau”/ svānantaryaṃ tv aśravyam eva/",
    "GK16jgrasg1u:833": "yathā-- “mama mahatī manasi vyathāvirāsīt”/ etāni cāśravyatvāni guruvyavāyenāpodyante/ “saṃjāyatāṃ kathaṃkāraṃ kāke kekākalasvanaḥ”/",
    "GK16jgrasg1u:834": "yathā vā--",
    "GK16jgrasg1u:835": "“yathā yathā tāmarasāyatekṣaṇā mayā sarāgaṃ nitarāṃ niṣevitā/",
    "GK16jgrasg1u:836": "tathā tathā tattvakatheva sarvato vikṛṣya mām ekarasaṃ cakāra sā//”",
    "GK16jgrasg1u:837": "idaṃ tu dīrghavyavāye/ saṃyogaparavyavāye tu--",
    "GK16jgrasg1u:838": "sadā jayānuṣaṅgāṇām aṅgānāṃ saṃgarasthalam/",
    "GK16jgrasg1u:839": "raṅgāṅgāṇam ivābhāti tattatturagatāṇḍavaiḥ//",
    "GK16jgrasg1u:840": "idaṃ tu bodhyam-- gurur yayor vyavadhāyakas tayor eva varṇayor",
    "GK16jgrasg1u:841": "ānantaryakṛtam aśravyatvam apavadati/ tenātra thakāratakārānantaryakṛtadoṣāpavāde 'pi",
    "GK16jgrasg1u:842_0": "takārathakārānantaryakṛtam aśravyatvam anapoditam eva / evaṃ tryādīnāṃ saṃyogo 'pi prāyeṇāśravyaḥ / “rāṣṭre tavoṣṭryaḥ paritaś",
    "GK16jgrasg1u:842_1": "caranti” ity evamādayaḥ śṛutikāṭavabhedā anye 'py anubhavānusāreṇa bodhyāḥ / atha dīrghānantaryaṃ saṃyogasya bhinnapadagatasya",
    "GK16jgrasg1u:842_2": "sakṛd apy aśravyam, asakṛt tu sutarām /",
    "GK16jgrasg1u:843": "“hariṇīprekṣaṇā yatra gṛhiṇī na vilokyate/",
    "GK16jgrasg1u:844": "sevitaṃ sarvasaṃpadbhir api tadbhavanaṃ vanam//”",
    "GK16jgrasg1u:845_0": "ekapadagatasya tu tathā nāśravyatvam / yathā-- “jāgratā vicitaḥ panthāḥ śātravāṇāṃ vṛthodyamaḥ” / parasavarṇakṛtasya tu saṃyogasya",
    "GK16jgrasg1u:845_1": "sarvathā dīrghād bhinnapadagatatvābhāvān madhuratvāc cānantaryaṃ na manāg apy aśravyam /",
    "GK16jgrasg1u:846": "yathā-- “tāṃtamālatarukānti-” ity ādipadye/ atra tām ity atra nīm ity atra ca parasavarṇasya pūrvapadabhaktatayā na saṃyogo bhinnapadagataḥ/",
    "GK16jgrasg1u:847": "pratyekaṃ saṃyogasaṃjñeti pakṣe 'pi bhinnapadagataḥ saṃyogo na dīrghād",
    "GK16jgrasg1u:848": "avyavahitaparaḥ/ navāmbudety atra tv ekādeśasya padadvayabhaktatayā dīrghād bhinnapadagatatve saty avyavahitottaratvaṃ yady api",
    "GK16jgrasg1u:849": "parasavarṇakṛtasaṃyogasya bhavati tathāpy atra bhinnapadagatatvam ekapadagatabhinnatvaṃ vivakṣitam ity adoṣaḥ/ asakṛt tu sutarām/ yathā--",
    "GK16jgrasg1u:850": "“eṣāṃ priyā me kva gatā trapākulā”/ idaṃ cāśravyatvaṃ kāvyasya paṅgutvam iva pratīyate/",
    "GK16jgrasg1u:851": "atha svecchayā saṃdhyakaraṇaṃ sakṛd apy aśravyam/ yathā-- “ramyāṇi",
    "GK16jgrasg1u:852": "indumukhi te kilakiñcitāni/ pragṛhyatāprayuktaṃ tv asakṛd eva/ aho amī indumukhīvilāsāḥ”/ evam eva ca ya-va-lopaprayuktam “apara iṣavaete kāminīnāṃ dṛgantāḥ”/",
    "GK16jgrasg1u:853": "kathaṃ tarhi--",
    "GK16jgrasg1u:854": "“bhujagāhitaprakṛtayo gāruḍamantrā ivāvanīramaṇa/",
    "GK16jgrasg1u:855": "tārā iva turagā iva sukhalīnā mantriṇo bhavataḥ//”",
    "GK16jgrasg1u:856": "iti bhavadīyaṃ kāvyam iti ced akṛtvaiva yalopaṃ pāṭhān na doṣaḥ/",
    "GK16jgrasg1u:857": "evaṃ rorutvasya hali lopasya yaṇguṇavṛddhisavarṇadīrghapūrvarūpādīnāṃ naikaṭyena bāhulyam aśravyatāhetuḥ/ evam ime sarve 'py aśravyabhedāḥ kāvyasāmānye varjanīyāḥ/",
    "GK16jgrasg1u:858": "atha viśeṣato varjanīyāḥ/ tatra madhuraraseṣu ye viśeṣato varjanīyā anupadaṃ vakṣyante ta evaujasviṣv anukūlāḥ, ye cānukūlatayoktās te",
    "GK16jgrasg1u:859": "pratikūlā iti sāmānyato nirṇayaḥ/ madhuraraseṣu dīrghasamāsaṃ jhayghaṭitasaṃyogaparahrasvasya visarjanīyādeśasakārajihvāmūlīyopadhmānīyānāṃ ṭavargajhayāṃ",
    "GK16jgrasg1u:860": "rephahakārānyataraghaṭitasaṃyogasya halāṃ la-ma-na-bhinnānāṃ svātmanā saṃyogasya jhaydvayaghaṭitasaṃyogasya cāsakṛtprayogaṃ naikaṭyena varjayet/",
    "GK16jgrasg1u:861": "savarṇajhaydvayaghaṭitasaṃyogasya śarbhinnamahāprāṇaghaṭitasaṃyogasya sakṛd apīti saṃkṣepaḥ/",
    "GK16jgrasg1u:862": "dīrghasamāso yathā--",
    "GK16jgrasg1u:863": "“lolālakāvalivalannayanāravinda-līlāvaśaṃvaditalokavilocanāyāḥ/",
    "GK16jgrasg1u:864": "sāyāhani praṇayino bhavanaṃ vrajantyāś ceto na kasya harate gatir",
    "GK16jgrasg1u:865": "aṅganāyāḥ//”",
    "GK16jgrasg1u:866": "jhayghaṭitasaṃyogaparahrasvānāṃ prācuryaṃ naikaṭyena yathā--",
    "GK16jgrasg1u:867": "“hīrasphuradradanaśubhrimaśobhi kiṃ ca sāndrāmṛtaṃ vadanam eṇavilocanāyāḥ/",
    "GK16jgrasg1u:868": "vedhā vidhāya punar uktam ivendubimbaṃ dūrīkaroti na kathaṃ viduṣāṃ",
    "GK16jgrasg1u:869": "vareṇyaḥ//”",
    "GK16jgrasg1u:870": "atra bhriśabdaparyantaṃ śṛṅgārānanuguṇam/ śiṣṭaṃ tu ramaṇīyam/ uttarārdhe kakāratakārarūpajhaydvayasaṃyogasya sattve 'pi prācuryābhāvān na doṣaḥ/",
    "GK16jgrasg1u:871": "yadi tu “dantāṃśukāntam aravindaramāpahāri",
    "GK16jgrasg1u:872": "sāndrāmṛtam, ity ādi kriyate tadā sarvam eva ramaṇīyam/",
    "GK16jgrasg1u:873": "visargaprācuryaṃ yathā--",
    "GK16jgrasg1u:874": "sānurāgās sānukampāś caturāś śītalāḥ/",
    "GK16jgrasg1u:875": "haranti hṛdayaṃ hanta kāntāyās svāntavṛttayaḥ//",
    "GK16jgrasg1u:876": "atra śakāradvayasaṃyogāntaṃ pūrvārdhaṃ mādhuryānanuguṇam/",
    "GK16jgrasg1u:877": "jihvāmūlīprācuryaṃ yathā--",
    "GK16jgrasg1u:878": "“kalitakuliśaghātāẖ ke 'pi khelanti vātāḥ kuśalam iha kathaṃ vā jāyatāṃ jīvite me/",
    "GK16jgrasg1u:879": "ayam api bata guñjannāli mākandamaulau culukayati madīyāṃ cetanāṃ cañcarīkaḥ//”",
    "GK16jgrasg1u:880": "atra dvitīyajihvāmūlīyaparyantam ananuguṇaṃ mādhuryasya/ yadi ca “kathaya",
    "GK16jgrasg1u:881": "katham ivāśā jāyatāṃ jīvite me malayabhujagavāntā vānti vātāḥ kṛtāntāḥ”",
    "GK16jgrasg1u:882": "iti vidhīyate, tathā nāyaṃ doṣaḥ/",
    "GK16jgrasg1u:883": "upadhmānīyaprācuryaṃ yathā--",
    "GK16jgrasg1u:884": "“alakāḫ phaṇiśāvatulyaśīlā nayanāntāḫ paripuṅkhiteṣu līlāḥ/",
    "GK16jgrasg1u:885": "capalopamitā khalu svayaṃ yā bata loke sukhasādhanaṃ kathaṃ sā//”",
    "GK16jgrasg1u:886": "atra dvāv upadhmānīyāv eva na śāntānuguṇau/",
    "GK16jgrasg1u:887": "ṭavargajhayāṃ prācuryaṃ yathā--",
    "GK16jgrasg1u:888": "“vacane tava yatra mādhurī sā hṛdi pūrṇā karuṇā ca komale 'bhūt/",
    "GK16jgrasg1u:889": "adhunā hariṇākṣi hā kathaṃ vā kaṭutā tatra kaṭhoratāvirāsīt//”",
    "GK16jgrasg1u:890": "adhunā sakhi tatra hā kathaṃ vā gatir anyaiva vilokyate guṇānām” iti tv anuguṇam/",
    "GK16jgrasg1u:891": "rephaghaṭitasaṃyogasyāsakṛt prayogo yathā--",
    "GK16jgrasg1u:892": "tulām anālokya nijām akharvaṃ gaurāṅgi garvaṃ na kadāpi kuryāḥ/",
    "GK16jgrasg1u:893": "lasanti nānāphalabhāravatyo latāḥ kiyatyo gahanāntareṣu//",
    "GK16jgrasg1u:894": "yadi tu “tulām anālokya mahītale 'smin” iti nirmīyate tathā sādhu/",
    "GK16jgrasg1u:895": "halāṃ la-ma-na-bhinnānāṃsvātmanā saṃyogasyāsakṛt prayogo yathā--",
    "GK16jgrasg1u:896": "“vigaṇayya me nikāyyaṃ tām anuyāto 'si naiva tannyāyyam/” la-ma-nānāṃ",
    "GK16jgrasg1u:897": "svātmanā saṃyogas tu na tathā pāruṣyam āvahati/yathā--",
    "GK16jgrasg1u:898": "“iyam ullasitā mukhasya śobhā pariphullaṃ nayanāmbujadvayaṃ te/",
    "GK16jgrasg1u:899": "jaladālim ayaṃ jagadvitanvan kalitaḥ kvāpi kim āli nīlameghaḥ//”",
    "GK16jgrasg1u:900": "jhaydvayaghaṭitasaṃyogasya yathā--",
    "GK16jgrasg1u:901": "“ā sāyaṃ salilabhare savitāram upāsya sādaraṃ tapasā/",
    "GK16jgrasg1u:902": "adhunābjena manāk tava mānini tulanā mukhasyāptā//”",
    "GK16jgrasg1u:903": "atra dvitīyārdham aramyam/ “sarasijakulena saṃprati bhāmini te",
    "GK16jgrasg1u:904": "mukhatulādhigatā” iti tu sādhu/",
    "GK16jgrasg1u:905": "savarṇa jhaydvayaghaṭitasaṃyogasya sakṛt prayogo yathā--",
    "GK16jgrasg1u:906": "ayi mandasmitamadhuraṃ vadanaṃ tanvaṅgi yadi manāk kuruṣe/",
    "GK16jgrasg1u:907": "adhunaiva kalaya śamitaṃ rākāramaṇasya hanta sāmrājyam//",
    "GK16jgrasg1u:908": "nanv atra kakāradvayasaṃyogasya halghaṭitasvātmasaṃyogatvenaiva niṣedhāt",
    "GK16jgrasg1u:909_0": "ka-khasaṃyogasya mahāprāṇasaṃyoganiṣedhaviṣayatvāt tṛtīyasaṃyogasya cāsaṃbhavāt savarṇajhaydvayasaṃyoganiṣedho niravakāśa",
    "GK16jgrasg1u:909_1": "iti cet, na / sakṛt prayogaviṣayatvenāsya pārthakyāt / ānyathā “manāk kuruṣe” iti nirdoṣaṃ syāt /",
    "GK16jgrasg1u:910": "mahāprāṇaghaṭitasaṃyogo yathā--",
    "GK16jgrasg1u:911": "“ayi mṛgamadabinduṃ cedbhāle bāle samātanuṣe/”",
    "GK16jgrasg1u:912": "uttarārdhaṃ tu prācīnam eva/",
    "GK16jgrasg1u:913": "evaṃ tvapratyayaṃ, yaṅantāni, yaṅalugantāny anyāni ca śābdikapriyāṇy api madhurarase na prayuñjīta/ evaṃ vyaṅgyacarvaṇātiriktayojanāviśeṣāpekṣānāpātato 'dhikacamatkāriṇo",
    "GK16jgrasg1u:914": "'nuprāsanicayān yamakādīṃś ca saṃbhavato 'pi kavir na nibadhnīyāt/ yato hi te rasacarvaṇāyām anantarbhavantaḥ sahṛdayahṛdayaṃ svābhimukhaṃ vidadhānā",
    "GK16jgrasg1u:915_0": "rasaparāṅmukhaṃ vidadhīran /vipralambhe tu sutarām / yato madhuratamatvenāsya nirmalasitānirmitapānakarasasyeva tanīyān api",
    "GK16jgrasg1u:915_1": "svātantryam āvahan padārthaḥ sahṛdayahṛdayāruṃtudatayāna sarvathaiva sāmānādhikaraṇyam arhati /",
    "GK16jgrasg1u:916": "yad āhuḥ--",
    "GK16jgrasg1u:917": "“dhvanyātmabhūte śṛṅgāre yamakādinibandhanam/",
    "GK16jgrasg1u:918": "śaktāv api pramāditvaṃ vipralambhe viśeṣataḥ//”",
    "GK16jgrasg1u:919": "ye tu punar akliṣṭatayānunnataskandhatayā ca na pṛthag bhāvanām apekṣante,",
    "GK16jgrasg1u:920": "kiṃ tu rasacarvaṇāyām eva susukhaṃ gocarīkartuṃ śakyāḥ, na teṣām anuprāsādīnāṃ tyāgo yuktaḥ/",
    "GK16jgrasg1u:921": "yathā--",
    "GK16jgrasg1u:922": "“kastūrikātilakam",
    "GK16jgrasg1u:923": "āli vidhāya sāyaṃ smerānanā sapadi śīlaya saudhamaulim/",
    "GK16jgrasg1u:924": "prauḍhiṃ bhajantu kumudāni mudām udārām ullāsayantu parito harito mukhāni//”",
    "GK16jgrasg1u:925": "ittham ete prasaṅgato madhurarasābhivyañjikāyāṃ racanāyāṃ saṃkṣepeṇa nirūpitā doṣāḥ/",
    "GK16jgrasg1u:926": "“ebhir viśeṣaviṣayaiḥ sāmānyair api ca dūṣaṇai rahitā/",
    "GK16jgrasg1u:927": "mādhuryabhārabhaṅgurasundarapadavarṇavinyāsā//",
    "GK16jgrasg1u:928": "vyutpattim udgirantī nirmātur yā prasādayutā/",
    "GK16jgrasg1u:929": "tāṃ vibudhā vaidarbhīṃ vadanti vṛttiṃ gṛhītaparipākām//",
    "GK16jgrasg1u:930": "asyām udāhṛtāny eva kiyanty api padyāni/",
    "GK16jgrasg1u:931": "yathā vā--",
    "GK16jgrasg1u:932": "“āyātaiva niśā niśāpatikaraiḥ kīrṇaṃ diśām antaraṃ bhāminyo bhavaneṣu bhūṣaṇagaṇair ullāsayanti",
    "GK16jgrasg1u:933": "vāme mānam apākaroṣi na manāg adyāpi roṣeṇa te hā hā bālamṛṇālato 'py atitamāṃ tanvī tanus",
    "GK16jgrasg1u:934": "asyāś ca rīter nirmāṇe kavinā nitarām avahitena bhāvyam/ anyathā tu paripākabhaṅgaḥ syāt/",
    "GK16jgrasg1u:935": "“śūnyaṃ vāsagṛhaṃ vilokya śayanād utthāya kiṃcicchanair nidrāvyājam upāgatasya suciraṃ nirvarṇya patyur mukham/",
    "GK16jgrasg1u:936": "vistrabdhaṃ paricumbya jātapulakām ālokya gaṇḍasthalīṃ lajjānamramukhī priyeṇa hasatā bālā ciraṃ cumbitā//”",
    "GK16jgrasg1u:937": "atrotthāya kiṃcicchanair ity atra savarṇajhaydvayasaṃyogas tatrāpi naikaṭyeneti sutarām aśravyaḥ/",
    "GK16jgrasg1u:938": "jhayghaṭitasaṃyogaparahrasvasyāpi/ tathā śanair nidrety atra, nirvarṇya patyur mukham ity atra ca rephaghaṭitasaṃyogasya,",
    "GK16jgrasg1u:939": "jhayghaṭitasaṃyogaparahrasvasya ca prācuryam/ vistrabdham ity atra",
    "GK16jgrasg1u:940_0": "mahāprāṇaghaṭitasya, lajjety atra svātmasavarṇajhaydvayaghaṭitasya, mukhī priyeṇety atra bhinnapadagatadīrghānantarasya saṃyogasya,",
    "GK16jgrasg1u:940_1": "tathā ktvāpratyayasya pañcakṛtvaḥ, lokateś ca dhātor dviḥ prayogaḥ kaver",
    "GK16jgrasg1u:941": "nirmāṇasāmagrīdāridryaṃ prakāśayati/ ity alaṃ parakīyakāvyavimarśanena/",
    "GK16jgrasg1u:942": "iti saṃkṣepeṇa nirūpitā rasāḥ/",
    "GK16jgrasg1u:943_0": "atha bhāvadhvanir nirūpyate / atha kiṃ bhāvatvam / vibhāvānubhāvabhinnatve sati rasavyañjakatvam iti cet, rasakāvyavākye",
    "GK16jgrasg1u:943_1": "'tivyāptyāpatteḥ / arthadvārā śabdasyāpi vyañjakatvāt / dvārāntaranirapekṣatvena vyañjakatve viśeṣite tv asaṃbhavaḥ prasajyeta /",
    "GK16jgrasg1u:943_2": "bhāvasyāpi bhāvanādvāraiva vyañjakatvāt, bhāvanāyām ativyāptyāpatteś ca / ata eva ca vibhāvānubhāvabhinnatvasyeva śabdabhinnatvasyāpi",
    "GK16jgrasg1u:943_3": "tadviśeṣaṇatve na nistāraḥ / pradhānadhvanyamānabhāve rasavyañjakatābhāvād avyāptyāpatteś ca /",
    "GK16jgrasg1u:944": "na ca tatrāpi prānte raso 'bhivyajyata eveti vācyam,",
    "GK16jgrasg1u:945": "bhāvadhvanivilopaprasaṅgāt/ bhāvacamatkāraprakarṣād bhāvadhvanitvam/ rasas tu tatra vyajyamāno 'py acamatkāritvān na dhvanivyapadeśahetur ity api na",
    "GK16jgrasg1u:946": "śakyaṃ vaditum/ camatkārarahitarasavyaktau mānābhāvāt/ rase hi dharmigrāhakamānenānandāṃśāvinābhāvasya prāg evāvedanāt/",
    "GK16jgrasg1u:947": "astu vā prādhānyena dhvanyamānasyāpi bhāvasya prānte rasābhivyañjakatvam/",
    "GK16jgrasg1u:948": "tathāpi deśakālavayovasthādinānāpadārthaghaṭite padyavākyārthe tathāpy",
    "GK16jgrasg1u:949": "ativyāptiḥ/ tasya vibhāvānubhāvabhinnatve sati rasābhivyañjakatvāt/ nāpi rasābhivyañjakacarvaṇāviṣayacittavṛttitvaṃ",
    "GK16jgrasg1u:950": "atiprasaṅgavāraṇāya carvaṇāviṣayeti cittavṛttiviśeṣaṇam iti vācyam/",
    "GK16jgrasg1u:951": "kālāgurudravaṃ sā hālāhalavadvijānatī nitarām/",
    "GK16jgrasg1u:952": "api nīlotpalamālāṃ bālā vyālāvaliṃ kilāmunate//",
    "GK16jgrasg1u:953": "ityatra hālāhalasadṛśatvaprakārajñāne ativyāpteḥ/ tasya vipralambhānubhāvatvena rasābhivyañjakacarvaṇāviṣayatvāt, cittavṛttitvāc ca/ nāpy akhaṇḍam/ tattve",
    "GK16jgrasg1u:954": "mānābhāvāt/ atrocyate--",
    "GK16jgrasg1u:955": "vibhāvādivyajyamānaharṣādyanyatamatvaṃ tattvam//",
    "GK16jgrasg1u:956": "yad āhuḥ-- “vyabhicāryañjito bhāvaḥ” iti/",
    "GK16jgrasg1u:957_0": "harṣādīnāṃ ca sāmājikagatānām eva sthāyibhāvanyāyenābhivyaktiḥ / sāpi rasanyāyeneti kecit / vyaṅgyāntaranyāyenetyapare manyante /",
    "GK16jgrasg1u:957_1": "vibhāvānubhāvau cātra vyañjakau / na tv ekasmin vyābhicāriṇi dhvanyamāne vyabhicāryantaraṃ",
    "GK16jgrasg1u:958": "vyañjakatayāvaśyam apekṣyate, tasyaiva prādhānyāpatteḥ/ vastutas tu prakaraṇādivaśāt prādhānyam anubhavati kasmiṃś cid bhāve",
    "GK16jgrasg1u:959": "tadīyasāmagrīvyaṅgyatvena nāntarīyakatayā tanimānam āvahato vyabhicāryantarasyāṅgatve 'pi na kṣatiḥ/ yathā garvādāv amarṣasya,",
    "GK16jgrasg1u:960": "amarṣādau vā garvasya/ na caivaṃ sati guṇībhūtavyaṅgyatvāpattiḥ/",
    "GK16jgrasg1u:961": "pṛthagvibhāvānubhāvābhivyaktasyaiva (bhāvasya),",
    "GK16jgrasg1u:962": "guṇībhūtavyaṅgyavyapadeśahetutvāt/ ata eva nāntarīyakasya bhāvasya dhvananaṃ bhavati/ anyathā garvādidhvaner uccheda eva bhavet/",
    "GK16jgrasg1u:963": "vibhāvas tv atra vyabhicāriṇo nimittakāraṇasāmānyam/ na tu rasasyeva",
    "GK16jgrasg1u:964": "sarvathaivālambanoddīpane apekṣite/ yadi tu kvacit saṃbhavatas tadā na",
    "GK16jgrasg1u:965": "vāryete/",
    "GK16jgrasg1u:966": "harṣādayas tu--",
    "GK16jgrasg1u:967": "harṣasmṛtivrīḍāmohadhṛtiśaṅkāglānidainyacintāmadaśramagarvanidrāmativyādhitrāsasuptavibodhāmarṣāvahitthogratonmādamaraṇavitarkaviṣādautsukyāvegajaḍatālasyāsūyāpasmāracapalatāḥ/",
    "GK16jgrasg1u:968": "pratipakṣakṛtadhikkārādijanmā nirvedaś ceti trayastriṃśad vyabhicāriṇaḥ/",
    "GK16jgrasg1u:969": "gurudevanṛpaputrādiviṣayā ratiś ceti catustriṃśat/",
    "GK16jgrasg1u:970": "etena vātsalyākhyaṃ putrādyālambanaṃ rasāntaram iti parāstam/",
    "GK16jgrasg1u:971": "ucchṛṅkhalatāyā munivacanaparāhatatvāt/",
    "GK16jgrasg1u:972": "tatra iṣṭaprāptyādijanmā sukhaviśeṣo harṣaḥ//",
    "GK16jgrasg1u:973": "tad uktam--",
    "GK16jgrasg1u:974": "“devabhartṛgurusvāmiprasādaḥ priyasaṃgamaḥ/",
    "GK16jgrasg1u:975": "manorathāptir aprāpyamanoharadhanāgamaḥ/",
    "GK16jgrasg1u:976": "tathotpattiś ca putrāder vibhāvo yatra jāyate/",
    "GK16jgrasg1u:977": "netravaktraprasādaś ca priyoktiḥ pulakodgamaḥ//",
    "GK16jgrasg1u:978": "aśrusvedādayaś cānubhāvā harṣaṃ tam ādiśet//” iti/",
    "GK16jgrasg1u:979": "udāharaṇam--",
    "GK16jgrasg1u:980": "“avadhau divasāvasānakāle bhavanadvāri vilocane dadhānā/",
    "GK16jgrasg1u:981": "avalokya samāgataṃ tadā mām atha rāmā vikasanmukhī babhūva//”",
    "GK16jgrasg1u:982": "atrāvadhikāle priyāgamanaṃ vibhāvaḥ/ mukhavikāso 'nubhāvaḥ/",
    "GK16jgrasg1u:983": "saṃskārajanyaṃ jñānaṃ smṛtiḥ//",
    "GK16jgrasg1u:984": "yathā--",
    "GK16jgrasg1u:985": "“tanmañju mandahasitaṃ śvasitāni tāni sā vai kalaṅkavidhurā",
    "GK16jgrasg1u:986": "madhurānanaśrīḥ/",
    "GK16jgrasg1u:987": "adyāpi me hṛdayam unmadayanti hanta sāyaṃtanāmbujasahodaralocanāyāḥ//”",
    "GK16jgrasg1u:988": "cintāviśeṣo 'tra vibhāvaḥ/ bhrūnnatigātraniścalatvādaya ākṣepagamyā anubhāvāḥ/ yady apy atrāsyā eva smṛteḥ saṃcāriṇyāḥ, nāyikārūpasya",
    "GK16jgrasg1u:989": "vibhāvasya, hantapadagamyasya hṛdayavaikalyarūpānubhāvasya saṃyogād",
    "GK16jgrasg1u:990": "vipralambharasābhivyakte rasadhvanitvaṃ śakyate vaktum tathāpi smṛter evātra puraḥsphūrtikatvāc camatkāritvāc ca taddhvanitvam uktam/",
    "GK16jgrasg1u:991_0": "tadāder buddhisthaprakārāvacchinne śaktir iti naye buddheḥ śakyatāvacchedakānugamakatayā na vācyatāsaṃsparśaḥ / buddhisthatvaṃ",
    "GK16jgrasg1u:991_1": "śakyatāvacchedakam iti naye 'pi smṛtitvena smṛter vyaktivedyataiva / tasyāś cātra vākyavedyatve 'pi padasyaiva kurvadrūpatvāt",
    "GK16jgrasg1u:991_2": "padadhvaniviṣayatvam /",
    "GK16jgrasg1u:992": "etena bhāvānāṃ padavyaṅgatve na vaicitryam iti parāstam/",
    "GK16jgrasg1u:993": "sāyaṃtanāmbujopamānena nayanayor uttarottarādhikanimīlanonmukhatvadhvananadvārā tasyā ānandamagnatāprakāśaḥ/",
    "GK16jgrasg1u:994": "“darānamatkaṃdharabandham īṣannimīlitasnigdhavilocanābjam/",
    "GK16jgrasg1u:995": "analpaniḥśvāsabharālasāṅgaṃ smarāmi saṅgaṃ ciram aṅganāyāḥ//”",
    "GK16jgrasg1u:996": "ity atra smṛtir na bhāvaḥ, svaśabdena nivedanād avyaṅgyatvāt/ nāpi",
    "GK16jgrasg1u:997": "smaraṇālaṃkāraḥ, sādṛśyāmūlakatvāt/ sādṛśyamūlakasyaiva",
    "GK16jgrasg1u:998": "smaraṇasyālaṃkāratvam, anyasya tu vyañjitasya bhāvatvam iti siddhāntāt/",
    "GK16jgrasg1u:999": "kiṃ tu vibhāva eva sundaratvāt kathaṃcid rasaparyavasāyī/",
    "GK16jgrasg1u:1000": "strīṇāṃ puruṣamukhāvalokanādeḥ puṃsāṃ ca pratijñābhaṅgaparābhavāder utpanno vaivarṇyādhomukhatvādikāraṇībhūtaś cittavṛttiviśeṣo vrīḍā//",
    "GK16jgrasg1u:1001": "yathā--",
    "GK16jgrasg1u:1002": "“kucakalaśayugāntarmāmakīnaṃ nakhāṅkaṃ sapulakatanu mandaṃ mandam ālokamānā/",
    "GK16jgrasg1u:1003": "vinihitavadanaṃ māṃ vīkṣya bālā gavākṣe cakitanatanatāṅgī sadma sadyo viveśa//",
    "GK16jgrasg1u:1004": "atra priyasya darśanaṃ, tena nāyikākartṛkatatkucāntarvartipriyanakhakṣatāvalokanajanyaharṣāvedakatatpulakāder darśanaṃ ca vibhāvaḥ/ sadyaḥ sadanapraveśo 'nubhāvaḥ/",
    "GK16jgrasg1u:1005": "yathā vā--",
    "GK16jgrasg1u:1006": "“niruddhya yāntīṃ tarasā kapotīṃ kūjatkapotasya puro dadāne/",
    "GK16jgrasg1u:1007": "mayi smitārdraṃ vadanāravindaṃ sā mandamandaṃ namayāṃbabhūva//”",
    "GK16jgrasg1u:1008": "pūrvatra trāsa ivātrāpi harṣo leśatayā sannapi vrīḍāyā anuguṇa eva/",
    "GK16jgrasg1u:1009": "priyakartṛkaṃ kapotasyāgre kapotyāḥ samarpaṇaṃ vibhāvaḥ/ vadananamanam",
    "GK16jgrasg1u:1010": "anubhāvaḥ/",
    "GK16jgrasg1u:1011": "bhayaviyogādiprayojyā vastutattvānavadhāriṇī cittavṛttir mohaḥ/",
    "GK16jgrasg1u:1012": "“avasthāntaraśabalitā sā tathā” iti tu navyāḥ/",
    "GK16jgrasg1u:1013": "udāharaṇam--",
    "GK16jgrasg1u:1014": "“viraheṇa vikalahṛdayā vilapantī dayita dayiteti/",
    "GK16jgrasg1u:1015": "āgatam api taṃ savidhe paricayahīneva vīkṣate bālā//”",
    "GK16jgrasg1u:1016": "atra kāntaviyogo vibhāvaḥ/ indriyavaikalyaṃ lajjādyabhāvaś cānubhāvaḥ/",
    "GK16jgrasg1u:1017": "yathā vā--",
    "GK16jgrasg1u:1018": "“śuṇḍādaṇḍaṃ kuṇḍalīkṛtya kūle kallolinyāḥ kiṃcid ākuñcitākṣaḥ/",
    "GK16jgrasg1u:1019": "naivākarṣaty ambu naivāmbujāliṃ kāntāpetaḥ kṛtyaśūnyo gajendraḥ//”",
    "GK16jgrasg1u:1020": "lobhaśokabhayādijanitopaplavanivāraṇakāraṇībhūtaś cittavṛttiviśeṣo dhṛtiḥ//",
    "GK16jgrasg1u:1021": "udāharaṇam--",
    "GK16jgrasg1u:1022": "“saṃtāpayāmi hṛdayaṃ dhāvaṃ dhāvaṃ dharātale kim aham/",
    "GK16jgrasg1u:1023": "asti mama śirasi satataṃ nandakumāraḥ prabhuḥ paramaḥ//”",
    "GK16jgrasg1u:1024_0": "atra vivekaśrutasaṃpattyādir vibhāvaḥ / cāpalādyupaśamo 'nubhāvaḥ / nanu cottarārdhe cintā nāstīti vastuno 'bhivyakteḥ katham",
    "GK16jgrasg1u:1024_1": "asya dhṛtibhāvadhvanitvam iti cet, tasya dhṛtyupayogitayaivābhivyakteḥ /",
    "GK16jgrasg1u:1025": "kim aniṣṭaṃ mama bhaviṣyatīty ākāraś cittavṛttiviśeṣaḥ śaṅkā//",
    "GK16jgrasg1u:1026": "udāharaṇam--",
    "GK16jgrasg1u:1027": "“vidhivañcitayā mayā na yātaṃ sakhi saṃketaniketanaṃ priyasya/",
    "GK16jgrasg1u:1028": "adhunā bata kiṃ vidhātukāmo mayi kāmo nṛpatiḥ punar na jāne//”",
    "GK16jgrasg1u:1029": "atra rājāparādho vibhāvaḥ/ mukhavaivarṇyādaya ākṣepyā anubhāvāḥ/ iyaṃ tu bhayādyutpādanena kampādikāriṇī, na tu cintā/",
    "GK16jgrasg1u:1030": "ādhivyādhijanyabalahāniprabhavo vaivarṇyaśithilāṅgatvadṛgbhramaṇādihetur duḥkhaviśeṣo glāniḥ/",
    "GK16jgrasg1u:1031": "yathā--",
    "GK16jgrasg1u:1032": "“śayitā śaivalaśayane suṣamāśeṣā navendulekheva/",
    "GK16jgrasg1u:1033": "priyam āgatam api savidhe satkurute madhuravīkṣaṇair eva//”",
    "GK16jgrasg1u:1034": "atra priyaviraho vibhāvaḥ/ madhuravīkṣaṇair evety evakāreṇa bodhyamānā pratyudgamacaraṇanipatanāśleṣādīnāṃ nivṛttir anubhāvaḥ/ na cātra śramaḥ",
    "GK16jgrasg1u:1035": "śaṅkyaḥ, kāraṇābhāvāt/ kecit tu vyādhyādiprabhavabalanāśaṃ glānim āhuḥ/",
    "GK16jgrasg1u:1036_0": "teṣāṃ mate cittavṛttyātmakeṣu bhāveṣu nāśarūpāyā glāneḥ kathaṃ samāveśa iti dhyeyam / yady api “balasyāpacayo glānir ādhivyādhisamudbhavaḥ”",
    "GK16jgrasg1u:1036_1": "iti lakṣaṇavākyād apacayaśabdena nāśa eva pratiyate, tathāpi prāg uktānupapattyā balanāśajanyaṃ duḥkham eva balāpacayaśabdena",
    "GK16jgrasg1u:1036_2": "vivakṣitam /",
    "GK16jgrasg1u:1037": "duḥkhadāridryāparādhādijanitaḥ svāpakarṣabhāṣaṇādihetuś cittavṛttiviśeṣo",
    "GK16jgrasg1u:1038": "dainyam//",
    "GK16jgrasg1u:1039": "udāharaṇam--",
    "GK16jgrasg1u:1040": "“hatakena mayā vanāntare vanajākṣī sahasā vivāsitā/",
    "GK16jgrasg1u:1041": "adhunā mama kutra sā satī patitasyeva parā sarasvatī//”",
    "GK16jgrasg1u:1042": "sītāṃ parityaktavato bhagavataḥ śrīrāmabhadrasyeyam uktiḥ/ atra sītāparityāgarūpo 'parādhas tajjanyaṃ duḥkhaṃ vā vibhāvaḥ/",
    "GK16jgrasg1u:1043": "patitasāmyarūpasvāpakarṣabhāṣaṇam anubhāvaḥ/",
    "GK16jgrasg1u:1044": "yad āhuḥ--",
    "GK16jgrasg1u:1045": "“cintautsukyān manastāpād daurgatyāc ca vibhāvataḥ/",
    "GK16jgrasg1u:1046": "anubhāvāt tu śiraso 'bhyāvṛtter gātragauravāt//",
    "GK16jgrasg1u:1047": "dehopaskaraṇatyāgād dainyaṃ bhāvaṃ vibhāvayet//” iti/",
    "GK16jgrasg1u:1048": "“daurgatyāder anaujasyaṃ dainyaṃ malinatādikṛt/” iti ca/",
    "GK16jgrasg1u:1049": "atra hatakena mayā vivāsitā na tu vidhinety etasyārthasya patitopamayaiva",
    "GK16jgrasg1u:1050": "paripoṣaḥ, na tu śūdrādyupamayā/ yataḥ śūdrasya jātyaiva śrutidaurlabhyaṃ vidhinā kṛtam/ patitasya tu brāhmaṇāder vidhinā śrutisulabhatve svabhāvena",
    "GK16jgrasg1u:1051": "kṛte 'pi tenaiva tathāvidhaṃ pāpam ācaratā svataḥ śrutir dūrīkṛteti tasya patitena sāmyam, tasyāś ca śrutyety upamālaṃkāro dainyam evālaṃkurute/",
    "GK16jgrasg1u:1052": "tathā mayeti seti copādānalakṣaṇāmūladhvanibhyāṃ kṛtaghnatvakṛtajñātvanirdayatvadayāvatītvādyanekadharmaprakāśanadvārā tad eva paripoṣyate, seti smṛtyā ca leśataḥ pratīyamānayā/",
    "GK16jgrasg1u:1053": "iṣṭāprāptyaniṣṭaprāptyādijanitā dhyānāparaparyāyā vaivarṇyabhūlekhanādhomukhatvādihetuś cittavṛttiviśeṣaś",
    "GK16jgrasg1u:1054": "yad āhuḥ--",
    "GK16jgrasg1u:1055": "“vibhāvā yatra dāridryam aiśvaryabhraṃśanaṃ tathā/",
    "GK16jgrasg1u:1056": "iṣṭārthāpahṛtiḥ śaśvacchvāsocchvāsāv adhomukham//",
    "GK16jgrasg1u:1057": "saṃtāpaḥ smaraṇaṃ caiva kārśyaṃ dehānupaskṛtiḥ/",
    "GK16jgrasg1u:1058": "adhṛtiś cānubhāvāḥ syuḥ sā cintā parikīrtitā//",
    "GK16jgrasg1u:1059": "vitarko 'syāḥ kṣaṇe pūrve pāścāttye vopajāyate//” iti/",
    "GK16jgrasg1u:1060": "“dhyānaṃ cintā hitānāpteḥ saṃtāpādikarī matā/” iti ca/",
    "GK16jgrasg1u:1061": "udāharaṇam-",
    "GK16jgrasg1u:1062": "“adharadyutir astapallavā mukhaśobhā śaśikāntilaṅghinī/",
    "GK16jgrasg1u:1063": "akṛtapratimā tanuḥ kṛtā vidhinā kasya kṛte mṛgīdṛśaḥ//”",
    "GK16jgrasg1u:1064": "atra tadaprāptir vibhāvaḥ/ anutāpādaya ākṣepyā anubhāvāḥ/ na cātrautsukyadhvanir iti vācyam/ kasya kṛtaity anirdhāritadharmyālambanāyāś",
    "GK16jgrasg1u:1065": "cintāyā eva pratīyamānatayā sato 'py autsukyasyaitadvākyena prādhānyenā 'bodhanāt/",
    "GK16jgrasg1u:1066": "madyādyupayogajanmā ullāsākhyaḥ śayanahasitādihetuś cittavṛttiviśeṣo",
    "GK16jgrasg1u:1067": "madaḥ//",
    "GK16jgrasg1u:1068": "yadāhuḥ--",
    "GK16jgrasg1u:1069": "“saṃmohānandasaṃdoho mado madyopayogajaḥ/” iti/ tatrottame puruṣe svāpo",
    "GK16jgrasg1u:1070": "'nubhāvaḥ/ madhyame hasitagāne/ nīce tu rodanaparuṣoktyādi/ ayaṃ madas trividhaḥ, taruṇamadhyamādhamabhedāt/ avyaktāsaṃgatavākyaiḥ sukumāraskhaladgatyā ca yo 'bhinīyate sa ādyāḥ/",
    "GK16jgrasg1u:1071": "bhujākṣepaskhalitaghūrṇitādibhir madhyamaḥ/",
    "GK16jgrasg1u:1072": "gatibhaṅgasmṛtināśahikkācchardyābhir adhamaḥ/",
    "GK16jgrasg1u:1073": "udāharaṇam--",
    "GK16jgrasg1u:1074": "“madhurataraṃ smayamānaḥ svasminn evālapañ śanaiḥ kim api/",
    "GK16jgrasg1u:1075": "kokanadayaṃs trilokīm ālambanaśūnyam īkṣate kṣībaḥ//”",
    "GK16jgrasg1u:1076_0": "atra mādakadravyasevanaṃ vibhāvaḥ / avyaktālāpādy anubhāvaḥ / atra mattasvabhāvavarṇanasya tanniṣṭhamadavyañjanārthatvān",
    "GK16jgrasg1u:1076_1": "madabhāva eva pradhānam iti na svabhāvoktyalaṃkārasyaprādhānyam, api tu taddhvanyupaskārakatvam eva /",
    "GK16jgrasg1u:1077": "idaṃ vā punar udāharaṇam--",
    "GK16jgrasg1u:1078": "“madhurasān madhuraṃ hi tavādharaṃ taruṇi madvadane viniveśaya/",
    "GK16jgrasg1u:1079": "mama gṛhāṇa kareṇa karāmbujaṃ papapatāmi hahā bhabhabhūtale//”",
    "GK16jgrasg1u:1080_0": "atrāpi sa eva vibhāvaḥ / adhikavarṇoccāraṇādir anubhāvaḥ / pūrvārdhagatā grāmyoktir uttarārdhe ca taruṇīkare 'mbujopameyatayā",
    "GK16jgrasg1u:1080_1": "nirūpaṇīye svakarasya tadupameyatayā nirūpaṇaṃ ca madam eva poṣayataḥ /",
    "GK16jgrasg1u:1081": "bahutaraśārīravyāpārajanmā niḥśvā sāṅgasaṃmardanidrādikāraṇībhūtaḥ khedaviśeṣaḥ śramaḥ//",
    "GK16jgrasg1u:1082": "yad ahuḥ--",
    "GK16jgrasg1u:1083": "“adhvavyāyāmasevādyair vibhāvair anubhāvakaiḥ/",
    "GK16jgrasg1u:1084": "gātrasaṃvāhanair āsya saṃkocair aṅgamoṭanaiḥ//",
    "GK16jgrasg1u:1085": "niḥśvāsairjṛmbhitair mandaiḥ pādotkṣepaiḥ śramo mataḥ//” iti/",
    "GK16jgrasg1u:1086": "“śramaḥ khedo 'dhvagatyāder nidrāśvāsādikṛnmataḥ/” iti ca/",
    "GK16jgrasg1u:1087": "ayaṃ ca saty api bale jāyate, śārīravyāpārād eva ca jāyate, na tu glāniḥ/",
    "GK16jgrasg1u:1088": "ato glāneḥ śramasya bhedaḥ/",
    "GK16jgrasg1u:1089": "udāharaṇam--",
    "GK16jgrasg1u:1090": "“vidhāya sā madvadanānukūlaṃ kapolamūlaṃ hṛdaye śayānā/",
    "GK16jgrasg1u:1091": "cirāya citre likhiteva tanvī na spandituṃ mandam api kṣamāsīt//”",
    "GK16jgrasg1u:1092": "atra viparītasuratarūpaḥ śārīravyāpāro vibhāvaḥ/ spandarāhityaśayanādayo",
    "GK16jgrasg1u:1093_0": "'nubhāvāḥ / na cātra nidrābhāvadhvananena gatārthateti śaṅkyam / suṣuptau hi jñānarāhityenaiva yatnarāhityān mandam api spandituṃ",
    "GK16jgrasg1u:1093_1": "na kṣamāsīd ity asyānatiprayojanakatvāpatteḥ, śīṅābhihitatayā tasyā vyaṅgyatvānupapatteś",
    "GK16jgrasg1u:1094": "ca/ śrame tv ānuguṇyam ucitam/",
    "GK16jgrasg1u:1095": "rūpadhanavidyādipratyuktātmotkarṣajñānādhīnaparāvahelanaṃ garvaḥ//",
    "GK16jgrasg1u:1096": "udāharaṇam--",
    "GK16jgrasg1u:1097": "“ā mūlād ratnasānor malayavalayitād ā ca kūlāt payodher yāvantaḥ santi kāvyapraṇayanapaṭavas te viśaṅkaṃ vadantu/",
    "GK16jgrasg1u:1098": "mṛdvīkāmadhyaniryanmasṛṇarasajharīmādhurībhāgyabhājāṃ vācām ācāryatāyāḥ padam anubhavituṃ ko 'sti dhanyo madanyaḥ//”",
    "GK16jgrasg1u:1099": "atra svakīyakavitāyā ananyasādhāraṇatājñānaṃ vibhāvaḥ/",
    "GK16jgrasg1u:1100": "parādhikṣepaparaitādṛśavākyaprayogo 'nubhāvaḥ/ imaṃ cāsūyāpi leśataḥ",
    "GK16jgrasg1u:1101_0": "puṣṇāti / utsāhapradhāno gūḍhagarvo hi vīrarasadhvaniḥ, ayaṃ tu garvapradhāna iti tasmād asya viśeṣaḥ / tathā hi vīrarasaprasaṅge",
    "GK16jgrasg1u:1101_1": "prāg udāhṛte “yadi vakti-”ityādi padye gīṣpatināgirām adhidevatayāpi sākam ahaṃ vadiṣyāmīti vacanenābhivyaktasyotsāhasya",
    "GK16jgrasg1u:1101_2": "paripoṣakatayā sthitaḥ sarvebhyaḥ paṇḍitebhyo 'ham adhika iti garvaḥ, na tu prakṛtapadya iva nāsty eva",
    "GK16jgrasg1u:1102": "mahītale madanya iti sphuṭoditena solluṇṭhavacanenānubhāvena prādhānyena",
    "GK16jgrasg1u:1103": "pratīyamānaḥ/",
    "GK16jgrasg1u:1104": "śramādiprayojyaṃ cetaḥsaṃmīlanaṃ nidrā//",
    "GK16jgrasg1u:1105": "netranimīlanagātraniṣkriyatvādayo 'syā anubhāvāḥ/",
    "GK16jgrasg1u:1106": "udāharaṇam--",
    "GK16jgrasg1u:1107": "“sā madāgamanabṛṃhitatoṣā jāgareṇa gamitākhiladoṣā/",
    "GK16jgrasg1u:1108": "bodhitāpi bubudhe madhūpair na prātar ānanajasaurabhalubdhaiḥ//”",
    "GK16jgrasg1u:1109": "rātrijāgaraṇaśramo 'tra vibhāvaḥ/ madhupair bodhābhāvo 'nubhāvaḥ/",
    "GK16jgrasg1u:1110": "śāstrādivicārajanyam arthanirdhāraṇaṃ matiḥ//",
    "GK16jgrasg1u:1111": "atra niḥśaṅkatadarthānuṣṭhānasaṃśayocchedādayo 'nubhāvāḥ/",
    "GK16jgrasg1u:1112": "udāharaṇam--",
    "GK16jgrasg1u:1113": "“nikhilaṃ jagad eva naśvaraṃ punar asmin nitarāṃ kalevaram/",
    "GK16jgrasg1u:1114": "atha tasya kṛte kiyānayaṃ kriyate hanta mayā pariśramaḥ//”",
    "GK16jgrasg1u:1115": "“śarīram etajjalabudbudopamam” ityādiśāstraparyālocanam atra vibhāvaḥ/",
    "GK16jgrasg1u:1116": "hantapadagamyā svanindā rājasevādiviratir vitṛṣṇatā cānubhāvaḥ/ jhagiti mater eva camatkārād dhvanivyapadeśahetutā, na śāntasya, vilambena",
    "GK16jgrasg1u:1117": "pratiteḥ/",
    "GK16jgrasg1u:1118": "rogavirahādiprabhavo manastāpo vyādhiḥ//",
    "GK16jgrasg1u:1119": "gātraśaithilyaśvāsādayo 'trānubhāvāḥ/",
    "GK16jgrasg1u:1120": "yadāhuḥ--",
    "GK16jgrasg1u:1121": "“ekaikaśo dvandvaśo vā trayāṇāṃ vā prakopataḥ/",
    "GK16jgrasg1u:1122": "vātapittakaphānāṃ syur vyādhayo ye jvarādayaḥ//",
    "GK16jgrasg1u:1123": "iha tatprabhavo bhāvo vyādhir ity abhidhīyate//”",
    "GK16jgrasg1u:1124": "udāharaṇam--",
    "GK16jgrasg1u:1125": "“hṛdaye kṛtaśaivalānuṣaṅgā muhur aṅgāni yatas tataḥ kṣipantī/",
    "GK16jgrasg1u:1126": "tadudantapare mukhe sakhīnām atidīnām iyam ādadhāti dṛṣṭim//”",
    "GK16jgrasg1u:1127": "viraho 'tra vibhāvaḥ/ aṅgakṣepādir anubhāvaḥ/",
    "GK16jgrasg1u:1128": "bhīror ghorasattvadarśanasphūrjathuśravaṇādijanmā cittavṛttiviśeṣas",
    "GK16jgrasg1u:1129": "trāsaḥ//",
    "GK16jgrasg1u:1130": "anubhāvāś cāsya romāñcakampastambhabhramādayaḥ/",
    "GK16jgrasg1u:1131": "yadāhuḥ--",
    "GK16jgrasg1u:1132": "“autpātikair manaḥ kṣepas trāsaḥ kampādikārakaḥ/”",
    "GK16jgrasg1u:1133": "udāharaṇam--",
    "GK16jgrasg1u:1134": "“ālīṣu kelīrabhasena bālā muhur mamālāpam upālapantī/”",
    "GK16jgrasg1u:1135": "ārād upākarṇya giraṃ madīyāṃ saudāminīyāṃ suṣamā mayāsīt//",
    "GK16jgrasg1u:1136": "atra patyā svavacanākarṇanaṃ vibhāvaḥ/ palāyanam anubhāvaḥ/ na cātra lajjāyā vyaṅgyatvam āśaṅkanīyam/ śaiśavenaiva tasyā nirāsāt/",
    "GK16jgrasg1u:1137": "idaṃ vā viviktam udāharaṇam--",
    "GK16jgrasg1u:1138": "“mā",
    "GK16jgrasg1u:1139": "kuru kaśāṃ karābje karuṇāvati kampate mama svāntam/",
    "GK16jgrasg1u:1140": "khelan na jātu gopair amba vilambaṃ kariṣyāmi//”",
    "GK16jgrasg1u:1141": "eṣā bhagavato līlāgopakiśorasyoktiḥ/",
    "GK16jgrasg1u:1142": "nidrāvibhāvotthajñānaṃ suptam//",
    "GK16jgrasg1u:1143": "svapna iti yāvat/ asyānubhāvaḥ pralāpādiḥ/ netranimīlanādayas tu nidrāyā",
    "GK16jgrasg1u:1144": "evānubhāvā na tv asya, anidaṃjanyatvāt/ yat tu prācīnaiḥ “asyānubhāvā",
    "GK16jgrasg1u:1145": "nibhṛtagātranetranimīlanaṃ” ityādy uktaṃ tadanyathāsiddhānām api teṣām etadbhāvavyāpakatvād iti dhyeyam/",
    "GK16jgrasg1u:1146": "udāharaṇam--",
    "GK16jgrasg1u:1147": "“akaruṇa mṛṣābhāṣāsindho vimuñca mamāñcalaṃ",
    "GK16jgrasg1u:1148": "tava paricitaḥ snehaḥ samyaṅ mayety anubhāṣiṇīm/",
    "GK16jgrasg1u:1149": "aviralagaladbāṣpāṃ tanvīṃ nirastavibhūṣaṇāṃ ka iha bhavatīṃ bhadre nidre vinā vinivedayet//”",
    "GK16jgrasg1u:1150": "eṣā pravāsagatasya svapne 'pi priyām evaṃbhāṣiṇīṃ dṛṣṭavato nidrāṃ prati kasyacid uktiḥ/ yady apy evaṃbhūtāyāḥ priyatamāvasthāyā nivedanena nidre",
    "GK16jgrasg1u:1151": "mama bhavatyā mahānupakāraḥ kṛta iti vastu, vipralambhaśṛṅgāraś cātra pratītipatham avatarati, tathāpi puraḥsphūrtikatayā svapnadhvananam",
    "GK16jgrasg1u:1152": "atrodāhṛtaṃ, na prānte tayor dhvananaṃ niroddhum īṣṭe/",
    "GK16jgrasg1u:1153": "nidrānāśottaraṃ jāyamāno bodho vibodhaḥ//",
    "GK16jgrasg1u:1154": "nidrānāśaś ca tatpūrtisvapnāntabalavacchabdasparśādibhir jāyata iti ta evātra vibhāvāḥ/ akṣimardanagātramardanādayo",
    "GK16jgrasg1u:1155": "tatra",
    "GK16jgrasg1u:1156": "saṃkṣepeṇodāharaṇam--",
    "GK16jgrasg1u:1157": "“nitarāṃ hitayādya nidrayā me bata yāme carame niveditāyāḥ/",
    "GK16jgrasg1u:1158": "sudṛśo vacanaṃ śṛṇomi yāvan mayi tāvat pracukopa vārivāhaḥ//”",
    "GK16jgrasg1u:1159": "atra garjitaśravaṇaṃ vibhāvaḥ/ priyāvacanaśravaṇollāsanāśo 'nubhāvas",
    "GK16jgrasg1u:1160": "tūnneyaḥ/ kecid avidyādhvaṃsajanyam apy amum āmananti/ teṣāṃ mate--",
    "GK16jgrasg1u:1161": "“naṣṭo mohaḥ smṛtir labdhā tvatprasādān mayācyuta/",
    "GK16jgrasg1u:1162": "sthito 'smi gatasaṃdehaḥ kariṣye vacanaṃ tava//”",
    "GK16jgrasg1u:1163_0": "iti gītāpadyam udāhāryam / na tu vārivāhaviṣayāyā asūyāyā evātra vākyārthateti śaṅkyam / vibodhapratītau hi satyāṃ tasminn",
    "GK16jgrasg1u:1163_1": "anaucityāvagame saty anucitavibodhajanakatvena vārivāhe 'sūyāyā vilambena pratīteḥ,",
    "GK16jgrasg1u:1164_0": "paramukhanirīkṣakatvāt / syād api tasyā api prādhānyam, yadi vārivāhe niṣkaruṇatvādibodhakaṃ kiṃcid api syāt / nāpi svapnasya,",
    "GK16jgrasg1u:1164_1": "vārivāhanādena tannāśasyaiva pratipatteḥ / astu vā svapnabhāvapraśamenāsūyayā ca sahāsya saṃkaraḥ /",
    "GK16jgrasg1u:1165": "idaṃ tu nodāhāryam--",
    "GK16jgrasg1u:1166": "“gāḍham āliṅgya sakalāṃ yāminīṃ saha tasthuṣīm/",
    "GK16jgrasg1u:1167": "nidrāṃ vihāya sa prātar āliliṅgātha cetanām//”",
    "GK16jgrasg1u:1168_0": "vibodhasya cetanāpadavācyatvāt / yathā kaścit satyapratijño dvābhyāṃ nāyikābhyāṃ dvau kālāv upabhogārthaṃ dattvā yathocite",
    "GK16jgrasg1u:1168_1": "kāla ekām upabhujya kālakantare pravṛtte tāṃ vihāyāparāṃ bhuṅkte, tathaivāyaṃ rātrau nidrāṃ",
    "GK16jgrasg1u:1169": "prātaś cetanām iti samāsokter eveha prakāśanāt/",
    "GK16jgrasg1u:1170": "parakṛtāvajñādinānāparādhajanyo maunavākpāruṣyādikāraṇībhūtaś cittavṛttiviśeṣo 'marṣaḥ//",
    "GK16jgrasg1u:1171": "prāgvat kāraṇānāṃ kāryāṇāṃ ca krameṇa vibhāvānubhāvatvam/",
    "GK16jgrasg1u:1172": "udāharaṇam--",
    "GK16jgrasg1u:1173": "“vakṣojāgraṃ pāṇināmṛṣya dūre yātasya drāgānanābjaṃ priyasya/",
    "GK16jgrasg1u:1174": "śoṇāgrābhyāṃ bhāminī locanābhyāṃ joṣaṃ joṣam joṣam evāvatasthe//”",
    "GK16jgrasg1u:1175": "iha tv ākasmikastanāgrasparśo vibhāvaḥ/ nayanāruṇyanirnimeṣanirīkṣaṇe",
    "GK16jgrasg1u:1176": "anubhāvau/",
    "GK16jgrasg1u:1177": "nanu krodhāmarṣayoḥ sthāyisaṃcāriṇor bhāvayoḥ kiṃ bhedakam iti cet,",
    "GK16jgrasg1u:1178": "viṣayatāvailakṣaṇyam eveti gṛhāṇa/ tatra tu gamakaṃ jhaṭiti paravināśādau pravṛttir vacanavaimukhyādikaṃ ceti kāryavailakṣaṇyam/",
    "GK16jgrasg1u:1179": "vrīḍādibhir nimittair harṣādyanubhāvānāṃ gopanāya janito bhāvaviśeṣo",
    "GK16jgrasg1u:1180": "'vahittham//",
    "GK16jgrasg1u:1181": "taduktam--",
    "GK16jgrasg1u:1182": "“anubhāvapidhānārthe 'vahitthaṃ bhāva ucyate/",
    "GK16jgrasg1u:1183": "tadvibhāvyaṃ bhayavrīḍādhārṣṭyakauṭilyagauravaiḥ//”",
    "GK16jgrasg1u:1184": "yathā--",
    "GK16jgrasg1u:1185": "“prasaṅge gopānāṃ guruṣu mahimānaṃ yadupater upākarṇya svidyatpulakitakapolā kulavadhūḥ/",
    "GK16jgrasg1u:1186": "viṣajvālājālaṃ jhagiti vamataḥ pannagapateḥ phaṇāyāṃ sāścaryaṃ kathayatitarāṃ tāṇḍavavidhim//",
    "GK16jgrasg1u:1187": "atra vrīḍā vibhāvaḥ/ tādṛśakāliyakathāprasaṅgo 'nubhāvaḥ/ evaṃ bhayādiprayojyam apy udāhāryam/",
    "GK16jgrasg1u:1188": "adhikṣepāpamānādiprabhavā kim asya karomītyādyākārā cittavṛttir ugratā//",
    "GK16jgrasg1u:1189": "yadāhuḥ--",
    "GK16jgrasg1u:1190": "“nṛpāparādho 'saddoṣakīrtanaṃ coradhāraṇam/",
    "GK16jgrasg1u:1191": "vibhāvāḥ syur atho bandho vadhas tāḍanabhanabhartsane//",
    "GK16jgrasg1u:1192": "ete yatrānubhāvās tadaugryaṃ nirdayatātmakam//” iti/",
    "GK16jgrasg1u:1193": "yathā--",
    "GK16jgrasg1u:1194": "“avāpya bhaṅgaṃ khalu saṃgarāṅgaṇe nitāntam aṅgādhipater amaṅgalam/",
    "GK16jgrasg1u:1195": "paraprabhāvaṃ mama gāṇḍivaṃ dhanur vinindatas te hṛdayaṃ na kampate//”",
    "GK16jgrasg1u:1196": "eṣā karṇena parābhūtaṃ gāṇḍivaṃ nindantaṃ yudhiṣṭhiraṃ prati",
    "GK16jgrasg1u:1197": "dhanaṃjayasyoktiḥ/ yudhiṣṭhirakartṛkā gāṇḍivanindātra vibhāvaḥ/",
    "GK16jgrasg1u:1198": "vadhecchānubhāvaḥ/ na cāmarṣogratayor nāsti bheda iti vācyam/ prāg udāhṛte 'marṣadhvanāv ugratāyā apratīteḥ/ nāpy asau krodhaḥ/ tasya sthāyitvenāsyāḥ saṃcāriṇītvenaiva bhedāt/",
    "GK16jgrasg1u:1199": "vipralambhamahāpattiparamānandādijanmā 'nyasminn anyāvabhāsa unmādaḥ//",
    "GK16jgrasg1u:1200": "śuktirajatādijñānavyāvṛttaye janmāntam/",
    "GK16jgrasg1u:1201": "udāharaṇam--",
    "GK16jgrasg1u:1202": "“akaruṇahṛdaya priyatama muñcāmi tvām itaḥ paraṃ nāham/",
    "GK16jgrasg1u:1203": "ity ālapati karāmbujam ādāyālījanasya vikalā sā//”",
    "GK16jgrasg1u:1204": "eṣā pravāsagataṃ svanāyikāvṛttāntaṃ pṛcchantaṃ nāyakaṃ prati kasyāścit saṃdeśahāriṇyā uktiḥ/ priyaviraho 'tra vibhāvaḥ/ asaṃbaddhoktir anubhāvaḥ/",
    "GK16jgrasg1u:1205": "unmādasya vyādhāv antarbhāve saṃbhavaty api pṛthag upādānaṃ vyādhyantarāpekṣayā vaicitryaviśeṣasphoraṇāya/",
    "GK16jgrasg1u:1206": "rogādijanyā mūrchārūpā maraṇaprāgavasthā maraṇam//",
    "GK16jgrasg1u:1207": "na cātra prāṇaviyogātmakaṃ mukhyaṃ maraṇam ucitaṃ grahītum/",
    "GK16jgrasg1u:1208": "cittavṛttyātmakeṣu bhāveṣu tasyāprasakteḥ/ bhāveṣu ca sarveṣu",
    "GK16jgrasg1u:1209": "kāryasahavartitayā śarīraprāṇasaṃyogasya hetutvāt/",
    "GK16jgrasg1u:1210": "udāharaṇam--",
    "GK16jgrasg1u:1211": "“dayitasya guṇānanusmarantī śayane saṃprati yā vilokitāsīt/",
    "GK16jgrasg1u:1212": "adhunā khalu hanta sā kṛśāṅgī giram aṅgīkurute na bhāṣitāpi//”",
    "GK16jgrasg1u:1213_0": "priyaviraho 'tra vibhāva / vacanavirāmo 'nubhāvaḥ / hantapadasyātrātyantam upakārakatvād vākyavyaṅgyo 'py ayaṃ bhāvaḥ padavyaṅgyatām",
    "GK16jgrasg1u:1213_1": "āvahati / etena bhāvasya padavyaṅgyatāyāṃ nātyantaṃ vaicitryam iti parāstam /",
    "GK16jgrasg1u:1214_0": "dayitasya guṇān anusmarantīty anena vyajyamānaṃ “caramāvasthāyām api tasyā dayitaguṇavismaraṇaṃ nābhūd” iti vastu, vipralambhasya",
    "GK16jgrasg1u:1214_1": "śokasya vā caramam abhivyaktasya poṣakam / ayaṃ ca bhāvaḥ svavyañjakavākyottaravartinā vākyāntareṇa saṃdarbhaghaṭakena nāyikādeḥ",
    "GK16jgrasg1u:1214_2": "pratyujjīvanavarṇane vipralambhasya, anyathā tu karuṇasya poṣaka iti vivekaḥ / kavayaḥ punar amuṃ prādhānyena na varṇayanti,",
    "GK16jgrasg1u:1214_3": "amaṅgalaprāyatvāt /",
    "GK16jgrasg1u:1215": "saṃdehādyanantaraṃ jāyamāna ūho vitarkaḥ//",
    "GK16jgrasg1u:1216": "sa ca niścayānukūlaḥ/",
    "GK16jgrasg1u:1217": "“yadi sā mithilendranandinī nitarām eva na vidyate bhuvi/",
    "GK16jgrasg1u:1218": "atha me katham asti jīvitaṃ na vinālambanam āśritasthitiḥ//”",
    "GK16jgrasg1u:1219": "svātmani bhagavato rāmasyaiṣoktiḥ/ bhuvi sītāsti na veti saṃdeho 'tra",
    "GK16jgrasg1u:1220": "vibhāvaḥ/ bhrūkṣepaśiroṅgulinartanam ākṣiptam anubhāvaḥ/ na cāsau cinteti",
    "GK16jgrasg1u:1221": "śakyaṃ vaditum, cintāyā niyamena niścayaṃ pratyaprayojakatvāt/ kiṃ bhaviṣyati kathaṃ bhaviṣyatīty ādy ākārāyāś cintāyāḥ, idam itthaṃ bhavitum",
    "GK16jgrasg1u:1222": "arhati prāyaśa ityākārasya vitarkasya viṣayavailakṣaṇyopalambhāc ca/ na vinetyādinokto 'rthāntaranyāso 'py asminn evānukūlaḥ/",
    "GK16jgrasg1u:1223": "iṣṭāsiddhirājagurvādyaparādhādijanyo 'nutāpo viṣādaḥ//",
    "GK16jgrasg1u:1224": "udāharaṇam--",
    "GK16jgrasg1u:1225": "“bhāskarasūnāv astaṃ yāte jāte ca pāṇḍavotkarṣe/",
    "GK16jgrasg1u:1226": "duryodhanasya jīvita katham iva nādyāpi niryāsi//”",
    "GK16jgrasg1u:1227": "atra svāpakarṣaparotkarṣayor darśanaṃ vibhāvaḥ/ jīvitaniryāṇāśaṃsā,",
    "GK16jgrasg1u:1228_0": "tadākṣiptaṃ vadananamanādi cānubhāvaḥ / asminn eva ca viṣādadhvanau duryodhanasyety arthāntarasaṃkramitavācyadhvanir anugrāhakaḥ /",
    "GK16jgrasg1u:1228_1": "na cātra trāsabhāvadhvanitvaṃ śakyam, paravīrasya duryodhanasya trāsaleśasyāpyayogāt / nāpi cintādhvanitvam, yuddhvā mariṣyāmīti",
    "GK16jgrasg1u:1228_2": "tasya",
    "GK16jgrasg1u:1229": "vyavasāyāt/ nāpi dainyadhvanitvam, sakalasainyakṣaye 'pi vipadas",
    "GK16jgrasg1u:1230": "tenāgaṇanāt/ na vā vīrarasadhvanitvam, maraṇasya śaraṇīkaraṇe parāpakarṣajīvitasyotsāhasyābhāvāt/",
    "GK16jgrasg1u:1231": "idaṃ punar atra nodāhāryam--",
    "GK16jgrasg1u:1232": "“ayi pavanarayāṇāṃ nirdayānāṃ hayānāṃ",
    "GK16jgrasg1u:1233": "ślathaya gatim ahaṃ no saṃgaraṃ draṣṭum īhe/",
    "GK16jgrasg1u:1234": "śrutivivaram amī me dārayanti prakupyad bhujaganibhabhujānāṃ bāhujānāṃ ninādāḥ//",
    "GK16jgrasg1u:1235": "atra trāsasyaiva pratīyamānatvena",
    "GK16jgrasg1u:1236": "viṣādasyāpratīteḥ/ leśatayā pratitau vā trāsa evānuguṇyaucityena dhvanivyapadeśāyogyatvāt/",
    "GK16jgrasg1u:1237": "adhunaivāsya lābho mamāstv itīcchā autsukyam//",
    "GK16jgrasg1u:1238": "iṣṭavirahādir atra vibhāvaḥ/ tvarācintādayo 'nubhāvāḥ/",
    "GK16jgrasg1u:1239": "yadāhuḥ--",
    "GK16jgrasg1u:1240": "“saṃjātam iṣṭavirahād uddīptaṃ priyasaṃsmṛteḥ/",
    "GK16jgrasg1u:1241": "nidrayā tandrayā gātragauraveṇa ca cintayā//",
    "GK16jgrasg1u:1242": "anubhāvitam ākhyātam autsukyaṃ bhāvakovidaiḥ//” iti/",
    "GK16jgrasg1u:1243": "udāharaṇam--",
    "GK16jgrasg1u:1244": "“nipatadbāṣpasaṃrodham uktacāñcalyatārakam/",
    "GK16jgrasg1u:1245": "kadā nayananīlābjam ālokeya mṛgīdṛśaḥ//”",
    "GK16jgrasg1u:1246": "anarthātiśayajanitā cittasya saṃbhramākhyā vṛttir āvegaḥ//",
    "GK16jgrasg1u:1247": "udāharaṇam--",
    "GK16jgrasg1u:1248": "“līlayā vihitasindhubandhana so 'yam eti raghuvaṃśanandanaḥ/",
    "GK16jgrasg1u:1249": "darpadurvilasito daśānanaḥ kutra yāmi nikaṭe kulakṣayaḥ//",
    "GK16jgrasg1u:1250": "eṣā svātmani mandodaryā uktiḥ/ raghunandanāgamanam atra vibhāvaḥ/",
    "GK16jgrasg1u:1251": "kutra yāmīty etad vyaṅgyaḥ sthairyābhāvo 'nubhāvaḥ/ na cātra cintā",
    "GK16jgrasg1u:1252": "prādhānyena vyajyata iti śakyate vaktum, kutra yāmīti sphuṭaṃ pratītena sthairyābhāvenodvegasyeva cintāyā apratyāyanāt/ paraṃ tv āvegacarvaṇāyāṃ",
    "GK16jgrasg1u:1253": "tatparipoṣakatayā guṇatvena cintāpi viṣayībhavati/",
    "GK16jgrasg1u:1254": "cintotkaṇṭhābhayaviraheṣṭāniṣṭadarśanaśravaṇādijanyāvaśyakartavyārthapratisaṃdhānavikalā cittavṛttir",
    "GK16jgrasg1u:1255": "iyaṃ ca mohāt pūrvataḥ parataś ca jāyate/",
    "GK16jgrasg1u:1256": "yad āha--",
    "GK16jgrasg1u:1257": "“kāryāviveko jaḍatā pasyataḥ śṛṇvato 'pi vā/",
    "GK16jgrasg1u:1258": "tadvibhāvāḥ priyāniṣṭadarśanaśravaṇe rujā//",
    "GK16jgrasg1u:1259": "anubhāvās tv amī tūṣṇīṃ bhāvavismaraṇādayaḥ/",
    "GK16jgrasg1u:1260": "sā pūrvaṃ parato vā syān mohād iti vidāṃ matam//”",
    "GK16jgrasg1u:1261": "udāharaṇam--",
    "GK16jgrasg1u:1262": "“yad avadhi dayito vilocanābhyāṃ sahacari daivavaśena dūrato 'bhūt/",
    "GK16jgrasg1u:1263": "tad avadhi śithilīkṛto madīyair atha karaṇaiḥ praṇayo nijakriyāsu//”",
    "GK16jgrasg1u:1264": "priyaviraho 'tra vibhāvaḥ/ karaṇaiś cakṣuḥśravaṇādibhiḥ kriyāsu",
    "GK16jgrasg1u:1265_0": "tattatpramitiṣu praṇayasya śithilīkaraṇam anubhāvaḥ / mohe cakṣurādibhiś cākṣuṣāder ajananam, iha tu prakāraviśeṣavaiśiṣṭyena",
    "GK16jgrasg1u:1265_1": "bāhulyenājananam iti tasmād asya viśeṣaḥ / ata evodāharaṇe śithilīkṛta ity uktam, na tu tyakta iti /",
    "GK16jgrasg1u:1266": "atitṛptigarbhavyādhiśramādijanyā cetasaḥ kriyānunmukhatālasyam//",
    "GK16jgrasg1u:1267": "atra ca nāsāmarthyam/ nāpi kāryākāryavivekaśūnyatvam/ tena kāryākaraṇarūpasyānubhāvasya tulyatve 'pi glāner jaḍatāyāś cāsya bhedaḥ/",
    "GK16jgrasg1u:1268": "udāharaṇam--",
    "GK16jgrasg1u:1269": "“nikhilāṃ",
    "GK16jgrasg1u:1270": "rajanīṃ priyeṇa dūrād upayātena vibodhitā kathābhiḥ/",
    "GK16jgrasg1u:1271": "adhikaṃ na hi pārayāmi vaktuṃ sakhi mā jalpa tavāyasī rasajñā//”",
    "GK16jgrasg1u:1272_0": "eṣā hi priyāgamanadvitīyadivase muhurniśāvṛttāntaṃ pṛcchantīṃ sakhīṃ prati rajanijāgaraṇajanitālasyāyāḥ kasyāścid uktiḥ /",
    "GK16jgrasg1u:1272_1": "atra rajanijāgaraṇaṃ vibhāvaḥ / adhikasaṃbhāṣaṇābhāvo 'nubhāvaḥ / jaḍatāyāṃ mohāt pūrvavartitvam",
    "GK16jgrasg1u:1273": "uttaravartitvaṃ vā niyatam, na tv atrety aparo viśeṣaḥ/ gopanīyaviṣayatvād yadi kathābhir ity avivakṣitavācyaṃ tadā śramo 'stu paripoṣakaḥ/",
    "GK16jgrasg1u:1274": "śramajanye hy ālasye śramasya poṣakatāyā avāryatvāt/ atitṛptyādijanite tv ālasye śramād viviktaviṣayatvaṃ bodhyam/",
    "GK16jgrasg1u:1275": "parotkarṣadarśanādijanyaḥ paranindādikāraṇībhūtaś cittavṛttiviśeṣo 'sūyā//",
    "GK16jgrasg1u:1276": "imām evāsahanādiśabdair vyavaharanti/",
    "GK16jgrasg1u:1277": "yathā--",
    "GK16jgrasg1u:1278": "“kutra śaivaṃ dhanur idaṃ kva cāyaṃ prākṛtaḥ śiśuḥ/",
    "GK16jgrasg1u:1279": "bhaṅgas tu sarvasaṃhartrā kālenaiva vinirmitaḥ//”",
    "GK16jgrasg1u:1280_0": "eṣā bhagnaharakārmukasya bhagavato rāmasya parākramam asahamānānāṃ tatratyānāṃ rājñām uktiḥ / atra ca śrīmaddāśarathibalasya",
    "GK16jgrasg1u:1280_1": "sarvotkṛṣṭatāyā darśanaṃ vibhāvaḥ / prākṛtaśiśupadagamyā nindā anubhāvaḥ /",
    "GK16jgrasg1u:1281": "“tṛṣṇālolavilocane kalayati prācīṃ cakoravraje",
    "GK16jgrasg1u:1282": "maunaṃ muñcati kiṃ ca kairavakule kāme dhanur dhunvati/",
    "GK16jgrasg1u:1283": "māne mānavatījanasya sapadi prasthātukāme 'dhūnā",
    "GK16jgrasg1u:1284": "dhātaḥ kiṃ nu vidhau vidhātum ucito dhārādharāḍambaraḥ//”",
    "GK16jgrasg1u:1285_0": "atrāpi yady api tadīyocchṛṅkhalatādidarśanajanyā anucitakāritvarūpanindāprakāśānubhāvitā kavigatā vidhātrālambanāsūyā vyajyata",
    "GK16jgrasg1u:1285_1": "iti śakyate vaktum, tathāpi kāryakāraṇayos tulyatvād abhivyaktenāmarṣeṇa śabalitaivāsau na viviktatayā pratiyate / nahi vidhātur",
    "GK16jgrasg1u:1285_2": "aparādha iva bhagavato rāmasyāparādho 'sti yena kaver iva vīrāṇām apy amarṣo 'bhivyajyeta /",
    "GK16jgrasg1u:1286_0": "svabhāvo hi mahonnatakriyāniṣpādanaṃ vīrāṇām / atrāprastutacandravṛttāntena prastutarājakumārādivṛttāntasya dhvananān nāsty",
    "GK16jgrasg1u:1286_1": "asūyādhvanitvam iti tu na vācyam / ekadhvaner dhvanyantarāvirodhitvāt / anyathā mahāvākyadhvaner avāntaravākyadhvanibhiḥ,",
    "GK16jgrasg1u:1286_2": "teṣāṃ ca padadhvanibhiḥ saha sāmānādhikaraṇyaṃ kutrāpi na syāt /",
    "GK16jgrasg1u:1287": "viyogaśokabhayajugupsādīnām atiśayād grahāveśādeś cotpanno vyādhiviśeṣo 'pasmāraḥ//",
    "GK16jgrasg1u:1288": "vyādhitvenāsya kathane 'pi viśeṣākāreṇa punaḥ kathanaṃ",
    "GK16jgrasg1u:1289": "bībhatsabhayānakayor asyaiva vyādher aṅgatvaṃ nānyasyeti sphoraṇāya/",
    "GK16jgrasg1u:1290": "vipralambhe tu vyādhyantarasyāpi ca/ udāharaṇam--",
    "GK16jgrasg1u:1291": "“harim āgatam ākarṇya mathurām antakāntakam/",
    "GK16jgrasg1u:1292": "kampamānaḥ śvasan kaṃso nipapāta mahītale//”",
    "GK16jgrasg1u:1293": "atra bhayaṃ vibhāvaḥ/ kampaniḥśvāsapatanādayo 'nubhāvāḥ/",
    "GK16jgrasg1u:1294": "amarṣādijanyavākpāruṣyādikāraṇībhūtā cittavṛttiś capalatā//",
    "GK16jgrasg1u:1295": "yad āhu--",
    "GK16jgrasg1u:1296": "“amarṣaprātikūlyerṣyārāgadveṣāś ca matsaraḥ/",
    "GK16jgrasg1u:1297": "iti yatra vibhāvāḥ syur anubhāvas tu bhartsanam//",
    "GK16jgrasg1u:1298": "vākpāruṣyaṃ prahāraś ca tāḍanaṃ vadhabandhane/",
    "GK16jgrasg1u:1299": "taccāpalam anālocya kāryakāritvam iṣyate//” iti/",
    "GK16jgrasg1u:1300": "udāharaṇam--",
    "GK16jgrasg1u:1301": "“ahitavrata pāpātman maivaṃ me darśayānanam/",
    "GK16jgrasg1u:1302": "ātmānaṃ hantum icchāmi yena tvam asi bhāvitaḥ//”",
    "GK16jgrasg1u:1303": "eṣā bhagavadanuraktivighaṭanopāyam apaśyataḥ prahlādaṃ prati hiraṇyakaśipor uktiḥ/ bhagavaddveṣotthāpitaḥ putradveṣo 'tra vibhāvaḥ/",
    "GK16jgrasg1u:1304": "ātmavadhecchā paruṣavacanaṃ cānubhāvaḥ/ na cāmarṣa evātra vyajyata iti vācyam/",
    "GK16jgrasg1u:1305": "sadaiva bhagavadanurāgiṇi prahlāde hiraṇyakaśipor amarṣasya cirakālasaṃbhṛtatvenātmavadhecchāyā",
    "GK16jgrasg1u:1306_0": "idaṃprathamakāryasya cedaṃprathamakāraṇaprayojyatayā prācīnacittavṛttivilakṣaṇāyā eva capalatākhyacittavṛtteḥ siddheḥ / na",
    "GK16jgrasg1u:1306_1": "cāmarṣaprakarṣa evātmavadhecchādikāraṇam abhivyajyatām iti vācyam /",
    "GK16jgrasg1u:1307": "prakarṣasyāpi svābhāvikavilakṣaṇalakṣaṇatāyā āvaśyakatayā tasyaiva",
    "GK16jgrasg1u:1308": "capalatāpadārthatvāt/",
    "GK16jgrasg1u:1309": "nīcapuruṣeṣv",
    "GK16jgrasg1u:1310": "ākrośanādhikṣepavyādhitāḍanadāridryeṣṭavirahaparasaṃpaddarśanādibhiḥ,",
    "GK16jgrasg1u:1311": "uttameṣu tv avajñādibhir janitā viṣayadveṣākhyā rodanadīrghaśvāsadīnamukhatādikāriṇī cittavṛttir",
    "GK16jgrasg1u:1312": "udāharaṇam--",
    "GK16jgrasg1u:1313": "“yadi lakṣmaṇa sā mṛgekṣaṇā na madīkṣāsaraṇiṃ sameṣyati/",
    "GK16jgrasg1u:1314": "amunā jaḍajīvitena me jagatā vā viphalena kiṃ phalam//”",
    "GK16jgrasg1u:1315": "nityānityavastuvivekajanyatvābhāvān nāsau rasavyapadeśahetuḥ/",
    "GK16jgrasg1u:1316": "devādiviṣayā ratir yathā--",
    "GK16jgrasg1u:1317": "“bhavaddvāri",
    "GK16jgrasg1u:1318": "krudhyajjayavijayadaṇḍāhatidalat-",
    "GK16jgrasg1u:1319": "kirīṭās te kīṭā iva vidhimahendraprabhṛtayaḥ/",
    "GK16jgrasg1u:1320": "vitiṣṭhante yuṣman nayanaparipātotkalikayā varākāḥ ke tatra kṣapitamura nākādhipatayaḥ//”",
    "GK16jgrasg1u:1321_0": "atrāpamānasahanabhagavaddvāraniṣevaṇabhagavatkaṭākṣapātābhilāṣādibhir brahmādigatā bhagavadālambanā ratir nābhivyajyate,",
    "GK16jgrasg1u:1321_1": "api tu bhagavadaiśvaryam avāṅmanasagocara iti cet tathāpi tādṛśabhagavadaiśvaryavarṇanānubhāvitayā kavigatabhagavadālambanaratyā",
    "GK16jgrasg1u:1321_2": "dhvanitvam akṣatam eva /",
    "GK16jgrasg1u:1322": "idaṃ vodāharaṇam--",
    "GK16jgrasg1u:1323": "“na dhanaṃ na ca rājyasaṃpadaṃ na hi vidyām idam ekam arthaye/",
    "GK16jgrasg1u:1324": "mayi dhehi manāg api prabho karuṇābhaṅgitaraṅgitāṃ dṛśam//”",
    "GK16jgrasg1u:1325": "atra dhanādyapekṣāśūnyasya bhagavaddṛgantapātābhilāṣo hi bhagavaty atyantānuraktiṃ vyanakti/ evaṃ saṃkṣepeṇa nirūpitā bhāvāḥ//",
    "GK16jgrasg1u:1326": "atha katham asya saṃkhyāniyamaḥ/",
    "GK16jgrasg1u:1327": "mātsaryodvegadambherṣyāvivekanirṇayaklaibyakṣamākutukotkaṇṭhāvinayasaṃśayadhārṣṭyādīnām api tatra tatra lakṣyeṣu darśanāt iti cet, na/ ukteṣv evaiṣām antarbhāveṇa",
    "GK16jgrasg1u:1328": "saṃkhyāntarānupapatteḥ/ asūyāto mātsaryasya, trāsād udvegasya,",
    "GK16jgrasg1u:1329": "avahitthākhyād bhāvād dambhasya, amarṣād īrṣyāyāḥ, mater vivekanirṇayayoḥ,",
    "GK16jgrasg1u:1330": "dainyāt klaibyasya, dhṛteḥ kṣamāyāḥ, autsukyāt kutukotkaṇṭhayoḥ, lajjāyā",
    "GK16jgrasg1u:1331": "vinayasya, tarkāt saṃśayasya, cāpalād dhārṣṭyasya ca vastutaḥ sūkṣme bhede",
    "GK16jgrasg1u:1332": "'pi nāntarīyakatayā tadanatiriktasyaivādhyavasāyāt/ munivacanānupālanasya saṃbhava ucchṛṅkhalatāyā anaucityāt/ eṣu ca saṃcāribhāveṣu madhye kecana keṣāṃcana vibhāvā anubhāvāś ca",
    "GK16jgrasg1u:1333": "bhavanti/",
    "GK16jgrasg1u:1334": "tathā hi-- īrṣyāyā nirvedaṃ prati vibhāvatvam, asūyāṃ prati cānubhāvatvam/",
    "GK16jgrasg1u:1335": "cintāyā nidrāṃ prati vibhāvatvam, autsukyaṃ prati cānubhāvatetyādi svayam",
    "GK16jgrasg1u:1336": "ūhyam/",
    "GK16jgrasg1u:1337": "atha rasābhāsaḥ-- tatra anucitavibhāvālambanatvaṃ rasābhāsatvam//",
    "GK16jgrasg1u:1338": "vibhāvādāv anaucityaṃ punar lokānāṃ vyavahārato vijñeyam/ yatra teṣām ayuktam iti dhīr iti kecid āhuḥ/ tad apare na kṣamante/",
    "GK16jgrasg1u:1339": "munipatnyādiviṣayakaratyādeḥ saṃgrahe 'pi bahunāyakaviṣayāyā anubhayaniṣṭhāyāś ca rater asaṃgrahāt/",
    "GK16jgrasg1u:1340": "vibhāvagatasyānaucityasyābhāvāt/ tasmād anaucityena ratyādir viśeṣaṇīyaḥ/",
    "GK16jgrasg1u:1341_0": "itthaṃ cānucitavibhāvālambanāyā bahunāyakaviṣayāyā anubhayaniṣṭhāyāś ca saṃgraha iti / anaucityaṃ ca prāgvad eva / tatra",
    "GK16jgrasg1u:1341_1": "rasādyābhāsatvaṃ rasatvādinā na samānādhikaraṇam / nirmalasyaiva rasāditvāt / “hetvābhāsatvam",
    "GK16jgrasg1u:1342": "iva hetutvena” ity eke/ “na hy anucitatvenātmahāniḥ, api tu sadoṣatvād",
    "GK16jgrasg1u:1343": "ābhāsavyavahāraḥ/ aśvābhāsādivyavahāravat” ity apare/",
    "GK16jgrasg1u:1344": "udāharaṇam--",
    "GK16jgrasg1u:1345": "“śatenopāyānāṃ katham api gataḥ saudhaśikharaṃ sudhāphenasvacche rahasi śayitāṃ puṣpaśayane/",
    "GK16jgrasg1u:1346": "vibodhya kṣāmāṅgīṃ cakitanayanāṃ smeravadanāṃ saniḥśvāsaṃ śliṣyaty ahaha sukṛtī rājaramaṇīm//”",
    "GK16jgrasg1u:1347": "atrālambanam anucitapraṇayā rājaramaṇī/ rahorajanyādy uddīpanam/ sāhasena rājāntaḥpure gamanam, prāṇeṣūpekṣā, niḥśvāsāśleṣādayaś cānubhāvāḥ/",
    "GK16jgrasg1u:1348": "śaṅkādayaḥ saṃcāriṇaḥ/ niṣiddhālambanakatvāc cāsyā rateḥ, ābhāsatvaṃ",
    "GK16jgrasg1u:1349": "rasasya/ na cātra cakitanayanām ity anena parapuruṣasparśatrāsābhivyaktyā",
    "GK16jgrasg1u:1350": "rater anubhayaniṣṭhatety ābhāsatāhetur vācyaḥ/",
    "GK16jgrasg1u:1351_0": "asyāś ca cirāya tasminn āsaktāyā antaḥpure parapuruṣāgamanasyātyantam asaṃbhāvanayā ka eṣa māṃ bodhayatīty ādāv ucita eva",
    "GK16jgrasg1u:1351_1": "trāsaḥ / anantaraṃ ca paricayābhivyaktyā so 'yaṃ matpriyo madarthaṃ prāṇān api tṛṇīkṛtyāgata iti",
    "GK16jgrasg1u:1352": "jñānād utpannaṃ harṣam abhivyañjayat smeravadanām iti viśeṣaṇaṃ ratiṃ tadīyām api vyanakti/ paraṃ tu prādhānyaṃ nāyakaniṣṭhāyā eva rateḥ,",
    "GK16jgrasg1u:1353": "sakalavākyārthatvāt/",
    "GK16jgrasg1u:1354": "yathā vā--",
    "GK16jgrasg1u:1355": "“bhavanaṃ karuṇāvatī viśantī gamanājñālavalābhalālaseṣu/",
    "GK16jgrasg1u:1356": "taruṇeṣu vilocanābjamālām atha bālā pathi pātayāṃbabhūva//",
    "GK16jgrasg1u:1357_0": "atra kutaś cid āgacchantyāḥ pathi tadīyarūpayauvanagṛhītamānasair yuvabhir anugamyamānāyāḥ kasyāś cid bhavanapraveśasamaye",
    "GK16jgrasg1u:1357_1": "nijasevāsārthakyavijñānāya gamanājñāpanarūpalābhalālaseṣu teṣu paramapariśramasmaraṇasaṃjātakaruṇāyā gamanājñādānanivedakasya",
    "GK16jgrasg1u:1357_2": "vilocanāmbujamālāparikṣepasyānubhāvasya varṇanād abhivyajyamānā ratir bahuvacanena bahuviṣayā gamyata iti bhavaty ayam api",
    "GK16jgrasg1u:1358": "rasābhāsaḥ/",
    "GK16jgrasg1u:1359": "yathā vā--",
    "GK16jgrasg1u:1360": "“bhujapañjare gṛhītā navapariṇītā vareṇa vadhūḥ/",
    "GK16jgrasg1u:1361": "tatkālajālapatitā bālakuraṅgīva vepate nitarām//”",
    "GK16jgrasg1u:1362": "atra rater navavadhvā manāg apy asparśād anubhayaniṣṭhatvenābhāsatvam/",
    "GK16jgrasg1u:1363": "yathā coktam--",
    "GK16jgrasg1u:1364": "“upanāyakasaṃsthāyāṃ munigurupatnīgatāyāṃ ca/",
    "GK16jgrasg1u:1365": "bahunāyakaviṣayāyāṃ ratau tathānubhayaniṣṭhāyām//” iti/",
    "GK16jgrasg1u:1366": "atra muniguruśabdayor upalakṣaṇaparatayā rājāder api grahaṇam/",
    "GK16jgrasg1u:1367": "athātra kiṃ vyaṅgyam--",
    "GK16jgrasg1u:1368": "“vyānamrāś calitāś caiva sphāritāḥ paramākulāḥ/",
    "GK16jgrasg1u:1369": "pāṇḍuputreṣu pāñcālyāḥ patanti prathamā dṛśaḥ//”",
    "GK16jgrasg1u:1370": "atra vyānamratayā dharmātmatāprayojyaṃ yudhiṣṭhire sabhaktitvam,",
    "GK16jgrasg1u:1371_0": "calitatayā sthūlākāratāprayojyaṃ bhīmasene satrāsatvam, sphāritatayā alaukikaśauryaśravaṇaprayojyam arjune saharṣatvam, paramākulatayā",
    "GK16jgrasg1u:1371_1": "paramasaundaryaprayojyaṃ nakulasahadevayor autsukyaṃ ca vyañjayantībhir",
    "GK16jgrasg1u:1372": "dṛgbhiḥ pāñcālyā bahuviṣayāyā rater abhivyañjanād rasābhāsa eveti navyāḥ/",
    "GK16jgrasg1u:1373": "prāñcas tv apariṇetṛbahunāyakaviṣayatve rater ābhāsatety āhuḥ/ tatra śṛṅgārarasa iva śṛṅgārābhāso 'pi dvividhaḥ/ saṃyogavipralambhabhedāt/",
    "GK16jgrasg1u:1374": "saṃyogābhāsas tv anupadam evodāhṛtaḥ/",
    "GK16jgrasg1u:1375": "vipralambhābhāso yathā--",
    "GK16jgrasg1u:1376": "“vyatyastaṃ lapati kṣaṇaṃ kṣaṇam atho maunaṃ samālambate",
    "GK16jgrasg1u:1377": "sarvasmin vidadhāti kiṃ ca viṣaye dṛṣṭi nirālambanām/",
    "GK16jgrasg1u:1378": "śvāsaṃ dīrgham urīkaroti na manāg aṅgeṣu dhatte dhṛtiṃ vaidehīkamanīyatākavalito hā hanta",
    "GK16jgrasg1u:1379": "atra sītālambaneyaṃ laṅkeśagatā vipralambharatir anubhayaniṣṭhatayā jagadgurupatnīviṣayakatayā cābhāsatāṃ gatā, vyatyastaṃ lapatīty ādibhir",
    "GK16jgrasg1u:1380_0": "uktibhir vyajyamānair unmādaśramamohacintāvyādhibhis tathaivābhāsatāṃ gataiḥ prādhānyena paripoṣyamāṇā dhvanivyapadeśahetuḥ /",
    "GK16jgrasg1u:1380_1": "evaṃ kalahaśīlakuputrādyālambanatayā vītarāgādiniṣṭhatayā ca varṇyamānaḥ śokaḥ,",
    "GK16jgrasg1u:1381": "brahmavidyānadhikāricāṇḍālādigatatvena ca nirvedaḥ,",
    "GK16jgrasg1u:1382": "kadaryakātarādigatatvena pitrādyālambanatvena vā krodhotsāhau,",
    "GK16jgrasg1u:1383": "aindrajālikādyālambanatvena ca vismayaḥ, gurvādyālambanatayā ca hāsaḥ,",
    "GK16jgrasg1u:1384": "mahāvīragatatvena bhayam, yajñīyapaśuvasāsṛṅmāṃsādyālambanatayā varṇyamānā jugupsā ca rasābhāsāḥ/ vistṛtibhayāc cāmī nehodāhṛtāḥ sudhībhir unneyāḥ/",
    "GK16jgrasg1u:1385": "evam evānucitaviṣayā bhāvābhāsāḥ/",
    "GK16jgrasg1u:1386": "yathā--",
    "GK16jgrasg1u:1387": "sarve 'pi vismṛtipathaṃ viṣayāḥ prayātā",
    "GK16jgrasg1u:1388": "vidyāpi khedakalitā vimukhībabhūva/",
    "GK16jgrasg1u:1389": "sā kevalaṃ hariṇaśāvakalocanā me naivāpayāti hṛdayād adhidevateva//",
    "GK16jgrasg1u:1390_0": "gurukule vidyābhyāsasamaye tadīyakanyālāvaṇyagṛhītamānasasyānyasya vā kasya cid apratiṣiddhagamanāṃ smarato deśāntaraṃ gatasyeyam",
    "GK16jgrasg1u:1390_1": "uktiḥ / atra ca svātmatyāgātyāgābhyāṃ srakcandanādiṣu viṣayeṣu, cirasevitāyāṃ vidyāyāṃ ca",
    "GK16jgrasg1u:1391_0": "kṛtaghnatvam, asyāṃ ca lokottaratvam abhivyajyamānaṃ vyatirekavapuḥsmṛtim eva puṣṇātīti saiva pradhānam / evaṃ ca tyāgābhāvagataṃ",
    "GK16jgrasg1u:1391_1": "sārvadikatvaṃ vyañjayanty adhidevatopamāpi / eṣā cānucitaviṣayakatvād anubhayaniṣṭhatvāc",
    "GK16jgrasg1u:1392": "ca bhāvābhāsaḥ/ yadi punar iyaṃ tatpariṇetur evoktis tadā bhāvadhvanir",
    "GK16jgrasg1u:1393": "eva//",
    "GK16jgrasg1u:1394": "atha bhāvaśāntiḥ--",
    "GK16jgrasg1u:1395": "bhāvasya prāguktasvarūpasya śāntir nāśaḥ//",
    "GK16jgrasg1u:1396": "sa cotpattyavacchinna eva grāhyaḥ, tasyaiva sahṛdayacamatkāritvāt/",
    "GK16jgrasg1u:1397": "udāharaṇam--",
    "GK16jgrasg1u:1398": "“muñcasi nādyāpi ruṣaṃ bhāmini mudirālirudiyāya/",
    "GK16jgrasg1u:1399": "iti tanvyāḥ pativacanair apāyi nayanābjakoṇaśoṇaruciḥ//”",
    "GK16jgrasg1u:1400": "iha tādṛśapriyavacanaśravaṇaṃ vibhāvaḥ/ nayanakoṇagataśoṇarucer nāśaḥ,",
    "GK16jgrasg1u:1401": "tadabhivyaktaḥ prasādo vānubhāvaḥ/ utpattikālāvacchinno roṣanāśo vyaṅgyaḥ/",
    "GK16jgrasg1u:1402": "tathā--",
    "GK16jgrasg1u:1403": "bhāvodayo bhāvasyotpattiḥ//",
    "GK16jgrasg1u:1404": "udāharaṇam--",
    "GK16jgrasg1u:1405": "“vīkṣya vakṣasi vipakṣakāminīhāralakṣma dayitasya bhāminī/",
    "GK16jgrasg1u:1406": "aṃsadeśavalayīkṛtāṃ kṣaṇād ācakarṣa nijabāhuvallarīm//”",
    "GK16jgrasg1u:1407": "atrāpi dayitavakṣogatavipakṣakāminīhāralakṣmadarśanaṃ vibhāvaḥ/",
    "GK16jgrasg1u:1408": "priyāṃsadeśavalayīkṛtanijabāhulatākarṣaṇam anubhāvaḥ/ roṣodayo vyaṅgyaḥ/",
    "GK16jgrasg1u:1409": "yady āpi bhāvaśāntau bhāvāntarodayasya, bhāvodaye vā pūrvaṃ bhāvaśānter āvaśyakatvān nānayor vivikto vyavahārasya viṣayaḥ, tathāpi dvayor ekatra",
    "GK16jgrasg1u:1410": "camatkāravirahāt, camatkārādhīnatvāc ca vyavahārasya, asti viṣayavibhāgaḥ/",
    "GK16jgrasg1u:1411": "evam--",
    "GK16jgrasg1u:1412": "bhāvasaṃdhir anyonyānabhibhūtayor anyonyābhibhavanayogyayoḥ",
    "GK16jgrasg1u:1413": "sāmānādhikaraṇyam//",
    "GK16jgrasg1u:1414": "udāharaṇam--",
    "GK16jgrasg1u:1415": "“yauvanodgamanitāntaśaṅkitāḥ śīlaśauryabalakāntilobhitāḥ/",
    "GK16jgrasg1u:1416": "saṃkucanti vikasanti rāghave jānakīnayananīrajaśriyaḥ//”",
    "GK16jgrasg1u:1417": "atra bhagavaddāśarathigatasya lokottarayauvanodgamasya, tādṛśasyaiva śīlaśauryādeś ca darśanaṃ vibhāvaḥ/ nayanagatasaṃkocavikāsāv anubhāvaḥ/",
    "GK16jgrasg1u:1418": "vrīḍautsukyayoḥ saṃdhir vyaṅgyaḥ/",
    "GK16jgrasg1u:1419": "tathā--",
    "GK16jgrasg1u:1420": "bhāvaśabalatvaṃ bhāvānāṃ bādhyabādhakabhāvam āpannānām udāsīnānāṃ vā vyāmiśraṇam//",
    "GK16jgrasg1u:1421": "ekacamatkṛtijanakajñānagocaratvam iti yāvat/",
    "GK16jgrasg1u:1422": "udāharaṇam--",
    "GK16jgrasg1u:1423": "“pāpaṃ hanta mayā hatena vihitaṃ kītāpi yady āpitā,",
    "GK16jgrasg1u:1424": "sā mām indumukhī vinā bata vane kiṃ jīvitaṃ dhāsyati/",
    "GK16jgrasg1u:1425": "ālokeya kathaṃ mukhāni kṛtināṃ kiṃ te vadiṣyanti māṃ rājyaṃ yātu rasātalaṃ punar idaṃ na prāṇituṃ",
    "GK16jgrasg1u:1426": "atra matyasūyāviṣādasmṛtivitarkavrīḍāśaṅkānirvedānāṃ prāguktasvasvavibhāvajanmanāṃ śabalatā/ yat tu kāvyaprakāśaṭīkākāraiḥ",
    "GK16jgrasg1u:1427": "“uttarottareṇa bhāvena pūrvapūrvabhāvopamardaḥ śabalatā” ity abhyadhītaya,",
    "GK16jgrasg1u:1428_0": "tan na / “paśyet kaścic cala capala re kā tvarāhaṃ kumārī hastālambaṃ vitara hahahā vyutkramaḥ kvāsi yāsi” ity atra śaṅkāsūyādhṛtismṛtiśramadainyamatyautsukyānām",
    "GK16jgrasg1u:1428_1": "upamardaleśaśūnyatve 'pi",
    "GK16jgrasg1u:1429": "śabalatāyā rājastutiguṇatvena pañcamollāse mūlakṛtaiva nirūpaṇāt/",
    "GK16jgrasg1u:1430": "svottaraviśeṣaguṇena jāyamānas tu nāśo na vyaṅgyaḥ/ na",
    "GK16jgrasg1u:1431": "vopamardapadavācyaḥ, nāpi camatkārī tasmāt/",
    "GK16jgrasg1u:1432": "“nārikelajalakṣīrasitākadalamiśraṇe/",
    "GK16jgrasg1u:1433": "vilakṣaṇo tathāsvādo bhāvānāṃ saṃhatau tathā//”",
    "GK16jgrasg1u:1434_0": "atredaṃ bodhyam-- ya ete bhāvaśāntyudayasaṃdhiśabalatādhvanaya udāhṛtās te 'pi bhāvadhvanaya eva / vidyamānatayā carvyamāṇeṣv",
    "GK16jgrasg1u:1434_1": "ivotpattyavacchinnatvavinaśyadavasthatvasaṃdhīyamānatvaparasparasamānādhikaraṇatvaiḥ prakāraiś carvyamāṇeṣu bhāveṣv eva prādhānyasyaucityāt,",
    "GK16jgrasg1u:1434_2": "camatkṛtes tatraiva viśrānteḥ / yady apy utpattivināśasaṃdhiśabalatānāṃ",
    "GK16jgrasg1u:1435_0": "tatsaṃbandhināṃ bhāvānāṃ ca samānāyāṃ carvaṇāviṣayatāyāṃ na prādhānyaṃ vinigantuṃ śakyate, tathāpi sthitau bhāveṣu pradhānatāyāḥ",
    "GK16jgrasg1u:1435_1": "kḷptatvāt, bhāvaśāntyādiṣv api teṣv eva śāntipratiyogitvādibhir vyajyamāneṣu tasyāḥ kalpayitum aucityāt / kiṃ ca yadi bhāvaśāntyādau",
    "GK16jgrasg1u:1435_2": "bhāvo na pradhānam, kiṃ tu tadupasarjanakaśāntyādir",
    "GK16jgrasg1u:1436": "evety abhyupeyate tadā vyajyamānabhāveṣv abhihitatatpraśamādiṣu kāvyeṣu bhāvapraśamādidhvanitvaṃ na syāt/",
    "GK16jgrasg1u:1437": "tathā hi--",
    "GK16jgrasg1u:1438": "“uṣasi pratipakṣanāyikāsadanād antikam añcati priye/",
    "GK16jgrasg1u:1439": "sudṛśo nayanābjakoṇayor udiyāya tvarayāruṇadyutiḥ//”",
    "GK16jgrasg1u:1440": "atrotpūrvakeṇaitinā bhāvodayasya vācyatayaiva pratyāyanāt/ (nanu)udayasya",
    "GK16jgrasg1u:1441_0": "vācyatve 'pi bhāvasyāvācyatvād dhanitvaṃ sustham iti cet, pradhānasya vyapadeśānaupayikatve 'pradhānakṛtavyapadeśānupapatteḥ /",
    "GK16jgrasg1u:1441_1": "asmanmate tūtpatter vācyatve 'py utpattyavacchinnasyāmarṣasya pradhānasyāvācyatvād yukta eva bhāvodayadhvanivyapadeśaḥ /",
    "GK16jgrasg1u:1441_2": "evaṃ vyajyamānabhāvapratiyogikasya praśamasya vācyatve bhāvaśāntidhvanitvaṃ na syāt / yathā--",
    "GK16jgrasg1u:1442": "“kṣamāpaṇaikapadayoḥ padayoḥ patati priye/",
    "GK16jgrasg1u:1443": "śemuḥ sarojanayanānayanāruṇakāntayaḥ//”",
    "GK16jgrasg1u:1444": "nanu śabdavācyānāṃ praśamādīnām aruṇakāntyaivānvayāt aruṇakāntipraśamāder eva vācyatvaṃ paryavasitam, na tu tādṛśapraśamādivyaṅgyasya",
    "GK16jgrasg1u:1445": "roṣapraśamādeḥ, vyaṅgyavyañjakabhedasyāvaśyakatvāt/ na cāruṇyavyaṅgyaroṣasyaiva vācyībhūtapraśamādyanvaya iti vācyam/",
    "GK16jgrasg1u:1446": "vācyavyaṅgyapratītyor ānupūrvyeṇa siddhatayā vācyānvayabodhavelāyāṃ vācyaiḥ saha vyaṅgyānvayānupapatteḥ/ anyathā “sudṛśo nayanābjakoṇayoḥ” ity asyānvayo na syāt/ maivam/ evam api--",
    "GK16jgrasg1u:1447": "“nirvāsayantīṃ dhṛtim aṅganānāṃ śobhāṃ harer eṇadṛśo dhayantyāḥ/",
    "GK16jgrasg1u:1448": "cirāparādhasmṛtimāṃsalo 'pi roṣaḥ kṣaṇaprāghuṇiko babhūva//”",
    "GK16jgrasg1u:1449": "ityādāv api bhāvapraśamadhvanitvāpatteḥ, bhāvasya vācyatve 'pi pradhānasya tatpraśamasya vyaṅgyatvāt/ ubhayor apy avācyatvam apekṣitam iti cet,",
    "GK16jgrasg1u:1450": "prāguktapadyadvaye śamatvodayatvābhyāṃ śamodayayor vācyatvād",
    "GK16jgrasg1u:1451_0": "anudāharaṇatvāpatteḥ / iṣṭāpattis tu sahṛdayānām anucitaiva / tasmād bhāvapraśamādiṣv api prādhānyena bhāvānām eva camatkāritvam,",
    "GK16jgrasg1u:1451_1": "praśamādes tūpasarjanatvam ato na tasya vācyatādoṣaḥ / idaṃ punar bhāvadhvanibhyo",
    "GK16jgrasg1u:1452": "bhāvaśāntyādidhvanīnāṃ camatkāravailakṣaṇye nidānam-- yad ekatra carvaṇāyāṃ bhāveṣu sthityavacchinnāmarṣāditvam, amarṣāditvam eva vā",
    "GK16jgrasg1u:1453": "prakāraḥ/ anyatra tu praśamāvasthatvādir apīti/ rasasya tu sthāyimūlakatvāt praśamāder asaṃbhavaḥ, saṃbhave vā na camatkāraḥ, iti na sa vicāryate/",
    "GK16jgrasg1u:1454": "so 'yaṃ nigaditaḥ sarvo 'pi ratyādilakṣaṇo vyaṅgyaprapañcaḥ sphuṭe",
    "GK16jgrasg1u:1455_0": "prakaraṇe jhagiti pratiteṣu vibhāvānubhāvavyabhicāriṣu sahṛdayatamena pramātrā sūkṣmeṇaiva samayeta pratīyata iti hetuhetumatoḥ",
    "GK16jgrasg1u:1455_1": "paurvāparyakramasyālakṣaṇād alakṣyakramo vyapadiśyate / yatra tu vicāravedyaṃ prakaraṇam, unneyā vā vibhāvādayas tatra sāmagrīvilambādhīnaṃ",
    "GK16jgrasg1u:1455_2": "camatkṛter māntharyam iti saṃlakṣyakramo 'py eṣa bhavati / yathā--",
    "GK16jgrasg1u:1456": "“talpagatāpi ca sutanuḥ” iti prāg udāhṛte padye “saṃprati” ity etadarthāvagatir vilambena/ na khalu dharmigrāhakamānasiddhaṃ",
    "GK16jgrasg1u:1457": "ratyādidhvaner alakṣyakramavyaṅgyatvam/ ata eva lakṣyakramaprasaṅge--",
    "GK16jgrasg1u:1458": "“evaṃvādini devarṣau pārśve pitur adhomukhī/",
    "GK16jgrasg1u:1459": "līlākamalapatrāṇi gaṇayāmāsa pārvatī/”",
    "GK16jgrasg1u:1460": "ity atra kumārīsvābhāvyād apy adhomukhatvaviśiṣṭasya līlākamalapattragaṇanasyopapattyā manāgvilambena nāradakṛtavivāhādiprasaṅgavijñānottaraṃ vrīḍāyāś camatkaraṇāl lakṣyakramo",
    "GK16jgrasg1u:1461": "'yaṃ dhvaniḥ” iti prāhur ānandavardhanācāryāḥ/ rasabhāvādir artho dhvanyamāna eva, na vācyaḥ/ tathāpi na sarvo 'lakṣyakramasya viṣayaḥ” iti",
    "GK16jgrasg1u:1462": "cābhinavaguptapādācāryāḥ/ syād etat, yady ayaṃ rasādiḥ saṃlakṣyakramasya viṣayaḥ syāt/ anuraṇanabhedagaṇanaprastāve",
    "GK16jgrasg1u:1463": "dvādaśabhedāḥ” ity abhinavaguptoktiḥ, “tenāyaṃ dvādaśātmakaḥ” iti mammaṭoktiś ca na saṃgaccheta, vastvalaṃkārātmanā dvividhena vācyena",
    "GK16jgrasg1u:1464": "svataḥsaṃbhavitvakaviprauḍhokti-niṣpannatvakavinibaddhavaktṛprauḍhoktiniṣpannatvais",
    "GK16jgrasg1u:1465": "tribhir upādhibhis traividhyam āpannena ṣaḍātmanā vastvalaṃkārayor iva rasāder apy abhivyañjanād",
    "GK16jgrasg1u:1466": "atrocyate-- prakaṭair vibhāvānubhāvavyabhicāribhir alakṣyakramatayaiva",
    "GK16jgrasg1u:1467": "vyajyamāno ratyādiḥ sthāyibhāvo rasībhavati, na saṃlakṣyakramatayā/",
    "GK16jgrasg1u:1468": "rasībhāvo hi nāma jhagiti jāyamānālaukikacamatkāraviṣayasthāyitvam/",
    "GK16jgrasg1u:1469_0": "saṃlakṣyakramatayā vyajyamānasya ratyādes tu vastumātrataiva, na rasāditvam iti teṣām āśayasya varṇanena na taduktīnāṃ virodhaḥ /",
    "GK16jgrasg1u:1469_1": "upapattis tv arthe 'smin vicāraṇīyā / rasabhāvādir artha ity atra rasādiśabdo ratyādiparaḥ /",
    "GK16jgrasg1u:1470_0": "taditthaṃ nirūpitasyāsya rasādidhvaniprapañcasya padavarṇaracanāvākyaprabandhaiḥ padaikadeśair avarṇātmakai rāgādibhiś cābhivyaktim",
    "GK16jgrasg1u:1470_1": "āmananti / tatra vākyagatānāṃ padānāṃ sarveṣām api svārthopasthitidvārā vākyārthajñānopāyatve samāne 'pi kurvadrūpatayā camatkārāyogavyavacchinnatvena",
    "GK16jgrasg1u:1470_2": "kasyacid eva dhvanivyapadeśahetutvam / yathā",
    "GK16jgrasg1u:1471_0": "“mandam ākṣipati” ity atra mandam ity asya / racanāvarṇānāṃ tu padavākyāntargatatvena vyañjakatāvacchedakakoṭipraviṣṭatvam",
    "GK16jgrasg1u:1471_1": "eva na tu vyañjakatvam iti yady api suvacam, tathāpi padavākyaviśiṣṭaracanātvena,",
    "GK16jgrasg1u:1472": "racanāviśiṣṭapadavākyatvena vā vyañjakatvam iti vinigamanāviraheṇa ghaṭādau daṇḍacakrādeḥ kāraṇatvasyeva pratyekam eva vyañjakatāyāḥ siddhir iti prāñcaḥ/",
    "GK16jgrasg1u:1473": "varṇaracanāviśeṣāṇāṃ mādhuryādiguṇābhivyañjakatvam eva na",
    "GK16jgrasg1u:1474_0": "rasābhivyañjakatvam, gauravān mānābhāvāc ca / na hi guṇyabhivyañjanaṃ vinā guṇābhivyañjakatvaṃ nāstīty asti niyamaḥ, indriyatraye",
    "GK16jgrasg1u:1474_1": "vyabhicārāt / itthaṃ ca svasvavyañjakopanītānāṃ guṇināṃ guṇānām udāsīnānāṃ ca yathā parasparopaśleṣeṇaudāsīnyena vā tattatpramitigocaratā",
    "GK16jgrasg1u:1474_2": "tathā rasānāṃ tadguṇānāṃ cābhivyāktiviṣayateti tu navyāḥ / udāharaṇaṃ tu “tāṃ tamāla”",
    "GK16jgrasg1u:1475": "ityādi prāg uktam eva vākyasya vyañjakatāyām api “āvirbhūtā yad avadhi”",
    "GK16jgrasg1u:1476": "ityādi ca/ prabandhasya tu yogavāsiṣṭharāmāyaṇe śāntakaruṇayoḥ,",
    "GK16jgrasg1u:1477": "ratnāvalyādīni ca śṛṅgārasya vyañjakatvān nidarśanāni prasiddhāni/",
    "GK16jgrasg1u:1478_0": "mannirmitāś ca pañja laharyo bhāvasya / padaikadeśasya ca “nikhilam idaṃ jagad aṇḍakaṃ vahāmi” iti karūpataddhito vīrarasasya",
    "GK16jgrasg1u:1478_1": "prāg evodāhṛtaḥ / evaṃ rāgādibhir api vyaṅgyatve sahṛdayahṛdayam eva pramāṇam / evam eṣāṃ rasādīnāṃ prādhānyena nirūpitāny",
    "GK16jgrasg1u:1478_2": "udāharaṇāni / guṇībhāve tu vakṣyante,",
    "GK16jgrasg1u:1479": "nāmāni ca/ tatra prādhānya evaiṣāṃ rasāditvam, anyathā tu ratyāditvam eva/",
    "GK16jgrasg1u:1480": "nāmani rasapadaṃ tu ratyādiparam ity eke/ asty eva rasāditvaṃ, kiṃ tu na",
    "GK16jgrasg1u:1481": "dhvanivyapadeśahetutvam ity apare//"
}