{
  "GK16jgrasg1u:0": "Jagannātha Paṇḍitarāja: Rasagaṅgādhara, Ānana 1:",
  "GK16jgrasg1u:1": "smṛtāpi taruṇātapaṃ karuṇayā harantī nṛṇām",
  "GK16jgrasg1u:2": "abhaṅguratanutviṣāṃ valayitā śatair vidyutām/",
  "GK16jgrasg1u:3": "kalindagirinandinītaṭasuradrumālambinī",
  "GK16jgrasg1u:4": "madīyamaticumbinī bhavatu kāpi kādambinī//",
  "GK16jgrasg1u:5": "śrīmajjñāneṃdrabhikṣor adhigatasakalabrahmavidyāprapañcaḥ",
  "GK16jgrasg1u:6": "kāṇādīrākṣapādīr api gahanagiro yo mahendrādavedīt/",
  "GK16jgrasg1u:7": "devādevādhyagīṣṭa smaraharanagare śāsanaṃ jaiminīyaṃ",
  "GK16jgrasg1u:8": "śeṣāṅkaprāptaśeṣāmalabhaṇitir abhūt sarvavidyādharo yaḥ//",
  "GK16jgrasg1u:9": "pāṣāṇād api pīyūṣaṃ syandate yasya līlayā/",
  "GK16jgrasg1u:10": "taṃ vande perubhaṭṭākhyaṃ lakṣmīkāntaṃ",
  "GK16jgrasg1u:11": "mahāgurum//",
  "GK16jgrasg1u:12": "nimagnena kleśair mananajaladher antarudaraṃ",
  "GK16jgrasg1u:13": "mayonnīto loke lalitarasagaṅgādharamaṇiḥ/",
  "GK16jgrasg1u:14": "harann antardhvāntaṃ hṛdayam adhirūḍho guṇavatām",
  "GK16jgrasg1u:15": "alaṃkārān sarvān api galitagarvān racayatu//",
  "GK16jgrasg1u:16": "pariṣkurvantv arthān sahṛdayadhurīṇāḥ katipaye",
  "GK16jgrasg1u:17": "tathāpi kleśo me katham api gatārtho na bhavitā/",
  "GK16jgrasg1u:18": "timīndrāḥ saṃkṣobhaṃ vidadhatu payodheḥ punar ime",
  "GK16jgrasg1u:19": "kim etenāyāso bhavati viphalo mandaragireḥ//",
  "GK16jgrasg1u:20": "nirmāya nūtanam udāharaṇānurūpaṃ",
  "GK16jgrasg1u:21": "kāvyaṃ mayātra nihitaṃ na parasya kiṃcit/",
  "GK16jgrasg1u:22": "kiṃ sevyate sumanasāṃ manasāpi gandhaḥ",
  "GK16jgrasg1u:23": "kastūrikājananaśaktibhṛtā mṛgeṇā//",
  "GK16jgrasg1u:24": "mananataritīrṇavidyārṇavo jagannāthapaṇḍitanarendraḥ",
  "GK16jgrasg1u:25": "rasagaṅgādharanāmnīṃ karoti kutukena kāvyamīmāṃsām",
  "GK16jgrasg1u:26": "rasāgaṅgādharanāmā saṃdarbho 'yaṃ ciraṃ jayatu/",
  "GK16jgrasg1u:27": "kiṃ ca kulāni kavīnāṃ nisargasamyañci rañjayatu//",
  "GK16jgrasg1u:28_0": "tatra kīrtiparamāhlādagururājadevatāprasādādyanekaprayojanakasya kāvyasya vyutpatteḥ",
  "GK16jgrasg1u:28_1": "kavisahṛdayayor āvaśyakatayā guṇālaṃkārādibhir nirūpaṇīye tasmin viśeṣyatāvacchedakaṃ",
  "GK16jgrasg1u:28_2": "taditarabhedabuddhau sādhanaṃ ca tallakṣaṇaṃ tāvan nirūpyate--",
  "GK16jgrasg1u:29": "ramaṇīyārthapratipādakaḥ śabdaḥ kāvyam//",
  "GK16jgrasg1u:30_0": "ramaṇīyatā ca lokottarāhlādajanakajñānagocaratā / lokottaratvaṃ cāhlādagataś camatkāratvāparaparyāyo",
  "GK16jgrasg1u:30_1": "'nubhavasākṣiko jātiviśeṣaḥ / kāraṇāṃ ca tadavacchinne bhāvanāviśeṣaḥ punaḥpunar",
  "GK16jgrasg1u:30_2": "anusaṃdhānātmā / “putras te jātaḥ,",
  "GK16jgrasg1u:31": "” “dhanaṃ te dāsyāmi” iti vākyārthadhījanyasyāhlādasya na lokottaratvam/ ato na tasmin vākye kāvyatvaprasaktiḥ/ itthaṃ ca camatkārajanakabhāvanāviṣayārthapratipādakaśabdatvam,",
  "GK16jgrasg1u:32": "yatpratipāditārthaviṣayakabhāvanātvaṃ camatkārajanakatāvacchedakaṃ tattvam,",
  "GK16jgrasg1u:33": "svaviśiṣṭajanakatāvacchedakārthapratipādakatāsaṃsargeṇā camatkāratvavattvam eva vā kāvyatvam iti phalitam/ yat tu prāñcaḥ “adoṣau saguṇau sālaṃkārau śabdārthau kāvyam” ity āhuḥ,",
  "GK16jgrasg1u:34": "tatra vicāryate-- śabdārthayugalaṃ na kāvyaśabdavācyam,",
  "GK16jgrasg1u:35": "mānābhāvāt/ kāvyam uccaiḥ paṭhyate,",
  "GK16jgrasg1u:36": "kāvyād artho 'vagamyate,",
  "GK16jgrasg1u:37": "kavyaṃ śrutam artho na jñātaḥ,",
  "GK16jgrasg1u:38": "ityādiviśvajanīnavyavahārataḥ pratyuta śabdaviśeṣasyaiva kāvyapadārthatvapratipatteś ca/ vyavahāraḥ śabdamātre lakṣaṇayopapādanīya iti cet,",
  "GK16jgrasg1u:39": "syād apy evam,",
  "GK16jgrasg1u:40_0": "yadi kāvyapadārthatayā parābhimate śabdārthayugale kāvyaśabdaśakteḥ pramāpakaṃ dṛḍhataraṃ",
  "GK16jgrasg1u:40_1": "kim api pramāṇāṃ syāt / tad eva tu na paśyāmaḥ / vimatavākyaṃ tv aśraddheyam eva /",
  "GK16jgrasg1u:40_2": "itthaṃ cāsati kāvyaśabdasya śabdārthayugalaśaktigrāhake pramāṇe,",
  "GK16jgrasg1u:41_0": "prāg uktād vyavahārataḥ śabdaviśeṣe siddhyantīṃ śaktiṃ ko nāma nivārayitum īṣṭe /",
  "GK16jgrasg1u:41_1": "etena vinigamanābhāvād ubhayatra śaktir iti pratyuktam / tadevaṃ śabdaviśeṣasyaiva",
  "GK16jgrasg1u:41_2": "kāvyapadārthatve siddhe tasyaiva lakṣaṇaṃ vaktuṃ yuktam,",
  "GK16jgrasg1u:42_0": "na tu svakalpitasya kāvyapadārthasya / eṣaiva ca vedapurāṇādilakṣaṇeṣv api gatiḥ /",
  "GK16jgrasg1u:42_1": "anyathā tatrāpīyaṃ duravasthā syāt / yat tv āsvādodbodhakatvam eva kāvyatvaprayojakaṃ",
  "GK16jgrasg1u:42_2": "tacca śabde cārthe cāviśiṣṭam ity āhuḥ,",
  "GK16jgrasg1u:43_0": "tan na / rāgasyāpi rasavyañjakatāyā dhvanikārādisakalālaṃkārikasaṃmatatvena prakṛte",
  "GK16jgrasg1u:43_1": "lakṣaṇīyatvāpatteḥ / kiṃ bahunā nāṭyāṅgānāṃ sarveṣām api prāyaśas tathātvena tatvāpāttir",
  "GK16jgrasg1u:43_2": "durvāraiva / etena rasodbodhasamarthasyaivātra lakṣyatvam ity api parāstam / api",
  "GK16jgrasg1u:43_3": "ca kāvyapadapravṛttinimittaṃ śabdārthayor",
  "GK16jgrasg1u:44": "vyāsaktam,",
  "GK16jgrasg1u:45_0": "pratyekaparyāptaṃ vā / nādyaḥ / eko na dvāv iti vyavahārasyeva ślokavākyaṃ na kāvyam",
  "GK16jgrasg1u:45_1": "iti vyavahārasyāpatteḥ / na dvitīyaḥ / ekasmin padye kāvyadvayavyavahārāpatteḥ /",
  "GK16jgrasg1u:45_2": "tasmād vedaśāstrapurāṇalakṣaṇasyeva kāvyalakṣaṇasyāpi śabdaniṣṭhataivocitā /",
  "GK16jgrasg1u:46_0": "lakṣaṇe guṇālaṅkārādiniveśo 'pi na yuktaḥ / “uditaṃ maṇḍalaṃ vidhoḥ” iti kāvye dūtyabhisārikāvirahiṇyādisamudīrite",
  "GK16jgrasg1u:46_1": "'bhisaraṇavidhiniṣedhajīvanābhāvādipareḥ “gato 'stam arkaḥ” ityādau cāvyāptyāpatteḥ /",
  "GK16jgrasg1u:46_2": "na cedam akāvyam iti śakyaṃ vaditum / kāvyatayā parābhimatasyāpi yathā vaktuṃ śakyatvāt /",
  "GK16jgrasg1u:46_3": "kāvyajīvitaṃ camatkāritvaṃ cāviśiṣṭam eva / guṇatvālaṅkāratvāder ananugamāc ca /",
  "GK16jgrasg1u:46_4": "duṣṭa kāvyam iti vyavahārasya bādhakaṃ vinā lākṣaṇikatvāyogāc ca / na ca saṃyogābhāvavān",
  "GK16jgrasg1u:46_5": "vṛkṣaḥ saṃyogītivad aṃśabhedena / doṣarahitaṃ duṣṭam iti vyavahāre bādhakaṃ nāstīti",
  "GK16jgrasg1u:46_6": "vācyam / “mūle mahīrūho vihaṃgamasaṃyogī,",
  "GK16jgrasg1u:47_0": "na śākhāyām” iti pratīter ivedaṃ padyaṃ pūrvārdhe kāvyam uttarārdhe tu na kāvyam",
  "GK16jgrasg1u:47_1": "iti svarasavāhino viśvajanīnānubhavasya virahād avyāpyavṛttitāyā api tasyāyogāt /",
  "GK16jgrasg1u:47_2": "śauryādivadātmadharmāṇāṃ guṇānām,",
  "GK16jgrasg1u:48": "hārādivad upaskārakāṇām alaṃkārāṇāṃ ca śarīraghaṭakatvānupapatteś ca/ yat tu “rasavad eva kāvyam” iti sāhityadarpaṇe nirṇītam,",
  "GK16jgrasg1u:49": "tan na/ vastvalaṃkārapradhānānāṃ kāvyānām akāvyatvāpatteḥ/ na ceṣṭāpattiḥ,",
  "GK16jgrasg1u:50_0": "mahākavisaṃpradāyasyākulībhāvaprasaṅgāt / tathā ca jalapravāhaveganipatanotpatanabhramaṇāni",
  "GK16jgrasg1u:50_1": "kavibhir varṇitāni kapibālādivilasitāni ca / na ca tatrāpi yathākathaṃcit paramparayā",
  "GK16jgrasg1u:50_2": "rasasparśo 'sty eveti vācyam / īdṛśarasasparśasya “gauś calati“,",
  "GK16jgrasg1u:51_0": "“mṛgo dhāvati” ityādāv atiprasaktatvenāprayojakatvāt / arthamātrasya vibhāvānubhāvavyabhicāryanyatamatvād",
  "GK16jgrasg1u:51_1": "iti dik / tasya ca kāraṇaṃ kavigatā kevalā pratibhā / sā ca kāvyaghaṭanānukūlaśabdārthopasthitiḥ /",
  "GK16jgrasg1u:51_2": "tadgataṃ ca pratibhātvaṃ kāvyakāraṇatāvacchedakatayā siddho jātiviśeṣa upādhirūpaṃ",
  "GK16jgrasg1u:52_0": "vākhaṇḍam / tasyāś ca hetuḥ kvacid devatāmahāpuruṣaprasādādijanyam adṛṣṭam / kvacic",
  "GK16jgrasg1u:52_1": "ca vilakṣaṇavyutpattikāvyakaraṇābhyāsau / na tu trayam eva / bālādes tau vināpi kevalān",
  "GK16jgrasg1u:52_2": "mahāpuruṣaprasādād api pratibhotpatteḥ / na tatra tayor janmāntarīyayoḥ kalpanaṃ",
  "GK16jgrasg1u:52_3": "vācyam / gauravān mānābhāvāt kāryasyānyathāpy upapatteś ca / loke hi balavatā pramāṇenāgamādinā",
  "GK16jgrasg1u:52_4": "sati kāraṇātānirṇāye paścād upasthitasya vyabhicārasya vāraṇāya janmāntarīyam anyathānupapattyā",
  "GK16jgrasg1u:52_5": "kāraṇaṃ dharmādharmādi kalpyate / anyathā tu vyabhicāropasthityā pūrvavṛttakāraṇatānirṇāye",
  "GK16jgrasg1u:52_6": "bhramatvapratipattir eva jāyate / nāpi kevalam adṛṣṭam eva kāraṇam ity api śakyaṃ",
  "GK16jgrasg1u:52_7": "vaditum / kiyantaṃcit kālaṃ kāvyaṃ kartum aśaknuvataḥ katham api saṃjātayor vyutpattyabhyāsayoḥ",
  "GK16jgrasg1u:52_8": "pratibhāyāḥ prādurbhāvasya darśanāt / tatrāpy adṛṣṭasyāṅgīkāre prāg api tābhyāṃ tasyāḥ",
  "GK16jgrasg1u:52_9": "prasakteḥ / na ca tatra pratibhāyāḥ pratibandhakam adṛṣṭāntaraṃ kalpyam iti vācyam /",
  "GK16jgrasg1u:52_10": "tādṛśāneka sthalagatādṛṣṭadvayakalpanāpekṣayā kḷptavyutpattyabhyāsayor eva pratibhāhetutvakalpane",
  "GK16jgrasg1u:52_11": "lāghavāt / ataḥ prāguktasaraṇir eva jyāyasī / tādṛśādṛṣṭasya tādṛśavyutpattyabhyāsayoś",
  "GK16jgrasg1u:52_12": "ca pratibhāgataṃ vailakṣaṇyaṃ kāryatāvacchedakam,",
  "GK16jgrasg1u:53": "ato na vyabhicāraḥ/ pratibhātvaṃ ca kavitāyāḥ kāraṇātāvacchedakaṃ,",
  "GK16jgrasg1u:54_0": "pratibhāgatavailakṣaṇyam eva vā vilakṣaṇakāvyaṃ pratīti nātrāpi saḥ / na ca sator",
  "GK16jgrasg1u:54_1": "api vyutpatyabhyāsayor yatra na pratibhotpattis tatrānvayavyabhicāra iti vācyam /",
  "GK16jgrasg1u:54_2": "tatra tayos tādṛśavailakṣaṇye mānābhāvena kāraṇatāvacchedakānavacchinnatvāt / pāpaviśeṣasya",
  "GK16jgrasg1u:54_3": "tatra pratibandhakatvakalpanād vā na doṣaḥ / pratibandhakābhāvasya ca kāraṇatā samuditaśaktyāditrayahetutāvādinaḥ",
  "GK16jgrasg1u:54_4": "śaktimātrahetutāvādinaś cāviśiṣṭā / prativādinā mantrādibhiḥ kṛte katipayadivasavyāpini",
  "GK16jgrasg1u:54_5": "vākstambhe vihitānekaprabandhasyāpi kaveḥ kāvyānudayasya darśanāt /",
  "GK16jgrasg1u:55": "taccottamottamottamamadhyamādhamabhedāc caturdhā/",
  "GK16jgrasg1u:56": "śabdārthau yatra guṇībhāvitātmānau kamapyartham abhivyaṅktas tad ādyam//",
  "GK16jgrasg1u:57_0": "kamapīti camatkṛtibhūmim / tenātigūḍhasphuṭavyaṅgyayor nirāsaḥ / aparāṅgavācyasiddhyaṅgavyaṅgyasyāpi",
  "GK16jgrasg1u:57_1": "camatkāritayā tadvāraṇāya guṇībhāvitātmānāv iti svāpekṣayā vyaṅgyaprādhānyābhiprāyakam /",
  "GK16jgrasg1u:58": "udāharaṇam--",
  "GK16jgrasg1u:59": "śayitā savidhe 'pyanīśvarā saphalīkartum aho manorathān/",
  "GK16jgrasg1u:60": "dayitā dayitānanāmbujaṃ daramīlannayanā nirīkṣayate//",
  "GK16jgrasg1u:61": "atrālambanasya nāyakasya,",
  "GK16jgrasg1u:62": "savidhaśayanākṣiptasya rahaḥsthānāder uddīpanasya ca vibhāvasya,",
  "GK16jgrasg1u:63": "tādṛśanirīkṣaṇāder anubhāvasya,",
  "GK16jgrasg1u:64": "trapautsukyādeś ca vyabhicāriṇaḥ,",
  "GK16jgrasg1u:65_0": "saṃyogād ratir abhivyajyate / ālambanādīnāṃ svarūpaṃ vakṣyate / na ca yady ayaṃ śayitaḥ",
  "GK16jgrasg1u:65_1": "syāt tadāsyānanāmbujaṃ cumbeyam iti nāyikecchāyā eva vyaṅgayatvam atreti vācyam /",
  "GK16jgrasg1u:65_2": "manorathān saphalīkartum asamarthetyanena manorathāḥ sarve 'syā hṛdi tiṣṭanti iti",
  "GK16jgrasg1u:65_3": "pratīteḥ svaśabdena manorathapadena sāmānyākāreṇa tādṛśecchāyā api nivedanāt / na",
  "GK16jgrasg1u:65_4": "ca manorathapadena manorathatvākāreṇā sāmānyecchāyā abhidhāne 'pi cumbeyam iti viṣayaviśeṣaviśiṣṭecchātvena",
  "GK16jgrasg1u:65_5": "vyaṅgyatve kiṃ bādhakam iti vācyam / camatkāro na syād ityasyaiva bādhakatvāt / na",
  "GK16jgrasg1u:65_6": "hi viśeṣākāreṇa vyaṅgyo 'pi sāmānyākāreṇābhihito 'rthaḥ sahṛdayānāṃ camatkṛtim utpādayitum",
  "GK16jgrasg1u:65_7": "īṣṭe / katham api vācyavṛttyanāliṅgitasyaiva vyaṅgyasya camatkāritvenālaṃkārikaiḥ",
  "GK16jgrasg1u:65_8": "svīkārāt / cumbanecchāyā ratyanubhāvatayaiva sundaratvena tadavyañjane cumbāmīti",
  "GK16jgrasg1u:65_9": "śabdabalāc cumbanecchāvad acamatkāritvāc ca / evaṃ trapāyā api na prādhānyena vyaṅgyatvam /",
  "GK16jgrasg1u:65_10": "anuvādyatāvacchedakatayā pratītāyāṃ tasyāṃ mukhyavākyārthatvāyogāt / na ca daramīlannayanātvaviśiṣṭanirīkṣaṇaṃ",
  "GK16jgrasg1u:65_11": "vidheyam iti nānuvādyatāvacchedakatvaṃ tasyā iti vācyam / evam api nayanagatadaramīlanasya",
  "GK16jgrasg1u:65_12": "tatkāryatve 'pi daramīlannayanātvaviśiṣṭanirīkṣaṇasya ratimātrakāryatvāt / trapāyā",
  "GK16jgrasg1u:65_13": "eva mukhyatvena vyaṅgyatve nirīkṣaṇokter anatiprayojanakatvāpatteḥ /",
  "GK16jgrasg1u:66": "vācyavṛttyā rater anubhāve nirīkṣaṇo trapāyā anubhāvasya daramīlanasyeva vyañjanayā tasyāṃ tasyā api guṇībhāvapratyayaucityāt/",
  "GK16jgrasg1u:67": "yathā vā--",
  "GK16jgrasg1u:68": "gurumadhyagatā mayā natāṅgī nihatā nīrajakorakeṇa mandam/",
  "GK16jgrasg1u:69": "darakuṇḍalatāṇḍavaṃ natabhrūlatikaṃ mām avalokya ghūrṇitāsīt//",
  "GK16jgrasg1u:70": "atra ghūrṇitāsīd ityanenāsamīkṣyakārin kimidam anucitaṃ kṛtavān asīty arthasamvalito 'marṣaś carvaṇāviśrāntidhāmatvāt prādhānyena vyajyate/ tatra śabdo 'rthaś ca guṇaḥ/",
  "GK16jgrasg1u:71": "yathā vā--",
  "GK16jgrasg1u:72": "“talpagatāpi ca sutanuḥ śvāsāsaṅga na yā sehe/",
  "GK16jgrasg1u:73": "samprati sā hṛdayagataṃ priyapāṇiṃ mandam ākṣipati//“",
  "GK16jgrasg1u:74_0": "idaṃ ca padyaṃ mannirmitaprabandhagatatvena pūrvasākāṅkṣam iti diṅmātreṇa vyākhyāyate",
  "GK16jgrasg1u:74_1": "--- yā navavadhūḥ palyaṅkaśayitā śvāsasyāsaṅgamātreṇāpi saṃkucad aṅgalatikābhūt sā",
  "GK16jgrasg1u:74_2": "samprati prasthānapūrvarajanyāṃ pravatsyatpatikā priyeṇa saśaṅkena samarpitaṃ hṛdi",
  "GK16jgrasg1u:74_3": "pāṇiṃ navavadhūjātisvābhāvyād ākṣipati,",
  "GK16jgrasg1u:75_0": "paraṃ tu mandam / atra śanaiḥ svasthānaprāpaṇātmanā mandākṣepeṇa ratyākhyaḥ sthāyī",
  "GK16jgrasg1u:75_1": "saṃlakṣyakramatayā vyajyate / upapādayiṣyate ca sthāyyādīnām api saṃlakṣyakramavyaṅgayatvam /",
  "GK16jgrasg1u:75_2": "amum eva ca prabhedaṃ dhvanim āmananti /",
  "GK16jgrasg1u:76_0": "yat tu citramīmāṃsāyām appayyadīkṣitaiḥ “niḥśeṣacyutacandanam” iti padyaṃ dhvanyudāharaṇaprasaṅge",
  "GK16jgrasg1u:76_1": "vyākhyātam-- uttarīyakarṣaṇena candana-cyutir ityanyathāsiddhiparihārāya niḥśeṣagrahaṇam /",
  "GK16jgrasg1u:76_2": "tataś candanacyuteḥ snānasādhāraṇyavyāvartanena saṃbhogacihnoddhāṭanāya taṭagrahaṇam /",
  "GK16jgrasg1u:77": "snāne hi sarvatra candana cyutiḥ syāt,",
  "GK16jgrasg1u:78_0": "tava tu stanayos taṭa upari bhāga eva dṛśyate / iyam āśleṣakṛtaiva / tathā nirmṛṣṭarāgo",
  "GK16jgrasg1u:78_1": "'dhara ity atra tāmbūlagrahaṇavilambāt prācīnarāgasya kiṃcin mṛṣṭatety anyathāsiddhiparihārāya",
  "GK16jgrasg1u:78_2": "nirmṛṣṭarāga iti rāgasya niḥśeṣamṛṣṭatoktā / punaḥ snānasādhāraṇyavartanena saṃbhogacihnodghāṭanāyādhara",
  "GK16jgrasg1u:78_3": "iti viśiṣya grahaṇam / uttaroṣṭhe sarāge 'dharoṣṭhamātrasya nirmṛṣṭarāgatā cumbanakṛtaiva ityādinā,",
  "GK16jgrasg1u:79_0": "“idam api dhvaner udāharaṇam” ityantena sandarbheṇa / “taṭādighaṭitā vākyārthāḥ snānavyāvṛttidvārā",
  "GK16jgrasg1u:79_1": "saṃbhogāṅgānām āśleṣacumbanādīnāṃ pratipādanena pradhānavyaṅgyavyañjane sāhāyakam ācaranti iti,",
  "GK16jgrasg1u:80_0": "tad etad alaṃkāraśāstratattvānavabodhanibandhanam / prācīnasakalagranthaviruddhatvād",
  "GK16jgrasg1u:80_1": "upapattivirodhāc ca / tathā hi-- pañcamollāsaśeṣe “niḥśeṣetyādau gamakatayā yāni",
  "GK16jgrasg1u:80_2": "candanacyavanādīny upāttāni tāni kāraṇāntarato 'pi bhavanti / yataś cātraiva snānakāryatvenopāttānīti",
  "GK16jgrasg1u:80_3": "nopabhoga eva pratibaddhānīty anaikāntikāni iti kāvyaprakāśakṛtoktam / tathā tatraiva tena--",
  "GK16jgrasg1u:81": "“bhama dhammia vīsattho so suṇao ajja mālido teṇa/",
  "GK16jgrasg1u:82": "golāṇaikacchakuḍaṅgavāsiṇā dariasīheṇa//“",
  "GK16jgrasg1u:83_0": "ityādau liṅgajaliṅgijñānarūpeṇānumānena vyaktiṃ gatārthayato vyaktivivekakṛto mataṃ",
  "GK16jgrasg1u:83_1": "pratyācakṣāṇena vyabhicāritvenāsiddhatvena ca saṃdihyamānād api liṅgād vyañjanam",
  "GK16jgrasg1u:83_2": "abhyupagatam / ittham eva ca dhvanikṛtāpi prathamoddyote / evaṃ ca vyañjakānāṃ sādhāraṇyaṃ",
  "GK16jgrasg1u:83_3": "pratipādayatāṃ prāmāṇikānāṃ granthaiḥ sahāsādhāraṇyaṃ pratipādayatas tava granthasya",
  "GK16jgrasg1u:83_4": "virodhaḥ sphuṭaḥ / kiṃ ca yad idaṃ niḥśeṣetyādyavāntaravākyārthānāṃ vāpīsnānavyāvṛttidvāreṇa",
  "GK16jgrasg1u:83_5": "vyaṅgyāsādhāraṇyaṃ saṃpādyate tat kim artham iti pṛcchāmaḥ / vyaṅgyasya vyañjanārtham",
  "GK16jgrasg1u:83_6": "iti cen na / vyañjakagatāsādhāraṇyasya vyañjanānupāyatvāt /",
  "GK16jgrasg1u:84": "“auṇiddaṃ dobballaṃ cintā alasaṃtaṇaṃ saṇīsasiam",
  "GK16jgrasg1u:85": "maha mandabhāiṇīe keraṃ sahi tuha paribhavai//“",
  "GK16jgrasg1u:86_0": "ityādau sādhāraṇānām evaunnidryādīnāṃ vaktrādivaiśiṣṭyavaśād arthaviśeṣavyañjakatāyā",
  "GK16jgrasg1u:86_1": "abhyupagateḥ / pratyutāsādhāraṇyasya vyāptyaparaparyāyasyānumānānukūlatayā vyaktipratikūlatvāc",
  "GK16jgrasg1u:86_2": "ca / atha taṭādighaṭitatve 'pi na niḥśeṣetyādivākyārthānām asādhāraṇyam / salilārdravasanakaraṇakaproñchanādināpi",
  "GK16jgrasg1u:86_3": "tatsambhavād iti cet tarhi vāpīsnānavyāvartanena kaḥ puruṣārthaḥ / ekatrānaikāntikatvasyeva",
  "GK16jgrasg1u:86_4": "bahuṣv anaikāntikatāyā api jñātāyā anumitipratikūlatvād vyaktyapratikūlatvāc ca /",
  "GK16jgrasg1u:86_5": "api cātra hi tadantikam eva rantuṃ gatāsīti vyaṅgyaśarīre tadantikagamanaṃ ramaṇarūpaphalāṃśaś",
  "GK16jgrasg1u:86_6": "ceti dvayaṃ ghaṭakam / tatra tāvat tadantikaṃ gatāsītyaṃśasya tvanmate vyaṅgyatvaṃ",
  "GK16jgrasg1u:86_7": "durupapādam / tvaduktarītyā viśeṣaṇavākyārthānāṃ niḥśeṣetyādipratipādyānāṃ vācyārthe",
  "GK16jgrasg1u:86_8": "vāpīsnāne bādhitatvād vācyakakṣāgatapradhānavākyārthībhūtavidhiniṣedhapratipādakābhyāṃ",
  "GK16jgrasg1u:86_9": "gatā na gateti śabdābhyāṃ virodhilakṣaṇayā niṣedhasya vidheś ca pratīter upapatteḥ /",
  "GK16jgrasg1u:86_10": "na hi mukhyārthabādhenonmīlite 'rthe vyaktivedyatocitā / yathā “aho pūrṇaṃ saro yatra",
  "GK16jgrasg1u:86_11": "luṭhantaḥ snānti mānavāḥ” ityatra kartṛviśeṣaṇānupapattyadhīnollāse pūrṇatvābhāve /",
  "GK16jgrasg1u:87": "atha tadantikagamanasya lakṣaṇāvedyatve 'pi ramaṇasya phalāṃśasya lakṣyaśaktimūladhvananavedyatvam avyāhatam eveti cet,",
  "GK16jgrasg1u:88_0": "“adhamatvam aprakṛṣṭatvaṃ tac ca jātyā karmaṇā vā bhavati / tatra jātyāpakarṣaṃ nottamanāyikā",
  "GK16jgrasg1u:88_1": "nāyakasya vākti” ityādinā saṃdarbheṇa bhavataivārthāpattivedyatāyāḥ sphuṭaṃ vacanāt /",
  "GK16jgrasg1u:88_2": "anyalabhyasyaca śabdārthatāyā asvīkṛteḥ / anyac ca yathā kathaṃcid aṅgīkuru vātra",
  "GK16jgrasg1u:88_3": "vyañjanāvyāpāraṃ tathāpi na taveṣṭasiddhiḥ / vācyānāṃ",
  "GK16jgrasg1u:89_0": "niḥśeṣacyutacandanastanataṭatvādīnām adhamatvasya ca tvaduktarītyā prakārāntareṇānupapadyamānatayā",
  "GK16jgrasg1u:89_1": "dūtīsaṃbhogamātraniṣpādyatvena guṇībhūtavyaṅgyatvaprasaṅgāt / evaṃ copapattivirodho",
  "GK16jgrasg1u:89_2": "'pi sphuṭatara eva / tasmād vācyārthasādhāraṇyam evocitam atividagdhanāyikānirūpitānāṃ",
  "GK16jgrasg1u:89_3": "viśeṣaṇavākyārthānām / tathā hi-- ayi bāndhavajanasyājñātapīḍāgame svārthaparāyaṇe",
  "GK16jgrasg1u:89_4": "snānakālātikramabhayavaśena nadīmadīyapriyayor antikam agatvaiva vāpīṃ snātum ito mamāntikād gatāsi,",
  "GK16jgrasg1u:90": "na punas tasya paravedanānabhijñatayā duḥkhadātṛtvenādhamasyāntikam/ yato niḥśeṣacyutacandanaṃ stanayos taṭam eva noraḥsthalam,",
  "GK16jgrasg1u:91_0": "vāpīgatabahulayuvajanatrapāpāravaśyād aṃśadvayalagnāgrasvastikīkṛtabhujalatāyugalena",
  "GK16jgrasg1u:91_1": "taṭasyaivonnatatayā muhur āmarṣāt / evaṃ tvarayā samyag akṣālanenottaroṣṭho na nirmṛṣṭarāgo",
  "GK16jgrasg1u:91_2": "'dharas tu tadapekṣayā gaṇḍūṣajalaradanaśodhanāṅgulyādīnām adhikasaṃmardam āvahatīti",
  "GK16jgrasg1u:91_3": "tathā / kiṃ ca samyag akṣālanena netre jalamātrasaṃsagad dūram uparibhāga evānañjane /",
  "GK16jgrasg1u:91_4": "śītavaśāt tānavāc ca tava tanuḥ pulakiteti / evaṃ tasyā vidagdhāyā gūḍhatātparyaivoktir ucitā,",
  "GK16jgrasg1u:92_0": "anyathā vaidagdhyabhaṅgāpatteḥ / evaṃ sādhāraṇoṣv eṣu vākyārtheṣu mukhyārthe bādhābhāvāt",
  "GK16jgrasg1u:92_1": "tātparyārthasya jhaṭity anākalanāt kuto 'tra lakṣaṇāvakāśaḥ / anantaraṃ ca vācyārthapratipatter",
  "GK16jgrasg1u:92_2": "vaktṛboddhavyanāyakādīnāṃ vaiśiṣṭyasya pratītau satyām adhamapadena svapravṛttiprayojako",
  "GK16jgrasg1u:92_3": "duḥkhadātṛtvarūpo dharmaḥ sādhāraṇātmā vācyārthadaśayām aparādhāntarānimittakaduḥkhadātṛtvarūpeṇa",
  "GK16jgrasg1u:92_4": "sthito vyañjanāvyāpāreṇa dūtīsaṃbhoganimittakaduḥkhadātṛtvākāreṇa paryavasyatīty",
  "GK16jgrasg1u:92_5": "ālaṃkārikasiddhāntaniṣkarṣaḥ / etena “adhamatvam apakṛṣṭatvaṃ tac ca jātyā karmaṇā",
  "GK16jgrasg1u:92_6": "vā bhavati / tatra jātyāpakarṣaṃ nottamanāyikā nāyakasya vakti / nāpi svāparādhaparyavasāyidūtīsaṃbhogādihīnakarmātiriktena",
  "GK16jgrasg1u:92_7": "karmaṇā / tādṛśaṃ ca dūtīsaṃpreṣaṇāt prācīnaṃ",
  "GK16jgrasg1u:93": "soḍham eveti nodghāṭanārham itītaravyāvṛtyā saṃbhogarūpam eva paryavasyati” iti yad uktam,",
  "GK16jgrasg1u:94_0": "tad api nirastam / vidagdhottamanāyikāyāḥ sakhīsamakṣaṃ tadupabhogarūpasya svanāyakāparādhasya",
  "GK16jgrasg1u:94_1": "sphuṭaṃ prakāśayitum atitamām anaucityena prācīnānām eva soḍhānām apy aparādhānām",
  "GK16jgrasg1u:94_2": "asahyatayā dūtīṃ prati pratipipādayiṣitatvād iti dik /",
  "GK16jgrasg1u:95": "yatra vyaṅgyam apradhānam eva saccamatkārakāraṇaṃ tad dvitīyam//",
  "GK16jgrasg1u:96_0": "vācyāpekṣayā pradhānībhūtaṃ vyaṅgyāntaram ādaya guṇībhūtaṃ vyaṅgyam ādāyātivyāptivāraṇāyāvadhāraṇam /",
  "GK16jgrasg1u:96_1": "tena tasya dhvanitvam eva / līnavyaṅgyavācyacitrātiprasaṅgavāraṇāya camatkāretyādi /",
  "GK16jgrasg1u:96_2": "yat tu “atādṛśi guṇībhūtavyaṅgyam” ityādi kāvyaprakāśagatalakṣaṇe citrānyatvaṃ ṭīkākārair dattam,",
  "GK16jgrasg1u:97": "tan na/ paryāyoktasamāsoktyādipradhānakāvyeṣv avyāptyāpatteḥ/ teṣāṃ guṇībhūtavyaṅgatāyāś citratāyāś ca sarvālaṃkārikasaṃmatatvāt/",
  "GK16jgrasg1u:98": "udāharaṇam--",
  "GK16jgrasg1u:99": "“rāghavavirahajvālāsaṃtāpitasahyaśailaśikhareṣu/",
  "GK16jgrasg1u:100": "śiśire sukhaṃ śayānāḥ kapayaḥ kupyanti pavanatanayāya//“",
  "GK16jgrasg1u:101_0": "atra jānakīkuśalāvedanena rāghavaḥ śiśirīkṛta iti vyaṅgyam ākasmikakapikartṛkahanumadviṣayakakopopapādakatayā",
  "GK16jgrasg1u:101_1": "guṇībhūtam api durdāivavaśato dāsyam anubhavad rājakalatram iva kām api kamanīyatām āvahati /",
  "GK16jgrasg1u:102": "nanv evaṃ prāg uktam ākṣepagataṃ māndyam api navavadhūprakṛtivirodhād anupapadyamānaṃ vyaṅgyenaivopapādyata iti katham uttamottamatā tasya kāvyasyeti cet,",
  "GK16jgrasg1u:103": "na/ yato hy anudinasakhyupadeśādibhir anaticamatkāribhir apy upapadyamānaṃ māndyam idaṃ",
  "GK16jgrasg1u:104_0": "prathamacittacumbinīṃ vipralambharatim aprakāśayan na prabhavati svātantryeṇa paranirvṛticarvaṇāgocaratām",
  "GK16jgrasg1u:104_1": "ādhātum / ittham eva niḥśeṣacyutacandanam ityādipadyeṣv adhamatvādīni vācyāni vyaṅgyātiriktenārthenāpātato",
  "GK16jgrasg1u:104_2": "niṣpannaśarīrāṇi vyañjakānīti na tatrāpi guṇībhāvaḥ śaṅkanīyaḥ / anayor bhedayor",
  "GK16jgrasg1u:104_3": "anapahnavanīyacamatkārayor api prādhānyāprādhānyābhyām asti kaścit sahṛdayavedyo viśeṣaḥ /",
  "GK16jgrasg1u:105": "yat tu citramīmāṃsākṛtoktam--",
  "GK16jgrasg1u:106": "praharaviratau madhye vāhnastato 'pi pareṇa vā",
  "GK16jgrasg1u:107": "kim uta sakale yāte vāhni priya tvam ihaiṣyasi/",
  "GK16jgrasg1u:108": "iti dinaśataprāpyaṃ deśaṃ priyasya yiyāsato",
  "GK16jgrasg1u:109": "harati gamanaṃ bālālāpaiḥ sabāṣpagalajjalaiḥ//",
  "GK16jgrasg1u:110_0": "ity atra sakalam ahaḥ paramāvadhis tataḥ paraṃ prāṇāndhārayituṃ na śaknomīti vyaṅgyaṃ",
  "GK16jgrasg1u:110_1": "priyagamananivāraṇarūpavācyasiddhyaṅgam ato guṇībhūtavyaṅgyam” iti / tan na / sa",
  "GK16jgrasg1u:110_2": "bāṣpagalajjalānāṃ praharaviratāv ityādyālāpānām eva priyagamananivāraṇarūpavācyasiddhyaṅgatayā",
  "GK16jgrasg1u:110_3": "vyaṅgyasya guṇībhāvābhāvāt / ālāpair iti tṛtīyayā prakṛtyarthasya haraṇakriyākaraṇatāyāḥ",
  "GK16jgrasg1u:110_4": "sphuṭaṃ pratipatteḥ / na ca vyaṅgyasyāpi vācyasiddhyaṅgatātra saṃbhavatīti tathoktam",
  "GK16jgrasg1u:110_5": "iti vācyam / niḥśeṣacyutacandam ityādāv ivādhamatvarūpavācyasiddhyaṅgyatāyā dūtīsaṃbhogādau",
  "GK16jgrasg1u:110_6": "saṃbhavād guṇībhāvāpatteḥ / astu vā tataḥ paraṃ prāṇān dhārayituṃ na śaknomīti vyaṅgyasya",
  "GK16jgrasg1u:110_7": "vācyasiddhyaṅgatayā guṇībhāvas tathāpi nāyakāder vibhāvasya bāṣpāder anubhāvasya",
  "GK16jgrasg1u:110_8": "cittāvegādeś ca saṃcāriṇaḥ saṃyogād abhivyajyamānena vipralambhena dhvanitvaṃ ko nivārayet /",
  "GK16jgrasg1u:111": "yatra vyaṅgyacamatkārāsamānādhikaraṇo",
  "GK16jgrasg1u:112": "vācyacamatkāras tattṛtīyam//",
  "GK16jgrasg1u:113_0": "yathā yamunāvarṇane--“tanayamainākagaveṣaṇalambīkṛtajaladhijaṭharapraviṣṭahimagiribhujāyamānāyā",
  "GK16jgrasg1u:113_1": "bhagavatyā bhāgīrathyāḥ sakhī” iti / atrotprekṣā vācyaiva camatkṛtihetuḥ / śvaityapātālatalacumbitvādīnāṃ",
  "GK16jgrasg1u:113_2": "camatkāro leśatayā sann apy utprekṣācamatkṛtijaṭharanilīno nāgariketaranāyikākalpitakāśmīradravāṅgarāgani",
  "GK16jgrasg1u:113_3": "gīrṇo nijāṅgagaurim eva pratīyate / na tādṛśo 'sti ko 'pi vācyārtho yo manāg anāmṛṣṭapratīyamāna",
  "GK16jgrasg1u:113_4": "eva svato ramaṇīyatām ādhātuṃ prabhavati / anayor eva dvitīyatṛtīyabhedayor jāgarūkājāgarūkaguṇībhūtavyaṅgyayoḥ",
  "GK16jgrasg1u:113_5": "praviṣṭaṃ nikhilam alaṃkārapradhānaṃ kāvyam /",
  "GK16jgrasg1u:114": "yatrārthacamatkṛtyupaskṛtā śabdacamatkṛtiḥ pradhānaṃ tad adhamaṃ caturtham// yathā--",
  "GK16jgrasg1u:115": "“mitrātriputranetrāya trayīśātravaśatrave/",
  "GK16jgrasg1u:116": "gotrārigotrajatrāya gotrātre te namo namaḥ//” iti/",
  "GK16jgrasg1u:117": "atrārthacamatkṛtiḥ śabdacamatkṛtau līnā/ yady api yatrārthacamatkṛtisāmānyaśūnyā śabdacamatkṛtis tatpañcamam adhamādhamam api kāvyavidhāsu gaṇayitum ucitam,",
  "GK16jgrasg1u:118": "yathaikākṣarapadyārdhāvṛttiyamakapadmabandhādi,",
  "GK16jgrasg1u:119_0": "tathāpi ramaṇīyārthapratipādakaśabdatārūpakāvyasāmānyalakṣaṇānākrāntatayā vastutaḥ",
  "GK16jgrasg1u:119_1": "kāvyatvābhāvena mahākavibhiḥ pracīnaparamparām anurundhānais tatra tatra kāvyeṣu",
  "GK16jgrasg1u:119_2": "nibaddham api nāsmābhir gaṇitam,",
  "GK16jgrasg1u:120_0": "vastusthiter evānurodhyatvāt / kecid imān api caturo bhedān agaṇayanta uttamamadhyamādhamabhāvena",
  "GK16jgrasg1u:120_1": "trividham eva kāvyam ācakṣate / tatrārthacitraśabdacitrayor aviśeṣeṇādhamatvam ayuktaṃ vaktum,",
  "GK16jgrasg1u:121": "tāratamyasya sphuṭam upalabdheḥ/ ko hy evaṃ sahṛdayaḥ san “vinirgataṃ mānadam ātmamandirāt“,",
  "GK16jgrasg1u:122_0": "“sa cchinnamūlaḥ kṣatajena reṇuḥ” ityādibhiḥ kāvyaiḥ “svacchandocchalad” ityādīnāṃ",
  "GK16jgrasg1u:122_1": "pāmaraślāghyānām aviśeṣaṃ brūyāt / saty api tāratamye yady ekabhedatvaṃ kas tarhi",
  "GK16jgrasg1u:122_2": "dhvaniguṇībhūtavyaṅgyor īṣadantarayor vibhinnabhedatve durāgrahaḥ / yatra ca",
  "GK16jgrasg1u:123": "śabdārthacamatkṛtyor aikādhikaraṇyaṃ tatra tayor guṇapradhānabhāvaṃ paryālocya yathālakṣaṇaṃ vyavahartavyam/ samaprādhānye tu madhyamataiva/",
  "GK16jgrasg1u:124": "yathā--",
  "GK16jgrasg1u:125": "“ullāsaḥ phullapaṅkeruhapaṭalapatanmattapuṣpaṃdhayānāṃ",
  "GK16jgrasg1u:126": "nistāraḥ śokadāvānalavikalahṛdāṃ kokasīmantinīnām/",
  "GK16jgrasg1u:127": "utpātas tāmasānām upahatamahasāṃ cakṣuṣāṃ pakṣapātaḥ",
  "GK16jgrasg1u:128": "saṃghātaḥ ko 'pi dhāmnām ayam udayagiriprāntataḥ prādurāsīt//“",
  "GK16jgrasg1u:129": "atra vṛttyanuprāsaprācuryād ojoguṇaprakāśakatvāc ca śabdasya,",
  "GK16jgrasg1u:130": "prasādaguṇayogād anantaram evādhigatasya rūpakasya hetvalaṃkārasya vā vācyasya,",
  "GK16jgrasg1u:131": "camatkṛtyos tulyaskandhatvāt samam eva prādhānyam/",
  "GK16jgrasg1u:132": "tatra dhvaner uttamottamasyāsaṃkhyabhedasyāpi sāmānyataḥ ke 'pi bhedā nirūpyante-- dvividho dhvaniḥ,",
  "GK16jgrasg1u:133_0": "abhidhāmūlo lakṣaṇāmūlaś ca / tatrādyās trividhaḥ / rasavastvalaṃkāradhvanibhedāt /",
  "GK16jgrasg1u:133_1": "rasadhvanir ityalakṣyakramopalakṣaṇād rasabhāvatadābhāsabhāvaśāntibhāvodayabhāvasaṃdhibhāvaśabalatvānāṃ",
  "GK16jgrasg1u:133_2": "grahaṇam / dvitīyaś ca dvivīdhaḥ / arthāntarasaṃkramitavācyo 'tyantatiraskṛtavācyaś",
  "GK16jgrasg1u:133_3": "ca / evaṃ pañcātmake dhvanau paramaramaṇīyatayā rasadhvanes tadātmā rasas tāvad abhidhīyate--",
  "GK16jgrasg1u:134_0": "samucitalalitasaṃniveśacāruṇā kāvyena samarpitaiḥ sahṛdayahṛdayaṃ praviṣṭais tadīyasahṛdayatāsahakṛtena",
  "GK16jgrasg1u:134_1": "bhāvanāviśeṣamahimnā vigalitaduṣyantaramaṇītvādibhir alaukikavibhāvānubhāvavyabhicāriśabdavyapadeśyaiḥ",
  "GK16jgrasg1u:134_2": "śakuntalādibhir ālambanakāraṇaiḥ,",
  "GK16jgrasg1u:135": "candrikādibhir uddīpanakāraṇaiḥ,",
  "GK16jgrasg1u:136": "aśrupātādibhiḥ kāryaiḥ,",
  "GK16jgrasg1u:137_0": "cintādibhiḥ sahakāribhiś ca saṃbhūya prādurbhāvitenālaukikena vyāpāreṇa tatkālanivartitānandāṃśāvaraṇājñānenāta",
  "GK16jgrasg1u:137_1": "eva pramuṣṭaparimitapramātṛtvādinijadharmeṇa pramātrā svaprakāśatayā vāstavena nijasvarūpānandena",
  "GK16jgrasg1u:137_2": "saha gocarīkriyamāṇaḥ pragviniviṣṭavāsanārūpo ratyādir eva rasaḥ //",
  "GK16jgrasg1u:138": "(1) tathā cāhuḥ- “vyaktaḥ sa tair vibhāvādyaiḥ",
  "GK16jgrasg1u:139_0": "sthāyībhāvo rasaḥ smṛtaḥ” iti / vyakto vyaktiviṣayīkṛtaḥ / vyaktiś ca bhagnāvaraṇā",
  "GK16jgrasg1u:139_1": "cit / yathā hi śarāvādinā pihito dīpas tannivṛttau saṃnihitān padārthān prakāśayati",
  "GK16jgrasg1u:139_2": "svayaṃ ca prakāśate,",
  "GK16jgrasg1u:140_0": "evam ātmacaitanyaṃ vibhāvādisaṃvalitān ratyādīn / antaḥkaraṇadharmāṇāṃ sākṣibhāsyatvābhyupagateḥ /",
  "GK16jgrasg1u:140_1": "vibhāvādīnām api svapnaturagādīnām iva raṅgarajatādīnām iva sākṣibhāsyatvam aviruddham /",
  "GK16jgrasg1u:140_2": "vyañjakavibhāvādicarvaṇāyā āvaraṇabhaṅgasya votpattivināśābhyām utpattivināśau rase",
  "GK16jgrasg1u:140_3": "upacaryete varṇanityatāyām iva vyañjakatālvādivyāpārasya gakārādau / vibhāvādicarvaṇāvadhitvād āvaraṇabhaṅgasya,",
  "GK16jgrasg1u:141": "nivṛttāyāṃ tasyāṃ prakāśasyāvṛtatvād vidyamāno 'pi sthāyī na prakāśate/",
  "GK16jgrasg1u:142": "yad vā vibhāvādicarvaṇāmāhimnā sahṛdayasya nijasahṛdayatāvaśonmiṣitena tattatsthāyyupahitasvasvarūpānandākārā samādhāv iva yoginaś cittavṛttir upajāyate,",
  "GK16jgrasg1u:143": "tanmayībhavanam iti yāvat/ ānando hy ayaṃ na laukikasukhāntarasādhāraṇaḥ,",
  "GK16jgrasg1u:144": "anantaḥkaraṇavṛttirūpatvāt/ itthaṃ cābhinavaguptamammaṭabhaṭṭādigranthasvārasyena bhagnāvaraṇacidviśiṣṭo ratyādiḥ sthāyī bhāvo rasa iti sthitam/",
  "GK16jgrasg1u:145_0": "vastutas tu vakṣyamāṇaśrutisvārasyena ratyādyavacchinna bhagnāvaraṇā cid eva rasaḥ /",
  "GK16jgrasg1u:145_1": "sarvathaiva cāsyā viśiṣṭātmano viśeṣaṇaṃ viśeṣyaṃ vā cidaṃśam ādāya nityatvaṃ svaprakāśatvaṃ",
  "GK16jgrasg1u:145_2": "ca siddham / ratyādyaṃśam ādāya tv anityatvam itarabhāsyatvaṃ ca / carvaṇā cāsya",
  "GK16jgrasg1u:145_3": "cidgatāvaraṇabhaṅga eva prāguktā,",
  "GK16jgrasg1u:146": "tadākārāntaḥkaraṇavṛttir vā/ iyaṃ ca parabrahmāsvādāt samādhervilakṣaṇā,",
  "GK16jgrasg1u:147_0": "vibhāvādiviṣayasaṃvalitacidānandālambanatvāt / bhāvyā ca kāvyavyāpāramātrāt / athāsyāṃ",
  "GK16jgrasg1u:147_1": "sukhāṃśabhāne kiṃ mānam iti cet samādhāv api tadbhāne kiṃ mānam iti paryanuyogasya",
  "GK16jgrasg1u:147_2": "tulyatvāt / “sukham ātyantikaṃ yat tadbuddhigrāhyam atīndriyam“,",
  "GK16jgrasg1u:148": "ityādiḥ śabdo 'sti tatra mānam iti cet,",
  "GK16jgrasg1u:149": "asty atrāpi “raso vai saḥ,",
  "GK16jgrasg1u:150": "rasaṃ hy evāyaṃ labdhvānandī bhavati” iti śrutiḥ,",
  "GK16jgrasg1u:151": "sakalasahṛdayapratyakṣaṃ ceti",
  "GK16jgrasg1u:152": "pramāṇadvayam/",
  "GK16jgrasg1u:153_0": "yeyaṃ dvitīyapakṣe tadākāracittavṛttyātmikā rasacarvaṇopanyastā sā śabdavyāpārabhāvyatvāc",
  "GK16jgrasg1u:153_1": "chābdī / aparokṣasukhālambanatvāc cāparokṣātmikā / tattvaṃ vākyajabuddhivat / ityāhur",
  "GK16jgrasg1u:153_2": "abhinavaguptācāryapādāḥ /",
  "GK16jgrasg1u:154": "(2)",
  "GK16jgrasg1u:155": "bhaṭṭanāyakās tu “tāṭasthyena rasapratītāv anāsvādyatvam/ ātmagatatvena tu pratyayo durghaṭaḥ/ śakuntalādīnāṃ sāmājikān pratyavibhāvatvāt/ vinā",
  "GK16jgrasg1u:156_0": "vibhāvam anālambanasya rasāder apratipatteḥ / na ca kāntātvaṃ sādhāraṇavibhāvatāvacchedakamatrāpyastīti",
  "GK16jgrasg1u:156_1": "vācyam / aprāmāṇyanīścayānāliṅgitāgamyātvaprakārakajñānavirahasya viśeṣyatāsaṃbandhāvacchinnapratiyogitākasya",
  "GK16jgrasg1u:156_2": "vibhāvatāvacchedakakoṭāvavaśyaḥ niveśyatvāt / anyathā svasrāder api kāntātvādinā",
  "GK16jgrasg1u:156_3": "tattvāpatteḥ / evam aśocyatvakāpuruṣatvādijñānavirahasya tathāvidhasya karuṇarasādau /",
  "GK16jgrasg1u:157": "tādṛśajñānānutpādas tu tatpratibandhakāntaranirvacanam antareṇa durupapādaḥ/ svātmani duṣyantādyabhedabuddhir eva tatheti cet,",
  "GK16jgrasg1u:158_0": "na / nāyake dharādhaureyatvadhīratvāder ātmani cādhunikatvakāpuruṣatvāder vāidharmyasya",
  "GK16jgrasg1u:158_1": "sphuṭaṃ pratipatter abhedabodhasyaiva durlabhatvāt / kiṃ ca keyaṃ pratītiḥ / pramāṇantarānupasthānāc chābdīti cet,",
  "GK16jgrasg1u:159_0": "na / vyāvahārikaśabdāntarajanyanāyakamithunavṛttāntavittīnām ivāsyā apy ahṛdyatvāpatteḥ /",
  "GK16jgrasg1u:159_1": "nāpi mānasī / cintopanītānāṃ teṣām eva padārthānāṃ mānasyāḥ pratīter asyā vailakṣaṇyopalambhāt /",
  "GK16jgrasg1u:159_2": "na ca smṛtiḥ / tathā prāg ananubhavāt / tasmād abhidhayā niveditāḥ padārthā bhāvakatvavyāpāreṇāgamyātvādirasavirodhijñānapratibandhadvārā",
  "GK16jgrasg1u:159_3": "kāntātvādirasānukūladharmapuraskāreṇāvasthāpyante / evaṃ sādhāraṇīkṛteṣu duḥṣyantaśakuntalādeśakālavayovasthādiṣu,",
  "GK16jgrasg1u:160": "paṅgau pūrvavyāpāramahimani,",
  "GK16jgrasg1u:161": "tṛtīyasya bhogakṛttvavyāpārasya mahimnā nigīrṇayo rajastamasor udriktasattvajanitena nijacitsvabhāvanirvṛtiviśrāntilakṣaṇena",
  "GK16jgrasg1u:162": "sākṣātkāreṇa viṣayīkṛto bhāvanopanītaḥ sādhāraṇātmā ratyādiḥ sthāyī rasaḥ/ tatra bhujyamāno ratyādiḥ,",
  "GK16jgrasg1u:163_0": "ratyādibhogo vetyubhayam eva rasaḥ / so 'yaṃ bhogo viṣayasaṃvalanād brahmāsvādasavidhavartītyucyate /",
  "GK16jgrasg1u:163_1": "evaṃ ca trayo 'mśāḥ kāvyasya-- “abhidhā bhāvanā caiva tadbhogīkṛtir eva ca” ity āhuḥ /",
  "GK16jgrasg1u:163_2": "matasyaitasya pūrvasmān matād bhāvakatvavyāpārāntarasvīkāra eva viśeṣa / bhogas tu",
  "GK16jgrasg1u:163_3": "vyaktiḥ / bhogakṛttvaṃ tu vyañjanād aviśiṣṭam / anyā tu saiva saraṇiḥ /",
  "GK16jgrasg1u:164": "(3)",
  "GK16jgrasg1u:165_0": "navyās tu “kāvye nāṭye ca kavinā naṭena ca prakāśiteṣu vibhāvādiṣu vyañjanavyāpāreṇa",
  "GK16jgrasg1u:165_1": "duṣyantādau śakuntalādiratau gṛhītāyām anantaraṃ ca sahṛdayatollāsitasya bhāvanāviśeṣarūpasya",
  "GK16jgrasg1u:165_2": "doṣasya mahimnā kalpitaduṣyantatvāvacchādite svātmany ajñānāvacchinne śuktikāśakala",
  "GK16jgrasg1u:165_3": "iva rajatakhaṇḍaḥ samutpadyamāno 'nirvacanīyaḥ sākṣibhāsyaḥ śakuntalādiviṣayakaratyādir eva rasaḥ /",
  "GK16jgrasg1u:166_0": "ayaṃ ca kāryo doṣaviśeṣasya / nāśyaś ca tannāśasya / svottarabhāvinā lokottarāhlādena",
  "GK16jgrasg1u:166_1": "bhedāgrahāt sukhapadavyapadeśyo bhavati / svapūrvopasthitena ratyādinā tadagrahāt",
  "GK16jgrasg1u:166_2": "tadratitvenaikatvādhyavasānād vā vyaṅgyo varṇanīyaś cocyate / avacchādakaṃ duṣyantatvam",
  "GK16jgrasg1u:166_3": "apy anirvacanīyam eva / avacchādakatvaṃ ca ratyādiviśiṣṭabodhe viśeṣyatāvacchedakatvam /",
  "GK16jgrasg1u:166_4": "etena duṣyantādiniṣṭhasya ratyāder anāsvādyatvān na rasatvam / svaniṣṭhasya tu tasya",
  "GK16jgrasg1u:166_5": "śakuntalādibhir atatsaṃbandhibhiḥ katham abhivyaktiḥ / svasmin duṣyantādyabhedabuddhis",
  "GK16jgrasg1u:166_6": "tu bādhabuddhiparāhatetyādikam apāstam /",
  "GK16jgrasg1u:167_0": "yad api vibhāvādīnāṃ sādhāraṇyaṃ prācīnair uktaṃ tad api kāvyena śakuntalādiśabdaiḥ",
  "GK16jgrasg1u:167_1": "śakuntalātvādiprakārakabodhajanakaiḥ pratipādyamāneṣu śakuntalādiṣu doṣaviśeṣakalpanaṃ",
  "GK16jgrasg1u:167_2": "vinā durupapādam / ato 'vaśyakalpye doṣaviśeṣe tenaiva svātmani duṣyantādyabhedabuddhir api sūpapādā /",
  "GK16jgrasg1u:168": "nanv evam api rater astu nāma duṣyanta iva sahṛdaye 'pi sukhaviśeṣajanakatā karuṇarasādiṣu tu sthāyinaḥ śokāder duḥkhajanakatayā prasiddhasya katham iva",
  "GK16jgrasg1u:169": "sahṛdayāhlādahetutvam/ pratyuta nāyaka iva sahṛdaye 'pi duḥkhajananasyaivaucityāt/ na ca satyasya śokāder duḥkhajanakatvaṃ kḷptaṃ na kalpitasyeti nāyakānām eva duḥkham,",
  "GK16jgrasg1u:170": "na sahṛdayasyeti vācyam/",
  "GK16jgrasg1u:171_0": "rajjusarpāder bhayakampādyanutpādakatāpatteḥ / sahṛdaye rater api kalpitatvena sukhajanakatānupapatteś",
  "GK16jgrasg1u:171_1": "ceti cet / satyam / śṛṅgārapradhānakāvyebhya iva karuṇapradhānakāvyebhyo 'pi yadi",
  "GK16jgrasg1u:171_2": "kevalāhlāda eva sahṛdayahṛdayapramāṇakas tadā kāryānurodhena kāraṇasya kalpanīyatvāl",
  "GK16jgrasg1u:171_3": "lokottarakāvyavyāpārasyaivāhlādaprayojakatvam iva duḥkhapratibandhakatvam api kalpanīyam /",
  "GK16jgrasg1u:172": "atha yady āhlāda iva duḥkham api pramāṇasiddhaṃ tadā pratibandhakatvaṃ na kalpanīyam/ svasvakāraṇavaśāc cobhayam api bhaviṣyati/ atha tatra kavīnāṃ kartum,",
  "GK16jgrasg1u:173": "sahṛdayānāṃ ca śrotum,",
  "GK16jgrasg1u:174_0": "kathaṃ pravṛttiḥ / aniṣṭasādhanatvena nivṛtter ucitatvāt / iti cet / iṣṭasyādhikyād",
  "GK16jgrasg1u:174_1": "aniṣṭasya ca nyūnatvāc candanadravalepanādāv iva pravṛtter upapatteḥ / kevalāhlādavādināṃ",
  "GK16jgrasg1u:174_2": "tu pravṛttir apratyūhaiva / aśrupātādayo 'pi tattadānandānubhavasvābhāvyāt / na tu",
  "GK16jgrasg1u:174_3": "duḥkhāt / ata eva bhagavadbhaktānāṃ bhagavadvarṇanākarṇanād aśrupātādaya upapadyante /",
  "GK16jgrasg1u:174_4": "na hi tatra jātvapi duḥkhānubhavo 'sti /",
  "GK16jgrasg1u:175_0": "na ca karuṇarasādau svātmani śokādimaddaśarathāditādātmyārope yady āhlādas tadā svapnādau",
  "GK16jgrasg1u:175_1": "saṃnipātādau vā svātmani tadārope 'pi sa syāt / ānubhavikaṃ ca tatra kevalaṃ duḥkham /",
  "GK16jgrasg1u:175_2": "itīhāpi tad eva yuktam iti vācyam / ayaṃ hi lokottarasya kāvyavyāpārasya mahimā,",
  "GK16jgrasg1u:176": "yatprayojyā aramaṇīyā api śokādayaḥ padārthā āhlādam alaukikaṃ janayanti/",
  "GK16jgrasg1u:177_0": "vilakṣaṇo hi kamanīyaḥ kāvyavyāpāraja āsvādaḥ pramāṇāntarajād anubhavāt / janyatvaṃ",
  "GK16jgrasg1u:177_1": "ca svajanyabhāvanājanyaratyādiviṣayakatvam / tena rasāsvādasya kāvyavyāpārājanyatve",
  "GK16jgrasg1u:177_2": "'pi na kṣatiḥ / śakuntalādāv agamyātvajñānotpādas tu svātmani duṣyantādyabhedabuddhyā",
  "GK16jgrasg1u:177_3": "pratibadhyate” ity āhuḥ /",
  "GK16jgrasg1u:178": "(4) pare tu “vyañjanavyāpārasyānirvacanīyakhyāteś",
  "GK16jgrasg1u:179_0": "cānabhyupagame 'pi prāguktadoṣamahimnā svātmani duṣyantāditādātmyāvagāhī śakuntalādiviṣayakaratyādimadabhedabodho",
  "GK16jgrasg1u:179_1": "mānasaḥ vilakṣaṇaviṣayitāśālī rasaḥ / svāpnādis tu tādṛśabodho na kāvyārthacintanajanmeti",
  "GK16jgrasg1u:179_2": "na rasaḥ / tena tatra na tādṛśāhlādāpattiḥ /",
  "GK16jgrasg1u:180": "evam api svasminn avidyamānasya ratyāder anubhavaḥ kathaṃ nāma syāt/ maivam/ na hy ayaṃ laukikasākṣātkāro ratyādeḥ,",
  "GK16jgrasg1u:181": "yenāvaśyaṃ viṣayasadbhāvo 'pekṣaṇīyaḥ syāt/ api tu bhramaḥ/ āsvādanasya rasaviṣayakatvavyavahāras tu ratyādiviṣayakatvālambanaḥ” ity api vadanti/",
  "GK16jgrasg1u:182": "etaiś ca svātmani duṣyantatvadharmitāvacchedakaśakuntalādiviṣayakarativaiśiṣṭyāvagāhī,",
  "GK16jgrasg1u:183": "svātmatvaviśiṣṭe śakuntalādiviṣayakarativiśiṣṭaduṣyantatādātmyāvagāhī,",
  "GK16jgrasg1u:184": "svātmatvaviśiṣṭe duṣyantatvaśakuntalāviṣayakaratyor vāiśiṣṭyāvagāhī,",
  "GK16jgrasg1u:185_0": "vā trividho 'pi bodho rasapadārthatayābhyupeyaḥ / tatra “rater viśeṣaṇībhūtāyāḥ śabdād",
  "GK16jgrasg1u:185_1": "apratītatvād vyañjanāyāś ca tatpratyāyikāyā anabhyupagamāc ceṣṭādiliṅgakam ādau viśeṣaṇajñānārtham",
  "GK16jgrasg1u:185_2": "anumānam abhyupeyam /",
  "GK16jgrasg1u:186": "(5)",
  "GK16jgrasg1u:187_0": "“mukhyatayā duṣyantādigata eva raso ratyādiḥ kamanīyavibhāvādyabhinayapradarśanakovide",
  "GK16jgrasg1u:187_1": "duṣyantādyanukartari naṭe samāropya sākṣātkriyate” ity eke / mate 'smin sākṣātkāro",
  "GK16jgrasg1u:187_2": "duṣyanto 'yaṃ śakuntalādiviṣayakaratimān” ityādiḥ prāgvad dharmyaṃśe laukika āropyāṃśe tv alaukikaḥ /",
  "GK16jgrasg1u:188": "(6)",
  "GK16jgrasg1u:189": "duṣyantādigato ratyādir naṭe pakṣe duṣyantatvena gṛhīte vibhāvādibhiḥ kṛtrimair apy akṛtrimatayā gṛhītair bhinne viṣaye 'numitisāmagryā balavattvād anumīyamāno rasaḥ” ity apare/",
  "GK16jgrasg1u:190": "(7) “vibhāvādayas trayaḥ samuditā rasāḥ” iti katipaye/",
  "GK16jgrasg1u:191": "(8) “triṣu ya eva camatkārī sa eva raso 'nyathā tu trayo 'pi na” iti bahavaḥ/",
  "GK16jgrasg1u:192": "(9)",
  "GK16jgrasg1u:193": "“bhāvyāmāno vibhāva eva rasaḥ ity anye/",
  "GK16jgrasg1u:194": "(10) “tathā anubhāvas tathā itītare/",
  "GK16jgrasg1u:195": "(11) “tathā vyabhicāry eva tathā pariṇamati” iti kecit/",
  "GK16jgrasg1u:196_0": "tatra “vibhāvānubhāvavyabhicārisaṃyogād rasaniṣpattiḥ” iti sūtraṃ tattanmataparatayā",
  "GK16jgrasg1u:196_1": "vyākhyāyate-- “vibhāvānubhāvavyabhicāribhiḥ saṃyogād vyañjanād rasasya cidānandaviśiṣṭasthāyyātmanaḥ",
  "GK16jgrasg1u:196_2": "sthāyyupahitacidānandātmano vā niṣpattiḥ svarūpeṇa prakāśanam” ity ādye /",
  "GK16jgrasg1u:197_0": "“vibhāvānubhāvavyabhicāriṇāṃ samyaksādhāraṇātmatayā yogād bhāvakatvavyāpāreṇa bhāvanād",
  "GK16jgrasg1u:197_1": "rasasya sthāyyupahitasattvodrekaprakāśitasvātmānandarūpasya niṣpattir bhogākhyena",
  "GK16jgrasg1u:197_2": "sākṣātkāreṇa viṣayīkṛtiḥ” iti dvitīye /",
  "GK16jgrasg1u:198_0": "“vibhāvānubhāvavyabhicāriṇāṃ saṃyogād bhāvanāviśeṣarūpād doṣād rasasyānirvacanīyaduṣyantaratyādyātmano",
  "GK16jgrasg1u:198_1": "niṣpattir utpattiḥ” iti tṛtīye / “vibhāvādīnāṃ saṃyogāj jñānād rasasya jñānaviśeṣātmano",
  "GK16jgrasg1u:198_2": "niṣpattir utpattiḥ” iti caturthe / vibhāvādīnāṃ saṃbandhād rasasya ratyāder niṣpattir",
  "GK16jgrasg1u:198_3": "āropaḥ iti pañcame /",
  "GK16jgrasg1u:199_0": "vibhāvādibhiḥ kṛtrimair apy akṛtrimatayā gṛhītaiḥ saṃyogād anumānād rasasya ratyāder",
  "GK16jgrasg1u:199_1": "niṣpattir anumitir naṭādau pakṣa iti śeṣaḥ” iti ṣaṣṭhe / “vibhāvādīnāṃ trayāṇāṃ saṃyogāt",
  "GK16jgrasg1u:199_2": "samudāyād rasaniṣpattī rasapadavyavahāraḥ” iti saptame / “vibhāvādiṣu samyagyogāc",
  "GK16jgrasg1u:199_3": "camatkārāt” ity aṣṭame / tad evaṃ paryavasitas triṣu mateṣu sūtravirodhaḥ /",
  "GK16jgrasg1u:200_0": "vibhāvānubhāvavyabhicāriṇām ekasya tu rasāntarasādhāraṇatayā niyatarasavyañjakatānupapatteḥ",
  "GK16jgrasg1u:200_1": "sūtre militānām upādānam / evaṃ ca prāmāṇike militānāṃ vyañjakatve yatra kvacid ekasmād",
  "GK16jgrasg1u:200_2": "evāsādhāraṇād rasodbodhas tatretaradvayam ākṣepyam / ato nānaikāntikatvam / itthaṃ nānājātīyābhiḥ",
  "GK16jgrasg1u:201": "śemuṣībhir nānārūpatayāvasito 'pi manīṣibhiḥ paramāhlādāvinābhāvitayā pratīyamānaḥ prapañce 'smin raso ramaṇīyatām āvahatīti nirvivādam/",
  "GK16jgrasg1u:202": "sa ca--",
  "GK16jgrasg1u:203": "“śṛṅgāraḥ karuṇaḥ śānto raudro vīro 'dbhutas tathā/",
  "GK16jgrasg1u:204": "hāsyo bhayānakaś caiva bībhatsaś ceti te nava//“",
  "GK16jgrasg1u:205": "ity ukter navadhā/ munivacanaṃ cātra mānam/",
  "GK16jgrasg1u:206": "kecit tu--",
  "GK16jgrasg1u:207": "“śāntasya śamasādhyatvān naṭe ca tadasaṃbhavāt/",
  "GK16jgrasg1u:208": "aṣṭāv eva rasā nāṭye na śāntas tatra yujyate//“",
  "GK16jgrasg1u:209_0": "ity āhuḥ / tac cāpare na kṣamante / tathā hi-- naṭe śamābhāvād iti hetur asaṃgataḥ /",
  "GK16jgrasg1u:209_1": "naṭe rasābhivyakter asvīkārāt / sāmājikānāṃ śamavattvena tatra rasodbodhe bādhakābhāvāt /",
  "GK16jgrasg1u:209_2": "na ca naṭasya śamābhāvāt tadabhinayaprakāśakatvānupapattir iti vācyam / tasya bhayakrodhāder",
  "GK16jgrasg1u:209_3": "apy abhāvena tadabhinayaprakāśakatāyā apy asaṃgatyāpatteḥ / yadi ca naṭasya krodhāder",
  "GK16jgrasg1u:209_4": "abhāvena vāstavatatkāryāṇāṃ vadhabandhādīnām utpattyasaṃbhave 'pi kṛtrimatatkāryāṇāṃ",
  "GK16jgrasg1u:209_5": "śikṣābhyāsādita utpattau nāsti bādhakam iti nirīkṣyate,",
  "GK16jgrasg1u:210": "tadā prakṛte 'pi tulyam/",
  "GK16jgrasg1u:211": "atha nāṭye gītavādyādīnāṃ virodhināṃ sattvāt sāmājikeṣv api viṣayavaimukhyātmanaḥ śāntasya katham udreka iti cet,",
  "GK16jgrasg1u:212_0": "nāṭye śāntarasam abhyupagacchadbhiḥ phalabalāt tadgītavādyādes tasmin virodhitāyā",
  "GK16jgrasg1u:212_1": "akalpanāt / viṣayacintāsāmānyasya tatra virodhitvasvīkāre tadīyālambanasya saṃsārānītyatvasya",
  "GK16jgrasg1u:212_2": "taduddīpanasya purāṇaśravaṇasatsaṅgapuṇyavanatīrthāvalokanāder api viṣayatvena virodhitvāpatteḥ /",
  "GK16jgrasg1u:212_3": "ata eva caramādhyāye saṃgītaratnākare--",
  "GK16jgrasg1u:213": "“aṣṭāv eva rasā nāṭyeṣv iti kecid acūcudan/",
  "GK16jgrasg1u:214": "tadacāru yataḥ kaṃcin na rasaṃ svadate naṭaḥ//“",
  "GK16jgrasg1u:215_0": "ityādinā nāṭye 'pi śānto raso 'stīti vyavasthāpitam / yair api nāṭye śānto raso nāstīty",
  "GK16jgrasg1u:215_1": "abhyupagamyate tair api bādhakābhāvān mahābhāratādiprabandhānāṃ śāntarasapradhānatayā",
  "GK16jgrasg1u:215_2": "akhilalokānubhavasiddhatvāc ca kāvye so 'vaśyaṃ svīkāryaḥ / atra eva “aṣṭau nāṭye",
  "GK16jgrasg1u:215_3": "rasāḥ smṛtāḥ” ity upakramya “śānto 'pi navamo rasaḥ” iti mammaṭabhaṭṭā apy upasamahārṣuḥ /",
  "GK16jgrasg1u:216": "amīṣāṃ ca--",
  "GK16jgrasg1u:217": "“ratiḥ śokaś ca nirvedakrodhotsāhaś ca vismaya/",
  "GK16jgrasg1u:218": "hāso bhayaṃ jugupsā ca sthāyibhāvāḥ kramād amī//“",
  "GK16jgrasg1u:219": "rasebhyaḥ sthāyibhāvānāṃ ghaṭāder ghaṭādyavacchinnākāśād iva prathamadvitīyayor matayoḥ,",
  "GK16jgrasg1u:220": "satyarajatasyānirvacanīyarajatād iva tṛtīye,",
  "GK16jgrasg1u:221": "viṣayasya (rajatādeḥ)",
  "GK16jgrasg1u:222": "jñānād iva caturthe bhedo bodhyaḥ/ tatra ā prabandhaṃ sthiratvād amīṣāṃ bhāvānāṃ",
  "GK16jgrasg1u:223": "sthāyitvam/ na ca cittavṛttirūpāṇām eṣām āśuvināśitvena sthiratvaṃ durlabham,",
  "GK16jgrasg1u:224": "vāsanārūpatayā sthiratvaṃ tu vyabhicāriṣv atiprasaktam iti vācyam/ vāsanārūpāṇām amīṣāṃ muhurmuhur abhivyakter eva sthirapadārthatvāt/ vyabhicāriṇāṃ tu naiva,",
  "GK16jgrasg1u:225": "tadabhivyakter vidyududdyotaprāyatvāt/",
  "GK16jgrasg1u:226": "yadāhuḥ--",
  "GK16jgrasg1u:227": "“virūddhair aviruddhair vā bhāvair vicchidyate na yaḥ/",
  "GK16jgrasg1u:228": "ātmabhāvaṃ nayatyāśu sa sthāyī lavaṇākaraḥ//",
  "GK16jgrasg1u:229": "ciraṃ citte 'vatiṣṭhante saṃbadhyante 'nubandhibhiḥ/",
  "GK16jgrasg1u:230": "rasatvaṃ ye prapadyante prasiddhāḥ sthāyino 'tra te//“",
  "GK16jgrasg1u:231": "ciram iti vyabhicārivāraṇāya/ anubandhibhir vibhāvādyaiḥ/",
  "GK16jgrasg1u:232": "tathā--",
  "GK16jgrasg1u:233": "“sajātīyavijātīyair",
  "GK16jgrasg1u:234": "atiraskṛtamūrtimān/",
  "GK16jgrasg1u:235": "yāvad rasaṃ vartamānaḥ sthāyibhāva udāhṛtaḥ//” iti/",
  "GK16jgrasg1u:236": "kecit tu ratyādyanyatamatvaṃ sthāyitvam āhuḥ/ tan na/ ratyādīnām ekasmin prarūḍhe 'nyasyāprarūḍhasya vyabhicāritvopagamāt/ prarūḍhatvāprarūḍhatve bahvalpavibhāvajatve/",
  "GK16jgrasg1u:237": "taduktaṃ ratnākare--",
  "GK16jgrasg1u:238": "“ratyādayaḥ sthāyibhāvāḥ syur bhūyiṣṭhavibhāvajāḥ/",
  "GK16jgrasg1u:239": "stokaṃ vibhāvair utpannās ta eva vyabhicāriṇaḥ// iti/",
  "GK16jgrasg1u:240": "evaṃ ca vīrarase pradhāne krodho,",
  "GK16jgrasg1u:241": "raudre cotsāhaḥ,",
  "GK16jgrasg1u:242": "śṛṅgāre hāso vyabhicārī bhavati,",
  "GK16jgrasg1u:243": "nāntarīyakaś ca/ yadā tu pradhānaparipoṣārthaṃ so 'pi bahuvibhāvajaḥ kriyate tadā tu rasālaṃkāra ityādi bodhyam/",
  "GK16jgrasg1u:244": "tatra--",
  "GK16jgrasg1u:245": "strīpuṃsayor anyonyālambanaḥ premākhyaś cittavṛttiviśeṣo ratiḥ sthāyibhāvaḥ//",
  "GK16jgrasg1u:246": "gurudevatāputrādyālambanas tu vyabhicārī/",
  "GK16jgrasg1u:247": "putrādiviyogamaraṇādijanmāvaiklavyākhyaścittavṛttiviśeṣaḥ śokaḥ//",
  "GK16jgrasg1u:248_0": "strīpuṃsayos tu viyoge jīvitatvajñānadaśāyāṃ vaiklavyapoṣitāyā rater eva prādhānyāc",
  "GK16jgrasg1u:248_1": "chṛṅgāro vipralambhākhyo rasaḥ / vaiklavyaṃ tu saṃcārimātram / mṛtatvajñānadaśāyāṃ",
  "GK16jgrasg1u:248_2": "tu ratipoṣitasya vaiklavyasyeti karuṇa eva / yadā tu saty api mṛtatvajñāne devatāprasādādinā",
  "GK16jgrasg1u:248_3": "punar ujjīvanajñānaṃ kathaṃcit syāt,",
  "GK16jgrasg1u:249": "tadālambanasyātyantikanirāsābhāvāc cirapravāsa iva vipralambha eva,",
  "GK16jgrasg1u:250": "na sa karuṇaḥ/ yathā candrāpīḍaṃ prati mahāśvetāvākyeṣu/ kecit tu rasāntaram evātra karuṇavipralambhākhyam icchanti/",
  "GK16jgrasg1u:251": "nityānityavastuvicārajanmā viṣayavirāgākhyo nirvedaḥ//",
  "GK16jgrasg1u:252": "gṛhakalahādijas tu vyabhicāri/",
  "GK16jgrasg1u:253": "gurubandhuvadhādiparamāparādhajanmā prajvalanākhyaḥ krodhaḥ//",
  "GK16jgrasg1u:254": "ayaṃ ca paravināśādihetuḥ/ kṣudrāparādhajanmā tu paruṣavacanāsaṃbhāṣaṇādihetuḥ/ ayam evāmarṣākhyo vyabhicārīti vivekaḥ/",
  "GK16jgrasg1u:255": "paraparākramadānādismṛtijanmā aunnatyākhya utsāhaḥ//",
  "GK16jgrasg1u:256": "alaukikavastudarśanādijanmā vikāsākhyo vismayaḥ//",
  "GK16jgrasg1u:257": "vāgaṅgādivikāradarśanajanmā vikāsākhyo hāsaḥ//",
  "GK16jgrasg1u:258": "vyāghradarśanādijanmā paramānarthaviṣayako vaiklavyākhyaḥ sa bhayam//",
  "GK16jgrasg1u:259": "paramānarthaviṣayakatvābhāve tu sa eva trāso vyabhicāri/ apare tu autpātikaprabhavas trāsaḥ,",
  "GK16jgrasg1u:260": "svāparādhadvārotthaṃ bhayam iti bhayatrāsayor bhedam āhuḥ/",
  "GK16jgrasg1u:261": "kadaryavastuvilokanajanmā vicikitsākhyaś cittavṛttiviśeṣo jugupsā//",
  "GK16jgrasg1u:262": "evam eṣāṃ sthāyibhāvānāṃ loke tattannāyakagatānāṃ yānyālambanatayoddīpanatayā vā kāraṇatvena prasiddhāni tāny eṣu kāvyanāṭyayor vyajyamāneṣu vibhāvaśabdena vyapadiśyante//",
  "GK16jgrasg1u:263": "vibhāvayantīti vyutpatteḥ/",
  "GK16jgrasg1u:264": "yāni ca kāryatayā tāny anubhāvaśabdena//",
  "GK16jgrasg1u:265": "anu paścād bhāva utpattir yeṣām/ anubhāvayantīti vā vyutpatteḥ/",
  "GK16jgrasg1u:266": "yāni saha caranti tāni vyabhicāriśabdena//",
  "GK16jgrasg1u:267_0": "tatra śṛṅgārasya strīpuṃsāvālambane / candrikāvasantavividhopavanarahaḥsthānādaya",
  "GK16jgrasg1u:267_1": "uddīpanavibhāvāḥ / tanmukhāvalokanatadguṇaśravaṇakīrtanādayo 'nye sāttvikabhāvāś",
  "GK16jgrasg1u:267_2": "cānubhāvāḥ / smṛticintādayo vyabhicāriṇaḥ /",
  "GK16jgrasg1u:268_0": "karuṇasya bandhunāśādaya ālambanāni / tatsambandhigṛhaturagābharaṇadarśanādayas tatkathāśravaṇādayaś",
  "GK16jgrasg1u:268_1": "coddīpakāḥ / gātrakṣepāśrupātādayo 'nubhāvā glānikṣayamohaviṣādacintautsukyadīnatājaḍatādayo vyabhicāriṇaḥ /",
  "GK16jgrasg1u:269_0": "śāntasyānityatvena jñātaṃ jagadālambanam / vedāntaśravaṇatapovanatāpasadarśanādyuddīpanam /",
  "GK16jgrasg1u:269_1": "viṣayāruciśatrumittrādyaudāsīnyaceṣṭāhānināsāgradṛṣṭyādayo 'nubhāvāḥ / harṣonmādasmṛtimatyādayo vyabhicāriṇaḥ /",
  "GK16jgrasg1u:270_0": "raudrasyāgaskṛtpuruṣādir ālambanam / tatkṛto 'parādhādir uddīpakaḥ / vadhabandhādiphalako",
  "GK16jgrasg1u:270_1": "netrāruṇyadantapīḍanaparuṣabhāṣaṇaśastragrahaṇādir anubhāvaḥ / amarṣavegaugryacāpalādayaḥ saṃcāriṇaḥ /",
  "GK16jgrasg1u:271": "evaṃ yasyāś cittavṛtter yo viṣayaḥ sa tasyā ālambanam/ nimittāni coddīpakānīti bodhyam/",
  "GK16jgrasg1u:272_0": "tatra śṛṅgāro dvividhaḥ / saṃbhogo vipralambhaś ca / rateḥ saṃyogakālāvacchinnatve",
  "GK16jgrasg1u:272_1": "prathamaḥ / viyogakālāvacchinnatve dvitīyaḥ / saṃyogaś ca na daṃpatyoḥ sāmānādhikaraṇyam /",
  "GK16jgrasg1u:272_2": "ekatalpaśayane 'pīrṣyādisadbhāve vipralambhasyaiva varṇanāt / evaṃ viyogo 'pi na",
  "GK16jgrasg1u:272_3": "vaiyadhikaraṇyam / doṣasyoktatvāt / tasmād dvāv imau saṃyogaviyogākhyāv antaḥkaraṇavṛttiviśeṣau /",
  "GK16jgrasg1u:272_4": "yat saṃyukto viyuktaś cāsmīti dhīḥ / tatrādyo yathā “śayitā savidhe 'pyanīśvarā”",
  "GK16jgrasg1u:272_5": "ity atra nirūpitaḥ /",
  "GK16jgrasg1u:273": "yat tu citramīmāṃsāyām--",
  "GK16jgrasg1u:274": "“vāgarthāviva saṃpṛktau” ityatra rasadhvaniḥ/",
  "GK16jgrasg1u:275_0": "niratiśayapremaśālitāvyañjanāt” ititaddhvanimārgānākalananibandhanam / pārvatīparameśvaraviṣayakakaviratau",
  "GK16jgrasg1u:275_1": "pradhāne niratiśayapremṇo guṇībhāvāt / na hi guṇībhūtasya ratyāde rasadhvanivyapadeśahetutvaṃ",
  "GK16jgrasg1u:275_2": "yuktam / “bhinno rasādyalaṃkārād alaṃkāryatayā sthitaḥ” iti siddhāntāt /",
  "GK16jgrasg1u:276": "dvitīyo yathā--",
  "GK16jgrasg1u:277": "“vāco māṅgalikīḥ prayāṇasamaye jalpaty analpaṃ jane",
  "GK16jgrasg1u:278": "kelīmandiramārutāyanamukhe vinyastavaktrāmbujā/",
  "GK16jgrasg1u:279": "niḥśvāsaglapitādharoparipatadbāṣpārdravakṣoruhā",
  "GK16jgrasg1u:280": "bālā lolavilocanā śiva śiva prāṇeśam ālokate//“",
  "GK16jgrasg1u:281": "atrāpy ālambanasya nāyakasya,",
  "GK16jgrasg1u:282": "niḥśvāsāśrupātāder anubhāvasya,",
  "GK16jgrasg1u:283": "viṣādacintāvegādeś ca vyabhicāriṇaḥ,",
  "GK16jgrasg1u:284": "saṃyogād ratir abhivyajyamānā viyogakālāvacchinnatvād vipralambharasavyapadeśahetuḥ/",
  "GK16jgrasg1u:285": "yathā vā--",
  "GK16jgrasg1u:286": "“āvirbhūtā yadavādhi madhusyandinī nandasūnoḥ",
  "GK16jgrasg1u:287": "kāntiḥ kācin nikhilanayanākarṣaṇe kārmaṇajñā/",
  "GK16jgrasg1u:288": "śvāso dīrghas tadavādhi mukhe pāṇḍimā gaṇḍayugme",
  "GK16jgrasg1u:289": "śūnyā vṛttiḥ kulamṛgadṛśāṃ cetasi prādurāsīt//“",
  "GK16jgrasg1u:290": "yathā vā--",
  "GK16jgrasg1u:291": "“nayanāñcalāvamarśaṃ yā na kadācit purā sehe/",
  "GK16jgrasg1u:292": "āliṅgitāpi joṣaṃ tasthau sā gantukena dayitena//“",
  "GK16jgrasg1u:293_0": "ihāpi sahajacāñcalyanivṛttir jaḍatā cānubhāvavyabhicāriṇau / imaṃ ca pañcavidhaṃ",
  "GK16jgrasg1u:293_1": "prāñcaḥ pravāsādibhir upādhibhir āmananti / te ca pravāsābhilāṣaviraherṣyāśāpānāṃ",
  "GK16jgrasg1u:293_2": "viśeṣānupalambhān nāsmābhiḥ prapañcitāḥ /",
  "GK16jgrasg1u:294": "karuṇo yathā--",
  "GK16jgrasg1u:295": "“apahāya sakalabāndhavacintām udvāsya gurukulapraṇayam/",
  "GK16jgrasg1u:296": "hā tanaya vinayaśālin katham iva paralokapathiko 'bhūḥ//“",
  "GK16jgrasg1u:297": "atra pramītatanaya ālambanam/ tatkālāvacchinnabāndhavadarśanādy uddīpanam/ rodanam anubhāvaḥ/ dainyādayaḥ saṃcāriṇaḥ/",
  "GK16jgrasg1u:298": "śānto yathā--",
  "GK16jgrasg1u:299": "“malayānilakālakūṭayo ramaṇīkuntalabhogibhogayoḥ/",
  "GK16jgrasg1u:300": "śvapanātmabhuvor nirantarā mama jātā paramātmani sthitiḥ//“",
  "GK16jgrasg1u:301_0": "atra prapañcaḥ sarvo 'py ālambanam / sarvatra sāmyam anubhāvaḥ / matyādayaḥ saṃcāriṇaḥ /",
  "GK16jgrasg1u:301_1": "yady api prathamārdhe uttamādhamayor upakramā dvitīyārdhe 'dhamottamavacanaṃ kramabhaṅgam āvahati,",
  "GK16jgrasg1u:302": "tathāpi vaktur brahmātmakatayottamādhamajñānavaikalyaṃ saṃpannam iti dyotanāya kramabhaṅgo guṇa eva/",
  "GK16jgrasg1u:303": "idaṃ punar nodāhāryam--",
  "GK16jgrasg1u:304": "“surasrotasvinyāḥ pulinam adhitiṣṭhan nayanayor",
  "GK16jgrasg1u:305": "vidhāyāntarmudrām atha sapadi vidrāvya viṣayān/",
  "GK16jgrasg1u:306": "vidhūtāntardhvānto madhuramadhurāyāṃ citi kadā",
  "GK16jgrasg1u:307": "nimagnaḥ syāṃ kasyāṃcana navanabhasyāmbudaruci//“",
  "GK16jgrasg1u:308": "atrāpi yady api viṣayagaṇālambanaḥ surasrotasvinītaṭādyuddīpito nayananimīlanādibhir anubhāvitaḥ sthāyi nirvedaḥ pratīyate, tathāpi",
  "GK16jgrasg1u:309_0": "bhagavadvāsudevālambanāyāṃ kaviratau guṇībhūta iti na śāntarasadhvanivyapadeśahetuḥ /",
  "GK16jgrasg1u:309_1": "idaṃ ca padyaṃ mannirmitāyāṃ bhagavadbhaktipradhānāyāṃ karuṇālaharyām upanibaddham",
  "GK16jgrasg1u:309_2": "iti tatpradhānabhāvaprādhānyam evārhati / śāntarasānanuguṇaś cāyam ojasvī gumpha",
  "GK16jgrasg1u:309_3": "iti cānudāhāryam evaitat / pūrvapadye tu “paramātmani sthitiḥ” ity anena tattādrūpyāvagamād",
  "GK16jgrasg1u:309_4": "rater apratipattiḥ /",
  "GK16jgrasg1u:310": "raudro yathā--",
  "GK16jgrasg1u:311": "“navocchalitayauvanaspharadakharvagarvajvare",
  "GK16jgrasg1u:312": "madīyagurukārmukaṃ galitasādhvasaṃ vṛścati/",
  "GK16jgrasg1u:313": "ayaṃ patatu nirdayaṃ dalitadṛptabhūbhṛdgala-",
  "GK16jgrasg1u:314": "skhaladrudhiraghasmaro mama paraśvadho bhairavaḥ//“",
  "GK16jgrasg1u:315": "atra tadānīṃ rāmatvenājñāto gurukārmukabhañjaka ālambanam/ ata eva viśeṣyānupādānam/ gurudruho nāmagrahaṇānaucityāt,",
  "GK16jgrasg1u:316": "krodhāviṣkārād vā/ dhvaniviśeṣānumito niḥśaṅkadhanurbhaṅga uddīpakaḥ/ paruṣoktir anubhāvaḥ/ garvogratvādayaḥ saṃcāriṇaḥ/ eṣā ca dhanurbhaṅgadhvanibhagnasamādher bhārgavasyoktiḥ/",
  "GK16jgrasg1u:317_0": "vṛttir apy atra mahoddhatā raudrasya paramaujasvitāṃ paripuṣṇāti / anyatra gurusmaraṇe",
  "GK16jgrasg1u:317_1": "saty ahaṃbhāvavigamasyāvaśyakatayā prakṛte cājahatsvārthalakṣaṇāmūladhvananena madīyety",
  "GK16jgrasg1u:317_2": "anena garvotkarṣasyaiva prakāśanāt sphuṭaṃ gamyamānena vivekaśunyatvena krodhasyādhikyaṃ gamyate /",
  "GK16jgrasg1u:318": "idaṃ tu nodāhāryam--",
  "GK16jgrasg1u:319": "“dhanurvidalanadhvaniśravaṇatatkṣaṇāvirbhavan",
  "GK16jgrasg1u:320": "mahāguruvadhasmṛtiḥ śvasanavegadhūtādharaḥ/",
  "GK16jgrasg1u:321": "vilocanaviniḥsaradbahalavisphuliṅgavrajo",
  "GK16jgrasg1u:322": "raghupravaram ākṣipañ jayati jāmadagnyo muniḥ//“",
  "GK16jgrasg1u:323_0": "atrāpy aparādhāspadena raghunandanenālambito dhanurvidalanadhvaniśravaṇenoddīpito",
  "GK16jgrasg1u:323_1": "niḥśvāsanetrajvalanādibhir anubhāvito mahāguruvadhasmṛtigarvogratvādibhiś ca saṃcāritaḥ",
  "GK16jgrasg1u:323_2": "krodho yady api vyajyate,",
  "GK16jgrasg1u:324_0": "tathāpy asau tatprabhāvavarṇanabījabhūtāyāṃ kaviratau guṇībhūta iti na raudrarasadhvanivyapadeśahetuḥ /",
  "GK16jgrasg1u:324_1": "kāvyaprakāśagataraudrarasodāharaṇe tu “kṛtam anumataṃ dṛṣṭaṃ vā yair idaṃ gurupātakam”",
  "GK16jgrasg1u:324_2": "iti padye raudrarasavyajanakṣamā nāsti vṛttiḥ,",
  "GK16jgrasg1u:325": "atas tatkaver aśaktir eva/",
  "GK16jgrasg1u:326": "vīraś caturdhā/ dānadayāyuddhadharmāis tadupādher utsāhasya caturvidhatvāt/",
  "GK16jgrasg1u:327": "tatrādyo yathā--",
  "GK16jgrasg1u:328": "“kiyad idam adhikaṃ me yaddvijāyārthayitre",
  "GK16jgrasg1u:329": "kavacam aramaramaṇīyaṃ kuṇḍale cārpayāmi/",
  "GK16jgrasg1u:330": "akaruṇam avakṛttya drākkṛpāṇena niryad-",
  "GK16jgrasg1u:331": "bahalarudhiradhāraṃ maulim āvedayāmi//“",
  "GK16jgrasg1u:332_0": "eṣā dvijaveṣāyendrāya kavacakuṇḍaladānodyatasya karṇasya taddānavismitān sabhyān",
  "GK16jgrasg1u:332_1": "pratyuktiḥ / atra yācamāna ālambanam / tadudīritā stutir uddīpikā / kavacādivitaraṇaṃ",
  "GK16jgrasg1u:332_2": "tatra laghutvabuddhyādikaṃ cānubhāvaḥ / me ity arthāntarasaṃkramitavācyadhvanyutthāpito",
  "GK16jgrasg1u:332_3": "garvaḥ svakīyalokottarapitṛjanyatvādismṛtiś ca saṃcāriṇau / vṛttir apy atra tattadarthānurūpodgamavirāmaśālitayā",
  "GK16jgrasg1u:332_4": "sahṛdayaikacamatkāriṇī / tathā hi--utsāhapoṣakaṃ kavacakuṇḍalārpaṇayor laghutvanirūpaṇaṃ",
  "GK16jgrasg1u:332_5": "vidhātuṃ pūrvārdhe tadanukūlaśithilabandhātmikā / uttarārdhe tu maulitaḥ prāgvaktṛgatagarvotsāhaparipoṣaṇāyoddhatā /",
  "GK16jgrasg1u:332_6": "tataḥ paraṃ brāhmaṇe savinayatvaṃ prakāśayituṃ tanmūlībhūtaṃ garvarāhityaṃ dhvanayituṃ",
  "GK16jgrasg1u:332_7": "punaḥ śithilaiva / ata evāvedayāmīty uktam / na tu dadāmi vitarāmīti vā /",
  "GK16jgrasg1u:333": "idaṃ tu nodāharaṇīyam--",
  "GK16jgrasg1u:334": "yasyoddāmadivāniśārthivilasaddānapravāhaprathām",
  "GK16jgrasg1u:335": "ākarṇyāvanimaṇḍalāgataviyadbandīndravṛndānanāt/",
  "GK16jgrasg1u:336": "īrṣyānirbharaphullaromanikaravyāvalgadūdhaḥsravat-",
  "GK16jgrasg1u:337": "pīyūṣaprakaraiḥ surendrasurabhiḥ prāvṛṭpayodāyate//",
  "GK16jgrasg1u:338": "atrendrasabhāmadhyagatasakalanirīkṣakālambanaḥ avanimaṇḍalāgataviṣayavandīndravadanavinirgatarājadānavarṇanoddīpitaḥ,",
  "GK16jgrasg1u:339": "ūdhaḥprasnutapīyūṣaprakarair anubhāvitaḥ,",
  "GK16jgrasg1u:340": "asūyādibhiḥ saṃcāribhiḥ paripoṣito 'pi kāmagavīgata utsāho rājastutiguṇībhūta iti na rasavyapadeśahetuḥ/",
  "GK16jgrasg1u:341": "ata evedam api nodāharaṇam--",
  "GK16jgrasg1u:342": "“sābdhidvīpakulācalāṃ vasumatīm ākramya saptāntarāṃ",
  "GK16jgrasg1u:343": "sarvāṃ dyām api susmitena hariṇā mandaṃ samālokitaḥ/",
  "GK16jgrasg1u:344": "prādurbhūtaparapramodavidaladromāñcitas tatkṣaṇaṃ",
  "GK16jgrasg1u:345": "vyānamrīkṛtakaṃdharo 'suravaro mauliṃ puro nyastavān//“",
  "GK16jgrasg1u:346": "iha ca bhagavadvāmanālambanaḥ tatkartṛkamandanirīkṣaṇoddīpitaḥ,",
  "GK16jgrasg1u:347": "romāñcādibhir anubhāvitaḥ,",
  "GK16jgrasg1u:348": "harṣādibhiḥ poṣitaḥ,",
  "GK16jgrasg1u:349": "utsāho vyajyamāno 'pi guṇaḥ/ prāg anyagatasyeva prakṛte rājagatasyāpi tasya rājastutyutkarṣakatvāt/ etena",
  "GK16jgrasg1u:350_0": "“tyāgaḥ saptasamudramudritamahīnirvyājadānāvadhiḥ” iti śrīvatsalāñchanoktam udāharaṇaṃ",
  "GK16jgrasg1u:350_1": "parāstam / tasya guṇībhūtavyaṅgyatvena rasadhvaniprasaṅge 'nudāharaṇīyatvāt / nanu",
  "GK16jgrasg1u:350_2": "“akaruṇam avakṛtya-” ity atrāpi pratīyamānasya dānavīrasya karṇastutyaṅgatvāt kathaṃ dhvanitvam iti cet,",
  "GK16jgrasg1u:351": "satyam/ atra kaveḥ karṇavacanānuvādamātratātparyakatvena",
  "GK16jgrasg1u:352_0": "karṇastutau tātparyavirahāt / karṇasya ca mahāśayatvenātmastutau tātparyānupapatteḥ",
  "GK16jgrasg1u:352_1": "stutir avākyārtha eva / paraṃ tu vīrarasapratyayānantaraṃ tādṛśotsāhena liṅgena svādhikaraṇe",
  "GK16jgrasg1u:352_2": "sānumīyate / rājavarṇanapadye tu rājastutau tātparyād vākyārthataiva tasyāḥ /",
  "GK16jgrasg1u:353": "dvitīyo yathā--",
  "GK16jgrasg1u:354": "“na kapota bhavantam aṇv api spṛśatu śyena samudbhavaṃ bhayam/",
  "GK16jgrasg1u:355": "idam adya mayā tṛṇīkṛtaṃ bhavadāyuḥkuśalaṃ kalevaram//“",
  "GK16jgrasg1u:356": "athavaivaṃ vinyāsaḥ--",
  "GK16jgrasg1u:357": "“na kapotakapotakaṃ tava spṛśatu śyena manāg api spṛhā/",
  "GK16jgrasg1u:358": "idam adya mayā samarpitaṃ bhavate cārutaraṃ kalevaram//“",
  "GK16jgrasg1u:359_0": "eṣā śiveḥ kapotaṃ śyenaṃ prati coktiḥ / atra kapota ālambanam / tadgataṃ vyākulībhavanam",
  "GK16jgrasg1u:359_1": "uddīpanam / tasya kṛte svakalevarārpaṇam anubhāvaḥ / na cātra śarīradānapratyayād",
  "GK16jgrasg1u:359_2": "dānavīradhvanitvāpattir iti vācyam / śyenakapotayor bhakṣyabhakṣakabhāvāpannatvena",
  "GK16jgrasg1u:359_3": "śibiśarīrasyārthino 'bhāvāt tadapratipatteḥ / śyena śarīranivedanasya kapotaśarīratrāṇopādhikatayā",
  "GK16jgrasg1u:359_4": "vinimayapadavācyatvāt /",
  "GK16jgrasg1u:360": "tṛtīyo yathā--",
  "GK16jgrasg1u:361": "“raṇe dīnān devān daśavadana vidrāvya vahati",
  "GK16jgrasg1u:362": "prabhāvaprāgalbhyaṃ tvayi tu mama ko 'yaṃ parikaraḥ/",
  "GK16jgrasg1u:363": "lalāṭodyajjvālākavalitajagajjālavibhavo",
  "GK16jgrasg1u:364": "bhavo me kodaṇḍacyutaviśikhavegaṃ kalayatu//“",
  "GK16jgrasg1u:365_0": "eṣā daśavadanaṃ prati bhagavato rāmasyoktiḥ / iha bhava ālambanam / raṇadarśanam",
  "GK16jgrasg1u:365_1": "uddīpanam / daśavadanāvajñānubhāvaḥ / garvaḥ saṃcārī / vṛttir atra devānāṃ prastāve",
  "GK16jgrasg1u:365_2": "tadgatakātaryaprakāśanadvārā vīrarasānālambanatvāvagataye 'nuddhataiva /",
  "GK16jgrasg1u:366": "daśavadanaprastāve tu devadarpadamanavīratvapratipādanāyoddhatāpi",
  "GK16jgrasg1u:367_0": "tasyāvajñayā rāmagatotsāhānālambanatvena tadālambanasya rasasyāpratyayān na prakarṣavatī /",
  "GK16jgrasg1u:367_1": "bhagavato bhavasya tu paramottamālambanavibhāvatvāt tatprastāve tadālambanasyaujasvino",
  "GK16jgrasg1u:367_2": "vīrarasasya niṣpatteḥ prakṛṣṭoddhatā /",
  "GK16jgrasg1u:368": "caturtho yathā--",
  "GK16jgrasg1u:369": "“sapadi vilayam etu rājyalakṣmīr upari patantv athavā kṛpāṇadhārāḥ/",
  "GK16jgrasg1u:370": "apaharatutarāṃ śiraḥ kṛtānto mama tu matir na manāg apaiti dharmāt//“",
  "GK16jgrasg1u:371_0": "eṣādharmeṇāpi ripur jetavya iti vadantaṃ prati yudhiṣṭhirasyoktiḥ / atra dharmaviṣaya",
  "GK16jgrasg1u:371_1": "ālambanam / “na jātu kāmān na bhayān na lobhād dharmaṃ tyajej jīvītasyāpi hetoḥ”",
  "GK16jgrasg1u:371_2": "ity ādivākyālocanam uddīpanam / śiraśchedādyaṅgīkāro 'nubhāvaḥ / dhṛtiḥ saṃcāriṇī /",
  "GK16jgrasg1u:371_3": "itthaṃ vīrarasasya cāturvidhyaṃ prapañcitaṃ prācām anurodhāt /",
  "GK16jgrasg1u:372_0": "vastutas tu bahavo vīrarasasya śṛṅgārasyeva prakārā nirūpayituṃ śakyante / tathā",
  "GK16jgrasg1u:372_1": "hi--prācīna eva “sapadi vilayam etu” ityādi padye “mama tu matir na manāg apaiti",
  "GK16jgrasg1u:372_2": "satyāt” iti caramapādavyatyāsena padyāntaratāṃ prāpite satyavīrasyāpi saṃbhavāt /",
  "GK16jgrasg1u:372_3": "na ca satyasyāpi dharmāntargatatayā dharmavīrarasa eva tadvīrasyāpy antarbhāva iti",
  "GK16jgrasg1u:372_4": "vācyam / dānadayayor api tadantargatatayā tadvīrayor api dharmavīrāt pṛthaggaṇanānaucityāt /",
  "GK16jgrasg1u:373": "evaṃ pāṇḍityavīro 'pi pratīyate/",
  "GK16jgrasg1u:374": "yathā--",
  "GK16jgrasg1u:375": "“api vakti girāṃ patiḥ svayaṃ yadi tāsām adhidevatāpi vā/",
  "GK16jgrasg1u:376": "ayam asmi puro hayānanasmaraṇollaṅghitavāṅmayāmbudhiḥ//“",
  "GK16jgrasg1u:377_0": "atra bṛhaspatyādyālambanaḥ sabhādidarśanoddīpito nikhilavidvattiraskārānubhāvito",
  "GK16jgrasg1u:377_1": "garveṇa saṃcāriṇā poṣita utsāho vaktuḥ pratīyate / nanu cātra yuddhavīratvam / yuddhatvasya",
  "GK16jgrasg1u:377_2": "vādasādhāraṇasya vācyatvād iti cet / kṣamāvīre kiṃ brūyāḥ /",
  "GK16jgrasg1u:378": "yathā--",
  "GK16jgrasg1u:379": "api bahaladahanajālaṃ mūrdhni ripur me nirantaraṃ dhamatu/",
  "GK16jgrasg1u:380": "pātayatu vāsidhārām aham aṇumātraṃ na kiṃcid ābhāṣe//“",
  "GK16jgrasg1u:381": "kṣamāvata uktir iyam/",
  "GK16jgrasg1u:382": "balavīre vā kiṃ samādadhyāḥ/",
  "GK16jgrasg1u:383": "yathā--",
  "GK16jgrasg1u:384": "“pariharatu dharāṃ phaṇipravīraḥ sukhamayatāṃ kamaṭho 'pi tāṃ vihāya/“",
  "GK16jgrasg1u:385": "aham iha puruhūta pakṣakoṇe nikhilam idaṃ jagad aklamaṃ vahāmi//",
  "GK16jgrasg1u:386_0": "puruhūtaṃ pratyeṣā garutmata uktiḥ / nanu “api vakti-“pariharatu dharām-” iti padyadvaye",
  "GK16jgrasg1u:386_1": "garva eva notsāhaḥ / madhyasthapadye tu dhṛtir eva dhvanyate iti bhāvadhvanaya evaite",
  "GK16jgrasg1u:386_2": "na rasadhvanaya iti cet tarhi yuddhavīrādiṣv api garvādidhvanitām eva kiṃ na brūyāḥ /",
  "GK16jgrasg1u:386_3": "rasadhvanisāmānyam eva vā kiṃ na tadvyabhicāradhvananena gatārthayeḥ / sthāyipratītir",
  "GK16jgrasg1u:386_4": "durapahnavā cet tulyaṃ prakṛte 'pi / anantaroktapadye tu notsāhaḥ pratīyate / dayāvīrādiṣu",
  "GK16jgrasg1u:386_5": "pratīyata iti tu rājājñāmātram /",
  "GK16jgrasg1u:387": "adbhuto yathā--",
  "GK16jgrasg1u:388": "“carācarajagajjālasadanaṃ vadanaṃ tava/",
  "GK16jgrasg1u:389": "galadgaganagāmbhīryaṃ vīkṣyāsmi hṛtacetanā//“",
  "GK16jgrasg1u:390": "kadācid bhagavato vāsudevasya vadanam ālokitavatyā yaśodāyā iyam uktiḥ/ atra vadanam ālambanam/ antargatacarācarajagajjāladarśanam uddīpanam/ hṛtacetanatvam,",
  "GK16jgrasg1u:391": "tena gamyaṃ romāñcanetrasphāraṇādi cānubhāvaḥ/ trāsādayo vyabhicāriṇaḥ/ naivātra vidyamānāpi putragatā prītiḥ pratīyate/ vyañjakābhāvāt/",
  "GK16jgrasg1u:392_0": "pratītāyāṃ vā tasyāṃ vismayasya guṇatvaṃ na yujyate / evaṃ kaścin mahāpuruṣo 'yam",
  "GK16jgrasg1u:392_1": "iti bhaktir api tasyāḥ mamāyaṃ bāla iti niścayena pratibandhād utpattam eva neṣṭe /",
  "GK16jgrasg1u:392_2": "atas tasyām api vismayasya guṇībhāvo na śaṅkyaḥ /",
  "GK16jgrasg1u:393": "yat tu sahṛdayaśiromaṇibhiḥ prācīnair",
  "GK16jgrasg1u:394": "udāhṛtam--",
  "GK16jgrasg1u:395": "“citraṃ mahān eṣa navāvatāraḥ, kva kāntir eṣābhinavaiva bhaṅgiḥ/",
  "GK16jgrasg1u:396": "lokottaraṃ dhairyam aho prabhāvaḥ kāpy ākṛtir nūtana eṣa sargaḥ// iti,",
  "GK16jgrasg1u:397_0": "tatredaṃ vaktavyam-- pratīyatāṃ nāmātra vismayaḥ paraṃ tv asau kathaṃkāraṃ adbhutarasa]",
  "GK16jgrasg1u:397_1": "dhvanivyapadeśahetuḥ / pratipādyamahāpuruṣaviśeṣaviṣayāyāḥ pradhānībhūtāyāḥ stotṛgatabhaktaḥ",
  "GK16jgrasg1u:397_2": "prakarṣakatvenāsya guṇībhūtatvāt / yathā mahābhārate gītāsu viśvarūpaṃ dṛṣṭavataḥ",
  "GK16jgrasg1u:397_3": "pārthasya “paśyāmi devāṃs tava deva dehe sarvāṃs tathā bhūtaviśeṣasaṃghān” ity ādau",
  "GK16jgrasg1u:397_4": "vākyasaṃdarbhe / itthaṃ cāsya rasālaṃkāratvam ucitam / bhaktir naivātra pratīyata",
  "GK16jgrasg1u:397_5": "iti ced daramukulitalocanaṃ vidāṃkurvantu sahṛdayāḥ /",
  "GK16jgrasg1u:398": "hāsyo yathā--",
  "GK16jgrasg1u:399": "“śrītātapādair vihite nibandhe nirūpitā nūtanayuktir eṣā/",
  "GK16jgrasg1u:400": "aṅgaṃ gavāṃ pūrvam aho pavitraṃ na vā kathaṃ rāsabhadharmapatnyāḥ//“",
  "GK16jgrasg1u:401": "tārkikaputro 'trālambanam/ tadīyā niḥśaṅkoktir uddīpikā/ radanaprakāśādir udvegādayaś cānubhāvavyabhicāriṇaḥ/",
  "GK16jgrasg1u:402": "atrāhuḥ-",
  "GK16jgrasg1u:403": "“ātmasthaḥ parasaṃsthaścety asya bhedadvayaṃ matam/",
  "GK16jgrasg1u:404": "ātmastho draṣṭur utpanno vibhāvekṣaṇamātrataḥ//",
  "GK16jgrasg1u:405": "hasantam aparaṃ dṛṣṭvāvibhāvaḥ copajāyate/",
  "GK16jgrasg1u:406": "yo 'sau hāsyarasas tajjñaiḥ parasthaḥ parikīrtitaḥ//",
  "GK16jgrasg1u:407": "uttamānāṃ madhyamānāṃ nīcānām apy asau bhavet/",
  "GK16jgrasg1u:408": "tryavasthaḥ kathitas tasya ṣaḍbhedāḥ santi cāpare//",
  "GK16jgrasg1u:409": "smitaṃ ca hasitaṃ proktam uttame puruṣe budhaiḥ/",
  "GK16jgrasg1u:410": "bhaved vihasitaṃ copahasitaṃ madhyame nare//",
  "GK16jgrasg1u:411": "nīce 'pahasitaṃ cātihasitaṃ parikīrtitam/",
  "GK16jgrasg1u:412": "īṣaphullakapolābhyāṃ kaṭākṣair apy analbaṇaiḥ//",
  "GK16jgrasg1u:413": "adṛśyadaśano hāso madhuraḥ smitam ucyate/",
  "GK16jgrasg1u:414": "vaktranetrakapolaiś ced utphullair upalakṣitaḥ//",
  "GK16jgrasg1u:415": "kiṃcillakṣitadantaś ca tadā hasitam iṣyate/",
  "GK16jgrasg1u:416": "saśabdaṃ madhuraṃ kāyagataṃ vadanarāgavat//",
  "GK16jgrasg1u:417": "ākuñcitākṣi mandraṃ ca vidur vihasitaṃ budhāḥ/",
  "GK16jgrasg1u:418": "nikuñcitāṃsaśīrṣaś ca jihmadṛṣṭivilokanaḥ//",
  "GK16jgrasg1u:419": "utphullanāsiko hāso nāmnopahasitaṃ matam/",
  "GK16jgrasg1u:420": "asthānajaḥ sāśrudṛṣṭir ākampaskandhamūrdhajaḥ//",
  "GK16jgrasg1u:421": "śārṅgadevena gadito hāso 'pahasitāhvayaḥ/",
  "GK16jgrasg1u:422": "sthūlakarṇakaṭudhvāno bāṣpapūraplutekṣaṇaḥ/",
  "GK16jgrasg1u:423": "karopagūḍhapārśvaś ca hāso 'tihasitaṃ matam// iti//",
  "GK16jgrasg1u:424": "bhayānako yathā--",
  "GK16jgrasg1u:425": "“śyenam ambaratalād upāgataṃ śuṣyadānanabilo vilokayan/",
  "GK16jgrasg1u:426": "kampamānatanur ākulekṣaṇāḥ spandituṃ na hi śaśāka lāvakaḥ//“",
  "GK16jgrasg1u:427": "atra śyena ālambanam/ savegāpatanam uddīpanam/ ānanaśoṣādayo 'nubhāvāḥ/ dainyādayaḥ saṃcāriṇaḥ/",
  "GK16jgrasg1u:428": "bībhatso yathā--",
  "GK16jgrasg1u:429": "“nakhair vidāritāntrāṇāṃ śavānāṃ pūyaśoṇitam/",
  "GK16jgrasg1u:430": "ānaneṣv anulimpanti hṛṣṭā vetālayoṣitaḥ//“",
  "GK16jgrasg1u:431": "śavā ihālambanam/ antravidāraṇādy uddīpanam/ ākṣiptā romāñcanetranimīlanādayo 'nubhāvāḥ/ āvegādayaḥ saṃcāriṇaḥ/",
  "GK16jgrasg1u:432_0": "nanu ratikrodhotsāhabhayaśokavismayanirvedeṣu prāg udāhṛteṣu yathālambanāśrayayoḥ",
  "GK16jgrasg1u:432_1": "saṃpratyayaḥ na tathā hāse jugupsāyāṃ ca / tatrālambanasyaiva pratīteḥ / padyaśrotuś",
  "GK16jgrasg1u:432_2": "ca rasāsvādādhikaraṇatvena laukikahāsajugupsāśrayatvānupapatter iti cet / satyam /",
  "GK16jgrasg1u:432_3": "tadāśrayasya draṣṭṛpuruṣaviśeṣasya tatrākṣepyatvāt / tadanākṣepe tu śrotuḥ svīyakāntāvarṇanapadyād",
  "GK16jgrasg1u:432_4": "iva rasodbodhe bādhakābhāvāt /",
  "GK16jgrasg1u:433_0": "evaṃ saṃkṣepeṇa nirūpitā rasāḥ / eṣāṃ prādhānye dhvanivyapadeśahetutvam guṇībhāve",
  "GK16jgrasg1u:433_1": "tu rasālaṃkāratvam / kecit tu “prādhānya evaiṣāṃ rasatvam anyathālaṃkāratvam eva /",
  "GK16jgrasg1u:433_2": "rasālaṃkāravyapadeśas tv alaṃkāradhvanivyapadeśavat,",
  "GK16jgrasg1u:434_0": "brāhmaṇaśramaṇanyāyāt / evam asaṃlakṣyakramatāyām eva / anyathā tu vastumātram” ity",
  "GK16jgrasg1u:434_1": "āhuḥ / ete cāsaṃlakṣyakramavyaṅgyāḥ sahṛdayena rasavyaktau jhagiti jāyamānāyāṃ vibhāvānubhāvavyabhicārivimarśakramasya",
  "GK16jgrasg1u:434_2": "sato 'pi sūcīśatapattraśatavedhakramasyevālakṣaṇāt,",
  "GK16jgrasg1u:435": "na tv akramavyaṅgyaḥ,",
  "GK16jgrasg1u:436": "vyaktes taddhetūnāṃ ca hetuhetumadbhāvāsaṃgatyāpatteḥ/",
  "GK16jgrasg1u:437": "atha katham eta eva rasāḥ/ bhagavadālambanasya romāñcāśrupātādibhir anubhāvitasya harṣādibhiḥ paripoṣitasya bhāgavatādipurāṇaśravaṇasamaye bhagavadbhaktair",
  "GK16jgrasg1u:438_0": "anubhūyamānasya bhaktirasasya durapahnavatvāt / bhagavadanurāgarūpā bhaktiś cātra",
  "GK16jgrasg1u:438_1": "sthāyibhāvaḥ / na cāsau śāntarase 'ntarbhāvam arhati / anurāgasya vairāgyaviruddhatvāt /",
  "GK16jgrasg1u:438_2": "ucyate-- bhakter devādiviṣayaratitvena bhāvāntargatatayā rasatvānupapatteḥ /",
  "GK16jgrasg1u:439": "“ratir devādiviṣayā vyabhicārī tathāñjitaḥ/",
  "GK16jgrasg1u:440": "bhāvaḥ proktas tadābhāsā hy anaucityapravartitāḥ//“",
  "GK16jgrasg1u:441": "iti hi prācāṃ siddhāntāt/ na ca tarhi kāminīviṣayāyā api rater bhāvatvam astu,",
  "GK16jgrasg1u:442": "ratitvāviśeṣāt/ astu vā bhagavadbhakter eva sthāyitvam,",
  "GK16jgrasg1u:443": "kāminyādiratīnāṃ ca bhāvatvam vinigamakābhāvāt,",
  "GK16jgrasg1u:444": "iti vācyam/ bharatādimunivacanānām evātra rasabhāvatvādivyavasthāpakatvena svātantryayogāt/",
  "GK16jgrasg1u:445_0": "anyathā putrādiviṣayāyā api rateḥ sthāyibhāvatvaṃ kuto na syāt / na syād vā kutaḥ",
  "GK16jgrasg1u:445_1": "śuddhabhāvatvaṃ jugupsāśokādīnām ity akhiladarśanaṃ vyākulī syāt / rasānāṃ navatvagaṇanā",
  "GK16jgrasg1u:445_2": "ca munivacananiyantritā bhajyeta,",
  "GK16jgrasg1u:446": "iti yathāśāstram eva jyāyaḥ/",
  "GK16jgrasg1u:447": "eteṣāṃ parasparaṃ kair api virodhaḥ/ tatra vīraśṛṅgārayoḥ,",
  "GK16jgrasg1u:448": "śṛṅgārahāsyayoḥ,",
  "GK16jgrasg1u:449": "vīrādbhutayoḥ,",
  "GK16jgrasg1u:450": "vīraraudrayoḥ,",
  "GK16jgrasg1u:451": "śṛṅgārādbhutayoś cāvirodhaḥ/ śṛṅgārabībhatsayoḥ śṛṅgārakaruṇayoḥ,",
  "GK16jgrasg1u:452": "vīrabhayānakayoḥ,",
  "GK16jgrasg1u:453": "śāntaraudrayoḥ,",
  "GK16jgrasg1u:454_0": "śāntaśṛṅgārayoś ca virodhaḥ / atra kavinā prakṛtarasaṃ paripoṣṭukāmena tadabhivyañjake",
  "GK16jgrasg1u:454_1": "kāvye tadviruddharasāṅgānāṃ nibandhanaṃ na kāryam / yathā hi sati tadabhivyaktau",
  "GK16jgrasg1u:454_2": "viruddhaḥ prakṛtaṃ bādheta / sundopasundanyāyena vobhayor upahatiḥ syāt / yadi tu",
  "GK16jgrasg1u:454_3": "viruddhayor api rasayor ekatra samāveśa iṣyate tadā virodhaṃ parihṛtya vidheyaḥ /",
  "GK16jgrasg1u:454_4": "tathā hi-- virodhas tāvad dvividhaḥ / sthitivirodho jñānavirodhaś ca / ādyas",
  "GK16jgrasg1u:455": "tadadhikaraṇāvṛttitārūpaḥ/",
  "GK16jgrasg1u:456": "dvitīyas tajjñānapratibaddhajñānakatvalakṣaṇaḥ/",
  "GK16jgrasg1u:457_0": "tatrādhikaraṇāntare virodhinaḥ sthāpane prathamo nivartate / yathā nāyakagatatvena",
  "GK16jgrasg1u:457_1": "vīrarase varṇanīye pratināyake bhayānakasya / rasapadenātra prakaraṇe tadupādhiḥ",
  "GK16jgrasg1u:457_2": "sthāyibhāvo gṛhyate / rasasya sāmājikavṛttitvena nāyakādyavṛttitvāt / advitīyānandamayatvena",
  "GK16jgrasg1u:457_3": "virodhāsambhavāc ca /",
  "GK16jgrasg1u:458": "udāharaṇam--",
  "GK16jgrasg1u:459": "“kuṇḍalīkṛtakodaṇḍadordaṇḍasya puras tava/",
  "GK16jgrasg1u:460": "mṛgārāter iva mṛgāḥ pare naivāvatasthire//“",
  "GK16jgrasg1u:461_0": "rasāntarasyāvirodhinaḥ saṃdhikartur ivāntarāle 'vasthāne dvitīyo 'pi nivartate /",
  "GK16jgrasg1u:461_1": "yathā mannirmitāyām ākhyāyikāyāṃ kaṇvāśramagatasya śvetaketor maharṣeḥ śāntarasapradhāne",
  "GK16jgrasg1u:461_2": "varṇane prastute “kim idam anākalitapūrvaṃ rūpam,",
  "GK16jgrasg1u:462": "ko 'yam anirvācyo vacanaracanāyā madhurimā” ity adbhutasyāntaravasthāpanena varavarṇinīṃ pratyanurāgavarṇane/",
  "GK16jgrasg1u:463": "yathā vā--",
  "GK16jgrasg1u:464": "“surāṅganābhir āśliṣṭā vyomni vīrā vimānagāḥ/",
  "GK16jgrasg1u:465": "vilokante nijān dehān pherunārībhir āvṛtān//“",
  "GK16jgrasg1u:466_0": "atra surāṅganāmṛtaśarīrālambanayoḥ śṛṅgārabībhatsayor antaḥ svargalābhākṣipto vīraraso",
  "GK16jgrasg1u:466_1": "niveśitaḥ / antarniveśaś ca tadubhayacarvaṇākālāntarvartikālagatacarvaṇākatvam /",
  "GK16jgrasg1u:466_2": "tac ca prakṛtapadye prathamārdha eva śṛṅgāracarvaṇottaraṃ vīrasya carvaṇād anantaraṃ",
  "GK16jgrasg1u:466_3": "ca dvitīyārdhe bībhatsasyeti sphuṭam eva / “bhūreṇudigdhān” ity ādi kāvyaprakāśagatapadyakadambetu",
  "GK16jgrasg1u:466_4": "prathamaśrutabībhatsasāmagrīvaśād bībhatsacarvaṇottaraṃ tatsāmagryākṣiptaniḥśaṅkaprāṇatyāgādirūpasāmagrīkasya",
  "GK16jgrasg1u:466_5": "vīrasya carvaṇe śṛṅgāracarvaṇeti",
  "GK16jgrasg1u:467": "vivekaḥ/ itthaṃ codāsīnacarvaṇena pratibandhakajñānanivṛttau niṣpratyūhaḥ pratibadhyacarvaṇodaya iti phalito 'rthaḥ/ aṅgāṅginoḥ,",
  "GK16jgrasg1u:468": "aṅginy anyasminn aṅgayor vā na virodhaḥ/ aṅgatvānupapattiprasaṅgāt/",
  "GK16jgrasg1u:469": "yathā--",
  "GK16jgrasg1u:470": "pratyudgatā savinayaṃ sahasā sakhībhiḥ smeraiḥ smarasya sacivaiḥ sarasāvalokaiḥ/",
  "GK16jgrasg1u:471": "mām adya mañjuracanair vacanaiś ca bāle hā leśato 'pi na kathaṃ vada satkaroṣi//",
  "GK16jgrasg1u:472": "iyaṃ ca puro nipatitāṃ pramītāṃ nāyikāṃ prati nāyakasyoktiḥ/ iha nāyikālambanā,",
  "GK16jgrasg1u:473_0": "aśrupātādibhir anubhāvair āvegaviṣādādibhiḥ saṃcāribhiś ca vyajyamānā nāyakagatā",
  "GK16jgrasg1u:473_1": "ratis tulyasāmagryabhivyakte prakṛtatvāt pradhānībhūte tadgata eva śoke prakarṣakatvād",
  "GK16jgrasg1u:473_2": "aṅgam / yadi tu nāyakagatā ratir nātra pratīyate,",
  "GK16jgrasg1u:474_0": "kiṃ tu niruktasāmagryā śoka eva prakṛtatvād ity āgṛhyate tadā nāyakālambanā pratyudgamādyanubhāvitā",
  "GK16jgrasg1u:474_1": "harṣādibhiḥ poṣitā nāyikāśrayā ratir eva tatrāṅgam astu / nāyikāgatarater nāyakaśokaprakarṣahetutāyāḥ",
  "GK16jgrasg1u:474_2": "sarvasaṃmatatvāt / na ca nāyikāyā nāśāt tadgatāyā rater asaṃnidhānāt katham aṅgateti",
  "GK16jgrasg1u:474_3": "vācyam / saṃnidhānasyāṅgatāyām atantratvena smaryamāṇāyās tasyā aṅgatvopapatteḥ /",
  "GK16jgrasg1u:475": "aṅgayor yathā--",
  "GK16jgrasg1u:476": "“utkṣiptāḥ kabarībharaṃ, vivalitāḥ pārśvadvayaṃ nyakkṛtāḥ",
  "GK16jgrasg1u:477": "pādāmbhojayugaṃ ruṣā parihṛtā dūreṇa celāñcalam/",
  "GK16jgrasg1u:478": "gṛhṇanti tvarayā bhavatpratibhaṭakṣmāpālavāmabhruvāṃ",
  "GK16jgrasg1u:479": "yāntīnāṃ gahaneṣu kaṇṭakacitāḥ ke ke na bhūmīruhāḥ//“",
  "GK16jgrasg1u:480_0": "atra samāsoktyavayavābhyāṃ tarukāmikartṛkaripukāminīkabaryādigrahaṇarūpābhyāṃ prakṛtāprakṛtavyavahārābhyāṃ",
  "GK16jgrasg1u:480_1": "vyaktayoḥ karuṇaśṛṅgārayo rājaviṣayakaratibhāvāṅgatvam / kiṃ ca prakṛtarasaparipuṣṭim",
  "GK16jgrasg1u:480_2": "icchatā virodhino 'pi rasasya bādhyatvena nibandhanaṃ kāryam eva / tathā hi sati",
  "GK16jgrasg1u:480_3": "vairivijayakṛtā varṇyasya kāpi śobhā saṃpadyate / bādhyatvaṃ ca rasasya prabalair",
  "GK16jgrasg1u:480_4": "virodhino rasasyāṅgair vidyamāneṣv api svāṅgeṣu niṣpitteḥ pratibandhaḥ / vyabhicāriṇo",
  "GK16jgrasg1u:480_5": "bādhyatvaṃ tu tadīyarasaniṣpattipratibandhamātrāt,",
  "GK16jgrasg1u:481": "na tv anabhivyattayā/ ābhivyaktau bādhakābhāvāt/",
  "GK16jgrasg1u:482_0": "na ca virodhyaṅgābhivyatyā pratibandhān nābhivyaktir iti vācyam / tadvyañjakaśabdārthajñānasamaye",
  "GK16jgrasg1u:482_1": "virodhyaṅgābhivyañjakaśabdārthajñānasyāsaṃnidhānāt / pratibadhyapratibandhakabhāvakalpane mānābhāvāt,",
  "GK16jgrasg1u:483_0": "bhāvaśabalatāyā ucchedāpatteś ca / rasaniṣpatteḥ pratibandhas tv anubhavasiddha iti",
  "GK16jgrasg1u:483_1": "tāṃ praty eva virodhyaṅgānāṃ balavatām abhivyakteḥ pratibandhakatvaṃ nyāyyam / api",
  "GK16jgrasg1u:483_2": "ca yatra sādhāraṇaviśeṣaṇamahimnā viruddhayor abhivyaktis tatrāpi virodho nivartate /",
  "GK16jgrasg1u:484": "yathā--",
  "GK16jgrasg1u:485": "“nitāntaṃ yauvanonmattā gāḍharaktāḥ sadāhave/",
  "GK16jgrasg1u:486": "vasundharāṃ samāliṅgya śerate vīra te 'rayaḥ//“",
  "GK16jgrasg1u:487": "ittham avirodhasaṃpādanenāpi nibadhyamāno raso rasaśabdena śṛṅgārādiśabdair vā nābhidhātum ucitaḥ,",
  "GK16jgrasg1u:488": "anāsvādyatāpatteḥ/ tadāsvādaś ca vyañjanamātraniṣpādya ity uktatvāt/ yatra vibhāvādibhir abhivyaktasya rasasya svaśabdenābhidhānaṃ tatra ko doṣa iti cet,",
  "GK16jgrasg1u:489_0": "vyaṅgyasya vācyīkaraṇe sāmānyato vamanākhyadoṣasya vakṣyamāṇatvāt / āsvādyatāvacchedakarūpeṇa",
  "GK16jgrasg1u:489_1": "pratyayājanakatayā rasasthale vācyavṛtteḥ kāpeyakalpatvena viśeṣadoṣatvāc ca / evaṃ",
  "GK16jgrasg1u:489_2": "sthāyivyabhicāriṇām api śabdavācyatvaṃ doṣaḥ / evaṃ vibhāvānubhāvayor asamyakpratyaye",
  "GK16jgrasg1u:489_3": "vilambena pratyaye vā na rasāsvāda iti tayor doṣatvam / samabalaprabalapratikūlarasāṅgānāṃ",
  "GK16jgrasg1u:489_4": "nibandhanaṃ tu prakṛtarasapoṣaprātīpikam iti doṣaḥ / prabandhe prakṛtasya prasaṅgāntareṇa",
  "GK16jgrasg1u:489_5": "vicchinnasya punardīpane sāmājikānāṃ na sāmagryeṇa rasāsvāda iti vicchinnadīpanaṃ",
  "GK16jgrasg1u:489_6": "doṣaḥ / tathā tattadrasaprastāvanānarhe 'vasare prastāvaḥ,",
  "GK16jgrasg1u:490_0": "vicchedānarhe ca vicchedaḥ / yathā sandhyāvandanadevayajanādidharmavarṇane prasakte",
  "GK16jgrasg1u:490_1": "kayāpi kāminyā saha kasyacitkāmukasyānurāgavarṇane / yathā ca samupasthiteṣu mahāhavadurmadeṣu",
  "GK16jgrasg1u:490_2": "pratibhaṭeṣu marmabhindi vacanāny udgiratsu nāyakasya saṃdhyāvandanādivarṇane cety ubhayam anucitam /",
  "GK16jgrasg1u:491_0": "evam apradhānasya pratināyakāder nānāvidhānāṃ caritānām anekavidhāyāś ca saṃpado",
  "GK16jgrasg1u:491_1": "nāyakasambandhibhyas tebhyo nātiśayo varṇanīyaḥ / yathā sati varṇayitumiṣṭo nāyakasyotkarṣo",
  "GK16jgrasg1u:491_2": "na siddhyet / tatprayukto rasapoṣaś ca na syāt / na ca pratināyakotkarṣasya tadabhibhāvakanāyakotkarṣāṅgatvāt",
  "GK16jgrasg1u:491_3": "katham avarṇanīyatvam iti vācyam / yādṛśasya pratināyakotkarṣavarṇanasya tadabhibhāvakanāyakotkarṣāṅgatāsaṃpādakatvaṃ",
  "GK16jgrasg1u:491_4": "tādṛśasyeṣṭatvāt / tadvirodhina eva niṣedhyatvāt / na ca pratipakṣasya prakṛtāpekṣayā",
  "GK16jgrasg1u:491_5": "varṇyamāno 'py utkarṣaḥ svāśrayahantṛtāmātrād eva prakṛtagatam utkarṣam atiśāyayet,",
  "GK16jgrasg1u:492_0": "ato na doṣāvaha iti vācyam / evaṃ hi sati mahārājaṃ kam api viṣaśarakṣepamātreṇa",
  "GK16jgrasg1u:492_1": "vyāpāditavato varākasya śabarasyeva prakṛtasya nāyakasya na ko 'py utkarṣaḥ syād",
  "GK16jgrasg1u:492_2": "iti / tathā rasālambanāśrayayor anusaṃdhānam antarāntarā viratā na ced,",
  "GK16jgrasg1u:493_0": "doṣaḥ / tadanusaṃdhānādhīnā hi rasapratipattidhārā tadananusaṃdhāne viratā syāt /",
  "GK16jgrasg1u:493_1": "evaṃ prakṛtarasānupakārakasya vastuno varṇanam api prakṛtarasavirāmahetutvād doṣa",
  "GK16jgrasg1u:493_2": "eva / anaucityaṃ tu rasabhaṅgahetutvāt pariharaṇīyam / bhaṅgaś ca pānakādirasādau",
  "GK16jgrasg1u:493_3": "sikatādinipātajanitevāruṃtudatā / tac ca jātideśakālavarṇāśramavayovasthāprakṛtivyavahārādeḥ",
  "GK16jgrasg1u:493_4": "prapañcajātasya tasya yasya yallokaśāstrasiddham ucitadravyaguṇakriyādi,",
  "GK16jgrasg1u:494": "tadbhedaḥ/ jātyāder anucitaṃ yathā--gavādes tejobalakāryāṇi parākramādīni,",
  "GK16jgrasg1u:495": "siṃhādeś ca sādhubhāvādīni/ svarge jarāvyādhyādi,",
  "GK16jgrasg1u:496": "bhūloke sudhāsevanādi/ śiśire jalavihārādīni,",
  "GK16jgrasg1u:497": "grīṣme vahnisevā/ brāhmaṇasya mṛgayā,",
  "GK16jgrasg1u:498": "bāhujasya pratigrahaḥ,",
  "GK16jgrasg1u:499": "śūdrasya nigamādhyayanam/ brahmacāriṇo yateś ca tāmbūlacarvaṇam,",
  "GK16jgrasg1u:500": "dāropasaṃgraḥ/ bālavṛddhayoḥ strīsevanam,",
  "GK16jgrasg1u:501": "yūnaś ca virāgaḥ/ daridrāṇām āḍhyācaraṇam,",
  "GK16jgrasg1u:502": "āḍhyānāṃ ca daridrācāraḥ/ prakṛtayo divyāḥ,",
  "GK16jgrasg1u:503": "adivyāḥ,",
  "GK16jgrasg1u:504_0": "divyādivyāś ca / dhīrodāttadhīroddhatadhīralalitadhīraśāntā utsāhakrodhakāminīratinirvedapradhānā",
  "GK16jgrasg1u:504_1": "uttamamadhyamādhamāś ca / tatra ratyādīnāṃ bhayātiriktasthāyibhāvānāṃ sarvatra samatve",
  "GK16jgrasg1u:504_2": "'pi rateḥ saṃbhogarupāyā manuṣyeṣv ivottamadevatāsu sphuṭīkṛtasakalānubhāvavarṇanam anucitam /",
  "GK16jgrasg1u:505_0": "krodhasya ca lokabhasmīkaraṇapaṭor dinarātrivyatyayādyanekāścaryakāriṇo divyeṣv ivādivyeṣu /",
  "GK16jgrasg1u:505_1": "ālambanagatārādhyatvasyānubhāvagatamithyātvasya ca pratītyā rasānullāsāpatteḥ / na",
  "GK16jgrasg1u:505_2": "ca sādhāraṇīkaraṇād ārādhyatvajñānānutpattir iti vācyam / yatra sahṛdayānāṃ rasodbodhaḥ",
  "GK16jgrasg1u:505_3": "pramāṇasiddhas tatraiva sādhāraṇīkaraṇasya kalpanāt / anyathā svamātṛviṣayakasvapitṛrativarṇane",
  "GK16jgrasg1u:505_4": "'pi sahṛdayasya rasodbodhāpatteḥ / jayadevādibhis tu gītagovindādiprabandheṣu sakalasahṛdayasaṃmato'yaṃ",
  "GK16jgrasg1u:505_5": "samayo madonmattamataṅgajair iva bhinna iti ca tannidarśanenedānīṃtanena tathā varṇayituṃ",
  "GK16jgrasg1u:505_6": "sāṃpratam / tathā vidyāvayovarṇāśramatapobhir utkṛṣṭaiḥ svato 'pakṛṣṭeṣu na sabahumānena",
  "GK16jgrasg1u:505_7": "vacasā vyavahartavyam / vyavahartavyaṃ cāpakṛṣṭair utkṛṣṭeṣu / tatrāpi tatrabhavan",
  "GK16jgrasg1u:505_8": "bhagavann ityādibhiḥ saṃbodhanair munigurudevatāprabhṛtaya eva na rājādayaḥ,",
  "GK16jgrasg1u:506": "jātyottamair dvijair eva,",
  "GK16jgrasg1u:507": "nādhamaiḥ śūdrādibhiḥ,",
  "GK16jgrasg1u:508": "parameśvaretyādisaṃbodhanaiś cakravartina eva,",
  "GK16jgrasg1u:509": "na muniprabhṛtayaḥ saṃbodhyāḥ/",
  "GK16jgrasg1u:510": "tathā nāhuḥ--",
  "GK16jgrasg1u:511": "“anaucityād ṛte nānyad rasabhaṅgasya kāraṇam/",
  "GK16jgrasg1u:512": "prasiddhaucityabandhas tu rasasyopaniṣatparā//” iti/",
  "GK16jgrasg1u:513": "yāvatā tv anaucityena rasasya puṣṭis tāvat tu na vāryate,",
  "GK16jgrasg1u:514": "rasapratikūlasyaiva tasya niṣedhyatvāt/ ata eva--",
  "GK16jgrasg1u:515": "“brahmann adhyayanasya naiṣa samayas tūṣṇīṃ bahiḥ",
  "GK16jgrasg1u:516": "sthīyatāṃ",
  "GK16jgrasg1u:517": "svalpaṃ jalpa bṛhaspate jaḍamate naiṣā sabhā vajriṇaḥ/",
  "GK16jgrasg1u:518": "vīṇāṃ saṃhara nārada stutikathālāpair alaṃ tumburo",
  "GK16jgrasg1u:519": "sītārallakabhallabhagnahṛdayaḥ svastho na laṅkeśvaraḥ//“",
  "GK16jgrasg1u:520_0": "iti kasyacin nāṭakasya padye vipralambhaśṛṅgārāṅgībhūtavīrarasākṣepakaparamaiśvaryaparipoṣakatayā",
  "GK16jgrasg1u:520_1": "sthitadauvārikavacanasya brahmādyadhikṣepaparasyānaucityaṃ na doṣaḥ / evam eva “ale",
  "GK16jgrasg1u:520_2": "le saddaḥsamuppāḍia hariyakusaggaṃthimayācchamālāpai vittivissambhia bālavihavaṃdaḥkaaṇā",
  "GK16jgrasg1u:520_3": "bamhaṇā” ity ādividūṣakavacane 'pi reśabdādiprayogasya tattathā,",
  "GK16jgrasg1u:521": "hāsyānuguṇatvāt/ eṣā hi digupadarśitā/ anayā sudhībhir anyad apy ūhyam/",
  "GK16jgrasg1u:522": "raseṣu caiteṣu nigaditeṣu mādhuryaujaḥprasādākhyāṃs trīn guṇān āhuḥ/ tatra “śṛṅgāre saṃyogākhye yanmādhuryaṃ tato 'tiśayitaṃ karuṇe,",
  "GK16jgrasg1u:523": "tābhyāṃ vipralambhe ,",
  "GK16jgrasg1u:524_0": "tebhyo 'pi śānte / uttarottaram atiśayitāyāś cittadruter jananāt / saṃyogaśṛṅgārāt",
  "GK16jgrasg1u:524_1": "karuṇaśāntayos tābhyām api vipralambhe” ity apare / saṃyogaśṛṅgārāt karuṇavipralambhaśānteṣv",
  "GK16jgrasg1u:524_2": "atiśayitam eva na punas tatrāpi tāratamyam” ity anye / tatra prathamacaramayor matayoḥ",
  "GK16jgrasg1u:524_3": "“karuṇe vipralambhe tacchānte cātiśayānvitam” iti prācāṃ sūtram anukūlam / tasyottarasūtragatasya",
  "GK16jgrasg1u:524_4": "krameṇeti padasyāpakarṣānapakarṣābhyāṃ vyākhyādvayasya saṃbhavāt / madhyasthe tu",
  "GK16jgrasg1u:524_5": "mate karuṇaśāntābhyāṃ vipralambhasya mādhuryātiśaye yadi sahṛdayānām anubhavo 'sti",
  "GK16jgrasg1u:524_6": "sākṣī tadā sa pramāṇam /",
  "GK16jgrasg1u:525": "vīrabībhatsaraudreṣv ojaso yathottaram atiśayaḥ,",
  "GK16jgrasg1u:526_0": "uttarottaram atiśayitāyāś cittadīpter jananāt / adbhutahāsyabhayānakānāṃ guṇadvayayogitvaṃ",
  "GK16jgrasg1u:526_1": "kecid icchanti / apare tu prasādamātram / prasādas tu sarveṣu raseṣu sarvāsu racanāsu ca sādhāraṇaḥ /",
  "GK16jgrasg1u:527": "guṇānāṃ caiṣāṃ drutidīptivikāsākhyās tisraś cittavṛttayaḥ krameṇa prayojyāḥ/ tattadguṇaviśiṣṭarasacarvaṇājanyā iti yāvat/ evam eteṣu guṇeṣu rasamātradharmeṣu",
  "GK16jgrasg1u:528": "vyavasiteṣu madhurā racanā,",
  "GK16jgrasg1u:529": "ojasvī bandha ity ādayo vyavahārā ākāro 'sya śūra ity ādivyavahāravad aupacārikā iti mammaṭabhaṭṭādayaḥ/",
  "GK16jgrasg1u:530": "ye 'mī mādhuryaujaḥ prasādārasamātradharmatayoktās teṣāṃ rasadharmatve kiṃ mānam?",
  "GK16jgrasg1u:531": "pratyakṣam eveti cet,",
  "GK16jgrasg1u:532_0": "na / dāhādeḥ kāryād analagatasyoṣṇasparśasya yathā bhinnatayānubhavas tathā drutyādicittavṛttibhyo",
  "GK16jgrasg1u:532_1": "rasakāryebhyo 'nyeṣāṃ rasagataguṇānām ananubhavāt / tādṛśaguṇaviśiṣṭarasānāṃ drutyādikāraṇatvāt",
  "GK16jgrasg1u:532_2": "kāraṇatāvacchedakatayā guṇānām anumānam iti cet,",
  "GK16jgrasg1u:533": "prātisvikarūpeṇaiva rasānāṃ kāraṇatopapattau guṇakalpane gauravāt/ śṛṅgārakaruṇaśāntānāṃ mādhuryavattvena drutikāraṇatvaṃ,",
  "GK16jgrasg1u:534": "prātisvikarūpeṇa kāraṇatvakalpanāpekṣayā laghubhūtam iti tu na vācyam/ pareṇa",
  "GK16jgrasg1u:535": "madhuratarādiguṇānāṃ pṛthag drutataratvādi kāryatāratamyaprayojakatayābhyupagamena mādhuryavattvena kāraṇatāyā gaḍubhūtatvāt/ itthaṃ ca prātisvikarūpeṇaiva kāraṇatve lāghavam/",
  "GK16jgrasg1u:536": "kiṃ cātmano nirguṇatayātmarūparasaguṇatvaṃ mādhuryādīnām anupapannam/ evaṃ tadupādhiratyādiguṇatvam api,",
  "GK16jgrasg1u:537": "mānābhāvāt,",
  "GK16jgrasg1u:538": "pararītyā guṇe guṇāntarasyānaucityāc ca/ atha śṛṅgāro madhura ity ādivyavahāraḥ katham iti cet,",
  "GK16jgrasg1u:539": "evaṃ tarhi drutyādicittavṛttiprayojakatvam,",
  "GK16jgrasg1u:540": "prayojakatāsaṃbandhena drutyādikam eva vā mādhuryādikam astu/ vyavahāras tu vājigandhoṣṇetivyavahāravad akṣataḥ/",
  "GK16jgrasg1u:541_0": "prayojakatvaṃ cādṛṣṭādivilakṣaṇaṃ śabdārtharasaracanāgatam eva grāhyam / ato na vyavahārātiprasaktiḥ /",
  "GK16jgrasg1u:541_1": "tathā ca śabdārthayor api mādhuryāder īdṛśasya sattvād upacāro naiva kalpya iti tu mādṛśāḥ /",
  "GK16jgrasg1u:542": "jarattarās tu--",
  "GK16jgrasg1u:543": "śleṣaḥ prasādaḥ samatā mādhuryaṃ sukumāratā/",
  "GK16jgrasg1u:544": "arthavyaktir udāratvam ojaḥkāntisamādhayaḥ//“",
  "GK16jgrasg1u:545": "iti daśā śabdaguṇān, daśaiva cārthaguṇān āmananti/ nāmāni punas tāny eva, lakṣaṇaṃ tu bhinnam/",
  "GK16jgrasg1u:546": "tathā hi--",
  "GK16jgrasg1u:547": "śabdānāṃ bhinnānām apy ekatvapratibhānaprayojakaḥ saṃhitayaikajātīyavarṇavinyāsaviśeṣo gāḍhatvāparaparyāyaḥ śleṣaḥ//",
  "GK16jgrasg1u:548": "yadāhuḥ- “śliṣṭam aspaṣṭaśaithilyam” iti/ yathā--“anavaratavidvaddrumadrohidāridryamādyaddvipoddāmadarpaughavidrāvaṇaprauḍhapañcānanaḥ iti/",
  "GK16jgrasg1u:549": "gāḍhatvaśaithilyābhyāṃ vyutkrameṇa miśraṇaṃ bandhasya prasādaḥ//",
  "GK16jgrasg1u:550": "yathā--",
  "GK16jgrasg1u:551": "“kiṃ brūmas tava vīratāṃ vayam amī, yasmin dharākhaṇḍala-",
  "GK16jgrasg1u:552": "krīḍākuṇḍalitabhruśoṇanayane dormaṇḍalaṃ paśyasi/",
  "GK16jgrasg1u:553": "māṇikyāvalikāntidanturatarair bhūṣāsahastrotsarair",
  "GK16jgrasg1u:554": "vindhyāraṇyaguhāgṛhāvaniruhās tatkālam ullāsitāḥ//“",
  "GK16jgrasg1u:555": "atra yasminn ityantaṃ śaithilyam,",
  "GK16jgrasg1u:556": "bhruśabdāntaṃ gāḍhatvam,",
  "GK16jgrasg1u:557": "punar nayanetyantaṃ prathamam ityādi bodhyam/",
  "GK16jgrasg1u:558": "upakramād āsamāpte rītyabhedaḥ samatā//",
  "GK16jgrasg1u:559": "yathā vakṣyamāṇamādhuryodāharaṇe/ tatra hy upanāgarikayaivopakramasaṃhārau/",
  "GK16jgrasg1u:560": "saṃyogaparahrasvātiriktavarṇaghaṭitatve sati pṛthakpadatvaṃ mādhuryam//",
  "GK16jgrasg1u:561": "yathā--",
  "GK16jgrasg1u:562": "“nitarāṃ paruṣā sarojamālā na mṛṇālāni vicārapeśalāni/",
  "GK16jgrasg1u:563": "yadi komalatā tavāṅgakānām atha kā nāma kathāpi pallavānām//“",
  "GK16jgrasg1u:564": "aparuṣavarṇaghaṭitatvaṃ sukumāratā//",
  "GK16jgrasg1u:565": "yathā--",
  "GK16jgrasg1u:566": "svedāmbusāndrakaṇaśālikapolapālidolāyitaśravaṇakuṇḍalavandanīyā/",
  "GK16jgrasg1u:567": "ānandam aṅkurayati smaraṇena kāpi ramyā daśā manasi me madirekṣaṇāyāḥ//“",
  "GK16jgrasg1u:568": "atra pūrvārdhe/ uttarārdhe tu mādhuryam api/",
  "GK16jgrasg1u:569": "jhagiti pratīyamānārthānvayakatvam arthavyaktiḥ//",
  "GK16jgrasg1u:570": "yathā “nitarām” ityādau/",
  "GK16jgrasg1u:571": "kaṭhinavarṇaghaṭanārūpavikaṭatvalakṣaṇodāratā//",
  "GK16jgrasg1u:572": "yathā--",
  "GK16jgrasg1u:573": "“pramodabharatundilapramathadattatālāvalī-",
  "GK16jgrasg1u:574": "vinodini vināyake ḍamaruḍiṇḍimadhvānini/",
  "GK16jgrasg1u:575": "lalāṭataṭavisphuṭannavakṛpīṭayonicchaṭo",
  "GK16jgrasg1u:576": "haṭhoddhatajaṭodbhaṭo gatapaṭo naṭo nṛtyati//“",
  "GK16jgrasg1u:577_0": "“padānāṃ nṛtyatprāyatvaṃ vikaṭatā” iti kāvyaprakāśaṭīkākārā vyācakṣate / udāharanti",
  "GK16jgrasg1u:577_1": "ca “svacaraṇaviniviṣṭair nūpurair nartakīnāṃ jhaṭiti raṇitam āsīt” ityādi / tatra",
  "GK16jgrasg1u:577_2": "teṣām etādṛśīṃ vikaṭatvalakṣaṇām udāratām ojasy",
  "GK16jgrasg1u:578": "antarbhāvayan kāvyaprakāśakāraḥ katham anukūla iti ta eva jānanti/ na hy atraujaso vaipulyena pratibhānam asti/",
  "GK16jgrasg1u:579": "“viniviṣṭair nūpurair narta-” ity atra sannapy ojaso lavo na camatkārī/ nāpi tatra nṛtyatprāyatvaṃ varṇānām anubhavanti sahṛdayāḥ/ aṃśāntare tu mādhuryam eva/",
  "GK16jgrasg1u:580": "saṃyogaparahrasvaprācuryarūpaṃ gāḍhatvam ojaḥ//",
  "GK16jgrasg1u:581": "yathā--",
  "GK16jgrasg1u:582": "“sāhaṃkārasurāsurāvalikarākṛṣṭabhramanmandara-",
  "GK16jgrasg1u:583": "kṣubhyatkṣīradhivalguvīcivalayaśrīgarvasarvaṃkaṣāḥ/",
  "GK16jgrasg1u:584": "tṛṣṇātāmyadamandatāpasakulaiḥ sānandam ālokitā",
  "GK16jgrasg1u:585": "bhūmībhūṣaṇa bhūṣayanti bhūvanābhogaṃ bhavatkīrtayaḥ//“",
  "GK16jgrasg1u:586": "yathā vā “ayaṃ patatu nirdayam” ityādiprāg udāhṛte/",
  "GK16jgrasg1u:587": "avidagdhavaidikādiprayogayogyānāṃ padānāṃ parihāreṇa prayujyamāneṣu padeṣu lokottaraśobhārūpam aujjvalyaṃ kāntiḥ//",
  "GK16jgrasg1u:588": "yathā “nitarām” ityādi prāg udāhṛte/",
  "GK16jgrasg1u:589": "bāndhagāḍhatvaśithilatvayoḥ krameṇāvasthāpanaṃ samādhiḥ//",
  "GK16jgrasg1u:590": "anayor eva prācīnair ārohāvarohavyapadeśaḥ kṛtaḥ/ krama eva hi tayoḥ prasādād asya bhedakaḥ/ tatra hi tayor vyutkrameṇa vṛtteḥ/",
  "GK16jgrasg1u:591": "yathā--",
  "GK16jgrasg1u:592": "svarganirgatanirargalagaṅgātuṅgubhaṅgurataraṅgasakhānām/",
  "GK16jgrasg1u:593": "kevalāmṛtamucāṃ vacanānāṃ yasya lāsyagṛham āsyasarojam//“",
  "GK16jgrasg1u:594_0": "atrārohaḥ prathame 'rdhe / tṛtīyacaraṇe tv avarohaḥ / gaṅgety ādau mādhuryasya vyañjakeṣu",
  "GK16jgrasg1u:594_1": "varṇeṣu satsv api dīrghasamāsāntaḥpātitayāna tasya prarohaḥ / uttarārdhe tu so 'pi /",
  "GK16jgrasg1u:594_2": "ete daśa śabdaguṇāḥ /",
  "GK16jgrasg1u:595": "evaṃ kriyāparamparayā vidagdhaceṣṭitasya tadasphuṭatvasya tadupapādakayukteś ca sāmānādhikaraṇyarūpaḥ saṃsargaḥ śleṣaḥ//",
  "GK16jgrasg1u:596": "yāvad arthakapadatvarūpam arthavaimalyaṃ prasādaḥ//",
  "GK16jgrasg1u:597": "yathā-- “kamalānukāri vadanaṃ kila tasyāḥ” ityādi/ pratyudāharaṇaṃ tu “kamalakāntyanukāri vaktram” ityādi /",
  "GK16jgrasg1u:598": "prakramābhaṅgenārthaghaṭanātmakam avaiṣamyaṃ samatā//",
  "GK16jgrasg1u:599": "yathā--",
  "GK16jgrasg1u:600": "“hariḥ pitā harirmātā harirbhrātā hariḥ suhṛt/",
  "GK16jgrasg1u:601": "hariṃ sarvatra paśyāmi harer anyan na bhāti me//“",
  "GK16jgrasg1u:602": "atra viṣṇur bhrātety ādinirmāṇe prakramabhaṅgātmakaṃ vaiṣamyam/",
  "GK16jgrasg1u:603": "ekasyā evokter bhaṅgyantareṇa punaḥ kathanātmakam uktivaicitryaṃ mādhuryam//",
  "GK16jgrasg1u:604": "yathā--",
  "GK16jgrasg1u:605": "“vidhattāṃ niḥśaṅkaṃ niravadhisamādhiṃ vidhir aho",
  "GK16jgrasg1u:606": "sukhaṃ śeṣe śetāṃ harir avīrataṃ nṛtyatu haraḥ/",
  "GK16jgrasg1u:607": "kṛtaṃ prāyaścittair alam atha tapodānayajanaiḥ",
  "GK16jgrasg1u:608": "savitrī kāmānāṃ yadi jagati jāgarti bhavatī//“",
  "GK16jgrasg1u:609": "atra vidhyādibhir nāsti kim api prayojanam ity eṣo 'rthaḥ samādhividhānādipreraṇārūpeṇoktivaicitryeṇābhihitaḥ/ anyathānavīkṛtatvāpatteḥ/",
  "GK16jgrasg1u:610": "akāṇḍe śokadāyitvābhāvarūpam apāruṣyaṃ sukumāratā//",
  "GK16jgrasg1u:611": "yathā-- “tvarayā yāti pāntho 'yaṃ priyāvirahakātaraḥ“/",
  "GK16jgrasg1u:612": "“priyāmaraṇakātaraḥ” ity atra tu śokadāyino maraṇaśabdasya sattvāt pāruṣyam/ idaṃ cāślīlatādoṣavyāpyam/",
  "GK16jgrasg1u:613": "vastuno varṇanīyasyāsādhāraṇakriyārūpayor varṇanam arthavyaktiḥ//",
  "GK16jgrasg1u:614": "yathā--",
  "GK16jgrasg1u:615": "gurumadhye kamalākṣī kamalākṣeṇa prahartukāmaṃ mām/",
  "GK16jgrasg1u:616": "radayantritarasanāgraṃ taralitanayanaṃ nivārayāṃcakre//“",
  "GK16jgrasg1u:617": "ayam evedānīṃtanaiḥsvabhāvoktyalaṃkāra iti vyapadiśyate/",
  "GK16jgrasg1u:618": "“cumbanaṃ dehi me bhārye kāmacāṇḍālatṛptaye” ity ādigrāmyārthaparihāra udāratā//",
  "GK16jgrasg1u:619": "ekasya padārthasya bahubhiḥ padair abhidhānaṃ,",
  "GK16jgrasg1u:620": "bahūnāṃ caikena,",
  "GK16jgrasg1u:621": "tathaikasya vākyārthasya bahubhir vākyaiḥ,",
  "GK16jgrasg1u:622": "bahuvākyārthasyaikavākyenābhidhānaṃ,",
  "GK16jgrasg1u:623": "viśeṣaṇānāṃ sābhiprāyatvaṃ ceti pañcavidham ojaḥ//",
  "GK16jgrasg1u:624": "yad āhuḥ--",
  "GK16jgrasg1u:625": "padārthe vākyaracanā vākyārthe ca padābhidhā/",
  "GK16jgrasg1u:626": "prauḍhir vyāsasamāsau ca sābhiprāyatvam asya ca// iti/",
  "GK16jgrasg1u:627": "pūrvārdhapratipādyaṃ dvayaṃ vyāsasamāsau ceti catuṣprakārā prauḍhiḥ,",
  "GK16jgrasg1u:628": "sābhiprāyatvaṃ ceti pañcaprakāram oja ity arthaḥ/ prauḍhiḥ pratipādanavaicitryam/",
  "GK16jgrasg1u:629": "yathā--",
  "GK16jgrasg1u:630": "“sarasijavanabandhuśrīsamārambhakāle",
  "GK16jgrasg1u:631": "rajaniramaṇarājye nāśam āśu prayāti/",
  "GK16jgrasg1u:632": "paramapuruṣavaktrād udgatānāṃ narāṇāṃ",
  "GK16jgrasg1u:633": "madhumadhuragirāṃ ca prādurāsīd vinodaḥ//“",
  "GK16jgrasg1u:634": "atroṣasīty ekapadārthasyābhidhānāya prathamacaraṇaḥ/ ity ādyagre 'pi bodhyam/",
  "GK16jgrasg1u:635": "“khaṇḍitānetrakañjālimañjurañjanapaṇḍitāḥ/",
  "GK16jgrasg1u:636": "maṇḍitākhiladikprāntāś caṇḍāṃśor bhānti bhānavaḥ//“",
  "GK16jgrasg1u:637": "atra “yasyāḥ parāṅganāgehāt patiḥ prātargṛhe 'ñcati” iti vākyārthe khaṇḍitāpadābhidhānam/",
  "GK16jgrasg1u:638": "“ayācitaḥ sukhaṃ datte yācitaś ca na yacchati/",
  "GK16jgrasg1u:639": "sarvasvaṃ cāpi harate vidhir ucchṛṅkhalo nṛṇām//“",
  "GK16jgrasg1u:640": "atra daivādhīnaṃ sarvam ity ekasmin vākyārthe nānāvākyaracanātmako vyāsapadavācyo vistaraḥ/",
  "GK16jgrasg1u:641": "“tapasyato muner vaktrād vedārtham adhigatya saḥ/",
  "GK16jgrasg1u:642": "vāsudevaniviṣṭātmā",
  "GK16jgrasg1u:643": "viveśa param padam//“",
  "GK16jgrasg1u:644": "atra “munis tapasyati“,",
  "GK16jgrasg1u:645": "“tadvaktrāt sa vedārtham adhigatavān“,",
  "GK16jgrasg1u:646": "“tadanantaraṃ vāsudeve parabrahmaṇi manaḥ prāveśayat“,",
  "GK16jgrasg1u:647": "“tataś ca mukto 'bhūd” iti vākyārthakalāpaḥ śatṛ-ktvā-bahuvrīhibhis tiṅantena cānuvādyavidheyabhāvenaikavākyārthīkṛtaḥ/ sābhiprāyatvaṃ caprakṛtārthapoṣakatā/",
  "GK16jgrasg1u:648": "yathā--",
  "GK16jgrasg1u:649": "“gaṇikājāmilamukhyānavatā bhavatā batāham api/",
  "GK16jgrasg1u:650": "sīdanbhavamarugarte karuṇāmūrte na sarvathopekṣyaḥ//“",
  "GK16jgrasg1u:651": "atropekṣābhāve karuṇāmūrtitvaṃ poṣakam/ pāpiṣṭhavāt karuṇāyā abhāve prakṛte 'syāḥ saṃpādanāya gaṇikety ādi sīdann iti ca/",
  "GK16jgrasg1u:652": "dīptarasatvaṃ kāntiḥ//",
  "GK16jgrasg1u:653": "tac ca sphuṭapratīyamānarasatvam/ udāharaṇaṃ ca varṇitam eva rasaprakaraṇe, varṇayiṣyate ca/",
  "GK16jgrasg1u:654": "avarṇitapūrvo 'yam arthaḥ pūrvavarṇitacchāyo veti kaver ālocanaṃ samādhiḥ//",
  "GK16jgrasg1u:655": "jñānasya viṣayatāsaṃbandhenārthaniṣṭhatvād arthaguṇatā/",
  "GK16jgrasg1u:656": "ādyo yathā-- “tanayamainākagaveṣaṇa” ityādau,",
  "GK16jgrasg1u:657": "dvitīyas tu prāyaśaḥ sarvatraivety āhuḥ/ apare tv eṣu guṇeṣu katipayān prāguktais tribhir guṇair vakṣyamāṇadoṣābhāvālaṃkāraiś ca gatārthayantaḥ kāṃścid vaicitryamātrarūpatayā,",
  "GK16jgrasg1u:658_0": "kvacid doṣatayā ca manyamānā na tāvataḥ svīkurvanti / tathā hi-- śleṣodāratāprasādasamādhīnām",
  "GK16jgrasg1u:658_1": "ojovyañjakaghaṭanāyām antarbhāvaḥ / na ca śleṣodāratayoḥ sarvāṃśe gāḍhabandhātmanor",
  "GK16jgrasg1u:658_2": "ojovyañjakaghaṭanāntarbhāvo 'stu nāma,",
  "GK16jgrasg1u:659": "prasādasamādhyos tu",
  "GK16jgrasg1u:660_0": "gāḍhaśithilātmanor aṃśenaujovyañjakāntarbhāve 'py aṃśāntareṇa kutrāntarbhāva iti",
  "GK16jgrasg1u:660_1": "vācyam / mādhuryābhivyañjake prasādābhivyañjake veti suvacatvāt / mādhuryaṃ tu pareṣām",
  "GK16jgrasg1u:660_2": "asmadabhyupagatamādhuryavyañjakam eva / evaṃ ca sarvatra vyañjake vyaṅgyaśabdaprayogo",
  "GK16jgrasg1u:660_3": "bhāktaḥ / samatā tu sarvatrānucitaiva / pratipādyodbhaṭatvānudbhaṭatvābhyāmekasminn",
  "GK16jgrasg1u:660_4": "eva padye mārgabhedasyeṣṭatvāt /",
  "GK16jgrasg1u:661": "yathā--",
  "GK16jgrasg1u:662": "“nirmāṇe yadi mārmiko 'si nitarām atyantapākadravan-mṛdvīkāmadhumādhurīmadaparīhāroddhurāṇāṃ girām/",
  "GK16jgrasg1u:663": "kāvyaṃ tarhi sakhe sukhena kathaya tvaṃ saṃmukhe mādṛśāṃ",
  "GK16jgrasg1u:664": "no ced duṣkṛtam ātmanā kṛtam iva svāntād bahir mā kṛthāḥ//“",
  "GK16jgrasg1u:665_0": "atra pūrvārdhe tṛtīyacaraṇe ca lokottaranirmāṇapratipādake yo mārgo na sa caturthacaraṇe",
  "GK16jgrasg1u:665_1": "kadaryakāvyapratipādaka iti vaiṣamyam eva guṇaḥ / grāmyatvakaṣṭatvayos tyāgāt kāntisaukumāryayor",
  "GK16jgrasg1u:665_2": "gatārthatā / prasādena cārthavyakter iti /",
  "GK16jgrasg1u:666_0": "arthaguṇeṣv api-- śleṣaḥ ojasa ādyāś catvāro bhedāś ca uktivaicitryamātrarūpā iti",
  "GK16jgrasg1u:666_1": "na guṇāntarbhāvam arhanti / anyathā pratiślokam arthavaicitryavailakṣaṇyād guṇabhedāpatteḥ /",
  "GK16jgrasg1u:666_2": "anadhikapadatvātmā prasādaḥ,",
  "GK16jgrasg1u:667": "uktivaicitryavapur mādhuryam,",
  "GK16jgrasg1u:668": "apāruṣyaśarīraṃ saukumāryam,",
  "GK16jgrasg1u:669": "agrāmyarūpodāratā,",
  "GK16jgrasg1u:670": "vaiṣamyābhāvalakṣaṇā samatā,",
  "GK16jgrasg1u:671": "sābhiprāyatvātmakaḥ pañcama ojasaḥ prakāraḥ,",
  "GK16jgrasg1u:672": "svabhāvasphuṭatvātmikārthavyaktiḥ,",
  "GK16jgrasg1u:673": "sphuṭarasatvarūpā kāntiś ca,",
  "GK16jgrasg1u:674_0": "adhikapadatvānavīkṛtatvāmaṅgalarūpāślīlatvagrāmya-bhagnaprakramāpuṣṭārtharūpāṇāṃ",
  "GK16jgrasg1u:674_1": "doṣāṇāṃ nirākaraṇena svabhāvoktyalaṃkārasya rasadhvanirasavadalaṃkārayoś ca svīkaraṇena",
  "GK16jgrasg1u:674_2": "ca gatārthāni / samādhis tu kavigataḥ kāvyasya kāraṇaṃ na tu guṇaḥ,",
  "GK16jgrasg1u:675": "pratibhāyā api kāvyaguṇatvāpatteḥ/ atas traya eva guṇā iti mammaṭabhaṭṭādayaḥ/",
  "GK16jgrasg1u:676": "tatra ṭavargavarjitānāṃ vargāṇāṃ prathamatṛtīyaiḥ śarbhir antasthaiś ca ghaṭitā,",
  "GK16jgrasg1u:677": "naikaṭyena prayuktair anusvāraparasavarṇāiḥ śuddhānunāsikaiś ca śobhitā,",
  "GK16jgrasg1u:678": "vakṣyamāṇaiḥ sāmānyato viśeṣataś ca niṣiddhaiḥ saṃyogādyair acumbitā,",
  "GK16jgrasg1u:679": "avṛttir muduvṛttirvā racanānupūrvyātmikā mādhuryasya vyañjikā/ dvitīyacaturthās tu vargyā guṇasyāsya nānukūlāḥ,",
  "GK16jgrasg1u:680": "nāpi pratikūlāḥ,",
  "GK16jgrasg1u:681": "dūratayā saṃniveśitāś cet/ naikaṭyena tu pratikūlā api bhavanti,",
  "GK16jgrasg1u:682": "yadi tadāyatto nānuprāsaḥ/ anye tu vargasthānāṃ pañcānām apy aviśeṣeṇa mādhuryavyañjakatām āhuḥ/",
  "GK16jgrasg1u:683": "udāharaṇam--",
  "GK16jgrasg1u:684": "tāṃ tamālatarukāntilaṅghinīṃ kiṃkarīkṛtanavāmbudatviṣam",
  "GK16jgrasg1u:685": "svānta me kalaya śāntaye ciraṃ naicikīnayanacumbitāṃ śriyam//“",
  "GK16jgrasg1u:686": "yathā vā--",
  "GK16jgrasg1u:687": "“svedāmbusāndrakaṇaśālikapolapālir antaḥsmitālasavilokanavandanīyā/",
  "GK16jgrasg1u:688": "ānandam aṅkurayati smaraṇena kāpi ramyā daśā manasi me madirekṣaṇāyāḥ//“",
  "GK16jgrasg1u:689_0": "prathame padye 'tiśayoktyalaṃkṛtasya bhagavaddhyānautsukyasya bhagavadviṣayakarater",
  "GK16jgrasg1u:689_1": "vā dhvanyamānāyāḥ śānta eva paryavasānāt tadgatamādhuryasyābhivyañjikā racaneyam /",
  "GK16jgrasg1u:689_2": "dvitīye tu smṛtyupaṣṭabdhaśṛṅgāragatasya / naikaṭyena dvitīyacaturthavargavarṇaṭavargajihvāmūlīyopadhmānīyavisargasakārabahulair",
  "GK16jgrasg1u:689_3": "varṇāir ghaṭito jhayrephānyataraghaṭitasaṃyogaparahrasvaiś ca naikaṭyena prayuktair",
  "GK16jgrasg1u:689_4": "āliṅgito dīrghavṛttyātmā gumpha ojasaḥ / asmin patitāḥ prathamatṛtīyavargyā guṇasyāsya",
  "GK16jgrasg1u:689_5": "nānukūlā nāpi pratikūlāḥ saṃyogāghaṭakāś cet /",
  "GK16jgrasg1u:690_0": "tadghaṭakās tv anukūlā eva / evam anusvāraparasavarṇā api / yathā-- “ayaṃ patatu",
  "GK16jgrasg1u:690_1": "nirdayaṃ dalitadṛpta-” ity ādau prāgudāhṛte / śrutamātrā vākyārtham karatalabadaram",
  "GK16jgrasg1u:690_2": "iva nivedayantī ghaṭanā prasādasya / ayaṃ ca sarvasādhāraṇo guṇaḥ / udāharaṇāny atra",
  "GK16jgrasg1u:690_3": "prāyaśo madīyāni sarvāṇy eva padyāni / tathāpi yathā--",
  "GK16jgrasg1u:691": "“cintāmīlitamānaso manasijaḥ sakhyo vihīnaprabhāḥ",
  "GK16jgrasg1u:692": "prāṇeśaḥ praṇayākulaḥ punar asāv āstāṃ samastā kathā/",
  "GK16jgrasg1u:693": "etat tvāṃ vinivedayāmi mama ceduktiṃ hitāṃ manyase",
  "GK16jgrasg1u:694": "mugdhe mā kuru mānam ānanam idaṃ rākāpatir jeṣyati//“",
  "GK16jgrasg1u:695": "atra sarvāvacchedena prasādābhivyañjakatvam aṃśabhedena tu mādhuryaujobhivyañjakatvam api,",
  "GK16jgrasg1u:696": "manasijāntasya mā kurv ādeś ca mādhuryābhivyaktihetutvāt/ sakhya ityāder ojogamakatvāt/ nanv atra śṛṅgārāśrayasya mādhuryasyābhivyaktaye tadanukūlās tu nāma racanā,",
  "GK16jgrasg1u:697": "ojasas tu kaḥ prasaṅgo yad arthaṃ tadanukūlavarṇavinyāsa iti cet/",
  "GK16jgrasg1u:698_0": "nāyikāmānopaśāntaye kṛtānekayatnāyās tadīyaṃ hitam upadiśantyāḥ sakhyāḥ sakrodhatvasya",
  "GK16jgrasg1u:698_1": "vyañjanīyatayā tathāvinyāsasya sāphalyāt / kiṃ bahunā rasasyaujasvino 'marṣāder bhāvasya",
  "GK16jgrasg1u:698_2": "cāvivakṣāyām api vaktari kruddhatayā prasiddhe vācye vā krūratare ākhyāyikādau prabandhe vā,",
  "GK16jgrasg1u:699": "paruṣavarṇaghaṭaneṣyate/ yathā vā--",
  "GK16jgrasg1u:700": "vācā nirmalayā sudhāmadhurayā yāṃ nātha śikṣāmadās",
  "GK16jgrasg1u:701": "tāṃ svapne 'pi na saṃspṛśāmy aham ahaṃbhāvāvṛto nistrapaḥ/",
  "GK16jgrasg1u:702": "ity āgaḥśataśālinaṃ punar api svīyeṣu māṃ bibhratas",
  "GK16jgrasg1u:703": "tvatto nāsti dayānidhir yadupate matto na mattaḥ paraḥ//“",
  "GK16jgrasg1u:704": "atra guṇāntarāsamānādhikaraṇaḥ prasādaḥ/ idānīṃ",
  "GK16jgrasg1u:705_0": "tattadguṇavyañjanakṣamāyā nirmiteḥ paricayāya sāmānyato viśeṣataś ca varjanīyaṃ kiṃcin",
  "GK16jgrasg1u:705_1": "nirūpyate-- varṇānāṃ svānantaryaṃ sakṛdekapadagatatve kiṃcid aśravyam / yathā-- “kakubhasurabhiḥ,",
  "GK16jgrasg1u:706": "vitatagātraḥ,",
  "GK16jgrasg1u:707_0": "palalam ivābhāti” ity ādau / asakṛc ced adhikam // yathā-- “vitatatarastarur eṣa",
  "GK16jgrasg1u:707_1": "bhāti bhūmau“ / evaṃ bhinnapadagatatve 'pi / yathā-- “śuka karoṣi kathaṃ vijane rucim”",
  "GK16jgrasg1u:707_2": "ity ādau / asakṛdbhinnapadagatatve tato 'py adhikam / yathā-- “pika kakubho mukharīkuru",
  "GK16jgrasg1u:707_3": "prakāmam“ / evaṃ svasamānavargyānantaryaṃ sakṛd ekapadagatatve kiṃcid aśravyam /",
  "GK16jgrasg1u:707_4": "yathā-- “vitathas te manorathaḥ“ / asakṛc ced adhikam / yathā-- “vitathataraṃ vacanaṃ",
  "GK16jgrasg1u:707_5": "tava pratīmaḥ“ / evaṃ bhinnapadagatatve / yathā-- “atha tasya vacaḥ śrutvā” ity ādau /",
  "GK16jgrasg1u:707_6": "asakṛd bhinnapadagatatve tu tato 'py adhikam / “atha tathā kuru yena sukhaṃ labhe“ /",
  "GK16jgrasg1u:707_7": "etac ca vargāṇāṃ prathamadvitīyayos tṛtīyacaturthayor ānantaryam / prathamatṛtīyayor",
  "GK16jgrasg1u:707_8": "dvitīyatṛtīyayor vānantaryaṃ tu tathā nāśrāvyam / kiṃ tv īṣat,",
  "GK16jgrasg1u:708_0": "nirmāṇamārmikaikavedyam / etad apy asakṛc cet tato 'dhikatvāt sādhāraṇair api vedyam /",
  "GK16jgrasg1u:708_1": "yathā-- “khaga kalānidhir eṣa vijṛmbhate“ / “iti vadati divāniśaṃ sa dhanyaḥ“ / pañcamānāṃ",
  "GK16jgrasg1u:708_2": "madhuratvena svavargyānantaryaṃ na tathā / yathā-- “tanute tanutāṃ tanau“ / svānantaryaṃ",
  "GK16jgrasg1u:708_3": "tv aśravyam eva / yathā-- “mama mahatī manasi vyathāvirāsīt“ / etāni cāśravyatvāni",
  "GK16jgrasg1u:708_4": "guruvyavāyenāpodyante / “saṃjāyatāṃ kathaṃkāraṃ kāke kekākalasvanaḥ“ /",
  "GK16jgrasg1u:709": "yathā vā--",
  "GK16jgrasg1u:710": "“yathā yathā tāmarasāyatekṣaṇā mayā sarāgaṃ nitarāṃ niṣevitā/",
  "GK16jgrasg1u:711": "tathā tathā tattvakatheva sarvato vikṛṣya mām ekarasaṃ cakāra sā//“",
  "GK16jgrasg1u:712": "idaṃ tu dīrghavyavāye/ saṃyogaparavyavāye tu--",
  "GK16jgrasg1u:713": "sadā jayānuṣaṅgāṇām aṅgānāṃ saṃgarasthalam/",
  "GK16jgrasg1u:714": "raṅgāṅgāṇam ivābhāti tattatturagatāṇḍavaiḥ//",
  "GK16jgrasg1u:715": "idaṃ tu bodhyam-- gurur yayor vyavadhāyakas tayor eva varṇayor ānantaryakṛtam aśravyatvam apavadati/ tenātra thakāratakārānantaryakṛtadoṣāpavāde 'pi",
  "GK16jgrasg1u:716_0": "takārathakārānantaryakṛtam aśravyatvam anapoditam eva / evaṃ tryādīnāṃ saṃyogo 'pi",
  "GK16jgrasg1u:716_1": "prāyeṇāśravyaḥ / “rāṣṭre tavoṣṭryaḥ paritaś caranti” ity evamādayaḥ śṛutikāṭavabhedā",
  "GK16jgrasg1u:716_2": "anye 'py anubhavānusāreṇa bodhyāḥ / atha dīrghānantaryaṃ saṃyogasya bhinnapadagatasya",
  "GK16jgrasg1u:716_3": "sakṛd apy aśravyam, asakṛt tu sutarām /",
  "GK16jgrasg1u:717": "“hariṇīprekṣaṇā yatra gṛhiṇī na vilokyate/",
  "GK16jgrasg1u:718": "sevitaṃ sarvasaṃpadbhir api tadbhavanaṃ vanam//“",
  "GK16jgrasg1u:719": "ekapadagatasya tu tathā nāśravyatvam/ yathā-- “jāgratā vicitaḥ panthāḥ śātravāṇāṃ vṛthodyamaḥ“/ parasavarṇakṛtasya tu saṃyogasya sarvathā dīrghād",
  "GK16jgrasg1u:720_0": "bhinnapadagatatvābhāvān madhuratvāc cānantaryaṃ na manāg apy aśravyam / yathā-- “tāṃtamālatarukānti-”",
  "GK16jgrasg1u:720_1": "ity ādipadye / atra tām ity atra nīm ity atra ca parasavarṇasya pūrvapadabhaktatayā",
  "GK16jgrasg1u:720_2": "na saṃyogo bhinnapadagataḥ / pratyekaṃ saṃyogasaṃjñeti pakṣe 'pi bhinnapadagataḥ",
  "GK16jgrasg1u:720_3": "saṃyogo na dīrghād avyavahitaparaḥ / navāmbudety atra tv ekādeśasya padadvayabhaktatayā",
  "GK16jgrasg1u:720_4": "dīrghād bhinnapadagatatve saty avyavahitottaratvaṃ yady api parasavarṇakṛtasaṃyogasya",
  "GK16jgrasg1u:720_5": "bhavati tathāpy atra bhinnapadagatatvam ekapadagatabhinnatvaṃ vivakṣitam ity adoṣaḥ /",
  "GK16jgrasg1u:720_6": "asakṛt tu sutarām / yathā-- “eṣāṃ priyā me kva gatā trapākulā“ / idaṃ cāśravyatvaṃ",
  "GK16jgrasg1u:720_7": "kāvyasya paṅgutvam iva pratīyate /",
  "GK16jgrasg1u:721_0": "atha svecchayā saṃdhyakaraṇaṃ sakṛd apy aśravyam / yathā-- “ramyāṇi indumukhi te",
  "GK16jgrasg1u:721_1": "kilakiñcitāni / pragṛhyatāprayuktaṃ tv asakṛd eva / aho amī indumukhīvilāsāḥ“ / evam",
  "GK16jgrasg1u:721_2": "eva ca ya-va-lopaprayuktam “apara iṣavaete kāminīnāṃ dṛgantāḥ“ /",
  "GK16jgrasg1u:722": "kathaṃ tarhi--",
  "GK16jgrasg1u:723": "“bhujagāhitaprakṛtayo gāruḍamantrā ivāvanīramaṇa/",
  "GK16jgrasg1u:724": "tārā iva turagā iva sukhalīnā mantriṇo bhavataḥ//“",
  "GK16jgrasg1u:725": "iti bhavadīyaṃ kāvyam iti ced akṛtvaiva yalopaṃ",
  "GK16jgrasg1u:726": "pāṭhān na doṣaḥ/",
  "GK16jgrasg1u:727": "evaṃ rorutvasya hali lopasya yaṇguṇavṛddhisavarṇadīrghapūrvarūpādīnāṃ naikaṭyena bāhulyam aśravyatāhetuḥ/ evam ime sarve 'py aśravyabhedāḥ kāvyasāmānye varjanīyāḥ/",
  "GK16jgrasg1u:728": "atha viśeṣato varjanīyāḥ/ tatra madhuraraseṣu ye viśeṣato varjanīyā anupadaṃ vakṣyante ta evaujasviṣv anukūlāḥ,",
  "GK16jgrasg1u:729_0": "ye cānukūlatayoktās te pratikūlā iti sāmānyato nirṇayaḥ / madhuraraseṣu dīrghasamāsaṃ",
  "GK16jgrasg1u:729_1": "jhayghaṭitasaṃyogaparahrasvasya visarjanīyādeśasakārajihvāmūlīyopadhmānīyānāṃ ṭavargajhayāṃ",
  "GK16jgrasg1u:729_2": "rephahakārānyataraghaṭitasaṃyogasya halāṃ la-ma-na-bhinnānāṃ svātmanā saṃyogasya",
  "GK16jgrasg1u:729_3": "jhaydvayaghaṭitasaṃyogasya cāsakṛtprayogaṃ naikaṭyena varjayet / savarṇajhaydvayaghaṭitasaṃyogasya",
  "GK16jgrasg1u:729_4": "śarbhinnamahāprāṇaghaṭitasaṃyogasya sakṛd apīti saṃkṣepaḥ /",
  "GK16jgrasg1u:730": "dīrghasamāso yathā--",
  "GK16jgrasg1u:731": "“lolālakāvalivalannayanāravinda-līlāvaśaṃvaditalokavilocanāyāḥ/",
  "GK16jgrasg1u:732": "sāyāhani praṇayino bhavanaṃ vrajantyāś ceto na kasya harate gatir aṅganāyāḥ//“",
  "GK16jgrasg1u:733": "jhayghaṭitasaṃyogaparahrasvānāṃ prācuryaṃ naikaṭyena yathā--",
  "GK16jgrasg1u:734": "“hīrasphuradradanaśubhrimaśobhi kiṃ ca sāndrāmṛtaṃ vadanam eṇavilocanāyāḥ/",
  "GK16jgrasg1u:735": "vedhā vidhāya punar uktam ivendubimbaṃ dūrīkaroti na kathaṃ viduṣāṃ vareṇyaḥ//“",
  "GK16jgrasg1u:736_0": "atra bhriśabdaparyantaṃ śṛṅgārānanuguṇam / śiṣṭaṃ tu ramaṇīyam / uttarārdhe kakāratakārarūpajhaydvayasaṃyogasya",
  "GK16jgrasg1u:736_1": "sattve 'pi prācuryābhāvān na doṣaḥ / yadi tu “dantāṃśukāntam aravindaramāpahāri",
  "GK16jgrasg1u:737": "sāndrāmṛtam, ity ādi kriyate tadā sarvam eva ramaṇīyam/",
  "GK16jgrasg1u:738": "visargaprācuryaṃ yathā--",
  "GK16jgrasg1u:739": "sānurāgās sānukampāś caturāś śītalāḥ/",
  "GK16jgrasg1u:740": "haranti hṛdayaṃ hanta kāntāyās svāntavṛttayaḥ//",
  "GK16jgrasg1u:741": "atra śakāradvayasaṃyogāntaṃ pūrvārdhaṃ mādhuryānanuguṇam/",
  "GK16jgrasg1u:742": "jihvāmūlīprācuryaṃ yathā--",
  "GK16jgrasg1u:743": "“kalitakuliśaghātāẖ ke 'pi khelanti vātāḥ kuśalam iha kathaṃ vā jāyatāṃ jīvite me/",
  "GK16jgrasg1u:744": "ayam api bata guñjannāli mākandamaulau culukayati madīyāṃ cetanāṃ cañcarīkaḥ//“",
  "GK16jgrasg1u:745": "atra dvitīyajihvāmūlīyaparyantam ananuguṇaṃ mādhuryasya/ yadi ca “kathaya katham ivāśā jāyatāṃ jīvite me malayabhujagavāntā vānti vātāḥ kṛtāntāḥ” iti vidhīyate, tathā nāyaṃ doṣaḥ/",
  "GK16jgrasg1u:746": "upadhmānīyaprācuryaṃ yathā--",
  "GK16jgrasg1u:747": "“alakāḫ phaṇiśāvatulyaśīlā nayanāntāḫ paripuṅkhiteṣu līlāḥ/",
  "GK16jgrasg1u:748": "capalopamitā khalu svayaṃ yā bata loke sukhasādhanaṃ kathaṃ sā//“",
  "GK16jgrasg1u:749": "atra dvāv upadhmānīyāv eva na śāntānuguṇau/",
  "GK16jgrasg1u:750": "ṭavargajhayāṃ prācuryaṃ yathā--",
  "GK16jgrasg1u:751": "“vacane tava yatra mādhurī sā hṛdi pūrṇā karuṇā ca komale 'bhūt/",
  "GK16jgrasg1u:752": "adhunā hariṇākṣi hā kathaṃ vā kaṭutā tatra kaṭhoratāvirāsīt//“",
  "GK16jgrasg1u:753": "adhunā sakhi tatra hā kathaṃ vā gatir anyaiva vilokyate guṇānām” iti tv anuguṇam/",
  "GK16jgrasg1u:754": "rephaghaṭitasaṃyogasyāsakṛt prayogo yathā--",
  "GK16jgrasg1u:755": "tulām anālokya nijām akharvaṃ gaurāṅgi garvaṃ na kadāpi kuryāḥ/",
  "GK16jgrasg1u:756": "lasanti nānāphalabhāravatyo latāḥ kiyatyo gahanāntareṣu//",
  "GK16jgrasg1u:757": "yadi tu “tulām anālokya mahītale 'smin” iti nirmīyate tathā sādhu/",
  "GK16jgrasg1u:758_0": "halāṃ la-ma-na-bhinnānāṃsvātmanā saṃyogasyāsakṛt prayogo yathā-- “vigaṇayya me nikāyyaṃ",
  "GK16jgrasg1u:758_1": "tām anuyāto 'si naiva tannyāyyam /” la-ma-nānāṃ svātmanā saṃyogas tu na tathā pāruṣyam āvahati /yathā--",
  "GK16jgrasg1u:759": "“iyam ullasitā mukhasya śobhā pariphullaṃ nayanāmbujadvayaṃ te/",
  "GK16jgrasg1u:760": "jaladālim ayaṃ jagadvitanvan kalitaḥ kvāpi kim āli nīlameghaḥ//“",
  "GK16jgrasg1u:761": "jhaydvayaghaṭitasaṃyogasya yathā--",
  "GK16jgrasg1u:762": "“ā sāyaṃ salilabhare savitāram upāsya sādaraṃ tapasā/",
  "GK16jgrasg1u:763": "adhunābjena manāk tava mānini tulanā mukhasyāptā//“",
  "GK16jgrasg1u:764": "atra dvitīyārdham aramyam/ “sarasijakulena saṃprati bhāmini te mukhatulādhigatā” iti tu sādhu/",
  "GK16jgrasg1u:765": "savarṇa jhaydvayaghaṭitasaṃyogasya sakṛt prayogo yathā--",
  "GK16jgrasg1u:766": "ayi mandasmitamadhuraṃ vadanaṃ tanvaṅgi yadi manāk kuruṣe/",
  "GK16jgrasg1u:767": "adhunaiva kalaya śamitaṃ rākāramaṇasya hanta sāmrājyam//",
  "GK16jgrasg1u:768": "nanv atra",
  "GK16jgrasg1u:769_0": "kakāradvayasaṃyogasya halghaṭitasvātmasaṃyogatvenaiva niṣedhāt ka-khasaṃyogasya mahāprāṇasaṃyoganiṣedhaviṣayatvāt",
  "GK16jgrasg1u:769_1": "tṛtīyasaṃyogasya cāsaṃbhavāt savarṇajhaydvayasaṃyoganiṣedho niravakāśa iti cet,",
  "GK16jgrasg1u:770": "na/ sakṛt prayogaviṣayatvenāsya pārthakyāt/ ānyathā “manāk kuruṣe” iti nirdoṣaṃ syāt/",
  "GK16jgrasg1u:771": "mahāprāṇaghaṭitasaṃyogo yathā--",
  "GK16jgrasg1u:772": "“ayi mṛgamadabinduṃ cedbhāle bāle samātanuṣe/“",
  "GK16jgrasg1u:773": "uttarārdhaṃ tu prācīnam eva/",
  "GK16jgrasg1u:774": "evaṃ tvapratyayaṃ,",
  "GK16jgrasg1u:775": "yaṅantāni,",
  "GK16jgrasg1u:776_0": "yaṅalugantāny anyāni ca śābdikapriyāṇy api madhurarase na prayuñjīta / evaṃ vyaṅgyacarvaṇātiriktayojanāviśeṣāpekṣānāpātato",
  "GK16jgrasg1u:776_1": "'dhikacamatkāriṇo 'nuprāsanicayān yamakādīṃś ca saṃbhavato 'pi kavir na nibadhnīyāt /",
  "GK16jgrasg1u:776_2": "yato hi te rasacarvaṇāyām anantarbhavantaḥ sahṛdayahṛdayaṃ svābhimukhaṃ vidadhānā",
  "GK16jgrasg1u:776_3": "rasaparāṅmukhaṃ vidadhīran /vipralambhe tu sutarām / yato madhuratamatvenāsya nirmalasitānirmitapānakarasasyeva",
  "GK16jgrasg1u:776_4": "tanīyān api svātantryam āvahan padārthaḥ sahṛdayahṛdayāruṃtudatayāna sarvathaiva",
  "GK16jgrasg1u:776_5": "sāmānādhikaraṇyam arhati /",
  "GK16jgrasg1u:777": "yad āhuḥ--",
  "GK16jgrasg1u:778": "“dhvanyātmabhūte śṛṅgāre yamakādinibandhanam/",
  "GK16jgrasg1u:779": "śaktāv api pramāditvaṃ vipralambhe viśeṣataḥ//“",
  "GK16jgrasg1u:780": "ye tu punar akliṣṭatayānunnataskandhatayā ca na pṛthag bhāvanām apekṣante,",
  "GK16jgrasg1u:781": "kiṃ tu rasacarvaṇāyām eva susukhaṃ gocarīkartuṃ śakyāḥ,",
  "GK16jgrasg1u:782": "na teṣām anuprāsādīnāṃ tyāgo yuktaḥ/",
  "GK16jgrasg1u:783": "yathā--",
  "GK16jgrasg1u:784": "“kastūrikātilakam",
  "GK16jgrasg1u:785": "āli vidhāya sāyaṃ smerānanā sapadi śīlaya saudhamaulim/",
  "GK16jgrasg1u:786": "prauḍhiṃ bhajantu kumudāni mudām udārām ullāsayantu parito harito mukhāni//“",
  "GK16jgrasg1u:787": "ittham ete prasaṅgato madhurarasābhivyañjikāyāṃ racanāyāṃ saṃkṣepeṇa nirūpitā doṣāḥ/",
  "GK16jgrasg1u:788": "“ebhir viśeṣaviṣayaiḥ sāmānyair api ca dūṣaṇai rahitā/",
  "GK16jgrasg1u:789": "mādhuryabhārabhaṅgurasundarapadavarṇavinyāsā//",
  "GK16jgrasg1u:790": "vyutpattim udgirantī nirmātur yā prasādayutā/",
  "GK16jgrasg1u:791": "tāṃ vibudhā vaidarbhīṃ vadanti vṛttiṃ gṛhītaparipākām//",
  "GK16jgrasg1u:792": "asyām udāhṛtāny eva kiyanty api padyāni/",
  "GK16jgrasg1u:793": "yathā vā--",
  "GK16jgrasg1u:794": "“āyātaiva niśā niśāpatikaraiḥ kīrṇaṃ diśām antaraṃ",
  "GK16jgrasg1u:795": "bhāminyo bhavaneṣu bhūṣaṇagaṇair ullāsayanti śriyam/",
  "GK16jgrasg1u:796": "vāme mānam apākaroṣi na manāg adyāpi roṣeṇa te",
  "GK16jgrasg1u:797": "hā hā bālamṛṇālato 'py atitamāṃ tanvī tanus tāmyati//“",
  "GK16jgrasg1u:798": "asyāś ca rīter nirmāṇe kavinā nitarām avahitena bhāvyam/ anyathā tu paripākabhaṅgaḥ syāt/ yathāmarukakavipadye--",
  "GK16jgrasg1u:799": "“śūnyaṃ vāsagṛhaṃ vilokya śayanād utthāya kiṃcicchanair",
  "GK16jgrasg1u:800": "nidrāvyājam upāgatasya suciraṃ nirvarṇya patyur mukham/",
  "GK16jgrasg1u:801": "vistrabdhaṃ paricumbya jātapulakām ālokya gaṇḍasthalīṃ",
  "GK16jgrasg1u:802": "lajjānamramukhī priyeṇa hasatā bālā ciraṃ cumbitā//“",
  "GK16jgrasg1u:803": "atrotthāya kiṃcicchanair ity atra savarṇajhaydvayasaṃyogas tatrāpi naikaṭyeneti sutarām aśravyaḥ/ evaṃ",
  "GK16jgrasg1u:804": "jhayghaṭitasaṃyogaparahrasvasyāpi/ tathā śanair nidrety atra,",
  "GK16jgrasg1u:805": "nirvarṇya patyur mukham ity atra ca rephaghaṭitasaṃyogasya,",
  "GK16jgrasg1u:806": "jhayghaṭitasaṃyogaparahrasvasya ca prācuryam/ vistrabdham ity atra mahāprāṇaghaṭitasya,",
  "GK16jgrasg1u:807": "lajjety atra svātmasavarṇajhaydvayaghaṭitasya,",
  "GK16jgrasg1u:808": "mukhī priyeṇety atra bhinnapadagatadīrghānantarasya saṃyogasya,",
  "GK16jgrasg1u:809": "tathā ktvāpratyayasya pañcakṛtvaḥ,",
  "GK16jgrasg1u:810": "lokateś ca dhātor dviḥ prayogaḥ kaver nirmāṇasāmagrīdāridryaṃ prakāśayati/ ity alaṃ parakīyakāvyavimarśanena/ iti saṃkṣepeṇa nirūpitā rasāḥ/",
  "GK16jgrasg1u:811": "atha bhāvadhvanir nirūpyate/ atha kiṃ bhāvatvam/ vibhāvānubhāvabhinnatve sati rasavyañjakatvam iti cet,",
  "GK16jgrasg1u:812_0": "rasakāvyavākye 'tivyāptyāpatteḥ / arthadvārā śabdasyāpi vyañjakatvāt / dvārāntaranirapekṣatvena",
  "GK16jgrasg1u:812_1": "vyañjakatve viśeṣite tv asaṃbhavaḥ prasajyeta / bhāvasyāpi bhāvanādvāraiva vyañjakatvāt,",
  "GK16jgrasg1u:813_0": "bhāvanāyām ativyāptyāpatteś ca / ata eva ca vibhāvānubhāvabhinnatvasyeva śabdabhinnatvasyāpi",
  "GK16jgrasg1u:813_1": "tadviśeṣaṇatve na nistāraḥ / pradhānadhvanyamānabhāve rasavyañjakatābhāvād avyāptyāpatteś ca /",
  "GK16jgrasg1u:814": "na ca tatrāpi prānte raso 'bhivyajyata eveti vācyam,",
  "GK16jgrasg1u:815_0": "bhāvadhvanivilopaprasaṅgāt / bhāvacamatkāraprakarṣād bhāvadhvanitvam / rasas tu tatra",
  "GK16jgrasg1u:815_1": "vyajyamāno 'py acamatkāritvān na dhvanivyapadeśahetur ity api na śakyaṃ vaditum /",
  "GK16jgrasg1u:815_2": "camatkārarahitarasavyaktau mānābhāvāt / rase hi dharmigrāhakamānenānandāṃśāvinābhāvasya prāg evāvedanāt /",
  "GK16jgrasg1u:816_0": "astu vā prādhānyena dhvanyamānasyāpi bhāvasya prānte rasābhivyañjakatvam / tathāpi",
  "GK16jgrasg1u:816_1": "deśakālavayovasthādinānāpadārthaghaṭite padyavākyārthe tathāpy ativyāptiḥ / tasya",
  "GK16jgrasg1u:816_2": "vibhāvānubhāvabhinnatve sati rasābhivyañjakatvāt / nāpi rasābhivyañjakacarvaṇāviṣayacittavṛttitvaṃ",
  "GK16jgrasg1u:816_3": "tattvam /bhāvādicarvaṇāyām atiprasaṅgavāraṇāya carvaṇāviṣayeti cittavṛttiviśeṣaṇam iti vācyam /",
  "GK16jgrasg1u:817": "kālāgurudravaṃ sā hālāhalavadvijānatī nitarām/",
  "GK16jgrasg1u:818": "api nīlotpalamālāṃ bālā vyālāvaliṃ kilāmunate//",
  "GK16jgrasg1u:819": "ityatra",
  "GK16jgrasg1u:820": "hālāhalasadṛśatvaprakārajñāne ativyāpteḥ/ tasya vipralambhānubhāvatvena rasābhivyañjakacarvaṇāviṣayatvāt,",
  "GK16jgrasg1u:821": "cittavṛttitvāc ca/ nāpy akhaṇḍam/ tattve mānābhāvāt/ atrocyate--",
  "GK16jgrasg1u:822": "vibhāvādivyajyamānaharṣādyanyatamatvaṃ tattvam//",
  "GK16jgrasg1u:823": "yad āhuḥ-- “vyabhicāryañjito bhāvaḥ” iti/",
  "GK16jgrasg1u:824_0": "harṣādīnāṃ ca sāmājikagatānām eva sthāyibhāvanyāyenābhivyaktiḥ / sāpi rasanyāyeneti",
  "GK16jgrasg1u:824_1": "kecit / vyaṅgyāntaranyāyenetyapare manyante / vibhāvānubhāvau cātra vyañjakau / na",
  "GK16jgrasg1u:824_2": "tv ekasmin vyābhicāriṇi dhvanyamāne vyabhicāryantaraṃ vyañjakatayāvaśyam apekṣyate,",
  "GK16jgrasg1u:825_0": "tasyaiva prādhānyāpatteḥ / vastutas tu prakaraṇādivaśāt prādhānyam anubhavati kasmiṃś",
  "GK16jgrasg1u:825_1": "cid bhāve tadīyasāmagrīvyaṅgyatvena nāntarīyakatayā tanimānam āvahato vyabhicāryantarasyāṅgatve",
  "GK16jgrasg1u:825_2": "'pi na kṣatiḥ / yathā garvādāv amarṣasya,",
  "GK16jgrasg1u:826": "amarṣādau vā garvasya/ na caivaṃ sati guṇībhūtavyaṅgyatvāpattiḥ/ pṛthagvibhāvānubhāvābhivyaktasyaiva (bhāvasya)",
  "GK16jgrasg1u:827": ",",
  "GK16jgrasg1u:828": "guṇībhūtavyaṅgyavyapadeśahetutvāt/ ata eva nāntarīyakasya bhāvasya dhvananaṃ bhavati/ anyathā garvādidhvaner uccheda eva bhavet/",
  "GK16jgrasg1u:829": "vibhāvas tv atra vyabhicāriṇo nimittakāraṇasāmānyam/ na tu rasasyeva sarvathaivālambanoddīpane apekṣite/ yadi tu kvacit saṃbhavatas tadā na vāryete/",
  "GK16jgrasg1u:830": "harṣādayas tu--",
  "GK16jgrasg1u:831_0": "harṣasmṛtivrīḍāmohadhṛtiśaṅkāglānidainyacintāmadaśramagarvanidrāmativyādhitrāsasuptavibodhāmarṣāvahitthogratonmādamaraṇavitarkaviṣādautsukyāvegajaḍatālasyāsūyāpasmāracapalatāḥ /",
  "GK16jgrasg1u:831_1": "pratipakṣakṛtadhikkārādijanmā nirvedaś ceti trayastriṃśad vyabhicāriṇaḥ / gurudevanṛpaputrādiviṣayā",
  "GK16jgrasg1u:831_2": "ratiś ceti catustriṃśat /",
  "GK16jgrasg1u:832": "etena vātsalyākhyaṃ putrādyālambanaṃ rasāntaram iti parāstam/ ucchṛṅkhalatāyā munivacanaparāhatatvāt/",
  "GK16jgrasg1u:833": "tatra",
  "GK16jgrasg1u:834": "iṣṭaprāptyādijanmā sukhaviśeṣo harṣaḥ//",
  "GK16jgrasg1u:835": "tad uktam--",
  "GK16jgrasg1u:836": "“devabhartṛgurusvāmiprasādaḥ priyasaṃgamaḥ/",
  "GK16jgrasg1u:837": "manorathāptir aprāpyamanoharadhanāgamaḥ/",
  "GK16jgrasg1u:838": "tathotpattiś ca putrāder vibhāvo yatra jāyate/",
  "GK16jgrasg1u:839": "netravaktraprasādaś ca priyoktiḥ pulakodgamaḥ//",
  "GK16jgrasg1u:840": "aśrusvedādayaś cānubhāvā harṣaṃ tam ādiśet//” iti/",
  "GK16jgrasg1u:841": "udāharaṇam--",
  "GK16jgrasg1u:842": "“avadhau divasāvasānakāle bhavanadvāri vilocane dadhānā/",
  "GK16jgrasg1u:843": "avalokya samāgataṃ tadā mām atha rāmā vikasanmukhī babhūva//“",
  "GK16jgrasg1u:844": "atrāvadhikāle priyāgamanaṃ vibhāvaḥ/ mukhavikāso 'nubhāvaḥ/",
  "GK16jgrasg1u:845": "saṃskārajanyaṃ jñānaṃ smṛtiḥ//",
  "GK16jgrasg1u:846": "yathā--",
  "GK16jgrasg1u:847": "“tanmañju mandahasitaṃ śvasitāni tāni sā vai kalaṅkavidhurā madhurānanaśrīḥ/",
  "GK16jgrasg1u:848": "adyāpi me hṛdayam unmadayanti hanta sāyaṃtanāmbujasahodaralocanāyāḥ//“",
  "GK16jgrasg1u:849": "cintāviśeṣo 'tra vibhāvaḥ/ bhrūnnatigātraniścalatvādaya ākṣepagamyā anubhāvāḥ/ yady apy atrāsyā eva smṛteḥ saṃcāriṇyāḥ,",
  "GK16jgrasg1u:850": "nāyikārūpasya vibhāvasya,",
  "GK16jgrasg1u:851_0": "hantapadagamyasya hṛdayavaikalyarūpānubhāvasya saṃyogād vipralambharasābhivyakte",
  "GK16jgrasg1u:851_1": "rasadhvanitvaṃ śakyate vaktum tathāpi smṛter evātra puraḥsphūrtikatvāc camatkāritvāc ca taddhvanitvam",
  "GK16jgrasg1u:852": "uktam/",
  "GK16jgrasg1u:853_0": "tadāder buddhisthaprakārāvacchinne śaktir iti naye buddheḥ śakyatāvacchedakānugamakatayā",
  "GK16jgrasg1u:853_1": "na vācyatāsaṃsparśaḥ / buddhisthatvaṃ śakyatāvacchedakam iti naye 'pi smṛtitvena",
  "GK16jgrasg1u:853_2": "smṛter vyaktivedyataiva / tasyāś cātra vākyavedyatve 'pi padasyaiva kurvadrūpatvāt",
  "GK16jgrasg1u:853_3": "padadhvaniviṣayatvam / etena bhāvānāṃ padavyaṅgatve na vaicitryam iti parāstam /",
  "GK16jgrasg1u:853_4": "sāyaṃtanāmbujopamānena nayanayor uttarottarādhikanimīlanonmukhatvadhvananadvārā tasyā",
  "GK16jgrasg1u:853_5": "ānandamagnatāprakāśaḥ /",
  "GK16jgrasg1u:854": "“darānamatkaṃdharabandham īṣannimīlitasnigdhavilocanābjam/",
  "GK16jgrasg1u:855": "analpaniḥśvāsabharālasāṅgaṃ smarāmi saṅgaṃ ciram aṅganāyāḥ//“",
  "GK16jgrasg1u:856": "ity atra smṛtir na bhāvaḥ,",
  "GK16jgrasg1u:857": "svaśabdena nivedanād avyaṅgyatvāt/ nāpi smaraṇālaṃkāraḥ,",
  "GK16jgrasg1u:858": "sādṛśyāmūlakatvāt/ sādṛśyamūlakasyaiva smaraṇasyālaṃkāratvam,",
  "GK16jgrasg1u:859": "anyasya tu vyañjitasya bhāvatvam iti siddhāntāt/ kiṃ tu vibhāva eva sundaratvāt kathaṃcid rasaparyavasāyī/",
  "GK16jgrasg1u:860": "strīṇāṃ puruṣamukhāvalokanādeḥ puṃsāṃ ca pratijñābhaṅgaparābhavāder utpanno vaivarṇyādhomukhatvādikāraṇībhūtaś cittavṛttiviśeṣo vrīḍā//",
  "GK16jgrasg1u:861": "yathā--",
  "GK16jgrasg1u:862": "“kucakalaśayugāntarmāmakīnaṃ nakhāṅkaṃ",
  "GK16jgrasg1u:863": "sapulakatanu mandaṃ mandam ālokamānā/",
  "GK16jgrasg1u:864": "vinihitavadanaṃ māṃ vīkṣya bālā gavākṣe",
  "GK16jgrasg1u:865": "cakitanatanatāṅgī sadma sadyo viveśa//",
  "GK16jgrasg1u:866": "atra priyasya darśanaṃ,",
  "GK16jgrasg1u:867": "tena nāyikākartṛkatatkucāntarvartipriyanakhakṣatāvalokanajanyaharṣāvedakatatpulakāder darśanaṃ ca vibhāvaḥ/ sadyaḥ sadanapraveśo",
  "GK16jgrasg1u:868": "'nubhāvaḥ/",
  "GK16jgrasg1u:869": "yathā vā--",
  "GK16jgrasg1u:870": "“niruddhya yāntīṃ tarasā kapotīṃ kūjatkapotasya puro dadāne/",
  "GK16jgrasg1u:871": "mayi smitārdraṃ vadanāravindaṃ sā mandamandaṃ namayāṃbabhūva//“",
  "GK16jgrasg1u:872": "pūrvatra trāsa ivātrāpi harṣo leśatayā sannapi vrīḍāyā anuguṇa eva/ priyakartṛkaṃ kapotasyāgre kapotyāḥ samarpaṇaṃ vibhāvaḥ/ vadananamanam anubhāvaḥ/",
  "GK16jgrasg1u:873": "bhayaviyogādiprayojyā vastutattvānavadhāriṇī cittavṛttir mohaḥ/",
  "GK16jgrasg1u:874": "“avasthāntaraśabalitā sā tathā” iti tu navyāḥ/",
  "GK16jgrasg1u:875": "udāharaṇam--",
  "GK16jgrasg1u:876": "“viraheṇa vikalahṛdayā vilapantī dayita dayiteti/",
  "GK16jgrasg1u:877": "āgatam api taṃ savidhe paricayahīneva vīkṣate bālā//“",
  "GK16jgrasg1u:878": "atra kāntaviyogo vibhāvaḥ/ indriyavaikalyaṃ lajjādyabhāvaś cānubhāvaḥ/",
  "GK16jgrasg1u:879": "yathā vā--",
  "GK16jgrasg1u:880": "“śuṇḍādaṇḍaṃ kuṇḍalīkṛtya kūle kallolinyāḥ kiṃcid ākuñcitākṣaḥ/",
  "GK16jgrasg1u:881": "naivākarṣaty ambu naivāmbujāliṃ kāntāpetaḥ kṛtyaśūnyo gajendraḥ//“",
  "GK16jgrasg1u:882": "lobhaśokabhayādijanitopaplavanivāraṇakāraṇībhūtaś cittavṛttiviśeṣo dhṛtiḥ//",
  "GK16jgrasg1u:883": "udāharaṇam--",
  "GK16jgrasg1u:884": "“saṃtāpayāmi hṛdayaṃ dhāvaṃ dhāvaṃ dharātale kim aham/",
  "GK16jgrasg1u:885": "asti mama",
  "GK16jgrasg1u:886": "śirasi satataṃ nandakumāraḥ prabhuḥ paramaḥ//“",
  "GK16jgrasg1u:887": "atra vivekaśrutasaṃpattyādir vibhāvaḥ/ cāpalādyupaśamo 'nubhāvaḥ/ nanu cottarārdhe cintā nāstīti vastuno 'bhivyakteḥ katham asya dhṛtibhāvadhvanitvam iti cet,",
  "GK16jgrasg1u:888": "tasya dhṛtyupayogitayaivābhivyakteḥ/",
  "GK16jgrasg1u:889": "kim aniṣṭaṃ mama bhaviṣyatīty ākāraś cittavṛttiviśeṣaḥ śaṅkā//",
  "GK16jgrasg1u:890": "udāharaṇam--",
  "GK16jgrasg1u:891": "“vidhivañcitayā mayā na yātaṃ sakhi saṃketaniketanaṃ priyasya/",
  "GK16jgrasg1u:892": "adhunā bata kiṃ vidhātukāmo mayi kāmo nṛpatiḥ punar na jāne//“",
  "GK16jgrasg1u:893": "atra rājāparādho vibhāvaḥ/ mukhavaivarṇyādaya ākṣepyā anubhāvāḥ/ iyaṃ tu bhayādyutpādanena kampādikāriṇī, na tu cintā/",
  "GK16jgrasg1u:894": "ādhivyādhijanyabalahāniprabhavo vaivarṇyaśithilāṅgatvadṛgbhramaṇādihetur duḥkhaviśeṣo glāniḥ/",
  "GK16jgrasg1u:895": "yathā--",
  "GK16jgrasg1u:896": "“śayitā śaivalaśayane suṣamāśeṣā navendulekheva/",
  "GK16jgrasg1u:897": "priyam āgatam api savidhe satkurute madhuravīkṣaṇair eva//“",
  "GK16jgrasg1u:898": "atra priyaviraho vibhāvaḥ/ madhuravīkṣaṇair evety evakāreṇa bodhyamānā pratyudgamacaraṇanipatanāśleṣādīnāṃ nivṛttir anubhāvaḥ/ na cātra śramaḥ śaṅkyaḥ,",
  "GK16jgrasg1u:899_0": "kāraṇābhāvāt / kecit tu vyādhyādiprabhavabalanāśaṃ glānim āhuḥ / teṣāṃ mate cittavṛttyātmakeṣu",
  "GK16jgrasg1u:899_1": "bhāveṣu nāśarūpāyā glāneḥ kathaṃ samāveśa iti dhyeyam / yady api “balasyāpacayo glānir",
  "GK16jgrasg1u:899_2": "ādhivyādhisamudbhavaḥ” iti lakṣaṇavākyād apacayaśabdena nāśa eva pratiyate,",
  "GK16jgrasg1u:900": "tathāpi prāg uktānupapattyā balanāśajanyaṃ duḥkham eva balāpacayaśabdena",
  "GK16jgrasg1u:901": "vivakṣitam/",
  "GK16jgrasg1u:902": "duḥkhadāridryāparādhādijanitaḥ svāpakarṣabhāṣaṇādihetuś cittavṛttiviśeṣo dainyam//",
  "GK16jgrasg1u:903": "udāharaṇam--",
  "GK16jgrasg1u:904": "“hatakena mayā vanāntare vanajākṣī sahasā vivāsitā/",
  "GK16jgrasg1u:905": "adhunā mama kutra sā satī patitasyeva parā sarasvatī//“",
  "GK16jgrasg1u:906": "sītāṃ parityaktavato bhagavataḥ śrīrāmabhadrasyeyam uktiḥ/ atra sītāparityāgarūpo 'parādhas tajjanyaṃ duḥkhaṃ vā vibhāvaḥ/ patitasāmyarūpasvāpakarṣabhāṣaṇam anubhāvaḥ/",
  "GK16jgrasg1u:907": "yad āhuḥ--",
  "GK16jgrasg1u:908": "“cintautsukyān manastāpād daurgatyāc ca vibhāvataḥ/",
  "GK16jgrasg1u:909": "anubhāvāt tu śiraso 'bhyāvṛtter gātragauravāt//",
  "GK16jgrasg1u:910": "dehopaskaraṇatyāgād dainyaṃ bhāvaṃ vibhāvayet//” iti/",
  "GK16jgrasg1u:911": "“daurgatyāder anaujasyaṃ dainyaṃ malinatādikṛt/” iti ca/",
  "GK16jgrasg1u:912": "atra hatakena mayā vivāsitā na tu vidhinety etasyārthasya patitopamayaiva paripoṣaḥ,",
  "GK16jgrasg1u:913_0": "na tu śūdrādyupamayā / yataḥ śūdrasya jātyaiva śrutidaurlabhyaṃ vidhinā kṛtam / patitasya",
  "GK16jgrasg1u:913_1": "tu brāhmaṇāder vidhinā śrutisulabhatve svabhāvena kṛte 'pi tenaiva tathāvidhaṃ pāpam",
  "GK16jgrasg1u:913_2": "ācaratā svataḥ śrutir dūrīkṛteti tasya patitena sāmyam,",
  "GK16jgrasg1u:914_0": "tasyāś ca śrutyety upamālaṃkāro dainyam evālaṃkurute / tathā mayeti seti copādānalakṣaṇāmūladhvanibhyāṃ",
  "GK16jgrasg1u:914_1": "kṛtaghnatvakṛtajñātvanirdayatvadayāvatītvādyanekadharmaprakāśanadvārā tad eva paripoṣyate,",
  "GK16jgrasg1u:915": "seti smṛtyā ca leśataḥ pratīyamānayā/",
  "GK16jgrasg1u:916": "iṣṭāprāptyaniṣṭaprāptyādijanitā dhyānāparaparyāyā vaivarṇyabhūlekhanādhomukhatvādihetuś cittavṛttiviśeṣaś cintā//",
  "GK16jgrasg1u:917": "yad āhuḥ--",
  "GK16jgrasg1u:918": "“vibhāvā yatra dāridryam aiśvaryabhraṃśanaṃ tathā/",
  "GK16jgrasg1u:919": "iṣṭārthāpahṛtiḥ śaśvacchvāsocchvāsāv adhomukham//",
  "GK16jgrasg1u:920": "saṃtāpaḥ smaraṇaṃ caiva kārśyaṃ dehānupaskṛtiḥ/",
  "GK16jgrasg1u:921": "adhṛtiś cānubhāvāḥ syuḥ sā cintā parikīrtitā//",
  "GK16jgrasg1u:922": "vitarko 'syāḥ kṣaṇe pūrve pāścāttye vopajāyate//” iti/",
  "GK16jgrasg1u:923": "“dhyānaṃ cintā hitānāpteḥ saṃtāpādikarī matā/” iti ca/",
  "GK16jgrasg1u:924": "udāharaṇam-",
  "GK16jgrasg1u:925": "“adharadyutir astapallavā mukhaśobhā śaśikāntilaṅghinī/",
  "GK16jgrasg1u:926": "akṛtapratimā tanuḥ kṛtā vidhinā kasya kṛte mṛgīdṛśaḥ//“",
  "GK16jgrasg1u:927_0": "atra tadaprāptir vibhāvaḥ / anutāpādaya ākṣepyā anubhāvāḥ / na cātrautsukyadhvanir",
  "GK16jgrasg1u:927_1": "iti vācyam / kasya kṛtaity anirdhāritadharmyālambanāyāś cintāyā eva pratīyamānatayā",
  "GK16jgrasg1u:927_2": "sato 'py autsukyasyaitadvākyena prādhānyenā 'bodhanāt /",
  "GK16jgrasg1u:928": "madyādyupayogajanmā ullāsākhyaḥ śayanahasitādihetuś cittavṛttiviśeṣo madaḥ//",
  "GK16jgrasg1u:929": "yadāhuḥ--",
  "GK16jgrasg1u:930": "“saṃmohānandasaṃdoho mado madyopayogajaḥ/” iti/ tatrottame puruṣe svāpo 'nubhāvaḥ/ madhyame hasitagāne/ nīce tu rodanaparuṣoktyādi/ ayaṃ madas trividhaḥ,",
  "GK16jgrasg1u:931_0": "taruṇamadhyamādhamabhedāt / avyaktāsaṃgatavākyaiḥ sukumāraskhaladgatyā ca yo 'bhinīyate",
  "GK16jgrasg1u:931_1": "sa ādyāḥ / bhujākṣepaskhalitaghūrṇitādibhir madhyamaḥ / gatibhaṅgasmṛtināśahikkācchardyābhir adhamaḥ /",
  "GK16jgrasg1u:932": "udāharaṇam--",
  "GK16jgrasg1u:933": "“madhurataraṃ smayamānaḥ svasminn evālapañ śanaiḥ kim api/",
  "GK16jgrasg1u:934": "kokanadayaṃs trilokīm ālambanaśūnyam īkṣate kṣībaḥ//“",
  "GK16jgrasg1u:935_0": "atra mādakadravyasevanaṃ vibhāvaḥ / avyaktālāpādy anubhāvaḥ / atra mattasvabhāvavarṇanasya",
  "GK16jgrasg1u:935_1": "tanniṣṭhamadavyañjanārthatvān madabhāva eva pradhānam iti na svabhāvoktyalaṃkārasyaprādhānyam,",
  "GK16jgrasg1u:936": "api tu taddhvanyupaskārakatvam eva/",
  "GK16jgrasg1u:937": "idaṃ vā punar udāharaṇam--",
  "GK16jgrasg1u:938": "“madhurasān madhuraṃ hi tavādharaṃ taruṇi madvadane viniveśaya/",
  "GK16jgrasg1u:939": "mama gṛhāṇa kareṇa karāmbujaṃ papapatāmi hahā bhabhabhūtale//“",
  "GK16jgrasg1u:940_0": "atrāpi sa eva vibhāvaḥ / adhikavarṇoccāraṇādir anubhāvaḥ / pūrvārdhagatā grāmyoktir",
  "GK16jgrasg1u:940_1": "uttarārdhe ca taruṇīkare 'mbujopameyatayā nirūpaṇīye svakarasya tadupameyatayā nirūpaṇaṃ",
  "GK16jgrasg1u:940_2": "ca madam eva poṣayataḥ /",
  "GK16jgrasg1u:941": "bahutaraśārīravyāpārajanmā niḥśvā sāṅgasaṃmardanidrādikāraṇībhūtaḥ khedaviśeṣaḥ śramaḥ//",
  "GK16jgrasg1u:942": "yad ahuḥ--",
  "GK16jgrasg1u:943": "“adhvavyāyāmasevādyair vibhāvair anubhāvakaiḥ/",
  "GK16jgrasg1u:944": "gātrasaṃvāhanair āsya saṃkocair aṅgamoṭanaiḥ//",
  "GK16jgrasg1u:945": "niḥśvāsairjṛmbhitair mandaiḥ pādotkṣepaiḥ śramo mataḥ//” iti/",
  "GK16jgrasg1u:946": "“śramaḥ khedo 'dhvagatyāder nidrāśvāsādikṛnmataḥ/” iti ca/",
  "GK16jgrasg1u:947": "ayaṃ ca saty api bale jāyate,",
  "GK16jgrasg1u:948": "śārīravyāpārād eva ca jāyate,",
  "GK16jgrasg1u:949": "na tu glāniḥ/ ato glāneḥ śramasya bhedaḥ/",
  "GK16jgrasg1u:950": "udāharaṇam--",
  "GK16jgrasg1u:951": "“vidhāya sā madvadanānukūlaṃ kapolamūlaṃ hṛdaye śayānā/",
  "GK16jgrasg1u:952": "cirāya citre likhiteva tanvī na spandituṃ mandam api kṣamāsīt//“",
  "GK16jgrasg1u:953_0": "atra viparītasuratarūpaḥ śārīravyāpāro vibhāvaḥ / spandarāhityaśayanādayo 'nubhāvāḥ /",
  "GK16jgrasg1u:953_1": "na cātra nidrābhāvadhvananena gatārthateti śaṅkyam / suṣuptau hi jñānarāhityenaiva",
  "GK16jgrasg1u:953_2": "yatnarāhityān mandam api spandituṃ na kṣamāsīd ity asyānatiprayojanakatvāpatteḥ,",
  "GK16jgrasg1u:954": "śīṅābhihitatayā tasyā vyaṅgyatvānupapatteś ca/ śrame tv ānuguṇyam ucitam/",
  "GK16jgrasg1u:955": "rūpadhanavidyādipratyuktātmotkarṣajñānādhīnaparāvahelanaṃ garvaḥ//",
  "GK16jgrasg1u:956": "udāharaṇam--",
  "GK16jgrasg1u:957": "“ā mūlād ratnasānor malayavalayitād ā ca kūlāt payodher",
  "GK16jgrasg1u:958": "yāvantaḥ santi kāvyapraṇayanapaṭavas te viśaṅkaṃ vadantu/",
  "GK16jgrasg1u:959": "mṛdvīkāmadhyaniryanmasṛṇarasajharīmādhurībhāgyabhājāṃ",
  "GK16jgrasg1u:960": "vācām ācāryatāyāḥ padam anubhavituṃ ko 'sti dhanyo madanyaḥ//“",
  "GK16jgrasg1u:961": "atra svakīyakavitāyā ananyasādhāraṇatājñānaṃ vibhāvaḥ/ parādhikṣepaparaitādṛśavākyaprayogo 'nubhāvaḥ/ imaṃ cāsūyāpi leśataḥ puṣṇāti/ utsāhapradhāno gūḍhagarvo hi vīrarasadhvaniḥ,",
  "GK16jgrasg1u:962_0": "ayaṃ tu garvapradhāna iti tasmād asya viśeṣaḥ / tathā hi vīrarasaprasaṅge prāg udāhṛte",
  "GK16jgrasg1u:962_1": "“yadi vakti-“ityādi padye gīṣpatināgirām adhidevatayāpi sākam ahaṃ vadiṣyāmīti vacanenābhivyaktasyotsāhasya",
  "GK16jgrasg1u:962_2": "paripoṣakatayā sthitaḥ sarvebhyaḥ paṇḍitebhyo 'ham adhika iti garvaḥ,",
  "GK16jgrasg1u:963": "na tu prakṛtapadya iva nāsty eva mahītale madanya iti sphuṭoditena solluṇṭhavacanenānubhāvena prādhānyena pratīyamānaḥ/",
  "GK16jgrasg1u:964": "śramādiprayojyaṃ cetaḥsaṃmīlanaṃ nidrā//",
  "GK16jgrasg1u:965": "netranimīlanagātraniṣkriyatvādayo 'syā anubhāvāḥ/",
  "GK16jgrasg1u:966": "udāharaṇam--",
  "GK16jgrasg1u:967": "“sā madāgamanabṛṃhitatoṣā jāgareṇa gamitākhiladoṣā/",
  "GK16jgrasg1u:968": "bodhitāpi bubudhe madhūpair na prātar ānanajasaurabhalubdhaiḥ//“",
  "GK16jgrasg1u:969": "rātrijāgaraṇaśramo 'tra vibhāvaḥ/ madhupair bodhābhāvo 'nubhāvaḥ/",
  "GK16jgrasg1u:970": "śāstrādivicārajanyam arthanirdhāraṇaṃ matiḥ//",
  "GK16jgrasg1u:971": "atra niḥśaṅkatadarthānuṣṭhānasaṃśayocchedādayo 'nubhāvāḥ/",
  "GK16jgrasg1u:972": "udāharaṇam--",
  "GK16jgrasg1u:973": "“nikhilaṃ jagad eva naśvaraṃ punar asmin nitarāṃ kalevaram/",
  "GK16jgrasg1u:974": "atha tasya kṛte kiyānayaṃ kriyate hanta mayā pariśramaḥ//“",
  "GK16jgrasg1u:975_0": "“śarīram etajjalabudbudopamam” ityādiśāstraparyālocanam atra vibhāvaḥ / hantapadagamyā",
  "GK16jgrasg1u:975_1": "svanindā rājasevādiviratir vitṛṣṇatā cānubhāvaḥ / jhagiti mater eva camatkārād dhvanivyapadeśahetutā,",
  "GK16jgrasg1u:976": "na śāntasya,",
  "GK16jgrasg1u:977": "vilambena pratiteḥ/",
  "GK16jgrasg1u:978": "rogavirahādiprabhavo manastāpo vyādhiḥ//",
  "GK16jgrasg1u:979": "gātraśaithilyaśvāsādayo 'trānubhāvāḥ/",
  "GK16jgrasg1u:980": "yadāhuḥ--",
  "GK16jgrasg1u:981": "“ekaikaśo dvandvaśo vā trayāṇāṃ vā prakopataḥ/",
  "GK16jgrasg1u:982": "vātapittakaphānāṃ syur vyādhayo ye jvarādayaḥ//",
  "GK16jgrasg1u:983": "iha tatprabhavo bhāvo vyādhir ity abhidhīyate//“",
  "GK16jgrasg1u:984": "udāharaṇam--",
  "GK16jgrasg1u:985": "“hṛdaye kṛtaśaivalānuṣaṅgā muhur aṅgāni yatas tataḥ kṣipantī/",
  "GK16jgrasg1u:986": "tadudantapare mukhe sakhīnām atidīnām iyam ādadhāti dṛṣṭim//“",
  "GK16jgrasg1u:987": "viraho 'tra vibhāvaḥ/ aṅgakṣepādir anubhāvaḥ/",
  "GK16jgrasg1u:988": "bhīror ghorasattvadarśanasphūrjathuśravaṇādijanmā cittavṛttiviśeṣas trāsaḥ//",
  "GK16jgrasg1u:989": "anubhāvāś cāsya romāñcakampastambhabhramādayaḥ/",
  "GK16jgrasg1u:990": "yadāhuḥ--",
  "GK16jgrasg1u:991": "“autpātikair manaḥ kṣepas trāsaḥ kampādikārakaḥ/“",
  "GK16jgrasg1u:992": "udāharaṇam--",
  "GK16jgrasg1u:993": "“ālīṣu kelīrabhasena bālā muhur mamālāpam upālapantī/“",
  "GK16jgrasg1u:994": "ārād upākarṇya giraṃ madīyāṃ saudāminīyāṃ suṣamā mayāsīt//",
  "GK16jgrasg1u:995": "atra patyā svavacanākarṇanaṃ vibhāvaḥ/ palāyanam anubhāvaḥ/ na cātra lajjāyā vyaṅgyatvam āśaṅkanīyam/ śaiśavenaiva tasyā nirāsāt/",
  "GK16jgrasg1u:996": "idaṃ vā viviktam udāharaṇam--",
  "GK16jgrasg1u:997": "“mā",
  "GK16jgrasg1u:998": "kuru kaśāṃ karābje karuṇāvati kampate mama svāntam/",
  "GK16jgrasg1u:999": "khelan na jātu gopair amba vilambaṃ kariṣyāmi//“",
  "GK16jgrasg1u:1000": "eṣā bhagavato līlāgopakiśorasyoktiḥ/",
  "GK16jgrasg1u:1001": "nidrāvibhāvotthajñānaṃ suptam//",
  "GK16jgrasg1u:1002": "svapna iti yāvat/ asyānubhāvaḥ pralāpādiḥ/ netranimīlanādayas tu nidrāyā evānubhāvā na tv asya,",
  "GK16jgrasg1u:1003": "anidaṃjanyatvāt/ yat tu prācīnaiḥ “asyānubhāvā nibhṛtagātranetranimīlanaṃ” ityādy uktaṃ tadanyathāsiddhānām api teṣām etadbhāvavyāpakatvād iti dhyeyam/",
  "GK16jgrasg1u:1004": "udāharaṇam--",
  "GK16jgrasg1u:1005": "“akaruṇa mṛṣābhāṣāsindho vimuñca mamāñcalaṃ",
  "GK16jgrasg1u:1006": "tava paricitaḥ snehaḥ samyaṅ mayety anubhāṣiṇīm/",
  "GK16jgrasg1u:1007": "aviralagaladbāṣpāṃ tanvīṃ nirastavibhūṣaṇāṃ",
  "GK16jgrasg1u:1008": "ka iha bhavatīṃ bhadre nidre vinā vinivedayet//“",
  "GK16jgrasg1u:1009_0": "eṣā pravāsagatasya svapne 'pi priyām evaṃbhāṣiṇīṃ dṛṣṭavato nidrāṃ prati kasyacid",
  "GK16jgrasg1u:1009_1": "uktiḥ / yady apy evaṃbhūtāyāḥ priyatamāvasthāyā nivedanena nidre mama bhavatyā mahānupakāraḥ kṛta iti vastu,",
  "GK16jgrasg1u:1010": "vipralambhaśṛṅgāraś cātra pratītipatham avatarati,",
  "GK16jgrasg1u:1011": "tathāpi puraḥsphūrtikatayā svapnadhvananam atrodāhṛtaṃ,",
  "GK16jgrasg1u:1012": "na prānte tayor dhvananaṃ niroddhum īṣṭe/",
  "GK16jgrasg1u:1013": "nidrānāśottaraṃ jāyamāno bodho vibodhaḥ//",
  "GK16jgrasg1u:1014": "nidrānāśaś ca tatpūrtisvapnāntabalavacchabdasparśādibhir jāyata iti ta evātra vibhāvāḥ/ akṣimardanagātramardanādayo 'nubhāvāḥ/",
  "GK16jgrasg1u:1015": "tatra",
  "GK16jgrasg1u:1016": "saṃkṣepeṇodāharaṇam--",
  "GK16jgrasg1u:1017": "“nitarāṃ hitayādya nidrayā me bata yāme carame niveditāyāḥ/",
  "GK16jgrasg1u:1018": "sudṛśo vacanaṃ śṛṇomi yāvan mayi tāvat pracukopa vārivāhaḥ//“",
  "GK16jgrasg1u:1019": "atra garjitaśravaṇaṃ vibhāvaḥ/ priyāvacanaśravaṇollāsanāśo 'nubhāvas tūnneyaḥ/ kecid avidyādhvaṃsajanyam apy amum āmananti/ teṣāṃ mate--",
  "GK16jgrasg1u:1020": "“naṣṭo mohaḥ smṛtir labdhā tvatprasādān mayācyuta/",
  "GK16jgrasg1u:1021": "sthito 'smi gatasaṃdehaḥ kariṣye vacanaṃ tava//“",
  "GK16jgrasg1u:1022_0": "iti gītāpadyam udāhāryam / na tu vārivāhaviṣayāyā asūyāyā evātra vākyārthateti śaṅkyam /",
  "GK16jgrasg1u:1022_1": "vibodhapratītau hi satyāṃ tasminn anaucityāvagame saty anucitavibodhajanakatvena",
  "GK16jgrasg1u:1022_2": "vārivāhe 'sūyāyā vilambena pratīteḥ,",
  "GK16jgrasg1u:1023": "paramukhanirīkṣakatvāt/ syād api tasyā api prādhānyam,",
  "GK16jgrasg1u:1024": "yadi vārivāhe niṣkaruṇatvādibodhakaṃ kiṃcid api syāt/ nāpi svapnasya,",
  "GK16jgrasg1u:1025": "vārivāhanādena tannāśasyaiva pratipatteḥ/ astu vā svapnabhāvapraśamenāsūyayā ca sahāsya saṃkaraḥ/",
  "GK16jgrasg1u:1026": "idaṃ tu nodāhāryam--",
  "GK16jgrasg1u:1027": "“gāḍham āliṅgya sakalāṃ yāminīṃ saha tasthuṣīm/",
  "GK16jgrasg1u:1028": "nidrāṃ vihāya sa prātar āliliṅgātha cetanām//“",
  "GK16jgrasg1u:1029_0": "vibodhasya cetanāpadavācyatvāt / yathā kaścit satyapratijño dvābhyāṃ nāyikābhyāṃ",
  "GK16jgrasg1u:1029_1": "dvau kālāv upabhogārthaṃ dattvā yathocite kāla ekām upabhujya kālakantare pravṛtte",
  "GK16jgrasg1u:1029_2": "tāṃ vihāyāparāṃ bhuṅkte,",
  "GK16jgrasg1u:1030": "tathaivāyaṃ rātrau nidrāṃ prātaś cetanām iti samāsokter eveha prakāśanāt/",
  "GK16jgrasg1u:1031": "parakṛtāvajñādinānāparādhajanyo maunavākpāruṣyādikāraṇībhūtaś cittavṛttiviśeṣo 'marṣaḥ//",
  "GK16jgrasg1u:1032": "prāgvat",
  "GK16jgrasg1u:1033": "kāraṇānāṃ kāryāṇāṃ ca krameṇa vibhāvānubhāvatvam/",
  "GK16jgrasg1u:1034": "udāharaṇam--",
  "GK16jgrasg1u:1035": "“vakṣojāgraṃ pāṇināmṛṣya dūre yātasya drāgānanābjaṃ priyasya/",
  "GK16jgrasg1u:1036": "śoṇāgrābhyāṃ bhāminī locanābhyāṃ joṣaṃ joṣam joṣam evāvatasthe//“",
  "GK16jgrasg1u:1037": "iha tv ākasmikastanāgrasparśo vibhāvaḥ/ nayanāruṇyanirnimeṣanirīkṣaṇe anubhāvau/",
  "GK16jgrasg1u:1038": "nanu krodhāmarṣayoḥ sthāyisaṃcāriṇor bhāvayoḥ kiṃ bhedakam iti cet,",
  "GK16jgrasg1u:1039": "viṣayatāvailakṣaṇyam eveti gṛhāṇa/ tatra tu gamakaṃ jhaṭiti paravināśādau pravṛttir vacanavaimukhyādikaṃ ceti kāryavailakṣaṇyam/",
  "GK16jgrasg1u:1040": "vrīḍādibhir nimittair harṣādyanubhāvānāṃ gopanāya janito bhāvaviśeṣo 'vahittham//",
  "GK16jgrasg1u:1041": "taduktam--",
  "GK16jgrasg1u:1042": "“anubhāvapidhānārthe 'vahitthaṃ bhāva ucyate/",
  "GK16jgrasg1u:1043": "tadvibhāvyaṃ bhayavrīḍādhārṣṭyakauṭilyagauravaiḥ//“",
  "GK16jgrasg1u:1044": "yathā--",
  "GK16jgrasg1u:1045": "“prasaṅge gopānāṃ guruṣu mahimānaṃ yadupater",
  "GK16jgrasg1u:1046": "upākarṇya svidyatpulakitakapolā kulavadhūḥ/",
  "GK16jgrasg1u:1047": "viṣajvālājālaṃ jhagiti vamataḥ pannagapateḥ",
  "GK16jgrasg1u:1048": "phaṇāyāṃ sāścaryaṃ kathayatitarāṃ tāṇḍavavidhim//",
  "GK16jgrasg1u:1049": "atra",
  "GK16jgrasg1u:1050": "vrīḍā vibhāvaḥ/ tādṛśakāliyakathāprasaṅgo 'nubhāvaḥ/ evaṃ bhayādiprayojyam apy udāhāryam/",
  "GK16jgrasg1u:1051": "adhikṣepāpamānādiprabhavā kim asya karomītyādyākārā cittavṛttir ugratā//",
  "GK16jgrasg1u:1052": "yadāhuḥ--",
  "GK16jgrasg1u:1053": "“nṛpāparādho 'saddoṣakīrtanaṃ coradhāraṇam/",
  "GK16jgrasg1u:1054": "vibhāvāḥ syur atho bandho vadhas tāḍanabhanabhartsane//",
  "GK16jgrasg1u:1055": "ete yatrānubhāvās tadaugryaṃ nirdayatātmakam//” iti/",
  "GK16jgrasg1u:1056": "yathā--",
  "GK16jgrasg1u:1057": "“avāpya bhaṅgaṃ khalu saṃgarāṅgaṇe nitāntam aṅgādhipater amaṅgalam/",
  "GK16jgrasg1u:1058": "paraprabhāvaṃ mama gāṇḍivaṃ dhanur vinindatas te hṛdayaṃ na kampate//“",
  "GK16jgrasg1u:1059_0": "eṣā karṇena parābhūtaṃ gāṇḍivaṃ nindantaṃ yudhiṣṭhiraṃ prati dhanaṃjayasyoktiḥ /",
  "GK16jgrasg1u:1059_1": "yudhiṣṭhirakartṛkā gāṇḍivanindātra vibhāvaḥ / vadhecchānubhāvaḥ / na cāmarṣogratayor",
  "GK16jgrasg1u:1059_2": "nāsti bheda iti vācyam / prāg udāhṛte 'marṣadhvanāv ugratāyā apratīteḥ / nāpy asau",
  "GK16jgrasg1u:1059_3": "krodhaḥ / tasya sthāyitvenāsyāḥ saṃcāriṇītvenaiva bhedāt /",
  "GK16jgrasg1u:1060": "vipralambhamahāpattiparamānandādijanmā 'nyasminn anyāvabhāsa unmādaḥ//",
  "GK16jgrasg1u:1061": "śuktirajatādijñānavyāvṛttaye janmāntam/",
  "GK16jgrasg1u:1062": "udāharaṇam--",
  "GK16jgrasg1u:1063": "“akaruṇahṛdaya priyatama muñcāmi tvām itaḥ paraṃ nāham/",
  "GK16jgrasg1u:1064": "ity ālapati karāmbujam ādāyālījanasya vikalā sā//“",
  "GK16jgrasg1u:1065": "eṣā",
  "GK16jgrasg1u:1066_0": "pravāsagataṃ svanāyikāvṛttāntaṃ pṛcchantaṃ nāyakaṃ prati kasyāścit saṃdeśahāriṇyā",
  "GK16jgrasg1u:1066_1": "uktiḥ / priyaviraho 'tra vibhāvaḥ / asaṃbaddhoktir anubhāvaḥ / unmādasya vyādhāv",
  "GK16jgrasg1u:1066_2": "antarbhāve saṃbhavaty api pṛthag upādānaṃ vyādhyantarāpekṣayā vaicitryaviśeṣasphoraṇāya /",
  "GK16jgrasg1u:1067": "rogādijanyā mūrchārūpā maraṇaprāgavasthā maraṇam//",
  "GK16jgrasg1u:1068": "na cātra prāṇaviyogātmakaṃ mukhyaṃ maraṇam ucitaṃ grahītum/ cittavṛttyātmakeṣu bhāveṣu tasyāprasakteḥ/ bhāveṣu ca sarveṣu kāryasahavartitayā śarīraprāṇasaṃyogasya hetutvāt/",
  "GK16jgrasg1u:1069": "udāharaṇam--",
  "GK16jgrasg1u:1070": "“dayitasya guṇānanusmarantī śayane saṃprati yā vilokitāsīt/",
  "GK16jgrasg1u:1071": "adhunā khalu hanta sā kṛśāṅgī giram aṅgīkurute na bhāṣitāpi//“",
  "GK16jgrasg1u:1072_0": "priyaviraho 'tra vibhāva / vacanavirāmo 'nubhāvaḥ / hantapadasyātrātyantam upakārakatvād",
  "GK16jgrasg1u:1072_1": "vākyavyaṅgyo 'py ayaṃ bhāvaḥ padavyaṅgyatām āvahati / etena bhāvasya padavyaṅgyatāyāṃ",
  "GK16jgrasg1u:1072_2": "nātyantaṃ vaicitryam iti parāstam /",
  "GK16jgrasg1u:1073": "dayitasya guṇān anusmarantīty anena vyajyamānaṃ “caramāvasthāyām api tasyā dayitaguṇavismaraṇaṃ nābhūd” iti vastu,",
  "GK16jgrasg1u:1074": "vipralambhasya śokasya vā caramam abhivyaktasya poṣakam/ ayaṃ ca bhāvaḥ svavyañjakavākyottaravartinā vākyāntareṇa saṃdarbhaghaṭakena nāyikādeḥ pratyujjīvanavarṇane vipralambhasya,",
  "GK16jgrasg1u:1075": "anyathā tu karuṇasya poṣaka iti vivekaḥ/ kavayaḥ punar amuṃ prādhānyena na varṇayanti, amaṅgalaprāyatvāt/",
  "GK16jgrasg1u:1076": "saṃdehādyanantaraṃ jāyamāna ūho vitarkaḥ//",
  "GK16jgrasg1u:1077": "sa ca niścayānukūlaḥ/",
  "GK16jgrasg1u:1078": "“yadi sā mithilendranandinī nitarām eva na vidyate bhuvi/",
  "GK16jgrasg1u:1079": "atha me katham asti jīvitaṃ na vinālambanam āśritasthitiḥ//“",
  "GK16jgrasg1u:1080": "svātmani bhagavato rāmasyaiṣoktiḥ/ bhuvi sītāsti na veti saṃdeho 'tra vibhāvaḥ/ bhrūkṣepaśiroṅgulinartanam ākṣiptam anubhāvaḥ/ na cāsau cinteti śakyaṃ vaditum,",
  "GK16jgrasg1u:1081": "cintāyā niyamena niścayaṃ pratyaprayojakatvāt/ kiṃ bhaviṣyati kathaṃ bhaviṣyatīty ādy ākārāyāś cintāyāḥ,",
  "GK16jgrasg1u:1082": "idam itthaṃ bhavitum arhati prāyaśa ityākārasya vitarkasya viṣayavailakṣaṇyopalambhāc ca/ na vinetyādinokto 'rthāntaranyāso 'py asminn evānukūlaḥ/",
  "GK16jgrasg1u:1083": "iṣṭāsiddhirājagurvādyaparādhādijanyo 'nutāpo viṣādaḥ//",
  "GK16jgrasg1u:1084": "udāharaṇam--",
  "GK16jgrasg1u:1085": "“bhāskarasūnāv astaṃ yāte jāte ca pāṇḍavotkarṣe/",
  "GK16jgrasg1u:1086": "duryodhanasya jīvita katham iva nādyāpi niryāsi//“",
  "GK16jgrasg1u:1087": "atra svāpakarṣaparotkarṣayor darśanaṃ vibhāvaḥ/ jīvitaniryāṇāśaṃsā,",
  "GK16jgrasg1u:1088": "tadākṣiptaṃ vadananamanādi cānubhāvaḥ/ asminn eva ca viṣādadhvanau duryodhanasyety arthāntarasaṃkramitavācyadhvanir anugrāhakaḥ/ na cātra trāsabhāvadhvanitvaṃ śakyam,",
  "GK16jgrasg1u:1089": "paravīrasya duryodhanasya trāsaleśasyāpyayogāt/ nāpi cintādhvanitvam,",
  "GK16jgrasg1u:1090": "yuddhvā mariṣyāmīti tasya vyavasāyāt/ nāpi dainyadhvanitvam,",
  "GK16jgrasg1u:1091": "sakalasainyakṣaye 'pi vipadas tenāgaṇanāt/ na vā vīrarasadhvanitvam,",
  "GK16jgrasg1u:1092": "maraṇasya śaraṇīkaraṇe parāpakarṣajīvitasyotsāhasyābhāvāt/",
  "GK16jgrasg1u:1093": "idaṃ punar atra nodāhāryam--",
  "GK16jgrasg1u:1094": "“ayi pavanarayāṇāṃ nirdayānāṃ hayānāṃ",
  "GK16jgrasg1u:1095": "ślathaya gatim ahaṃ no saṃgaraṃ draṣṭum īhe/",
  "GK16jgrasg1u:1096": "śrutivivaram amī me dārayanti prakupyad",
  "GK16jgrasg1u:1097": "bhujaganibhabhujānāṃ bāhujānāṃ ninādāḥ//",
  "GK16jgrasg1u:1098": "atra trāsasyaiva pratīyamānatvena",
  "GK16jgrasg1u:1099": "viṣādasyāpratīteḥ/ leśatayā pratitau vā trāsa evānuguṇyaucityena dhvanivyapadeśāyogyatvāt/",
  "GK16jgrasg1u:1100": "adhunaivāsya lābho mamāstv itīcchā autsukyam//",
  "GK16jgrasg1u:1101": "iṣṭavirahādir atra vibhāvaḥ/ tvarācintādayo 'nubhāvāḥ/",
  "GK16jgrasg1u:1102": "yadāhuḥ--",
  "GK16jgrasg1u:1103": "“saṃjātam iṣṭavirahād uddīptaṃ priyasaṃsmṛteḥ/",
  "GK16jgrasg1u:1104": "nidrayā tandrayā gātragauraveṇa ca cintayā//",
  "GK16jgrasg1u:1105": "anubhāvitam ākhyātam autsukyaṃ bhāvakovidaiḥ//” iti/",
  "GK16jgrasg1u:1106": "udāharaṇam--",
  "GK16jgrasg1u:1107": "“nipatadbāṣpasaṃrodham uktacāñcalyatārakam/",
  "GK16jgrasg1u:1108": "kadā nayananīlābjam ālokeya mṛgīdṛśaḥ//“",
  "GK16jgrasg1u:1109": "anarthātiśayajanitā cittasya saṃbhramākhyā vṛttir āvegaḥ//",
  "GK16jgrasg1u:1110": "udāharaṇam--",
  "GK16jgrasg1u:1111": "“līlayā vihitasindhubandhana so 'yam eti raghuvaṃśanandanaḥ/",
  "GK16jgrasg1u:1112": "darpadurvilasito daśānanaḥ kutra yāmi nikaṭe kulakṣayaḥ//",
  "GK16jgrasg1u:1113": "eṣā svātmani mandodaryā uktiḥ/ raghunandanāgamanam atra vibhāvaḥ/",
  "GK16jgrasg1u:1114": "kutra yāmīty etad vyaṅgyaḥ sthairyābhāvo 'nubhāvaḥ/ na cātra cintā prādhānyena vyajyata iti śakyate vaktum,",
  "GK16jgrasg1u:1115": "kutra yāmīti sphuṭaṃ pratītena sthairyābhāvenodvegasyeva cintāyā apratyāyanāt/ paraṃ tv āvegacarvaṇāyāṃ tatparipoṣakatayā guṇatvena cintāpi viṣayībhavati/",
  "GK16jgrasg1u:1116": "cintotkaṇṭhābhayaviraheṣṭāniṣṭadarśanaśravaṇādijanyāvaśyakartavyārthapratisaṃdhānavikalā cittavṛttir jaḍatā//",
  "GK16jgrasg1u:1117": "iyaṃ ca mohāt pūrvataḥ parataś ca jāyate/",
  "GK16jgrasg1u:1118": "yad āha--",
  "GK16jgrasg1u:1119": "“kāryāviveko jaḍatā pasyataḥ śṛṇvato 'pi vā/",
  "GK16jgrasg1u:1120": "tadvibhāvāḥ priyāniṣṭadarśanaśravaṇe rujā//",
  "GK16jgrasg1u:1121": "anubhāvās tv amī tūṣṇīṃ bhāvavismaraṇādayaḥ/",
  "GK16jgrasg1u:1122": "sā pūrvaṃ parato vā syān mohād iti vidāṃ matam//“",
  "GK16jgrasg1u:1123": "udāharaṇam--",
  "GK16jgrasg1u:1124": "“yad avadhi dayito vilocanābhyāṃ sahacari daivavaśena dūrato 'bhūt/",
  "GK16jgrasg1u:1125": "tad avadhi śithilīkṛto madīyair atha karaṇaiḥ praṇayo nijakriyāsu//“",
  "GK16jgrasg1u:1126": "priyaviraho 'tra vibhāvaḥ/ karaṇaiś cakṣuḥśravaṇādibhiḥ kriyāsu tattatpramitiṣu praṇayasya śithilīkaraṇam anubhāvaḥ/ mohe cakṣurādibhiś cākṣuṣāder ajananam, iha",
  "GK16jgrasg1u:1127": "tu prakāraviśeṣavaiśiṣṭyena bāhulyenājananam iti tasmād asya viśeṣaḥ/ ata evodāharaṇe śithilīkṛta ity uktam, na tu tyakta iti/",
  "GK16jgrasg1u:1128": "atitṛptigarbhavyādhiśramādijanyā cetasaḥ kriyānunmukhatālasyam//",
  "GK16jgrasg1u:1129": "atra ca nāsāmarthyam/ nāpi kāryākāryavivekaśūnyatvam/ tena kāryākaraṇarūpasyānubhāvasya tulyatve 'pi glāner jaḍatāyāś cāsya bhedaḥ/",
  "GK16jgrasg1u:1130": "udāharaṇam--",
  "GK16jgrasg1u:1131": "“nikhilāṃ",
  "GK16jgrasg1u:1132": "rajanīṃ priyeṇa dūrād upayātena vibodhitā kathābhiḥ/",
  "GK16jgrasg1u:1133": "adhikaṃ na hi pārayāmi vaktuṃ sakhi mā jalpa tavāyasī rasajñā//“",
  "GK16jgrasg1u:1134_0": "eṣā hi priyāgamanadvitīyadivase muhurniśāvṛttāntaṃ pṛcchantīṃ sakhīṃ prati rajanijāgaraṇajanitālasyāyāḥ",
  "GK16jgrasg1u:1134_1": "kasyāścid uktiḥ / atra rajanijāgaraṇaṃ vibhāvaḥ / adhikasaṃbhāṣaṇābhāvo 'nubhāvaḥ /",
  "GK16jgrasg1u:1134_2": "jaḍatāyāṃ mohāt pūrvavartitvam uttaravartitvaṃ vā niyatam,",
  "GK16jgrasg1u:1135_0": "na tv atrety aparo viśeṣaḥ / gopanīyaviṣayatvād yadi kathābhir ity avivakṣitavācyaṃ",
  "GK16jgrasg1u:1135_1": "tadā śramo 'stu paripoṣakaḥ / śramajanye hy ālasye śramasya poṣakatāyā avāryatvāt /",
  "GK16jgrasg1u:1135_2": "atitṛptyādijanite tv ālasye śramād viviktaviṣayatvaṃ bodhyam /",
  "GK16jgrasg1u:1136": "parotkarṣadarśanādijanyaḥ paranindādikāraṇībhūtaś cittavṛttiviśeṣo 'sūyā//",
  "GK16jgrasg1u:1137": "imām evāsahanādiśabdair vyavaharanti/",
  "GK16jgrasg1u:1138": "yathā--",
  "GK16jgrasg1u:1139": "“kutra śaivaṃ dhanur idaṃ kva cāyaṃ prākṛtaḥ śiśuḥ/",
  "GK16jgrasg1u:1140": "bhaṅgas tu sarvasaṃhartrā kālenaiva vinirmitaḥ//“",
  "GK16jgrasg1u:1141_0": "eṣā bhagnaharakārmukasya bhagavato rāmasya parākramam asahamānānāṃ tatratyānāṃ rājñām",
  "GK16jgrasg1u:1141_1": "uktiḥ / atra ca śrīmaddāśarathibalasya sarvotkṛṣṭatāyā darśanaṃ vibhāvaḥ / prākṛtaśiśupadagamyā nindā anubhāvaḥ /",
  "GK16jgrasg1u:1142": "“tṛṣṇālolavilocane kalayati prācīṃ cakoravraje",
  "GK16jgrasg1u:1143": "maunaṃ muñcati kiṃ ca kairavakule kāme dhanur dhunvati/",
  "GK16jgrasg1u:1144": "māne mānavatījanasya sapadi prasthātukāme 'dhūnā",
  "GK16jgrasg1u:1145": "dhātaḥ kiṃ nu vidhau vidhātum ucito dhārādharāḍambaraḥ//“",
  "GK16jgrasg1u:1146": "atrāpi yady api tadīyocchṛṅkhalatādidarśanajanyā anucitakāritvarūpanindāprakāśānubhāvitā",
  "GK16jgrasg1u:1147": "kavigatā vidhātrālambanāsūyā vyajyata iti śakyate vaktum,",
  "GK16jgrasg1u:1148": "tathāpi kāryakāraṇayos tulyatvād abhivyaktenāmarṣeṇa śabalitaivāsau",
  "GK16jgrasg1u:1149_0": "na viviktatayā pratiyate / nahi vidhātur aparādha iva bhagavato rāmasyāparādho 'sti",
  "GK16jgrasg1u:1149_1": "yena kaver iva vīrāṇām apy amarṣo 'bhivyajyeta / svabhāvo hi mahonnatakriyāniṣpādanaṃ",
  "GK16jgrasg1u:1149_2": "vīrāṇām / atrāprastutacandravṛttāntena prastutarājakumārādivṛttāntasya dhvananān",
  "GK16jgrasg1u:1149_3": "nāsty asūyādhvanitvam iti tu na vācyam / ekadhvaner dhvanyantarāvirodhitvāt / anyathā",
  "GK16jgrasg1u:1149_4": "mahāvākyadhvaner avāntaravākyadhvanibhiḥ,",
  "GK16jgrasg1u:1150": "teṣāṃ ca padadhvanibhiḥ saha sāmānādhikaraṇyaṃ kutrāpi na syāt/",
  "GK16jgrasg1u:1151": "viyogaśokabhayajugupsādīnām atiśayād grahāveśādeś cotpanno vyādhiviśeṣo 'pasmāraḥ//",
  "GK16jgrasg1u:1152": "vyādhitvenāsya kathane 'pi viśeṣākāreṇa punaḥ kathanaṃ bībhatsabhayānakayor asyaiva vyādher aṅgatvaṃ nānyasyeti sphoraṇāya/ vipralambhe tu vyādhyantarasyāpi ca/ udāharaṇam--",
  "GK16jgrasg1u:1153": "“harim āgatam ākarṇya mathurām antakāntakam/",
  "GK16jgrasg1u:1154": "kampamānaḥ śvasan kaṃso nipapāta mahītale//“",
  "GK16jgrasg1u:1155": "atra bhayaṃ vibhāvaḥ/ kampaniḥśvāsapatanādayo 'nubhāvāḥ/",
  "GK16jgrasg1u:1156": "amarṣādijanyavākpāruṣyādikāraṇībhūtā cittavṛttiś capalatā//",
  "GK16jgrasg1u:1157": "yad āhu--",
  "GK16jgrasg1u:1158": "“amarṣaprātikūlyerṣyārāgadveṣāś ca matsaraḥ/",
  "GK16jgrasg1u:1159": "iti yatra vibhāvāḥ syur anubhāvas tu bhartsanam//",
  "GK16jgrasg1u:1160": "vākpāruṣyaṃ prahāraś ca tāḍanaṃ vadhabandhane/",
  "GK16jgrasg1u:1161": "taccāpalam",
  "GK16jgrasg1u:1162": "anālocya kāryakāritvam iṣyate//” iti/",
  "GK16jgrasg1u:1163": "udāharaṇam--",
  "GK16jgrasg1u:1164": "“ahitavrata pāpātman maivaṃ me darśayānanam/",
  "GK16jgrasg1u:1165": "ātmānaṃ hantum icchāmi yena tvam asi bhāvitaḥ//“",
  "GK16jgrasg1u:1166_0": "eṣā bhagavadanuraktivighaṭanopāyam apaśyataḥ prahlādaṃ prati hiraṇyakaśipor uktiḥ /",
  "GK16jgrasg1u:1166_1": "bhagavaddveṣotthāpitaḥ putradveṣo 'tra vibhāvaḥ / ātmavadhecchā paruṣavacanaṃ cānubhāvaḥ /",
  "GK16jgrasg1u:1166_2": "na cāmarṣa evātra vyajyata iti vācyam /",
  "GK16jgrasg1u:1167": "sadaiva bhagavadanurāgiṇi prahlāde hiraṇyakaśipor amarṣasya cirakālasaṃbhṛtatvenātmavadhecchāyā idaṃprathamatānupapatteḥ/",
  "GK16jgrasg1u:1168_0": "idaṃprathamakāryasya cedaṃprathamakāraṇaprayojyatayā prācīnacittavṛttivilakṣaṇāyā",
  "GK16jgrasg1u:1168_1": "eva capalatākhyacittavṛtteḥ siddheḥ / na cāmarṣaprakarṣa evātmavadhecchādikāraṇam",
  "GK16jgrasg1u:1168_2": "abhivyajyatām iti vācyam / prakarṣasyāpi svābhāvikavilakṣaṇalakṣaṇatāyā āvaśyakatayā",
  "GK16jgrasg1u:1168_3": "tasyaiva capalatāpadārthatvāt /",
  "GK16jgrasg1u:1169": "nīcapuruṣeṣv",
  "GK16jgrasg1u:1170": "ākrośanādhikṣepavyādhitāḍanadāridryeṣṭavirahaparasaṃpaddarśanādibhiḥ,",
  "GK16jgrasg1u:1171": "uttameṣu tv avajñādibhir janitā viṣayadveṣākhyā rodanadīrghaśvāsadīnamukhatādikāriṇī cittavṛttir nirvedaḥ/",
  "GK16jgrasg1u:1172": "udāharaṇam--",
  "GK16jgrasg1u:1173": "“yadi lakṣmaṇa sā mṛgekṣaṇā na madīkṣāsaraṇiṃ sameṣyati/",
  "GK16jgrasg1u:1174": "amunā jaḍajīvitena me jagatā vā viphalena kiṃ phalam//“",
  "GK16jgrasg1u:1175": "nityānityavastuvivekajanyatvābhāvān nāsau rasavyapadeśahetuḥ/",
  "GK16jgrasg1u:1176": "devādiviṣayā ratir yathā--",
  "GK16jgrasg1u:1177": "“bhavaddvāri",
  "GK16jgrasg1u:1178": "krudhyajjayavijayadaṇḍāhatidalat-",
  "GK16jgrasg1u:1179": "kirīṭās te kīṭā iva vidhimahendraprabhṛtayaḥ/",
  "GK16jgrasg1u:1180": "vitiṣṭhante yuṣman nayanaparipātotkalikayā",
  "GK16jgrasg1u:1181": "varākāḥ ke tatra kṣapitamura nākādhipatayaḥ//“",
  "GK16jgrasg1u:1182": "atrāpamānasahanabhagavaddvāraniṣevaṇabhagavatkaṭākṣapātābhilāṣādibhir brahmādigatā bhagavadālambanā ratir nābhivyajyate,",
  "GK16jgrasg1u:1183": "api tu bhagavadaiśvaryam avāṅmanasagocara iti cet tathāpi tādṛśabhagavadaiśvaryavarṇanānubhāvitayā kavigatabhagavadālambanaratyā dhvanitvam akṣatam eva/",
  "GK16jgrasg1u:1184": "idaṃ vodāharaṇam--",
  "GK16jgrasg1u:1185": "“na dhanaṃ na ca rājyasaṃpadaṃ na hi vidyām idam ekam arthaye/",
  "GK16jgrasg1u:1186": "mayi dhehi manāg api prabho karuṇābhaṅgitaraṅgitāṃ dṛśam//“",
  "GK16jgrasg1u:1187": "atra dhanādyapekṣāśūnyasya bhagavaddṛgantapātābhilāṣo hi bhagavaty atyantānuraktiṃ vyanakti/ evaṃ saṃkṣepeṇa nirūpitā bhāvāḥ//",
  "GK16jgrasg1u:1188": "atha katham asya saṃkhyāniyamaḥ/ mātsaryodvegadambherṣyāvivekanirṇayaklaibyakṣamākutukotkaṇṭhāvinayasaṃśayadhārṣṭyādīnām api tatra tatra lakṣyeṣu darśanāt iti cet,",
  "GK16jgrasg1u:1189": "na/ ukteṣv evaiṣām antarbhāveṇa saṃkhyāntarānupapatteḥ/ asūyāto mātsaryasya,",
  "GK16jgrasg1u:1190": "trāsād udvegasya,",
  "GK16jgrasg1u:1191": "avahitthākhyād bhāvād dambhasya,",
  "GK16jgrasg1u:1192": "amarṣād īrṣyāyāḥ,",
  "GK16jgrasg1u:1193": "mater vivekanirṇayayoḥ,",
  "GK16jgrasg1u:1194": "dainyāt klaibyasya,",
  "GK16jgrasg1u:1195": "dhṛteḥ kṣamāyāḥ,",
  "GK16jgrasg1u:1196": "autsukyāt kutukotkaṇṭhayoḥ,",
  "GK16jgrasg1u:1197": "lajjāyā vinayasya,",
  "GK16jgrasg1u:1198": "tarkāt saṃśayasya,",
  "GK16jgrasg1u:1199_0": "cāpalād dhārṣṭyasya ca vastutaḥ sūkṣme bhede 'pi nāntarīyakatayā tadanatiriktasyaivādhyavasāyāt /",
  "GK16jgrasg1u:1199_1": "munivacanānupālanasya saṃbhava ucchṛṅkhalatāyā anaucityāt / eṣu ca saṃcāribhāveṣu",
  "GK16jgrasg1u:1199_2": "madhye kecana keṣāṃcana vibhāvā anubhāvāś ca",
  "GK16jgrasg1u:1200": "bhavanti/",
  "GK16jgrasg1u:1201": "tathā hi-- īrṣyāyā nirvedaṃ prati vibhāvatvam,",
  "GK16jgrasg1u:1202": "asūyāṃ prati cānubhāvatvam/ cintāyā nidrāṃ prati vibhāvatvam,",
  "GK16jgrasg1u:1203": "autsukyaṃ prati cānubhāvatetyādi svayam ūhyam/",
  "GK16jgrasg1u:1204": "atha rasābhāsaḥ-- tatra",
  "GK16jgrasg1u:1205": "anucitavibhāvālambanatvaṃ rasābhāsatvam//",
  "GK16jgrasg1u:1206_0": "vibhāvādāv anaucityaṃ punar lokānāṃ vyavahārato vijñeyam / yatra teṣām ayuktam iti",
  "GK16jgrasg1u:1206_1": "dhīr iti kecid āhuḥ / tad apare na kṣamante / munipatnyādiviṣayakaratyādeḥ saṃgrahe",
  "GK16jgrasg1u:1206_2": "'pi bahunāyakaviṣayāyā anubhayaniṣṭhāyāś ca rater asaṃgrahāt / tatra vibhāvagatasyānaucityasyābhāvāt /",
  "GK16jgrasg1u:1206_3": "tasmād anaucityena ratyādir viśeṣaṇīyaḥ / itthaṃ cānucitavibhāvālambanāyā bahunāyakaviṣayāyā",
  "GK16jgrasg1u:1206_4": "anubhayaniṣṭhāyāś ca saṃgraha iti / anaucityaṃ ca prāgvad eva / tatra rasādyābhāsatvaṃ",
  "GK16jgrasg1u:1206_5": "rasatvādinā na samānādhikaraṇam / nirmalasyaiva rasāditvāt / “hetvābhāsatvam iva",
  "GK16jgrasg1u:1206_6": "hetutvena” ity eke / “na hy anucitatvenātmahāniḥ,",
  "GK16jgrasg1u:1207": "api tu sadoṣatvād ābhāsavyavahāraḥ/ aśvābhāsādivyavahāravat” ity apare/",
  "GK16jgrasg1u:1208": "udāharaṇam--",
  "GK16jgrasg1u:1209": "“śatenopāyānāṃ katham api gataḥ saudhaśikharaṃ",
  "GK16jgrasg1u:1210": "sudhāphenasvacche rahasi śayitāṃ puṣpaśayane/",
  "GK16jgrasg1u:1211": "vibodhya kṣāmāṅgīṃ cakitanayanāṃ smeravadanāṃ",
  "GK16jgrasg1u:1212": "saniḥśvāsaṃ śliṣyaty ahaha sukṛtī rājaramaṇīm//“",
  "GK16jgrasg1u:1213": "atrālambanam anucitapraṇayā rājaramaṇī/ rahorajanyādy uddīpanam/ sāhasena rājāntaḥpure gamanam,",
  "GK16jgrasg1u:1214": "prāṇeṣūpekṣā,",
  "GK16jgrasg1u:1215": "niḥśvāsāśleṣādayaś cānubhāvāḥ/ śaṅkādayaḥ saṃcāriṇaḥ/ niṣiddhālambanakatvāc cāsyā rateḥ,",
  "GK16jgrasg1u:1216": "ābhāsatvaṃ rasasya/ na cātra cakitanayanām ity anena parapuruṣasparśatrāsābhivyaktyā rater anubhayaniṣṭhatety ābhāsatāhetur vācyaḥ/",
  "GK16jgrasg1u:1217_0": "asyāś ca cirāya tasminn āsaktāyā antaḥpure parapuruṣāgamanasyātyantam asaṃbhāvanayā",
  "GK16jgrasg1u:1217_1": "ka eṣa māṃ bodhayatīty ādāv ucita eva trāsaḥ / anantaraṃ ca paricayābhivyaktyā so",
  "GK16jgrasg1u:1217_2": "'yaṃ matpriyo madarthaṃ prāṇān api tṛṇīkṛtyāgata iti jñānād utpannaṃ harṣam abhivyañjayat",
  "GK16jgrasg1u:1217_3": "smeravadanām iti viśeṣaṇaṃ ratiṃ tadīyām api vyanakti / paraṃ tu prādhānyaṃ nāyakaniṣṭhāyā eva rateḥ,",
  "GK16jgrasg1u:1218": "sakalavākyārthatvāt/",
  "GK16jgrasg1u:1219": "yathā vā--",
  "GK16jgrasg1u:1220": "“bhavanaṃ karuṇāvatī viśantī gamanājñālavalābhalālaseṣu/",
  "GK16jgrasg1u:1221": "taruṇeṣu vilocanābjamālām atha bālā pathi pātayāṃbabhūva//",
  "GK16jgrasg1u:1222_0": "atra kutaś cid āgacchantyāḥ pathi tadīyarūpayauvanagṛhītamānasair yuvabhir anugamyamānāyāḥ",
  "GK16jgrasg1u:1222_1": "kasyāś cid bhavanapraveśasamaye nijasevāsārthakyavijñānāya gamanājñāpanarūpalābhalālaseṣu",
  "GK16jgrasg1u:1222_2": "teṣu paramapariśramasmaraṇasaṃjātakaruṇāyā gamanājñādānanivedakasya vilocanāmbujamālāparikṣepasyānubhāvasya",
  "GK16jgrasg1u:1222_3": "varṇanād abhivyajyamānā ratir bahuvacanena bahuviṣayā gamyata iti bhavaty ayam api rasābhāsaḥ /",
  "GK16jgrasg1u:1223": "yathā vā--",
  "GK16jgrasg1u:1224": "“bhujapañjare gṛhītā navapariṇītā vareṇa vadhūḥ/",
  "GK16jgrasg1u:1225": "tatkālajālapatitā bālakuraṅgīva vepate nitarām//“",
  "GK16jgrasg1u:1226": "atra rater navavadhvā manāg apy asparśād anubhayaniṣṭhatvenābhāsatvam/",
  "GK16jgrasg1u:1227": "yathā coktam--",
  "GK16jgrasg1u:1228": "“upanāyakasaṃsthāyāṃ munigurupatnīgatāyāṃ ca/",
  "GK16jgrasg1u:1229": "bahunāyakaviṣayāyāṃ ratau tathānubhayaniṣṭhāyām//” iti/",
  "GK16jgrasg1u:1230": "atra muniguruśabdayor upalakṣaṇaparatayā rājāder api",
  "GK16jgrasg1u:1231": "grahaṇam/",
  "GK16jgrasg1u:1232": "athātra kiṃ vyaṅgyam--",
  "GK16jgrasg1u:1233": "“vyānamrāś calitāś caiva sphāritāḥ paramākulāḥ/",
  "GK16jgrasg1u:1234": "pāṇḍuputreṣu pāñcālyāḥ patanti prathamā dṛśaḥ//“",
  "GK16jgrasg1u:1235": "atra vyānamratayā dharmātmatāprayojyaṃ yudhiṣṭhire sabhaktitvam,",
  "GK16jgrasg1u:1236": "calitatayā sthūlākāratāprayojyaṃ bhīmasene satrāsatvam,",
  "GK16jgrasg1u:1237": "sphāritatayā alaukikaśauryaśravaṇaprayojyam arjune saharṣatvam,",
  "GK16jgrasg1u:1238_0": "paramākulatayā paramasaundaryaprayojyaṃ nakulasahadevayor autsukyaṃ ca vyañjayantībhir",
  "GK16jgrasg1u:1238_1": "dṛgbhiḥ pāñcālyā bahuviṣayāyā rater abhivyañjanād rasābhāsa eveti navyāḥ / prāñcas",
  "GK16jgrasg1u:1238_2": "tv apariṇetṛbahunāyakaviṣayatve rater ābhāsatety āhuḥ / tatra śṛṅgārarasa iva śṛṅgārābhāso",
  "GK16jgrasg1u:1238_3": "'pi dvividhaḥ / saṃyogavipralambhabhedāt / saṃyogābhāsas tv anupadam evodāhṛtaḥ /",
  "GK16jgrasg1u:1239": "vipralambhābhāso yathā--",
  "GK16jgrasg1u:1240": "“vyatyastaṃ lapati kṣaṇaṃ kṣaṇam atho maunaṃ samālambate",
  "GK16jgrasg1u:1241": "sarvasmin vidadhāti kiṃ ca viṣaye dṛṣṭi nirālambanām/",
  "GK16jgrasg1u:1242": "śvāsaṃ dīrgham urīkaroti na manāg aṅgeṣu dhatte dhṛtiṃ",
  "GK16jgrasg1u:1243": "vaidehīkamanīyatākavalito hā hanta laṅkeśvaraḥ//“",
  "GK16jgrasg1u:1244": "atra sītālambaneyaṃ laṅkeśagatā vipralambharatir anubhayaniṣṭhatayā jagadgurupatnīviṣayakatayā cābhāsatāṃ gatā,",
  "GK16jgrasg1u:1245_0": "vyatyastaṃ lapatīty ādibhir uktibhir vyajyamānair unmādaśramamohacintāvyādhibhis",
  "GK16jgrasg1u:1245_1": "tathaivābhāsatāṃ gataiḥ prādhānyena paripoṣyamāṇā dhvanivyapadeśahetuḥ / evaṃ kalahaśīlakuputrādyālambanatayā",
  "GK16jgrasg1u:1245_2": "vītarāgādiniṣṭhatayā ca varṇyamānaḥ śokaḥ,",
  "GK16jgrasg1u:1246": "brahmavidyānadhikāricāṇḍālādigatatvena ca nirvedaḥ,",
  "GK16jgrasg1u:1247": "kadaryakātarādigatatvena pitrādyālambanatvena vā krodhotsāhau,",
  "GK16jgrasg1u:1248": "aindrajālikādyālambanatvena ca vismayaḥ,",
  "GK16jgrasg1u:1249": "gurvādyālambanatayā ca hāsaḥ,",
  "GK16jgrasg1u:1250": "mahāvīragatatvena bhayam,",
  "GK16jgrasg1u:1251": "yajñīyapaśuvasāsṛṅmāṃsādyālambanatayā varṇyamānā jugupsā ca rasābhāsāḥ/ vistṛtibhayāc cāmī nehodāhṛtāḥ sudhībhir unneyāḥ/",
  "GK16jgrasg1u:1252": "evam evānucitaviṣayā bhāvābhāsāḥ/",
  "GK16jgrasg1u:1253": "yathā--",
  "GK16jgrasg1u:1254": "sarve 'pi vismṛtipathaṃ viṣayāḥ prayātā",
  "GK16jgrasg1u:1255": "vidyāpi khedakalitā vimukhībabhūva/",
  "GK16jgrasg1u:1256": "sā kevalaṃ hariṇaśāvakalocanā me",
  "GK16jgrasg1u:1257": "naivāpayāti hṛdayād adhidevateva//",
  "GK16jgrasg1u:1258_0": "gurukule vidyābhyāsasamaye tadīyakanyālāvaṇyagṛhītamānasasyānyasya vā kasya cid apratiṣiddhagamanāṃ",
  "GK16jgrasg1u:1258_1": "smarato deśāntaraṃ gatasyeyam uktiḥ / atra ca svātmatyāgātyāgābhyāṃ srakcandanādiṣu viṣayeṣu,",
  "GK16jgrasg1u:1259": "cirasevitāyāṃ vidyāyāṃ ca kṛtaghnatvam,",
  "GK16jgrasg1u:1260_0": "asyāṃ ca lokottaratvam abhivyajyamānaṃ vyatirekavapuḥsmṛtim eva puṣṇātīti saiva pradhānam /",
  "GK16jgrasg1u:1260_1": "evaṃ ca tyāgābhāvagataṃ sārvadikatvaṃ vyañjayanty adhidevatopamāpi / eṣā cānucitaviṣayakatvād",
  "GK16jgrasg1u:1260_2": "anubhayaniṣṭhatvāc ca bhāvābhāsaḥ / yadi punar iyaṃ tatpariṇetur evoktis tadā bhāvadhvanir eva //",
  "GK16jgrasg1u:1261": "atha bhāvaśāntiḥ--",
  "GK16jgrasg1u:1262": "bhāvasya prāguktasvarūpasya śāntir nāśaḥ//",
  "GK16jgrasg1u:1263": "sa cotpattyavacchinna eva grāhyaḥ, tasyaiva sahṛdayacamatkāritvāt/",
  "GK16jgrasg1u:1264": "udāharaṇam--",
  "GK16jgrasg1u:1265": "“muñcasi nādyāpi ruṣaṃ bhāmini mudirālirudiyāya/",
  "GK16jgrasg1u:1266": "iti tanvyāḥ pativacanair apāyi nayanābjakoṇaśoṇaruciḥ//“",
  "GK16jgrasg1u:1267": "iha tādṛśapriyavacanaśravaṇaṃ vibhāvaḥ/ nayanakoṇagataśoṇarucer nāśaḥ,",
  "GK16jgrasg1u:1268": "tadabhivyaktaḥ prasādo vānubhāvaḥ/ utpattikālāvacchinno roṣanāśo vyaṅgyaḥ/",
  "GK16jgrasg1u:1269": "tathā--",
  "GK16jgrasg1u:1270": "bhāvodayo bhāvasyotpattiḥ//",
  "GK16jgrasg1u:1271": "udāharaṇam--",
  "GK16jgrasg1u:1272": "“vīkṣya vakṣasi vipakṣakāminīhāralakṣma dayitasya bhāminī/",
  "GK16jgrasg1u:1273": "aṃsadeśavalayīkṛtāṃ kṣaṇād ācakarṣa nijabāhuvallarīm//“",
  "GK16jgrasg1u:1274": "atrāpi dayitavakṣogatavipakṣakāminīhāralakṣmadarśanaṃ vibhāvaḥ/ priyāṃsadeśavalayīkṛtanijabāhulatākarṣaṇam anubhāvaḥ/ roṣodayo vyaṅgyaḥ/ yady āpi bhāvaśāntau bhāvāntarodayasya,",
  "GK16jgrasg1u:1275": "bhāvodaye vā pūrvaṃ bhāvaśānter āvaśyakatvān nānayor vivikto vyavahārasya viṣayaḥ,",
  "GK16jgrasg1u:1276": "tathāpi dvayor ekatra camatkāravirahāt,",
  "GK16jgrasg1u:1277": "camatkārādhīnatvāc ca vyavahārasya,",
  "GK16jgrasg1u:1278": "asti viṣayavibhāgaḥ/",
  "GK16jgrasg1u:1279": "evam--",
  "GK16jgrasg1u:1280": "bhāvasaṃdhir anyonyānabhibhūtayor anyonyābhibhavanayogyayoḥ sāmānādhikaraṇyam//",
  "GK16jgrasg1u:1281": "udāharaṇam--",
  "GK16jgrasg1u:1282": "“yauvanodgamanitāntaśaṅkitāḥ śīlaśauryabalakāntilobhitāḥ/",
  "GK16jgrasg1u:1283": "saṃkucanti vikasanti rāghave jānakīnayananīrajaśriyaḥ//“",
  "GK16jgrasg1u:1284": "atra bhagavaddāśarathigatasya lokottarayauvanodgamasya,",
  "GK16jgrasg1u:1285": "tādṛśasyaiva śīlaśauryādeś ca darśanaṃ vibhāvaḥ/ nayanagatasaṃkocavikāsāv anubhāvaḥ/ vrīḍautsukyayoḥ saṃdhir vyaṅgyaḥ/",
  "GK16jgrasg1u:1286": "tathā--",
  "GK16jgrasg1u:1287": "bhāvaśabalatvaṃ",
  "GK16jgrasg1u:1288": "bhāvānāṃ bādhyabādhakabhāvam āpannānām udāsīnānāṃ vā vyāmiśraṇam//",
  "GK16jgrasg1u:1289": "ekacamatkṛtijanakajñānagocaratvam iti yāvat/",
  "GK16jgrasg1u:1290": "udāharaṇam--",
  "GK16jgrasg1u:1291": "“pāpaṃ hanta mayā hatena vihitaṃ kītāpi yady āpitā,",
  "GK16jgrasg1u:1292": "sā mām indumukhī vinā bata vane kiṃ jīvitaṃ dhāsyati/",
  "GK16jgrasg1u:1293": "ālokeya kathaṃ mukhāni kṛtināṃ kiṃ te vadiṣyanti māṃ",
  "GK16jgrasg1u:1294": "rājyaṃ yātu rasātalaṃ punar idaṃ na prāṇituṃ kāmaye//“",
  "GK16jgrasg1u:1295_0": "atra matyasūyāviṣādasmṛtivitarkavrīḍāśaṅkānirvedānāṃ prāguktasvasvavibhāvajanmanāṃ",
  "GK16jgrasg1u:1295_1": "śabalatā / yat tu kāvyaprakāśaṭīkākāraiḥ “uttarottareṇa bhāvena pūrvapūrvabhāvopamardaḥ",
  "GK16jgrasg1u:1295_2": "śabalatā” ity abhyadhītaya,",
  "GK16jgrasg1u:1296_0": "tan na / “paśyet kaścic cala capala re kā tvarāhaṃ kumārī hastālambaṃ vitara hahahā",
  "GK16jgrasg1u:1296_1": "vyutkramaḥ kvāsi yāsi” ity atra śaṅkāsūyādhṛtismṛtiśramadainyamatyautsukyānām upamardaleśaśūnyatve",
  "GK16jgrasg1u:1296_2": "'pi śabalatāyā rājastutiguṇatvena pañcamollāse mūlakṛtaiva nirūpaṇāt / svottaraviśeṣaguṇena",
  "GK16jgrasg1u:1296_3": "jāyamānas tu nāśo na vyaṅgyaḥ / na vopamardapadavācyaḥ,",
  "GK16jgrasg1u:1297": "nāpi camatkārī tasmāt/",
  "GK16jgrasg1u:1298": "“nārikelajalakṣīrasitākadalamiśraṇe/",
  "GK16jgrasg1u:1299": "vilakṣaṇo tathāsvādo bhāvānāṃ saṃhatau tathā//“",
  "GK16jgrasg1u:1300_0": "atredaṃ bodhyam-- ya ete bhāvaśāntyudayasaṃdhiśabalatādhvanaya udāhṛtās te 'pi bhāvadhvanaya",
  "GK16jgrasg1u:1300_1": "eva / vidyamānatayā carvyamāṇeṣv ivotpattyavacchinnatvavinaśyadavasthatvasaṃdhīyamānatvaparasparasamānādhikaraṇatvaiḥ",
  "GK16jgrasg1u:1300_2": "prakāraiś carvyamāṇeṣu bhāveṣv eva prādhānyasyaucityāt,",
  "GK16jgrasg1u:1301": "camatkṛtes tatraiva viśrānteḥ/ yady apy utpattivināśasaṃdhiśabalatānāṃ tatsaṃbandhināṃ bhāvānāṃ ca",
  "GK16jgrasg1u:1302": "samānāyāṃ carvaṇāviṣayatāyāṃ na prādhānyaṃ vinigantuṃ śakyate,",
  "GK16jgrasg1u:1303": "tathāpi sthitau bhāveṣu pradhānatāyāḥ kḷptatvāt,",
  "GK16jgrasg1u:1304": "bhāvaśāntyādiṣv api teṣv eva śāntipratiyogitvādibhir vyajyamāneṣu tasyāḥ kalpayitum aucityāt/ kiṃ ca yadi bhāvaśāntyādau bhāvo na pradhānam,",
  "GK16jgrasg1u:1305": "kiṃ tu tadupasarjanakaśāntyādir evety abhyupeyate tadā vyajyamānabhāveṣv abhihitatatpraśamādiṣu kāvyeṣu bhāvapraśamādidhvanitvaṃ na syāt/",
  "GK16jgrasg1u:1306": "tathā hi--",
  "GK16jgrasg1u:1307": "“uṣasi pratipakṣanāyikāsadanād antikam añcati priye/",
  "GK16jgrasg1u:1308": "sudṛśo nayanābjakoṇayor udiyāya tvarayāruṇadyutiḥ//“",
  "GK16jgrasg1u:1309": "atrotpūrvakeṇaitinā bhāvodayasya vācyatayaiva pratyāyanāt/ (nanu)",
  "GK16jgrasg1u:1310": "udayasya vācyatve 'pi bhāvasyāvācyatvād dhanitvaṃ sustham iti cet,",
  "GK16jgrasg1u:1311_0": "pradhānasya vyapadeśānaupayikatve 'pradhānakṛtavyapadeśānupapatteḥ / asmanmate tūtpatter",
  "GK16jgrasg1u:1311_1": "vācyatve 'py utpattyavacchinnasyāmarṣasya pradhānasyāvācyatvād yukta eva bhāvodayadhvanivyapadeśaḥ /",
  "GK16jgrasg1u:1311_2": "evaṃ vyajyamānabhāvapratiyogikasya praśamasya vācyatve bhāvaśāntidhvanitvaṃ na syāt / yathā--",
  "GK16jgrasg1u:1312": "“kṣamāpaṇaikapadayoḥ padayoḥ patati priye/",
  "GK16jgrasg1u:1313": "śemuḥ sarojanayanānayanāruṇakāntayaḥ//“",
  "GK16jgrasg1u:1314": "nanu śabdavācyānāṃ praśamādīnām aruṇakāntyaivānvayāt aruṇakāntipraśamāder eva vācyatvaṃ paryavasitam,",
  "GK16jgrasg1u:1315": "na tu tādṛśapraśamādivyaṅgyasya roṣapraśamādeḥ,",
  "GK16jgrasg1u:1316": "vyaṅgyavyañjakabhedasyāvaśyakatvāt/ na cāruṇyavyaṅgyaroṣasyaiva vācyībhūtapraśamādyanvaya iti vācyam/ vācyavyaṅgyapratītyor ānupūrvyeṇa siddhatayā vācyānvayabodhavelāyāṃ",
  "GK16jgrasg1u:1317": "vācyaiḥ saha vyaṅgyānvayānupapatteḥ/ anyathā “sudṛśo nayanābjakoṇayoḥ” ity asyānvayo na syāt/ maivam/ evam api--",
  "GK16jgrasg1u:1318": "“nirvāsayantīṃ dhṛtim aṅganānāṃ śobhāṃ harer eṇadṛśo dhayantyāḥ/",
  "GK16jgrasg1u:1319": "cirāparādhasmṛtimāṃsalo 'pi roṣaḥ kṣaṇaprāghuṇiko babhūva//“",
  "GK16jgrasg1u:1320": "ityādāv api bhāvapraśamadhvanitvāpatteḥ,",
  "GK16jgrasg1u:1321": "bhāvasya vācyatve 'pi pradhānasya tatpraśamasya vyaṅgyatvāt/ ubhayor apy avācyatvam apekṣitam iti cet,",
  "GK16jgrasg1u:1322_0": "prāguktapadyadvaye śamatvodayatvābhyāṃ śamodayayor vācyatvād anudāharaṇatvāpatteḥ /",
  "GK16jgrasg1u:1322_1": "iṣṭāpattis tu sahṛdayānām anucitaiva / tasmād bhāvapraśamādiṣv api prādhānyena bhāvānām eva camatkāritvam,",
  "GK16jgrasg1u:1323_0": "praśamādes tūpasarjanatvam ato na tasya vācyatādoṣaḥ / idaṃ punar bhāvadhvanibhyo",
  "GK16jgrasg1u:1323_1": "bhāvaśāntyādidhvanīnāṃ camatkāravailakṣaṇye nidānam-- yad ekatra carvaṇāyāṃ bhāveṣu",
  "GK16jgrasg1u:1323_2": "sthityavacchinnāmarṣāditvam,",
  "GK16jgrasg1u:1324": "amarṣāditvam eva vā prakāraḥ/ anyatra tu praśamāvasthatvādir apīti/ rasasya tu sthāyimūlakatvāt praśamāder asaṃbhavaḥ,",
  "GK16jgrasg1u:1325": "saṃbhave vā na camatkāraḥ,",
  "GK16jgrasg1u:1326": "iti na sa vicāryate/",
  "GK16jgrasg1u:1327_0": "so 'yaṃ nigaditaḥ sarvo 'pi ratyādilakṣaṇo vyaṅgyaprapañcaḥ sphuṭe prakaraṇe jhagiti",
  "GK16jgrasg1u:1327_1": "pratiteṣu vibhāvānubhāvavyabhicāriṣu sahṛdayatamena pramātrā sūkṣmeṇaiva samayeta",
  "GK16jgrasg1u:1327_2": "pratīyata iti hetuhetumatoḥ paurvāparyakramasyālakṣaṇād alakṣyakramo vyapadiśyate /",
  "GK16jgrasg1u:1327_3": "yatra tu vicāravedyaṃ prakaraṇam,",
  "GK16jgrasg1u:1328_0": "unneyā vā vibhāvādayas tatra sāmagrīvilambādhīnaṃ camatkṛter māntharyam iti saṃlakṣyakramo",
  "GK16jgrasg1u:1328_1": "'py eṣa bhavati / yathā-- “talpagatāpi ca sutanuḥ” iti prāg udāhṛte padye “saṃprati”",
  "GK16jgrasg1u:1328_2": "ity etadarthāvagatir vilambena / na khalu dharmigrāhakamānasiddhaṃ ratyādidhvaner",
  "GK16jgrasg1u:1328_3": "alakṣyakramavyaṅgyatvam / ata eva lakṣyakramaprasaṅge--",
  "GK16jgrasg1u:1329": "“evaṃvādini devarṣau pārśve pitur adhomukhī/",
  "GK16jgrasg1u:1330": "līlākamalapatrāṇi gaṇayāmāsa pārvatī/“",
  "GK16jgrasg1u:1331": "ity atra",
  "GK16jgrasg1u:1332_0": "kumārīsvābhāvyād apy adhomukhatvaviśiṣṭasya līlākamalapattragaṇanasyopapattyā manāgvilambena",
  "GK16jgrasg1u:1332_1": "nāradakṛtavivāhādiprasaṅgavijñānottaraṃ vrīḍāyāś camatkaraṇāl lakṣyakramo 'yaṃ dhvaniḥ”",
  "GK16jgrasg1u:1332_2": "iti prāhur ānandavardhanācāryāḥ / rasabhāvādir artho dhvanyamāna eva,",
  "GK16jgrasg1u:1333": "na vācyaḥ/ tathāpi na sarvo 'lakṣyakramasya viṣayaḥ” iti cābhinavaguptapādācāryāḥ/ syād etat,",
  "GK16jgrasg1u:1334": "yady ayaṃ rasādiḥ saṃlakṣyakramasya viṣayaḥ syāt/ anuraṇanabhedagaṇanaprastāve “arthaśaktimūlasya dvādaśabhedāḥ” ity abhinavaguptoktiḥ,",
  "GK16jgrasg1u:1335": "“tenāyaṃ dvādaśātmakaḥ” iti mammaṭoktiś ca na saṃgaccheta,",
  "GK16jgrasg1u:1336_0": "vastvalaṃkārātmanā dvividhena vācyena svataḥsaṃbhavitvakaviprauḍhokti-niṣpannatvakavinibaddhavaktṛprauḍhoktiniṣpannatvais",
  "GK16jgrasg1u:1336_1": "tribhir upādhibhis traividhyam āpannena ṣaḍātmanā vastvalaṃkārayor iva rasāder apy",
  "GK16jgrasg1u:1336_2": "abhivyañjanād aṣṭādaśatvaprasaṅgāt /",
  "GK16jgrasg1u:1337": "atrocyate-- prakaṭair vibhāvānubhāvavyabhicāribhir alakṣyakramatayaiva vyajyamāno ratyādiḥ sthāyibhāvo rasībhavati,",
  "GK16jgrasg1u:1338": "na saṃlakṣyakramatayā/ rasībhāvo hi nāma jhagiti jāyamānālaukikacamatkāraviṣayasthāyitvam/ saṃlakṣyakramatayā vyajyamānasya ratyādes tu vastumātrataiva,",
  "GK16jgrasg1u:1339": "na rasāditvam iti teṣām āśayasya varṇanena na taduktīnāṃ virodhaḥ/ upapattis tv arthe 'smin vicāraṇīyā/ rasabhāvādir artha ity atra rasādiśabdo ratyādiparaḥ/",
  "GK16jgrasg1u:1340_0": "taditthaṃ nirūpitasyāsya rasādidhvaniprapañcasya padavarṇaracanāvākyaprabandhaiḥ",
  "GK16jgrasg1u:1340_1": "padaikadeśair avarṇātmakai rāgādibhiś cābhivyaktim āmananti / tatra vākyagatānāṃ",
  "GK16jgrasg1u:1340_2": "padānāṃ sarveṣām api svārthopasthitidvārā vākyārthajñānopāyatve samāne 'pi kurvadrūpatayā",
  "GK16jgrasg1u:1340_3": "camatkārāyogavyavacchinnatvena kasyacid eva dhvanivyapadeśahetutvam / yathā “mandam",
  "GK16jgrasg1u:1340_4": "ākṣipati” ity atra mandam ity asya / racanāvarṇānāṃ tu padavākyāntargatatvena vyañjakatāvacchedakakoṭipraviṣṭatvam",
  "GK16jgrasg1u:1340_5": "eva na tu vyañjakatvam iti yady api suvacam,",
  "GK16jgrasg1u:1341": "tathāpi padavākyaviśiṣṭaracanātvena,",
  "GK16jgrasg1u:1342": "racanāviśiṣṭapadavākyatvena vā vyañjakatvam iti vinigamanāviraheṇa ghaṭādau daṇḍacakrādeḥ kāraṇatvasyeva pratyekam eva vyañjakatāyāḥ siddhir iti prāñcaḥ/",
  "GK16jgrasg1u:1343": "varṇaracanāviśeṣāṇāṃ mādhuryādiguṇābhivyañjakatvam eva na rasābhivyañjakatvam,",
  "GK16jgrasg1u:1344": "gauravān mānābhāvāc ca/ na hi guṇyabhivyañjanaṃ vinā guṇābhivyañjakatvaṃ nāstīty asti niyamaḥ,",
  "GK16jgrasg1u:1345_0": "indriyatraye vyabhicārāt / itthaṃ ca svasvavyañjakopanītānāṃ guṇināṃ guṇānām udāsīnānāṃ",
  "GK16jgrasg1u:1345_1": "ca yathā parasparopaśleṣeṇaudāsīnyena vā tattatpramitigocaratā tathā rasānāṃ tadguṇānāṃ",
  "GK16jgrasg1u:1345_2": "cābhivyāktiviṣayateti tu navyāḥ / udāharaṇaṃ tu “tāṃ tamāla” ityādi prāg uktam eva",
  "GK16jgrasg1u:1345_3": "vākyasya vyañjakatāyām api “āvirbhūtā yad avadhi” ityādi ca / prabandhasya tu yogavāsiṣṭharāmāyaṇe śāntakaruṇayoḥ,",
  "GK16jgrasg1u:1346_0": "ratnāvalyādīni ca śṛṅgārasya vyañjakatvān nidarśanāni prasiddhāni / mannirmitāś ca",
  "GK16jgrasg1u:1346_1": "pañja laharyo bhāvasya / padaikadeśasya ca “nikhilam idaṃ jagad aṇḍakaṃ vahāmi” iti",
  "GK16jgrasg1u:1346_2": "karūpataddhito vīrarasasya prāg evodāhṛtaḥ / evaṃ rāgādibhir api vyaṅgyatve sahṛdayahṛdayam",
  "GK16jgrasg1u:1346_3": "eva pramāṇam / evam eṣāṃ rasādīnāṃ prādhānyena nirūpitāny udāharaṇāni / guṇībhāve tu vakṣyante,",
  "GK16jgrasg1u:1347": "nāmāni ca/ tatra prādhānya evaiṣāṃ rasāditvam,",
  "GK16jgrasg1u:1348": "anyathā tu ratyāditvam eva/ nāmani rasapadaṃ tu ratyādiparam ity eke/ asty eva rasāditvaṃ,",
  "GK16jgrasg1u:1349": "kiṃ tu na dhvanivyapadeśahetutvam ity apare//"
}