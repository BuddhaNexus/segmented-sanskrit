{
    "GSP28sabbha1u:0": "Jaim_1,1.1: athāto dharmajijñāsā //",
    "GSP28sabbha1u:1": "loke yeṣv artheṣu prasiddhāni padāni, tāni sati saṃbhave tadarthāny eva sūtreṣv ity avagantavyam",
    "GSP28sabbha1u:2": "na adhyāhārādibhir eṣāṃ parikalpanīyo 'rthaḥ",
    "GSP28sabbha1u:3": "paribhāṣitavyo vā /",
    "GSP28sabbha1u:4": "evaṃ hi vedavākyāny eva ebhir vyākhyāyante /",
    "GSP28sabbha1u:5": "itarathā vedavākyāni vyākhyeyāni svapadārthāś ca vyākhyeyāḥ /",
    "GSP28sabbha1u:6": "tad yatnagauravaṃ prasajyeta /",
    "GSP28sabbha1u:7": "tatra loke 'yam athaśabdo vṛttād anantarasya prakriyārtho dṛṣṭaḥ /",
    "GSP28sabbha1u:8": "na ceha kiñcid vṛttam upalabhyate /",
    "GSP28sabbha1u:9": "-- bhavitavyaṃ tu tena, yasmin saty anantaraṃ",
    "GSP28sabbha1u:10": "dharmajijñāsā avakalpate /",
    "GSP28sabbha1u:11": "tathā hi prasiddhapadārthakaḥ sa kalpito bhavati /",
    "GSP28sabbha1u:12": "tat tu vedādhyayanam /",
    "GSP28sabbha1u:13": "tasmin hi sati sā avakalpate /",
    "GSP28sabbha1u:14": "-- naitad evam /",
    "GSP28sabbha1u:15": "anyasyāpi karmaṇo 'nantaraṃ dharmajijñāsā yuktā, prāg api ca",
    "GSP28sabbha1u:16": "vedādhyayanāt /",
    "GSP28sabbha1u:17": "ucyate: tādṛśīṃ tu dharmajijñāsām adhikṛtya athaśabdaṃ prayuktavān",
    "GSP28sabbha1u:18": "ācāryaḥ, yā vedādhyayanam antareṇa na saṃbhavati /",
    "GSP28sabbha1u:19": "katham ? vedavākyānām anekavidho vicāra iha vartiṣyate /",
    "GSP28sabbha1u:20": "api ca naiva vayam iha vedādhyayanāt pūrvaṃ dharmajijñāsāyāḥ pratiṣedhaṃ śiṣmaḥ /",
    "GSP28sabbha1u:21": "na hy etad ekaṃ vākyaṃ purastāc ca vedādhyayanād dharmajijñāsāṃ pratiṣedhiṣyati, parastāc ca ānantaryaṃ prakariṣyati /",
    "GSP28sabbha1u:22": "bhidyeta hi tathā vākyam anyā hi vacanavyaktir asya purastād vedādhyayanād dharmajijñāsāṃ pratiṣedhataḥ, anyā ca parastād",
    "GSP28sabbha1u:23": "ānantaryam upadiśataḥ /",
    "GSP28sabbha1u:24": "“vedān adhītya” ity ekasyāṃ vidhīyate 'nūdya",
    "GSP28sabbha1u:25": "ānantaryaṃ, viparītam anyasyām /",
    "GSP28sabbha1u:26": "arthaikatvāc ca ekavākyatāṃ vakṣyati /",
    "GSP28sabbha1u:27": "kiṃ tv adhīte vede dvayam āpatati, gurukulāc ca samāvartitavyaṃ",
    "GSP28sabbha1u:28": "vedavākyāni ca vicārayitavyāni /",
    "GSP28sabbha1u:29": "tatra “gurukulān mā samāvartiṣṭa ; kathaṃ nu vedavākyāni vicārayet ?” ity evamartho 'yam upadeśaḥ",
    "GSP28sabbha1u:30": "yady evaṃ, na tarhi vedādhyayanaṃ pūrvaṃ dharmajijñāsāyāḥ /",
    "GSP28sabbha1u:31": "evaṃ hi samāmananti “vedam adhītya snāyāt” iti /",
    "GSP28sabbha1u:32": "iha ca vedam adhītya snāsyan dharmaṃ jijñāsamāna imam āmnāyam atikrāmet /",
    "GSP28sabbha1u:33": "na ca āmnāyo nāma atikramitavyaḥ /",
    "GSP28sabbha1u:34": "tad ucyate: atikramiṣyāma imam āmnāyam /",
    "GSP28sabbha1u:35": "anatikrāmanto vedam arthavantaṃ santam anarthakaṃ kalpayema /",
    "GSP28sabbha1u:36": "dṛṣṭo hi tasyārthaḥ karmāvabodhanaṃ nāma /",
    "GSP28sabbha1u:37": "na ca tasya adhyayanamātrāt tatrabhavanto yājñikāḥ phalaṃ samāmananti /",
    "GSP28sabbha1u:38": "yad api ca samāmananti iva, tatrāpi “dravyasaṃskārakarmasu parārthatvāt phalaśrutir arthavādaḥ syāt” ity arthavādatāṃ vakṣyati /",
    "GSP28sabbha1u:39": "na ca adhītavedasya snānānantaryam etad vidhīyate /",
    "GSP28sabbha1u:40": "na hy atra ānantaryasya vaktā kaścic chabdo 'sti /",
    "GSP28sabbha1u:41": "pūrvakālatāyāṃ hi ktvā smaryate, nānantarye /",
    "GSP28sabbha1u:42": "dṛṣṭārthatā ca adhyayanasya ānantarye vyāhanyeta /",
    "GSP28sabbha1u:43": "lakṣaṇayā tv eṣo '",
    "GSP28sabbha1u:44": "rthaḥ syāt /",
    "GSP28sabbha1u:45": "na ca idaṃ snānam adṛṣṭārthaṃ vidhīyate /",
    "GSP28sabbha1u:46": "kiṃ tu lakṣaṇayā asnānādiniyamasya paryavasānaṃ vedādhyayanasamakālam āhuḥ “vedam adhītya",
    "GSP28sabbha1u:47": "snāyāt”, “gurukulān ma samāvartiṣṭa” ity adṛṣṭārthatāparihārāyaiva /",
    "GSP28sabbha1u:48": "tasmād vedādhyayanam eva pūrvam abhinirvartya anantaraṃ dharmo jijñāsitavya ity athaśabdasya sāmarthyam /",
    "GSP28sabbha1u:49": "na brūmaḥ “anyasyāpi karmaṇo",
    "GSP28sabbha1u:50": "'nantaraṃ dharmajijñāsā na kartavyā” iti, kiṃ tu “vedam adhītya tvaritena na snātavyam, anantaraṃ dharmo jijñāsitavyaḥ” ity athaśabdasya arthaḥ /",
    "GSP28sabbha1u:51": "ataḥśabdo vṛttasya apadeśako hetvarthena, yathā “kṣemasubhikṣo 'yaṃ deśaḥ,",
    "GSP28sabbha1u:52": "ato 'ham asmin deśe prativasāmi” iti /",
    "GSP28sabbha1u:53": "evam “adhīto vedo dharmajijñāsāyāṃ hetur jñātaḥ, anantaraṃ dharmo jijñāsitavyaḥ” ity ataḥśabdasya",
    "GSP28sabbha1u:54": "/ dharmāya hi vedavākyāni vicārayitum anadhītavedo na śaknuyāt /",
    "GSP28sabbha1u:55": "ataḥ,",
    "GSP28sabbha1u:56": "etasmāt kāraṇāt, anantaraṃ dharmaṃ jijñāsitum icched ity ataḥśabdasya",
    "GSP28sabbha1u:57": "arthaḥ /",
    "GSP28sabbha1u:58": "dharmāya jijñāsā dharmajijñāsā /",
    "GSP28sabbha1u:59": "sā hi tasya jñātum icchā /",
    "GSP28sabbha1u:60": "sa punaḥ kathaṃ jijñāsitavyaḥ ? ko dharmaḥ, kathaṃlakṣaṇaḥ, kāny asya sādhanāni,",
    "GSP28sabbha1u:61": "kāni sādhanābhāsāni, kiṃparaś ca iti /",
    "GSP28sabbha1u:62": "tatra ko dharmaḥ, kathaṃlakṣaṇa ity ekenaiva sūtreṇa vyākhyātaṃ “codanalakṣaṇo 'rtho dharmaḥ” iti1 /",
    "GSP28sabbha1u:63": "kāny asya sādhanāni, kāni sādhanābhāsāni, kiṃparaś ca iti śeṣalakṣaṇena vyākhyātam 2",
    "GSP28sabbha1u:64": "/ kva puruṣaparatvaṃ kva vā puruṣo guṇabhūta ity etāsāṃ pratijñānāṃ",
    "GSP28sabbha1u:65": "piṇḍasya etat sūtram “athāto dharmajijñāsā” iti /",
    "GSP28sabbha1u:66": "dharmaḥ prasiddho vā syād aprasiddho vā /",
    "GSP28sabbha1u:67": "sa cet prasiddho, na jijñāsyaḥ /",
    "GSP28sabbha1u:68": "athāprasiddho,",
    "GSP28sabbha1u:69": "natarām /",
    "GSP28sabbha1u:70": "tad etad anarthakaṃ dharmajijñāsāprakaraṇam /",
    "GSP28sabbha1u:71": "athavā arthavat /",
    "GSP28sabbha1u:72": "dharmaṃ prati hi vipratipannā bahuvidaḥ /",
    "GSP28sabbha1u:73": "kecid anyaṃ dharmam āhuḥ, kecid anyam /",
    "GSP28sabbha1u:74": "so 'yam avicārya pravartamānaḥ kaṃcid eva upādadāno vihanyeta anarthaṃ ca ṛcchet /",
    "GSP28sabbha1u:75": "tasmād dharmo jijñāsitavyaḥ /",
    "GSP28sabbha1u:76": "sa hi niḥśreyasena puruṣaṃ saṃyunakti iti pratijānīmahe /",
    "GSP28sabbha1u:77": "tad abhidhīyate :",
    "GSP28sabbha1u:78": "Jaim_1,1.2: codanālakṣaṇo 'rtho dharmaḥ //",
    "GSP28sabbha1u:79": "codanā iti kriyāyāḥ pravartakaṃ vacanam āhuḥ /",
    "GSP28sabbha1u:80": "ācāryacoditaḥ karomi iti hi dṛśyate /",
    "GSP28sabbha1u:81": "lakṣyate yena, tallakṣaṇam /",
    "GSP28sabbha1u:82": "dhūmo lakṣaṇam agner iti hi vadanti",
    "GSP28sabbha1u:83": "/ tayā yo lakṣyate, so 'rthaḥ puruṣaṃ niḥśreyasena saṃyunakti iti pratijānīmahe /",
    "GSP28sabbha1u:84": "codanā hi bhūtaṃ bhavantaṃ bhaviṣyantaṃ sūkṣmaṃ vyavahitaṃ viprakṛṣṭam ity evaṃjātīyakam arthaṃ śaknoty avagamayitum, nānyat kiṃcanendriyam /",
    "GSP28sabbha1u:85": "nanv atathābhūtam apy arthaṃ brūyāc codanā, yathā yatkiṃcana laukikaṃ",
    "GSP28sabbha1u:86": "vacanaṃ ṅadyās tīre phalāni santi” iti /",
    "GSP28sabbha1u:87": "tat tathyam api bhavati, vitatham api bhavatīti /",
    "GSP28sabbha1u:88": "ucyate: vipratiṣiddham idam abhidhīyate “bravīti ca vitathaṃ ca” iti /",
    "GSP28sabbha1u:89": "bravīti ity ucyate 'vabodhayati, budhyamānasya nimittaṃ bhavati iti /",
    "GSP28sabbha1u:90": "yasmiṃś ca nimittabhūte saty avabudhyate, so 'vabodhayati /",
    "GSP28sabbha1u:91": "yadi ca codanāyāṃ satyām “agnihotrāt svargo bhavati” ity avagamyate, katham ucyate ṅa tathā bhavati” iti /",
    "GSP28sabbha1u:92": "atha na tathā bhavati, katham avabudhyate /",
    "GSP28sabbha1u:93": "asantam artham avabudhyata iti vipratiṣiddham /",
    "GSP28sabbha1u:94": "na ca śvargakāmo yajeta” ity ato vacanāt saṃdigdham avagamyate “bhavati vā svargo na vā bhavati” iti /",
    "GSP28sabbha1u:95": "na ca niścitam avagamyamānam idaṃ mithyā syāt",
    "GSP28sabbha1u:96": "/ yo hi janitvā pradhvaṃsate ṅaitad evam” iti, sa mithyāpratyayaḥ /",
    "GSP28sabbha1u:97": "na caiṣa kālāntare puruṣāntare 'vasthāntare deśāntare vā viparyeti /",
    "GSP28sabbha1u:98": "tasmād avitathaḥ /",
    "GSP28sabbha1u:99": "yat tu laukikaṃ vacanaṃ, tac cet pratyayitāt puruṣād indriyaviṣayaṃ vā,",
    "GSP28sabbha1u:100": "avitatham eva tat /",
    "GSP28sabbha1u:101": "athāpratyayitāt puruṣād anindriyaviṣayaṃ vā, tat puruṣabuddhiprabhavam apramāṇam /",
    "GSP28sabbha1u:102": "aśakyaṃ hi tat puruṣeṇa jñātum ṛte vacanāt /",
    "GSP28sabbha1u:103": "-- aparasmāt pauruṣeyād vacanād avagatam iti cet /",
    "GSP28sabbha1u:104": "- tad api tenaiva tulyam /",
    "GSP28sabbha1u:105": "naivaṃjātīyakeṣv artheṣu puruṣavacanaṃ prāmāṇyam upaiti,",
    "GSP28sabbha1u:106": "jātyandhānām iva vacanaṃ rūpaviśeṣeṣu /",
    "GSP28sabbha1u:107": "-- nanv aviduṣām upadeśo",
    "GSP28sabbha1u:108": "nāvakalpate /",
    "GSP28sabbha1u:109": "upadiṣṭavantaś ca manvādayaḥ /",
    "GSP28sabbha1u:110": "tasmāt puruṣāḥ santo viditavantaś ca /",
    "GSP28sabbha1u:111": "yathā cakṣuṣā rūpam upalabhyata iti darśanād evāvagatam",
    "GSP28sabbha1u:112": "/ -- ucyate: upadeśo hi vyāmohād api bhavati /",
    "GSP28sabbha1u:113": "asati vyāmohe vedād api bhavati /",
    "GSP28sabbha1u:114": "api ca pauruṣeyād vacanād “evam ayaṃ puruṣo veda” iti bhavati pratyayo, na “evam ayam artha” iti /",
    "GSP28sabbha1u:115": "viplavate khalv api kaścit puruṣakṛtād vacanāt pratyayaḥ /",
    "GSP28sabbha1u:116": "na tu vedavacanasya mithyātve kiṃcana pramāṇam asti /",
    "GSP28sabbha1u:117": "nanu sāmānyato dṛṣṭaṃ bhaviṣyati /",
    "GSP28sabbha1u:118": "pauruṣeyaṃ vacanaṃ vitatham upalabhya vacanasāmānyād vedavacanaṃ mithyety anumīyate /",
    "GSP28sabbha1u:119": "-- na, anyatvāt /",
    "GSP28sabbha1u:120": "na hy anyasya vitathabhāve 'nyasya vaitathyaṃ bhavitum arhati, anyatvād eva /",
    "GSP28sabbha1u:121": "na hi devadattasya śyāmatve yajñadattasyāpi śyāmatvaṃ bhavitum arhati /",
    "GSP28sabbha1u:122": "api ca puruṣavacanasādharmyād vedava canaṃ vitatham ity anumānam /",
    "GSP28sabbha1u:123": "pratyakṣas tu vedavacane pratyayaḥ /",
    "GSP28sabbha1u:124": "na cānumānaṃ pratyakṣavirodhi pramāṇaṃ bhavati /",
    "GSP28sabbha1u:125": "tasmāc codanālakṣaṇo 'rthaḥ śreyaskaraḥ /",
    "GSP28sabbha1u:126": "- evaṃ tarhi śreyaskaro",
    "GSP28sabbha1u:127": "jijñāsitavyaḥ /",
    "GSP28sabbha1u:128": "kiṃ dharmajijñāsayā ? - ucyate: ya eva śreyaskaraḥ, sa eva dharmaśabdenocyate /",
    "GSP28sabbha1u:129": "- katham avagamyate ? - yo hi yāgam anutiṣṭhati, taṃ dhārmika iti samācakṣate /",
    "GSP28sabbha1u:130": "yaś ca yasya kartā, sa tena vyapadiśyate, yathā pācako lāvaka iti /",
    "GSP28sabbha1u:131": "tena yaḥ puruṣaṃ niḥśreyasena saṃyunakti, sa eva dharmaśabdenocyate /",
    "GSP28sabbha1u:132": "na kevalaṃ loke, vede ' pi",
    "GSP28sabbha1u:133": "Q: yajñena yajñam ayajanta devāḥ",
    "GSP28sabbha1u:134": "Q: tāni dharmāṇi prathamāny āsan //",
    "GSP28sabbha1u:135": "iti yajatiśabdavācyam eva dharmaṃ samānanti /",
    "GSP28sabbha1u:136": "ubhayam iha codanayā",
    "GSP28sabbha1u:137": "lakṣyate, artho 'narthaś ca - ko 'rthaḥ? - yo nihśreyasāya jyotiṣṭomādiḥ /",
    "GSP28sabbha1u:138": "- ko 'narthaḥ? - yaḥ pratyavāyāya śyeno vajra inour ity evamādiḥ /",
    "GSP28sabbha1u:139": "tatra anartho dharma ukto mā bhūd ity arthagrahaṇam /",
    "GSP28sabbha1u:140": "- kathaṃ punar asāv",
    "GSP28sabbha1u:141": "anarthaḥ ? - hiṃsā hi sā, sā ca pratiṣiddhā /",
    "GSP28sabbha1u:142": "- kathaṃ punar anarthaḥ",
    "GSP28sabbha1u:143": "kartavyatayā upadiśyate ? - ucyate: naiva śyenādayaḥ kartavyatayā",
    "GSP28sabbha1u:144": "vijñāyante /",
    "GSP28sabbha1u:145": "yo hi hiṃsitum icchet, tasya ayam abhyupāya iti hi teoām",
    "GSP28sabbha1u:146": "upadeśaḥ /",
    "GSP28sabbha1u:147": "“śyenenābhicaran yajeta” iti hi samāmananti, na",
    "GSP28sabbha1u:148": "“abhicaritavyam” iti /",
    "GSP28sabbha1u:149": "nanv aśaktam idaṃ sūtram imāv arthāv abhivaditum, codanālakṣaṇo dharmo nendriyādilakṣaṇaḥ, arthaś ca dharmo nānartha iti /",
    "GSP28sabbha1u:150": "ekaṃ hīdaṃ vākyam /",
    "GSP28sabbha1u:151": "tad evaṃ sati bhidyeta /",
    "GSP28sabbha1u:152": "- ucyate: yatra vākyād evārtho 'vagamyate,",
    "GSP28sabbha1u:153": "tatraivam /",
    "GSP28sabbha1u:154": "tat tu vaidikeṣu, na sūtreṣu /",
    "GSP28sabbha1u:155": "anyato 'vatage 'rthe sūtram evamartham ity avagamyate, tena ca ekadeśaḥ sūtryata iti sūtram",
    "GSP28sabbha1u:156": "tatra bhinnayor eva vākyayor imāv ekadeśāv ity avagantavyam /",
    "GSP28sabbha1u:157": "athavā arthasya sataś codanālakṣaṇasya dharmatvam ucyata ity ekārtham eveti /",
    "GSP28sabbha1u:158": "Jaim_1,1.3: tasya nimittaparīṣṭiḥ //",
    "GSP28sabbha1u:159": "uktam asmābhiḥ “codanānimittaṃ dharmasya jñānam” iti /",
    "GSP28sabbha1u:160": "tat pratijñāmātreṇoktam /",
    "GSP28sabbha1u:161": "idānīṃ tasya nimittaṃ parīkṣiṣyāmahe, kiṃ codanaiva uta anyad api iti /",
    "GSP28sabbha1u:162": "tasmān na tāvan niścīyate “codanālakṣaṇo 'rtho dharma” iti /",
    "GSP28sabbha1u:164": "tad ucyate :",
    "GSP28sabbha1u:165": "Jaim_1,1.4: satsaṃprayoge puruṣasyendriyāṇāṃ buddhijanma tat pratyakṣam animittam, vidyamnānopalambhanatvāt",
    "GSP28sabbha1u:166": "idaṃ parīkṣyate: pratyakṣaṃ tāvad animittam /",
    "GSP28sabbha1u:167": "- kim kāraṇam ? -",
    "GSP28sabbha1u:168": "evaṃlakṣaṇakaṃ hi tat: satsaṃprayoge puruṣasyendriyāṇāṃ buddhijanma tat pratyakṣam /",
    "GSP28sabbha1u:169": "sati indriyārthasaṃbandhe yā puruṣasya buddhir jāyate, tat pratyakṣam /",
    "GSP28sabbha1u:170": "bhavisyaṃś caiṣo 'rtho na jñānakāle 'sti /",
    "GSP28sabbha1u:171": "sataś caitad upalambhanaṃ, nāsataḥ /",
    "GSP28sabbha1u:172": "ataḥ pratyakṣam animittam /",
    "GSP28sabbha1u:173": "buddhir vā janma vā saṃnikarṣo veti naiṣāṃ kasyacid avadhāraṇārtham etat sūtram /",
    "GSP28sabbha1u:174": "sati indriyārthasaṃprayoge, nāsati ity etāvad avadhāryate /",
    "GSP28sabbha1u:175": "anekasmin avadhāryamāṇe bhidyeta vākyam /",
    "GSP28sabbha1u:176": "pratyakṣapūrvakatvāc ca anumānopamānārthāpattīnām apy akāraṇatvam /",
    "GSP28sabbha1u:177": "abhāvo 'pi nāsti, yataḥ",
    "GSP28sabbha1u:178": "Jaim_1,1.5: autpattikas tu śabdasyārthena saṃbandhas tasya jñānam upadeśo",
    "GSP28sabbha1u:179": "'vyatirekaś ca arthe 'nupalabdhe, tat pramāṇaṃ bādarāyaṇasya, anapekṣatvāt",
    "GSP28sabbha1u:180": "autpattika iti nityaṃ brūmaḥ /",
    "GSP28sabbha1u:181": "utpattir hi bhāva ucyate lakṣaṇayā /",
    "GSP28sabbha1u:182": "aviyuktaḥ śabdārthayor bhāvaḥ saṃbandhena, notpannayoḥ paścāt saṃbandhaḥ /",
    "GSP28sabbha1u:183": "autpattikaḥ śabdasyārthena saṃbandhas tasya agnihotrādilakṣaṇasya dharmasya nimittaṃ pratyakṣādibhir anavagatasya /",
    "GSP28sabbha1u:184": "- katham? - upadeśo hi bhavati /",
    "GSP28sabbha1u:185": "upadeśa iti viśiṣṭasya śabdasya uccāraṇam /",
    "GSP28sabbha1u:186": "avyatirekaś ca bhavati tasya jñānasya /",
    "GSP28sabbha1u:187": "na hi tad utpannaṃ jñānaṃ viparyeti /",
    "GSP28sabbha1u:188": "yac ca nāma jñānam utpannaṃ na viparyeti, na tac chakyate vaktuṃ ṅaitad evam” iti,",
    "GSP28sabbha1u:189": "“yathā vijñāyate, na tathā bhavati, yathaitan na vijñāyate, tathaitad” iti",
    "GSP28sabbha1u:190": "/ anyad asya hṛdaye, anyad vāci syāt /",
    "GSP28sabbha1u:191": "evaṃ vadato viruddham idam avagamyate “asti nāsti ca” iti /",
    "GSP28sabbha1u:192": "tasmāt tat pramāṇam, anapekṣatvāt /",
    "GSP28sabbha1u:193": "na hy evaṃ sati pratyayāntaram apekṣitavyaṃ puruṣāntaraṃ vā /",
    "GSP28sabbha1u:194": "svayaṃpratyayo hy asau /",
    "GSP28sabbha1u:195": "bādarāyaṇasyedaṃ mataṃ kīrtyate bādarāyaṇaṃ pūjayituṃ, nātmīyaṃ mataṃ paryudasitum /",
    "GSP28sabbha1u:196": "vṛttikāras tv anyathemaṃ granthaṃ varṇayāṃcakāra tasya nimittaparīṣṭir ity evamādim :",
    "GSP28sabbha1u:197": "na parīkṣitavyaṃ nimittam /",
    "GSP28sabbha1u:198": "pratyakṣādīni hi prasiddhāni pramāṇāni tadantargataṃ ca śāstram /",
    "GSP28sabbha1u:199": "atas tad api na parīkṣitavyam /",
    "GSP28sabbha1u:200": "nanu vyabhicārāt parīkṣitavyaṃ nimittam /",
    "GSP28sabbha1u:201": "śuktikā hi rajatavat prakāśate",
    "GSP28sabbha1u:202": "yatas, tena pratyakṣaṃ vyabhicarati, tanmūlatvāc ca anumānādīny api /",
    "GSP28sabbha1u:203": "tatrāparīkṣya pravartamāno 'rthād vihanyeta anarthaṃ cāpnuyāt kadācit /",
    "GSP28sabbha1u:204": "naitad evam /",
    "GSP28sabbha1u:205": "yat pratyakṣam, na tad vyabhicarati /",
    "GSP28sabbha1u:206": "yad vyabhicarati, na tat pratyakṣam /",
    "GSP28sabbha1u:207": "- kiṃ tarhi pratyakṭam ? -",
    "GSP28sabbha1u:208": "Jaim_1,1.4a: tatsaṃprayoge puruṣasyendriyāṇāṃ buddhijanma sat pratyakṣam /",
    "GSP28sabbha1u:209": "yadviṣayaṃ jñānaṃ, tenaiva saṃprayoge indriyāṇāṃ puruṣasya buddhijanma sat",
    "GSP28sabbha1u:210": "pratyakṣam /",
    "GSP28sabbha1u:211": "yad anyaviṣayaṃ jñānam anyasaṃprayoge bhavati, na tat pratyakṣam /",
    "GSP28sabbha1u:212": "- kathaṃ punar idam avagamyate “idaṃ tatsaṃprayoge, idam",
    "GSP28sabbha1u:213": "anyasaṃprayoge” iti ? - yan nānyasaṃprayoge, tat tatsaṃprayoge /",
    "GSP28sabbha1u:214": "etadviparītaṃ anyasaṃprayoga iti /",
    "GSP28sabbha1u:215": "- kathaṃ jñāyate, yadā hi śuktikāyām",
    "GSP28sabbha1u:216": "api rajataṃ manyamano “rajatasaṃnikṛṣṭaṃ me cakṣur” iti manyate? -",
    "GSP28sabbha1u:217": "bādhakaṃ hi yatra jñānam utpadyate ṅaitad evaṃ, mithyājñānam idam “ iti,",
    "GSP28sabbha1u:218": "tad anyasaṃprayoge, viparītaṃ tatsaṃprayoga iti /",
    "GSP28sabbha1u:219": "- prāg bādhakajñānotpatteḥ katham avagamyate, yadā na tatkāle saṃyagjñānasya mithyājñānasya ca kaścid viśeṣaḥ? - yadā kṣudādibhir upahataṃ mano",
    "GSP28sabbha1u:220": "bhavati, indriyaṃ vā timirādibhiḥ, saukṣmyādibhir vā bāhyo viṣayas, tato",
    "GSP28sabbha1u:221": "mithyājñānam, anupahateṣu saṃyagjñānam /",
    "GSP28sabbha1u:222": "indriyamanorthasaṃnikarṣo hi jñānasya hetuḥ, asati tasmin ajñānāt /",
    "GSP28sabbha1u:223": "tadantargato doṣo mithyājñānasya hetuḥ /",
    "GSP28sabbha1u:224": "duṣṭeṣu hi jñānaṃ mithyā bhavati /",
    "GSP28sabbha1u:225": "- katham avagamyate ? -",
    "GSP28sabbha1u:226": "doṣāpagame saṃpratipattidarśanāt /",
    "GSP28sabbha1u:227": "- kathaṃ duṣṭāduṣṭāvagama iti cet, -",
    "GSP28sabbha1u:228": "prayatnena anvicchanto na ced doṣam upalabhemahi, pramāṇābhāvād aduṣṭam iti manyemahi /",
    "GSP28sabbha1u:229": "tasmād yasya ca duṣṭaṃ karaṇaṃ yatra ca mithyeti pratyayaḥ, sa eva asamīcīnaḥ pratyayo nānya iti /",
    "GSP28sabbha1u:230": "nanu sarva eva nirālambanaḥ svapnavat pratyayaḥ /",
    "GSP28sabbha1u:231": "pratyayasya hi nirālambanatā svabhāva upalakṣitaḥ svapne /",
    "GSP28sabbha1u:232": "jāgrato 'pi śtambha” iti vā “kuḍyam” iti vā pratyaya eva bhavati /",
    "GSP28sabbha1u:233": "tasmāt so 'pi nirālambanaḥ /",
    "GSP28sabbha1u:234": "ucyate: śtambha” iti jāgrato buddhiḥ supariniścitā kathaṃ viparyasiṣyati?",
    "GSP28sabbha1u:235": "- svapne 'py evam eva supariniścitā āsīt prāk prabodhanāt, na tatra kaścid",
    "GSP28sabbha1u:236": "viśeṣa iti cen, - na, svapne viparyayadarśanād aviparyayāc ca itarasmin /",
    "GSP28sabbha1u:237": "- tatsāmānyād itaratrāpi bhaviṣyati iti cet /",
    "GSP28sabbha1u:238": "-- yadi pratyayatvāt svapnapratyayasya mithyābhāvaḥ, jāgratpratyayasyāpi bhavitum arhati",
    "GSP28sabbha1u:239": "atha pratītis tathābhāvasya hetuḥ, na śakyate “pratyayād ayam anya” iti vaditum /",
    "GSP28sabbha1u:240": "anyatas tu svapnapratyayasya mithyābhāvo viparyayād avagataḥ /",
    "GSP28sabbha1u:241": "- kuta iti cet /",
    "GSP28sabbha1u:242": "- sanidrasya manaso daurbalyān nidrā mithyābhāvasya hetuḥ",
    "GSP28sabbha1u:243": "svapnādau svapnānte ca /",
    "GSP28sabbha1u:244": "suṣuptasya pratyayābhāva eva /",
    "GSP28sabbha1u:245": "acetayan eva hi",
    "GSP28sabbha1u:246": "śuṣupta” ity ucyate /",
    "GSP28sabbha1u:247": "tasmāj jāgrataḥ pratyayo na mithyeti /",
    "GSP28sabbha1u:248": "- nanu jāgrato 'pi karaṇadoṣaḥ syāt ? - yadi syād, avagamyeta /",
    "GSP28sabbha1u:249": "svapnadarśanakāle 'pi nāvagamyata iti cet /",
    "GSP28sabbha1u:250": "- tan na /",
    "GSP28sabbha1u:251": "prabuddho hy avagacchati ṅidrākrāntaṃ me mana āsīd” iti /",
    "GSP28sabbha1u:252": "śūnyas tu /",
    "GSP28sabbha1u:253": "- katham ? - arthajñānayor ākārabhedaṃ nopalabhāmahe /",
    "GSP28sabbha1u:254": "pratyakṣā ca no buddhiḥ /",
    "GSP28sabbha1u:255": "atas tadbhinnam artharūpaṃ nāma na kiṃcid asti iti paśyāmaḥ /",
    "GSP28sabbha1u:256": "syād etad evaṃ, yady arthākārā buddhiḥ syāt /",
    "GSP28sabbha1u:257": "nirākārā tu no buddhiḥ,",
    "GSP28sabbha1u:258": "ākāravān bāhyo 'rthaḥ /",
    "GSP28sabbha1u:259": "sa hi bahirdeśasaṃbaddhaḥ pratyakṣam upalabhyate /",
    "GSP28sabbha1u:260": "arthaviṣayā hi pratyakṣabuddhir na buddhyantaraviṣayā /",
    "GSP28sabbha1u:261": "kṣaṇikā hi sā na buddhyantarakālam avasthāsyata iti /",
    "GSP28sabbha1u:262": "utpadyamānaivāsau jñāyate jñāpayati cārthāntaraṃ pradīpavad iti yady ucyeta, tan na /",
    "GSP28sabbha1u:263": "na hy ajñāte 'rthe",
    "GSP28sabbha1u:264": "kaścid buddhim upalabhate, jñāte tv anumānād avagacchati /",
    "GSP28sabbha1u:265": "tatra yaugapadyam anupapannam /",
    "GSP28sabbha1u:266": "- nanu utpannāyām eva buddhāv artho “jñāta” ity ucyate nānutpannāyām /",
    "GSP28sabbha1u:267": "ataḥ pūrvaṃ buddhir utpadyate, paścāj jñāto 'rthaḥ",
    "GSP28sabbha1u:268": "/ - satyam /",
    "GSP28sabbha1u:269": "pūrvaṃ buddhir utpadyate, na tu pūrvaṃ jñāyate /",
    "GSP28sabbha1u:270": "bhavati hi kadācid etad, yaj jñāto 'rthaḥ san “ajñāta” ity ucyate /",
    "GSP28sabbha1u:271": "na ca arthavyapadeśam antareṇa buddhe rūpopalambhanam /",
    "GSP28sabbha1u:272": "tasmān nāvyapadeśyā buddhir, avyapadeśyaṃ ca naḥ pratyakṣam /",
    "GSP28sabbha1u:273": "tasmād apratyakṣā buddhiḥ /",
    "GSP28sabbha1u:274": "api ca kāmam ekarūpatve buddher evābhāvo, na tv arthasya pratyakṣasya sataḥ /",
    "GSP28sabbha1u:275": "na caikarūpyam /",
    "GSP28sabbha1u:276": "nirākārām eva hi buddhim anumimīmahe, sākāraṃ cārthaṃ pratyakṣam evāvagacchāmaḥ /",
    "GSP28sabbha1u:277": "tasmād arthālambanaḥ pratyayaḥ /",
    "GSP28sabbha1u:278": "api ca niyatanimittas tantuṣv evopādīyamāneṣu paṭapratyayaḥ /",
    "GSP28sabbha1u:279": "itarathā tantūpādāne 'pi kadācid ghaṭabuddhir avikalendriyasya syāt /",
    "GSP28sabbha1u:280": "na caivam asti /",
    "GSP28sabbha1u:281": "tasmān na nirālambanaḥ pratyayaḥ /",
    "GSP28sabbha1u:282": "ato na vyabhicarati pratyakṣam /",
    "GSP28sabbha1u:283": "anumānaṃ jñātasaṃbandhasya ekadeśadarśanād ekadeśāntare ' saṃnikṛṣṭe 'rthe",
    "GSP28sabbha1u:284": "buddhiḥ /",
    "GSP28sabbha1u:285": "tat tu dvividhaṃ pratyakṣatodṛṣṭasaṃbandhaṃ sāmānyatodṛṣṭasaṃbandhaṃ ca /",
    "GSP28sabbha1u:286": "tatra pratyakṣatodṛṣṭasaṃbandhaṃ yathā dhūmākṛtidarśanād agnyākṛtivijñānam /",
    "GSP28sabbha1u:287": "sāmānyatodṛṣṭasaṃbandhaṃ ca yathā devadattasya gatipūrvikāṃ deśāntaraprāptim upalabhya āditye",
    "GSP28sabbha1u:288": "gatismaraṇam /",
    "GSP28sabbha1u:289": "śāstraṃ śabdavijñānād asaṃnikṛṣṭe 'rthe vijñānam /",
    "GSP28sabbha1u:290": "upamānam api sādṛśyam asaṃnikṛṣṭe 'rthe buddhim utpādayati, yathā gavayadarśanaṃ gosmaraṇasya",
    "GSP28sabbha1u:291": "arthāpattir api dṛṣṭaḥ śruto vā 'rtho 'nyathā nopapadyata ity arthakalpanā, yathā jīvato devadattasya gṛhābhāvadarśanena bahirbhāvasya adṛṣṭasya kalpanā /",
    "GSP28sabbha1u:292": "abhāvo 'pi pramāṇābhāvo ṅāsti” ity asyārthasyāsaṃnikṛṣṭasya /",
    "GSP28sabbha1u:293": "tasmāt prasiddhatvān na parīklitavyaṃ nimittam /",
    "GSP28sabbha1u:294": "nanu pratyakādīny anyāni bhavantu nāma pramāṇāni, śabdas tu na prāmāṇam /",
    "GSP28sabbha1u:295": "- kutaḥ ? -",
    "GSP28sabbha1u:296": "Jaim_1,1.4b: animittaṃ vidyamānopalambhanatvāt //",
    "GSP28sabbha1u:297": "animittam apramāṇaṃ śabdaḥ /",
    "GSP28sabbha1u:298": "yo hy upalambhanaviṣayo nopalabhyate, sa",
    "GSP28sabbha1u:299": "nāsti, yathā śaśasya viṣāṇam /",
    "GSP28sabbha1u:300": "upalambhanāni cendriyāṇi paśvādīnām /",
    "GSP28sabbha1u:301": "na ca paśukāmeṣṭyanantaraṃ paśava upalabhyante /",
    "GSP28sabbha1u:302": "ato neṣṭiḥ paśuphalā /",
    "GSP28sabbha1u:303": "karmakāle ca karmaphalena bhavitavyam /",
    "GSP28sabbha1u:304": "yatkālaṃ hi mardanaṃ, tatkālaṃ mardanasukham /",
    "GSP28sabbha1u:305": "- kālāntare phalaṃ dāsyati iti cet /",
    "GSP28sabbha1u:306": "- na /",
    "GSP28sabbha1u:307": "na kālāntare phalam iṣṭer ity avagacchāmaḥ /",
    "GSP28sabbha1u:308": "- kutaḥ ? - yadā tāvad asau vidyamānā",
    "GSP28sabbha1u:309": "āsīt, tadā phalaṃ na dattavatī /",
    "GSP28sabbha1u:310": "yadā phalam utpadyate, tadāsau nāsti /",
    "GSP28sabbha1u:311": "asatī ca kathaṃ dāsyati ? api ca karmakāla eva phalaṃ śrūyate /",
    "GSP28sabbha1u:312": "“yāgaḥ",
    "GSP28sabbha1u:313": "karaṇam” iti vākyād avagamyate, “karaṇaṃ ced utpannaṃ, kāryeṇa",
    "GSP28sabbha1u:314": "bhavitavyam” iti /",
    "GSP28sabbha1u:315": "pratyakṣaṃ ca phalakāraṇam anyad upalabhāmahe /",
    "GSP28sabbha1u:316": "na ca dṛṣṭe kāraṇe saty adṛṣṭaṃ kalpayituṃ śakyate, pramāṇābhāvāt /",
    "GSP28sabbha1u:317": "evaṃ dṛṣṭāpacārasya vedasya svargādy api phalaṃ na bhavati iti manyāmahe /",
    "GSP28sabbha1u:318": "dṛṣṭaviruddham api bhavati kiṃcid vaidikaṃ vacanam /",
    "GSP28sabbha1u:319": "pātracayanaṃ vidhāya āha śa eṣa yajñāyudhī yajamāno 'ñjasā svargaṃ lokaṃ yāti” iti pratyakṣaṃ śarīraṃ vyapadiśati /",
    "GSP28sabbha1u:320": "na ca tat svargaṃ lokaṃ yāti /",
    "GSP28sabbha1u:321": "pratyakṣaṃ hi tad dahyate /",
    "GSP28sabbha1u:322": "na caiṣa “yāti” iti vidhiśabdaḥ /",
    "GSP28sabbha1u:323": "evaṃjātīyakaṃ ca pramāṇaviruddhaṃ vacanam apramāṇam “ambuni majjanty alābūni, grāvāṇaḥ",
    "GSP28sabbha1u:324": "plavante” iti yathā /",
    "GSP28sabbha1u:325": "tatsāmānyād agnihotrādicodanāsv apy anāśvāsaḥ /",
    "GSP28sabbha1u:326": "tasmān na codanālakṣaṇo 'rtho dharmaḥ /",
    "GSP28sabbha1u:327": "Jaim_1,1.5a: autpattikas tu śabdasyārthena saṃbandhas tasya jñānam //",
    "GSP28sabbha1u:328": "tuśabdaḥ pakaṃ vyāvartayati /",
    "GSP28sabbha1u:329": "apauruṣeyaḥ śabdasyārthena saṃbandhas tasya agnihotrādilakṣaṇasya arthasya jñānaṃ pratyakṣādibhir anavagamyamānasya /",
    "GSP28sabbha1u:330": "tathā ca codanālakṣaṇaḥ samyakpratyaya iti /",
    "GSP28sabbha1u:331": "pauruṣeye hi sati saṃbandhe yaḥ pratyayaḥ, tasya mithyābhāva āśaṅkyeta /",
    "GSP28sabbha1u:332": "parapratyayo hi tadā syāt /",
    "GSP28sabbha1u:333": "atha śabde bruvati kathaṃ mithyā iti ? na hi tadānīm anyataḥ puruṣād avagamaḥ /",
    "GSP28sabbha1u:334": "“bravīti” ity ucyate “avabodhayati, budhyamānasya nimittam bhavati” iti /",
    "GSP28sabbha1u:335": "śabde cen nimittabhūte svayam avabudhyate, kathaṃ vipralabdhaṃ brūyān ṅaitad evam” iti /",
    "GSP28sabbha1u:336": "na cāsya codanā śyād vā na vā” iti sāṃśayikaṃ pratyayam utpādayati /",
    "GSP28sabbha1u:337": "na ca “mithyaitad” iti kālāntare deśāntare 'vasthāntare puruṣāntare vā punar avyapadeśyaḥ pratyayo bhavati",
    "GSP28sabbha1u:338": "/ yo 'py anyapratyayaviparyāsaṃ dṛṣṭvā “atrāpi viparyasiṣyati” ity ānumānikaḥ pratyaya utpadyate, so 'py anena pratyakṣeṇa pratyayena",
    "GSP28sabbha1u:339": "virudhyamāno bādhyate /",
    "GSP28sabbha1u:340": "tasmāc codanālakṣaṇa eva dharmaḥ /",
    "GSP28sabbha1u:341": "syād etad evam: naiva śabdasya arthenāsti saṃbandhaḥ, kuto 'sya",
    "GSP28sabbha1u:342": "pauruṣeyatā apauruṣeyatā vā iti /",
    "GSP28sabbha1u:343": "- katham ? - syāc ced arthena",
    "GSP28sabbha1u:344": "saṃbandhaḥ, kṣuramodakaśabdoccāraṇe mukhasya pāṭanapūraṇe syātām, yadi saṃśleṣalakṣaṇaṃ saṃbandham abhipretya ucyate /",
    "GSP28sabbha1u:345": "kāryakāraṇanimittanaimittikāśrayāśrayibhāvayaunādayas tu saṃbandhāḥ śabdasya anupapannā eva iti /",
    "GSP28sabbha1u:346": "ucyate: yo 'tra vyapadeśyaḥ saṃbandhaḥ, tam ekaṃ na vyapadiśati bhavān,",
    "GSP28sabbha1u:347": "pratyāyyasya pratyāyakasya ca yaḥ saṃjñāsaṃjñilakṣaṇaḥ saṃbandhas tam iti /",
    "GSP28sabbha1u:348": "- āha: yadi pratyāyakaḥ śabdaḥ, prathamaśrutaḥ kiṃ na pratyāyayati ? -",
    "GSP28sabbha1u:349": "ucyate: sarvatra no darśanaṃ pramāṇam /",
    "GSP28sabbha1u:350": "“pratyāyaka” iti hi pratyayaṃ",
    "GSP28sabbha1u:351": "dṛṣṭvā avagacchāmaḥ, ṅa prathamaśruta” iti prathamaśravaṇe pratyayam",
    "GSP28sabbha1u:352": "adṛṣṭvā /",
    "GSP28sabbha1u:353": "yāvatkṛtvaḥ śrutena “iyaṃ saṃjñā, ayaṃ saṃjñī” ity avadhāritaṃ bhavati, tāvatkṛtvaḥ śrutād arthāvagamaḥ /",
    "GSP28sabbha1u:354": "yathā cakṣur draṣṭṛ na bāhyena prakāśena vinā prakāśayati ity adraṣṭṛ na bhavati /",
    "GSP28sabbha1u:355": "yadi prathamaśruto na pratyāyayati, kṛtakas tarhi śabdasya arthena saṃbandhaḥ /",
    "GSP28sabbha1u:356": "- kutaḥ? - - svabhāvato hy asaṃbandhāv etau śabdārthau /",
    "GSP28sabbha1u:357": "mukhe hi śabdam upalabhāmahe, bhūmāv artham /",
    "GSP28sabbha1u:358": "“śabdo 'yaṃ na tv arthaḥ,",
    "GSP28sabbha1u:359": "artho 'yaṃ na śabda” iti ca vyapadiśanti /",
    "GSP28sabbha1u:360": "rūpabhedo 'pi bhavati /",
    "GSP28sabbha1u:361": "“gaur”",
    "GSP28sabbha1u:362": "iti imaṃ śabdam uccārayanti, sāsnādimantam artham avabudhyante /",
    "GSP28sabbha1u:363": "pṛthagbhūtayoś ca yaḥ saṃbandhaḥ, sa kṛtako dṛṣṭo, yathā rajjughaṭayor iti",
    "GSP28sabbha1u:364": "atha “gaur” ity atra kaḥ śabdaḥ ? - gakāraukāravisarjanīyā iti bhagavān",
    "GSP28sabbha1u:365": "upavarṭaḥ /",
    "GSP28sabbha1u:366": "śrotragrahaṇe hy arthe loke śabdaśabdaḥ prasiddhaḥ /",
    "GSP28sabbha1u:367": "te ca śrotragrahaṇāḥ /",
    "GSP28sabbha1u:368": "yady evam, arthapratyayo nopapadyate /",
    "GSP28sabbha1u:369": "- katham ? - ekaikākṣaravijñāne hy artho nopalabhyate /",
    "GSP28sabbha1u:370": "na ca akṣaravyatirikto 'nyaḥ kaścid asti samudāyo",
    "GSP28sabbha1u:371": "nāmna, yato 'rthapratipattiḥ syāt /",
    "GSP28sabbha1u:372": "yadā hi gakāro, na tadā aukāravisarjanīyau /",
    "GSP28sabbha1u:373": "yadā aukāravisarjanīyau, na tadā gakāraḥ /",
    "GSP28sabbha1u:374": "ato gakārādivyatirikto 'nyo gośabdo 'sti, yato 'rthapratipattiḥ syāt /",
    "GSP28sabbha1u:375": "antarhite 'pi śabde smaraṇād arthapratyaya iti cen, - na /",
    "GSP28sabbha1u:376": "smṛter api kṣaṇikatvād akṣarais tulyatā /",
    "GSP28sabbha1u:377": "pūrvavarṇajanitasaṃskārasahito 'ntyo varṇaḥ pratyāyaka ity adoṣaḥ /",
    "GSP28sabbha1u:378": "nanv evam api “śabdād arthaṃ pratipadyāmaha” iti laukikaṃ vacanam",
    "GSP28sabbha1u:379": "anupapannaṃ syāt /",
    "GSP28sabbha1u:380": "ucyate: yadi nopapadyate, anupapannaṃ nāma /",
    "GSP28sabbha1u:381": "na hi laukikaṃ vacanam anupapannam ity etāvatā pratyakṣādibhir anavagamyamāno 'rthaḥ śakyo",
    "GSP28sabbha1u:382": "'bhyupagantum /",
    "GSP28sabbha1u:383": "laukikāni vacanāny upapannārthāny anupapannārthāni ca dṛśyante, yathā “devadatta, gām abhyāja” ity evamādīni “daśa dāḍimāni ṣaḍ apūpā” ity evamādīni ca /",
    "GSP28sabbha1u:384": "- nanu ca śāstrakārā apy evam āhuḥ",
    "GSP28sabbha1u:385": "“pūrvāparībhūtaṃ bhāvam ākhyātenācaṣṭe 'vrajati, pacati' ity upakramaprabhṛty apavargaparyantam” iti yathā /",
    "GSP28sabbha1u:386": "- na śāstrakāravacanam apy",
    "GSP28sabbha1u:387": "alam imam artham apramāṇakam upapādayitum /",
    "GSP28sabbha1u:388": "api ca naivaitad anupapannārtham /",
    "GSP28sabbha1u:389": "akṣarebhyaḥ saṃskāraḥ, saṃskārād arthapratipattir iti bhavanty arthapratipattāv akṣarāṇi nimittam",
    "GSP28sabbha1u:390": "gauṇa eṣa śabda iti cet, - na gauṇo 'kṣareṣu nimittabhāvaḥ, tadbhāve bhāvāt tadabhāve cābhāvāt",
    "GSP28sabbha1u:391": "athāpi gauṇaḥ syāt, na “gauṇaḥ śabdo mā bhūd” ity etāvatā pratyakṣādibhir anavagamyamāno 'rthaḥ śakyaḥ parikalpayitum /",
    "GSP28sabbha1u:392": "na hy “agnir māṇavaka” ity ukte 'gniśabdo gauṇo mā bhūd iti “jvalana eva",
    "GSP28sabbha1u:393": "māṇavaka” ity adhyavasīyate /",
    "GSP28sabbha1u:394": "na ca pratyakṣo gakārādibhyo 'nyo gośabda",
    "GSP28sabbha1u:395": "iti, bhedadarśanābhāvād abhedadarśanāc ca /",
    "GSP28sabbha1u:396": "gakārādīni hi pratyakṣāṇi /",
    "GSP28sabbha1u:397": "tasmād “gaur” iti gakārādivisarjanīyāntaṃ padam akṣarāṇy eva /",
    "GSP28sabbha1u:398": "na tebhyo vyatiriktam anyat padaṃ nāma iti /",
    "GSP28sabbha1u:399": "nanu saṃskārakalpanāyām apy adṛṣṭakalpanā /",
    "GSP28sabbha1u:400": "- ucyate: śabdakalpanāyāṃ sā ca śabdakalpanā ca /",
    "GSP28sabbha1u:401": "tasmād akṣarāṇy eva padam /",
    "GSP28sabbha1u:402": "atha “gaur” ity asya śabdasya ko 'rthaḥ? - sāsnādiviśiṣṭā ākṛtir iti",
    "GSP28sabbha1u:403": "brūmaḥ /",
    "GSP28sabbha1u:404": "- nanv ākṛtiḥ sādhyāsti vā na veti ? - na pratyakṣā satī sādhyā bhavitum arhati /",
    "GSP28sabbha1u:405": "“rucakaḥ, svastiko, vardhamānaka” iti hi pratyakṣaṃ",
    "GSP28sabbha1u:406": "dṛśyate /",
    "GSP28sabbha1u:407": "- vyāmoha iti cet, - na /",
    "GSP28sabbha1u:408": "nāsati pratyayaviparyāse “vyāmoha” iti śakyate vaktum /",
    "GSP28sabbha1u:409": "asaty apy arthāntara evaṃjātīyake bhavati pratyayaḥ “paṅktir , yūthaṃ,",
    "GSP28sabbha1u:410": "vanam” iti yatheti cet, - na /",
    "GSP28sabbha1u:411": "asaṃbaddham idaṃ vacanam upanyastam /",
    "GSP28sabbha1u:412": "kim",
    "GSP28sabbha1u:413": "“asati vane vanapratyayo bhavati” iti pratyakṣam eva ākṣipyate “vṛkṣā api na santi” iti ? yady evaṃ, pratyuktaḥ sa mahāyānikaḥ pakṣaḥ /",
    "GSP28sabbha1u:414": "atha kim ākṛtisadbhāvavādy upālabhyate śiddhāntāntaraṃ te duṣyati ; vane 'pi te",
    "GSP28sabbha1u:415": "'sati vanapratyayaḥ prapnoti” iti /",
    "GSP28sabbha1u:416": "evam api prakṛtaṃ dūṣayitum aśaknuvatas te siddhāntāntaradūṣaṇaṃ nigrahasthānam āpadyate,",
    "GSP28sabbha1u:417": "/ sa hi vakṣyati “duṣyatu, yadi duṣyati ; kiṃ tena duṣṭena aduṣṭena vā prakṛtaṃ tvayā sādhitaṃ bhavati madīyo vā pakṣo dūṣito bhavati ?” iti /",
    "GSP28sabbha1u:418": "na ca vṛkṣavyatiriktaṃ vanaṃ yasmān nopalabhyate, tato “vanaṃ nāsti” ity avagamyate /",
    "GSP28sabbha1u:419": "yadi vane 'nyena hetunā sadbhāvaviparītaḥ pratyaya utpadyate,",
    "GSP28sabbha1u:420": "mithyaiṣa vanapratyaya ity ato “vanaṃ nāsti” ity avagacchāmaḥ /",
    "GSP28sabbha1u:421": "na ca gavādiṣu pratyayo viparyeti /",
    "GSP28sabbha1u:422": "ato vaiṣamyam /",
    "GSP28sabbha1u:423": "atha vanādiṣu naiva",
    "GSP28sabbha1u:424": "pratyayaviparyāsaḥ, na “te na santi” iti /",
    "GSP28sabbha1u:425": "tasmād asaṃbaddhaḥ paṅktivanopanyāsaḥ /",
    "GSP28sabbha1u:426": "ata upapannaṃ jaiminivacanam “ākṛtiḥ padārtha” iti /",
    "GSP28sabbha1u:427": "yathā ca ākṛtiḥ",
    "GSP28sabbha1u:428": "śabdārthas, tathopariṣṭān nipuṇataram upapādayiṣyāma iti /",
    "GSP28sabbha1u:429": "atha saṃbandhaḥ ka iti? - yat śabde vijñāte 'rtho vijñāyate /",
    "GSP28sabbha1u:430": "sa tu kṛtaka iti pūrvam upapāditam /",
    "GSP28sabbha1u:431": "tasmān manyāmahe kenāpi puruṣeṇa śabdānām arthaiḥ saha saṃbandhaṃ kṛtvā saṃvyavahartuṃ vedāḥ praṇītā iti /",
    "GSP28sabbha1u:432": "tad idānīm ucyate: apauruṣeyatvāt saṃbandhasya siddham iti /",
    "GSP28sabbha1u:433": "kathaṃ punar idam avagamyate “apauruṣeya eṣa saṃbandha” iti ?puruṣasya saṃbandhur abhāvāt",
    "GSP28sabbha1u:434": "- kathaṃ saṃbandhā nāsti ? - pratyakṣasya pramāṇasya abhāvāt",
    "GSP28sabbha1u:435": "tatpūrvakatvāc cetareṣām /",
    "GSP28sabbha1u:436": "nanu ciravṛttatvāt pratyakṣasya aviṣayo bhaved idānīntanānām /",
    "GSP28sabbha1u:437": "na hi ciravṛttaḥ san na smaryeta /",
    "GSP28sabbha1u:438": "na ca himavadādiṣu kūpārāmādivad asmaraṇaṃ bhavitum arhati /",
    "GSP28sabbha1u:439": "puruṣaviyogo hi teṣu bhavati deśotsādena kulotsādena vā /",
    "GSP28sabbha1u:440": "na tu śabdārthavyavahāraviyogaḥ puruṣāṇām asti /",
    "GSP28sabbha1u:441": "- syād etat : saṃbandhamātravyavahāriṇo niṣprayojanaṃ kartṛsmaraṇam",
    "GSP28sabbha1u:442": "anādriyamānāḥ puruṣā vismareyur iti /",
    "GSP28sabbha1u:443": "- tan na /",
    "GSP28sabbha1u:444": "yadi hi puruṣaḥ kṛtvā saṃbandhaṃ vyavahārayet, vyavahārakāle 'vaśyaṃ smartavyo bhavet /",
    "GSP28sabbha1u:445": "saṃpratipattau hi kartṛvyavahartror arthaḥ sidhyati, na vipratipat tau /",
    "GSP28sabbha1u:446": "na hi vṛddhiśabdena apāṇiner vyavahārata ādaicaḥ pratiyeran pāṇinikṛtim ananumanyamānasya vā /",
    "GSP28sabbha1u:447": "tathā makāreṇāpy apiṅgalasya na sarvagurus trikaḥ pratīyeta piṅgalakṛtim ananumanyamānasya vā /",
    "GSP28sabbha1u:448": "tena kartṛvyavahartārau saṃpratipadyete /",
    "GSP28sabbha1u:449": "tena vedair vyavaharadbhir avaśyam smaraṇīyaḥ saṃbandhasya kartā syād vyavahārasya ca /",
    "GSP28sabbha1u:450": "na hi vismṛte “vṛddhir ādaij”",
    "GSP28sabbha1u:451": "ity asya sūtrasya kartari “vṛddhir yasyācām ādis, tad vṛddham” iti kiṃcit pratīyeta /",
    "GSP28sabbha1u:452": "tasmād asmaraṇād avagacchāmaḥ ṅa kṛtvā saṃbandhaṃ vyavahārārthaṃ kenacid vedāḥ praṇītā” iti",
    "GSP28sabbha1u:453": "yady api ca vismaraṇam upapadyeta, tathāpi na pramāṇam antareṇa saṃbandhāraṃ pratipadyemahi, yathā “vidyamānasyāpy anupalambhanaṃ bhavati”",
    "GSP28sabbha1u:454": "iti naitāvatā vinā pramāṇena śaśaviṣāṇaṃ pratipadyemahi /",
    "GSP28sabbha1u:455": "tasmād apauruṣeyaḥ śabdasyārthena saṃbandha iti /",
    "GSP28sabbha1u:456": "nanv arthāpattyā saṃbandhāraṃ pratipadyemahi /",
    "GSP28sabbha1u:457": "na hi akṛtasaṃbandhāc chabdād arthaṃ pratipadyamānam upalabhāmahe /",
    "GSP28sabbha1u:458": "pratipadyeraṃs cet,",
    "GSP28sabbha1u:459": "prathamaśravaṇe 'pi pratipadyeran /",
    "GSP28sabbha1u:460": "tadanupalambhanād avaśyaṃ bhavitavyaṃ saṃbandhrā iti manyāmaha iti cet, - na /",
    "GSP28sabbha1u:461": "Jaim_1,1.5b: siddhavad, upadeśāt /",
    "GSP28sabbha1u:462": "yadi saṃbandhur abhāvān niyogato nārthā upalabhyeran, tato 'rthāpattyā",
    "GSP28sabbha1u:463": "saṃbandhāram avagacchāmaḥ /",
    "GSP28sabbha1u:464": "asti tv anyaḥ prakāraḥ /",
    "GSP28sabbha1u:465": "vṛddhānāṃ svārthena vyavaharamānānām upaśṛṇvanto bālāḥ pratyakṣam arthaṃ pratipadyamānā dṛśyante",
    "GSP28sabbha1u:466": "te 'pi vṛddhā yadā bālā āsaṃs, tadā 'nyebhyo vṛddhebhyas, te",
    "GSP28sabbha1u:467": "'py anyebhya iti nāsty ādir ity evaṃ vā bhavet /",
    "GSP28sabbha1u:468": "athavā na kaścid eko 'pi",
    "GSP28sabbha1u:469": "śabdo 'rthena saṃbaddha āsīt, atha kenacit saṃbandhāḥ pravartitā iti /",
    "GSP28sabbha1u:470": "atra vṛddhavyavahāre sati nārthād āpadyeta saṃbandhasya kartā /",
    "GSP28sabbha1u:471": "api ca vṛddhavyavahāravādinaḥ pratyakṣam upadiśanti, kalpayanti itare saṃbandhāram /",
    "GSP28sabbha1u:472": "na ca pratyakṣe pratyarthini kalpanā sādhvī /",
    "GSP28sabbha1u:473": "tasmāt saṃbandhur abhāvaḥ /",
    "GSP28sabbha1u:474": "Jaim_1,1.5c: avyatirekaś ca //",
    "GSP28sabbha1u:475": "yathā asmin deśe sāsnādimati gośabdaḥ, evaṃ sarveṣu durgameṣv api /",
    "GSP28sabbha1u:476": "bahavaḥ saṃbandhāraḥ kathaṃ saṃgamsyante /",
    "GSP28sabbha1u:477": "eko 'pi na śaknuyāt /",
    "GSP28sabbha1u:478": "ato nāsti saṃbandhā /",
    "GSP28sabbha1u:479": "apara āha",
    "GSP28sabbha1u:480": "Jaim_1,1.5c: avyatirekaś ca //",
    "GSP28sabbha1u:481": "na hi saṃbandhavyatiriktaḥ kaścit kālo 'sti, yasmin na kaścid api śabdaḥ kenacid arthena saṃbaddha āsīt /",
    "GSP28sabbha1u:482": "- katham ? - saṃbandhakriyaiva hi nopapadyate /",
    "GSP28sabbha1u:483": "avaśyam anena saṃbandhaṃ kurvatā kenacic chabdena kartavyaḥ",
    "GSP28sabbha1u:484": "/ yena kriyeta, tasya kena kṛtaḥ? athānyena kenacit kṛtaḥ, tasya keneti,",
    "GSP28sabbha1u:485": "tasya keneti naivāvatiṣṭhate /",
    "GSP28sabbha1u:486": "tasmād avaśyam anena saṃbandhaṃ kurvatā akṛtasaṃbandhāḥ kecana śabdā vṛddhavyavahārasiddhā abhyupagantavyāḥ /",
    "GSP28sabbha1u:487": "asti ced vyavahārasiddhiḥ, na niyogataḥ saṃbandhā bhavitavyam ity arthāpattir",
    "GSP28sabbha1u:488": "api nāsti /",
    "GSP28sabbha1u:489": "- syād etat: aprasiddhasaṃbandhā bālāḥ kathaṃ vṛddhebhyaḥ pratipadyanta iti /",
    "GSP28sabbha1u:490": "- na hi dṛṣṭe 'nupapannaṃ nāma /",
    "GSP28sabbha1u:491": "dṛṣṭā hi bālā vṛddhebhyaḥ pratipadyamānāḥ, na tv apratipannasaṃbandhāḥ saṃbandhasya kartuḥ",
    "GSP28sabbha1u:492": "tasmād vaiṣamyam /",
    "GSP28sabbha1u:493": "Jaim_1,1.5d: arthe 'nupalabdhe //",
    "GSP28sabbha1u:494": "anupalabdhe ca devatādāv arthe 'narthakaṃ saṃjñākaraṇam aśakyaṃ ca /",
    "GSP28sabbha1u:495": "viśeṣān pratipattuṃ hi saṃjñāḥ kriyante viśeṣāṃś coddiśya /",
    "GSP28sabbha1u:496": "tad viśeṣeṣv ajñāyamāneṣu ubhayam apy anavakḷptam /",
    "GSP28sabbha1u:497": "tasmād apauruṣeyaḥ śabdasya arthena saṃbandhaḥ /",
    "GSP28sabbha1u:498": "ataś ca",
    "GSP28sabbha1u:499": "Jaim_1,1.5d: tat pramāṇam, anapekṣatvāt //",
    "GSP28sabbha1u:500": "na hy evaṃ sati puruṣāntaraṃ pratyayāntaraṃ vā apekṣate /",
    "GSP28sabbha1u:501": "tasmāc codanālakṣaṇa eva dharmo nānyalakṣaṇaḥ /",
    "GSP28sabbha1u:502": "bādarāyaṇagrahaṇam uktam /",
    "GSP28sabbha1u:503": "atha yad uktam “animittaṃ śabdaḥ ; karmakāle phalādarśanāt kālāntare ca karmābhāvāt pramāṇaṃ nāsti” iti, tad ucyate: na syāt pramāṇam, yadi pañcaiva pramāṇāny abhaviṣyan /",
    "GSP28sabbha1u:504": "yena yena hi pramīyate, tat tat pramāṇam /",
    "GSP28sabbha1u:505": "śabdenāpi pramīyate, tataḥ śabdo 'pi pramāṇam, yathaiva pratyakam /",
    "GSP28sabbha1u:506": "na ca pramāṇena avagatam, pramāṇāntareṇa anavagatam ity etāvatā anavagataṃ bhavati /",
    "GSP28sabbha1u:507": "na caivaṃ śrūyate “kṛte karmaṇi tāvaty eva phalaṃ bhavati”, kiṃ tu “karmaṇā phalaṃ prāpyata” iti /",
    "GSP28sabbha1u:508": "- yac ca “kālāntare phalasya anyat pratyakkaṃ kāraṇam asti” iti, naiṣa doṣaḥ /",
    "GSP28sabbha1u:509": "tac caiva hi tatra kāraṇaṃ śabdaś ca iti /",
    "GSP28sabbha1u:510": "yat tu pratyakaviruddhaṃ vacanam upanyastaṃ śa eṣa yajñāyudhī yajamāno",
    "GSP28sabbha1u:511": "'ñjasā svargaṃ lokaṃ yātīti pratyakṣaṃ śarīraṃ vyapadiśati” iti, tad",
    "GSP28sabbha1u:512": "ucyate: śarīrasaṃbandhād, yasya tac charīraṃ, so 'pi tair yajñāyudhair “yajñāyudhī” ity ucyate /",
    "GSP28sabbha1u:513": "āha : ko ' sāv anyo ? nainam upalabhāmahe /",
    "GSP28sabbha1u:514": "- nanu prāṇādibhir enam",
    "GSP28sabbha1u:515": "upalabhāmahe /",
    "GSP28sabbha1u:516": "yo 'sau prāṇiti apāniti ucchvasiti nimiṣati ityādi ceṣṭitavān, so 'tra śarīre yajñāyudhīti",
    "GSP28sabbha1u:517": "- nanu śarīram eva prāṇity apāniti ca ? - na prāṇādayaḥ śarīraguṇāḥ /",
    "GSP28sabbha1u:518": "śarīraguṇavidharmāṇo hi te,",
    "GSP28sabbha1u:519": "ayāvaccharīrabhāvitvāt /",
    "GSP28sabbha1u:520": "yāvaccharīraṃ tāvad asya guṇā rūpādayaḥ /",
    "GSP28sabbha1u:521": "prāṇādayas tu saty api śarīre na bhavanti /",
    "GSP28sabbha1u:522": "ato na śarīraguṇāḥ prāṇādayaḥ",
    "GSP28sabbha1u:523": "/ sukhādayaś ca svayam upalabhyante, na rūpādaya iva śarīraguṇāḥ pareṇāpi /",
    "GSP28sabbha1u:524": "tasmāc charīraguṇavaidharmyād anyaḥ śarīrād yajñāyudhīti /",
    "GSP28sabbha1u:525": "āha : kuta eṣa saṃpratyayaḥ śukhādibhyo 'nyas tadvān asti” iti ? na hi sukhādipratyākhyānena tasya svarūpam upalabhāmahe /",
    "GSP28sabbha1u:526": "tasmāc chaśaviśāṇavad asau nāsti /",
    "GSP28sabbha1u:527": "- athocyate: tena vinā kasya sukhādaya iti ?",
    "GSP28sabbha1u:528": "- na kasyacid api iti vakyāmaḥ /",
    "GSP28sabbha1u:529": "na hi yo ya upalabhyate, tasya tasya saṃbandhinā bhavitavyam /",
    "GSP28sabbha1u:530": "yasya saṃbandho 'py upalabhyate saṃbandhī ca,",
    "GSP28sabbha1u:531": "tasya ayaṃ saṃbandhīti gamyate /",
    "GSP28sabbha1u:532": "na hi candramasam ādityaṃ vā upalabhya saṃbandhyantarānveoaṇā bhavati “kasyāyam” iti /",
    "GSP28sabbha1u:533": "na kasyacid api ity avadhāryate /",
    "GSP28sabbha1u:534": "tasmān na sukhādibhyo 'nyas tadvān astīti /",
    "GSP28sabbha1u:535": "athopalabdhasya avaśyaṃ kalpayitavyaḥ saṃbandhī bhavet /",
    "GSP28sabbha1u:536": "- tata ātmānam apy anena prakāreṇa upalabhya “kasyāyam” iti saṃbandhyantaram anviṣyema /",
    "GSP28sabbha1u:537": "tam api kalpayitvā 'nyam api kalpayitvā 'nyam ity anavasthaiva syāt /",
    "GSP28sabbha1u:538": "atha kaṃcit kalpayitvā na saṃbandhyantaram api kalpayiṣyasi tāvaty eva viraṃsyasi tāvatā ca paritokṣyasi, tato vijñāna eva parituṣya tāvaty eva virantum arhasi /",
    "GSP28sabbha1u:539": "atrocyate: yadi vijñānād anyo vijñātā nāsti, kas tarhi “jānāti” ity ucyate ? jñānasya kartur abhidhānam anena śabdenopapadyate /",
    "GSP28sabbha1u:540": "tad eṣa śabdo",
    "GSP28sabbha1u:541": "'rthavān kartavya iti jñānād vyatiriktam ātmānaṃ kalpayiṣyāma iti /",
    "GSP28sabbha1u:542": "āha : devā enaṃ śabdam arthavantaṃ kalpayiṣyanti, yadi kalpayitavyaṃ maṃsyante /",
    "GSP28sabbha1u:543_0": "bahavaḥ khalv iha janā “asty ātmā, asty ātmā” ity ātmasattāvādina eva śabdasya pratyakṣavaktāro",
    "GSP28sabbha1u:543_1": "bhavanti, tathāpi nātmasattāṃ kalpayituṃ ghaṭante, kim aṅga punar “jānāti” iti parokṣaśabdadarśanāt",
    "GSP28sabbha1u:543_2": "tasmād asad etat /",
    "GSP28sabbha1u:544": "ucyate: icchayā ātmānam upalabhāmahe /",
    "GSP28sabbha1u:545": "- katham ? - upalabdhapūrve hy abhiprete bhavati icchā, nānupalabdhapūrve /",
    "GSP28sabbha1u:546": "yathā merum uttareṇa yāny asmajjātīyair anupalabdhapūrvāṇi svādūni vṛkṣaphalāni, na tānipraty asmākam icchā bhavati /",
    "GSP28sabbha1u:547": "no khalv anyena puruṣeṇa upalabdhe 'pi viṣaye",
    "GSP28sabbha1u:548": "'nyasyānupalabdhur icchā bhavati /",
    "GSP28sabbha1u:549": "bhavati cānyedyur upalabdhe 'paredyur",
    "GSP28sabbha1u:550": "icchā /",
    "GSP28sabbha1u:551": "atas tenopalambhanena samānakartṛkā sā ityavagacchāmaḥ /",
    "GSP28sabbha1u:552": "yadi vijñānamātram evedam upalambhakam abhaviṣyat, pradhvaste tasmin kasyāparedyur icchā 'bhaviṣyat /",
    "GSP28sabbha1u:553": "atha vijñānād anyo vijñātā nityas, tata ekasmin ahani ya upalabdhā, aparedyur api sa evaiṣiṣyati",
    "GSP28sabbha1u:554": "itarathā icchānupapannā syāt /",
    "GSP28sabbha1u:555": "atrāha : anupapannam iti naḥ kva saṃpratyayaḥ ? yan na pramāṇena avagatam",
    "GSP28sabbha1u:556": "/ vijñānāt tāvad anyan nopalabhāmahe /",
    "GSP28sabbha1u:557": "yac ca nopalabhāmahe, tac chaśaviṣāṇavad eva nāsti ity avagacchāmaḥ /",
    "GSP28sabbha1u:558": "na ca tasmin asati vijñānasadbhāvo 'nupapannaḥ, pratyakṣāvagatatvād eva /",
    "GSP28sabbha1u:559": "kṣaṇikatvaṃ cāsya pratyakṣapūrvakam eva /",
    "GSP28sabbha1u:560": "na ca jñātari vijñānād anyasmin asati jñāne cānitye aparedyur icchā anupapannā, pratyakṣāvagatatvād eva /",
    "GSP28sabbha1u:561": "no khalv apy etad dṛṣṭaṃ “ya evānyedyur upalabhā, sa evāparedyur eṣitā” iti /",
    "GSP28sabbha1u:562": "idaṃ tu dṛṣṭaṃ yat “kvacid anyena dṛṣṭam anya icchati, kvacin na ; samānāyāṃ santatāv anya icchati, santatyantare necchati” iti /",
    "GSP28sabbha1u:563": "tasmān na sukhādivyatirikto 'nyo 'stīti /",
    "GSP28sabbha1u:564": "atrocyate: na hy “asmartāra icchanti” ity upapadyate /",
    "GSP28sabbha1u:565": "na cādṛṣṭapūrve smṛtir bhavati /",
    "GSP28sabbha1u:566": "tasmāt kṣaṇike vijñānaskandhamātre smṛtir anupapanneti /",
    "GSP28sabbha1u:567": "atrāha : smṛtir api icchāvat /",
    "GSP28sabbha1u:568": "pūrvavijñānasadṛśaṃ vijñānaṃ pūrvavijñānaviṣayaṃ vā smṛtir ity ucyate /",
    "GSP28sabbha1u:569": "tac ca draṣṭari vinaṣṭe 'py",
    "GSP28sabbha1u:570": "aparedyur utpadyamānaṃ nānupapannam, pratyakṣāvagatatvād eva /",
    "GSP28sabbha1u:571": "anyasmin skandhaghane 'nyena skandhaghanena yaj jñānaṃ, tat tatsantatijena anyenopalabhyate nātatsantatijena /",
    "GSP28sabbha1u:572": "tasmāc chūnyāḥ skandhaghanā iti /",
    "GSP28sabbha1u:573": "athāsmin arthe brāhmaṇam bhavati: “vijñānaghana evaitebhyo bhūtebhyaḥ samutthāya tāny eva anuvinaśyati: na pretya saṃjñāsti” iti /",
    "GSP28sabbha1u:574": "atrocyate: naitad evam /",
    "GSP28sabbha1u:575": "anyedyur dṛṣṭe 'paredyur “aham idam adarśam” iti bhavati pratyayaḥ /",
    "GSP28sabbha1u:576": "pratyagātmani caitad bhavati, na paratra /",
    "GSP28sabbha1u:577": "paro hy asau yo 'nyedyur dṛṣṭavān /",
    "GSP28sabbha1u:578": "tasmāt tadvyatirikto 'nyo 'sti, yatrāyam ahaṃśabdaḥ /",
    "GSP28sabbha1u:579": "āha : paratrāpy ahaṃśabdo bhaktyā dṛśyate, tad yathā “aham eva putro, 'ham",
    "GSP28sabbha1u:580": "eva devadatto, 'ham eva gacchāmi” iti /",
    "GSP28sabbha1u:581": "atrocyate: na vayam “aham” itīmaṃ śabdaṃ prayujyamānam anyasmin arthe hetutvena vyapadiśāmaḥ, kiṃ tarhi śabdād vyatiriktaṃ pratyabhijñāpratyayam /",
    "GSP28sabbha1u:582": "pratīmo hi vayam imam arthaṃ “vayam evānyedyur upalabhāmahe, vayam evādya smarāma” iti /",
    "GSP28sabbha1u:583": "tasmād vayam imam artham avagacchāmo “vayam eva hyo,",
    "GSP28sabbha1u:584": "vayam evādya” itil /",
    "GSP28sabbha1u:585": "ye cāmī hyo 'dya ca, na te vinaṣṭāḥ /",
    "GSP28sabbha1u:586": "athāpy asmin arthe brāhmaṇaṃ bhavati /",
    "GSP28sabbha1u:587": "śa vāre 'yam ātmā” iti prakṛtya āmananti “aśīryo",
    "GSP28sabbha1u:588": "na hi śīryata” iti /",
    "GSP28sabbha1u:589": "tathā “avināśī vāre 'yam ātmā anucchittidharmā” iti /",
    "GSP28sabbha1u:590": "vinaśvaraṃ ca vijñānam /",
    "GSP28sabbha1u:591": "tasmād vinaśvarād anyaḥ sa ity avagacchāmaḥ /",
    "GSP28sabbha1u:592": "na ca śakyam evam avagantuṃ “yathopalabhyante 'rthā na tathā bhavanti, yathā tu khalu nopalabhyante tathā bhavanti” iti /",
    "GSP28sabbha1u:593": "tathā hi sati “śaśo nāsti,",
    "GSP28sabbha1u:594": "śaśasya viṣāṇam asti” ity avagamyeta /",
    "GSP28sabbha1u:595": "na ca ahampratyayo vyāmoha iti śakyate vaktum, bādhakapratyayābhāvāt /",
    "GSP28sabbha1u:596": "tasmāt sukhādibhyo vyatirikto 'sti",
    "GSP28sabbha1u:597": "/ evaṃ cet, sa eva yajñāyudhī iti vyapadiśyate /",
    "GSP28sabbha1u:598": "āha : yadi vijñānād anyad asti vijñātṛ, vijñānam apāsya tan nidarśyatām",
    "GSP28sabbha1u:599": "“idaṃ tad īdṛśaṃ ca” iti /",
    "GSP28sabbha1u:600": "na ca tan nidarśyate /",
    "GSP28sabbha1u:602": "asti iti /",
    "GSP28sabbha1u:603": "atrocyate: svasaṃvedyaḥ sa bhavati /",
    "GSP28sabbha1u:604": "nāsāv anyena śakyate draṣṭum /",
    "GSP28sabbha1u:605": "katham asau nidarśyeteti ? yathā ca kaścic cakṣuṣmān svayaṃ rūpaṃ paśyati na ca",
    "GSP28sabbha1u:606_0": "śaknoty anyasmai jātyandhāya tan nidarśayituṃ, na ca “tan na śakyate nidarśayitum”",
    "GSP28sabbha1u:606_1": "ity etāvatā ṅāsti” ity avagamyate, evam asau puruṣaḥ svayam ātmānam upalabhate na",
    "GSP28sabbha1u:606_2": "cānyasmai śaknoti darśayitum, anyasya draṣṭus taṃ",
    "GSP28sabbha1u:607": "puruṣaṃ prati darśanaśaktyabhāvāt /",
    "GSP28sabbha1u:608": "so 'py anyaḥ puruṣaḥ svayam ātmānam",
    "GSP28sabbha1u:609": "upalabhate, na parātmānam /",
    "GSP28sabbha1u:610": "tena sarve svena svenātmanā ātmānam upalabhamānāḥ santy eva, yady api parapuruṣair nopalabhyanta iti /",
    "GSP28sabbha1u:611": "athāsmin arthe brāhmaṇaṃ bhavati “śāntāyāṃ vāci kiṃjyotir evāyaṃ puruṣaḥ ?",
    "GSP28sabbha1u:612": "ātmajyotiḥ, samrāḍ iti hovāca” iti /",
    "GSP28sabbha1u:613": "pareṇa nopalabhyata ity atrāpi brāhmaṇaṃ bhavati “agṛhyo na hi gṛhyata” iti /",
    "GSP28sabbha1u:614": "pareṇa na gṛhyata ity etadabhiprāyam etat /",
    "GSP28sabbha1u:615": "- kutaḥ?svayaṃjyotiṣṭvavacanāt /",
    "GSP28sabbha1u:616": "atrāpi brāhmaṇaṃ bhavati “atrāyaṃ puruṣaḥ svayaṃjyotir bhavati” iti /",
    "GSP28sabbha1u:617": "kena punar upāyena ayam anyasmai kathyata iti ? - atrāpy upāye brāhmaṇaṃ",
    "GSP28sabbha1u:618": "bhavati śa eṣa neti nety ātmneti hovāca” iti /",
    "GSP28sabbha1u:619": "asāv “ayam evaṃrūpa” iti na śakyate nidarśayitum /",
    "GSP28sabbha1u:620": "yac ca paraḥ paśyati, tatpratiṣedhas tasyopadeśopāyaḥ /",
    "GSP28sabbha1u:621": "śārīraṃ paraḥ paśyati /",
    "GSP28sabbha1u:622": "tenātmā upadiśyate /",
    "GSP28sabbha1u:623": "“śarīraṃ",
    "GSP28sabbha1u:624": "nātmā; asti śarīrād anyaḥ sa cātmā” iti śarīrapratiṣedhena ātmopadiśyate /",
    "GSP28sabbha1u:625": "tathā prāṇādayo nātmāna iti tatpratiṣedhena tebhyo 'nya upadiśyate /",
    "GSP28sabbha1u:626": "tathā parasthāḥ sukhādayaḥ pareṇa liṅgair upalabhyante /",
    "GSP28sabbha1u:627": "te 'pi nātmāna iti tatpratiledhena tebhyo 'nya upadiśyate /",
    "GSP28sabbha1u:628": "yaḥ svayaṃ paśyati, na tato 'nyaḥ puruṣa ity etad api puruṣapravṛttyā anumīyate, yadā ' sau puruṣaḥ pūrvedyuḥ sāmikṛtānām arthānāṃ pratisamādhāne śeṣānuṣṭhāne ca yatate /",
    "GSP28sabbha1u:629": "ataḥ pravṛttyāvagamyate ṅūnam asāv anityān nityam avagacchati” iti /",
    "GSP28sabbha1u:630": "upamānāc copadiśyate “yādṛśaṃ bhavān svayam ātmānaṃ paśyati, anenopamānenāvagaccha “aham api tādṛśam eva",
    "GSP28sabbha1u:631": "paśyāmi” iti, yathā kaścid ātmīyāṃ vedanāṃ parasmā ācakṣśīta",
    "GSP28sabbha1u:632": "“dahyamānasyeva me bhavati, yātyamānasyeva me bhavati, rudhyamānasyeva me bhavati” iti",
    "GSP28sabbha1u:633": "ataḥ svayam avagamyamānatvād asti tadvyatiriktaḥ puruṣa iti",
    "GSP28sabbha1u:634": "yad apy ucyate “vijñānam apāsya tan nidarśyatām” iti, yady upāyam eva",
    "GSP28sabbha1u:635": "niṣedhasi, na śakyam upāyam antareṇa upeyam upetum /",
    "GSP28sabbha1u:636": "ayam evābhyupāyo jñatavyānām arthānāṃ “yo yathā jñāyate, sa tathā” iti /",
    "GSP28sabbha1u:637": "tad yathā: “kaḥ",
    "GSP28sabbha1u:638": "śuklo nāma?” “yatra śuklatvam asti /",
    "GSP28sabbha1u:639": "“ “kiṃ śuklatvaṃ nāma?” “yatra",
    "GSP28sabbha1u:640": "śuklaśabdapravṛttiḥ /",
    "GSP28sabbha1u:641": "“ “kva tasya pravṛttiḥ?” “yac chuklaśabda uccarite pratīyate /",
    "GSP28sabbha1u:642": "“ tasmān na vijñānaṃ pratyākhyāya kasyacid rūpaṃ nidarśayituṃ śakyam /",
    "GSP28sabbha1u:643": "na ca niyogataḥ pratyaye pratīte pratyayārthaḥ pratīto bhavati /",
    "GSP28sabbha1u:644": "apratīte",
    "GSP28sabbha1u:645": "'pi hi pratyaye saty arthaḥ pratīyata eva /",
    "GSP28sabbha1u:646": "na hi vijñānaṃ pratyakṣaṃ,",
    "GSP28sabbha1u:647": "vijñeyo 'rthaḥ pratyaka ity etat pūrvam evoktam /",
    "GSP28sabbha1u:648": "tad avaśyakartavye 'pahnave kāmaṃ vijñānam apahnūyeta nārtha ity etad apy uktam eva /",
    "GSP28sabbha1u:649": "tasmād asti sukhādibhyo 'nyo nityaḥ puruṣa iti /",
    "GSP28sabbha1u:650": "atha yad uktaṃ “vijñānaghana evaitebhyo bhūtebhyaḥ samutthāya tāny",
    "GSP28sabbha1u:651_0": "evānuvinaśyati, na pretya saṃjñāsti” iti, atrocyate: “atraiva mā bhagavān mohāntam",
    "GSP28sabbha1u:651_1": "āpīpadad” iti 1 paricodanottarakāle 'pahnutya mohāntābhiprāyam asya vacanasya varṇitavān",
    "GSP28sabbha1u:651_2": "ṅa vāre 'haṃ mohaṃ bravīmi, avināśī vāre 'yam",
    "GSP28sabbha1u:652": "ātmā anucchittidharmā, mātrāsaṃsargas tv asya bhavati” iti /",
    "GSP28sabbha1u:653": "tasmān na vijñānamātram /",
    "GSP28sabbha1u:654": "tasmād vai1amyam /",
    "GSP28sabbha1u:655": "yad uktaṃ ṅa caiṣa “yāti” iti",
    "GSP28sabbha1u:656": "vidhiśabda” iti, mā bhūd vidhiśabdaḥ /",
    "GSP28sabbha1u:657": "śvargakāmo yajeta” iti vacanāntareṇa avagatam anuvadiṣyate /",
    "GSP28sabbha1u:658": "tasmād avirodhaḥ /"
}