{
    "SA10nagmmk_u:mmk_1.1_0": "na svato nāpi parato na dvābhyāṃ nāpy ahetutaḥ /",
    "SA10nagmmk_u:mmk_1.1_1": "utpannā jātu vidyante bhāvāḥ kva cana ke cana //",
    "SA10nagmmk_u:mmk_1.2_0": "catvāraḥ pratyayā hetur ārambaṇam anantaram /",
    "SA10nagmmk_u:mmk_1.2_1": "tathaivādhipateyaṃ ca pratyayo nāsti pañcamaḥ //",
    "SA10nagmmk_u:mmk_1.3_0": "na hi svabhāvo bhāvānāṃ pratyayādiṣu vidyate /",
    "SA10nagmmk_u:mmk_1.3_1": "avidyamāne svabhāve parabhāvo na vidyate //",
    "SA10nagmmk_u:mmk_1.4_0": "kriyā na pratyayavatī nāpratyayavatī kriyā /",
    "SA10nagmmk_u:mmk_1.4_1": "pratyayā nākriyāvantaḥ kriyāvantaś ca santy uta //",
    "SA10nagmmk_u:mmk_1.5_0": "utpadyate pratītyemān itīme pratyayāḥ kila /",
    "SA10nagmmk_u:mmk_1.5_1": "yāvan notpadyata ime tāvan nāpratyayāḥ katham //",
    "SA10nagmmk_u:mmk_1.6_0": "naivāsato naiva sataḥ pratyayo 'rthasya yujyate /",
    "SA10nagmmk_u:mmk_1.6_1": "asataḥ pratyayaḥ kasya sataś ca pratyayena kim //",
    "SA10nagmmk_u:mmk_1.7_0": "na san nāsan na sad asan dharmo nirvartate yadā /",
    "SA10nagmmk_u:mmk_1.7_1": "kathaṃ nirvartako hetur evaṃ sati hi yujyate //",
    "SA10nagmmk_u:mmk_1.8_0": "anārambaṇa evāyaṃ san dharma upadiśyate /",
    "SA10nagmmk_u:mmk_1.8_1": "athānārambaṇe dharme kuta ārambaṇaṃ punaḥ //",
    "SA10nagmmk_u:mmk_1.9_0": "anutpanneṣu dharmeṣu nirodho nopapadyate /",
    "SA10nagmmk_u:mmk_1.9_1": "nānantaram ato yuktaṃ niruddhe pratyayaś ca kaḥ //",
    "SA10nagmmk_u:mmk_1.10_0": "bhāvānāṃ niḥsvabhāvānāṃ na sattā vidyate yataḥ /",
    "SA10nagmmk_u:mmk_1.10_1": "satīdam asmin bhavatīty etan naivopapadyate //",
    "SA10nagmmk_u:mmk_1.11_0": "na ca vyastasamasteṣu pratyayeṣvasti tat phalam /",
    "SA10nagmmk_u:mmk_1.11_1": "pratyayebhyaḥ kathaṃ tac ca bhaven na pratyayeṣu yat //",
    "SA10nagmmk_u:mmk_1.12_0": "athāsad api tat tebhyaḥ pratyayebhyaḥ pravartate /",
    "SA10nagmmk_u:mmk_1.12_1": "apratyayebhyo 'pi kasmān nābhipravartate phalam //",
    "SA10nagmmk_u:mmk_1.13_0": "phalaṃ ca pratyayamayaṃ pratyayāścāsvayaṃmayāḥ /",
    "SA10nagmmk_u:mmk_1.13_1": "phalamasvamayebhyo yattatpratyayamayaṃ katham //",
    "SA10nagmmk_u:mmk_1.14_0": "tasmān na pratyayamayaṃ nāpratyayamayaṃ phalam /",
    "SA10nagmmk_u:mmk_1.14_1": "saṃvidyate phalābhāvāt pratyayāpratyayāḥ kutaḥ //",
    "SA10nagmmk_u:0_0": "***********************************************************",
    "SA10nagmmk_u:mmk_2.1_0": "gataṃ na gamyate tāvad agataṃ naiva gamyate /",
    "SA10nagmmk_u:mmk_2.1_1": "gatāgatavinirmuktaṃ gamyamānaṃ na gamyate //",
    "SA10nagmmk_u:mmk_2.2_0": "ceṣṭā yatra gatis tatra gamyamāne ca sā yataḥ /",
    "SA10nagmmk_u:mmk_2.2_1": "na gate nāgate ceṣṭā gamyamāne gatis tataḥ //",
    "SA10nagmmk_u:mmk_2.3_0": "gamyamānasya gamanaṃ kathaṃ nāmopapatsyate /",
    "SA10nagmmk_u:mmk_2.3_1": "gamyamānaṃ vigamanaṃ yadā naivopapadyate //",
    "SA10nagmmk_u:mmk_2.4_0": "gamyamānasya gamanaṃ yasya tasya prasajyate /",
    "SA10nagmmk_u:mmk_2.4_1": "ṛte gater gamyamānaṃ gamyamānaṃ hi gamyate //",
    "SA10nagmmk_u:mmk_2.5_0": "gamyamānasya gamane prasaktaṃ gamanadvayam /",
    "SA10nagmmk_u:mmk_2.5_1": "yena tad gamyamānaṃ ca yac cātra gamanaṃ punaḥ //",
    "SA10nagmmk_u:mmk_2.6_0": "dvau gantārau prasajyete prasakte gamanadvaye /",
    "SA10nagmmk_u:mmk_2.6_1": "gantāraṃ hi tiraskṛtya gamanaṃ nopapadyate //",
    "SA10nagmmk_u:mmk_2.7_0": "gantāraṃ cet tiraskṛtya gamanaṃ nopapadyate /",
    "SA10nagmmk_u:mmk_2.7_1": "gamane 'sati gantātha kuta eva bhaviṣyati //",
    "SA10nagmmk_u:mmk_2.8_0": "gantā na gacchati tāvad agantā naiva gacchati /",
    "SA10nagmmk_u:mmk_2.8_1": "anyo gantur agantuś ca kas tṛtīyo 'tha gacchati //",
    "SA10nagmmk_u:mmk_2.9_0": "gantā tāvad gacchatīti katham evopapatsyate /",
    "SA10nagmmk_u:mmk_2.9_1": "gamanena vinā gantā yadā naivopapadyate //",
    "SA10nagmmk_u:mmk_2.10_0": "pakṣo gantā gacchatīti yasya tasya prasajyate /",
    "SA10nagmmk_u:mmk_2.10_1": "gamanena vinā gantā gantur gamanam icchataḥ //",
    "SA10nagmmk_u:mmk_2.11_0": "gamane dve prasajyete gantā yadyuta gacchati /",
    "SA10nagmmk_u:mmk_2.11_1": "ganteti cājyate yena gantā san yac ca gacchati //",
    "SA10nagmmk_u:mmk_2.12_0": "gate nārabhyate gantuṃ gantuṃ nārabhyate 'gate /",
    "SA10nagmmk_u:mmk_2.12_1": "nārabhyate gamyamāne gantum ārabhyate kuha //",
    "SA10nagmmk_u:mmk_2.13_0": "na pūrvaṃ gamanārambhād gamyamānaṃ na vā gatam /",
    "SA10nagmmk_u:mmk_2.13_1": "yatrārabhyeta gamanam agate gamanaṃ kutaḥ //",
    "SA10nagmmk_u:mmk_2.14_0": "gataṃ kiṃ gamyamānaṃ kim agataṃ kiṃ vikalpyate /",
    "SA10nagmmk_u:mmk_2.14_1": "adṛśyamāna ārambhe gamanasyaiva sarvathā //",
    "SA10nagmmk_u:mmk_2.15_0": "gantā na tiṣṭhati tāvad agantā naiva tiṣṭhati /",
    "SA10nagmmk_u:mmk_2.15_1": "anyo gantur agantuś ca kas tṛtīyo 'tha tiṣṭhati //",
    "SA10nagmmk_u:mmk_2.16_0": "gantā tāvat tiṣṭhatīti katham evopapatsyate /",
    "SA10nagmmk_u:mmk_2.16_1": "gamanena vinā gantā yadā naivopapadyate //",
    "SA10nagmmk_u:mmk_2.17_0": "na tiṣṭhati gamyamānān na gatān nāgatād api /",
    "SA10nagmmk_u:mmk_2.17_1": "gamanaṃ saṃpravṛttiś ca nivṛttiś ca gateḥ samā //",
    "SA10nagmmk_u:mmk_2.18_0": "yad eva gamanaṃ gantā sa eveti na yujyate /",
    "SA10nagmmk_u:mmk_2.18_1": "anya eva punar gantā gater iti na yujyate //",
    "SA10nagmmk_u:mmk_2.19_0": "yad eva gamanaṃ gantā sa eva hi bhaved yadi /",
    "SA10nagmmk_u:mmk_2.19_1": "ekībhāvaḥ prasajyeta kartuḥ karmaṇa eva ca //",
    "SA10nagmmk_u:mmk_2.20_0": "anya eva punar gantā gater yadi vikalpyate /",
    "SA10nagmmk_u:mmk_2.20_1": "gamanaṃ syād ṛte gantur gantā syād gamanād ṛte //",
    "SA10nagmmk_u:mmk_2.21_0": "ekībhāvena vā siddhir nānābhāvena vā yayoḥ /",
    "SA10nagmmk_u:mmk_2.21_1": "na vidyate tayoḥ siddhiḥ kathaṃ nu khalu vidyate //",
    "SA10nagmmk_u:mmk_2.22_0": "gatyā yayājyate gantā gatiṃ tāṃ sa na gacchati /",
    "SA10nagmmk_u:mmk_2.22_1": "yasmān na gatipūrvo 'sti kaścid kiṃcid dhi gacchati //",
    "SA10nagmmk_u:mmk_2.23_0": "gatyā yayājyate gantā tato 'nyāṃ sa na gacchati /",
    "SA10nagmmk_u:mmk_2.23_1": "gatī dve nopapadyete yasmād eke tu gantari //",
    "SA10nagmmk_u:mmk_2.24_0": "sadbhūto gamanaṃ gantā triprakāraṃ na gacchati /",
    "SA10nagmmk_u:mmk_2.24_1": "nāsadbhūto 'pi gamanaṃ triprakāraṃ sa gacchati //",
    "SA10nagmmk_u:mmk_2.25_0": "gamanaṃ sadasadbhūtaḥ triprakāraṃ na gacchati /",
    "SA10nagmmk_u:mmk_2.25_1": "tasmād gatiś ca gantā ca gantavyaṃ ca na vidyate //",
    "SA10nagmmk_u:1_0": "***********************************************************",
    "SA10nagmmk_u:mmk_3.1_0": "darśanaṃ śravaṇaṃ ghrāṇaṃ rasanaṃ sparśanaṃ manaḥ /",
    "SA10nagmmk_u:mmk_3.1_1": "indriyāṇi ṣaḍ eteṣāṃ draṣṭavyādīni gocaraḥ //",
    "SA10nagmmk_u:mmk_3.2_0": "svam ātmānaṃ darśanaṃ hi tat tam eva na paśyati /",
    "SA10nagmmk_u:mmk_3.2_1": "na paśyati yad ātmānaṃ kathaṃ drakṣyati tat parān //",
    "SA10nagmmk_u:mmk_3.3_0": "na paryāpto 'gnidṛṣṭānto darśanasya prasiddhaye /",
    "SA10nagmmk_u:mmk_3.3_1": "sadarśanaḥ sa pratyukto gamyamānagatāgataiḥ //",
    "SA10nagmmk_u:mmk_3.4_0": "nāpaśyamānaṃ bhavati yadā kiṃ cana darśanam /",
    "SA10nagmmk_u:mmk_3.4_1": "darśanaṃ paśyatīty evaṃ katham etat tu yujyate //",
    "SA10nagmmk_u:mmk_3.5_0": "paśyati darśanaṃ naiva naiva paśyaty adarśanam /",
    "SA10nagmmk_u:mmk_3.5_1": "vyākhyāto darśanenaiva draṣṭā cāpy avagamyatām //",
    "SA10nagmmk_u:mmk_3.6_0": "draṣṭā nāsty atiraskṛtya tiraskṛtya ca darśanam /",
    "SA10nagmmk_u:mmk_3.6_1": "draṣṭavyaṃ darśanaṃ caiva draṣṭary asati te kutaḥ //",
    "SA10nagmmk_u:mmk_3.7_0": "pratītya mātāpitarau yathoktaḥ putrasaṃbhavaḥ /",
    "SA10nagmmk_u:mmk_3.7_1": "cakṣūrūpe pratītyaivamukto vijñānasaṃbhavaḥ //",
    "SA10nagmmk_u:mmk_3.8_0": "draṣṭavyadarśanābhāvād vijñānādicatuṣṭayam /",
    "SA10nagmmk_u:mmk_3.8_1": "nāstīty upādānādīni bhaviṣyanti punaḥ katham //",
    "SA10nagmmk_u:mmk_3.9_0": "vyākhyātaṃ śravaṇaṃ ghrāṇaṃ rasanaṃ sparśanaṃ manaḥ /",
    "SA10nagmmk_u:mmk_3.9_1": "darśanenaiva jānīyāc chrotṛśrotavyakādi ca //",
    "SA10nagmmk_u:2_0": "***********************************************************",
    "SA10nagmmk_u:mmk_4.1_0": "rūpakāraṇanirmuktaṃ na rūpam upalabhyate /",
    "SA10nagmmk_u:mmk_4.1_1": "rūpeṇāpi na nirmuktaṃ dṛśyate rūpakāraṇam //",
    "SA10nagmmk_u:mmk_4.2_0": "rūpakāraṇanirmukte rūpe rūpaṃ prasajyate /",
    "SA10nagmmk_u:mmk_4.2_1": "āhetukaṃ na cāsty arthaḥ kaścid āhetukaḥ kva cit //",
    "SA10nagmmk_u:mmk_4.3_0": "rūpeṇa tu vinirmuktaṃ yadi syād rūpakāraṇam /",
    "SA10nagmmk_u:mmk_4.3_1": "akāryakaṃ kāraṇaṃ syād nāsty akāryaṃ ca kāraṇam //",
    "SA10nagmmk_u:mmk_4.4_0": "rūpe saty eva rūpasya kāraṇaṃ nopapadyate /",
    "SA10nagmmk_u:mmk_4.4_1": "rūpe 'saty eva rūpasya kāraṇaṃ nopapadyate //",
    "SA10nagmmk_u:mmk_4.5_0": "niṣkāraṇaṃ punā rūpaṃ naiva naivopapadyate /",
    "SA10nagmmk_u:mmk_4.5_1": "tasmād rūpagatān kāṃścin na vikalpān vikalpayet //",
    "SA10nagmmk_u:mmk_4.6_0": "na kāraṇasya sadṛśaṃ kāryam ity upapadyate /",
    "SA10nagmmk_u:mmk_4.6_1": "na kāraṇasyāsadṛśaṃ kāryam ity upapadyate //",
    "SA10nagmmk_u:mmk_4.7_0": "vedanācittasaṃjñānāṃ saṃskārāṇāṃ ca sarvaśaḥ /",
    "SA10nagmmk_u:mmk_4.7_1": "sarveṣām eva bhāvānāṃ rūpeṇaiva samaḥ kramaḥ //",
    "SA10nagmmk_u:mmk_4.8_0": "vigrahe yaḥ parīhāraṃ kṛte śūnyatayā vadet /",
    "SA10nagmmk_u:mmk_4.8_1": "sarvaṃ tasyāparihṛtaṃ samaṃ sādhyena jāyate //",
    "SA10nagmmk_u:mmk_4.9_0": "vyākhyāne ya upālambhaṃ kṛte śūnyatayā vadet /",
    "SA10nagmmk_u:mmk_4.9_1": "sarvaṃ tasyānupālabdhaṃ samaṃ sādhyena jāyate //",
    "SA10nagmmk_u:3_0": "***********************************************************",
    "SA10nagmmk_u:mmk_5.1_0": "nākāśaṃ vidyate kiṃcit pūrvam ākāśalakṣaṇāt /",
    "SA10nagmmk_u:mmk_5.1_1": "alakṣaṇaṃ prasajyeta syāt pūrvaṃ yadi lakṣaṇāt //",
    "SA10nagmmk_u:mmk_5.2_0": "alakṣaṇo na kaścic ca bhāvaḥ saṃvidyate kva cit /",
    "SA10nagmmk_u:mmk_5.2_1": "asaty alakṣaṇe bhāve kramatāṃ kuha lakṣaṇam //",
    "SA10nagmmk_u:mmk_5.3_0": "nālakṣaṇe lakṣaṇasya pravṛttir na salakṣaṇe /",
    "SA10nagmmk_u:mmk_5.3_1": "salakṣaṇālakṣaṇābhyāṃ nāpy anyatra pravartate //",
    "SA10nagmmk_u:mmk_5.4_0": "lakṣaṇāsaṃpravṛttau ca na lakṣyam upapadyate /",
    "SA10nagmmk_u:mmk_5.4_1": "lakṣyasyānupapattau ca lakṣaṇasyāpy asaṃbhavaḥ //",
    "SA10nagmmk_u:mmk_5.5_0": "tasmān na vidyate lakṣyaṃ lakṣaṇaṃ naiva vidyate /",
    "SA10nagmmk_u:mmk_5.5_1": "lakṣyalakṣaṇanirmukto naiva bhāvo 'pi vidyate //",
    "SA10nagmmk_u:mmk_5.6_0": "avidyamāne bhāve ca kasyābhāvo bhaviṣyati /",
    "SA10nagmmk_u:mmk_5.6_1": "bhāvābhāvavidharmā ca bhāvābhāvāv avaiti kaḥ //",
    "SA10nagmmk_u:mmk_5.7_0": "tasmānna bhāvo nābhāvo na lakṣyaṃ nāpi lakṣaṇam /",
    "SA10nagmmk_u:mmk_5.7_1": "ākāśam ākāśasamā dhātavaḥ pañca ye 'pare //",
    "SA10nagmmk_u:mmk_5.8_0": "astitvaṃ ye tu paśyanti nāstitvaṃ cālpabuddhayaḥ /",
    "SA10nagmmk_u:mmk_5.8_1": "bhāvānāṃ te na paśyanti draṣṭavyopaśamaṃ śivam //",
    "SA10nagmmk_u:4_0": "***********************************************************",
    "SA10nagmmk_u:mmk_6.1_0": "rāgād yadi bhavet pūrvaṃ rakto rāgatiraskṛtaḥ /",
    "SA10nagmmk_u:mmk_6.1_1": "taṃ pratītya bhaved rāgo rakte rāgo bhavet sati //",
    "SA10nagmmk_u:mmk_6.2_0": "rakte 'sati punā rāgaḥ kuta eva bhaviṣyati /",
    "SA10nagmmk_u:mmk_6.2_1": "sati vāsati vā rāge rakte 'py eṣa samaḥ kramaḥ //",
    "SA10nagmmk_u:mmk_6.3_0": "sahaiva punar udbhūtir na yuktā rāgaraktayoḥ /",
    "SA10nagmmk_u:mmk_6.3_1": "bhavetāṃ rāgaraktau hi nirapekṣau parasparam //",
    "SA10nagmmk_u:mmk_6.4_0": "naikatve sahabhāvo 'sti na tenaiva hi tat saha /",
    "SA10nagmmk_u:mmk_6.4_1": "pṛthaktve sahabhāvo 'tha kuta eva bhaviṣyati //",
    "SA10nagmmk_u:mmk_6.5_0": "ekatve sahabhāvaś cet syāt sahāyaṃ vināpi saḥ /",
    "SA10nagmmk_u:mmk_6.5_1": "pṛthaktve sahabhāvaś cet syāt sahāyaṃ vināpi saḥ //",
    "SA10nagmmk_u:mmk_6.6_0": "pṛthaktve sahabhāvaś ca yadi kiṃ rāgaraktayoḥ /",
    "SA10nagmmk_u:mmk_6.6_1": "siddhaḥ pṛthakpṛthagbhāvaḥ sahabhāvo yatas tayoḥ //",
    "SA10nagmmk_u:mmk_6.7_0": "siddhaḥ pṛthakpṛthagbhāvo yadi vā rāgaraktayoḥ /",
    "SA10nagmmk_u:mmk_6.7_1": "sahabhāvaṃ kimartham tu parikalpayase tayoḥ //",
    "SA10nagmmk_u:mmk_6.8_0": "pṛthag na sidhyatīty evaṃ sahabhāvaṃ vikāṅkṣasi /",
    "SA10nagmmk_u:mmk_6.8_1": "sahabhāvaprasiddhyarthaṃ pṛthaktvaṃ bhūya icchasi //",
    "SA10nagmmk_u:mmk_6.9_0": "pṛthagbhāvāprasiddheś ca sahabhāvo na sidhyati /",
    "SA10nagmmk_u:mmk_6.9_1": "katamasmin pṛthagbhāve sahabhāvaṃ satīcchasi //",
    "SA10nagmmk_u:mmk_6.10_0": "evaṃ raktena rāgasya siddhir na saha nāsaha /",
    "SA10nagmmk_u:mmk_6.10_1": "rāgavat sarvadharmāṇāṃ siddhir na saha nāsaha //",
    "SA10nagmmk_u:5_0": "***********************************************************",
    "SA10nagmmk_u:mmk_7.1_0": "yadi saṃskṛta utpādas tatra yuktā trilakṣaṇī /",
    "SA10nagmmk_u:mmk_7.1_1": "athāsaṃskṛta utpādaḥ kathaṃ saṃskṛtalakṣaṇam //",
    "SA10nagmmk_u:mmk_7.2_0": "utpādādyās trayo vyastā nālaṃ lakṣaṇakarmaṇi /",
    "SA10nagmmk_u:mmk_7.2_1": "saṃskṛtasya samastāḥ syur ekatra katham ekadā //",
    "SA10nagmmk_u:mmk_7.3_0": "utpādasthitibhaṅgānām anyat saṃskṛtalakṣaṇam /",
    "SA10nagmmk_u:mmk_7.3_1": "asti ced anavasthaivaṃ nāsti cet te na saṃskṛtāḥ //",
    "SA10nagmmk_u:mmk_7.4_0": "utpādotpāda utpādo mūlotpādasya kevalam /",
    "SA10nagmmk_u:mmk_7.4_1": "utpādotpādam utpādo maulo janayate punaḥ //",
    "SA10nagmmk_u:mmk_7.5_0": "utpādotpāda utpādo mūlotpādasya te yadi /",
    "SA10nagmmk_u:mmk_7.5_1": "maulenājanitas taṃ te sa kathaṃ janayiṣyati //",
    "SA10nagmmk_u:mmk_7.6_0": "sa te maulena janito maulaṃ janayate yadi /",
    "SA10nagmmk_u:mmk_7.6_1": "maulaḥ sa tenājanitas tam utpādayate katham //",
    "SA10nagmmk_u:mmk_7.7_0": "ayam utpādyamānas te kāmam utpādayed imam /",
    "SA10nagmmk_u:mmk_7.7_1": "yadīmam utpādayitum ajātaḥ śaknuyād ayam //",
    "SA10nagmmk_u:mmk_7.8_0": "pradīpaḥ svaparātmānau saṃprakāśayate yathā /",
    "SA10nagmmk_u:mmk_7.8_1": "utpādaḥ svaparātmānāv ubhāv utpādayet tathā //",
    "SA10nagmmk_u:mmk_7.9_0": "pradīpe nāndhakāro 'sti yatra cāsau pratiṣṭhitaḥ /",
    "SA10nagmmk_u:mmk_7.9_1": "kiṃ prakāśayate dīpaḥ prakāśo hi tamovadhaḥ //",
    "SA10nagmmk_u:mmk_7.10_0": "katham utpadyamānena pradīpena tamo hatam /",
    "SA10nagmmk_u:mmk_7.10_1": "notpadyamāno hi tamaḥ pradīpaḥ prāpnute yadā //",
    "SA10nagmmk_u:mmk_7.11_0": "aprāpyaiva pradīpena yadi vā nihataṃ tamaḥ /",
    "SA10nagmmk_u:mmk_7.11_1": "ihasthaḥ sarvalokasthaṃ sa tamo nihaniṣyati //",
    "SA10nagmmk_u:mmk_7.12_0": "pradīpaḥ svaparātmānau saṃprakāśayate yadi /",
    "SA10nagmmk_u:mmk_7.12_1": "tamo 'pi svaparātmānau chādayiṣyaty asaṃśayam //",
    "SA10nagmmk_u:mmk_7.13_0": "anutpanno 'yam utpādaḥ svātmānaṃ janayet katham /",
    "SA10nagmmk_u:mmk_7.13_1": "athotpanno janayate jāte kiṃ janyate punaḥ //",
    "SA10nagmmk_u:mmk_7.14_0": "notpadyamānaṃ notpannaṃ nānutpannaṃ kathaṃ cana /",
    "SA10nagmmk_u:mmk_7.14_1": "utpadyate tad ākhyātaṃ gamyamānagatāgataiḥ //",
    "SA10nagmmk_u:mmk_7.15_0": "utpadyamānam utpattāv idaṃ na kramate yadā /",
    "SA10nagmmk_u:mmk_7.15_1": "katham utpadyamānaṃ tu pratītyotpattim ucyate //",
    "SA10nagmmk_u:mmk_7.16_0": "pratītya yad yad bhavati tat tac chāntaṃ svabhāvataḥ /",
    "SA10nagmmk_u:mmk_7.16_1": "tasmād utpadyamānaṃ ca śāntam utpattir eva ca //",
    "SA10nagmmk_u:mmk_7.17_0": "yadi kaścid anutpanno bhāvaḥ saṃvidyate kva cit /",
    "SA10nagmmk_u:mmk_7.17_1": "utpadyeta sa kiṃ tasmin bhāva utpadyate 'sati //",
    "SA10nagmmk_u:mmk_7.18_0": "utpadyamānam utpādo yadi cotpādayaty ayam /",
    "SA10nagmmk_u:mmk_7.18_1": "utpādayet tam utpādam utpādaḥ katamaḥ punaḥ //",
    "SA10nagmmk_u:mmk_7.19_0": "anya utpādayaty enaṃ yady utpādo 'navasthitiḥ /",
    "SA10nagmmk_u:mmk_7.19_1": "athānutpāda utpannaḥ sarvam utpadyatāṃ tathā //",
    "SA10nagmmk_u:mmk_7.20_0": "sataś ca tāvad utpattir asataś ca na yujyate /",
    "SA10nagmmk_u:mmk_7.20_1": "na sataś cāsataś ceti pūrvam evopapāditam //",
    "SA10nagmmk_u:mmk_7.21_0": "nirudhyamānasyotpattir na bhāvasyopapadyate /",
    "SA10nagmmk_u:mmk_7.21_1": "yaś cānirudhyamānas tu sa bhāvo nopapadyate //",
    "SA10nagmmk_u:mmk_7.22_0": "nāsthitas tiṣṭhate bhāvaḥ sthito bhāvo na tiṣṭhati /",
    "SA10nagmmk_u:mmk_7.22_1": "na tiṣṭhate tiṣṭhamānaḥ ko 'nutpannaś ca tiṣṭhati //",
    "SA10nagmmk_u:mmk_7.23_0": "sthitir nirudhyamānasya na bhāvasyopapadyate /",
    "SA10nagmmk_u:mmk_7.23_1": "yaś cānirudhyamānas tu sa bhāvo nopapadyate //",
    "SA10nagmmk_u:mmk_7.24_0": "jarāmaraṇadharmeṣu sarvabhāveṣu sarvadā /",
    "SA10nagmmk_u:mmk_7.24_1": "tiṣṭhanti katame bhāvā ye jarāmaraṇaṃ vinā //",
    "SA10nagmmk_u:mmk_7.25_0": "sthityānyayā sthiteḥ sthānaṃ tayaiva ca na yujyate /",
    "SA10nagmmk_u:mmk_7.25_1": "utpādasya yathotpādo nātmanā na parātmanā //",
    "SA10nagmmk_u:mmk_7.26_0": "nirudhyate nāniruddhaṃ na niruddhaṃ nirudhyate /",
    "SA10nagmmk_u:mmk_7.26_1": "tathā nirudhyamānaṃ ca kim ajātaṃ nirudhyate //",
    "SA10nagmmk_u:mmk_7.27_0": "sthitasya tāvad bhāvasya nirodho nopapadyate /",
    "SA10nagmmk_u:mmk_7.27_1": "nāsthitasyāpi bhāvasya nirodha upapadyate //",
    "SA10nagmmk_u:mmk_7.28_0": "tayaivāvasthayāvasthā na hi saiva nirudhyate /",
    "SA10nagmmk_u:mmk_7.28_1": "anyayāvasthayāvasthā na cānyaiva nirudhyate //",
    "SA10nagmmk_u:mmk_7.29_0": "yadaiva sarvadharmāṇām utpādo nopapadyate /",
    "SA10nagmmk_u:mmk_7.29_1": "tadaivaṃ sarvadharmāṇāṃ nirodho nopapadyate //",
    "SA10nagmmk_u:mmk_7.30_0": "sataś ca tāvad bhāvasya nirodho nopapadyate /",
    "SA10nagmmk_u:mmk_7.30_1": "ekatve na hi bhāvaś ca nābhāvaś copapadyate //",
    "SA10nagmmk_u:mmk_7.31_0": "asato 'pi na bhāvasya nirodha upapadyate /",
    "SA10nagmmk_u:mmk_7.31_1": "na dvitīyasya śirasaś chedanaṃ vidyate yathā //",
    "SA10nagmmk_u:mmk_7.32_0": "na svātmanā nirodho 'sti nirodho na parātmanā /",
    "SA10nagmmk_u:mmk_7.32_1": "utpādasya yathotpādo nātmanā na parātmanā //",
    "SA10nagmmk_u:mmk_7.33_0": "utpādasthitibhaṅgānām asiddher nāsti saṃskṛtam /",
    "SA10nagmmk_u:mmk_7.33_1": "saṃskṛtasyāprasiddhau ca kathaṃ setsyaty asaṃskṛtam //",
    "SA10nagmmk_u:mmk_7.34_0": "yathā māyā yathā svapno gandharvanagaraṃ yathā /",
    "SA10nagmmk_u:mmk_7.34_1": "tathotpādas tathā sthānaṃ tathā bhaṅga udāhṛtam //",
    "SA10nagmmk_u:6_0": "***********************************************************",
    "SA10nagmmk_u:mmk_8.1_0": "sadbhūtaḥ kārakaḥ karma sadbhūtaṃ na karotyayam /",
    "SA10nagmmk_u:mmk_8.1_1": "kārako nāpy asadbhūtaḥ karmāsadbhūtam īhate //",
    "SA10nagmmk_u:mmk_8.2_0": "sadbhūtasya kriyā nāsti karma ca syād akartṛkam /",
    "SA10nagmmk_u:mmk_8.2_1": "sadbhūtasya kriyā nāsti kartā ca syād akarmakaḥ //",
    "SA10nagmmk_u:mmk_8.3_0": "karoti yady asadbhūto 'sadbhūtaṃ karma kārakaḥ /",
    "SA10nagmmk_u:mmk_8.3_1": "ahetukaṃ bhavet karma kartā cāhetuko bhavet //",
    "SA10nagmmk_u:mmk_8.4_0": "hetāv asati kāryaṃ ca kāraṇaṃ ca na vidyate /",
    "SA10nagmmk_u:mmk_8.4_1": "tadabhāve kriyā kartā kāraṇaṃ ca na vidyate //",
    "SA10nagmmk_u:mmk_8.5_0": "dharmādharmau na vidyete kriyādīnām asaṃbhave /",
    "SA10nagmmk_u:mmk_8.5_1": "dharme cāsaty adharme ca phalaṃ tajjaṃ na vidyate //",
    "SA10nagmmk_u:mmk_8.6_0": "phale 'sati na mokṣāya na svargāyopapadyate /",
    "SA10nagmmk_u:mmk_8.6_1": "mārgaḥ sarvakriyāṇāṃ ca nairarthakyaṃ prasajyate //",
    "SA10nagmmk_u:mmk_8.7_0": "kārakaḥ sadasadbhūtaḥ sadasat kurute na tat /",
    "SA10nagmmk_u:mmk_8.7_1": "parasparaviruddhaṃ hi sac cāsac caikataḥ kutaḥ //",
    "SA10nagmmk_u:mmk_8.8_0": "satā ca kriyate nāsan nāsatā kriyate ca sat /",
    "SA10nagmmk_u:mmk_8.8_1": "kartrā sarve prasajyante doṣās tatra ta eva hi //",
    "SA10nagmmk_u:mmk_8.9_0": "nāsadbhūtaṃ na sadbhūtaḥ sadasadbhūtam eva vā /",
    "SA10nagmmk_u:mmk_8.9_1": "karoti kārakaḥ karma pūrvoktair eva hetubhiḥ //",
    "SA10nagmmk_u:mmk_8.10_0": "nāsadbhūto 'pi sadbhūtaṃ sadasadbhūtam eva vā /",
    "SA10nagmmk_u:mmk_8.10_1": "karoti kārakaḥ karma pūrvoktair eva hetubhiḥ //",
    "SA10nagmmk_u:mmk_8.11_0": "karoti sadasadbhūto na san nāsac ca kārakaḥ /",
    "SA10nagmmk_u:mmk_8.11_1": "karma tat tu vijānīyāt pūrvoktair eva hetubhiḥ //",
    "SA10nagmmk_u:mmk_8.12_0": "pratītya kārakaḥ karma taṃ pratītya ca kārakam /",
    "SA10nagmmk_u:mmk_8.12_1": "karma pravartate nānyat paśyāmaḥ siddhikāraṇam //",
    "SA10nagmmk_u:mmk_8.13_0": "evaṃ vidyād upādānaṃ vyutsargād iti karmaṇaḥ /",
    "SA10nagmmk_u:mmk_8.13_1": "kartuś ca karmakartṛbhyāṃ śeṣān bhāvān vibhāvayet //",
    "SA10nagmmk_u:7_0": "***********************************************************",
    "SA10nagmmk_u:mmk_9.1_0": "darśanaśravaṇādīni vedanādīni cāpy atha /",
    "SA10nagmmk_u:mmk_9.1_1": "bhavanti yasya prāg ebhyaḥ so 'stīty eke vadantyuta //",
    "SA10nagmmk_u:mmk_9.2_0": "kathaṃ hy avidyamānasya darśanādi bhaviṣyati /",
    "SA10nagmmk_u:mmk_9.2_1": "bhāvasya tasmāt prāg ebhyaḥ so 'sti bhāvo vyavasthitaḥ //",
    "SA10nagmmk_u:mmk_9.3_0": "darśanaśravaṇādibhyo vedanādibhya eva ca /",
    "SA10nagmmk_u:mmk_9.3_1": "yaḥ prāg vyavasthito bhāvaḥ kena prajñapyate 'tha saḥ //",
    "SA10nagmmk_u:mmk_9.4_0": "vināpi darśanādīni yadi cāsau vyavasthitaḥ /",
    "SA10nagmmk_u:mmk_9.4_1": "amūny api bhaviṣyanti vinā tena na saṃśayaḥ //",
    "SA10nagmmk_u:mmk_9.5_0": "ajyate kenacit kaścit kiṃcit kena cid ajyate /",
    "SA10nagmmk_u:mmk_9.5_1": "kutaḥ kiṃcid vinā kaścit kiṃcit kiṃcid vinā kutaḥ //",
    "SA10nagmmk_u:mmk_9.6_0": "sarvebhyo darśanādibhyaḥ kaścit pūrvo na vidyate /",
    "SA10nagmmk_u:mmk_9.6_1": "ajyate darśanādinām anyena punar anyadā //",
    "SA10nagmmk_u:mmk_9.7_0": "sarvebhyo darśanādibhyo yadi pūrvo na vidyate /",
    "SA10nagmmk_u:mmk_9.7_1": "ekaikasmāt kathaṃ pūrvo darśanādeḥ sa vidyate //",
    "SA10nagmmk_u:mmk_9.8_0": "draṣṭā sa eva sa śrotā sa eva yadi vedakaḥ /",
    "SA10nagmmk_u:mmk_9.8_1": "ekaikasmād bhavet pūrvam evaṃ caitan na yujyate //",
    "SA10nagmmk_u:mmk_9.9_0": "draṣṭānya eva śrotānyo vedako 'nyaḥ punar yadi /",
    "SA10nagmmk_u:mmk_9.9_1": "sati syād draṣṭari śrotā bahutvaṃ cātmanāṃ bhavet //",
    "SA10nagmmk_u:mmk_9.10_0": "darśanaśravaṇādīni vedanādīni cāpy atha /",
    "SA10nagmmk_u:mmk_9.10_1": "bhavanti yebhyas teṣv eṣa bhūteṣv api na vidyate //",
    "SA10nagmmk_u:mmk_9.11_0": "darśanaśravaṇādīni vedanādīni cāpy atha /",
    "SA10nagmmk_u:mmk_9.11_1": "na vidyate ced yasya sa na vidyanta imāny api //",
    "SA10nagmmk_u:mmk_9.12_0": "prāk ca yo darśanādibhyaḥ sāṃprataṃ cordhvam eva ca /",
    "SA10nagmmk_u:mmk_9.12_1": "na vidyate 'sti nāstīti nivṛttās tatra kalpanāḥ //",
    "SA10nagmmk_u:8_0": "***********************************************************",
    "SA10nagmmk_u:mmk_10.1_0": "yad indhanaṃ sa ced agnir ekatvaṃ kartṛkarmaṇoḥ /",
    "SA10nagmmk_u:mmk_10.1_1": "anyaś ced indhanād agnir indhanād apy ṛte bhavet //",
    "SA10nagmmk_u:mmk_10.2_0": "nityapradīpta eva syād apradīpanahetukaḥ /",
    "SA10nagmmk_u:mmk_10.2_1": "punarārambhavaiyarthyam evaṃ cākarmakaḥ sati //",
    "SA10nagmmk_u:mmk_10.3_0": "paratra nirapekṣatvād apradīpanahetukaḥ /",
    "SA10nagmmk_u:mmk_10.3_1": "punarārambhavaiyarthyaṃ nityadīptaḥ prasajyate //",
    "SA10nagmmk_u:mmk_10.4_0": "tatraitat syād idhyamānam indhanaṃ bhavatīti cet /",
    "SA10nagmmk_u:mmk_10.4_1": "kenedhyatām indhanaṃ tat tāvanmātram idaṃ yadā //",
    "SA10nagmmk_u:mmk_10.5_0": "anyo na prāpsyate 'prapto na dhakṣyaty adahan punaḥ /",
    "SA10nagmmk_u:mmk_10.5_1": "na nirvāsyaty anirvāṇaḥ sthāsyate vā svaliṅgavān //",
    "SA10nagmmk_u:mmk_10.6_0": "anya evandhanād agnir indhanaṃ prāpnuyād yadi /",
    "SA10nagmmk_u:mmk_10.6_1": "strī saṃprāpnoti puruṣaṃ puruṣaś ca striyaṃ yathā //",
    "SA10nagmmk_u:mmk_10.7_0": "anya evendhanād agnir indhanaṃ kāmam āpnuyāt /",
    "SA10nagmmk_u:mmk_10.7_1": "agnīndhane yadi syātām anyonyena tiraskṛte //",
    "SA10nagmmk_u:mmk_10.8_0": "yadīndhanam apekṣyāgnir apekṣyāgniṃ yadīndhanam /",
    "SA10nagmmk_u:mmk_10.8_1": "katarat pūrvaniṣpannaṃ yad apekṣyāgnir indhanam //",
    "SA10nagmmk_u:mmk_10.9_0": "yadīndhanam apekṣyāgnir agneḥ siddhasya sādhanam /",
    "SA10nagmmk_u:mmk_10.9_1": "evaṃ satīndhanaṃ cāpi bhaviṣyati niragnikam //",
    "SA10nagmmk_u:mmk_10.10_0": "yo 'pekṣya sidhyate bhāvas tam evāpekṣya sidhyati /",
    "SA10nagmmk_u:mmk_10.10_1": "yadi yo 'pekṣitavyaḥ sa sidhyatāṃ kam apekṣya kaḥ //",
    "SA10nagmmk_u:mmk_10.11_0": "yo 'pekṣya sidhyate bhāvaḥ so 'siddho 'pekṣate katham /",
    "SA10nagmmk_u:mmk_10.11_1": "athāpy apekṣate siddhas tv apekṣāsya na yujyate //",
    "SA10nagmmk_u:mmk_10.12_0": "apekṣyendhanam agnir na nānapekṣyāgnir indhanam /",
    "SA10nagmmk_u:mmk_10.12_1": "apekṣyendhanam agniṃ na nānapekṣyāgnim indhanam //",
    "SA10nagmmk_u:mmk_10.13_0": "āgacchaty anyato nāgnir indhane 'gnir na vidyate /",
    "SA10nagmmk_u:mmk_10.13_1": "atrendhane śeṣam uktaṃ gamyamānagatāgataiḥ //",
    "SA10nagmmk_u:mmk_10.14_0": "indhanaṃ punar agnir na nāgnir anyatra cendhanāt /",
    "SA10nagmmk_u:mmk_10.14_1": "nāgnir indhanavān nāgnāv indhanāni na teṣu saḥ //",
    "SA10nagmmk_u:mmk_10.15_0": "agnīndhanābhyāṃ vyākhyāta ātmopādānayoḥ kramaḥ /",
    "SA10nagmmk_u:mmk_10.15_1": "sarvo niravaśeṣeṇa sārdhaṃ ghaṭapaṭādibhiḥ //",
    "SA10nagmmk_u:mmk_10.16_0": "ātmanaś ca satattvaṃ ye bhāvānāṃ ca pṛthak pṛthak /",
    "SA10nagmmk_u:mmk_10.16_1": "nirdiśanti na tān manye śāsanasyārthakovidān //",
    "SA10nagmmk_u:9_0": "***********************************************************",
    "SA10nagmmk_u:mmk_11.1_0": "pūrvā prajñāyate koṭir nety uvāca mahāmuniḥ /",
    "SA10nagmmk_u:mmk_11.1_1": "saṃsāro 'navarāgro hi nāsyādir nāpi paścimam //",
    "SA10nagmmk_u:mmk_11.2_0": "naivāgraṃ nāvaraṃ yasya tasya madhyaṃ kuto bhavet /",
    "SA10nagmmk_u:mmk_11.2_1": "tasmān nātropapadyante pūrvāparasahakramāḥ //",
    "SA10nagmmk_u:mmk_11.3_0": "pūrvaṃ jātir yadi bhavej jarāmaraṇam uttaram /",
    "SA10nagmmk_u:mmk_11.3_1": "nirjarā maraṇā jātir bhavej jāyeta cāmṛtaḥ //",
    "SA10nagmmk_u:mmk_11.4_0": "paścāj jātir yadi bhavej jarāmaraṇam āditaḥ /",
    "SA10nagmmk_u:mmk_11.4_1": "ahetukam ajātasya syāj jarāmaraṇaṃ katham //",
    "SA10nagmmk_u:mmk_11.5_0": "na jarāmaraṇaṃ caiva jātiś ca saha yujyate /",
    "SA10nagmmk_u:mmk_11.5_1": "mriyeta jāyamānaś ca syāc cāhetukatobhayoḥ //",
    "SA10nagmmk_u:mmk_11.6_0": "yatra na prabhavanty ete pūrvāparasahakramāḥ /",
    "SA10nagmmk_u:mmk_11.6_1": "prapañcayanti tāṃ jātiṃ taj jarāmaraṇaṃ ca kim //",
    "SA10nagmmk_u:mmk_11.7_0": "kāryaṃ ca kāraṇaṃ caiva lakṣyaṃ lakṣaṇam eva ca /",
    "SA10nagmmk_u:mmk_11.7_1": "vedanā vedakaś caiva santy arthā ye ca ke cana //",
    "SA10nagmmk_u:mmk_11.8_0": "pūrvā na vidyate koṭiḥ saṃsārasya na kevalam /",
    "SA10nagmmk_u:mmk_11.8_1": "sarveṣām api bhāvānāṃ pūrvā koṭī na vidyate //",
    "SA10nagmmk_u:10_0": "***********************************************************",
    "SA10nagmmk_u:mmk_12.1_0": "svayaṃ kṛtaṃ parakṛtaṃ dvābhyāṃ kṛtam ahetukam /",
    "SA10nagmmk_u:mmk_12.1_1": "duḥkham ity eka icchanti tac ca kāryaṃ na yujyate //",
    "SA10nagmmk_u:mmk_12.2_0": "svayaṃ kṛtaṃ yadi bhavet pratītya na tato bhavet /",
    "SA10nagmmk_u:mmk_12.2_1": "skandhān imān amī skandhāḥ saṃbhavanti pratītya hi //",
    "SA10nagmmk_u:mmk_12.3_0": "yady amībhya ime 'nye syur ebhyo vāmī pare yadi /",
    "SA10nagmmk_u:mmk_12.3_1": "bhavet parakṛtaṃ duḥkhaṃ parair ebhir amī kṛtāḥ //",
    "SA10nagmmk_u:mmk_12.4_0": "svapudgalakṛtaṃ duḥkhaṃ yadi duḥkhaṃ punar vinā /",
    "SA10nagmmk_u:mmk_12.4_1": "svapudgalaḥ sa katamo yena duḥkhaṃ svayaṃ kṛtam //",
    "SA10nagmmk_u:mmk_12.5_0": "parapudgalajaṃ duḥkhaṃ yadi yasmai pradīyate /",
    "SA10nagmmk_u:mmk_12.5_1": "pareṇa kṛtvā tad duḥkhaṃ sa duḥkhena vinā kutaḥ //",
    "SA10nagmmk_u:mmk_12.6_0": "parapudgalajaṃ duḥkhaṃ yadi kaḥ parapudgalaḥ /",
    "SA10nagmmk_u:mmk_12.6_1": "vinā duḥkhena yaḥ kṛtvā parasmai prahiṇoti tat //",
    "SA10nagmmk_u:mmk_12.7_0": "svayaṃ kṛtasyāprasiddher duḥkhaṃ parakṛtaṃ kutaḥ /",
    "SA10nagmmk_u:mmk_12.7_1": "paro hi duḥkhaṃ yat kuryāt tat tasya syāt svayaṃ kṛtam //",
    "SA10nagmmk_u:mmk_12.8_0": "na tāvat svakṛtaṃ duḥkhaṃ na hi tenaiva tat kṛtam /",
    "SA10nagmmk_u:mmk_12.8_1": "paro nātmakṛtaś cet syād duḥkhaṃ parakṛtaṃ katham //",
    "SA10nagmmk_u:mmk_12.9_0": "syād ubhābhyāṃ kṛtaṃ duḥkhaṃ syād ekaikakṛtaṃ yadi /",
    "SA10nagmmk_u:mmk_12.9_1": "parākārāsvayaṃkāraṃ duḥkham ahetukaṃ kutaḥ //",
    "SA10nagmmk_u:mmk_12.10_0": "na kevalaṃ hi duḥkhasya cāturvidhyaṃ na vidyate /",
    "SA10nagmmk_u:mmk_12.10_1": "bāhyānām api bhāvānāṃ cāturvidhyaṃ na vidyate //",
    "SA10nagmmk_u:11_0": "***********************************************************",
    "SA10nagmmk_u:mmk_13.1_0": "tan mṛṣā moṣadharma yad bhagavān ity abhāṣata /",
    "SA10nagmmk_u:mmk_13.1_1": "sarve ca moṣadharmāṇaḥ saṃskārās tena te mṛṣā //",
    "SA10nagmmk_u:mmk_13.2_0": "tan mṛṣā moṣadharma yad yadi kiṃ tatra muṣyate /",
    "SA10nagmmk_u:mmk_13.2_1": "etat tūktaṃ bhagavatā śūnyatāparidīpakam //",
    "SA10nagmmk_u:mmk_13.3_0": "bhāvānāṃ niḥsvabhāvatvam anyathābhāvadarśanāt /",
    "SA10nagmmk_u:mmk_13.3_1": "nāsvabhāvaś ca bhāvo 'sti bhāvānāṃ śūnyatā yataḥ //",
    "SA10nagmmk_u:mmk_13.4_0": "kasya syād anyathābhāvaḥ svabhāvaś cen na vidyate /",
    "SA10nagmmk_u:mmk_13.4_1": "kasya syād anyathābhāvaḥ svabhāvo yadi vidyate //",
    "SA10nagmmk_u:mmk_13.5_0": "tasyaiva nānyathābhāvo nāpy anyasyaiva yujyate /",
    "SA10nagmmk_u:mmk_13.5_1": "yuvā na jīryate yasmād yasmāj jīrṇo na jīryate //",
    "SA10nagmmk_u:mmk_13.6_0": "tasya ced anyathābhāvaḥ kṣīram eva bhaved dadhi /",
    "SA10nagmmk_u:mmk_13.6_1": "kṣīrād anyasya kasyacid dadhibhāvo bhaviṣyati //",
    "SA10nagmmk_u:mmk_13.7_0": "yady aśūnyaṃ bhavet kiṃcit syāc chūnyam iti kiṃ cana /",
    "SA10nagmmk_u:mmk_13.7_1": "na kiṃcid asty aśūnyaṃ ca kutaḥ śūnyaṃ bhaviṣyati //",
    "SA10nagmmk_u:mmk_13.8_0": "śūnyatā sarvadṛṣṭīnāṃ proktā niḥsaraṇaṃ jinaiḥ /",
    "SA10nagmmk_u:mmk_13.8_1": "yeṣāṃ tu śūnyatādṛṣṭis tān asādhyān babhāṣire //",
    "SA10nagmmk_u:mmk_14.1_0": "draṣṭavyaṃ darśanaṃ draṣṭā trīṇy etāni dviśo dviśaḥ /",
    "SA10nagmmk_u:mmk_14.1_1": "sarvaśaś ca na saṃsargam anyonyena vrajanty uta //",
    "SA10nagmmk_u:mmk_14.2_0": "evaṃ rāgaś ca raktaś ca rañjanīyaṃ ca dṛśyatām /",
    "SA10nagmmk_u:mmk_14.2_1": "traidhena śeṣāḥ kleśāś ca śeṣāṇy āyatanāni ca //",
    "SA10nagmmk_u:mmk_14.3_0": "anyenānyasya saṃsargas tac cānyatvaṃ na vidyate /",
    "SA10nagmmk_u:mmk_14.3_1": "draṣṭavyaprabhṛtīnāṃ yan na saṃsargaṃ vrajanty ataḥ //",
    "SA10nagmmk_u:mmk_14.4_0": "na ca kevalam anyatvaṃ draṣṭavyāder na vidyate /",
    "SA10nagmmk_u:mmk_14.4_1": "kasyacit kenacit sārdhaṃ nānyatvam upapadyate //",
    "SA10nagmmk_u:mmk_14.5_0": "anyad anyat pratītyānyan nānyad anyad ṛte 'nyataḥ /",
    "SA10nagmmk_u:mmk_14.5_1": "yat pratītya ca yat tasmāt tad anyan nopapadyate //",
    "SA10nagmmk_u:mmk_14.6_0": "yady anyad anyad anyasmād anyasmād apy ṛte bhavet /",
    "SA10nagmmk_u:mmk_14.6_1": "tad anyad anyad anyasmād ṛte nāsti ca nāsty ataḥ //",
    "SA10nagmmk_u:mmk_14.7_0": "nānyasmin vidyate 'nyatvam ananyasmin na vidyate /",
    "SA10nagmmk_u:mmk_14.7_1": "avidyamāne cānyatve nāsty anyad vā tad eva vā //",
    "SA10nagmmk_u:mmk_14.8_0": "na tena tasya saṃsargo nānyenānyasya yujyate /",
    "SA10nagmmk_u:mmk_14.8_1": "saṃsṛjyamānaṃ saṃsṛṣṭaṃ saṃsraṣṭā ca na vidyate //",
    "SA10nagmmk_u:12_0": "***********************************************************",
    "SA10nagmmk_u:mmk_15.1_0": "na saṃbhavaḥ svabhāvasya yuktaḥ pratyayahetubhiḥ /",
    "SA10nagmmk_u:mmk_15.1_1": "hetupratyayasaṃbhūtaḥ svabhāvaḥ kṛtako bhavet //",
    "SA10nagmmk_u:mmk_15.2_0": "svabhāvaḥ kṛtako nāma bhaviṣyati punaḥ katham /",
    "SA10nagmmk_u:mmk_15.2_1": "akṛtrimaḥ svabhāvo hi nirapekṣaḥ paratra ca //",
    "SA10nagmmk_u:mmk_15.3_0": "kutaḥ svabhāvasyābhāve parabhāvo bhaviṣyati /",
    "SA10nagmmk_u:mmk_15.3_1": "svabhāvaḥ parabhāvasya parabhāvo hi kathyate //",
    "SA10nagmmk_u:mmk_15.4_0": "svabhāvaparabhāvābhyām ṛte bhāvaḥ kutaḥ punaḥ /",
    "SA10nagmmk_u:mmk_15.4_1": "svabhāve parabhāve ca sati bhāvo hi sidhyati //",
    "SA10nagmmk_u:mmk_15.5_0": "bhāvasya ced aprasiddhir abhāvo naiva sidhyati /",
    "SA10nagmmk_u:mmk_15.5_1": "bhāvasya hy anyathābhāvam abhāvaṃ bruvate janāḥ //",
    "SA10nagmmk_u:mmk_15.6_0": "svabhāvaṃ parabhāvaṃ ca bhāvaṃ cābhāvam eva ca /",
    "SA10nagmmk_u:mmk_15.6_1": "ye paśyanti na paśyanti te tattvaṃ buddhaśāsane //",
    "SA10nagmmk_u:mmk_15.7_0": "kātyāyanāvavāde cāstīti nāstīti cobhayam /",
    "SA10nagmmk_u:mmk_15.7_1": "pratiṣiddhaṃ bhagavatā bhāvābhāvavibhāvinā //",
    "SA10nagmmk_u:mmk_15.8_0": "yady astitvaṃ prakṛtyā syān na bhaved asya nāstitā /",
    "SA10nagmmk_u:mmk_15.8_1": "prakṛter anyathābhāvo na hi jātūpapadyate //",
    "SA10nagmmk_u:mmk_15.9_0": "prakṛtau kasya vāsatyām anyathātvaṃ bhaviṣyati /",
    "SA10nagmmk_u:mmk_15.9_1": "prakṛtau kasya vā satyām anyathātvaṃ bhaviṣyati //",
    "SA10nagmmk_u:mmk_15.10_0": "astīti śāśvatagrāho nāstīty ucchedadarśanam /",
    "SA10nagmmk_u:mmk_15.10_1": "tasmād astitvanāstitve nāśrīyeta vicakṣaṇaḥ //",
    "SA10nagmmk_u:mmk_15.11_0": "asti yad dhi svabhāvena na tan nāstīti śāśvatam /",
    "SA10nagmmk_u:mmk_15.11_1": "nāstīdānīm abhūt pūrvam ity ucchedaḥ prasajyate //",
    "SA10nagmmk_u:13_0": "***********************************************************",
    "SA10nagmmk_u:mmk_16.1_0": "saṃskārāḥ saṃsaranti cen na nityāḥ saṃsaranti te /",
    "SA10nagmmk_u:mmk_16.1_1": "saṃsaranti ca nānityāḥ sattve 'py eṣa samaḥ kramaḥ //",
    "SA10nagmmk_u:mmk_16.2_0": "pudgalaḥ saṃsarati cet skandhāyatanadhātuṣu /",
    "SA10nagmmk_u:mmk_16.2_1": "pañcadhā mṛgyamāṇo 'sau nāsti kaḥ saṃsariṣyati //",
    "SA10nagmmk_u:mmk_16.3_0": "upādānād upādānaṃ saṃsaran vibhavo bhavet /",
    "SA10nagmmk_u:mmk_16.3_1": "vibhavaś cānupādānaḥ kaḥ sa kiṃ saṃsariṣyati //",
    "SA10nagmmk_u:mmk_16.4_0": "saṃskārāṇāṃ na nirvāṇaṃ kathaṃ cid upapadyate /",
    "SA10nagmmk_u:mmk_16.4_1": "sattvasyāpi na nirvāṇaṃ kathaṃ cid upapadyate //",
    "SA10nagmmk_u:mmk_16.5_0": "na badhyante na mucyanta udayavyayadharmiṇaḥ /",
    "SA10nagmmk_u:mmk_16.5_1": "saṃskārāḥ pūrvavat sattvo badhyate na na mucyate //",
    "SA10nagmmk_u:mmk_16.6_0": "bandhanaṃ ced upādānaṃ sopādāno na badhyate /",
    "SA10nagmmk_u:mmk_16.6_1": "badhyate nānupādānaḥ kimavastho 'tha badhyate //",
    "SA10nagmmk_u:mmk_16.7_0": "badhnīyād bandhanaṃ kāmaṃ bandhyāt pūrvaṃ bhaved yadi /",
    "SA10nagmmk_u:mmk_16.7_1": "na cāsti tac cheṣam uktaṃ gamyamānagatāgataiḥ //",
    "SA10nagmmk_u:mmk_16.8_0": "baddho na mucyate tāvad abaddho naiva mucyate /",
    "SA10nagmmk_u:mmk_16.8_1": "syātāṃ baddhe mucyamāne yugapad bandhamokṣaṇe //",
    "SA10nagmmk_u:mmk_16.9_0": "nirvāsyāmy anupādāno nirvāṇaṃ me bhaviṣyati /",
    "SA10nagmmk_u:mmk_16.9_1": "iti yeṣāṃ grahas teṣām upādānamahāgrahaḥ //",
    "SA10nagmmk_u:mmk_16.10_0": "na nirvāṇasamāropo na saṃsārāpakarṣaṇam /",
    "SA10nagmmk_u:mmk_16.10_1": "yatra kas tatra saṃsāro nirvāṇaṃ kiṃ vikalpyate //",
    "SA10nagmmk_u:mmk_17.1_0": "ātmasaṃyamakaṃ cetaḥ parānugrāhakaṃ ca yat /",
    "SA10nagmmk_u:mmk_17.1_1": "maitraṃ sa dharamas tad bījaṃ phalasya pretya ceha ca //",
    "SA10nagmmk_u:mmk_17.2_0": "cetanā cetayitvā ca karmoktaṃ paramarṣiṇā /",
    "SA10nagmmk_u:mmk_17.2_1": "tasyānekavidho bhedaḥ karmaṇaḥ parikīrtitaḥ //",
    "SA10nagmmk_u:mmk_17.3_0": "tatra yac cetanety uktaṃ karma tan mānasaṃ smṛtam /",
    "SA10nagmmk_u:mmk_17.3_1": "cetayitvā ca yat tūktaṃ tat tu kāyikavācikam //",
    "SA10nagmmk_u:mmk_17.4_0": "vāgviṣpando 'viratayo yāś cāvijñaptisaṃjñitāḥ /",
    "SA10nagmmk_u:mmk_17.4_1": "avijñaptaya evānyāḥ smṛtā viratayas tathā //",
    "SA10nagmmk_u:mmk_17.5_0": "paribhogānvayaṃ puṇyam apuṇyaṃ ca tathāvidham /",
    "SA10nagmmk_u:mmk_17.5_1": "cetanā ceti saptaite dharmāḥ karmāñjanāḥ smṛtāḥ //",
    "SA10nagmmk_u:mmk_17.6_0": "tiṣṭhaty ā pākakālāc cet karma tan nityatām iyāt /",
    "SA10nagmmk_u:mmk_17.6_1": "niruddhaṃ cen niruddhaṃ sat kiṃ phalaṃ janayiṣyati //",
    "SA10nagmmk_u:mmk_17.7_0": "yo 'ṅkuraprabhṛtir bījāt saṃtāno 'bhipravartate /",
    "SA10nagmmk_u:mmk_17.7_1": "tataḥ phalam ṛte bījāt sa ca nābhipravartate //",
    "SA10nagmmk_u:mmk_17.8_0": "bījāc ca yasmāt saṃtānaḥ saṃtānāc ca phalodbhavaḥ /",
    "SA10nagmmk_u:mmk_17.8_1": "bījapūrvaṃ phalaṃ tasmān nocchinnaṃ nāpi śāśvatam //",
    "SA10nagmmk_u:mmk_17.9_0": "yas tasmāc cittasaṃtānaś cetaso 'bhipravartate /",
    "SA10nagmmk_u:mmk_17.9_1": "tataḥ phalam ṛte cittāt sa ca nābhipravartate //",
    "SA10nagmmk_u:mmk_17.10_0": "cittāc ca yasmāt saṃtānaḥ saṃtānāc ca phalodbhavaḥ /",
    "SA10nagmmk_u:mmk_17.10_1": "karmapūrvaṃ phalaṃ tasmān nocchinnaṃ nāpi śāśvatam //",
    "SA10nagmmk_u:mmk_17.11_0": "dharmasya sādhanopāyāḥ śuklāḥ karmapathā daśa /",
    "SA10nagmmk_u:mmk_17.11_1": "phalaṃ kāmaguṇāḥ pañca dharmasya pretya ceha ca //",
    "SA10nagmmk_u:mmk_17.12_0": "bahavaś ca mahāntaś ca doṣāḥ syur yadi kalpanā /",
    "SA10nagmmk_u:mmk_17.12_1": "syād eṣā tena naivaiṣā kalpanātropapadyate //",
    "SA10nagmmk_u:mmk_17.13_0": "imāṃ punaḥ pravakṣyāmi kalpanāṃ yātra yojyate /",
    "SA10nagmmk_u:mmk_17.13_1": "buddhaiḥ pratyekabuddhaiś ca śrāvakaiś cānuvarṇitām //",
    "SA10nagmmk_u:mmk_17.14_0": "pattraṃ yathā 'vipraṇāśastatharṇam iva karma ca /",
    "SA10nagmmk_u:mmk_17.14_1": "caturvidho dhātutaḥ sa prakṛtyāvyākṛtaś ca saḥ //",
    "SA10nagmmk_u:mmk_17.15_0": "prahāṇato na praheyo bhāvanāheya eva vā /",
    "SA10nagmmk_u:mmk_17.15_1": "tasmād avipraṇāśena jāyate karmaṇāṃ phalam //",
    "SA10nagmmk_u:mmk_17.16_0": "prahāṇataḥ praheyaḥ syāt karmaṇaḥ saṃkrameṇa vā /",
    "SA10nagmmk_u:mmk_17.16_1": "yadi doṣāḥ prasajyeraṃs tatra karmavadhādayaḥ //",
    "SA10nagmmk_u:mmk_17.17_0": "sarveṣāṃ visabhāgānāṃ sabhāgānāṃ ca karmaṇām /",
    "SA10nagmmk_u:mmk_17.17_1": "pratisaṃdhau sadhātūnām eka utpadyate tu saḥ //",
    "SA10nagmmk_u:mmk_17.18_0": "karmaṇaḥ karmaṇo dṛṣṭe dharma utpadyate tu saḥ /",
    "SA10nagmmk_u:mmk_17.18_1": "dviprakārasya sarvasya vipakve 'pi ca tiṣṭhati //",
    "SA10nagmmk_u:mmk_17.19_0": "phalavyatikramād vā sa maraṇād vā nirudhyate /",
    "SA10nagmmk_u:mmk_17.19_1": "anāsravaṃ sāsravaṃ ca vibhāgaṃ tatra lakṣayet //",
    "SA10nagmmk_u:mmk_17.20_0": "śūnyatā ca na cocchedaḥ saṃsāraś ca na śāśvatam /",
    "SA10nagmmk_u:mmk_17.20_1": "karmaṇo 'vipraṇāśaś ca dharmo buddhena deśitaḥ //",
    "SA10nagmmk_u:mmk_17.21_0": "karma notpadyate kasmān niḥsvabhāvaṃ yatas tataḥ /",
    "SA10nagmmk_u:mmk_17.21_1": "yasmāc ca tad anutpannaṃ na tasmād vipraṇaśyati //",
    "SA10nagmmk_u:mmk_17.22_0": "karma svabhāvataś cet syāc chāśvataṃ syād asaṃśayam /",
    "SA10nagmmk_u:mmk_17.22_1": "akṛtaṃ ca bhavet karma kriyate na hi śāśvatam //",
    "SA10nagmmk_u:mmk_17.23_0": "akṛtābhyāgamabhayaṃ syāt karmākṛtakaṃ yadi /",
    "SA10nagmmk_u:mmk_17.23_1": "abrahmacaryavāsaś ca doṣastatra prasajyate //",
    "SA10nagmmk_u:mmk_17.24_0": "vyavahārā virudhyante sarva eva na saṃśayaḥ /",
    "SA10nagmmk_u:mmk_17.24_1": "puṇyapāpakṛtor naiva pravibhāgaś ca yujyate //",
    "SA10nagmmk_u:mmk_17.25_0": "tad vipakvavipākaṃ ca punar eva vipakṣyati /",
    "SA10nagmmk_u:mmk_17.25_1": "karma vyavasthitaṃ yasmāt tasmāt svābhāvikaṃ yadi //",
    "SA10nagmmk_u:mmk_17.26_0": "karma kleśātmakaṃ cedaṃ te ca kleśā na tattvataḥ /",
    "SA10nagmmk_u:mmk_17.26_1": "na cet te tattvataḥ kleśāḥ karma syāt tattvataḥ katham //",
    "SA10nagmmk_u:mmk_17.27_0": "karma kleśāś ca dehānāṃ pratyayāḥ samudāhṛtāḥ /",
    "SA10nagmmk_u:mmk_17.27_1": "karma kleśāś ca te śūnyā yadi deheṣu kā kathā //",
    "SA10nagmmk_u:mmk_17.28_0": "avidyānivṛto jantus tṛṣṇāsaṃyojanaś ca saḥ /",
    "SA10nagmmk_u:mmk_17.28_1": "sa bhoktā sa ca na kartur anyo na ca sa eva saḥ //",
    "SA10nagmmk_u:mmk_17.29_0": "na pratyayasamutpannaṃ nāpratyayasamutthitam /",
    "SA10nagmmk_u:mmk_17.29_1": "asti yasmād idaṃ karma tasmāt kartāpi nāsty ataḥ //",
    "SA10nagmmk_u:mmk_17.30_0": "karma cen nāsti kartā ca kutaḥ syāt karmajaṃ phalam /",
    "SA10nagmmk_u:mmk_17.30_1": "asaty atha phale bhoktā kuta eva bhaviṣyati //",
    "SA10nagmmk_u:mmk_17.31_0": "yathā nirmitakaṃ śāstā nirmimīta rddhisaṃpadā /",
    "SA10nagmmk_u:mmk_17.31_1": "nirmito nirmimītānyaṃ sa ca nirmitakaḥ punaḥ //",
    "SA10nagmmk_u:mmk_17.32_0": "tathā nirmitakākāraḥ kartā yat karma tat kṛtam /",
    "SA10nagmmk_u:mmk_17.32_1": "tadyathā nirmitenānyo nirmito nirmitas tathā //",
    "SA10nagmmk_u:mmk_17.33_0": "kleśāḥ karmāṇi dehāś ca kartāraś ca phalāni ca /",
    "SA10nagmmk_u:mmk_17.33_1": "gandharvanagarākārā marīcisvapnasaṃnibhāḥ //",
    "SA10nagmmk_u:14_0": "***********************************************************",
    "SA10nagmmk_u:mmk_18.1_0": "ātmā skandhā yadi bhaved udayavyayabhāg bhavet /",
    "SA10nagmmk_u:mmk_18.1_1": "skandhebhyo 'nyo yadi bhaved bhaved askandhalakṣaṇaḥ //",
    "SA10nagmmk_u:mmk_18.2_0": "ātmany asati cātmīyaṃ kuta eva bhaviṣyati /",
    "SA10nagmmk_u:mmk_18.2_1": "nirmamo nirahaṃkāraḥ śamād ātmātmanīnayoḥ //",
    "SA10nagmmk_u:mmk_18.3_0": "nirmamo nirahaṃkāro yaś ca so 'pi na vidyate /",
    "SA10nagmmk_u:mmk_18.3_1": "nirmamaṃ nirahaṃkāraṃ yaḥ paśyati na paśyati //",
    "SA10nagmmk_u:mmk_18.4_0": "mamety aham iti kṣīṇe bahirdhādhyātmam eva ca /",
    "SA10nagmmk_u:mmk_18.4_1": "nirudhyata upādānaṃ tatkṣayāj janmanaḥ kṣayaḥ //",
    "SA10nagmmk_u:mmk_18.5_0": "karmakleśakṣayān mokṣaḥ karmakleśā vikalpataḥ /",
    "SA10nagmmk_u:mmk_18.5_1": "te prapañcāt prapañcas tu śūnyatāyāṃ nirudhyate //",
    "SA10nagmmk_u:mmk_18.6_0": "ātmety api prajñapitam anātmety api deśitam /",
    "SA10nagmmk_u:mmk_18.6_1": "buddhair nātmā na cānātmā kaścid ity api deśitam //",
    "SA10nagmmk_u:mmk_18.7_0": "nivṛttam abhidhātavyaṃ nivṛttaś cittagocaraḥ /",
    "SA10nagmmk_u:mmk_18.7_1": "anutpannāniruddhā hi nirvāṇam iva dharmatā //",
    "SA10nagmmk_u:mmk_18.8_0": "sarvaṃ tathyaṃ na vā tathyaṃ tathyaṃ cātathyam eva ca /",
    "SA10nagmmk_u:mmk_18.8_1": "naivātathyaṃ naiva tathyam etad buddhānuśāsanam //",
    "SA10nagmmk_u:mmk_18.9_0": "aparapratyayaṃ śāntaṃ prapañcair aprapañcitam /",
    "SA10nagmmk_u:mmk_18.9_1": "nirvikalpam anānārtham etat tattvasya lakṣaṇam //",
    "SA10nagmmk_u:mmk_18.10_0": "pratītya yad yad bhavati na hi tāvat tad eva tat /",
    "SA10nagmmk_u:mmk_18.10_1": "na cānyadapi tattasmānnocchinnaṃ nāpi śāśvatam //",
    "SA10nagmmk_u:mmk_18.11_0": "anekārtham anānārtham anucchedam aśāśvatam /",
    "SA10nagmmk_u:mmk_18.11_1": "etat tal lokanāthānāṃ buddhānāṃ śāsanāmṛtam //",
    "SA10nagmmk_u:mmk_18.12_0": "saṃbuddhānām anutpāde śrāvakāṇāṃ punaḥ kṣaye /",
    "SA10nagmmk_u:mmk_18.12_1": "jñānaṃ pratyekabuddhānām asaṃsargāt pravartate //",
    "SA10nagmmk_u:15_0": "***********************************************************",
    "SA10nagmmk_u:mmk_19.1_0": "pratyutpanno 'nāgataś ca yady atītam apekṣya hi /",
    "SA10nagmmk_u:mmk_19.1_1": "pratyutpanno 'nāgataś ca kāle 'tīte bhaviṣyataḥ //",
    "SA10nagmmk_u:mmk_19.2_0": "pratyutpanno 'nāgataś ca na stas tatra punar yadi /",
    "SA10nagmmk_u:mmk_19.2_1": "pratyutpanno 'nāgataś ca syātāṃ katham apekṣya tam //",
    "SA10nagmmk_u:mmk_19.3_0": "anapekṣya punaḥ siddhir nātītaṃ vidyate tayoḥ /",
    "SA10nagmmk_u:mmk_19.3_1": "pratyutpanno 'nāgataś ca tasmāt kālo na vidyate //",
    "SA10nagmmk_u:mmk_19.4_0": "etenaivāvaśiṣṭau dvau krameṇa parivartakau /",
    "SA10nagmmk_u:mmk_19.4_1": "uttamādhamamadhyādīn ekatvādīṃś ca lakṣayet //",
    "SA10nagmmk_u:mmk_19.5_0": "nāsthito gṛhyate kālaḥ sthitaḥ kālo na vidyate /",
    "SA10nagmmk_u:mmk_19.5_1": "yo gṛhyetāgṛhītaś ca kālaḥ prajñapyate katham //",
    "SA10nagmmk_u:mmk_19.6_0": "bhāvaṃ pratītya kālaś cet kālo bhāvād ṛte kutaḥ /",
    "SA10nagmmk_u:mmk_19.6_1": "na ca kaś cana bhāvo 'sti kutaḥ kālo bhaviṣyati //",
    "SA10nagmmk_u:16_0": "***********************************************************",
    "SA10nagmmk_u:mmk_20.1_0": "hetoś ca pratyayānāṃ ca sāmagryā jāyate yadi /",
    "SA10nagmmk_u:mmk_20.1_1": "phalamasti ca sāmagryāṃ sāmagryā jāyate katham //",
    "SA10nagmmk_u:mmk_20.2_0": "hetoś ca pratyayānāṃ ca sāmagryā jāyate yadi /",
    "SA10nagmmk_u:mmk_20.2_1": "phalaṃ nāsti ca sāmagryāṃ sāmagryā jāyate katham //",
    "SA10nagmmk_u:mmk_20.3_0": "hetoś ca pratyayānāṃ ca sāmagryām asti cet phalam /",
    "SA10nagmmk_u:mmk_20.3_1": "gṛhyeta nanu sāmagryāṃ sāmagryāṃ ca na gṛhyate //",
    "SA10nagmmk_u:mmk_20.4_0": "hetoś ca pratyayānāṃ ca sāmagryāṃ nāsti cet phalam /",
    "SA10nagmmk_u:mmk_20.4_1": "hetavaḥ pratyayāś ca syur ahetupratyayaiḥ samāḥ //",
    "SA10nagmmk_u:mmk_20.5_0": "hetuṃ phalasya dattvā ca yadi hetur nirudhyate /",
    "SA10nagmmk_u:mmk_20.5_1": "yad dattaṃ yan nirudhaṃ ca hetor ātmadvayaṃ bhavet //",
    "SA10nagmmk_u:mmk_20.6_0": "hetuṃ phalasyādattvā ca yadi hetur nirudhyate /",
    "SA10nagmmk_u:mmk_20.6_1": "hetau niruddhe jātaṃ tat phalam āhetukaṃ bhavet //",
    "SA10nagmmk_u:mmk_20.7_0": "phalaṃ sahaiva sāmagryā yadi prādurbhavet punaḥ /",
    "SA10nagmmk_u:mmk_20.7_1": "ekakālau prasajyete janako yaś ca janyate //",
    "SA10nagmmk_u:mmk_20.8_0": "pūrvam eva ca sāmagryāḥ phalaṃ prādurbhaved yadi /",
    "SA10nagmmk_u:mmk_20.8_1": "hetupratyayanirmuktaṃ phalam āhetukaṃ bhavet //",
    "SA10nagmmk_u:mmk_20.9_0": "niruddhe cet phalaṃ hetau hetoḥ saṃkramaṇaṃ bhavet /",
    "SA10nagmmk_u:mmk_20.9_1": "pūrvajātasya hetoś ca punarjanma prasajyate //",
    "SA10nagmmk_u:mmk_20.10_0": "janayet phalam utpannaṃ niruddho 'staṃgataḥ katham /",
    "SA10nagmmk_u:mmk_20.10_1": "hetus tiṣṭhann api kathaṃ phalena janayed vṛtaḥ //",
    "SA10nagmmk_u:mmk_20.11_0": "athāvṛtaḥ phalenāsau katamaj janayet phalam /",
    "SA10nagmmk_u:mmk_20.11_1": "na hy adṛṣṭvā na dṛṣṭvāpi hetur janayate phalam //",
    "SA10nagmmk_u:mmk_20.12_0": "nātītasya hy atītena phalasya saha hetunā /",
    "SA10nagmmk_u:mmk_20.12_1": "nājātena na jātena saṃgatir jātu vidyate //",
    "SA10nagmmk_u:mmk_20.13_0": "na jātasya hy ajātena phalasya saha hetunā /",
    "SA10nagmmk_u:mmk_20.13_1": "nātītena na jātena saṃgatir jātu vidyate //",
    "SA10nagmmk_u:mmk_20.14_0": "nājātasya hi jātena phalasya saha hetunā /",
    "SA10nagmmk_u:mmk_20.14_1": "nājātena na naṣṭena saṃgatir jātu vidyate //",
    "SA10nagmmk_u:mmk_20.15_0": "asatyāṃ saṃgatau hetuḥ kathaṃ janayate phalam /",
    "SA10nagmmk_u:mmk_20.15_1": "satyāṃ vā saṃgatau hetuḥ kathaṃ janayate phalam //",
    "SA10nagmmk_u:mmk_20.16_0": "hetuḥ phalena śūnyaś cet kathaṃ janayate phalam /",
    "SA10nagmmk_u:mmk_20.16_1": "hetuḥ phalenāśūnyaś cet kathaṃ janayate phalam //",
    "SA10nagmmk_u:mmk_20.17_0": "phalaṃ notpatsyate 'śūnyam aśūnyaṃ na nirotsyate /",
    "SA10nagmmk_u:mmk_20.17_1": "aniruddham anutpannam aśūnyaṃ tad bhaviṣyati //",
    "SA10nagmmk_u:mmk_20.18_0": "katham utpatsyate śūnyaṃ kathaṃ śūnyaṃ nirotsyate /",
    "SA10nagmmk_u:mmk_20.18_1": "śūnyam apy aniruddhaṃ tad anutpannaṃ prasajyate //",
    "SA10nagmmk_u:mmk_20.19_0": "hetoḥ phalasya caikatvaṃ na hi jātūpapadyate /",
    "SA10nagmmk_u:mmk_20.19_1": "hetoḥ phalasya cānyatvaṃ na hi jātūpapadyate //",
    "SA10nagmmk_u:mmk_20.20_0": "ekatve phalahetvoḥ syād aikyaṃ janakajanyayoḥ /",
    "SA10nagmmk_u:mmk_20.20_1": "pṛthaktve phalahetvoḥ syāt tulyo hetur ahetunā //",
    "SA10nagmmk_u:mmk_20.21_0": "phalaṃ svabhāvasadbhūtaṃ kiṃ hetur janayiṣyati /",
    "SA10nagmmk_u:mmk_20.21_1": "phalaṃ svabhāvāsadbhūtaṃ kiṃ hetur janayiṣyati //",
    "SA10nagmmk_u:mmk_20.22_0": "na cājanayamānasya hetutvam upapadyate /",
    "SA10nagmmk_u:mmk_20.22_1": "hetutvānupapattau ca phalaṃ kasya bhaviṣyati //",
    "SA10nagmmk_u:mmk_20.23_0": "na ca pratyayahetūnām iyam ātmānam ātmanā /",
    "SA10nagmmk_u:mmk_20.23_1": "yā sāmagrī janayate sā kathaṃ janayet phalam //",
    "SA10nagmmk_u:mmk_20.24_0": "na sāmagrīkṛtaṃ phalaṃ nāsāmagrīkṛtaṃ phalam /",
    "SA10nagmmk_u:mmk_20.24_1": "asti pratyayasāmagrī kuta eva phalaṃ vinā //",
    "SA10nagmmk_u:17_0": "***********************************************************",
    "SA10nagmmk_u:mmk_21.1_0": "vinā vā saha vā nāsti vibhavaḥ saṃbhavena vai /",
    "SA10nagmmk_u:mmk_21.1_1": "vinā vā saha vā nāsti saṃbhavo vibhavena vai //",
    "SA10nagmmk_u:mmk_21.2_0": "bhaviṣyati kathaṃ nāma vibhavaḥ saṃbhavaṃ vinā /",
    "SA10nagmmk_u:mmk_21.2_1": "vinaiva janma maraṇaṃ vibhavo nodbhavaṃ vinā //",
    "SA10nagmmk_u:mmk_21.3_0": "saṃbhavenaiva vibhavaḥ kathaṃ saha bhaviṣyati /",
    "SA10nagmmk_u:mmk_21.3_1": "na janma maraṇaṃ caivaṃ tulyakālaṃ hi vidyate //",
    "SA10nagmmk_u:mmk_21.4_0": "bhaviṣyati kathaṃ nāma saṃbhavo vibhavaṃ vinā /",
    "SA10nagmmk_u:mmk_21.4_1": "anityatā hi bhāveṣu na kadācin na vidyate //",
    "SA10nagmmk_u:mmk_21.5_0": "saṃbhavo vibhavenaiva kathaṃ saha bhaviṣyati /",
    "SA10nagmmk_u:mmk_21.5_1": "na janma maraṇaṃ caiva tulyakālaṃ hi vidyate //",
    "SA10nagmmk_u:mmk_21.6_0": "sahānyonyena vā siddhir vinānyonyena vā yayoḥ /",
    "SA10nagmmk_u:mmk_21.6_1": "na vidyate tayoḥ siddhiḥ kathaṃ nu khalu vidyate //",
    "SA10nagmmk_u:mmk_21.7_0": "kṣayasya saṃbhavo nāsti nākṣayasyāsti saṃbhavaḥ /",
    "SA10nagmmk_u:mmk_21.7_1": "kṣayasya vibhavo nāsti vibhavo nākṣayasya ca //",
    "SA10nagmmk_u:mmk_21.8_0": "saṃbhavo vibhavaś caiva vinā bhāvaṃ na vidyate /",
    "SA10nagmmk_u:mmk_21.8_1": "saṃbhavaṃ vibhavaṃ caiva vinā bhāvo na vidyate //",
    "SA10nagmmk_u:mmk_21.9_0": "saṃbhavo vibhavaś caiva na śūnyasyopapadyate /",
    "SA10nagmmk_u:mmk_21.9_1": "saṃbhavo vibhavaś caiva nāśūnyasyopapadyate //",
    "SA10nagmmk_u:mmk_21.10_0": "saṃbhavo vibhavaś caiva naika ity upapadyate /",
    "SA10nagmmk_u:mmk_21.10_1": "saṃbhavo vibhavaś caiva na nānety upapadyate //",
    "SA10nagmmk_u:mmk_21.11_0": "dṛśyate saṃbhavaścaiva vibhavaś caiva te bhavet /",
    "SA10nagmmk_u:mmk_21.11_1": "dṛśyate saṃbhavaścaiva mohād vibhava eva ca //",
    "SA10nagmmk_u:mmk_21.12_0": "na bhāvāj jāyate bhāvo bhāvo 'bhāvān na jāyate /",
    "SA10nagmmk_u:mmk_21.12_1": "nābhāvāj jāyate 'bhāvo 'bhāvo bhāvān na jāyate //",
    "SA10nagmmk_u:mmk_21.13_0": "na svato jāyate bhāvaḥ parato naiva jāyate /",
    "SA10nagmmk_u:mmk_21.13_1": "na svataḥ parataś caiva jāyate jāyate kutaḥ //",
    "SA10nagmmk_u:mmk_21.14_0": "bhāvam abhyupapannasya śāśvatocchedadarśanam /",
    "SA10nagmmk_u:mmk_21.14_1": "prasajyate sa bhāvo hi nityo 'nityo 'tha vā bhavet //",
    "SA10nagmmk_u:mmk_21.15_0": "bhāvam abhyupapannasya naivocchedo na śāśvatam /",
    "SA10nagmmk_u:mmk_21.15_1": "udayavyayasaṃtānaḥ phalahetvor bhavaḥ sa hi //",
    "SA10nagmmk_u:mmk_21.16_0": "udayavyayasaṃtānaḥ phalahetvor bhavaḥ sa cet /",
    "SA10nagmmk_u:mmk_21.16_1": "vyayasyāpunarutpatter hetūcchedaḥ prasajyate //",
    "SA10nagmmk_u:mmk_21.17_0": "sadbhāvasya svabhāvena nāsadbhāvaś ca yujyate /",
    "SA10nagmmk_u:mmk_21.17_1": "nirvāṇakāle cocchedaḥ praśamād bhavasaṃtateḥ //",
    "SA10nagmmk_u:mmk_21.18_0": "carame na niruddhe ca prathamo yujyate bhavaḥ /",
    "SA10nagmmk_u:mmk_21.18_1": "carame nāniruddhe ca prathamo yujyate bhavaḥ //",
    "SA10nagmmk_u:mmk_21.19_0": "nirudhyamāne carame prathamo yadi jāyate /",
    "SA10nagmmk_u:mmk_21.19_1": "nirudhyamāna ekaḥ syāj jāyamāno 'paro bhavet //",
    "SA10nagmmk_u:mmk_21.20_0": "na cen nirudhyamānaś ca jāyamānaś ca yujyate /",
    "SA10nagmmk_u:mmk_21.20_1": "sārdhaṃ ca mriyate yeṣu teṣu skandheṣu jāyate //",
    "SA10nagmmk_u:mmk_21.21_0": "evaṃ triṣv api kāleṣu na yuktā bhavasaṃtatiḥ /",
    "SA10nagmmk_u:mmk_21.21_1": "triṣu kāleṣu yā nāsti sā kathaṃ bhavasaṃtatiḥ //",
    "SA10nagmmk_u:18_0": "***********************************************************",
    "SA10nagmmk_u:mmk_22.1_0": "skandhā na nānyaḥ skandhebhyo nāsmin skandhā na teṣu saḥ /",
    "SA10nagmmk_u:mmk_22.1_1": "tathāgataḥ skandhavān na katamo 'tra tathāgataḥ //",
    "SA10nagmmk_u:mmk_22.2_0": "buddhaḥ skandhān upādāya yadi nāsti svabhāvataḥ /",
    "SA10nagmmk_u:mmk_22.2_1": "svabhāvataś ca yo nāsti kutaḥ sa parabhāvataḥ //",
    "SA10nagmmk_u:mmk_22.3_0": "pratītya parabhāvaṃ yaḥ so 'nātmety upapadyate /",
    "SA10nagmmk_u:mmk_22.3_1": "yaś cānātmā sa ca kathaṃ bhaviṣyati tathāgataḥ //",
    "SA10nagmmk_u:mmk_22.4_0": "yadi nāsti svabhāvaś ca parabhāvaḥ kathaṃ bhavet /",
    "SA10nagmmk_u:mmk_22.4_1": "svabhāvaparabhāvābhyām ṛte kaḥ sa tathāgataḥ //",
    "SA10nagmmk_u:mmk_22.5_0": "skandhān yady anupādāya bhavet kaścit tathāgataḥ /",
    "SA10nagmmk_u:mmk_22.5_1": "sa idānīm upādadyād upādāya tato bhavet //",
    "SA10nagmmk_u:mmk_22.6_0": "skandhāṃś cāpy anupādāya nāsti kaścit tathāgataḥ /",
    "SA10nagmmk_u:mmk_22.6_1": "yaś ca nāsty anupādāya sa upādāsyate katham //",
    "SA10nagmmk_u:mmk_22.7_0": "na bhavaty anupādattam upādānaṃ ca kiṃ cana /",
    "SA10nagmmk_u:mmk_22.7_1": "na cāsti nirupādānaḥ kathaṃ cana tathāgataḥ //",
    "SA10nagmmk_u:mmk_22.8_0": "tattvānyatvena yo nāsti mṛgyamāṇaś ca pañcadhā /",
    "SA10nagmmk_u:mmk_22.8_1": "upādānena sa kathaṃ prajñapyate tathāgataḥ //",
    "SA10nagmmk_u:mmk_22.9_0": "yad apīdam upādānaṃ tat svabhāvān na vidyate /",
    "SA10nagmmk_u:mmk_22.9_1": "svabhāvataś ca yan nāsti kutas tat parabhāvataḥ //",
    "SA10nagmmk_u:mmk_22.10_0": "evaṃ śūnyam upādānam upādātā ca sarvaśaḥ /",
    "SA10nagmmk_u:mmk_22.10_1": "prajñapyate ca śūnyena kathaṃ śūnyas tathāgataḥ //",
    "SA10nagmmk_u:mmk_22.11_0": "śūnyam iti na vaktavyam aśūnyam iti vā bhavet /",
    "SA10nagmmk_u:mmk_22.11_1": "ubhayaṃ nobhayaṃ ceti prajñaptyarthaṃ tu kathyate //",
    "SA10nagmmk_u:mmk_22.12_0": "śāśvatāśāśvatādy atra kutaḥ śānte catuṣṭayam /",
    "SA10nagmmk_u:mmk_22.12_1": "antānantādi cāpy atra kutaḥ śānte catuṣṭayam //",
    "SA10nagmmk_u:mmk_22.13_0": "ghanagrāho gṛhītas tu yenāstīti tathāgataḥ /",
    "SA10nagmmk_u:mmk_22.13_1": "nāstīti sa vikalpayan nirvṛtasyāpi kalpayet //",
    "SA10nagmmk_u:mmk_22.14_0": "svabhāvataś ca śūnye 'smiṃś cintā naivopapadyate /",
    "SA10nagmmk_u:mmk_22.14_1": "paraṃ nirodhād bhavati buddho na bhavatīti vā //",
    "SA10nagmmk_u:mmk_22.15_0": "prapañcayanti ye buddhaṃ prapañcātītam avyayam /",
    "SA10nagmmk_u:mmk_22.15_1": "te prapañcahatāḥ sarve na paśyanti tathāgatam //",
    "SA10nagmmk_u:mmk_22.16_0": "tathāgato yatsvabhāvas tatsvabhāvam idaṃ jagat /",
    "SA10nagmmk_u:mmk_22.16_1": "tathāgato niḥsvabhāvo niḥsvabhāvam idaṃ jagat //",
    "SA10nagmmk_u:19_0": "***********************************************************",
    "SA10nagmmk_u:mmk_23.1_0": "saṃkalpaprabhavo rāgo dveṣo mohaś ca kathyate /",
    "SA10nagmmk_u:mmk_23.1_1": "śubhāśubhaviparyāsān saṃbhavanti pratītya hi //",
    "SA10nagmmk_u:mmk_23.2_0": "śubhāśubhaviparyāsān saṃbhavanti pratītya ye /",
    "SA10nagmmk_u:mmk_23.2_1": "te svabhāvān na vidyante tasmāt kleśā na tattvataḥ //",
    "SA10nagmmk_u:mmk_23.3_0": "ātmano 'stitvanāstitve na kathaṃ cic ca sidhyataḥ /",
    "SA10nagmmk_u:mmk_23.3_1": "taṃ vināstitvanāstitve kleśānāṃ sidhyataḥ katham //",
    "SA10nagmmk_u:mmk_23.4_0": "kasya cid dhi bhavantīme kleśāḥ sa ca na sidhyati /",
    "SA10nagmmk_u:mmk_23.4_1": "kaścid āho vinā kaṃcit santi kleśā na kasyacit //",
    "SA10nagmmk_u:mmk_23.5_0": "svakāyadṛṣṭivat kleśāḥ kliṣṭe santi na pañcadhā /",
    "SA10nagmmk_u:mmk_23.5_1": "svakāyadṛṣṭivat kliṣṭaṃ kleśeṣv api na pañcadhā //",
    "SA10nagmmk_u:mmk_23.6_0": "svabhāvato na vidyante śubhāśubhaviparyayāḥ /",
    "SA10nagmmk_u:mmk_23.6_1": "pratītya katamān kleśāḥ śubhāśubhaviparyayān //",
    "SA10nagmmk_u:mmk_23.7_0": "rūpaśabdarasasparśā gandhā dharmāś ca ṣaḍvidham /",
    "SA10nagmmk_u:mmk_23.7_1": "vastu rāgasya doṣasya mohasya ca vikalpyate //",
    "SA10nagmmk_u:mmk_23.8_0": "rūpaśabdarasasparśā gandhā dharmāś ca kevalāḥ /",
    "SA10nagmmk_u:mmk_23.8_1": "gandharvanagarākārā marīcisvapnasaṃnibhāḥ //",
    "SA10nagmmk_u:mmk_23.9_0": "aśubhaṃ vā śubhaṃ vāpi kutas teṣu bhaviṣyati /",
    "SA10nagmmk_u:mmk_23.9_1": "māyāpuruṣakalpeṣu pratibimbasameṣu ca //",
    "SA10nagmmk_u:mmk_23.10_0": "anapekṣya śubhaṃ nāsty aśubhaṃ prajñapayemahi /",
    "SA10nagmmk_u:mmk_23.10_1": "yat pratītya śubhaṃ tasmāc chubhaṃ naivopapadyate //",
    "SA10nagmmk_u:mmk_23.11_0": "anapekṣyāśubhaṃ nāsti śubhaṃ prajñapayemahi /",
    "SA10nagmmk_u:mmk_23.11_1": "yat pratītyāśubhaṃ tasmād aśubhaṃ naiva vidyate //",
    "SA10nagmmk_u:mmk_23.12_0": "avidyamāne ca śubhe kuto rāgo bhaviṣyati /",
    "SA10nagmmk_u:mmk_23.12_1": "aśubhe 'vidyamāne ca kuto dveṣo bhaviṣyati //",
    "SA10nagmmk_u:mmk_23.13_0": "anitye nityam ity evaṃ yadi grāho viparyayaḥ /",
    "SA10nagmmk_u:mmk_23.13_1": "nānityaṃ vidyate śūnye kuto grāho viparyayaḥ //",
    "SA10nagmmk_u:mmk_23.14_0": "anitye nityam ity evaṃ yadi grāho viparyayaḥ /",
    "SA10nagmmk_u:mmk_23.14_1": "anityam ity api grāhaḥ śūnye kiṃ na viparyayaḥ //",
    "SA10nagmmk_u:mmk_23.15_0": "yena gṛhṇāti yo grāho grahītā yac ca gṛhyate /",
    "SA10nagmmk_u:mmk_23.15_1": "upaśāntāni sarvāṇi tasmād grāho na vidyate //",
    "SA10nagmmk_u:mmk_23.16_0": "avidyamāne grāhe ca mithyā vā samyag eva vā /",
    "SA10nagmmk_u:mmk_23.16_1": "bhaved viparyayaḥ kasya bhavet kasyāviparyayaḥ //",
    "SA10nagmmk_u:mmk_23.17_0": "na cāpi viparītasya saṃbhavanti viparyayāḥ /",
    "SA10nagmmk_u:mmk_23.17_1": "na cāpy aviparītasya saṃbhavanti viparyayāḥ //",
    "SA10nagmmk_u:mmk_23.18_0": "na viparyasyamānasya saṃbhavanti viparyayāḥ /",
    "SA10nagmmk_u:mmk_23.18_1": "vimṛśasva svayaṃ kasya saṃbhavanti viparyayāḥ //",
    "SA10nagmmk_u:mmk_23.19_0": "anutpannāḥ kathaṃ nāma bhaviṣyanti viparyayāḥ /",
    "SA10nagmmk_u:mmk_23.19_1": "viparyayeṣv ajāteṣu viparyayagataḥ kutaḥ //",
    "SA10nagmmk_u:mmk_23.20_0": "na svato jāyate bhāvaḥ parato naiva jāyate /",
    "SA10nagmmk_u:mmk_23.20_1": "na svataḥ parataś ceti viparyayagataḥ kutaḥ //",
    "SA10nagmmk_u:mmk_23.21_0": "ātmā ca śuci nityaṃ ca sukhaṃ ca yadi vidyate /",
    "SA10nagmmk_u:mmk_23.21_1": "ātmā ca śuci nityaṃ ca sukhaṃ ca na viparyayaḥ //",
    "SA10nagmmk_u:mmk_23.22_0": "nātmā ca śuci nityaṃ ca sukhaṃ ca yadi vidyate /",
    "SA10nagmmk_u:mmk_23.22_1": "anātmā 'śucy anityaṃ ca naiva duḥkhaṃ ca vidyate //",
    "SA10nagmmk_u:mmk_23.23_0": "evaṃ nirudhyate 'vidyā viparyayanirodhanāt /",
    "SA10nagmmk_u:mmk_23.23_1": "avidyāyāṃ niruddhāyāṃ saṃskārādyaṃ nirudhyate //",
    "SA10nagmmk_u:mmk_23.24_0": "yadi bhūtāḥ svabhāvena kleśāḥ kecid dhi kasyacit /",
    "SA10nagmmk_u:mmk_23.24_1": "kathaṃ nāma prahīyeran kaḥ svabhāvaṃ prahāsyati //",
    "SA10nagmmk_u:mmk_23.25_0": "yady abhūtāḥ svabhāvena kleśāḥ kecid dhi kasyacit /",
    "SA10nagmmk_u:mmk_23.25_1": "kathaṃ nāma prahīyeran ko 'sadbhāvaṃ prahāsyati //",
    "SA10nagmmk_u:mmk_24.1_0": "yadi śūnyam idaṃ sarvam udayo nāsti na vyayaḥ /",
    "SA10nagmmk_u:mmk_24.1_1": "caturṇām āryasatyānām abhāvas te prasajyate //",
    "SA10nagmmk_u:mmk_24.2_0": "parijñā ca prahāṇaṃ ca bhāvanā sākṣikarma ca /",
    "SA10nagmmk_u:mmk_24.2_1": "caturṇām āryasatyānām abhāvān nopapadyate //",
    "SA10nagmmk_u:mmk_24.3_0": "tadabhāvān na vidyante catvāry āryaphalāni ca /",
    "SA10nagmmk_u:mmk_24.3_1": "phalābhāve phalasthā no na santi pratipannakāḥ //",
    "SA10nagmmk_u:mmk_24.4_0": "saṃgho nāsti na cet santi te 'ṣṭau puruṣapudgalāḥ /",
    "SA10nagmmk_u:mmk_24.4_1": "abhāvāc cāryasatyānāṃ saddharmo 'pi na vidyate //",
    "SA10nagmmk_u:mmk_24.5_0": "dharme cāsati saṃghe ca kathaṃ buddho bhaviṣyati /",
    "SA10nagmmk_u:mmk_24.5_1": "evaṃ trīṇy api ratnāni bruvāṇaḥ pratibādhase //",
    "SA10nagmmk_u:mmk_24.6_0": "śūnyatāṃ phalasadbhāvam adharmaṃ dharmam eva ca /",
    "SA10nagmmk_u:mmk_24.6_1": "sarvasaṃvyavahārāṃś ca laukikān pratibādhase //",
    "SA10nagmmk_u:mmk_24.7_0": "atra brūmaḥ śūnyatāyāṃ na tvaṃ vetsi prayojanam /",
    "SA10nagmmk_u:mmk_24.7_1": "śūnyatāṃ śūnyatārthaṃ ca tata evaṃ vihanyase //",
    "SA10nagmmk_u:mmk_24.8_0": "dve satye samupāśritya buddhānāṃ dharmadeśanā /",
    "SA10nagmmk_u:mmk_24.8_1": "lokasaṃvṛtisatyaṃ ca satyaṃ ca paramārthataḥ //",
    "SA10nagmmk_u:mmk_24.9_0": "ye 'nayor na vijānanti vibhāgaṃ satyayor dvayoḥ /",
    "SA10nagmmk_u:mmk_24.9_1": "te tattvaṃ na vijānanti gambhīraṃ buddhaśāsane //",
    "SA10nagmmk_u:mmk_24.10_0": "vyavahāram anāśritya paramārtho na deśyate /",
    "SA10nagmmk_u:mmk_24.10_1": "paramārtham anāgamya nirvāṇaṃ nādhigamyate //",
    "SA10nagmmk_u:mmk_24.11_0": "vināśayati durdṛṣtā śūnyatā mandamedhasam /",
    "SA10nagmmk_u:mmk_24.11_1": "sarpo yathā durgṛhīto vidyā vā duṣprasādhitā //",
    "SA10nagmmk_u:mmk_24.12_0": "ataś ca pratyudāvṛttaṃ cittaṃ deśayituṃ muneḥ /",
    "SA10nagmmk_u:mmk_24.12_1": "dharmaṃ matvāsya dharmasya mandair duravagāhatām //",
    "SA10nagmmk_u:mmk_24.13_0": "śūnyatāyām adhilayaṃ yaṃ punaḥ kurute bhavān /",
    "SA10nagmmk_u:mmk_24.13_1": "doṣaprasaṅgo nāsmākaṃ sa śūnye nopapadyate //",
    "SA10nagmmk_u:mmk_24.14_0": "sarvaṃ ca yujyate tasya śūnyatā yasya yujyate /",
    "SA10nagmmk_u:mmk_24.14_1": "sarvaṃ na yujyate tasya śūnyaṃ yasya na yujyate //",
    "SA10nagmmk_u:mmk_24.15_0": "sa tvaṃ doṣān ātmanīyān asmāsu paripātayan /",
    "SA10nagmmk_u:mmk_24.15_1": "aśvam evābhirūḍhaḥ sann aśvam evāsi vismṛtaḥ //",
    "SA10nagmmk_u:mmk_24.16_0": "svabhāvād yadi bhāvānāṃ sadbhāvam anupaśyasi /",
    "SA10nagmmk_u:mmk_24.16_1": "ahetupratyayān bhāvāṃs tvam evaṃ sati paśyasi //",
    "SA10nagmmk_u:mmk_24.17_0": "kāryaṃ ca kāraṇaṃ caiva kartāraṃ karaṇaṃ kriyām /",
    "SA10nagmmk_u:mmk_24.17_1": "utpādaṃ ca nirodhaṃ ca phalaṃ ca pratibādhase //",
    "SA10nagmmk_u:mmk_24.18_0": "yaḥ pratītyasamutpādaḥ śūnyatāṃ tāṃ pracakṣmahe /",
    "SA10nagmmk_u:mmk_24.18_1": "sā prajñaptir upādāya pratipat saiva madhyamā //",
    "SA10nagmmk_u:mmk_24.19_0": "apratītya samutpanno dharmaḥ kaścin na vidyate /",
    "SA10nagmmk_u:mmk_24.19_1": "yasmāt tasmād aśūnyo hi dharmaḥ kaścin na vidyate //",
    "SA10nagmmk_u:mmk_24.20_0": "yady aśūnyam idaṃ sarvam udayo nāsti na vyayaḥ /",
    "SA10nagmmk_u:mmk_24.20_1": "caturṇām āryasatyānām abhāvas te prasajyate //",
    "SA10nagmmk_u:mmk_24.21_0": "apratītya samutpannaṃ kuto duḥkhaṃ bhaviṣyati /",
    "SA10nagmmk_u:mmk_24.21_1": "anityam uktaṃ duḥkhaṃ hi tat svābhāvye na vidyate //",
    "SA10nagmmk_u:mmk_24.22_0": "svabhāvato vidyamānaṃ kiṃ punaḥ samudeṣyate /",
    "SA10nagmmk_u:mmk_24.22_1": "tasmāt samudayo nāsti śūnyatāṃ pratibādhataḥ //",
    "SA10nagmmk_u:mmk_24.23_0": "na nirodhaḥ svabhāvena sato duḥkhasya vidyate /",
    "SA10nagmmk_u:mmk_24.23_1": "svabhāvaparyavasthānān nirodhaṃ pratibādhase //",
    "SA10nagmmk_u:mmk_24.24_0": "svābhāvye sati mārgasya bhāvanā nopapadyate /",
    "SA10nagmmk_u:mmk_24.24_1": "athāsau bhāvyate mārgaḥ svābhāvyaṃ te na vidyate //",
    "SA10nagmmk_u:mmk_24.25_0": "yadā duḥkhaṃ samudayo nirodhaś ca na vidyate /",
    "SA10nagmmk_u:mmk_24.25_1": "mārgo duḥkhanirodhatvāt katamaḥ prāpayiṣyati //",
    "SA10nagmmk_u:mmk_24.26_0": "svabhāvenāparijñānaṃ yadi tasya punaḥ katham /",
    "SA10nagmmk_u:mmk_24.26_1": "parijñānaṃ nanu kila svabhāvaḥ samavasthitaḥ //",
    "SA10nagmmk_u:mmk_24.27_0": "prahāṇasākṣātkaraṇe bhāvanā caivam eva te /",
    "SA10nagmmk_u:mmk_24.27_1": "parijñāvan na yujyante catvāry api phalāni ca //",
    "SA10nagmmk_u:mmk_24.28_0": "svabhāvenānadhigataṃ yat phalaṃ tat punaḥ katham /",
    "SA10nagmmk_u:mmk_24.28_1": "śakyaṃ samadhigantuṃ syāt svabhāvaṃ parigṛhṇataḥ //",
    "SA10nagmmk_u:mmk_24.29_0": "phalābhāve phalasthā no na santi pratipannakāḥ /",
    "SA10nagmmk_u:mmk_24.29_1": "saṃgho nāsti na cet santi te 'ṣṭau puruṣapudgalāḥ //",
    "SA10nagmmk_u:mmk_24.30_0": "abhāvāc cāryasatyānāṃ saddharmo 'pi na vidyate /",
    "SA10nagmmk_u:mmk_24.30_1": "dharme cāsati saṃghe ca kathaṃ buddho bhaviṣyati //",
    "SA10nagmmk_u:mmk_24.31_0": "apratītyāpi bodhiṃ ca tava buddhaḥ prasajyate /",
    "SA10nagmmk_u:mmk_24.31_1": "apratītyāpi buddhaṃ ca tava bodhiḥ prasajyate //",
    "SA10nagmmk_u:mmk_24.32_0": "yaś cābuddhaḥ svabhāvena sa bodhāya ghaṭann api /",
    "SA10nagmmk_u:mmk_24.32_1": "na bodhisattvacaryāyāṃ bodhiṃ te 'dhigamiṣyati //",
    "SA10nagmmk_u:mmk_24.33_0": "na ca dharmam adharmaṃ vā kaścij jātu kariṣyati /",
    "SA10nagmmk_u:mmk_24.33_1": "kim aṣūnyasya kartavyaṃ svabhāvaḥ kriyate na hi //",
    "SA10nagmmk_u:mmk_24.34_0": "vinā dharmam adharmaṃ ca phalaṃ hi tava vidyate /",
    "SA10nagmmk_u:mmk_24.34_1": "dharmādharmanimittaṃ ca phalaṃ tava na vidyate //",
    "SA10nagmmk_u:mmk_24.35_0": "dharmādharmanimittaṃ vā yadi te vidyate phalam /",
    "SA10nagmmk_u:mmk_24.35_1": "dharmādharmasamutpannam aśūnyaṃ te kathaṃ phalam //",
    "SA10nagmmk_u:mmk_24.36_0": "sarvasaṃvyvahārāṃś ca laukikān pratibādhase /",
    "SA10nagmmk_u:mmk_24.36_1": "yat pratītyasamutpādaśūnyatāṃ pratibādhase //",
    "SA10nagmmk_u:mmk_24.37_0": "na kartavyaṃ bhavet kiṃcid anārabdhā bhavet kriyā /",
    "SA10nagmmk_u:mmk_24.37_1": "kārakaḥ syād akurvāṇaḥ śūnyatāṃ pratibādhataḥ //",
    "SA10nagmmk_u:mmk_24.38_0": "ajātam aniruddhaṃ ca kūṭaśthaṃ ca bhaviṣyati /",
    "SA10nagmmk_u:mmk_24.38_1": "vicitrābhir avasthābhiḥ svabhāve rahitaṃ jagat //",
    "SA10nagmmk_u:mmk_24.39_0": "asaṃprāptasya ca prāptir duḥkhaparyantakarma ca /",
    "SA10nagmmk_u:mmk_24.39_1": "sarvakleśaprahāṇaṃ ca yady aśūnyaṃ na vidyate //",
    "SA10nagmmk_u:mmk_24.40_0": "yaḥ pratītyasamutpādaṃ paśyatīdaṃ sa paśyati /",
    "SA10nagmmk_u:mmk_24.40_1": "duḥkhaṃ samudayaṃ caiva nirodhaṃ mārgam eva ca //",
    "SA10nagmmk_u:20_0": "***********************************************************",
    "SA10nagmmk_u:mmk_25.1_0": "yadi śūnyam idaṃ sarvam udayo nāsti na vyayaḥ /",
    "SA10nagmmk_u:mmk_25.1_1": "prahāṇād vā nirodhād vā kasya nirvāṇam iṣyate //",
    "SA10nagmmk_u:mmk_25.2_0": "yady aśūnyam idaṃ sarvam udayo nāsti na vyayaḥ /",
    "SA10nagmmk_u:mmk_25.2_1": "prahāṇād vā nirodhād vā kasya nirvāṇam iṣyate //",
    "SA10nagmmk_u:mmk_25.3_0": "aprahīṇam asaṃprāptam anucchinnam aśāśvatam /",
    "SA10nagmmk_u:mmk_25.3_1": "aniruddham anutpannam etan nirvāṇam ucyate //",
    "SA10nagmmk_u:mmk_25.4_0": "bhāvas tāvan na nirvāṇaṃ jarāmaraṇalakṣaṇam /",
    "SA10nagmmk_u:mmk_25.4_1": "prasajyetāsti bhāvo hi na jarāmaraṇaṃ vinā //",
    "SA10nagmmk_u:mmk_25.5_0": "bhāvaś ca yadi nirvāṇaṃ nirvāṇaṃ saṃskṛtaṃ bhavet /",
    "SA10nagmmk_u:mmk_25.5_1": "nāsaṃskṛto hi vidyate bhāvaḥ kva cana kaś cana //",
    "SA10nagmmk_u:mmk_25.6_0": "bhāvaś ca yadi nirvāṇam anupādāya tat katham /",
    "SA10nagmmk_u:mmk_25.6_1": "nirvāṇaṃ nānupādāya kaścid bhāvo hi vidyate //",
    "SA10nagmmk_u:mmk_25.7_0": "bhāvo yadi na nirvāṇam abhāvaḥ kiṃ bhaviṣyati /",
    "SA10nagmmk_u:mmk_25.7_1": "nirvāṇaṃ yatra bhāvo na nābhāvas tatra vidyate //",
    "SA10nagmmk_u:mmk_25.8_0": "yady abhāvaś ca nirvāṇam anupādāya tat katham /",
    "SA10nagmmk_u:mmk_25.8_1": "nirvāṇaṃ na hy abhāvo 'sti yo 'nupādāya vidyate //",
    "SA10nagmmk_u:mmk_25.9_0": "ya ājavaṃjavībhāva upādāya pratītya vā /",
    "SA10nagmmk_u:mmk_25.9_1": "so 'pratītyānupādāya nirvāṇam upadiśyate //",
    "SA10nagmmk_u:mmk_25.10_0": "prahāṇaṃ cābravīc chāstā bhavasya vibhavasya ca /",
    "SA10nagmmk_u:mmk_25.10_1": "tasmān na bhāvo nābhāvo nirvāṇam iti yujyate //",
    "SA10nagmmk_u:mmk_25.11_0": "bhaved abhāvo bhāvaś ca nirvāṇam ubhayaṃ yadi /",
    "SA10nagmmk_u:mmk_25.11_1": "bhaved abhāvo bhāvaś ca mokṣas tac ca na yujyate //",
    "SA10nagmmk_u:mmk_25.12_0": "bhaved abhāvo bhāvaś ca nirvāṇam ubhayaṃ yadi /",
    "SA10nagmmk_u:mmk_25.12_1": "nānupādāya nirvāṇam upādāyobhayaṃ hi tat //",
    "SA10nagmmk_u:mmk_25.13_0": "bhaved abhāvo bhāvaś ca nirvāṇam ubhayaṃ katham /",
    "SA10nagmmk_u:mmk_25.13_1": "asaṃskṛtaṃ hi nirvāṇaṃ bhāvābhāvau ca saṃskṛtau //",
    "SA10nagmmk_u:mmk_25.14_0": "bhaved abhāvo bhāvaś ca nirvāṇa ubhayaṃ katham /",
    "SA10nagmmk_u:mmk_25.14_1": "tayor abhāvo hy ekatra prakāśatamasor iva //",
    "SA10nagmmk_u:mmk_25.15_0": "naivābhāvo naiva bhāvo nirvāṇam iti yā 'ñjanā /",
    "SA10nagmmk_u:mmk_25.15_1": "abhāve caiva bhāve ca sā siddhe sati sidhyati //",
    "SA10nagmmk_u:mmk_25.16_0": "naivābhāvo naiva bhāvo nirvāṇaṃ yadi vidyate /",
    "SA10nagmmk_u:mmk_25.16_1": "naivābhāvo naiva bhāva iti kena tad ajyate //",
    "SA10nagmmk_u:mmk_25.17_0": "paraṃ nirodhād bhagavān bhavatīty eva nājyate /",
    "SA10nagmmk_u:mmk_25.17_1": "na bhavaty ubhayaṃ ceti nobhayaṃ ceti nājyate //",
    "SA10nagmmk_u:mmk_25.18_0": "tiṣṭhamāno 'pi bhagavān bhavatīty eva nājyate /",
    "SA10nagmmk_u:mmk_25.18_1": "na bhavaty ubhayaṃ ceti nobhayaṃ ceti nājyate //",
    "SA10nagmmk_u:mmk_25.19_0": "na saṃsārasya nirvāṇāt kiṃcid asti viśeṣaṇam /",
    "SA10nagmmk_u:mmk_25.19_1": "na nirvāṇasya saṃsārāt kiṃcid asti viśeṣaṇam //",
    "SA10nagmmk_u:mmk_25.20_0": "nirvāṇasya ca yā koṭiḥ koṭiḥ saṃsaraṇasya ca /",
    "SA10nagmmk_u:mmk_25.20_1": "na tayor antaraṃ kiṃcit susūkṣmam api vidyate //",
    "SA10nagmmk_u:mmk_25.21_0": "paraṃ nirodhād antādyāḥ śāśvatādyāś ca dṛṣṭayaḥ /",
    "SA10nagmmk_u:mmk_25.21_1": "nirvāṇam aparāntaṃ ca pūrvāntaṃ ca samāśritāḥ //",
    "SA10nagmmk_u:mmk_25.22_0": "śūnyeṣu sarvadharmeṣu kim anantaṃ kim antavat /",
    "SA10nagmmk_u:mmk_25.22_1": "kim anantam antavac ca nānantaṃ nāntavac ca kim //",
    "SA10nagmmk_u:mmk_25.23_0": "kiṃ tad eva kim anyat kiṃ śāśvataṃ kim aśāśvatam /",
    "SA10nagmmk_u:mmk_25.23_1": "aśāśvataṃ śāśvataṃ ca kiṃ vā nobhayam apy atha //",
    "SA10nagmmk_u:mmk_25.24_0": "sarvopalambhopaśamaḥ prapañcopaśamaḥ śivaḥ /",
    "SA10nagmmk_u:mmk_25.24_1": "na kva cit kasyacit kaścid dharmo buddhena deśitaḥ //",
    "SA10nagmmk_u:21_0": "***********************************************************",
    "SA10nagmmk_u:mmk_26.1_0": "punarbhavāya saṃskārān avidyānivṛtas tridhā /",
    "SA10nagmmk_u:mmk_26.1_1": "abhisaṃskurute yāṃs tair gatiṃ gacchati karmabhiḥ //",
    "SA10nagmmk_u:mmk_26.2_0": "vijñānaṃ saṃniviśate saṃskārapratyayaṃ gatau /",
    "SA10nagmmk_u:mmk_26.2_1": "saṃniviṣṭe 'tha vijñāne nāmarūpaṃ niṣicyate //",
    "SA10nagmmk_u:mmk_26.3_0": "niṣikte nāmarūpe tu ṣaḍāyatanasaṃbhavaḥ /",
    "SA10nagmmk_u:mmk_26.3_1": "ṣaḍāyatanam āgamya saṃsparśaḥ saṃpravartate //",
    "SA10nagmmk_u:mmk_26.4_0": "cakṣuḥ pratītya rūpaṃ ca samanvāhāram eva ca /",
    "SA10nagmmk_u:mmk_26.4_1": "nāmarūpaṃ pratītyaivaṃ vijñānaṃ saṃpravartate //",
    "SA10nagmmk_u:mmk_26.5_0": "saṃnipātas trayāṇāṃ yo rūpavijñānacakṣuṣām /",
    "SA10nagmmk_u:mmk_26.5_1": "sparśaḥ sa tasmāt sparśāc ca vedanā saṃpravartate //",
    "SA10nagmmk_u:mmk_26.6_0": "vedanāpratyayā tṛṣṇā vedanārthaṃ hi tṛṣyate /",
    "SA10nagmmk_u:mmk_26.6_1": "tṛṣyamāṇa upādānam upādatte caturvidham //",
    "SA10nagmmk_u:mmk_26.7_0": "upādāne sati bhava upādātuḥ pravartate /",
    "SA10nagmmk_u:mmk_26.7_1": "syād dhi yady anupādāno mucyeta na bhaved bhavaḥ //",
    "SA10nagmmk_u:mmk_26.8_0": "pañca skandhāḥ sa ca bhavo bhavāj jātiḥ pravartate /",
    "SA10nagmmk_u:mmk_26.8_1": "jarāmaraṇaduḥkhādi śokāḥ saparidevanāḥ //",
    "SA10nagmmk_u:mmk_26.9_0": "daurmanasyam upāyāsā jāter etat pravartate /",
    "SA10nagmmk_u:mmk_26.9_1": "kevalasyaivam etasya duḥkhaskandhasya saṃbhavaḥ //",
    "SA10nagmmk_u:mmk_26.10_0": "saṃsāramūlaṃ saṃskārān avidvān saṃskaroty ataḥ /",
    "SA10nagmmk_u:mmk_26.10_1": "avidvān kārakas tasmān na vidvāṃs tattvadarśanāt //",
    "SA10nagmmk_u:mmk_26.11_0": "avidyāyāṃ niruddhāyāṃ saṃskārāṇām asaṃbhavaḥ /",
    "SA10nagmmk_u:mmk_26.11_1": "avidyāyā nirodhas tu jñānasyāsyaiva bhāvanāt //",
    "SA10nagmmk_u:mmk_26.12_0": "tasya tasya nirodhena tat tan nābhipravartate /",
    "SA10nagmmk_u:mmk_26.12_1": "duḥkhaskandhaḥ kevalo 'yam evaṃ samyag nirudhyate //",
    "SA10nagmmk_u:22_0": "***********************************************************",
    "SA10nagmmk_u:mmk_27.1_0": "abhūm atītam adhvānaṃ nābhūvam iti dṛṣṭayaḥ /",
    "SA10nagmmk_u:mmk_27.1_1": "yās tāḥ śāśvatalokādyāḥ pūrvāntaṃ samupāśritāḥ //",
    "SA10nagmmk_u:mmk_27.2_0": "dṛṣṭayo na bhaviṣyāmi kim anyo 'nāgate 'dhvani /",
    "SA10nagmmk_u:mmk_27.2_1": "bhaviṣyāmīti cāntādyā aparāntaṃ samāśritāḥ //",
    "SA10nagmmk_u:mmk_27.3_0": "abhūm atītam adhvānam ity etan nopapadyate /",
    "SA10nagmmk_u:mmk_27.3_1": "yo hi janmasu pūrveṣu sa eva na bhavaty ayam //",
    "SA10nagmmk_u:mmk_27.4_0": "sa evātmeti tu bhaved upādānaṃ viśiṣyate /",
    "SA10nagmmk_u:mmk_27.4_1": "upādānavinirmukta ātmā te katamaḥ punaḥ //",
    "SA10nagmmk_u:mmk_27.5_0": "upādānavinirmukto nāsty ātmeti kṛte sati /",
    "SA10nagmmk_u:mmk_27.5_1": "syād upādānam evātmā nāsti cātmeti vaḥ punaḥ //",
    "SA10nagmmk_u:mmk_27.6_0": "na copādānam evātmā vyeti tat samudeti ca /",
    "SA10nagmmk_u:mmk_27.6_1": "kathaṃ hi nāmopādānam upādātā bhaviṣyati //",
    "SA10nagmmk_u:mmk_27.7_0": "anyaḥ punar upādānād ātmā naivopapadyate /",
    "SA10nagmmk_u:mmk_27.7_1": "gṛhyeta hy anupādāno yady anyo na ca gṛhyate //",
    "SA10nagmmk_u:mmk_27.8_0": "evaṃ nānya upādānān na copādānam eva saḥ /",
    "SA10nagmmk_u:mmk_27.8_1": "ātmā nāsty anupādāno nāpi nāsty eṣa niścayaḥ //",
    "SA10nagmmk_u:mmk_27.9_0": "nābhūm atītam adhvānam ity etan nopapadyate /",
    "SA10nagmmk_u:mmk_27.9_1": "yo hi janmasu pūrveṣu tato 'nyo na bhavaty ayam //",
    "SA10nagmmk_u:mmk_27.10_0": "yadi hy ayaṃ bhaved anyaḥ pratyākhyāyāpi taṃ bhavet /",
    "SA10nagmmk_u:mmk_27.10_1": "tathaiva ca sa saṃtiṣṭhet tatra jāyeta cāmṛtaḥ //",
    "SA10nagmmk_u:mmk_27.11_0": "ucchedaḥ karmaṇāṃ nāśaḥ kṛtam anyena karma ca /",
    "SA10nagmmk_u:mmk_27.11_1": "pratisaṃvedayed anya evam ādi prasajyate //",
    "SA10nagmmk_u:mmk_27.12_0": "nāpy abhūtvā samudbhūto doṣo hy atra prasajyate /",
    "SA10nagmmk_u:mmk_27.12_1": "kṛtako vā bhaved ātmā saṃbhūto vāpy ahetukaḥ //",
    "SA10nagmmk_u:mmk_27.13_0": "evaṃ dṛṣtir atīte yā nābhūm aham abhūm aham /",
    "SA10nagmmk_u:mmk_27.13_1": "ubhayaṃ nobhayaṃ ceti naiṣā samupapadyate //",
    "SA10nagmmk_u:mmk_27.14_0": "adhvany anāgate kiṃ nu bhaviṣyāmīti darśanam /",
    "SA10nagmmk_u:mmk_27.14_1": "na bhaviṣyāmi cety etad atītenādhvanā samam //",
    "SA10nagmmk_u:mmk_27.15_0": "sa devaḥ sa manuṣyaś ced evaṃ bhavati śāśvatam /",
    "SA10nagmmk_u:mmk_27.15_1": "anutpannaś ca devaḥ syāj jāyate na hi śāśvatam //",
    "SA10nagmmk_u:mmk_27.16_0": "devād anyo manuṣyaś ced aśāśvatam ato bhavet /",
    "SA10nagmmk_u:mmk_27.16_1": "devād anyo manuṣyaś cet saṃtatir nopapadyate //",
    "SA10nagmmk_u:mmk_27.17_0": "divyo yady ekadeśaḥ syād ekdeśaś ca mānuṣaḥ /",
    "SA10nagmmk_u:mmk_27.17_1": "aśāśvataṃ śāśvataṃ ca bhavet tac ca na yujyate //",
    "SA10nagmmk_u:mmk_27.18_0": "aśāśvataṃ śāśvataṃ ca prasiddham ubhayaṃ yadi /",
    "SA10nagmmk_u:mmk_27.18_1": "siddhe na śāśvataṃ kāmaṃ naivāśāśvatam ity api //",
    "SA10nagmmk_u:mmk_27.19_0": "kutaścid āgataḥ kaścit kiṃcid gacchet punaḥ kva cit /",
    "SA10nagmmk_u:mmk_27.19_1": "yadi tasmād anādis tu saṃsāraḥ syān na cāsti saḥ //",
    "SA10nagmmk_u:mmk_27.20_0": "nāsti cec chāśvataḥ kaścit ko bhaviṣyaty aśāśvataḥ /",
    "SA10nagmmk_u:mmk_27.20_1": "śāśvato 'śāśvataś cāpi dvābhyām ābhyāṃ tiraskṛtaḥ //",
    "SA10nagmmk_u:mmk_27.21_0": "antavān yadi lokaḥ syāt paralokaḥ kathaṃ bhavet /",
    "SA10nagmmk_u:mmk_27.21_1": "athāpy anantavāl lokaḥ paralokaḥ kathaṃ bhavet //",
    "SA10nagmmk_u:mmk_27.22_0": "skandhānām eṣa saṃtāno yasmād dīpārciṣām iva /",
    "SA10nagmmk_u:mmk_27.22_1": "tasmān nānantavattvaṃ ca nāntavattvaṃ ca yujyate //",
    "SA10nagmmk_u:mmk_27.23_0": "pūrve yadi ca bhajyerann utpadyeran na cāpy amī /",
    "SA10nagmmk_u:mmk_27.23_1": "skandhāḥ skandhān pratītyemān atha loko 'ntavān bhavet //",
    "SA10nagmmk_u:mmk_27.24_0": "pūrve yadi na bhajyerann utpadyeran na cāpyamī /",
    "SA10nagmmk_u:mmk_27.24_1": "skandhāḥ skandhān pratītyemāl loko 'nanto bhaved atha //",
    "SA10nagmmk_u:mmk_27.25_0": "antavān ekadeśaś ced ekadeśas tv anantavān /",
    "SA10nagmmk_u:mmk_27.25_1": "syād antavān anantaś ca lokas tac ca na yujyate //",
    "SA10nagmmk_u:mmk_27.26_0": "kathaṃ tāvad upādātur ekadeśo vinaṅkṣyate /",
    "SA10nagmmk_u:mmk_27.26_1": "na naṅkṣyate caikadeśa evaṃ caitan na yujyate //",
    "SA10nagmmk_u:mmk_27.27_0": "upādānaikadeśaś ca kathaṃ nāma vinaṅkṣyate /",
    "SA10nagmmk_u:mmk_27.27_1": "na naṅkṣyate caikadeśo naitad apy upapadyate //",
    "SA10nagmmk_u:mmk_27.28_0": "antavac cāpy anantaṃ ca prasiddham ubhayaṃ yadi /",
    "SA10nagmmk_u:mmk_27.28_1": "siddhe naivāntavat kāmaṃ naivānantavad ity api //",
    "SA10nagmmk_u:mmk_27.29_0": "atha vā sarvabhāvānāṃ śūnyatvāc chāśvatādayaḥ /",
    "SA10nagmmk_u:mmk_27.29_1": "kva kasya katamāḥ kasmāt saṃbhaviṣyanti dṛṣṭayaḥ //",
    "SA10nagmmk_u:mmk_27.30_0": "sarvadṛṣṭiprahāṇāya yaḥ saddharmam adeśayat /",
    "SA10nagmmk_u:mmk_27.30_1": "anukampām upādāya taṃ namasyāmi gautamam //"
}