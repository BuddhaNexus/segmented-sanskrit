{
    "T03kamvchtu:0": " ācāryakamalaśīlaviracitayā",
    "T03kamvchtu:1": " āryaprajñāpāramitāyā vajracchedikāyā",
    "T03kamvchtu:2": " vistṛtaṭīkayā sahitam",
    "T03kamvchtu:3": " namo mañcuśriye kumārabhūtāya",
    "T03kamvchtu:4": " maṅgalācaraṇam",
    "T03kamvchtu:5": " kāyaḥ prasiddhaḥ paridṛśyamāno janeṣu sarveṣu sphuṭaṃ tathāpi /",
    "T03kamvchtu:6": " svabhāvato vastutayā na prāpto nidarśitaḥ so 'pi ca prāptihetuḥ //",
    "T03kamvchtu:7": " phalasya śreṣṭhasya ca nityabhūtaparamasya cāgryasya jinaiḥ samastaiḥ /",
    "T03kamvchtu:8": " ataśya traiyadhvikasarvabuddhaprasūṃ namasyāmyaniśaṃ hṛdā tām // 1 //",
    "T03kamvchtu:9": " alpīyasābhyāsabalena yasyāḥ,",
    "T03kamvchtu:10": " mahānti puṇyāni hi sañcinoti /",
    "T03kamvchtu:11": " utkhātamūlāni ca pāpakāni,",
    "T03kamvchtu:12": " sarvāṇi cāpādayati kṣaṇena //",
    "T03kamvchtu:13": " ataśca tasyāścirabhāvanārthaṃ,",
    "T03kamvchtu:14": " mārgaṃ pravakṣye svabalānurūpam /",
    "T03kamvchtu:15": " gurūpadiṣṭaṃ suparīkṣitaṃ ca matiṃ svakīyāmanuvartayitvā // 2 //",
    "T03kamvchtu:16": " tatrādau sūtraṃ vyācikhyāsuḥ sādhyavasāya (viṣaya-)",
    "T03kamvchtu:17": " grahaṇādau śrotṝṇāmavatāraṇārthaṃ prayojanamāha /",
    "T03kamvchtu:18": " na hi prayojanamantareṇa prekṣāvān kvacit pravartate /",
    "T03kamvchtu:19": " tadanantaraṃ prayojanopāyamupadarśayitumabhidheyastāvad vakṣyate, (yato hi)",
    "T03kamvchtu:20": " abhidheyarahitaṃ sūtraṃ daśadāḍimānītyādivākyavanneṣṭaprayojanaṃ sādhayati /",
    "T03kamvchtu:21": " tataḥ saukaryeṇa tadabhidheyagrahaṇārthaṃ piṇḍārtho vakṣyate /",
    "T03kamvchtu:22": " tadanantaraṃ samāsārthapratipattaye padārtho 'bhidhāsyate /",
    "T03kamvchtu:23": " tataḥ kramasyāvirodhaṃ nidarśayituṃ padānāmanusandhirdarśayiṣyate /",
    "T03kamvchtu:24": " tadanantaraṃ pūrvāparayuktivirodhāpanodanāya codakaṃ prati samādhānaṃ vakṣyata ityeva nyāyaḥ /",
    "T03kamvchtu:25": " tatra vajracchedikā iti sūtrasya nāmadheyam /",
    "T03kamvchtu:26": " anenaiva tāvad abhidheyaḥ prayojanaṃ cābhidhīyete /",
    "T03kamvchtu:27": " atra dvidhā vajracchedikā /",
    "T03kamvchtu:28": " sūkṣmakleśajñeyāvaraṇāni vajravaddurbhedyāni,",
    "T03kamvchtu:29": " teṣāṃ chedanāt /",
    "T03kamvchtu:30": " etenāsya (granthasya)",
    "T03kamvchtu:31": " āvaraṇadvayaprahāṇaṃ tāvat prayojanaṃ nirdiṣṭam /",
    "T03kamvchtu:32": " athavā chedanaṃ hi vajrākārasādṛśyena vajravaditi /",
    "T03kamvchtu:33": " vajrasya hi ubhe śikhare sthūle madhyaṃ ca sūkṣmam /",
    "T03kamvchtu:34": " tathaiveyaṃ prajñāmitāpyādāvadhimukticaryābhūmim ante ca buddhabhūmiṃ vistareṇa nirdiśati /",
    "T03kamvchtu:35": " sūkṣmeṇa tāvanmadhyabhāgena śūddhādhyāśayabhūmiṃ nirdiśati /",
    "T03kamvchtu:36": " ata eveyaṃ vajrākāravaditi /",
    "T03kamvchtu:37": " etena bhūmitritayamasyāḥ (vajracchedikāyāḥ)",
    "T03kamvchtu:38": " abhidheyo nirdiṣṭaḥ /",
    "T03kamvchtu:39": " piṇḍārthastu saṃkṣepeṇa pañcadhā,",
    "T03kamvchtu:40": " tadyathā- nidānam,",
    "T03kamvchtu:41": " upodghātaḥ,",
    "T03kamvchtu:42": " buddhavaṃśānupacchedaḥ pratipattilakṣaṇam,",
    "T03kamvchtu:43": " tatsthānañca /",
    "T03kamvchtu:44": " tatra nidānaṃ tu sūtrārambhanimittam,",
    "T03kamvchtu:45": " taccāpi evaṃ mayā śrutam ityārabhya tena khalu āyuṣmān subhūtiḥ ityetāvatparyantaṃ deśitam /",
    "T03kamvchtu:46": " tasya ca saṅgītikārairātmaprāmāṇyapratipādanāyoktatvāt /",
    "T03kamvchtu:47": " evaṃ sutrāntareṣvapi vācyam /",
    "T03kamvchtu:48": " upodghātastāvat prakaraṇena sūtrārthavyutpādanārthaṃ saṃyujyate /",
    "T03kamvchtu:49": " aprastutābhidhānena sarvam asamañjasaṃ syāditi tannirākartuṃ sarvatrāpi prakaraṇena yojyam /",
    "T03kamvchtu:50": " atha khalvāyuṣmān subhūtirutthāyāsanāt ityādinā tannirdiṣṭam /",
    "T03kamvchtu:51": " buddhavaṃśānupacchedo 'pi ca tenaiva darśitaḥ /",
    "T03kamvchtu:52": " āryasubhūtinā imāṃ prajñāpāramitāṃ buddhavaṃśānupacchedakatvena viditvā yathā buddhavaṃśānupacchedo bhavet tathaivādau saṃsthāpitā /",
    "T03kamvchtu:53": " pratipattilakṣaṇaṃ tu bodhisattvayānasamprasthitena kathaṃ sthātavyam?",
    "T03kamvchtu:54": " ityādinā proktam /",
    "T03kamvchtu:55": " tasya pratipattilakṣaṇasya sthānaṃ tāvat kasmin viṣaye bodhisattvena sthātavyam?",
    "T03kamvchtu:56": " pratipattavyam?",
    "T03kamvchtu:57": " cittaṃ pragrahītavyam?",
    "T03kamvchtu:58": " yadetat tattasya sthānamiti /",
    "T03kamvchtu:59": " tadapi iha subhūte /",
    "T03kamvchtu:60": " bodhisattvayānasamprasthitena evaṃ mayā ityādinārabhya tārakā timiram ityantimagāthāṃ yāvadabhihitam /",
    "T03kamvchtu:61": " pratipattilakṣaṇaṃ tasya sthānaṃ cetyetābhyāṃ dvābhyāṃ bodhisattvānāmaśeṣakaraṇīyaparipūrṇatā samprakāśitā,",
    "T03kamvchtu:62": " ityeṣa tāvat piṇḍārthaḥ /",
    "T03kamvchtu:63": " nidānam :",
    "T03kamvchtu:64": " padārthādayaśceme sāmpratamabhidhīyante- tatra evam iti śabdo 'bhyupagamādinānārtheṣu dṛśyate /",
    "T03kamvchtu:65": " atra prakaraṇādibalena saṃnnidhāpitārtho grāhyaḥ /",
    "T03kamvchtu:66": " ayaṃ hi vakṣyamāṇasakalasūtrārthaṃ vyavasthāpayati /",
    "T03kamvchtu:67": " mayā ityanyavyavacchedena arthasya sākṣācchravaṇaṃ nirdiśyate /",
    "T03kamvchtu:68": " ātmanaiva śrutaṃ na śravaṇaparamparāyātamityarthaḥ /",
    "T03kamvchtu:69": " śrutam ityadhigamo niṣedhyate /",
    "T03kamvchtu:70": " tathāgatād ṛte nānye svatastāthābhūtadharmādhigamavanto bhavanti /",
    "T03kamvchtu:71": " etenānāptapvaṃ nirākriyate /",
    "T03kamvchtu:72": " ekasmin samaye iti ekasmin kāle,",
    "T03kamvchtu:73": " sarvakālamevaṃvidhadharmaratnaśravaṇaṃ durlabhamityākhyātam /",
    "T03kamvchtu:74": " (Vajraṭ_99) yadvā svagataṃ bāhuśrutyamupadarśitam /",
    "T03kamvchtu:75": " ekasmin kāle idaṃ śrutamanyadā anyadapi śrutamiti darśyate /",
    "T03kamvchtu:76": " atha vā, ekasmin samaye bhagavān viharati sma ityuttareṇa sambadhyate /",
    "T03kamvchtu:77": " aparimitāvineyānāṃ teṣāṃ hitāya anyadā anyatra viharati sma iti pratipādyate /",
    "T03kamvchtu:78": " kleśaskandhamṛtyudevaputrarūpāṇāṃ caturṇāṃ mārāṇāṃ bhañjakatvānnirūktayā bhagavān iti smaryate /",
    "T03kamvchtu:79": " atha vā īśvaryādimattvāt 'bhagavān';",
    "T03kamvchtu:80": " ityucyate / yathoktam-",
    "T03kamvchtu:81": " aiśvaryasya samagrasya rūpasya yaśasaḥ śriyaḥ /",
    "T03kamvchtu:82": " jñānasyātha prayatnasya ṣaṇṇāṃ bhaga iti śrutiḥ //",
    "T03kamvchtu:83": " śrāvastī iti śravastestannāmakarṣerāśramatvācchrāvastī nagarī,",
    "T03kamvchtu:84": " tayopalakṣito deśaviśeṣo 'pi tatsambandhena śrāvastītyucyate /",
    "T03kamvchtu:85": " deśoktayā ayaṃ deśo 'pi caityabhūto 'bhidhīyate,",
    "T03kamvchtu:86": " tadyathā caityabhūtaḥ sa pṛthivīpradeśo bhaviṣyati ityatrāpyuktam /",
    "T03kamvchtu:87": " atha ca saṅgītikārairātmavacanānāmādeyatāpratipādanāyaitat sarvamuktam /",
    "T03kamvchtu:88": " lokapratyāyanārthaṃ tāvat [sa] pradeśaḥ sākāraḥ samṛddhaścetyuktaḥ,",
    "T03kamvchtu:89": " evaṃ sati paraiḥ grāhyaṃ bhavati vacanam,",
    "T03kamvchtu:90": " nānyathā tadādeyavacanamiti /",
    "T03kamvchtu:91": " śrāvastīpradeśasya atyantaṃ vistīrṇatvāt kutra viharatīti sthānaniścayābhāvād jetavane ityuktam /",
    "T03kamvchtu:92": " 'jetṛ'; ityākhyasya rājakumārasya vanatvād jetavanamiti /",
    "T03kamvchtu:93": " tadapi tāvat kasyacidaprasiddhamiti sambhāvanāyām anāthapiṇḍadasyārāme ityuktam /",
    "T03kamvchtu:94": " gṛhapati-anāthapiṇḍada ityanāthebhyo dayayā piṇḍadānena tathā prasiddhaḥ,",
    "T03kamvchtu:95": " sa khalu bhagavadarthaṃ nirantarayā ratnāni vikīrya jetuḥ rājaputrādārāmaṃ krītavān /",
    "T03kamvchtu:96": " rājaputrajetṛṇāpi tatra kācid bhūmirāvāsādibhiḥ samalaṅkṛtā,",
    "T03kamvchtu:97": " atastayostad vanamiti prasiddhiṃ gatam /",
    "T03kamvchtu:98": " kasyacidekasyopādānena abhipretadeśaviśeṣasyānavabodhāt padatrayamuktam /",
    "T03kamvchtu:99": " athavā śrāvastītyanena bahunāṃ madhye viharaṇāt parārthasampadabhihitā /",
    "T03kamvchtu:100": " jetavane 'nāthapiṇḍadasyārāma ityanena (ca)",
    "T03kamvchtu:101": " vivekaviharaṇāt svārthasampat /",
    "T03kamvchtu:102": " atra kaḥ sākṣīti cintyamāne mahatābhikṣusaṃghena ityuktam /",
    "T03kamvchtu:103": " bhinnakleśā hi bhikṣavaḥ /",
    "T03kamvchtu:104": " mārādibhiḥ pratyarthibhirabhedyatvāt teṣāṃ samūhaḥ saṃghaḥ ityucyate /",
    "T03kamvchtu:105": " mahān bhikṣusaṃghastāvat bhūyastvena ānubhāveneti dvaividhyena,",
    "T03kamvchtu:106": " ānubhāvastāvad darśitaḥ /",
    "T03kamvchtu:107": " kathaṃ bhūyasvamiti ced?",
    "T03kamvchtu:108": " sārdhamardhatrayodaśabhiḥ (bhikṣu)",
    "T03kamvchtu:109": " śataiḥ ityādyucyate /",
    "T03kamvchtu:110": " tasmin samaye tāvatāmeva sattvāt /",
    "T03kamvchtu:111": " bhikṣusaṃghāt bodhisattvānāṃ bāhulyaṃ tu teṣāmevārthāya sūtrāṇāṃ bhāṣitatvāt /",
    "T03kamvchtu:112": " bodhau sattvamāśayo yeṣāṃ te 'bodhisattvāḥ'; /",
    "T03kamvchtu:113": " śrāvakeṣvapi bodhau sattvaṃ vidyate,",
    "T03kamvchtu:114": " atasteṣāṃ vyavacchedāya mahāsattvaiḥ ityāha /",
    "T03kamvchtu:115": " dharma-cittotpāda-adhimukti-adhyāśaya-sambhāra-kāla-sampratipattilakṣaṇaiḥ saptabhirmahattvairupetvād mahāsattvāḥ /",
    "T03kamvchtu:116": " tatra dharmahattvaṃ tu bodhisattvebhyaḥ śatasāhasrikāprajñāpāramitādivipuladharmāṇāṃ deśanāt /",
    "T03kamvchtu:117": " cittotpādamahattvaṃ tāvadanuttarāyāṃ samyaksambodhau cittotpādāt /",
    "T03kamvchtu:118": " adhimuktimahattvaṃ taminneva gambhīrodāra dharme 'dhimuktatvāt /",
    "T03kamvchtu:119": " āśayamahattvaṃ tu sarvasattvahitasukhotpādāśayāt /",
    "T03kamvchtu:120": " sambhāramahattvaṃ tāvadaparimitapuṇyajñānaṃsambharaṇāt /",
    "T03kamvchtu:121": " kālamahattvaṃ khalu tribhirasaṃkhyeyakalpairbodhiprāpteḥ /",
    "T03kamvchtu:122": " sampratipattimahattvaṃ hi anuttarasamyaksambodherniṣpādanāt /",
    "T03kamvchtu:123": " viharati iti caturbhirīryāpathaiḥ,",
    "T03kamvchtu:124": " athavā anuttareṇa brahma-deva-āryavihāreṇa viharati /",
    "T03kamvchtu:125": " sma iti vihṛtavāniti darśitam /",
    "T03kamvchtu:126": " tatra bhikṣusaṃghastu kṛtakṛtyatvād mṛdukāruṇikatvācca sarvakālaṃ tathāgatasya pādāntike niṣadyata iti viditvā syāsnutvasaṃdarśanārthaṃ pūrvamuktaḥ",
    "T03kamvchtu:127": " bodhiasattvāstu aparimeyasattvārthakriyāsādhana-pariniṣpattau akṛtakāryatvāt,",
    "T03kamvchtu:128": " adhimātrakaruṇayā jagadarthakaraṇāya lokadhātuṣu viharaṇāt sarvakālaṃ bhagavataḥ pādāntike 'niṣīdanācca paścāduktāḥ /",
    "T03kamvchtu:129": " ata eva śrāvakasūtrānteṣu nocyante bodhisattvāḥ,",
    "T03kamvchtu:130": " na ca tāni (śrāvakasūtrāṇi)",
    "T03kamvchtu:131": " tadarthāni,",
    "T03kamvchtu:132": " aniyatāni ceti /",
    "T03kamvchtu:133": " atha iti tadanantaram /",
    "T03kamvchtu:134": " samaye iti niyate /",
    "T03kamvchtu:135": " etena niyatastāvat piṇḍakāla iti /",
    "T03kamvchtu:136": " kālaniyatatvaṃ tu asminneva kāle piṇḍapāto grahītavya iti,",
    "T03kamvchtu:137": " tadapi kimiti aparijñānāt tadarthaṃ pūrvāhṇaḥ iti vacanenābhidhīyate /",
    "T03kamvchtu:138": " pūrvāhṇañca kālasamayaśceti samāsaḥ /",
    "T03kamvchtu:139": " upavasatāṃ pravajitānāṃ ca piṇḍakālopalambhena pūrvāhṇalakṣaṇaṃ bhagavatā deśitamekāntenetyavabodhanārthaṃ kālasamaye ityuktam /",
    "T03kamvchtu:140": " anyathā pūrvāhṇa ityetadvacanena tadaekāntatvanirdeśo nāvagamyate /",
    "T03kamvchtu:141": " bhagavatā svecchayā kṛtamiti sambhāvyamānatvād etat padatrayamuktamiti vā /",
    "T03kamvchtu:142": " nivāsya iti gṛhapraveśānurūpaṃ vastradhāraṇam /",
    "T03kamvchtu:143": " tadapi śikṣāsu śrotṛṇāṃ gauravasampādanārtham,",
    "T03kamvchtu:144": " anyathā svasyaiva vineyatvābhāve kathaṃ parasya vineyatā syāt /",
    "T03kamvchtu:145": " cīvaramādāya ityatra cīvarādānaṃ (Vajraṭ_103)",
    "T03kamvchtu:146": " tāvat prāvaraṇalakṣaṇaṃ draṣṭavyam,",
    "T03kamvchtu:147": " nāstyantasyāvakāśa iti /",
    "T03kamvchtu:148": " mahānagarī iti deśaviśeṣaḥ,",
    "T03kamvchtu:149": " śrāvastīmātravyavacchedārtham /",
    "T03kamvchtu:150": " kimarthaṃ bhagavān piṇḍāya prāvikṣat iti /",
    "T03kamvchtu:151": " śrāvakeṣvalpecchatāpravṛttiḥ,",
    "T03kamvchtu:152": " daridra-rogi-gṛhiṇī-vṛddhādiṣvanugrahaḥ,",
    "T03kamvchtu:153": " andhādibhyo netrādisamprāptiriti,",
    "T03kamvchtu:154": " vividhavismayahetūnāmanavarataṃ pradarśanena bhagavati ca pareṣāṃ prasādotpādanārthaṃ ityetānyaparimitāni prayojanānyavagantavyāni /",
    "T03kamvchtu:155": " kṛtabhaktakṛtyaḥ iti yaḥ khalu bhojanādibhaktakṛtyaṃ sampāditavān,",
    "T03kamvchtu:156": " sa evamucyate /",
    "T03kamvchtu:157": " alpakuśalamūlebhyo nirjātā api brahmādayaḥ kavalīkārāhāravināgānnaiva bhaktakṛtyaṃ kurvanti,",
    "T03kamvchtu:158": " tarhi acintyakuśalamūlanirjāto hi bhagavān (buddhaḥ)",
    "T03kamvchtu:159": " kathaṃ kuryāditi?",
    "T03kamvchtu:160": " tathā āryadharmasaṃgītau api bhāṣitam “tathāgatastu kṣutpipāsāvarjitaḥ mūtrapurīṣavirahito 'kṣīṇakāyaśca bhavati” iti /",
    "T03kamvchtu:161": " satyamevaitat tathāpi yadi bhagavataḥ sa kāyo na paramārthabhūtaḥ,",
    "T03kamvchtu:162": " tadā syāt sarvopālambhāvasaro 'pi,",
    "T03kamvchtu:163": " yadā tvayaṃ bhagavato nirmāṇakāyaḥ,",
    "T03kamvchtu:164": " evaṃvidhacaritapradarśanena veneyasattvāśayānurūpaṃ pravartate,",
    "T03kamvchtu:165": " tadā kathamumālambhāvakāśaḥ /",
    "T03kamvchtu:166": " manuṣyabhāve eva vīryārambheṇa etādṛśamanuttarapadaṃ labhyata iti vineyānāmutsāhanārthaṃ manuṣyabhāvaṃ darśayitvā evaṃrūpaṃ piṇḍabhaktaṃ darśitavān",
    "T03kamvchtu:167": " ye dāyakā dānapatayaḥ teṣu piṇḍaparikarmaprakāśanena praharṣaḥ samupajāyate /",
    "T03kamvchtu:168": " bhāgyavanto 'pi kiñcitkarmāvaraṇavaśāt pretādiṣu samupajātāḥ mahaujaskā yakṣādayaḥ",
    "T03kamvchtu:169": " bhagavatāṃ karanakhāmṛtena saṃspṛsṭaṃ paramākṣayadivyarasamādāya paribhuñjānāḥ paramasukhasaṃtṛptacetasa",
    "T03kamvchtu:170": " uttamāṃ samādhiṃ samavāpnuvanti /",
    "T03kamvchtu:171": " ataḥ aparimeyaṃ tāvad bhagavato bhaktakṛtyam /",
    "T03kamvchtu:172": " kena prakāreṇa bhaktakṛtyaṃ kṛtamiti cet?",
    "T03kamvchtu:173": " tadarthaṃ paścād ityādyāha /",
    "T03kamvchtu:174": " sarvamādāya tadanu yat piṇḍapātaṃ bhaktaṃ tat paścādbhaktapiṇḍapātam /",
    "T03kamvchtu:175": " pūrvametatsamādānaṃ tu śrāvakāṇāṃ dhūtaguṇeṣvavatāraṇārtham /",
    "T03kamvchtu:176": " bhaktamiti (bhakṣaṇakṛtyaṃ)",
    "T03kamvchtu:177": " sampāditamityarthaḥ /",
    "T03kamvchtu:178": " athavā paścāditi yad dvitīyavāramādānaṃ tat paścādbhaktam /",
    "T03kamvchtu:179": " tadeva paścādbhaktamapi piṇḍaścāpīti padayojanā /",
    "T03kamvchtu:180": " athavā apārahṇabhaktatvena yaḥ paribhujyate piṇḍaḥ sa evamucyate /",
    "T03kamvchtu:181": " ataśca dhūtaguṇavattvāt vikālabhojanaparihṛtatvācca tadviorahitametad bhaktaṃ syādityarthaḥ /",
    "T03kamvchtu:182": " pratiśāmya iti pratiṣṭhāpyetyarthaḥ /",
    "T03kamvchtu:183": " tacca śakrādayastu bhagavadājñāmādātuṃ samudyatāstadantike sadaivopatiṣṭhante,",
    "T03kamvchtu:184": " kintu pravrajitāstu svayamevānutiṣṭhanta iti nidarśayituṃ bhagavatā svayaṃ pātracīvarapratiṣṭhāpanaṃ kṛtam,",
    "T03kamvchtu:185": " alabhyamānabhṛtyānāṃ mandabhāgyānāṃ daurmanasyaparihāṇārthamapīti /",
    "T03kamvchtu:186": " aśucyābhāsaṃ satatasamitapākartuṃ kamaleṣu pādanikṣepaṇam,",
    "T03kamvchtu:187": " kriyāntrādyadhimuktasattvāśayānuvartanaṃ vā sarajaskapādābhyāṃ śayanāsanānāmanavamardanam iti śikṣāyāmādaraṃ darśayituṃ pādaprakṣālanaṃ draṣṭavyam",
    "T03kamvchtu:188": " prajñapta evāsane iti devādibhiḥ prajñapte /",
    "T03kamvchtu:189": " ṛjukāyaṃ praṇidhāya iti nātinamraṃ nātistabdhamityarthaḥ /",
    "T03kamvchtu:190": " kathaṃ dharmadeśanākāle bhagavān samāhitena īryāpathena (Vajraṭ_105)",
    "T03kamvchtu:191": " nyaṣīdaditi cet?",
    "T03kamvchtu:192": " samāhitaireva dharmo 'yaṃ jñātuṃ śrotuṃ vā śakyate nānyairiti samādhau yatnotpādāya lokāanāṃ pravartanāt /",
    "T03kamvchtu:193": " pratimukhīṃ smṛtimupasthāpya iti pūrvaṃ bodhisattvāvasthāyāṃ tāvad anuttarapadaṃ",
    "T03kamvchtu:194": " prāpya yathā buddhavaṃśānupacchedaḥ syāttathāhaṃ kariṣye iti yat praṇidhānaṃ kṛtaṃ",
    "T03kamvchtu:195": " tat praṇidhānaṃ smaraṇābhimukhīkṛtamityarthaḥ /",
    "T03kamvchtu:196": " bhagavāṃstu buddhaḥ sadā samāhitaḥ sannapi sarvathā smṛtau viharati /",
    "T03kamvchtu:197": " asamayasmareṇa na kiñcit syāt /",
    "T03kamvchtu:198": " samaye praṇidhānasmaraṇaṃ hi saphalaṃ bhavati /",
    "T03kamvchtu:199": " samaye smareṇanāpi bhagavataḥ sadā samāhitatvaṃ na virudhyate /",
    "T03kamvchtu:200": " atha khalu saṃbahulā bhikṣavaḥ ityanena kimuktam?",
    "T03kamvchtu:201": " yatparimāṇena bhikṣusaṃghena saha bhagavān śrāvastyāṃ viharati sma,",
    "T03kamvchtu:202": " sa sarvaḥ dharmadeśanākāle tatra naiva sannipatitaḥ /",
    "T03kamvchtu:203": " tribhyo 'dhikāstatra sannipatitā ityuktam /",
    "T03kamvchtu:204": " tacca saṅgītikāraiḥ parasampratyayotpānādanārthaṃ nirdiṣṭam /",
    "T03kamvchtu:205": " sannipatitaḥ iti sannihita eva /",
    "T03kamvchtu:206": " sanniṣaṇṇaḥ ityāsane upaviṣṭaḥ /",
    "T03kamvchtu:207": " loke prāyaḥ samānyapūrvakaṃ viśeṣaḥ sthāpyata iti lokaprasiddhyanurūpamubhayamāha /",
    "T03kamvchtu:208": " anyathā niṣaṇṇaḥ ityetāvatmātreṇa apyubhayamuktaṃ syāditi /",
    "T03kamvchtu:209": " uktā nidānapadārthāḥ /",
    "T03kamvchtu:210": " upodghāto buddhavaṃśānupacchedaśca :",
    "T03kamvchtu:211": " samprati upodghāto buddhavaṃśānupacchedaśca kathayiṣyete /",
    "T03kamvchtu:212": " paramāścaryamādarśayituṃ dvirabhidhānam /",
    "T03kamvchtu:213": " sugata iti sambodhanam /",
    "T03kamvchtu:214": " nairātmyadvayamārgeṇa (Vajraṭ_106)",
    "T03kamvchtu:215": " samyag gata iti suṣṭhurūpeṇa gataḥ sugataḥ surūpavaditi /",
    "T03kamvchtu:216": " athavā nikhilasavāsanāśeṣakleśajñeyāvaraṇāni prahāya gataḥ sugataḥ,",
    "T03kamvchtu:217": " sūpūrṇaghaṭavat /",
    "T03kamvchtu:218": " athavā apunarāvṛttyā gataḥ sugataḥ,",
    "T03kamvchtu:219": " sunaṣṭajvaravat /",
    "T03kamvchtu:220": " yāvataivānugrahītāḥ,",
    "T03kamvchtu:221": " tāvataivānuparigṛhītā ityarthaḥ /",
    "T03kamvchtu:222": " rājādayo 'pi āśritān prajādīn yathāśakti anuparigṛhṇanti kintvatra bhagavati āścaryamityāśaṅkākāyāṃ kimāścaryamiti tathāgatenārhatā samyaksaṃbuddhena ityuktam /",
    "T03kamvchtu:223": " yathāvadvastutattvadeśanāt tathāgataḥ /",
    "T03kamvchtu:224": " athavā yathā pūrvakā nairātmyadva rgeṇa gatāḥ kleśajñeyāvaraṇaprahāṇamadhigatāḥ,",
    "T03kamvchtu:225": " atrāpi tathā gatatvāt tathāgataḥ /",
    "T03kamvchtu:226": " sarvalokābhyarhaṇīyatvāt,",
    "T03kamvchtu:227": " arīṇāṃ kleśānāṃ vā hantṛtvād arhan /",
    "T03kamvchtu:228": " samastajñeyānāṃ samyagabodhāt samyaksaṃbuddhaḥ /",
    "T03kamvchtu:229": " ebhiḥ padairbhagavataḥ prahāṇajñānarūpā sva-parārthasampadupadarśitā bhavanti /",
    "T03kamvchtu:230": " etenaivamabhidhīyate- rājādīnāṃ prajādiṣvanugrahe tāvannaivāścaryam,",
    "T03kamvchtu:231": " yato hi te lābhasatkārādisvārthārthitayā parānanugṛhṇanti,",
    "T03kamvchtu:232": " bhagavatastāvat tathāgatatvenārhattvena samyagabhisambuddhya adhigatāśeṣasampattitayā yo 'nugrahaḥ sa khalvatra āścaryamityādarśitam /",
    "T03kamvchtu:233": " ṛte karuṇāṃ bhagavato 'nugrahe 'smin nāsti kiñcidanugrahakāraṇāntaramityanenābhihita eva bhavati bhagavān mahākāruṇikaḥ /",
    "T03kamvchtu:234": " anuparigṛhītāḥ iti abhisambuddhena bhagavatā dharmacakrapravartanākāle paripakvakuśalamūlā bodhisattvā bhūmiṣvavatāritāḥ,",
    "T03kamvchtu:235": " dharmatāyāṃ bodhisattvānāṃ pratiṣṭhāpanena /",
    "T03kamvchtu:236": " parīnditāḥ iti aparipakvakuśalamūlānām ādikarmikāṇāmanugrahāya ta eva parīnditāḥ,",
    "T03kamvchtu:237": " dharmatāyāṃ bodhisattvān pratiṣṭhāpayitum /",
    "T03kamvchtu:238": " mama parinirvāṇapradarśanaṃ tu yuṣmāsvaprāptaguṇānāmadhigamāya,",
    "T03kamvchtu:239": " prāptānāṃ ca samyagaparihāṇāyeti /",
    "T03kamvchtu:240": " evamanugrahaparīndanetyubhābhyāṃ buddhavaṃśānupacchedaḥ samprakāśitaḥ /",
    "T03kamvchtu:241": " bodhisattveṣvanugrahastu pañcadhā samyag veditavyaḥ- kāla-viśeṣatā-udāratā-sthiṃratā-vyāpakatābhiḥ /",
    "T03kamvchtu:242": " tatra kālaḥ- janmajanmātaratvāt /",
    "T03kamvchtu:243": " viśeṣatā-tairthika-śrāvaka-pratyekabuddhebhyo 'nugraheṇa viśiṣṭatvāt /",
    "T03kamvchtu:244": " udāratā- anuttaratvāt tadanugrahasya /",
    "T03kamvchtu:245": " sthiratā- ātyantikatvāt /",
    "T03kamvchtu:246": " vyāpakatā- tadanugraheṇa tu sva- parasantatyorhitasampādanāt /",
    "T03kamvchtu:247": " parīndanāpi tridhā samyag draṣṭavyā,",
    "T03kamvchtu:248": " āśraya-dharmatāprāpaṇa-jñapticavanaiḥ /",
    "T03kamvchtu:249": " kīdṛśastāvadāśrayaḥ?",
    "T03kamvchtu:250": " kalyāṇamitreṣu parīndanāt sā bhavatyavipraṇaṣṭā /",
    "T03kamvchtu:251": " kiṃ tāvad dharmatāprāpaṇam?",
    "T03kamvchtu:252": " anuparigṛhītā bodhisattvā dharmatayā parānanugrāhayanti /",
    "T03kamvchtu:253": " kiṃ tarhi jñaptivacanam?",
    "T03kamvchtu:254": " tvayā anye bodhisattvā anugrahītavyā ityājñāpitam,",
    "T03kamvchtu:255": " na tvanādarabhāvaḥ /",
    "T03kamvchtu:256": " upodghāta-buddhavaṃśānupacchedapadārthā uktāḥ /",
    "T03kamvchtu:257": " pratipattilakṣaṇam :",
    "T03kamvchtu:258": " pratipattilakṣaṇaṃ tāvaducyute- tadadhikāreṇa katham ityuktam /",
    "T03kamvchtu:259": " āryasubhūtiḥ khalu ṣaḍvidhaprayojanārthaṃ pṛṣṭavān /",
    "T03kamvchtu:260": " 1 saṃśayopacchedāya,",
    "T03kamvchtu:261": " 2 adhimuktisamutpādāya,",
    "T03kamvchtu:262": " 3 gambhīreṣvartheṣvavatāraṇāya,",
    "T03kamvchtu:263": " 4 avinivartanāya,",
    "T03kamvchtu:264": " 5 paramapramodasañjananāya,",
    "T03kamvchtu:265": " 6 saddharmasya cirasthityai ca /",
    "T03kamvchtu:266": " tatra prajñāpāramiteyaṃ kathaṃ buddhavaṃśasya anupacchedaṃ karotīti sandehakāriṇāṃ saṃśayopacchedanārtham /",
    "T03kamvchtu:267": " aparipakvasantatīnāṃ bodhisattvānāṃ puṇyabāhulyakhyāpanena prajñāpāramitāsu adhimuktisamutpādanārtham /",
    "T03kamvchtu:268": " paripakvasantatīnāṃ tāvad gambhīreṣvartheṣvavatāraṇārtham /",
    "T03kamvchtu:269": " abhūtapratipattiparibhūtānāṃ tadudgrahaṇadhāraṇayorvyāyacchatāṃ puṇyavāhulyābhikāṅkṣayā avinirvatanārtham /",
    "T03kamvchtu:270": " anugṛhīteṣu viśuddhādhyāśayeṣu svādhigatataddharmadarśanena paramapramodasañjananārtham /",
    "T03kamvchtu:271": " anāgate kāle mahayānasaddharmasya ciramavasthānārtham /",
    "T03kamvchtu:272": " samāsatastu sandigdhānāṃ samyak samprakāśanāya,",
    "T03kamvchtu:273": " puṇyābhikāṅkṣaṇām aparikvabodhisattvānāṃ samyagavatāraṇāya,",
    "T03kamvchtu:274": " vipratipattivihatānāṃ sampraharṣaṇāya,",
    "T03kamvchtu:275": " śuddhādhyāśayānāṃ pramodāya ca /",
    "T03kamvchtu:276": " tatra sthātavyam chandapraṇidhānābhyām /",
    "T03kamvchtu:277": " pratipattavyam yogasamāpattyā /",
    "T03kamvchtu:278": " cittaṃ pragrahītavyam vikṣepanigraheṇa /",
    "T03kamvchtu:279": " tatra (Vajraṭ_109)",
    "T03kamvchtu:280": " chandastāvadabhilāṣaḥ /",
    "T03kamvchtu:281": " praṇidhānaṃ tu abhilaṣitārthe 'bhisaṃskāralakṣaṇena yaccintanam /",
    "T03kamvchtu:282": " yogasamāpattiḥ khalvavitarkasamādhiḥ /",
    "T03kamvchtu:283": " vikṣepanigrahastāvat samādhito vikṣiptaṃ cittaṃ vikṣepebhyo nivārya tatraiva viniyojanam /",
    "T03kamvchtu:284": " prathamena prayogamārgaḥ,",
    "T03kamvchtu:285": " dvitīyena pariniṣpattimārgaḥ,",
    "T03kamvchtu:286": " tṛtīyena tvavipraṇāśamārgaḥ parideśitaḥ /",
    "T03kamvchtu:287": " sthāne pṛcchato bhagavān āryasubhūtaye sādhukāramadāt /",
    "T03kamvchtu:288": " śṛṇu ityavahitaśrotrābhyāṃ śrotuṃ pravartasva /",
    "T03kamvchtu:289": " sādhu ityaviparītapratipattyā udgrahītum /",
    "T03kamvchtu:290": " suṣṭhu ca manasi kuru samyaktayā udgrahītumudyukto bhava ityarthaḥ /",
    "T03kamvchtu:291": " tadapi avāṅmukha-aśuci-sacchidrabhāṇḍānāmiva śrotṛjanānāṃ yathākramaṃ trividhadoṣaparihārārthamidamudīritamiti /",
    "T03kamvchtu:292": " bhāṣiṣye iti tebhya eva samprakāśayiṣyāmi,",
    "T03kamvchtu:293": " nānyebhya iti /",
    "T03kamvchtu:294": " anyathā avāṅmukha-aśuci-sacchidrabhāṇḍeṣu ambuvṛṣṭiriva (Vajraṭ_110)",
    "T03kamvchtu:295": " dharmavṛṣṭirapīyaṃ nirarthakaiva syādityarthaḥ /",
    "T03kamvchtu:296": " athavā ahaṃ tu kevalaṃ deśayiṣyāmi tvameva tāvad yatnataḥ pratipadyasvetyarthaḥ /",
    "T03kamvchtu:297": " bodhisattvayāneti bodhisattvānāṃ yānam,",
    "T03kamvchtu:298": " yena bodhisattvā niryānti /",
    "T03kamvchtu:299": " tacca daśabhiḥ pāramitābhiḥ daśabhiśca bhūmibhiḥ parigṛhyate /",
    "T03kamvchtu:300": " tatra samprasthānaṃ tāvat praṇidhiprasthānacittābhyāṃ sampravartanam /",
    "T03kamvchtu:301": " etadviśeṣaṇaṃ tu śrāvakādibodhipratiṣedhārtham,",
    "T03kamvchtu:302": " bodhisaṃprasthitena ityetāvaducyamāne bodhīnāṃ tritvādanyasyā api bodheravagamaḥ syāditi /",
    "T03kamvchtu:303": " pratyaśrauṣīt ityabhyupagamādityarthaṃ /",
    "T03kamvchtu:304": " uktāḥ pratipattilakṣaṇapadārthādayaḥ /",
    "T03kamvchtu:305": " pratipattisthānam :",
    "T03kamvchtu:306": " sāmprataṃ tatsthānānyabhidhīyante /",
    "T03kamvchtu:307": " tatsthānāni tāvat samāsato 'ṣṭādaśaprakārāṇi; tadyathā-",
    "T03kamvchtu:308": " 1. cittotpādaḥ",
    "T03kamvchtu:309": " 2. pāramitāyogaḥ",
    "T03kamvchtu:310": " 3. rūpakāyāptikāmatā",
    "T03kamvchtu:311": " 4. dharmakāyāptikāmatā",
    "T03kamvchtu:312": " 5. bhāvanāviśeṣalābhe 'nabhimānaḥ",
    "T03kamvchtu:313": " 6. buddhotpādārāgatā",
    "T03kamvchtu:314": " 7. kṣetraviśuddhipraṇidhānam",
    "T03kamvchtu:315": " 8. sattvaparipākaḥ",
    "T03kamvchtu:316": " 9. bāhyaśāstreṣu vyapagatarāgatā",
    "T03kamvchtu:317": " 10. sattvabhājanalokayoḥ piṇḍagrāhaviśīrṇatāyogaḥ",
    "T03kamvchtu:318": " 11. tathāgatapūjāsatkāraḥ",
    "T03kamvchtu:319": " 12. kāyacittapariśrāntau vīryavaimukhyānārambhalāsatkāravirahitatā /",
    "T03kamvchtu:320": " kāyacittapariśrāntau vīryārambhotovinivṛttiḥ,",
    "T03kamvchtu:321": " na ārambha ityanārambhaḥ /",
    "T03kamvchtu:322": " aho, ārabdhavīryo 'yamiti pareṇa jñāyamāne sati śraddhāmāgamya lābhasatkārādhyavasitatvam /",
    "T03kamvchtu:323": " tasmād bodhisattva etebhyaḥ sarvebhyo vimucya prajahyāt /",
    "T03kamvchtu:324": " 13. duḥkhādhivāsanam",
    "T03kamvchtu:325": " 14. dhyānāsvādaviratiḥ",
    "T03kamvchtu:326": " 15. abhisamayakāle 'hamitivikalpaviyogaḥ",
    "T03kamvchtu:327": " 16. avavādaparyeṣaṇam",
    "T03kamvchtu:328": " 17. abhisamayaḥ",
    "T03kamvchtu:329": " 18. buddhabhūmiparyeṣaṇaṃ ca /",
    "T03kamvchtu:330": " etāni tāvadaṣṭādaśavidhāni sthānāni,",
    "T03kamvchtu:331": " yatra bodhisattvena sthātavyaṃ pratipattavyaṃ cittaṃ ca pragrahītavyamiti /",
    "T03kamvchtu:332": " etaiḥ sthānairbhūmitrayaṃ saṃgṛhyate,",
    "T03kamvchtu:333": " tadyathā- ṣoḍaśabhiḥ sthānairadhimukticaryābhūmiḥ,",
    "T03kamvchtu:334": " abhisamayasthānenaikena śuddhādhyāśayabhūmiḥ,",
    "T03kamvchtu:335": " buddhabhūmiparyeṣaṇena ca buddhabhūmiḥ saṃgṛhyate /",
    "T03kamvchtu:336": " sarvasattvaparinirvāpaṇacittamutpādya pāramitāyogī tāvat tathāgatasya rūpakāya-dharmakāyaprāptau chandamutpādayati /",
    "T03kamvchtu:337": " tataḥ ā abhimānam antimam ahaṃ-vikalpaṃ yāvadabhisamayastāntarāyebhyaścittaṃ viprakarṣate /",
    "T03kamvchtu:338": " tataścābhisamayārthamavavādaṃ paryeṣate,",
    "T03kamvchtu:339": " tadanantaramabhijānāti,",
    "T03kamvchtu:340": " tadūrdhvaṃ buddhabhūmiṃ paryeṣate /",
    "T03kamvchtu:341": " ayameva teṣāṃ kramaḥ /",
    "T03kamvchtu:342": " 1. cittotpāda-sthānam :",
    "T03kamvchtu:343": " tatra bodhicittamadhikṛtya yāvantaḥ sattvāḥ ityāha /",
    "T03kamvchtu:344": " yāvat iti parimāṇam /",
    "T03kamvchtu:345": " kiṃ tatra parimāṇam?",
    "T03kamvchtu:346": " sattvasaṃgraheṇa ityuktam 'sattvadhātustu (Vajraṭ_112)",
    "T03kamvchtu:347": " aparimitaḥ,",
    "T03kamvchtu:348": " athāpi sattvaḥ sattva iti yastatsvabhāvaḥ taditaravyāvṛttaśabdādhyāropitārthasabhāgarūpeṇa khyātaḥ sa eva sattvena saṃgṛhyate /",
    "T03kamvchtu:349": " tena dṛśyavikalpyayokatvenābhisaṃkṣipya tadrūpeṇādhyavasitatvād rūpādiskandhaviśeṣairupādīyante /",
    "T03kamvchtu:350": " ataste āyuṣmāniva pratīyante /",
    "T03kamvchtu:351": " evaṃ sāmānyato nirūpya viśeṣato darśayitumāha- aṇḍajāḥ ityādi /",
    "T03kamvchtu:352": " viśeṣalakṣaṇaṃ tāvat tribhiḥ prabhedairabhihitam /",
    "T03kamvchtu:353": " yonibhedenāṇḍajādayaścattvāraḥ /",
    "T03kamvchtu:354": " sthānabhedena tu rūpiṇāmarupiṇāṃ ca pṛthaksthānatvāt /",
    "T03kamvchtu:355": " kāmāvacarā rūpāvacarāstāvad rūpiṇaḥ,",
    "T03kamvchtu:356": " arupāvacarāstu arupiṇaḥ /",
    "T03kamvchtu:357": " nimittodgrahaṇabhedena saṃjñinaḥ ityādayaḥ /",
    "T03kamvchtu:358": " bṛhatphalasyaikadeśaṃ bhavāgrajāṃścaṃ sattvān vihāya sarve sattvāḥ saṃjñinaḥ /",
    "T03kamvchtu:359": " bṛhatphalasyaikadeśastāvad asaṃjñīnaḥ /",
    "T03kamvchtu:360": " ayamapi nimittodgrahaṇabhedātmaka eva,",
    "T03kamvchtu:361": " tadabhāvabhedenopalakṣitatvāt /",
    "T03kamvchtu:362": " bhavāgrajāstāvad naiva saṃjñino nāsaṃjñino vā /",
    "T03kamvchtu:363": " prabhedo 'yaṃ mandamedhasāmanugrahāyaiva kṛtaḥ,",
    "T03kamvchtu:364": " anyāvadhyānaparihārārthaṃ tāvannaiva prapañcitaḥ /",
    "T03kamvchtu:365": " 'sarve dharmāḥ niḥsattvāḥ';",
    "T03kamvchtu:366": " ityanena saha vacanasyāsyāvirodhaḥ pradarśitaḥ /",
    "T03kamvchtu:367": " atra sattvadhāturiti sāṃvṛte satye sattvadhātustaṃ darśayituṃ yāvān ityādyāha /",
    "T03kamvchtu:368": " prajñapyamānaḥ iti pañcaskandhaviśeṣātmakatvena prajñāyata iti,",
    "T03kamvchtu:369": " na tu tairthikāḥ prajñaptyā prajñapayantītyarthaḥ /",
    "T03kamvchtu:370": " anenāpavādāntastāvat parihṛtaḥ,",
    "T03kamvchtu:371": " prajñaptāvapavādābhāvāt /",
    "T03kamvchtu:372": " yasmin apratiṣṭhitanirvāṇadhātau sāsravopadhirnāśiṣyate,",
    "T03kamvchtu:373": " sa tathocyate /",
    "T03kamvchtu:374": " śrāvakāṇāṃ parinirvāṇaṃ tāvad nātra nirvāṇadhātu;",
    "T03kamvchtu:375": " tasya hīnatvāt /",
    "T03kamvchtu:376": " praṇītaphale saṃvidyamāne kṛpālūnāṃ hīnaphalārthitā na khalu yuktimatī /",
    "T03kamvchtu:377": " saṃvidyamāne 'pi praṇītaphale prāptumaśakyatvādevaṃ prārthyata iti cet?",
    "T03kamvchtu:378": " tvanmatānusāraṃ tāvad trividhagotratvādagotratvācca sarvaiḥ hīnaphalamapi prāptuṃ naiva śakyate /",
    "T03kamvchtu:379": " atha bodhisattvagotraṃ tāvattathāvidhaṃ yadvaśatayā mahākaruṇāvegābhibhūtena (mayā)",
    "T03kamvchtu:380": " kathamidaṃ śakyamiti,",
    "T03kamvchtu:381": " saṃvidyamāneṣvapareṣu parārthakāriṣu buddhabodhisattveṣu nirarthakena mayātra praṇidhānena",
    "T03kamvchtu:382": " kimiti vicārān santyajya parapratyayatāṃ ca dūrīkṛtya mahākaruṇārdraḥ jājvalyamānena",
    "T03kamvchtu:383": " duḥkhāgninā pīḍyamānaṃ jagad vilokya ahameva tārayiṣyāmīti cintayamānaḥ praṇidadhāti / yathoktam-",
    "T03kamvchtu:384": " duṣkarāduṣkarāṃ veti kalpanāṃ parihāya ca /",
    "T03kamvchtu:385": " abhyupetaṃ jagaccārtamityāsyena svayaṃ tvayā //",
    "T03kamvchtu:386": " iti / yadyapyevam,",
    "T03kamvchtu:387": " tathāpi priyaputrasya nṛpatvāya praṇidhānamiva satyapyaprāpye praṇītaphale kathanna praṇidhānamiti /",
    "T03kamvchtu:388": " kimarthaṃ hīnameva prārthyate /",
    "T03kamvchtu:389": " ata evāpratiṣṭhitanirvāṇam evātra anupadhiśeṣanirvāṇadhāturyujyate /",
    "T03kamvchtu:390": " tatra sāsravopadheḥ śeṣatvābhāvāt /",
    "T03kamvchtu:391": " nirvāpayitavyāḥ ityetāvanmātraṃ kasmānnoktam?",
    "T03kamvchtu:392": " prathamādidhyānānāṃ vyāvṛttyarthamiti /",
    "T03kamvchtu:393": " tāni tāvadadhobhūmikleśābhāvād nirvāṇaparyāyeṇoktāni bhagavatā /",
    "T03kamvchtu:394": " sopadhiśeṣe nirvāṇadhātau iti kasmānnoktamiti cet?",
    "T03kamvchtu:395": " duḥkhopadhiśeṣasyāprahīṇatvāttatra /",
    "T03kamvchtu:396": " sarvasattvanirvāpaṇāśayastu bodhisattvānāṃ tribhirhetubhirdraṣṭavyaḥ, tadyathā-",
    "T03kamvchtu:397": " 1. akṣaṇotpannebhyaḥ kālāntarāvasthānam,",
    "T03kamvchtu:398": " akṣaṇāvasthā tāvadupalakṣaṇamiti /",
    "T03kamvchtu:399": " naitāvanmātram /",
    "T03kamvchtu:400": " tasyāmavasthitau parinirvāṇaṃ naiva sambhāvyate /",
    "T03kamvchtu:401": " 2. aparipakvānāṃ paripācanam /",
    "T03kamvchtu:402": " 3. paripakvānāṃ vimokṣaṇaṃ ca /",
    "T03kamvchtu:403": " tasmānnāśaktārthitā (teṣām) /",
    "T03kamvchtu:404": " nikhilasattvānāṃ parinirvāpaṇāśayena anena ādāryaṃ tāvad bodhicittasyādarśitam /",
    "T03kamvchtu:405": " chandapraṇidhānābhyāṃ kathaṃ sthātavyaṃ- (Vajraṭ_114)",
    "T03kamvchtu:406": " tadapyatrāveditam /",
    "T03kamvchtu:407": " kathaṃ yogasamāpattyā pratipattavyamiti taddeśayitumāha evam ityādi /",
    "T03kamvchtu:408": " saṃvṛtau sarvasattvānāṃ parinirvāpaṇe 'pi yathā paramārthato na ko 'pi sattvaḥ bodhisattvenopalabhyate,",
    "T03kamvchtu:409": " tasyāabhāvādityevaṃ yogamāpattyā pratyavekṣaṇīyam /",
    "T03kamvchtu:410": " vyutthito bhūtvā na paramārthataḥ ko 'pi sattvo mayā parinirvāpitaḥ iti yaścittotpādastena gambhīratvaṃ paramārthabodhicittatvañca darśitaṃ",
    "T03kamvchtu:411": " pūrveṇa tu saṃvṛtiriti /",
    "T03kamvchtu:412": " tena vikṣepanigraheṇa kathamatra cittaṃ pragrahītavyamityādarśayitumāha- tatkasya hetoḥ?",
    "T03kamvchtu:413": " sacet iti yadītyarthaḥ /",
    "T03kamvchtu:414": " atha yaḥ pudgalādisaṃjñayā pravartate kiṃ sa bodhisattva iti vaktavyaḥ?",
    "T03kamvchtu:415": " sattva ityuktau punaḥ kasya hetoḥ iti praśnenetarābhirapi (saṃjñābhiḥ)",
    "T03kamvchtu:416": " na vaktavyaḥ ityāha /",
    "T03kamvchtu:417": " asyāyamabhiprāyaḥ- kumatibhistāvat pañcaskandhātiriktaḥ antarvyāpāravāṃścaturṇāṃ bhogānāṃ bhoktā ekaḥ puruṣa iti parikalpyate sattvaḥ,",
    "T03kamvchtu:418": " jīva ityādiśabdaiśca vyavahriyate /",
    "T03kamvchtu:419": " ye cānirvacanīyatvena pudgalamicchanti tairapi tasya skandhasvabhāvavilakṣaṇatvenābhyugatatvāt tadbalenārthāntara evābhyupeyate /",
    "T03kamvchtu:420": " na kadāpi padārtho 'nirvacanīyaḥ sambhavati,",
    "T03kamvchtu:421": " sarvasyāpyanirvacanīyatvaprasaṅgāt /",
    "T03kamvchtu:422": " tatsādhakapraṇābhāvād bādhakasadbhāvācca taddraṣṭā bodhisattvo viparītābhiniveśena viparyasta eva bhavati /",
    "T03kamvchtu:423": " yaḥ khalu viparyastaḥ sa kathaṃ paramārthabodhisattvaḥ?",
    "T03kamvchtu:424": " anye punarāhuḥ- asti tāvadātmasādhakaṃ pramāṇamiti /",
    "T03kamvchtu:425": " tathā hi-bandha-mokṣa-mārga-hetuphalasambandhasmṛtipratyabhijñādīnāmekādhikaraṇakatve",
    "T03kamvchtu:426": " tāvat prasiddhe nairātmyavādināṃ yuṣmākaṃ mate tu yastadādhāra ekaḥ prasiddhaḥ sa",
    "T03kamvchtu:427": " nāsti kaściditi kastāvadādhāraḥ?",
    "T03kamvchtu:428": " vijñānakṣaṇānāṃ pratikṣāṇaṃ pṛthaktvāt /",
    "T03kamvchtu:429": " baddho (Vajraṭ_115)",
    "T03kamvchtu:430": " devadattaḥ muktaścānyo yajñadatta iti naiva vyavasthā,",
    "T03kamvchtu:431": " na cānyaḥ pratyanubhaviṣyati anyena kṛtasya karmaṇaḥ phalamityatiprasaṅgaḥ /",
    "T03kamvchtu:432": " kṛtavipraṇāśo 'kṛtābhyāgamaśca prasajyete /",
    "T03kamvchtu:433": " tathā hi- kartṛtvena prajñapto yo hi vijñānakṣaṇaḥ,",
    "T03kamvchtu:434": " tasya phalenānabhisambandhāt kṛtavipraṇāśākhyo doṣaḥ /",
    "T03kamvchtu:435": " akartuścaiva tasya phalena yogādakṛtābhyāgamo doṣaḥ syāt /",
    "T03kamvchtu:436": " smṛtyādikaṃ a bhinnādhikaraṇakamiti na loke pratītam /",
    "T03kamvchtu:437": " atha kathamiti cet?",
    "T03kamvchtu:438": " ekādhikaraṇakameva /",
    "T03kamvchtu:439": " devadattasya cittānubhavaḥ yajñadattacittena na smaryate vā pratyabhijñāyate vā /",
    "T03kamvchtu:440": " yenānubhūyate tenaiva smaryate pratyabhijñāyate veti prasiddham /",
    "T03kamvchtu:441": " phalataścaika eva puruṣaḥ sarvāvasthāsvanugantā bhavati /",
    "T03kamvchtu:442": " prayogaḥ- yau bandhamokṣau tāvekādhikaraṇakau,",
    "T03kamvchtu:443": " yathā- devadattasyaiva śṛṅkhalābandhanaṃ mokṣaśca /",
    "T03kamvchtu:444": " vivādāspadībhūtau bandhamokṣāvapi bandhamokṣāveveti bandhamokṣāveveti svabhāvahetuḥ /",
    "T03kamvchtu:445": " tathaiva kartrāderapyekādhikaraṇatvasādhane prayogāḥ kalpayitavyā iti /",
    "T03kamvchtu:446": " tatra yadi svatantrasyaikasya paramārthasato nityasya puruṣasyādhikaraṇatvaṃ sādhyate,",
    "T03kamvchtu:447": " tadā tathāvidhena puruṣeṇa saha kvāpi hetoḥ sambandhāsiddheranaikāntikatvam,",
    "T03kamvchtu:448": " sarveṣāṃ saṃskārāṇāṃ kṣaṇikatvāt,",
    "T03kamvchtu:449": " devadattādeḥ nityatvaikatasvabhāvāsiddheḥ dṛṣṭāntasyāpi sādhyavikalatvam /",
    "T03kamvchtu:450": " ata eva viruddho hetuḥ tadviparyavyāptatvāt /",
    "T03kamvchtu:451": " atha ekādhikaraṇatvamātraṃ sādhyate,",
    "T03kamvchtu:452": " tadā siddhasādhanam /",
    "T03kamvchtu:453": " ekasantānapravṛttatvena tena bandhanādīnāmekādhikaraṇatvamiṣyata eva /",
    "T03kamvchtu:454": " api ca, yadā yatra santāne 'vidyādikaṃ kāryakāraṇabhāvenāvicchinnaṃ nirantaraṃ pravartate,",
    "T03kamvchtu:455": " tadā sa baddhaḥ ityucaryate,",
    "T03kamvchtu:456": " sa eva punaḥ śrutamayādikrameṇāryamārgotpādād avidyādinirodhenāśrayaparāvṛttau muktaḥ ityupacaryate /",
    "T03kamvchtu:457": " ubhāvapi tau bandhamokṣau nityaikaparamārthavastuviṣayakau natarāṃ siddhau /",
    "T03kamvchtu:458": " laukikabandhamokṣayorapi tathātvāt /",
    "T03kamvchtu:459": " yasmin santāne śubhoo vā aśubho vā cittānubhavaḥ samutpadyate,",
    "T03kamvchtu:460": " tasminneva kālāntare santatiparipākamāgamya mastuluṅgalākṣādirasāvasiktasantatiparipāka iva sukha-duḥkha-smṛtyādiphalodayo dṛṣṭāḥ,",
    "T03kamvchtu:461": " tasmācchubhādīnāmekādhikaraṇatvaṃ tāvat prasiddham /",
    "T03kamvchtu:462": " naiva khalu kaścidekaḥ kartā bhoktā smartā vā /",
    "T03kamvchtu:463": " sarveṣāmeteṣāṃ vyavahārasya prajñaptervā kāryakāraṇabhāvamātreṇa prabhāvitatvāt /",
    "T03kamvchtu:464": " na cātiprasaṅgaḥ,",
    "T03kamvchtu:465": " niyatasāmarthyavato bījāderiva kāraṇaśakteḥ pratiniyatatvāt /",
    "T03kamvchtu:466": " tataśca yeṣu kāryakāraṇabhāvaḥ pratiniyataḥ teṣu naiva kaścid eko 'nugataḥ bhinnāvasthaśca paridṛśyate /",
    "T03kamvchtu:467": " iha sattvahetostathātve sati kimanenātmanā parikalpitena /",
    "T03kamvchtu:468": " ātmopacārasya yā khalu kartrādyavasthā,",
    "T03kamvchtu:469": " sā tāvad hetuḥ,",
    "T03kamvchtu:470": " yā khalu bhoktrādyavasthā,",
    "T03kamvchtu:471": " sā phalamityevaṃvidho hi kāryakāraṇabhāvo 'vaśyamabhyupetavya iti /",
    "T03kamvchtu:472": " anyathā tayorubhayorapyavasthayoranupapannatve parasparokārakatvābhāve vā ākāśamiva kathaṃ tāvat tāvat sidhyet bhoktrādiḥ /",
    "T03kamvchtu:473": " śaktipratiniyamo 'pyabhyupagantavya eva /",
    "T03kamvchtu:474": " itthaṃ pratiniyatātmanā sambandhena sukhādīnāṃ sambhavaḥ na tu sarvatra /",
    "T03kamvchtu:475": " ataḥ (Vajraṭ_117) kāryakāraṇabhāvena dṛśyamānāni kuśalādīnyeva kartā,",
    "T03kamvchtu:476": " bhoktā ca syāt,",
    "T03kamvchtu:477": " kimanenādṛṣṭasvabhāvena ātmanā parikalpitena /",
    "T03kamvchtu:478": " atha nānumānena ātmā siddhaḥ syāt,",
    "T03kamvchtu:479": " tathāpi pratyaviṣayatvād ahaṃbuddheḥ pratyakṣata evātmā sidhyatīti cet?",
    "T03kamvchtu:480": " tadapi tāvanna yujyate,",
    "T03kamvchtu:481": " bhrāntatvāt savikalpatvād asiddhatvācca pratyakṣeṇa tatrāhaṃbuddheriti /",
    "T03kamvchtu:482": " ahaṃbuddhau pratīyamānatve yathā khalu pratyakṣa eko nityo vibhuścātmā svasiddhāntairukalpyate tathā naivopalabhyata ityavaśyameva draṣṭavyam",
    "T03kamvchtu:483": " anyathā ahaṃbuddheryadi pratyakṣatvaṃ syāt tadā vivādamāneṣu tāvannaiva pravarteta ātmaviṣaye kaścana vivādaḥ,",
    "T03kamvchtu:484": " savikalpāyā ahaṃbuddherniścayātmakatvāt,",
    "T03kamvchtu:485": " niścayena ca viṣayīkṛte adhyāropābhāvācca /",
    "T03kamvchtu:486": " evamevānyo 'nyeṣvapyevañcātīyeṣu sambhavād vipralambhaḥ /",
    "T03kamvchtu:487": " anādikālābhyāsavaśāt pratinīyateṣu rūpādiskandheṣu ekatvamadhyāropya paraṃ vyāvarttīyatumahamiti pratītiḥ,",
    "T03kamvchtu:488": " tasyāṃ pratītau teṣāmeva rūpādīnāṃ pratibhāsamānatvāt /",
    "T03kamvchtu:489": " kāye cāyamātmagrahaḥ,",
    "T03kamvchtu:490": " kathaṃ tarhi mama deha iti bhedamātragrahaṇamiti cet?",
    "T03kamvchtu:491": " taccātmālambane 'pi tulyam /",
    "T03kamvchtu:492": " yadi cātmani ayamātmagrahaḥ,",
    "T03kamvchtu:493": " kathaṃ tarhi mama ātmā iti cintyate /",
    "T03kamvchtu:494": " atha vastuto 'bhinne 'pi bhedāntaraparihāreṇa tanmātrajijñāsāyāṃ śilāputrakasya śarīravad bhedopacāreṇa grahaṇānnāsti virodha iti cet?",
    "T03kamvchtu:495": " dehālambane 'pi caitat samānam /",
    "T03kamvchtu:496": " ātmā khalu viṣayaḥ punaḥ kramotpattyā virudhyata iti paścāt vakṣyate /",
    "T03kamvchtu:497": " na kevalamātmagraha ātmā apitu tadviṣayo rūpādirātmāstītyapi vaktuṃ na śakyate,",
    "T03kamvchtu:498": " tadavilakṣaṇatvāttasya /",
    "T03kamvchtu:499": " krameṇopalabhyamānatvānna te ekasvabhāvāḥ,",
    "T03kamvchtu:500": " na ca svatantrāḥ /",
    "T03kamvchtu:501": " ata evoktam-",
    "T03kamvchtu:502": " na cātmadṛṣṭiḥ svayamātmalakṣaṇā",
    "T03kamvchtu:503": " na cāpi duḥsaṃsthitatā vilakṣaṇā /",
    "T03kamvchtu:504": " nāmavyavahāsya tu abhīṣṭatvānnātra kaścidapi vivādaḥ /",
    "T03kamvchtu:505": " ata eva nāsti kiñcidātmaprasādhakaṃ pramāṇam /",
    "T03kamvchtu:506": " nāsti pratyakṣamanumānaṃ ca vyatiricya pramāṇamityanyatra vicāritam /",
    "T03kamvchtu:507": " bādhakapramāṇaṃ tāvannirākriyate- yadyevamātmā skandhebhyo 'bhinnastadā skandhavat kṣāṇikaḥ syād athavā skandhāḥ khalvātmavannityāḥ syuḥ,",
    "T03kamvchtu:508": " tadabhinnatvāt,",
    "T03kamvchtu:509": " skandhavadanekatvaprasaṅgo 'pi durnivāraḥ syāt /",
    "T03kamvchtu:510": " ataḥ skandheṣveva ātmeti prajñapyate,",
    "T03kamvchtu:511": " na tāvannāmni vivādaḥ /",
    "T03kamvchtu:512": " atha skandhebhyo bhinna ātmā iṣyate tadā sukhādināsambaddhatve na sidhyet tasya bhoktṛtvādikam /",
    "T03kamvchtu:513": " tatra prayogaḥ- yo nāsti sukhaduḥkhādibhiḥ sambaddhaḥ sa nāsti kartā vā bhoktā vā,",
    "T03kamvchtu:514": " muktaḥ saṃsārī vāpi na yujyate,",
    "T03kamvchtu:515": " yathā vandhyāputraḥ /",
    "T03kamvchtu:516": " ātmāpi tathārthakriyādibhirna kathañcanāpi sambadha iti vyāpakānupalabdhiḥ /",
    "T03kamvchtu:517": " na cāyamasiddho hetuḥ,",
    "T03kamvchtu:518": " tathā hi- sukhādinā hi sambandhe sati ādhārādheyalakṣaṇo vā saṃyogalakṣaṇo vā kāryakāraṇalakṣaṇo veti pakṣatrayam /",
    "T03kamvchtu:519": " na tāvat prathamaḥ pakṣaḥ,",
    "T03kamvchtu:520": " akiñcitkaratvāt /",
    "T03kamvchtu:521": " tathā hi- adhaḥprasarpaṇadharmiṇāṃ jalādīnāmadhogamanapratibandhakatvena vyavasthāpyate tāvadādhāraḥ /",
    "T03kamvchtu:522": " sukhādīnāmamūrtatvānna sambhavati (teṣām)",
    "T03kamvchtu:523": " adhogamanamiti kathamiva ātmana ādhāratvamiti /",
    "T03kamvchtu:524": " sthityāpi nādhāraḥ,",
    "T03kamvchtu:525": " sthiteḥ sthāturabhinnatvāt,",
    "T03kamvchtu:526": " tasyaiva kārakatvamiti?",
    "T03kamvchtu:527": " tadapi tāvanniṣidhyate /",
    "T03kamvchtu:528": " sthiteḥ pṛthakatve sati sā naiva tāvatsthāturupakārikā arthāntarabhūtatvāttasyāḥ /",
    "T03kamvchtu:529": " nāstyeva tasyāṃ sthāturutpādasāmarthyam,",
    "T03kamvchtu:530": " asāmarthasya sarvatraivābhivyaktatvāt /",
    "T03kamvchtu:531": " svayaṃ bhaṅgātmanaḥ tāvannāsti kaścana sthāpakaḥ,",
    "T03kamvchtu:532": " anavasthitatvāttasya,",
    "T03kamvchtu:533": " anyathā tena bhaṅga eva tasya syānna tāvadavasthānam /",
    "T03kamvchtu:534": " avipariṇāmātmani tāvat sthāpakena kiṃ kriyate,",
    "T03kamvchtu:535": " sthīrātmanā svabhāvena svayamavasthitatvāt /",
    "T03kamvchtu:536": " ata evākiñcitkaratvena saṃyogasambandho 'pi tāvannaiva yujyate,",
    "T03kamvchtu:537": " atiprasaṅgāt /",
    "T03kamvchtu:538": " evaṃ hi sati sarvasya sarvasaṃyogahetutvam /",
    "T03kamvchtu:539": " evaṃ ca naivopapadyate tāvad bhinnārthena bhinnārthasya saṃyogaḥ,",
    "T03kamvchtu:540": " sarvasya svayamavasthitatvāt lauhaśalākāvat /",
    "T03kamvchtu:541": " api ca, saṃyogabalena yadi ātmā sukhī vā duḥkhī vā bhavet,",
    "T03kamvchtu:542": " tadā saṃyogaikatvameva syāt,",
    "T03kamvchtu:543": " aviśiṣṭatvena pratiniyatātmabhiḥ sukhādibhirnaiva syāt sambandhaḥ /",
    "T03kamvchtu:544": " tata evātmanā sahaikatve sukhādinā naiva syāt kaścit sukhī vā duḥkhī vā /",
    "T03kamvchtu:545": " adarśane 'pi balenābhyupagate niścaye tenaiva niścitaḥ syāttadā kiṃ tāvat saṃyogaparikalpanayā,",
    "T03kamvchtu:546": " sarvasāmarthyavirahitatvāttasya /",
    "T03kamvchtu:547": " sambandhibhedena bhinnāyāmapi prajñaptau paramārthataḥ bhāvānāmabhinnasvabhāve sati",
    "T03kamvchtu:548": " kathaṃ svabhāvabhedāśritaḥ pṛthagarthakriyābhedaḥ syāditi kumatiparikalpita evāyaṃ khalu sambandhaḥ /",
    "T03kamvchtu:549": " na cāpi kāryakāraṇasambandhaḥ /",
    "T03kamvchtu:550": " krameṇa vedyamānatvāt sukhādinām /",
    "T03kamvchtu:551": " avikale hetau sati na yujyate tāvat kādācitkakāryasambhavaḥ,",
    "T03kamvchtu:552": " aviśiṣṭatvāt /",
    "T03kamvchtu:553": " parairanādheyātiśayo 'pratibaddhasāmarthyo vā khalvātmā kathaṃ sahakārikākāraṇamapekṣyakrameṇotpādayet,",
    "T03kamvchtu:554": " na hi sahakāriṇi tadapekṣā /",
    "T03kamvchtu:555": " duḥkhotpādahetutvād yadi baddhastadā sarvathā baddhatvānnaiva muktaḥ syāt,",
    "T03kamvchtu:556": " tatsvabhāvāparityāgāt,",
    "T03kamvchtu:557": " parityāge vā kathaṃ nityaḥ syāt /",
    "T03kamvchtu:558": " aduḥkhāvasthotpādahetutvād yadi muktastadā vimukta eva bhavenna kadācidapi baddhaḥ syāttadā kathaṃ tāvat kalpyeta ādheyanibandhanaṃ bandhamokṣatvamiti",
    "T03kamvchtu:559": " yadi caitanyādilakṣaṇatvenotpādasāmarthyena vā kartā syāttadā kartā eva sadā bhavet katha tāvad bhoktā?",
    "T03kamvchtu:560": " atha sukhādyutpādahetutvena yadi bhoktā syāttadā bhoktaiva bhavet kathaṃ tāvat kartā?",
    "T03kamvchtu:561": " kiñca kāpilaparikalpitasya (atmanaḥ)",
    "T03kamvchtu:562": " sukhādibhirākāśavannirvikāratvena naiva khalu yujyate bhoktṛtvam,",
    "T03kamvchtu:563": " atiprasaṅgāt /",
    "T03kamvchtu:564": " sati vā vikāre nityatāhāniḥ /",
    "T03kamvchtu:565": " na khalu hetumātratayā kartā vā bhoktā vā,",
    "T03kamvchtu:566": " atiprasaṅgāt /",
    "T03kamvchtu:567": " tathaiva smṛtyādiṣvapi nāśrayitvamupayujyata iti yojyam /",
    "T03kamvchtu:568": " tasmānnairātmyavādinyeva pakṣe bandhomokṣādivyavasthā yuktimatī /",
    "T03kamvchtu:569": " kāryakāraṇavaiśiṣṭayamātreṇa tasyā vyavasthāyā prabhāvitatvāt /",
    "T03kamvchtu:570": " sa ca kāryakāraṇabhāvastāvadanityeṣveva sambhavati,",
    "T03kamvchtu:571": " na khalu nityeṣu /",
    "T03kamvchtu:572": " teṣu nāsti kasyacidapi kāryasya krameṇotpādasāmarthyam,",
    "T03kamvchtu:573": " yathoktaṃ prāk /",
    "T03kamvchtu:574": " na cāpi yugapad,",
    "T03kamvchtu:575": " tathāvidhaphalotpādasamarthasvabhāvānugame phalotpādābhāvastāvanna yujyate prāgvat /",
    "T03kamvchtu:576": " ananugame ca prāksvabhāvatāhāniḥ /",
    "T03kamvchtu:577": " kramayaugapadyābhyāṃ vyatirikto nāstyeva kaścidākārāntaraḥ,",
    "T03kamvchtu:578": " yaḥ syādarthakriyāyāṃ prabhuviṣṇuḥ,",
    "T03kamvchtu:579": " parasparaparihārasthitalakṣaṇatvāttayoḥ /",
    "T03kamvchtu:580": " ata eva yāvantaḥ paraparikalpitā ākāśādayo 'kṣaṇikābhāvāste sarve arthakriyāsāmarthyahitatvād abhāvavyavahāraviṣayā ucyante paramavicakṣaṇairbauddhairiti",
    "T03kamvchtu:581": " śaśaviṣāṇādāvapi abhāvavyavahāraprajñaptiḥ arthakriyāyāṃ sāmarthyābhāvamātranibandhanaiva,",
    "T03kamvchtu:582": " eatadbalenārthakriyāsamarthaviṣayikā khalu bhāvavyahāraprajñaptiḥ,",
    "T03kamvchtu:583": " parasparaparihārasthitalakṣaṇatvād bhāvābhāvayoḥ /",
    "T03kamvchtu:584": " evaṃvidhe sarvasāmarthyaśūnye śaśaviṣāṇādyaviśeṣe 'pi 'bhāvaḥ';",
    "T03kamvchtu:585": " iti nāma vyavahāre sati nāsti nāmni vivādaḥ /",
    "T03kamvchtu:586": " tathāpi arthakriyārthino hi prekṣāvantaḥ (Vajraṭ_121)",
    "T03kamvchtu:587": " tathāvidhānupalambhasvabhāve vandhyāputrādyaviśeṣe ca bhāvavyavahāro na yujyata ityāhuḥ /",
    "T03kamvchtu:588": " ata eva nāsiddho hetuḥ /",
    "T03kamvchtu:589": " na cānaikāntikaḥ,",
    "T03kamvchtu:590": " ākāśādiṣvapi kartṛtvaprasaṅgāt /",
    "T03kamvchtu:591": " sapakṣe sattvānna ca viruddhaḥ /",
    "T03kamvchtu:592": " tasmādātmano lakṣaṇāntarābhāvād bandhyāputrasadṛśa eva /",
    "T03kamvchtu:593": " vinaśvaratve sati skandhāntargatā eva pudgalāḥ prasajyeran,",
    "T03kamvchtu:594": " sarvasaṃskṛtānāṃ skandhasaṃgṛhītatvāt /",
    "T03kamvchtu:595": " athāvinaśvaratve tāvat skandhāntargatadharmavisadṛśatvādarthāntarā eva te bhaveyuriti doṣo 'yamuktapūrva eva /",
    "T03kamvchtu:596": " ato nāsti kaścidanirvacanīyo bhāva iti /",
    "T03kamvchtu:597": " ataḥ 'sarve dharmā nirātmānaḥ';",
    "T03kamvchtu:598": " iti bhagavataḥ siṃhanādaḥ samastatairthikakuñjaravṛndānāṃ bhīkaraḥ,",
    "T03kamvchtu:599": " anavamardanīyatvāt /",
    "T03kamvchtu:600": " alamativistareṇa /",
    "T03kamvchtu:601": " 2. pāramitāyoga-sthānam :",
    "T03kamvchtu:602": " pāramitāyogamadhikṛtyāha- api tu khalu punaḥ ityādi /",
    "T03kamvchtu:603": " etacca padadvayaṃ sāmānyaviśeṣasvabhāvātmakaṃ draṣṭavyam /",
    "T03kamvchtu:604": " dānaṃ dātavyaṃ na tuvastupratiṣṭhitena bodhisattvenetyarthaḥ /",
    "T03kamvchtu:605": " dānam ityanena trividhadānamadhikṛtya ṣaṭ pāramitā darśitāḥ na tu dānamātram /",
    "T03kamvchtu:606": " tatrāmiṣadānena dānapāramitā nirdiṣṭā,",
    "T03kamvchtu:607": " abhayadānena tāvad śīla-kṣāntipāramite,",
    "T03kamvchtu:608": " dharmadānena tu vīrya-dhyāna-prajñāpāramitāḥ /",
    "T03kamvchtu:609": " vīryābhāve dharmādāna-pravacanayoḥ parikhinnatvānna dharmaṃ deśayet /",
    "T03kamvchtu:610": " dhyānābhāve śraddhātirekakarmābhilaṣatayā saṃkliṣṭā bhaved deśanā /",
    "T03kamvchtu:611": " prajñāyāścābhāve sa tad viparītatayā dharmaṃ deśayet /",
    "T03kamvchtu:612": " tasmāt trayābhāve na sidhyati dharmadānam /",
    "T03kamvchtu:613": " vīryaṃ sarvatragamityapare /",
    "T03kamvchtu:614": " dānaṃ dātavyam ityanena ṣaṭsu pāramitāsu chanda-praṇidhānābhyāṃ kathaṃ sthātavyamiti nirdiṣṭam /",
    "T03kamvchtu:615": " na vastupratiṣṭhitena ityādinātra yogasamāpattyā (Vajraṭ_122)",
    "T03kamvchtu:616": " kathaṃ pratipattavyamityāveditam /",
    "T03kamvchtu:617": " evaṃ hi bodhisattvena dānaṃ dātavyam ityādinā vikṣepaṃ nigṛhya kathaṃ cittaṃ pragrahītavyamityetannirdiṣṭam /",
    "T03kamvchtu:618": " tatra na vastupratiṣṭhiteneti prajñāpāramitāyāṃ yogasya yāthāvattvaṃ tāvannirdiṣṭam /",
    "T03kamvchtu:619": " tatra deya-dāyaka-pratigrāhakādivastuṣu yattattvato 'bhiniveśanaṃ tat pratiṣṭhānam /",
    "T03kamvchtu:620": " yadi bodhisattvaḥ vastunyabhiniviśya pāramitāyāṃ yuñjīta,",
    "T03kamvchtu:621": " mithyāyogobhavet,",
    "T03kamvchtu:622": " paramārthataḥ kasyacidapyabhiniveśyavastunaḥ sarvathābhāvena viparītābhiniveśāt,",
    "T03kamvchtu:623": " tassādhakabādhakapramāṇābhāvabhāvataśca /",
    "T03kamvchtu:624": " tathā hi- paraiḥ paramārthataḥ iṣṭā vijñānavyatiriktā arthāstāvānna pratyakṣasiddhāḥ,",
    "T03kamvchtu:625": " arthāntareṇa jñānena grahaṇāyogāt /",
    "T03kamvchtu:626": " arthe sati sākāreṇa nirākāreṇa anyākāreṇa vā jñānena grahaṇamiti trayaḥ pakṣāḥ /",
    "T03kamvchtu:627": " tatra tāvanna sākāreṇa citravarṇādidarśanakāle ekajñānābhinnatvādākāraṇāmapyekatvaṃ prasajyeta,",
    "T03kamvchtu:628": " athavā ākārabhinnatvādākāravajjñānasyāpyanekātmakatvaṃ prasajyeta /",
    "T03kamvchtu:629": " anekatvaṃ tāvanna yujyata eva,",
    "T03kamvchtu:630": " ekaikaparamāṇugrāhyajñānānubhavābhāvānna sidhyati tāvajjñānasyaikatvam,",
    "T03kamvchtu:631": " tadasiddhāvanekatvamapi khalvasiddham,",
    "T03kamvchtu:632": " ekaikasahaṃtisvarūpatvād anekasya /",
    "T03kamvchtu:633": " citrākāravyavasthāpanāyai anekajñānotpādaparikalpanayāpi jñānasya viṣayaṃ vyāpya sthitatvād grāhakajñānānāmutpādo 'pi na sambhavati,",
    "T03kamvchtu:634": " amūrttatvājjñānānām /",
    "T03kamvchtu:635": " anyacca, sārūpyaṃ tāvadekadeśena bhavet sarvātmanā vā /",
    "T03kamvchtu:636": " tatra na tāvat sarvātmanā- arthajjñānasyāpi jaḍasvabhāvaprasaṅgāt /",
    "T03kamvchtu:637": " na caikadeśena- ekasya tāvanniravayavatvād /",
    "T03kamvchtu:638": " vyāvṛttibhedenāṃśopacāre 'pi vastvādisārupyadharmāṇāṃ sarvatra (Vajraṭ_123)",
    "T03kamvchtu:639": " vidyamānatvāt sarveṇa sarvamavagamyeta /",
    "T03kamvchtu:640": " atha tadutpannaṃ tatsārūpyaṃ cetyetaddvayena vedayatīti arthasārupyasya samanastarapratyayasyāpi grāhakatvaprasaṅgaḥ /",
    "T03kamvchtu:641": " satyapi sārūpye paramārthataḥ bāhyārtho na pratyakṣasiddhaḥ,",
    "T03kamvchtu:642": " nīlākārātmano jñānasya svasaṃviditatvāt /",
    "T03kamvchtu:643": " yato hi pratyakṣaiva nīlādivijñaptirnāparā /",
    "T03kamvchtu:644": " yattad vijñānaṃ tadevārthagrāhakamiti cet?",
    "T03kamvchtu:645": " bhavatu nāma prajñaptitaḥ,",
    "T03kamvchtu:646": " na tu paramārthatastad vedanam,",
    "T03kamvchtu:647": " ātmākārasya svasaṃviditatvāt,",
    "T03kamvchtu:648": " atyantaparokṣatvādarthānāṃ kathaṃ tadākāraṃ jñānaṃ bhavediti /",
    "T03kamvchtu:649": " svākārādhānena tāvadutpādako heturnaiva niyamena sidhyati,",
    "T03kamvchtu:650": " vyabhicārāt /",
    "T03kamvchtu:651": " paramāṇavaḥ khalu naiva sthūlapratītiviṣayaḥ,",
    "T03kamvchtu:652": " sūkṣmatvātteṣām /",
    "T03kamvchtu:653": " na ca saṃhitāḥ,",
    "T03kamvchtu:654": " tebhyo 'narthāntaratvāt vikalpaviṣayāṇām asattvācca /",
    "T03kamvchtu:655": " saṃhatārthāntaratve pṛthak pratibhāsaḥ syāt /",
    "T03kamvchtu:656": " āvṛtānāvṛtayośca virodhānnaiva tāvad yujyata ekatvam /",
    "T03kamvchtu:657": " anekatve saṃghātasya paramāṇureva sa syānna tvarthāntaraḥ /",
    "T03kamvchtu:658": " na ca tāvannirākārapakṣaḥ- nīlādiṣvakiñcitkaratvāttasya /",
    "T03kamvchtu:659": " bhāvamātreṇa vedane sati sarvaiḥ sarvavedanaprasaṅgaḥ,",
    "T03kamvchtu:660": " aviśiṣṭatvāt sarvasya /",
    "T03kamvchtu:661": " ato nīlasaṃvedanamidam,",
    "T03kamvchtu:662": " na pītamiti vyavasthā na syāt,",
    "T03kamvchtu:663": " vyavasthāyāḥ kasyāpi hetuviśeṣasyābhāvāt /",
    "T03kamvchtu:664": " viśeṣasya kasyacidabhyupagame sa eva tāvat sākāratvābhyupagamaḥ /",
    "T03kamvchtu:665": " pratītisvabhāvamātre tāvad viśeṣābhāvājjñānātmani nākārātiriktaṃ bhedakamanyat syāt /",
    "T03kamvchtu:666": " naivānyākārapakṣaḥ,",
    "T03kamvchtu:667": " atiprasaṅgāt /",
    "T03kamvchtu:668": " evaṃ hi sati rūpaviṣayakamākāravijñānaṃ tāvat parīkṣāmarhati,",
    "T03kamvchtu:669": " tathā hi- na tāvat pratyakṣato 'rthaḥ sidhyati,",
    "T03kamvchtu:670": " nānumānādapi /",
    "T03kamvchtu:671": " apratyakṣasyārthasya jñānasya ca kenāpi hetunā sambandhāsiddheḥ /",
    "T03kamvchtu:672": " phalajñānād bhinnasya kāraṇamātratvānumāne neṣṭasiddhiḥ,",
    "T03kamvchtu:673": " itarasya samanantarapratyayasya vidyamānatvāt /",
    "T03kamvchtu:674": " itarat pramāṇaṃ nāsti,",
    "T03kamvchtu:675": " ato tāvannaiva sidhyati bāhyo 'rthaḥ /",
    "T03kamvchtu:676": " na tāvat paramārthataḥ jñānasvabhāvatā pratyakṣeṇa sidhyati,",
    "T03kamvchtu:677": " addhaitasvabhāvatāyā asaṃviditatvāt,",
    "T03kamvchtu:678": " anyathā na ko 'pi tattvadraṣṭā syāt /",
    "T03kamvchtu:679": " nānumānenāpi evaṃvidhenākāreṇa kasyāpi hetoḥ sambandhasyāsiddheḥ /",
    "T03kamvchtu:680": " nanvevaṃ kathaṃ saṃkleśavyavadāne syātāmiti cet?",
    "T03kamvchtu:681": " na, tvanmate tābhyāṃ saha tasya kasyacidapi sambandhasyāsiddhatvāt /",
    "T03kamvchtu:682": " tayoḥ paramārthataḥ kvacidapi vastuni (Vajraṭ_124)",
    "T03kamvchtu:683": " sambandhāsiddheḥ /",
    "T03kamvchtu:684": " na tāvat tadutpattilakṣaṇasambandhaḥ,",
    "T03kamvchtu:685": " sarvathā parokṣatvāttasya /",
    "T03kamvchtu:686": " parokṣeṇa saha sambandhastu na kenāpyarvāgdarśinā grahītuṃ śakyate /",
    "T03kamvchtu:687": " avidyādīnāmavicāraramaṇīyatve 'pi saṃkleśamūlatve nāsti virodhaḥ,",
    "T03kamvchtu:688": " avidyādau vicāreṇa tṛṣṇānivṛttau vyavadānam,",
    "T03kamvchtu:689": " tato vipakṣabhūtalakṣaṇam avicāraikaramaṇīyamupapadyate,",
    "T03kamvchtu:690": " tadā paramārthato vastvabhāvena kathaṃ tayorapyabhāvaprasaṅgaḥ /",
    "T03kamvchtu:691": " ye etayorekāntena nirhetukatvamabhyupagacchanti,",
    "T03kamvchtu:692": " teṣvevāyaṃ prasaṅgaḥ,",
    "T03kamvchtu:693": " na tu saṃvṛtitaḥ pratītyasamutpādavādiṣu /",
    "T03kamvchtu:694": " ata eva paramārthataḥ bhāvasvabhāvasādhakaṃ kiñcidapi pramāṇaṃ nāsti,",
    "T03kamvchtu:695": " astyeva ca bādhakam /",
    "T03kamvchtu:696": " ityevaṃ tāvat- yadekānekasvabhāvavigataṃ tat paramārthato niḥsvabhāvam,",
    "T03kamvchtu:697": " gaganāravindavat /",
    "T03kamvchtu:698": " parairiṣṭāḥ sarve jñānajñeyātmakāḥ bhāvākārāḥ,",
    "T03kamvchtu:699": " ekānekasvabhāvaśūnyā ityato vyāpakānupalabdhiḥ,",
    "T03kamvchtu:700": " ekānekābhyāṃ vyāptatvāt svabhāvasya /",
    "T03kamvchtu:701": " dvayametat tatra nāsti /",
    "T03kamvchtu:702": " evaṃ tāvad rūpādyāyatanānāṃ bāhyavastūnāṃ naikatvam,",
    "T03kamvchtu:703": " āvṛtyanāvṛtyorviruddharmayostatropalabdhe /",
    "T03kamvchtu:704": " api ca, viruddhadharmasaṃsarge 'pyekatve viśvamapyekadravyaṃ syāt /",
    "T03kamvchtu:705": " tato yugapadutpattivināśau syātām /",
    "T03kamvchtu:706": " nānekatvamapi,",
    "T03kamvchtu:707": " tathā hi- anekasmin vibhajyamāne sati vibhaktāḥ paramāṇava eva syuḥ tataśca paurvāparyāvasthānaṃ na syānniravayavatvāt paramāṇūnām,",
    "T03kamvchtu:708": " cittacaitasikavat /",
    "T03kamvchtu:709": " tato diśaṃ vyāpya avasthitā na pratibhāseran /",
    "T03kamvchtu:710": " ata eva digbhāgabhedo 'bhyupagantavya eva /",
    "T03kamvchtu:711": " sati cābhyupagame kathaṃ nāma bhavedekatvam /",
    "T03kamvchtu:712": " ataḥ siddha eva tāvadekānekasvabhāvavirahatvaṃ bāhyārthānām /",
    "T03kamvchtu:713": " nīlādipratibhāsino jñānasyāpi naikasvabhāvatvam,",
    "T03kamvchtu:714": " citrākāragrahitayāvabhāsyamānatvāt,",
    "T03kamvchtu:715": " bhinnasantānavarttyanekavijñānakṣaṇavat /",
    "T03kamvchtu:716": " yathāsaṃkhyam anekavijñānāni yugapat pravartanta ityapi vaktuṃ na yujyate niravayavānāmamūrtānāṃ khalu paurvāparyāvasthiterayuktatvāt /",
    "T03kamvchtu:717": " tathāvasthānābhāve na tathāvabhāsaḥ /",
    "T03kamvchtu:718": " atha syāt- vijñānaṃ tvekameva,",
    "T03kamvchtu:719": " mithyākārāṇāṃ tatrāvabhāsyamānatvānna nānātvadoṣa iti cet?",
    "T03kamvchtu:720": " sati caivaṃ kathaṃ te tatra bhāseran mṛṣāḥ /",
    "T03kamvchtu:721": " avabhāsa iti prakāśātmaka ucyate /",
    "T03kamvchtu:722": " tasya jñānagatadharmatve sati mithyākārāṇāṃ śaśaviṣāṇādivadatyantābhyāvaḥ syāditi kathamavabhāseranniti /",
    "T03kamvchtu:723": " tataḥ prakāśātmakākārebhyaḥ mṛṣātvenābhyupetebhyaḥ kastāvadanyaḥ jñānasvabhāvaḥ sadbhūtaste 'vaśiṣyate,",
    "T03kamvchtu:724": " prakāśātmalakṣaṇatvād vijñānasya /",
    "T03kamvchtu:725": " nīlādayo 'pi prakāśātmakāḥ svabhāvenāvabhāsyamānatvāt /",
    "T03kamvchtu:726": " nīlādīnāṃ svasvabhāvād bhinnaṃ yadanyat prakāśarūpamiti sadbhūtaṃ kimapi nāti,",
    "T03kamvchtu:727": " anyavyavacchedāpekṣayā viśeṣe prāyaśo vyavahārāt /",
    "T03kamvchtu:728": " viśeṣāṇāṃ mithyātve sarveṣāṃ mithyātvamativispaṣṭaṃ syāt /",
    "T03kamvchtu:729": " nirākārasya (mithyākārarasya)",
    "T03kamvchtu:730": " satyākārātmani (sākārātmani)",
    "T03kamvchtu:731": " jñāne kathaṃ niyamenāabhāsaḥ syāt,",
    "T03kamvchtu:732": " tayostāvat tādātmyalakṣaṇo vā tadutpattilakṣaṇo vā sambandha eva nāsti /",
    "T03kamvchtu:733": " sambandhābhāve na khalu yujyate 'vabhāsanam,",
    "T03kamvchtu:734": " atiprasaṅgāt /",
    "T03kamvchtu:735": " ata eva nāsti tāvadasiddho hetuḥ /",
    "T03kamvchtu:736": " bhāvānāmanyākārābhāvānnāpyaikāntikaḥ /",
    "T03kamvchtu:737": " na cāpi viruddha,",
    "T03kamvchtu:738": " sapakṣe sattvāt /",
    "T03kamvchtu:739": " ata eva yathā yathārthāścityante viśīryante tathā tathā /",
    "T03kamvchtu:740": " tathā coktam-",
    "T03kamvchtu:741": " vastusvabhāvacintāyāṃ yathā na satsvabhāvatā /",
    "T03kamvchtu:742": " ekānekasvabhāvo 'pi na teṣāṃ vidyate tathā //",
    "T03kamvchtu:743": " api cāryalaṅkāvatāre bhagavatoktam :",
    "T03kamvchtu:744": " yathā hi darpaṇe rūpamekatvānyatvavarjitam /",
    "T03kamvchtu:745": " dṛśyate na ca tannāsti tathā cotpādalakṣaṇam /",
    "T03kamvchtu:746": " buddhyā vivecyamānānāṃ svabhāvo nāvadhāryate /",
    "T03kamvchtu:747": " tasmādanabhilāpyāste niḥsvabhāvāśca deśitāḥ //",
    "T03kamvchtu:748": " tathā cāryamādhirājasūtre 'pi",
    "T03kamvchtu:749": " yathaiva ārdraṃ kadalīyaskandhaṃ sārārthikaḥ puruṣu vipāṭayet /",
    "T03kamvchtu:750": " bahirvā adhyātma na sāramasti tathopamān jānatha sarvadharmān //",
    "T03kamvchtu:751": " tasmāt sarvabhāvānāṃ māyāvadavicāraramaṇīyatvādanabhiniveśena dānaṃ dātavyam,",
    "T03kamvchtu:752": " na tu vastupratiṣṭhitena ityayamartho 'tra yuktisaṅgataḥ /",
    "T03kamvchtu:753": " evaṃ dānādiṣu yathā yogastathā ādarśitaḥ, nānyatra /",
    "T03kamvchtu:754": " yadi paramārthata kasyacidapi vastuno bhāvābhāvād vastupratiṣṭhitena dānaṃ na dātavyam,",
    "T03kamvchtu:755": " tadā avastvabhiniveśena tu dānasya kathaiva kā,",
    "T03kamvchtu:756": " ata eva na (Vajraṭ_127)",
    "T03kamvchtu:757": " kvacipratiṣṭhitena ityuktam /",
    "T03kamvchtu:758": " bodhisattvenābhāvavikalpo 'pi prahātavyaḥ,",
    "T03kamvchtu:759": " bhāvagrāhābhāve sati tasyāpyabhāvāt /",
    "T03kamvchtu:760": " saṃvṛtau tāvad deyadāyakādayo bhavantyeva /",
    "T03kamvchtu:761": " tato vastuno 'bhāve 'pi tāvadabhiniveśo na yujyata evetyabhiprāyaḥ /",
    "T03kamvchtu:762": " na rūpapratiṣṭhitena ityādinā bodhisattvena na kvacitpratiṣṭhitena dānaṃ dātavyamityeva vistareṇābhihitam /",
    "T03kamvchtu:763": " dharmaḥ ityanena śabdena dharmāyatanaṃ parigṛhyate,",
    "T03kamvchtu:764": " āyatanena prapañcaḥ abhivyajyate,",
    "T03kamvchtu:765": " ataścakṣurādīni ādhyātmikāyatanāni nocyante /",
    "T03kamvchtu:766": " anutpādādayo vikalpā api na karaṇīyā iti nidarśanārtha subhūte,",
    "T03kamvchtu:767": " yathā ityādyuktam /",
    "T03kamvchtu:768": " nimittaṃ tu vastusvalakṣaṇaṃ liṅgaṃ vānutpādādi,",
    "T03kamvchtu:769": " tasyodgrahaṇaṃ saṃjñā /",
    "T03kamvchtu:770": " tatra nirvikalpantu apratiṣṭhitam /",
    "T03kamvchtu:771": " ata eva na kvacit pratiṣṭhitena iti nirdiṣṭam /",
    "T03kamvchtu:772": " athavā samagreṇaitena gāmbhīryamasya vyapadiṣṭam,",
    "T03kamvchtu:773": " adhyāropāvādāntau pratiṣiddhau ceti /",
    "T03kamvchtu:774": " asmin darśane upalambhakānāṃ jñānapuṇyasambhārapāripūroyogyatvaṃ pratiṣidhyate,",
    "T03kamvchtu:775": " evaṃ pūjānugrahakāmyayā yad dīyate,",
    "T03kamvchtu:776": " tenātitarāṃ samprasādo janyate,",
    "T03kamvchtu:777": " na tu deya-dāyaka-pratigrāhakānupalambhe pratiṣṭhitatvena,",
    "T03kamvchtu:778": " evaṃ hyabhāvaḥ,",
    "T03kamvchtu:779": " deyādyanupalabdhatvād viṣayasyābhāvācca /",
    "T03kamvchtu:780": " prathamapakṣe kenāpi kasyacidapi deyasyābhāvāt puṇyābhāvaḥ prasajyate,",
    "T03kamvchtu:781": " (dvitīyapakṣe tāvat)",
    "T03kamvchtu:782": " bodhisattvaiḥ yo hi sattvārthaṃ śrama āsthitaḥ,",
    "T03kamvchtu:783": " so 'pi vyarthaḥ syāt sattvābhāvāt /",
    "T03kamvchtu:784": " ata eva nābhāvamātram /",
    "T03kamvchtu:785": " bhagavatā deyādivastūnāṃ dṛṣṭatvāt,",
    "T03kamvchtu:786": " na ca viṣayasyāpyabhāvaḥ /",
    "T03kamvchtu:787": " anyathā kathaṃ bhagavatārthijanebhyaḥ putrādayaḥ pradattā iti sarvāṇyetāni codyāni manasi nidhāya tatkasya hetoḥ?",
    "T03kamvchtu:788": " iti pṛcchāyāṃ yaḥ subhūte,",
    "T03kamvchtu:789": " bodhisattvaḥ ityādinā visarjitam /",
    "T03kamvchtu:790": " ayamabhiprāyaḥ- samyagdṛṭivihitāni dānādīni suviśuddhatayā viśiṣṭeṣṭaphalāni abhinirvartayanti,",
    "T03kamvchtu:791": " na viparītatayā samudbhūtāni,",
    "T03kamvchtu:792": " mithyādṛṣṭipravartitaśīlāṅgādivat /",
    "T03kamvchtu:793": " deyādivastūni yathoktanyāyena kathañcidapyasattvāt mithyopalabdhānyeva,",
    "T03kamvchtu:794": " marīcikāsu udakopalambhavat /",
    "T03kamvchtu:795": " tasmāt tadudbhūtaḥ sarvapāramitāidhistāvad ātmātmīyaviparyasodgatasodgatadānādivadaviśuddhahetoḥ sambhūtatvāt kṣīṇabalaḥ,",
    "T03kamvchtu:796": " deyādyupalakṣaṇaprāptānupalambhastu bhūrtārthagocaratvādaviparyastaḥ,",
    "T03kamvchtu:797": " maricikāyāmudakānupalabdhivat /",
    "T03kamvchtu:798": " tasmādupacitahetusambhūtadānādīni bṛhatphalāni,",
    "T03kamvchtu:799": " puṣṭabījābhinirvṛttāṅkurādivat /",
    "T03kamvchtu:800": " ata eva anupalambhapratiṣṭhitāni dānādīni samyagdṛṣṭisambhūtānīti vipaścitsu prasādātiśayaṃ janayanti, nānyeṣu /",
    "T03kamvchtu:801": " tataśca dānādiṣvapravṛttatayā puṇyābhāvo deyādīnāṃ caikāntābhāvo neṣyate,",
    "T03kamvchtu:802": " saṃvṛtisattvābhyupagamāt /",
    "T03kamvchtu:803": " asamāhitāvasthāyāṃ māyāvadupalambhānna sarvatrānupalambhaḥ /",
    "T03kamvchtu:804": " tadā cādhimuktitaḥ prādurbhāvādevānupalambho vyavasthāpyate /",
    "T03kamvchtu:805": " samāhitāvasthāyām upalambhasyātyantābhāvamātram,",
    "T03kamvchtu:806": " tadā dānādiṣu pravṛttirnābhyupeyate prayogāvasthāyāṃ (Vajraṭ_129)",
    "T03kamvchtu:807": " vyutthitāvasthāyāṃ vā kriyayopālambho na yujyate /",
    "T03kamvchtu:808": " ato mahāphalatvāya pāramitāyogasyaidāryamabhidhīyate /",
    "T03kamvchtu:809": " saṃvṛtau kāryakāraṇabhāvasyopadarśanād apavādānto 'pi niṣidhyate /",
    "T03kamvchtu:810": " 3. rūpakāyāptikāmatā-sthānam :",
    "T03kamvchtu:811": " tridhā puṇyamākāśasamaṃ bhavati- sarvatragodārākṣayatvaiḥ /",
    "T03kamvchtu:812": " laukikalokottarapuṇyaprasavanāt sarvatragatvam,",
    "T03kamvchtu:813": " laukikaṃ tāvat puṇyamasamāhitāvasthāyāṃ prasūyate,",
    "T03kamvchtu:814": " lokottaraṃ tu samāhitāvasthāyāmeva /",
    "T03kamvchtu:815": " viśiṣṭa-viśiṣṭataragamanādudāratvam /",
    "T03kamvchtu:816": " yāvatsaṃsāramaparyādānādakṣayatvam /",
    "T03kamvchtu:817": " tadabhāvānna rūpapratiṣṭhitena dānaṃ dātavyamiti bodhisattvaḥ tathāgatarūpakāyāptikāmanayā",
    "T03kamvchtu:818": " dānādiṣu kathaṃ pravarteteti cediti codyamāśaṅkaya tatkiṃ manyase subhūte ityādinā",
    "T03kamvchtu:819": " rūpakāyāptikāmatā sthānaṃ nirdiṣṭam /",
    "T03kamvchtu:820": " arthato 'tra rūpakāye tathāgatatvābhimānalakṣaṇo vipakṣo 'pākriyate /",
    "T03kamvchtu:821": " lakṣaṇasampadā iti nimittamātrābhidhānena tathāgatasya nikhilo rūpakāyaḥ lakṣaṇānuvyañjanairalaṅkṛtaḥ paridīpitaḥ /",
    "T03kamvchtu:822": " tatra lakṣaṇāni tāvat cakrāṅkahastapādatādīni dvātriṃśat padabāhulyabhiyā nollikhyante,",
    "T03kamvchtu:823": " sūtreṣu yathoktānī tathaivāvadheyāni /",
    "T03kamvchtu:824": " sthānasthottaptapūrṇatvena niṣpattiḥ /",
    "T03kamvchtu:825": " (Vajraṭ_130) aśītiranuvyañcanāni tāmravarṇanakhādīni,",
    "T03kamvchtu:826": " yathāsūtraṃ jñātavyāni /",
    "T03kamvchtu:827": " tāni lakṣanādīnyapi māyānirmitabuddhalakṣaṇavanmithyaiva /",
    "T03kamvchtu:828": " ata eva tathāvidhe rūpakāye chandapraṇidhānābhyāṃ sthātavyamiti nirdeśaḥ /",
    "T03kamvchtu:829": " athemāni lakṣaṇāni paramāṇusañcayasvabhāvāni vā tadārabdhāvayavirūpāṇi vā bhaveyuriti?",
    "T03kamvchtu:830": " na tāvat prathamaḥ pakṣa,",
    "T03kamvchtu:831": " paramāṇūnāṃ pūrvameva nirastatvāt /",
    "T03kamvchtu:832": " nāpi dvitīyaḥ,",
    "T03kamvchtu:833": " asati cārambhake tadārabdhāvayavino 'pyabhāvāt,",
    "T03kamvchtu:834": " pūrvoktāvaraṇādiviruddharmopalambhācca /",
    "T03kamvchtu:835": " taduddiṣṭenābhihito 'bhiprāyaḥ /",
    "T03kamvchtu:836": " etad vicintya subhūtirāha no hīdam iti vyaktīkṛtam /",
    "T03kamvchtu:837": " yadi lakṣaṇāni mṛṣā bhaveyustarhi kathaṃ bhagavatā tattatsūtreṣu lakṣaṇāni samupadiṣṭānīti cintayan tatkasya hetoḥ iti pṛṣṭvaivaṃ saivālakṣaṇasampad ityāha /",
    "T03kamvchtu:838": " sā lakṣaṇasampat tāvannoktā paramārthataḥ /",
    "T03kamvchtu:839": " māyānirmitabuddhavadityanena mṛṣāsvabhāvatvamātramuktamityarthaḥ /",
    "T03kamvchtu:840": " āryasubhūtinoktamevārtha paripūrayituṃ bhagavatā yāvat ityādyāha /",
    "T03kamvchtu:841": " yāvallakṣaṇasampad iti paramārthato yāvallakṣanasampatsvabhiniveśaḥ,",
    "T03kamvchtu:842": " tāvanmithyābhiniveśa evetyarthaḥ,",
    "T03kamvchtu:843": " yathoktameva pūrvam /",
    "T03kamvchtu:844": " yāvallakṣaṇasampad iti tadvīparītatayā abhihitetyavagantavyam /",
    "T03kamvchtu:845": " etena yogasamāpattyā kathaṃ pratipattavyamiti taddeśitam /",
    "T03kamvchtu:846": " kathamantadvayaṃ parivarjya cittaṃ pragrahītavyamiti tannirdiṣṭam /",
    "T03kamvchtu:847": " evam iti māyānirmitabuddhavallakṣaṇatastathāgato draṣṭavyaḥ /",
    "T03kamvchtu:848": " anenāpavādānto nirākriyate,",
    "T03kamvchtu:849": " saṃvṛtau bhagavato rūpakāyaspāpratyākhyānāt /",
    "T03kamvchtu:850": " alakṣaṇaṃ tāvat paramārthe draṣṭavyam,",
    "T03kamvchtu:851": " kasyāpi lakṣaṇasyāsiddhatvāt /",
    "T03kamvchtu:852": " anena tāvat samāropānto nirākriyate /",
    "T03kamvchtu:853": " tathāgatasya rūpakāyāvāptaye praṇidhānaistvaudāryamuktam /",
    "T03kamvchtu:854": " tadanupalambhatayā ca gāmbhīryam /",
    "T03kamvchtu:855": " rūpakāyāptikāmatāsthānaṃ tāvaduktam /",
    "T03kamvchtu:856": " 4. dharmakāyāptikāmatāsthānam : (a)",
    "T03kamvchtu:857": " pravacanadharmakāyaḥ",
    "T03kamvchtu:858": " dvividhaḥ khalu dharmakāyaḥ- pravacanadharmakāyaḥ,",
    "T03kamvchtu:859": " adhigamadharmakāyaśca /",
    "T03kamvchtu:860": " adhigamadharmakāyo 'pi dvividhaḥ-jñānahetukaḥ puṇyahetukaśca /",
    "T03kamvchtu:861": " tatrānāgate puruṣeṣu pañcakaṣāyāṇāmādhikyādevaṃvidhadharmaratnasya atyantagambhīrodāraphalatvāt pravacanadharmakāye 'nāptatvāśaṅkayā asti iti pṛṣṭavān /",
    "T03kamvchtu:862": " asti iti padaṃ tu kecit sattvāḥ ye imeṣvevaṃrūpeṣu sūtrāntapadeṣu bhāṣyamāṇeṣu bhūtasaṃjñāmutpādayiṣyanti ityarthapadena yojyam /",
    "T03kamvchtu:863": " paścimāyāṃ pañcaśatyām ityatra śatānāṃ pañcakaṃ pañcaśatī,",
    "T03kamvchtu:864": " bhagavatāṃ śāsanaṃ pañcaśatavarṣāṇi sthāsyatīti prasiddheḥ /",
    "T03kamvchtu:865": " ata eva paścimeti viśeṣaṇaṃ vihitam /",
    "T03kamvchtu:866": " tasmin kāle pañcakaṣāyāṇāmadhimātratā bhavati /",
    "T03kamvchtu:867": " saddharmavipralopastāvad adhimukti-vācana-svādhyāya-upadeśa-ākhyāna-śravaṇa-cintādīnāṃ hāniḥ /",
    "T03kamvchtu:868": " evaṃ iti gambhīrodārārthaḥ /",
    "T03kamvchtu:869": " sūtrāntapadeṣu iti sūtrāntadeśanāvācaḥ,",
    "T03kamvchtu:870": " tābhirarthasya pratipādyamānatvāt jñāpyamānatvācca /",
    "T03kamvchtu:871": " anena nimittamātrābhidhānena samastapravacanadharmakāyastāvat paridīpyate /",
    "T03kamvchtu:872": " athavā sūtrāntapadeṣu ityabhidhiyamānārthakeṣu /",
    "T03kamvchtu:873": " asmin kathane 'evam';",
    "T03kamvchtu:874": " ityanena tāvad gambhīraudārye yojanīye /",
    "T03kamvchtu:875": " bhāṣyamāṇeṣu iti prathamatayā abhidhiyamāneṣu /",
    "T03kamvchtu:876": " dvītīyatayā (Vajraṭ_132)",
    "T03kamvchtu:877": " arthapratipādakeṣvityarthaḥ /",
    "T03kamvchtu:878": " arthato 'viparyayastasaṃjñaivātra bhūtasaṃjñetyabhidhīyate na tu śabdābhiniveśamātram 'ayaṃ bhūtaḥ'; iti saṃjñā /",
    "T03kamvchtu:879": " anena tāvadarthasiddhau abhūtasaṃjñā nirākriyate /",
    "T03kamvchtu:880": " sarvatrāpratihatajñānena tān bhāvinaḥ (sattvān)",
    "T03kamvchtu:881": " pratyakṣavad dṛṣṭavā bhagavān sūbhūtisaśayaṃ parihartuṃ bhaviṣyanti ityāha /",
    "T03kamvchtu:882": " mahāsattvāḥ iti teṣāṃ bodhisattvaguṇānāṃ sampradarśanārthamuktam /",
    "T03kamvchtu:883": " te 'pi yathā pratipannāḥ,",
    "T03kamvchtu:884": " yādṛśena ca hetunā sampratipannāḥ,",
    "T03kamvchtu:885": " yāddṛśena kalyāṇamitreṇa parigṛhītāḥ,",
    "T03kamvchtu:886": " yathā vā bhūtasaṃjñayā saṃjñitāstān bhagavān paridīpitaṃvān /",
    "T03kamvchtu:887": " śīlavantaḥ guṇavantaḥ prajñāvantaśca ityanena tu kramaśo 'dhiśīlādhicittādhiprajñāśceti śikṣātrayapratiprattisamanvitāḥ nirdiṣṭāḥ /",
    "T03kamvchtu:888": " śīlaprajñayośca pṛthaguktatvād guṇastāvadatra dhyānajo grāhyaḥ,",
    "T03kamvchtu:889": " gobalīvardanyāyeneti /",
    "T03kamvchtu:890": " kleśavati paścimakāle tu kathaṃ tathāvidhaśīlādiguṇavanto bhaviṣyantīti cintayitvā sūbhūte ityādyāha /",
    "T03kamvchtu:891": " paryupāsitāḥ iti cīvara-piṇḍapātādibhiḥ paryūpāsitāḥ,",
    "T03kamvchtu:892": " chatradhvajapatākādibhiśca pūjitā bhaviṣyanti /",
    "T03kamvchtu:893": " avaropitakuśalamūlāḥ tāvadavavādamanuśāsanīṃ ca śirasādāya śīlādiguṇasampadbhyaḥ prayatnavanto draṣṭavyāḥ /",
    "T03kamvchtu:894": " teṣāṃ tato 'pi bahutaraṃ puṇyamabhidhātuṃ anekabuddhaśatasahasraḥ ityuktam /",
    "T03kamvchtu:895": " (Vajraṭ_133) anena teṣāṃ hetusiddhiḥ saṃdarśitā /",
    "T03kamvchtu:896": " jñātāste tathāgatena iti nāmānyāśayāśca /",
    "T03kamvchtu:897": " dṛṣṭāste tathāgatena iti kāyāḥ /",
    "T03kamvchtu:898": " anena tāvat kalyāṇamitraparigṛhītā ioti darśitam /",
    "T03kamvchtu:899": " tacca samprasthitānāṃ protsāhanārtham,",
    "T03kamvchtu:900": " viprasthitānāṃ hrīsañjananārthamāha /",
    "T03kamvchtu:901": " anyathā sarveṣāṃ jñānāt jñānāt sarvajño bhagavāniti deśanayā ko viśeṣo darśito bhavet,",
    "T03kamvchtu:902": " athavā tatteṣāṃ bhavyatvaṃ yat tatpramukhaṃ kṛtvā deśanā pravartitetyavagantavyam /",
    "T03kamvchtu:903": " bhavyā jñātā iti vākyaśeṣaḥ /",
    "T03kamvchtu:904": " atasteṣāmaśeṣaṃ puṇyaskandhasaṅgrahaṃ darśayituṃ sarve te sattvāḥ ityāha /",
    "T03kamvchtu:905": " prasaviṣyanti iti puṇyotpādakālaḥ,",
    "T03kamvchtu:906": " pratigrahīṣyanti iti nirodhakāle tadvāsanāḥ parigrahīṣyanti /",
    "T03kamvchtu:907": " ebhiḥ sarvairabhūtasaṃjñāṃ nirākṛtya bhūtasaṃgyotpādane chandapraṇidhānābhyāṃ sthātavyamityādarśitaṃ tathā sthānasyāsyaudāryamapi paridīpitam",
    "T03kamvchtu:908": " tatkasya hetoḥ?",
    "T03kamvchtu:909": " te anekabuddhaśatasahasraparyupāsitāḥ kathaṃ jñāsyanta iti jñāpakahetau paripṛṣṭe 'tra teṣāṃ bodhisattvānāṃ mahāsattvānām ityādyāha /",
    "T03kamvchtu:910": " anena tavat yogasamāpattau kathaṃ pratittavyamityetat prakāśitam,",
    "T03kamvchtu:911": " gambhīratā cāpyabhihitā /",
    "T03kamvchtu:912": " ahamityātmagrahaṇam ātmasaṃjñā sā /",
    "T03kamvchtu:913": " mameti grahaṇaṃ sattvasaṃjñā,",
    "T03kamvchtu:914": " tasyaivātmana ā sthitiṃ parigrahaḥ jīvasaṃjñā,",
    "T03kamvchtu:915": " punaḥ punaḥ gatiṣu gamanādānaṃ pudgalasaṃjñā /",
    "T03kamvchtu:916": " yadi nāsti ātmādisaṃjñā tarhi kiṃ śrāvakādivad asti rūpādidharmasaṃjñā?",
    "T03kamvchtu:917": " iti cintāyāṃ na dharmasaṃjñā ityuktam /",
    "T03kamvchtu:918": " paramārthataḥ kasyacidapi dharmasyābhāvādityabhiprāyaḥ /",
    "T03kamvchtu:919": " atha kim ucchedavādināmiva abhāvasaṃjñā?",
    "T03kamvchtu:920": " iti cintāyāṃ evaṃ nādharmasaṃjñā pravartate ityuktam /",
    "T03kamvchtu:921": " saṃvṛtau avicāraramaṇīyatayā dharmāṇāṃ sadbhāvāt saṃvṛtipathasthitebhyastāvad adharmasaṃjñā naiva yuktimatī,",
    "T03kamvchtu:922": " na tu paramārthajñānasthitebhyaḥ /",
    "T03kamvchtu:923": " tanniṣedhānna kaścid dharma upalabhyate yatrādharmasaṃjñā pravarteta,",
    "T03kamvchtu:924": " dharmāgrahaṇe tadabhāvāt /",
    "T03kamvchtu:925": " viṣayābhāvaniṣedhastu na kutrāpi sambhavati,",
    "T03kamvchtu:926": " tadyathā satye 'pi vijñaptimātre vijñaptimātrateyamiti vikalpayan na vijñaptimātratāyāṃ sthitaḥ,",
    "T03kamvchtu:927": " evameva satye 'pyadharme 'dharmabodhasya tatrāvasthānāsambhavāt sarvaṃ samānam /",
    "T03kamvchtu:928": " yadyātmādīnāmasattvaṃ tadā tatra tatsaṃjñāyā apravṛtau satyāṃ 'ātmaiva rūpamidam';",
    "T03kamvchtu:929": " ityādikaṃ nāmamātramiti nāmābhiniveśasaṃjñā teṣāṃ bhavediti matvā saṃjñāpi ityuktam /",
    "T03kamvchtu:930": " nāmnastāvad rūpaskandhāntarbhūtatvād rūpādivad mithyātvameva,",
    "T03kamvchtu:931": " viprayuktamapi prajñaptimātramiti /",
    "T03kamvchtu:932": " tasmāt saṃjñāpi mithyābhiniveśa evetyabhiprāyaḥ /",
    "T03kamvchtu:933": " yadyevaṃ tarhi tasyāmavasthāyāṃ sarvasaṃjñāvigamād mṛta-nirodhasamāpannapudgalavad yogino 'bhāva eva syāditi nāpi..... nāaṃjñā pravartate ityuktam",
    "T03kamvchtu:934": " yena te yogino bhavanti,",
    "T03kamvchtu:935": " tacca yogijñānaṃ tathyasaṃvṛtisvabhāvamiti /",
    "T03kamvchtu:936": " vyutthāne śuddhalaukikajñānamudbhavatīti,",
    "T03kamvchtu:937": " anyathā ahetukameva tad bhavet /",
    "T03kamvchtu:938": " yad yogijñānaṃ saṃvṛtisvabhāvaṃ tat kenāvagamyata iti cet?",
    "T03kamvchtu:939": " tenaiva hetunā /",
    "T03kamvchtu:940": " yathā pratyātmavedyatayā pudgalanairātmāvabodhena ātmasthitaṃ pudgalanairātmyamadhigamyate,",
    "T03kamvchtu:941": " atrāpi tattulyam /",
    "T03kamvchtu:942": " jñānaṃ saṃvittiśca na saṃvṛtau nābhyupagamyete /",
    "T03kamvchtu:943": " yoginā svalakṣaṇapratyabhimukhīkaraṇāt tatrasthaṃ nairātmyaṃ nopalabhyate,",
    "T03kamvchtu:944": " tadānīmatītādestāvadasaṃnihitatvādanantatvācca /",
    "T03kamvchtu:945": " katha tarhi?",
    "T03kamvchtu:946": " niḥsvabhāvatāvicāreṇa tadgocarībhūtānāṃ sarvadharmāṇāṃ sāmānyena nairātmasaṅgrahāt yā khalu vyavasthā saiva yugapadulambhanam /",
    "T03kamvchtu:947": " teṣāṃ tajjñānamapi paramārthato 'viṣaya eva, (tathāpi)",
    "T03kamvchtu:948": " satyasvapnajñānavadavisaṃvādakatvena prāmāṇyaṃ vyavasthāpyate /",
    "T03kamvchtu:949": " sāmānyena tatra tadātmabhāvo 'pi saṃgṛhyate,",
    "T03kamvchtu:950": " na tatra pṛthak tadālambakatvam /",
    "T03kamvchtu:951": " tasmāt sati nairātmyadvayāvabodhe teṣāmanekaśatasahasrabuddhānāṃ paryupāsanaṃ pratīyate /",
    "T03kamvchtu:952": " buddhānāmaparyupāsanayā tāvanna sambhavati tadavabodhaḥ tairthikavat /",
    "T03kamvchtu:953": " sa tu saṃsāre na ucito bhavatītyabhiprāyaḥ /",
    "T03kamvchtu:954": " anayā yogasamāpattyā kathaṃ pratipattavyaṃ kīdṛśyā ca bhūtasaṃjñayā tat saṃjñātavyamiti saṃdarśitaṃ tadgāmbhīryamityapi ca paridīpitam /",
    "T03kamvchtu:955": " ātmādīnāmasattve teṣāmātmādisaṃjñāyā abhāvāt padasamudāyādibhiḥ ātmatva sūktaṃ duraktaṃ ca lakṣaṇaṃ dharmādharmasaṃjñaṃ kiṃ teṣu niyamena na",
    "T03kamvchtu:956": " naivam, yadi bodhisattvānā na bhavet tatra saṃjñā, (tarhi)",
    "T03kamvchtu:957": " ayuktayupapannatīrthakaradharmān parityajya bhagavaddeśiteṣu dharmeṣu tadadhigamāya kathaṃ chanda utpādanīya ityāśaṅkāyāṃ tatkasya hetoḥ?",
    "T03kamvchtu:958": " iti tatsamādhānāya sacet subhūte ityāha /",
    "T03kamvchtu:959": " ayamabhiprāyaḥ- ekānekasvabhāvavicāreṇa yathā rūpādilakṣaṇadharmā na saṃvidyante,",
    "T03kamvchtu:960": " tathā deśanādharmā api /",
    "T03kamvchtu:961": " yatra dharmasaṃjñā tatrātmādisaṃjñā api niścayena naiva prahīṇā,",
    "T03kamvchtu:962": " dharmanimittagrahaṇamūlatvāt tasyāḥ /",
    "T03kamvchtu:963": " dharmanimittagrāhakamanasikārasya (Vajraṭ_136)",
    "T03kamvchtu:964": " tasyā eva manasikārarūpatvāt maitrīprabhṛtiṣu tattvamanasikārāsadbhāve nātmadṛṣṭiḥ parihīyate /",
    "T03kamvchtu:965": " ata eva ekameva yānam,",
    "T03kamvchtu:966": " tacca mahāyānamityuktam /",
    "T03kamvchtu:967": " api ca, bodhisattvānāṃ sā dharmasaṃjñā yadyavaśyamanutpannadarśanamārgaḥ syāt tathā sati tena kathamātmādisaṃjñā prahīṇā syāt?",
    "T03kamvchtu:968": " darśanamārgapraheyatvāttasyāḥ /",
    "T03kamvchtu:969": " ataḥ sarvametat parīkṣya sa eva teṣāmātmagrāho bhavet ityuktam /",
    "T03kamvchtu:970": " tasya taddhetutvāt tadanuśayāprahīṇatvāccetyabhiprāyaḥ /",
    "T03kamvchtu:971": " anyathā tayorbhinnākāratvāt kathaṃ dharmasaṃjñaiva ātmagrāhaḥ syāditi /",
    "T03kamvchtu:972": " dharmāstāvadatra yuktyupapannāgamalakṣaṇā eveṣṭāḥ tadviparītā adharmāḥ /",
    "T03kamvchtu:973": " evaṃ sati tattatsūtreṣu kathaṃ bhagavatā bodhisattvebhyaḥ saddharmaḥ parigrāhayiṣyate?",
    "T03kamvchtu:974": " evamanucintya tatkasya hetoḥ?",
    "T03kamvchtu:975": " iti paripapraccha /",
    "T03kamvchtu:976": " tadarthaṃ subhūte ityādyāha /",
    "T03kamvchtu:977": " nodgrahītavyaḥ vitathamārgeṇa viparītābhiniveśakṣaṇena nodgrahītavyaḥ,",
    "T03kamvchtu:978": " satya iti nābhiniviṣṭavyamiti vākyārthaḥ /",
    "T03kamvchtu:979": " abhipretasiddhyarthaṃ kolopamadeśitasya lakṣaṇasya na grahaṇaniṣedha ityabhiprāyaḥ /",
    "T03kamvchtu:980": " tasmāt ityādinā sa evārthaḥ padāntarai prayuktaḥ,",
    "T03kamvchtu:981": " yato hi sarvo dharmo 'dharmaśca satya ityabhiniveśasya viparītābhiniveśatvād,",
    "T03kamvchtu:982": " yuktyopapanno ya āgamasamūhaḥ saṃsārārṇavottaraṇāya proktaḥ kolopamaḥ sa (yadā)",
    "T03kamvchtu:983": " pāraṃ gatvā niṣprayojanatvāt parityājyo bhavati, kimu (tadā)",
    "T03kamvchtu:984": " te 'yuktayopapannāstairthikānāmivādharmāḥ /",
    "T03kamvchtu:985": " saprayojanamapi tadālambanaṃ mayā nānujñātamityevamuktavān tathāgataḥ /",
    "T03kamvchtu:986": " anyathā dharmādharmādikaṃ yadi satyasvabhāvaṃ syāt tadā paramārthaviṣayatvāt tadabhiniveśasya saṃsārapāragateṣvapi yuktisahaṃ (Vajraṭ_137)",
    "T03kamvchtu:987": " syāditi, kimiti tathāgataḥ tanniṣedhatīti?",
    "T03kamvchtu:988": " iti tu saṃgrahārthaḥ /",
    "T03kamvchtu:989": " tathā āryaratnakaraṇḍasūtre 'pi bhagavatā uktam-",
    "T03kamvchtu:990": " “bhadanta subhūte kolopamaṃ dharmaparyāyajānadbhirdharmā eva prahātavyāḥ,",
    "T03kamvchtu:991": " prāgevādharmā iti /",
    "T03kamvchtu:992": " yo hi dharmaḥ prahīyate,",
    "T03kamvchtu:993": " so 'pi nādharmaḥ iti /“",
    "T03kamvchtu:994": " yaḥ sūtrādidharmaparyāyaḥ sa kolopama ucyate /",
    "T03kamvchtu:995": " dharmā eva ityetad upalakṣaṇam /",
    "T03kamvchtu:996": " tena rūpādayo mārgalakṣaṇāśca dharmāḥ saṃgṛhyante /",
    "T03kamvchtu:997": " adharmā ityapi upalakṣaṇamātram,",
    "T03kamvchtu:998": " tena prasiddhaviruddhāḥ adharmalakṣaṇāḥ paraparikalpitā ātmādayaśca upadiṣṭāste 'pi saṃgṛhyante /",
    "T03kamvchtu:999": " athavā dharmādharmābhidheyābhidhānāt na sarvasaṃgrahe doṣaḥ /",
    "T03kamvchtu:1000": " anena tāvad vikṣepaṃ nīgṛhya kathaṃ cittaṃ pragrahītavyamityetad darśitam /",
    "T03kamvchtu:1001": " [ba] adhigamadharmakāyasthānam :",
    "T03kamvchtu:1002": " [1] jñānahetudharmakāyaḥ",
    "T03kamvchtu:1003": " nanu dharmādayaḥ sarve paramārthato mithyāsvabhāvāḥ,",
    "T03kamvchtu:1004": " tadā abhisambuddho bhūtvā 'bhagavatā sarve dharmā deśitāḥ';",
    "T03kamvchtu:1005": " iti tadapi mṛṣaiva syāt,",
    "T03kamvchtu:1006": " ata eva bodhisattvaiḥ tathāgatajñānahetumadhigamadharmakāyaṃ prāptuṃ chando na janayitavyaḥ,",
    "T03kamvchtu:1007": " ityetad vicārya jñānahetudharmakāyāvāptaye chandotpādanāya tatkiṃ manyase subhūte ityaktam /",
    "T03kamvchtu:1008": " anenārthataḥ paramārthastu anuttarā samyaksaṃbodhiriti abhisambuddha ityetayoḥ (Vajraṭ_138)",
    "T03kamvchtu:1009": " grahaṇamapi vipakṣatayā paridīpitam,",
    "T03kamvchtu:1010": " tathyasaṃvṛtisvabhāvaṃ tu tathāgatasya jñānahetuṃ jñānadharmakāyaṃ prāptuṃ chandaḥ praṇidhānaṃ ca pradarśite /",
    "T03kamvchtu:1011": " anuttarā samyaksambodhiḥ ityupalakṣaṇamātraparidīpanena śrāvaka-pratyekabuddhādīnāṃ pratipattibhedena bhinnaḥ jñānahetuko 'dhigamakāyastāvannirdiśyate",
    "T03kamvchtu:1012": " śrāvakādīnāmapi guṇā bodhisattvenāvagantavyā eva,",
    "T03kamvchtu:1013": " anyathā kathaṃ tāvat sarvajñapadalābhaḥ /",
    "T03kamvchtu:1014": " saṃvṛtisvabhāvastvevam- sambodhiḥ samboddhavyaṃ deśanā deśitavyamityādayaḥ sarve paryāyāḥ /",
    "T03kamvchtu:1015": " bhagavatā kaṃ paramārthābhiprāyamabhilakṣya sarvaṃ mithyaivetyuktam,",
    "T03kamvchtu:1016": " taduktābhiprāyaṃ saṃgṛhya āryasubhūtisthaviraḥ yathāhaṃ bhagavato bhāṣitasyārthamājānāmi ityetadavocat /",
    "T03kamvchtu:1017": " yathāhamājānāmityabhiprāyavivaraṇam /",
    "T03kamvchtu:1018": " kasmānnābhisambuddhaḥ,",
    "T03kamvchtu:1019": " dharmadeśanā ca na sta iti cintāyāṃ tatkasya hetoḥ? iti /",
    "T03kamvchtu:1020": " agrāhyaḥ iti paramārthastāvannirvikalpajñānagocaro 'pi na bhavatīti uktapūrvam /",
    "T03kamvchtu:1021": " anabhilāpyaḥ śabdāviṣayatvāditi /",
    "T03kamvchtu:1022": " sarve śabdagocarāstāvat samāropitasāmānyamātrātmakāḥ,",
    "T03kamvchtu:1023": " sāmānyasya cābhāvarūpatvāt /",
    "T03kamvchtu:1024": " imau dvau (śabdau)",
    "T03kamvchtu:1025": " abhisambuddhābhāvasya dharmadeśanābhāvasya ca yathākramaṃ hetutayābhihitau /",
    "T03kamvchtu:1026": " nanu syuḥ sarve bhāvā agrāhyāḥ anabhilāpyāḥ,",
    "T03kamvchtu:1027": " tathāpi svalakṣaṇadhāraṇāt paramārthataḥ dharmasvabhāvatāsthitā evetyāśaṅkāyāṃ na sa dharmaḥ ityāha /",
    "T03kamvchtu:1028": " sarvabhāvānāṃ paramārthataḥ svabhāvena parinirvṛttatvānna sambhavati svalakṣaṇadhārakatvam /",
    "T03kamvchtu:1029": " yadyevaṃ tarhi bhagavatā abhāvo 'bhisambuddho draṣṭavya iti vicārya nādharmaḥ ityuktam /",
    "T03kamvchtu:1030": " sa tu prasajyapratiṣedhasvabhāvaḥ anena tāvat yogasamāpattiṃ nirdiśya adhyāropo 'pavādāntaśca nirastau /",
    "T03kamvchtu:1031": " tatkasya hetoḥ?",
    "T03kamvchtu:1032": " ityupapattiḥ pṛcchyate,",
    "T03kamvchtu:1033": " tadarthaṃ asaṃskṛtaprabhāvitāḥ ityāha /",
    "T03kamvchtu:1034": " asaṃskṛtatvaṃ tāvad dharmāṇāṃ paramārthasvabhāvaḥ,",
    "T03kamvchtu:1035": " tacca yuktyā vicāryamāṇamanutpattilakṣaṇameva paryavasyati,",
    "T03kamvchtu:1036": " yathā pūrvaṃ vicāritam /",
    "T03kamvchtu:1037": " uktaṃ bhagavatā dharmasaṃgītau-",
    "T03kamvchtu:1038": " 'yo ānanda, dharmo 'nutpannaḥ,",
    "T03kamvchtu:1039": " aniruddhaḥ,",
    "T03kamvchtu:1040": " asthitaḥ avikṛtastaducyate āryasatyamiti'; /",
    "T03kamvchtu:1041": " idamānanda,",
    "T03kamvchtu:1042": " abhisandhāya tathāgatena asaṃskṛtaprabhāvitā āryaśrāvakā iti deśitam,",
    "T03kamvchtu:1043": " yathā pūrvamuktam /",
    "T03kamvchtu:1044": " ayañca 'utpādād vā tathāgatānām,",
    "T03kamvchtu:1045": " anutpādād vā tathāgatānām,",
    "T03kamvchtu:1046": " nityaṃ tathaiva sattvānnirvikāratvāccāsaṃskṛtaḥ,",
    "T03kamvchtu:1047": " tadadhigamādāryapudgalāḥ tatprabhāvitā bhavanti,",
    "T03kamvchtu:1048": " dharmatattvādhigamena prabhāvitatvādāryaṇām /",
    "T03kamvchtu:1049": " anyeṣu tattvasadbhāvo naiva tāvad yujyate,",
    "T03kamvchtu:1050": " tacca (tattvaṃ)",
    "T03kamvchtu:1051": " asaṃskṛtamapi na (syāt)",
    "T03kamvchtu:1052": " prasajyapratiṣedhasvabhāvābhāvāt,",
    "T03kamvchtu:1053": " bhāvasvabhāvasvāttasya /",
    "T03kamvchtu:1054": " āryaiḥ nānyavidho bhāvasvabhāvo 'vabudhyate,",
    "T03kamvchtu:1055": " tadbhinnasvabhāvasyaivādhigamāt /",
    "T03kamvchtu:1056": " bhāvagrahaṇābhāvena tadabhāvarūpatve sati bhāvagrāha eva tāvat prasajyate /",
    "T03kamvchtu:1057": " ata eva āryasandhinirmocanasūtre uktam- 'na tattvasya bhāvāditaro 'rthaḥ'; iti /",
    "T03kamvchtu:1058": " ataḥ yathoktadoṣa āpadyate /",
    "T03kamvchtu:1059": " tattu (tattvaṃ)",
    "T03kamvchtu:1060": " paramārthato nāsti bhāvasvabhāvaḥ,",
    "T03kamvchtu:1061": " asiddhaiva bhāvasvabhāvatā kasyāpi /",
    "T03kamvchtu:1062": " bhāvasvabhāvateva tadapi (Vajraṭ_140)",
    "T03kamvchtu:1063": " saṃskṛtaṃ prasajyeta /",
    "T03kamvchtu:1064": " ataḥ abhāvarūpatvena dharmeṣu sattvādatattvameva svabhāvena tat /",
    "T03kamvchtu:1065": " sarveṣāmapi tajjñānaprasaṅgaḥ,",
    "T03kamvchtu:1066": " bhāvasvabhāvavat /",
    "T03kamvchtu:1067": " saṃkleśahetuprasaṅgo 'pi durnirvāraḥ syāt /",
    "T03kamvchtu:1068": " ata eva teṣu āryasandhinirmocanādiṣu- 'na tattvasya bhāvāditaro 'rthaḥ'; ityuktam /",
    "T03kamvchtu:1069": " ata eva na dharmo nādharmaḥ ityuvāca /",
    "T03kamvchtu:1070": " anena bhāvābhāvasadasadādīnāṃ niṣedharūpaṃ deśitam /",
    "T03kamvchtu:1071": " api cānena vikṣepanigraho 'pi nirdiṣṭaḥ /",
    "T03kamvchtu:1072": " etatsarvaiḥ sthānasyāsya gambhīratvamapi saṃdarśitam /",
    "T03kamvchtu:1073": " (2) puṇyahetukadharmakāyaḥ",
    "T03kamvchtu:1074": " yadi bhagavato 'bhisambodhirvā dharmadeśanā vā nāsti kaściod dharmaḥ,",
    "T03kamvchtu:1075": " kathaṃ tarhi bodhisattvena puṇyahetudharmakāyaṃ prāptukāmena saddharmaparigrahe 'nupravartitavyamiti",
    "T03kamvchtu:1076": " vicintya puṇyahetudharmakayakāmatācchandotpādanāya tatkiṃ manyase subhūte ityuktam /",
    "T03kamvchtu:1077": " tatra saptaratnāni tāvat svarṇa-raupya-vaiḍūrya-aśmagarbha-musāragalva-lohitamuktā-sphaṭikāḥ āryasaddharmapuṇdarīke uktāni /",
    "T03kamvchtu:1078": " 'caturdīpādānāṃ sahasraṃ (Vajraṭ_141)",
    "T03kamvchtu:1079": " sāhasro lokadhātuḥ /",
    "T03kamvchtu:1080": " tatsahasaṃ dvisāhasraḥ /",
    "T03kamvchtu:1081": " tatsahasraṃ trisāhasramahāsāhasro lokadhātuḥ'; /",
    "T03kamvchtu:1082": " tato nidānam iti ratnadānānāṃ nidānāt tataḥ puṇyodbhavaḥ,",
    "T03kamvchtu:1083": " tadahetoḥ sambhavatītyarthaḥ /",
    "T03kamvchtu:1084": " sarvāṇi kuśalacittāni,",
    "T03kamvchtu:1085": " tadutpannā vāsanāḥ puṇyāni /",
    "T03kamvchtu:1086": " teṣāṃ rāśiḥ skandha iti /",
    "T03kamvchtu:1087": " phalabāhulyāt tadbāhulyam /",
    "T03kamvchtu:1088": " bahu iti viśeṣaṇam /",
    "T03kamvchtu:1089": " bahu bahu iti dviruktyā bāhulyādhikyam /",
    "T03kamvchtu:1090": " yadi paramārthataḥ sarve (dharmāḥ)",
    "T03kamvchtu:1091": " anutpannāḥ,",
    "T03kamvchtu:1092": " kathaṃ tato nidāna puṇyaskandhaṃ prasunuyāt?",
    "T03kamvchtu:1093": " ityāśaṅkya tatkasya hetoḥ?",
    "T03kamvchtu:1094": " ityuktvā svayamabhiprāyaṃ viditvā askandhaḥ ityabhihitavān /",
    "T03kamvchtu:1095": " paramārthata iti śeṣaḥ /",
    "T03kamvchtu:1096": " prajñaptisattvāt skandhānāṃ na puṇyaskandho bhāvarūpeṇa sambhavati /",
    "T03kamvchtu:1097": " puṇyamapi vāsanāsvarūpamavasthāviśeṣe upacaryate /",
    "T03kamvchtu:1098": " bhāvānāṃ sthiratvena abhisaṃskāreṇa apravṛttatvāt cittamapi prajñaptisanmātrameva /",
    "T03kamvchtu:1099": " ekānekasvabhāvena pratisvaṃ parīkṣāyāṃ mithyaiva tāvat svabhāvaḥ /",
    "T03kamvchtu:1100": " ata eva na puṇyaskandhaḥ paramārthato vidyate /",
    "T03kamvchtu:1101": " anena yogasamāpattiḥ paridīpitā,",
    "T03kamvchtu:1102": " adhyāropāntaśca niṣiddhaḥ /",
    "T03kamvchtu:1103": " vidyanta eva puṇyaskandhāḥ saṃvṛtau /",
    "T03kamvchtu:1104": " ata eva puṇyaskandhastathāgatena bhāṣitaḥ ityuktam /",
    "T03kamvchtu:1105": " yadyevaṃ na syāt,",
    "T03kamvchtu:1106": " paramārthataḥ sa puṇyaskandho bhavet (tadā)",
    "T03kamvchtu:1107": " paramārthasya śabdāgocaratvāt na bhavet tadabhidhānam /",
    "T03kamvchtu:1108": " abhāṣitamityevaṃ vacanaṃ nirarthakamiti cet?",
    "T03kamvchtu:1109": " yato bhāṣitāstasmāt saṃvṛtāvevetyavagantavyam /",
    "T03kamvchtu:1110": " anenāpavādāntasya niṣedho nirdiṣṭaḥ /",
    "T03kamvchtu:1111": " evamāryasubhūtinā antadvayaparihāraḥ kṛtaḥ /",
    "T03kamvchtu:1112": " tadanantaraṃ pārṣadā udāradharmaśravaṇabhavyāḥ,",
    "T03kamvchtu:1113": " tena ca bahutaraṃ puṇyamiti āvedituṃ bhagavatā yaśca khalu punaḥ subhūte ityādyuktam /",
    "T03kamvchtu:1114": " anena tathāgatānāṃ (Vajraṭ_142)",
    "T03kamvchtu:1115": " puṇyahetukādhigamakāyasya pravacanakāyato nirjātatvāt tataścatuṣpādikāyāmapi gāthāyāṃ deśyamānāyāṃ (yadā)",
    "T03kamvchtu:1116": " tādṛśaṃ puṇyāyatanaṃ bhavet (tadā)",
    "T03kamvchtu:1117": " tathāgatānāṃ puṇyahetukadharmakāyasya tu kathaiva keti nirdiśyate /",
    "T03kamvchtu:1118": " nāyaṃ padārthaḥ, (tathāpi)",
    "T03kamvchtu:1119": " sāmarthyalabhyo 'yamartha ityadoṣaḥ /",
    "T03kamvchtu:1120": " etena paramārthataḥ dharmadeśanāyāḥ abhisambuddhasya cāpyasattve saṃvṛtau tāvat puṇyakāyadeśanāyāḥ sattvāt bodhisattvaiḥ puṇyamadhigāntuṃ pravartayitavyamevetyabhiprāyaḥ",
    "T03kamvchtu:1121": " anena tāvad viśiṣṭapuṇyapratipādanena audāryamasya paridīpitam,",
    "T03kamvchtu:1122": " tadutpādāya ca chandapraṇidhāne nirdiṣṭe /",
    "T03kamvchtu:1123": " ṣaṭpādikāyā gāthāyāḥ sattve 'pi catuṣpādikā iti viśeṣīkṛtā /",
    "T03kamvchtu:1124": " gāthā iti yatra na yatio,",
    "T03kamvchtu:1125": " 'pāda'; śabdena catuḥpādaṃ gāthāparimāṇaṃ parigṛhyate /",
    "T03kamvchtu:1126": " udgṛhya iti svādhyāyaṃ vidhāya /",
    "T03kamvchtu:1127": " deśayet iti padāni /",
    "T03kamvchtu:1128": " samprakāśayet ityarthaḥ /",
    "T03kamvchtu:1129": " asaṃkhyeyam iti saṃbahulam /",
    "T03kamvchtu:1130": " aprameyam iti pramaviṣayātītatvāt /",
    "T03kamvchtu:1131": " anena cārthataḥ puṇyānuttivipakṣastāvannirākṛtaḥ /",
    "T03kamvchtu:1132": " puṇyamityupalakṣaṇamātrametena tathāgatasya samastaḥ punyasambhāro nirdiṣṭaḥ /",
    "T03kamvchtu:1133": " kimiti śraddheyamātramuta yuktito 'vagamyamiti manasi kṛtvā tatkasya hetoḥ?",
    "T03kamvchtu:1134": " iti pṛcchāyām ato nirjātā hi subhūte,",
    "T03kamvchtu:1135": " tathāgatānāmarhatāṃ samyaksaṃbuddhānāmanuttarā samyaksaṃbodhiḥ iti yuktivacanamabhihitavān /",
    "T03kamvchtu:1136": " evaṃ (Vajraṭ_143) bahutaraṃ puṇyam iti tacca bṛhatphalatvāttat bahutaraṃ puṇyam,",
    "T03kamvchtu:1137": " na tu svarūpatasyasya kāyābhāvāt /",
    "T03kamvchtu:1138": " ratnanirjātaṃ tatpuṇyaṃ tu mahāparibhogādi gauṇasāaṃsārikaṃ phalaṃ prāpayati /",
    "T03kamvchtu:1139": " prajñāparigṛhītatve sati dānādīnāṃ mahābodhiphalamadhigamyate,",
    "T03kamvchtu:1140": " na tu prādeśikānām /",
    "T03kamvchtu:1141": " dharmadānena tāvadakṣayāpratimatathāgatapadaprāpteḥ tanmahattvaṃ kimiti na prasaktam?",
    "T03kamvchtu:1142": " yathā dharmeṇānugraho na tathā ratnaiḥ pareṣāmanugrahaḥ /",
    "T03kamvchtu:1143": " tathā hi parebhyaḥ samprakāśitena kramaśo 'nena dharmeṇa kṣiprameva buddhatvapadaṃ labhyate,",
    "T03kamvchtu:1144": " na tu ratnaiḥ /",
    "T03kamvchtu:1145": " ata eva parebhyaḥ parānugrāhakatvād ratnadānād dharmadānaṃ viśiṣṭamityābhisandhiḥ /",
    "T03kamvchtu:1146": " ato nirjātāḥ iti saṃsādhyate /",
    "T03kamvchtu:1147": " daśacaritāni niḥśritya pāramparyeṇa prāpyanta ityarthaḥ /",
    "T03kamvchtu:1148": " tāni tāvad daśa caritāni- lekhanaṃ pūjanaṃ dānaṃ vācanaṃ śravaṇam udgrahaṇam samprakāśanaṃ svādhyāyaḥ cintanaṃ bhāvanā ceti /",
    "T03kamvchtu:1149": " ato nirjātāśca buddhā bhagavantaḥ iti saṃvṛtau etānyāśritya buddhāḥ prajñaptā iti (Vajraṭ_144)",
    "T03kamvchtu:1150": " vākyaśeṣaḥ paramārthatastu bodhiḥ buddhaśca bhinnau na staḥ /",
    "T03kamvchtu:1151": " anena tāvat puṇyasya paramavaiśiṣṭayaparidīpanena tadutpādayituṃ chanda-praṇidhānābhyāṃ sthātavyamiti deśitam /",
    "T03kamvchtu:1152": " yadi paramārthataḥ sarvadharmānutpāda eva tadā sarve buddhadharmā apyanutpannā eva bhaveyuḥ tatkatham ato nirjātā anuttarā samyaksaṃbodhiriti?",
    "T03kamvchtu:1153": " na buddhānāṃ bodherbhinnatvamiti vicārya tatkasya heto?",
    "T03kamvchtu:1154": " iti paripṛcchā,",
    "T03kamvchtu:1155": " etadarthamatra buddhadharmāḥ ityuktam /",
    "T03kamvchtu:1156": " buddhaprajñaptihetukā anuttarasamyaksaṃbodhilakṣaṇā dharmā eva hi buddhadharmāḥ /",
    "T03kamvchtu:1157": " tasmānnaiva kevalaṃ bodhibhinnāḥ paramārthataḥ buddhāḥ,",
    "T03kamvchtu:1158": " apitu prajñaptihetutvād ato nirjātā buddhaḥ ityuktamityabhiprāyaḥ /",
    "T03kamvchtu:1159": " te 'pi paramārthato 'nutpannatvād abuddhadharmā iti,",
    "T03kamvchtu:1160": " saṃvṛtimāśritya tathāgatānāmanusamyaksaṃbodhistu ato nirjātā ityādinā tathāgatena bhāṣitā,",
    "T03kamvchtu:1161": " na tu paramārthata iti /",
    "T03kamvchtu:1162": " ata eva tattaditarapakṣebhyaḥ buddhadharmā iti paramārthato naiva vaktuṃ śakyate /",
    "T03kamvchtu:1163": " pratyātmavedanīyatvenānabhilāpyāsta ityabhiprāyaḥ /",
    "T03kamvchtu:1164": " anena yogasamāpattiḥ vikṣepanigrahaḥ gāmbhīryañca deśitāni /",
    "T03kamvchtu:1165": " atra kecidāhuḥ kathaṃ tridhā bhinno 'yaṃ dharmakāyaḥ /",
    "T03kamvchtu:1166": " atha dharmakāyaprāptiḥ dharmakāyahetoścānurūpatayā puṇyasvabhāvaḥ,",
    "T03kamvchtu:1167": " prajñaptyā ca pravacanasvabhāvo dharmakāya iti ced?",
    "T03kamvchtu:1168": " tathā sati rūpakāyo 'pi tatprāpteranurūpahetutvāt tatprāpakahetutvācca dharmakāyaḥ syāditi /",
    "T03kamvchtu:1169": " (ataḥ) tanna satyam,",
    "T03kamvchtu:1170": " bhagavatāṃ buddhānāṃ dharmakāyastu pariśuddhajñānasvabhāvastathā yā ca tasya sāmānyadharmatā,",
    "T03kamvchtu:1171": " . tasyāṃ vyavasthāpyate /",
    "T03kamvchtu:1172": " nāstyasyāyaṃ vipākabhedaḥ,",
    "T03kamvchtu:1173": " na cātra pravacanapuṇyayorupacāreṇa dharmaḥ iti deśanāpi /",
    "T03kamvchtu:1174": " kimiva tarhīti cet?",
    "T03kamvchtu:1175": " vastumātraṃ dharma iti deśanā /",
    "T03kamvchtu:1176": " dharmā ityādi svayamevaṃ khyātatvāt /",
    "T03kamvchtu:1177": " svasāmānyalakṣaṇadhāraṇād dharmā iti yat vyākhyātaṃ tat sarvadharmasādhāraṇamiti na rūpakāyastathāgatatvena nirdiṣṭaḥ,",
    "T03kamvchtu:1178": " ajñāpakatvāt /",
    "T03kamvchtu:1179": " prajñaptita ityucyamāne 'pi na rūpakāyo dharmakāyatvena prasakto bhavati,",
    "T03kamvchtu:1180": " puṇyahetvanurūpatvāt (Vajraṭ_145)",
    "T03kamvchtu:1181": " tasya / yathoktam-",
    "T03kamvchtu:1182": " buddhānāṃ rūpikāyo hi puṇyaṃ sambhṛtya jāyate /",
    "T03kamvchtu:1183": " dharmakāyaḥ samāsena jñānasambhārajo nṛpa //",
    "T03kamvchtu:1184": " tasmājjñānasambhārasyaiva tatprāptyupāyatvānna rūpakāyena sa gṛhyate,",
    "T03kamvchtu:1185": " prajñaptihetvabhāvānnocyate rūpakāyo 'dharmakāyaḥ'; iti /",
    "T03kamvchtu:1186": " pravacanakāyastu samyagjñānasya phalamiti /",
    "T03kamvchtu:1187": " sambhāralakṣaṇapuṇyanicayasyāpi tatprāptihetutvāt prajñaptyā dharmakāya ityucyamāno 'pi yujyata eveti alamadhikena /",
    "T03kamvchtu:1188": " anyat kucodyaṃ yuktamayuktaṃ veti vicakṣaṇairviveciyiṣyata iti matvā padabāhulyabhiyā na likhyate /",
    "T03kamvchtu:1189": " dharmakāyāptichandasthānamuktam /",
    "T03kamvchtu:1190": " itaḥ paraṃ dvādaśavipakṣāṇāṃ pratipakṣāṇi dvādaśasthānāni yathākramaṃ veditavyāni /",
    "T03kamvchtu:1191": " ime tāvad dvādaśa vipakṣāḥ-",
    "T03kamvchtu:1192": " 1. abhimānaḥ",
    "T03kamvchtu:1193": " 2. abhimānābhāve 'pi alpaśrutatvam",
    "T03kamvchtu:1194": " 3. bāhuśrutye 'pihīnālambanamanasikārabhāvanā",
    "T03kamvchtu:1195": " 4. hīnālambanamanasikārabhāvanāyā abhāve 'pi sattvopekṣā",
    "T03kamvchtu:1196": " 5. tadupekṣāyā abhāve 'pi bāhyaśāstreṣu sānurāgā pravṛttiḥ",
    "T03kamvchtu:1197": " 6. tathā pravṛttyabhāve 'pi bhāvanimittābhibhavopāyeṣvakauśalam",
    "T03kamvchtu:1198": " 7. tatra upāyakauśale 'pi puṇyasambhārāsañcayaḥ",
    "T03kamvchtu:1199": " 8. puṇyasambhārasañcaye 'pi lābhasatkārakausīdyaiḥ piṇḍāsvādanam",
    "T03kamvchtu:1200": " 9. tathāsvādanābhāve 'pi duḥkhākṣāntiḥ",
    "T03kamvchtu:1201": " 10. duḥkhādhivāsanāyāmapi jñānasambhārāsañcayaḥ",
    "T03kamvchtu:1202": " 11. jñānasambhārasañcaye 'pi ātmaparigrahaḥ",
    "T03kamvchtu:1203": " 12. ātmagrahābhāve 'pi avavādāyogaḥ",
    "T03kamvchtu:1204": " 5. bhāvanāviśeṣalābhe 'nabhimānasthānam :",
    "T03kamvchtu:1205": " tatra bhagavatā dharmapudgalayorvistareṇa nairātmye deśite 'pi anādikālīnadṛḍhātmābhiniveśasañcayabalena yadi kaścidevaṃ manyeta- yasya sattvādisaṃjñā",
    "T03kamvchtu:1206": " na sa bodhisattva iti?",
    "T03kamvchtu:1207": " evaṃ tarhi yaduktaṃ bhagavatā 'tasmin kāle 'haṃ vīradatto nāma nṛpo 'bhavam,",
    "T03kamvchtu:1208": " '; yuṣmabhyaṃ mayā dharmo deśayiṣyate ityādi kathaṃ syāt /",
    "T03kamvchtu:1209": " (ataḥ) sattvasaṃjñādivirahasya naivamabhiprāya iti vighnabhūtābhimānavisaṃyogārthaṃ pañcamasthānamadhikṛtyāha- tatkiṃ manyase subhūte ityādi",
    "T03kamvchtu:1210": " asyāyamatra sāmānyato 'rthaḥ- ye mama mṛduśrāvakāḥ srotaāpannatvādiṣu dharmanairātmyānadhigamād aprāptarasānubhavāḥ,",
    "T03kamvchtu:1211": " teṣāmapi ahantvena mamatvena cābhiniveśo na bhavati,",
    "T03kamvchtu:1212": " kiṃ khalu punaḥ ubhayanairātmyādhigamena prahīṇaniravaśeṣāvaraṇānāmiti /",
    "T03kamvchtu:1213": " tasmin kāle 'ham..... ityādi yattallokena saha vyavahāraprajñaptyarthaṃ parasantānavyavacchedamātrajñāpanārthaṃ vā,",
    "T03kamvchtu:1214": " senāvanādivyavahāravat,",
    "T03kamvchtu:1215": " na tvekatva- (Vajraṭ_147)",
    "T03kamvchtu:1216": " śāśvatatvābhiniveśatayā /",
    "T03kamvchtu:1217": " tattvajñānasthitaiḥ na śakyate tāvallokena saha vyavahartum /",
    "T03kamvchtu:1218": " tasmādabhimānasthānavisaṃyogārthaṃ tvayāpi nātmanyabhiniveṣṭavyamiti samādāpayati /",
    "T03kamvchtu:1219": " tatra srotaḥ nirvāṇamahānagaraprāpakadarśanamārgalakṣaṇam,",
    "T03kamvchtu:1220": " āpannaḥ prāptaḥ,",
    "T03kamvchtu:1221": " darśanapraheyasamastakleśaprahāyakaḥ srota āpanna iti,",
    "T03kamvchtu:1222": " tasya ca kartari karmaṇi kriyāyāṃ cābhiniveśaprahāṇena idampratyayatādhigamānnairātmyādhigamo darśitaḥ /",
    "T03kamvchtu:1223": " mayā iti kartaryabhiniveśaḥ /",
    "T03kamvchtu:1224": " phalam iti karmaṇyabhiniveśaḥ /",
    "T03kamvchtu:1225": " prāptaḥ iti kriyāyāmabhiniveśaḥ /",
    "T03kamvchtu:1226": " ityanena tāvadarthataḥ mayā prāptamiti vipakṣatvena paridītyate /",
    "T03kamvchtu:1227": " na srotaāpannasyaivaṃ bhavati mayā prāptam ityanena apalakṣaṇamātrapradarśanena sarveṣāmabhimānānāṃ praheyatvaṃ pradarśaye /",
    "T03kamvchtu:1228": " tatra chandaḥ praṇidhānañcāpi nirdiśyata iti /",
    "T03kamvchtu:1229": " āryasubhūtirapi bhagavato 'bhiprāyaṃ nirdiśan paramārthasthāpannārthaṃ tatra yogasamāpattiṃ ca grahītuṃ na hi sa bhagavan kañcid (dharmaṃ)",
    "T03kamvchtu:1230": " āpannaḥ ityāha /",
    "T03kamvchtu:1231": " kathamiti na rūpamāpannaḥ ityādyāha /",
    "T03kamvchtu:1232": " anena tāvat paramārthata phaladvaividhyasyāprāpyatvamapi nirdiśyate,",
    "T03kamvchtu:1233": " tathā hi-phalabhūtaṃ prāpyasvabhāvaṃ kiñcit syāt (tarhi)",
    "T03kamvchtu:1234": " saṃskṛtamasaṃskṛtaṃ vā syāt /",
    "T03kamvchtu:1235": " tatra tāvadanutpannamevāsaṃkṛtam,",
    "T03kamvchtu:1236": " abhāvarūpatvād śaśaviṣāṇamiva tanna yujyate (Vajraṭ_148)",
    "T03kamvchtu:1237": " prāptum, aprāptyavasthāviśiṣṭatvāt /",
    "T03kamvchtu:1238": " saṃskṛtaṃ tāvat kṣaṇikam,",
    "T03kamvchtu:1239": " utpādasamanantaraṃ vināśitvāt,",
    "T03kamvchtu:1240": " sthiterabhāvāt kenāpi kathamapi tanna prāptuṃ śakyate /",
    "T03kamvchtu:1241": " yasmin santāne nairātmyamārgalakṣaṇahetusannihitatayā kleśamutpādātyantaviruddhāśrayalakṣaṇaṃ phalamutpadyata iti phalaṃ prāptyata ityevamucyate,",
    "T03kamvchtu:1242": " na tu paramārthataḥ /",
    "T03kamvchtu:1243": " api ca, prāpyaprāpakabhāvaḥ khalu bhinnakālikaḥ samakāliko vā syāt /",
    "T03kamvchtu:1244": " tatra na tāvat prathamaḥ pakṣaḥ dvayorapi sthitatvāt,",
    "T03kamvchtu:1245": " bhinnakālikastu ekasmin pratyāsanne 'parasya cāsaṃnihite sati (bhavati)",
    "T03kamvchtu:1246": " , tatkathaṃ dvayoḥ sthitiriti /",
    "T03kamvchtu:1247": " na ca samakālāvasthitayorubhayoḥ parasparopakārakatvam,",
    "T03kamvchtu:1248": " asati copakāre prāpyaprāpakabhāvo naivopayujyate,",
    "T03kamvchtu:1249": " atiprasaṅgatvāt /",
    "T03kamvchtu:1250": " anyo 'nyasaṃyogenotpādalakṣaṇenāpi prāpyaprāpakabhāvasya samakālikatvaṃ na yujyate,",
    "T03kamvchtu:1251": " tathā hi- ye 'mūrtabhāvāḥ,",
    "T03kamvchtu:1252": " te naiva saṃyujyante,",
    "T03kamvchtu:1253": " kvacidapyanavasthānātteṣām /",
    "T03kamvchtu:1254": " na syāt prāpyaprāpakabhāve samakālatvamātramapi teṣām,",
    "T03kamvchtu:1255": " atiprasaṅgāt /",
    "T03kamvchtu:1256": " na cāpyekasya hetutvam,",
    "T03kamvchtu:1257": " ubhayoḥ sādhāraṇatvāt,",
    "T03kamvchtu:1258": " idaṃ prāpyamidañca prāpakamiti niścayo na bhavatī /",
    "T03kamvchtu:1259": " ye tāvanmūrtāḥ,",
    "T03kamvchtu:1260": " teṣāṃ sarvātmanā saṃyoge sati ekatvaṃ prasajyate,",
    "T03kamvchtu:1261": " ekadeśena (saṃyoge tu)",
    "T03kamvchtu:1262": " sāvayavatvaṃ prasajyate /",
    "T03kamvchtu:1263": " nairantaryeṇāvasthāne 'pi na bhavituṃ śaknoti ubhayoḥ sādhāraṇatvāt /",
    "T03kamvchtu:1264": " aviśeṣānna niścayaḥ /",
    "T03kamvchtu:1265": " ataḥ kalpanāsamāropita evāyam /",
    "T03kamvchtu:1266": " anena tāvat sarvaḥ karmakartrādivyavahāraḥ spaṣṭamavaboddhavyaḥ /",
    "T03kamvchtu:1267": " dharmāḥ iti dharmāyatanam,",
    "T03kamvchtu:1268": " anenāsaṃskṛtamapi saṃgṛhyate,",
    "T03kamvchtu:1269": " dharmāyatanasya saptadravyātmakatvāt,",
    "T03kamvchtu:1270": " śeṣeṇa rūpādinā ca dharmāyatanaikadeśena ca saṃskṛtā nirdiśyante /",
    "T03kamvchtu:1271": " upalakṣaṇamidam ataścakṣurādikaṃ grahītavyam /",
    "T03kamvchtu:1272": " evaṃ yataḥ paramārthataḥ sa kañcit (dharmaṃ)",
    "T03kamvchtu:1273": " nāpannaḥ, mayā prāptamityapi na manyate,",
    "T03kamvchtu:1274": " tasmāt sanmārgasthitatvāt srotaāpanna ityucyate /",
    "T03kamvchtu:1275": " yadi mayā prāptamityabhiniveśastadā kathaṃ nocyeta srota āpanna iti vicintya saced bhagavan ityādyāha /",
    "T03kamvchtu:1276": " mayā iti yasyāhamityabhiniveśaḥ syāttasya nāstyātmadṛṣṭiprahāṇam,",
    "T03kamvchtu:1277": " yaścāprahīṇātmadṛṣṭiḥ sa anutpannāryamārgaḥ,",
    "T03kamvchtu:1278": " yaścānutpannāryamārgaḥ,",
    "T03kamvchtu:1279": " sa pṛthagjana iti kathaṃ syāt srota-āpanna ityabhisandhiḥ /",
    "T03kamvchtu:1280": " evaṃ hi 'mayā iti yo 'yamabhiniveśaḥ,",
    "T03kamvchtu:1281": " sa ātmadṛṣṭisamudayaḥ /",
    "T03kamvchtu:1282": " anena cittapragraho nirdiṣṭaḥ /",
    "T03kamvchtu:1283": " anena tāvat sakalena sthānasyāsya gāmbhīryamabhihitam /",
    "T03kamvchtu:1284": " amumevārthaṃ dṛṣṭāntāntare prapañcya nirdeṣṭuṃ sakṛdāgāminaḥ ityādyāha /",
    "T03kamvchtu:1285": " atrāpi padārthābhisandhyādīni pūrvavad yojyāni /",
    "T03kamvchtu:1286": " prahīṇabhāvanāhetaṣaḍvidhakāmāvacarakleśa evāryasakṛdāgāmī,",
    "T03kamvchtu:1287": " sakṛdāgāmitvāt kāmadhātau /",
    "T03kamvchtu:1288": " prahīṇabhāvanāheyasakalakāmāvacarakleśa evānāgāmītyucyate,",
    "T03kamvchtu:1289": " punaranāgāmitvāt (Vajraṭ_150)",
    "T03kamvchtu:1290": " kāmadhātau /",
    "T03kamvchtu:1291": " yadā samastatraidhātukāvacarakleśamalānāṃ prahāṇaṃ jāyate,",
    "T03kamvchtu:1292": " tadā sa sakalalokapujyatvād arhannityucyate /",
    "T03kamvchtu:1293": " na hi sa kaścid dharmo yo 'rhannāma prahīṇatathāvidhakleśāvaraṇajñānasantatau upacaritatvāt,",
    "T03kamvchtu:1294": " santateśca prajñaptau sattvānna sa kaścana paramārthataḥ,",
    "T03kamvchtu:1295": " samāropita evāsāvityabhiprāyaḥ /",
    "T03kamvchtu:1296": " sāmpratam āryasubhūtiḥ 'ahaṃ';",
    "T03kamvchtu:1297": " padaprayojyamātmānamadhikṛtya viśiṣṭatvena araṇāvihārīti sādhāraṇaguṇatvena arhanniti ca 'ahamasmi';",
    "T03kamvchtu:1298": " ityanenoktvā cittapragrahamātraṃ darśayituṃ aham ityādyavocat /",
    "T03kamvchtu:1299": " araṇā iti samādhiviśeṣaḥ,",
    "T03kamvchtu:1300": " atra cobhatobhāgavimuktatvamarhattvamālambya taditareṣu raṇā notpādyanta iti vicintya yogaḥ samāpadyate /",
    "T03kamvchtu:1301": " tato vyutthāya tamālambya taditareṣu nopajāyante raṇāḥ /",
    "T03kamvchtu:1302": " yastayā araṇayā viharaṇaśīlaḥ sa evamucyate /",
    "T03kamvchtu:1303": " sugamo 'yaṃ vibhaṅgaḥ /",
    "T03kamvchtu:1304": " na māṃ vyākariṣyat iti tadā aprahīṇatvādātmadṛṣṭermayā srota-āpattiphalamapi durlabham,",
    "T03kamvchtu:1305": " kiṃ khalu punaḥ ubhatobhāgavimuktenārhatā prāpyamaraṇāvihāritvamityabhisandhiḥ /",
    "T03kamvchtu:1306": " kathamaraṇāyāṃ vihartavyamiti cintāyāṃ na kvacid viharati ityavocat /",
    "T03kamvchtu:1307": " prāptaṃ mayā kiñcat saṃkṛtamaṃskṛtaṃ vetyevamabhiniveśena yo 'sthitaḥ,",
    "T03kamvchtu:1308": " sa evāraṇāvihārīti dvirabhidhānam,",
    "T03kamvchtu:1309": " nāpara ityarthaḥ /",
    "T03kamvchtu:1310": " adhunā ahamasmi bhagavaṃstathāgatenārhatā samyaksambuddhena araṇāvihāriṇāmagryo nirdiṣṭaḥ /",
    "T03kamvchtu:1311": " ahamasmi bhagavan arhan vītarāgaḥ iti nātmābhiniveśena,",
    "T03kamvchtu:1312": " atha kathamiti cet?",
    "T03kamvchtu:1313": " vyavahāramātrābhiniveśatayā,",
    "T03kamvchtu:1314": " etacca prāgeva mayā proktam /",
    "T03kamvchtu:1315": " 6. buddhotpādārāgatā-sthānam :",
    "T03kamvchtu:1316": " nanvasati kasmiṃścidapi prāpye prāpake vā paramārthataḥ,",
    "T03kamvchtu:1317": " bodhisattvabhūtena bhagavatā kathaṃ tathāgatadīpaṅkarasyāntikād dharma udgṛhītaḥ?",
    "T03kamvchtu:1318": " atha nodgṛhīta iti ced?",
    "T03kamvchtu:1319": " tadāsmābhirdharmamudgrahītukāmaiḥ kathamārādhanīstathāgatotpāda iti ye parikalpayanti",
    "T03kamvchtu:1320": " teṣāmalpaśrutatvapratibandhāpākaraṇārtha ṣaṣṭhaṃ sthānamadhikṛtyāha- asti sa kaścid",
    "T03kamvchtu:1321": " dharmo yastathāgatena dīpaṅkarasya tathāgatasyārhataḥ samyaksambuddhasyāntikādudgṛhītaḥ? iti /",
    "T03kamvchtu:1322": " subhūtirapi prāgevābhiprāyaṃ viditvā no hīdam ityavocat /",
    "T03kamvchtu:1323": " nāsti paramārthataḥ kasyacidapi dharmasya prāpyaprāpakatvena udgrahaṇaṃ nāma,",
    "T03kamvchtu:1324": " yathoktaṃ pūrvam /",
    "T03kamvchtu:1325": " 'sarve dharmāḥ prakṛtyā śāntāḥ'; (Vajraṭ_152)",
    "T03kamvchtu:1326": " tathāpi tathāgatānubhāvena nānāpadasamudāyādīnāṃ jñānāvabhāsotpādamatre udgṛhītaḥ ityupacaryate,",
    "T03kamvchtu:1327": " ataḥ śrutaparyeṣaṇaṃ saphalam /",
    "T03kamvchtu:1328": " anenārthataḥ 'bodhisattvena śrutaparyeṣaṇakāle buddhotpāda ārādhanīyastadanantaraṃ buddhadharmā udgṛhītavyāḥ';",
    "T03kamvchtu:1329": " ityabhiniveśo vipakṣatvena nirdiṣṭaḥ /",
    "T03kamvchtu:1330": " tatprahāṇe chandapraṇidhānābhyāṃ sthātavyamityapi nirdiṣṭam /",
    "T03kamvchtu:1331": " asti sa kaścid dharmo dīpaṅkarasyāntikādudgṛhītaḥ?",
    "T03kamvchtu:1332": " iti diṅmātrābhidhānena udgṛhītadharmasya sarvanimittaṃ vinivartate /",
    "T03kamvchtu:1333": " 'nāsti sa kaścid dharma udgṛhītaḥ';",
    "T03kamvchtu:1334": " ityanena paramārthataḥ dharmāṇāmagrāhyatvaṃ vyavasthāpya tatra yogasamāpattiḥ vikṣepanigrahaśca nirdiṣṭau /",
    "T03kamvchtu:1335": " sthānasyāsya gāmbhīryamapi paridīpitam /",
    "T03kamvchtu:1336": " 7. kṣetraviśuddhipraṇidhāna-sthānam :",
    "T03kamvchtu:1337": " yadi paramārthataḥ karmakartrādayo na syustadā kathaṃ bodhisattvā buddhakṣetrapariśodhanārthaṃ",
    "T03kamvchtu:1338": " praṇidadhatīti tarkayatāṃ teṣāṃ hīnālambanamanasikārabhāvanāvibandhasaṃyogārthaṃ",
    "T03kamvchtu:1339": " saptamasthānamadhikṛtyāha- yaḥ kaścid bodhisattvaḥ iti /",
    "T03kamvchtu:1340": " vitatham iti mṛṣā /",
    "T03kamvchtu:1341": " yadyevaṃ (tarhi)",
    "T03kamvchtu:1342": " bhagavān bodhisattvānāṃ tattatkṣetrapariśuddhisampadaṃ kathamuktavāniti vicintya tatkasya hetoḥ?",
    "T03kamvchtu:1343": " iti pṛcchāyaṃ kṣetravyūhāḥ ityādi samādhānamabhihitam /",
    "T03kamvchtu:1344": " bahūni kṣetrāṇi tu kṣetravyūhāḥ /",
    "T03kamvchtu:1345": " avyūhāste iti paramāṇubhirābdho 'vayavibhūto vā nāsti kaścid vyūhaḥ paramārthata ityavyūhā eva te,",
    "T03kamvchtu:1346": " tathāpi svapnopalabdhakṣetravyūhavad avicāraramaṇīyamātra saṃvṛtisattvamuktaṃ tenocyante kṣetravyūhāḥ iti /",
    "T03kamvchtu:1347": " anyathā (Vajraṭ_153)",
    "T03kamvchtu:1348": " paramārthasvabhāvastvanābhilāpyatāyānabhilāpya ityabhiprāyaḥ /",
    "T03kamvchtu:1349": " uktañcāpratiṣṭhitatvaṃ prāgeva /",
    "T03kamvchtu:1350": " evāṃ muṣitasmṛtikānāmupakārāya upasaṃhāropayena smārayituṃ tasmād ityādyāha /",
    "T03kamvchtu:1351": " evam iti yathoktena vidhinā,",
    "T03kamvchtu:1352": " kasyacidapi vastunaḥ siddherabhāvāt tatra 'apratiṣṭhitaṃ cittamutpādayitavyam'; ityarthaḥ /",
    "T03kamvchtu:1353": " śeṣaṃ tu pūrvavat /",
    "T03kamvchtu:1354": " tatra vitathaṃ vadet ityanenārthataḥ paramārthataḥ mayā kṣetravyūho niṣpādyata ityabhiniveśo vipakṣatvena paridīpitaḥ /",
    "T03kamvchtu:1355": " 'kṣetravyūhāḥ';",
    "T03kamvchtu:1356": " iti nimittamātrābhidhānena samastahīnālambanabhāvanāvisaṃyogo nirdiṣṭaḥ /",
    "T03kamvchtu:1357": " hīnālambanamanasikārabhāvanāṃ prati chandaḥ praṇidhānamapi [na karttavyamityapi] nirdiṣṭam /",
    "T03kamvchtu:1358": " avyūhāste tathāgatena bhāṣitāḥ ityanena paramārthavyavasthāpanena yogasamāpattau pravṛttiḥ gambhīratā ca nirdiśyete /",
    "T03kamvchtu:1359": " tenocyante kṣetravyūhāḥ ityanenāpavādāntaṃ parihṛtya vikṣepanigraho nirdiṣṭaḥ,",
    "T03kamvchtu:1360": " sthānasyāsya audāryaṃ ca paridīpitam /",
    "T03kamvchtu:1361": " 8. sattvaparipāka-sthānam :",
    "T03kamvchtu:1362": " skandhebhyaḥ pṛthaktvenāsattve 'pi kiṃ nābhinnā eva sattvāḥ?",
    "T03kamvchtu:1363": " anyathā sattvaparipākārthaṃ kathaṃ bodhisattvāḥ pravarteran?",
    "T03kamvchtu:1364": " iti yo vicāraḥ,",
    "T03kamvchtu:1365": " tasmāt sattvopekṣālakṣaṇavighnabhūtād visaṃyogārtham aṣṭamasthānamadhikṛtya tadyathāpi nāma ityuktam /",
    "T03kamvchtu:1366": " puruṣaḥ ityasurendro rāhuriti /",
    "T03kamvchtu:1367": " tasyātmabhāvastu kāmadhātau sumeruparimāṇaḥ /",
    "T03kamvchtu:1368": " tasya mahattve 'pi vyarthaiva tanmahattā /",
    "T03kamvchtu:1369": " kimarthaṃ deśitaṃ bhagavatetyabhiprāyaṃ vaktukāmanayā tatkasya hetoḥ?",
    "T03kamvchtu:1370": " ityāpṛṣṭam /",
    "T03kamvchtu:1371": " tameva abhiprāyaṃ vaktumāha- na bhāvaḥ iti /",
    "T03kamvchtu:1372": " paramārthataḥ ekānekasvabhāvena viyogāt (Vajraṭ_154)",
    "T03kamvchtu:1373": " niḥsvabhāvatā eva /",
    "T03kamvchtu:1374": " svapnadṛṣṭa iva sa ātmabhāvaḥ saṃvṛtitaḥ proktastathāgatena,",
    "T03kamvchtu:1375": " na tu paramārthataḥ /",
    "T03kamvchtu:1376": " tenocyate ātmabhāvaḥ ityatropapattimāha /",
    "T03kamvchtu:1377": " evamayaṃ saṃvṛtireva,",
    "T03kamvchtu:1378": " tasmāttathocyate,",
    "T03kamvchtu:1379": " anyathā paramārthataḥ kasyacidapi dharmasyāsiddhatvāt tathā nocyetetyabhiprāyaḥ /",
    "T03kamvchtu:1380": " abhāvaṃ tāvad bhāvatvenābhyupagacchatāṃ teṣāṃ jaiminyādīnāṃ pratiṣedhārtham na sa bhāvaḥ ityāha /",
    "T03kamvchtu:1381": " abhāvasya tu bhāvavyatirekeṇa sthitalakṣaṇatvāt kathaṃ tadviparītasvabhāvo na syāt?",
    "T03kamvchtu:1382": " '; tenocyate ātmabhāvaḥ'; /",
    "T03kamvchtu:1383": " anyathā patamārthataḥ kasyacidapyātmabhāvasyāsiddheḥ kimityātmabhāva ihocyate,",
    "T03kamvchtu:1384": " tato 'yamabhāvatvena deśitaḥ sumerumātraparimāṇo 'pi ya ātmabhāvo yadā niḥsvabhāvatvāt paramārthato nāsti,",
    "T03kamvchtu:1385": " tadā kathaṃ parātmabhāvaḥ sasvabhāvaḥ sātmako vā bhavet?",
    "T03kamvchtu:1386": " atrārthataḥ sattvaparipākāyodyamaratānāṃ bodhisattvānāṃ sattvābhiniveśaḥ paramārthataḥ vipakṣatvena pradarśitaḥ tatprahāṇāya chandaḥ praṇidhānaṃ ca nirdiṣṭe /",
    "T03kamvchtu:1387": " 'puruṣaḥ'; ityupalakṣaṇamātrābhidhānena aṇḍajādīnāṃ sarveṣāṃ pṛthagātmabhāvānāṃ parigrahaṇamuktam /",
    "T03kamvchtu:1388": " na bhāvaḥ sa tathāgatena bhāṣitaḥ ityanena tāvat paramārthaṃ vyasthāpya yogasamāpattisthānaṃ gambhīratvaṃ ca paridīpite /",
    "T03kamvchtu:1389": " na sa bhāvaḥ ityanena tu vikṣepanigraho nirdiṣṭaḥ /",
    "T03kamvchtu:1390": " 9. bāhyaśāstreṣu vyapagatarāgatā-sthānam :",
    "T03kamvchtu:1391": " sampratyasya dharmaparyāyasya mahārthatvapratipādanena bāhyaśāstreṣvabhiniviṣṭānāṃ tatrānunayavikṣepaparihārārthaṃ navamasthānamadhikṛtya- tatkiṃ manyase sūbhūte ityāha /",
    "T03kamvchtu:1392": " (Vajraṭ_155) anena tāvat caturbhiḥ prakārairasya dharmaparyāyasya vaiśiṣṭyaṃ paridīpyatepuṇyaparigrahaḥ,",
    "T03kamvchtu:1393": " devādibhiḥ satkāraḥ,",
    "T03kamvchtu:1394": " duskarakṛtyavidhānam,",
    "T03kamvchtu:1395": " tathāgatāditulyatākaraṇam /",
    "T03kamvchtu:1396": " tatra puṇyaparigrahastu yadāha tato nidānaṃ bahupuṇyaskandhaṃ prasunuyāt iti /",
    "T03kamvchtu:1397": " devādibhiḥ satkārastu yadāha sa pṛthivīpradeśaḥ caityabhūtyabhūto bhaved iti /",
    "T03kamvchtu:1398": " duṣkarakṛtyavidhānaṃ tu yadāha parameṇa te āścaryeṇa samanvāgatā bhaviṣyanti iti /",
    "T03kamvchtu:1399": " tathāgatāditulyatākaraṇaṃ tu yadāha tasmiṃśca pṛthivīpradeśe śāstā viharatyanyatarānyataro vā vijñagurusthānīyaḥ iti /",
    "T03kamvchtu:1400": " tatra ratnadānasya puṇyābhidhānaṃ viśeṣadvayena viśiṣṭaṃ paridīpitam- vastuviśeṣaḥ kṣetraviśeṣaśca /",
    "T03kamvchtu:1401": " vastuviśeṣo 'pi tāvat udāraḥ praṇītaśceti /",
    "T03kamvchtu:1402": " - (Vajraṭ_156) tatraudāryaṃ tu vastubhedasaṃbāhulyam,",
    "T03kamvchtu:1403": " yadāha tāvato lokadhātūn iti /",
    "T03kamvchtu:1404": " praṇītastu loke dūrlabhatvena khyātaḥ yadāha saptaratnaparipūrṇaṃ kṛtvā iti /",
    "T03kamvchtu:1405": " kṣetraṃ svaparārthasampadyogena viśiṣṭam /",
    "T03kamvchtu:1406": " tatra parārthasampattāvat heyopādeyārthānāṃ parebhyo 'viparyayeṇa samprakāśanam,",
    "T03kamvchtu:1407": " āha tathāgatebhyaḥ iti /",
    "T03kamvchtu:1408": " yathā vastutathatā tathā bhāṣitatvāt niruktyā tathā ukta iti kathyate /",
    "T03kamvchtu:1409": " svārthasampattu jñāna-prahāṇasampadbhedena dvividhā /",
    "T03kamvchtu:1410": " tatra arhadbhyaḥ ityanena prahāṇasampad darśitā,",
    "T03kamvchtu:1411": " hatakleśāritvād niruktyā 'arhan'; ityucyate /",
    "T03kamvchtu:1412": " samyaksambuddhebhyaḥ ityanena tāvajjñānasampaduktā /",
    "T03kamvchtu:1413": " tasmāt padatrayasyokteḥ sāphalyamiti sāmānyena saṅgrahārthaḥ /",
    "T03kamvchtu:1414": " ārocayāmi itīcchā dyotitā bhavati /",
    "T03kamvchtu:1415": " ārocayāmi prativedayāmi avabodhayāmi prajñāmutpādayāmītyarthaḥ /",
    "T03kamvchtu:1416": " tatra pūrvaṃ tāvat parasya phalam athavā aparaṃ tu pūrvasya vyākhyānam /",
    "T03kamvchtu:1417": " deśayet iti śabdaṃ samprakāśayet iti chandam adhimuktimutpādayedityarthaḥ /",
    "T03kamvchtu:1418": " saṃkhyayā paricchettumaśakyatvād asaṃkhyeyam iti /",
    "T03kamvchtu:1419": " pramāpayitumaśakyatvād dṛṣtāntābhāvād vā aprameyam iti /",
    "T03kamvchtu:1420": " bhāṣyeta iti ātmanā granthasvādhyāyaḥ,",
    "T03kamvchtu:1421": " samprakāśyeta iti parebhyaḥ samyak padārthadeśānā,",
    "T03kamvchtu:1422": " athavā 'bhāṣyeta';",
    "T03kamvchtu:1423": " iti padam 'samprakāśyeta'; ityartham /",
    "T03kamvchtu:1424": " caityabhūtyabhūtaḥ iti vandanīyaḥ,",
    "T03kamvchtu:1425": " caitya eva caityabhūtaḥ vaśībhūta itivat,",
    "T03kamvchtu:1426": " yadaivaṃ pudgalanairātmyagāthāmātropadeśenāpi caityabhūtyabhūto jāyate kiṃ khalu punaḥ nairātmyadvayopadeśena ityabhiprāyaḥ /",
    "T03kamvchtu:1427": " udgṛhya iti padam,",
    "T03kamvchtu:1428": " dhārayiṣyanti ityavismaraṇam,",
    "T03kamvchtu:1429": " vācayiṣyanti iti pustakagatam paryavāpsyanti iti artham /",
    "T03kamvchtu:1430": " anena tāvad śrutamayaprajñayā dhāraṇaṃ darśitam,",
    "T03kamvchtu:1431": " cintāmayyā bhāvanāmayyā prajñayā codgṛhītatvād yoniśaśca (manasi kariṣyanti) ityāha /",
    "T03kamvchtu:1432": " aviparītatayārthamavabodhayiṣyantīti vākyaśeṣaḥ /",
    "T03kamvchtu:1433": " kvacid dhārayiṣyanti ityekameva padam,",
    "T03kamvchtu:1434": " tatra dhāraṇaṃ tu padārthayordraṣṭavyam /",
    "T03kamvchtu:1435": " parameṇa āścaryeṇa iti tu evaṃvidhagambhīrodāradharmasyādhigatatvāt /",
    "T03kamvchtu:1436": " śāstā ........ sthānīyaḥ iti dharmabhāṇakaḥ,",
    "T03kamvchtu:1437": " śāstṛkṛtyakaraṇāt,",
    "T03kamvchtu:1438": " sa eva sākṣād dharamāṇabuddha iveti vākyaśeṣaḥ /",
    "T03kamvchtu:1439": " guru iti mañjughoṣādyanyataraḥ kaścit tatkāryasādhanāya dharmabhāṇakaḥ sthānīyarūpeṇa draṣṭavyaḥ /",
    "T03kamvchtu:1440": " kutracit anyatarānyataro iti padadvayam /",
    "T03kamvchtu:1441": " tacca ye kecana gurusadṛśāḥ (teṣāṃ)",
    "T03kamvchtu:1442": " sarveṣāṃ paryāyaḥ /",
    "T03kamvchtu:1443": " atastatra sthānīyaḥ iti nirdiṣṭaḥ /",
    "T03kamvchtu:1444": " ebhiḥ sarvaiḥ sthānasyāsyaudāryaṃ nirūpitam /",
    "T03kamvchtu:1445": " arthataśca saddharmaparigrahamutsṛjya bāhyaśāstrānurāgo vipakṣatvena paridīpitaḥ,",
    "T03kamvchtu:1446": " tasminnanurāgaṃ parityajya dharmaṃ pratipattuṃ chandaḥ praṇidhānaṃ ca darśite /",
    "T03kamvchtu:1447": " ito dharmaparyāyād ityupalakṣaṇamātraparikīrtanena bāhyaśāstreṣvanurāgaṃ parivarjya sarvasaddharmān prati yatna āstheya iti paridīpitam /",
    "T03kamvchtu:1448": " acintyasāmarthyanvitatvādayaṃ dharmaparyāyaḥ nāmamātraśravaṇenāpi parānupakarotīti sattvānāṃ puṇyotpādakathanāya āryasubhūtiḥ ko nāma ayam iti pṛṣṭavān /",
    "T03kamvchtu:1449": " - (Vajraṭ_158) kathaṃ cainaṃ dhārayāmi ityanena asyodgrahaṇenāpyaprameyapuṇyaṃ bhavatīti paridīpyate /",
    "T03kamvchtu:1450": " prajñāpāramitā nāma iti yasyā tannāma tattathā ucyate /",
    "T03kamvchtu:1451": " iyaṃ prajñāpi,",
    "T03kamvchtu:1452": " pāramadhigamya paricchedayatītyapi pāramiteti,",
    "T03kamvchtu:1453": " prajñā ca sā pāramitā ceti samāsaḥ /",
    "T03kamvchtu:1454": " athavā prajñāyāḥ pāraṃ prajñāpāram,",
    "T03kamvchtu:1455": " anayā tadadhigamya paricchidyate 'tastathocyate /",
    "T03kamvchtu:1456": " sā cārthataḥ sarvavidhaprajñāsu uttamā tāthāgatī prajñā nānyadā prajñayā pāraṃ parimāpayituṃ śakyam /",
    "T03kamvchtu:1457": " athavā prajñyāpāram itā gatā ityevārthaḥ /",
    "T03kamvchtu:1458": " sā ca yathoktā prajñaiva,",
    "T03kamvchtu:1459": " na tvanyat tatpāragamanāsambhavāt /",
    "T03kamvchtu:1460": " anena dānapāramitādayo 'pyuktā bhavantīti /",
    "T03kamvchtu:1461": " tadabhidhānenāyaṃ dharmaparyāyo 'pi tathoktaḥ,",
    "T03kamvchtu:1462": " yathā sītāharaṇādikāvyayojanā /",
    "T03kamvchtu:1463": " tasyāśca bhagavatāḥ pratyātmavedyatvenāsādhāraṇatvāt paramārthataścānutpannatvāt sā śabdenābhidhātuṃ na śakyata ityāśayena vitarkya tatkasya",
    "T03kamvchtu:1464": " itio pṛṣṭavān /",
    "T03kamvchtu:1465": " yaiva subhūte,",
    "T03kamvchtu:1466": " prajñāpāramitā tathāgatena bhāṣitā sā ityudatarat /",
    "T03kamvchtu:1467": " paramārthataḥ pratyātmavedyatvenāsādhāraṇatvāt paramārthataśca sarvadharmāṇām atyantānutpannatvāt ca sā na śabdenābhidheyā,",
    "T03kamvchtu:1468": " tathāpi vikalpapratibimbaḥ- (Vajraṭ_159)",
    "T03kamvchtu:1469": " svasvarūpabahirbhūta ivāropyate /",
    "T03kamvchtu:1470": " sa vikalpo 'pi prakṛtyā bhrāntaḥ,",
    "T03kamvchtu:1471": " atastena samāropita ākāro 'pi mithyaiva /",
    "T03kamvchtu:1472": " tasmāt vikalpapratibimbabhūtā yā prajñāpāramitā tathāgatena deśitā,",
    "T03kamvchtu:1473": " sā śabdena vyutpādyamānā apāramitaiva,",
    "T03kamvchtu:1474": " na tu tathāgatasya prajñā,",
    "T03kamvchtu:1475": " satyasaṃvṛtyā jñeyasya pāraṅgatatvāttasyāḥ,",
    "T03kamvchtu:1476": " anyathā kathaṃ bhagavān sarvajñaḥ syāditi /",
    "T03kamvchtu:1477": " tato bhrāntapratīteḥ sa vikalpapratibimbo naiva bhedenāvagamyate,",
    "T03kamvchtu:1478": " ato jñānasvabhāvatvena saiva paramārthaprajñā tathāgatena bhāṣitā ityucyate /",
    "T03kamvchtu:1479": " tasmāt tathāvidhadeśanāyāṃ naiva virodha ityabhiprāyaḥ /",
    "T03kamvchtu:1480": " athavā yā tāthāgatī prajñā pratītirūpatvena tathāgatena bhāṣitā saiva paramārthato na vidyate,",
    "T03kamvchtu:1481": " paramārthato 'pāraṅgatatvāttasyāḥ /",
    "T03kamvchtu:1482": " eva iti śabdastu apāramitā ityetadanantaraṃ draṣṭavyaḥ /",
    "T03kamvchtu:1483": " anena paramārthatvaṃ pratipādya tatra yogasamāpattyā kathaṃ pratipattavyamiti nirdiṣṭam /",
    "T03kamvchtu:1484": " yathā prajñāpāramitā vikalpapratibimbātmikaiva bāhyatvena samāropya bhagavatā bhāṣitā,",
    "T03kamvchtu:1485": " tathaiva sarve dharmā api nānyathā tathāgatena kathitā iti deśanārthamāha- tatkiṃ manyase subhūte iti /",
    "T03kamvchtu:1486": " paramārthataḥ sarvadharmāṇāmasiddhatvāt,",
    "T03kamvchtu:1487": " siddheṣvapi svalakṣaṇasyāsādhāraṇatvena saṅketena prajñapayitumaśakyatvāt,",
    "T03kamvchtu:1488": " sāmānyalakṣaṇameva tāvat prajñapyamānatvāt,",
    "T03kamvchtu:1489": " svasāmānyalakṣaṇe vyatiricya aparasyābhidheyasyābhāvāt parasparaparihārasthitalakṣaṇatvāttayoḥ,",
    "T03kamvchtu:1490": " ata eva ca paramārthataḥ 'nāsti kaścid dharmo yastathāgatena bhāṣitaḥ';",
    "T03kamvchtu:1491": " iti vijñāya sthaviraḥ subhūtiḥ no hīdaṃ bhagavan,",
    "T03kamvchtu:1492": " nāsti sa kaścid dharmo yastathāgatena bhāṣitaḥ ityavocat /",
    "T03kamvchtu:1493": " anena vikṣepanigrahaḥ gāmbhīryaṃ ca nirdiṣṭe bhavataḥ /",
    "T03kamvchtu:1494": " 10. sattvabhājanalokayoḥ piṇḍagrāhaviśīrṇatāyoga-sthānam :",
    "T03kamvchtu:1495": " evaṃ sarvadharmeṣu nairātmyaṃ vistareṇa darśitam,",
    "T03kamvchtu:1496": " tathāpi ye tāvad ādikarmikāḥ kathaṃ sarvadharmeṣu nairātmyaṃ bhāvayitavyamiti cintayanti,",
    "T03kamvchtu:1497": " bhāvanimittamabhiobhavitumanupāyakauśalavisaṃyogārthaṃ daśamasthānadhikṛtyāha- tatkiṃ manyase subhūte ityādi /",
    "T03kamvchtu:1498": " atra dvividhena upāyena ekānekasvabhāvaviyogādhigamāt sarvadharmanairātmyaṃ bhāvayitavyamiti darśyate /",
    "T03kamvchtu:1499": " tatra dvividha upāyastāvat tanūkaraṇopāyaḥ nirābhāsakaraṇopāyaśca /",
    "T03kamvchtu:1500": " tatra yāvat pṛthivīrajo bhavet ityanena ekasvabhāvaviyogādhigamāt tanūkaraṇopāyo nirdiśyate /",
    "T03kamvchtu:1501": " na yujyate hyasya lokadhātorekatvam,",
    "T03kamvchtu:1502": " āvṛttānāvṛttādivispaṣṭalakṣaṇayuktatvād /",
    "T03kamvchtu:1503": " anekatvanirākaraṇāya tāvat paramāṇornirākaraṇamabhyupetavyam /",
    "T03kamvchtu:1504": " ata eva paramāṇuvibhāvanāyāṃ sattyāmekatvaṃ prahīyata eveti /",
    "T03kamvchtu:1505": " bodhisattvaistāvat prāyeṇa parīttālambanamanasikārābhāvāt trisāhasramahāsāhasralokadhātvālambanārthaṃ trisāhasramahāsāhasre ityāha /",
    "T03kamvchtu:1506": " anena tāvadaudāryaṃ paridīpitam /",
    "T03kamvchtu:1507": " te ca paramāṇavo 'pi yadi digbhāgabhedena bhinnatvādasiddhā eva syuḥ, (tarhiṃ)",
    "T03kamvchtu:1508": " kathaṃ tad bahu rajaḥ?",
    "T03kamvchtu:1509": " iti pravādināmāśayamabhilakṣya kasya (Vajraṭ_161)",
    "T03kamvchtu:1510": " hetoḥ? ityapṛcchat /",
    "T03kamvchtu:1511": " yattad pṛthivīrajaḥ iti tadudatarat /",
    "T03kamvchtu:1512": " bahu tat pṛthivīrajo 'pi yaḥ paramāṇusvabhāva uktastadekatvagrahaṇaniṣedhāt tadaraja eva /",
    "T03kamvchtu:1513": " māyānirmitasvabhāvatvānnāsti paramāṇuḥ paramārthataḥ,",
    "T03kamvchtu:1514": " buddhyopacaritarūpatvāt /",
    "T03kamvchtu:1515": " idaṃ tāvadekatvagrahaṇopāyamātram,",
    "T03kamvchtu:1516": " na tu paramārtham,",
    "T03kamvchtu:1517": " tenocyate pṛthivīraja iti /",
    "T03kamvchtu:1518": " tad yuktaṃ saṃvṛtau sattvāt,",
    "T03kamvchtu:1519": " anyathā paramārthastasyāsattvād anabhilāpyatvācca svalakṣaṇaṃ nābhilapyata ityevamabhiprāyaḥ /",
    "T03kamvchtu:1520": " udbhāvanāsaṃvṛtyāpi tasya deśanaṃ na yujyate,",
    "T03kamvchtu:1521": " tadīyānyatarātmasvabhāvasya apratibhāsamānatvāt /",
    "T03kamvchtu:1522": " anena tāvad anekasvabhāvaviyogādhigamopāyo nirābhāsakaraṇatvenopadarśyate /",
    "T03kamvchtu:1523": " evañcāntaśaḥ paramāṇūnāmapi yuktyā pratyekaṃ parikṣyamāṇānāṃ pratītāveva sattvāt pratīyate lokadhātūnāṃ cānekasvaviyuktatvam,",
    "T03kamvchtu:1524": " tataśca (teṣāṃ)",
    "T03kamvchtu:1525": " niḥsvabhāvatvamavagamyate /",
    "T03kamvchtu:1526": " evaṃ khalu bhājanalokasya ekānekasvabhāvaviyogena niḥsvabhāvatvamṝ evamabhidhāya sattvalokasyāpyabhidhānārtha yo 'sau lokadhātuḥ ityāha /",
    "T03kamvchtu:1527": " atra lokadhātunā sattvaloko 'bhipretaḥ,",
    "T03kamvchtu:1528": " itarasya pūrvamevoktatvāt /",
    "T03kamvchtu:1529": " adhātuḥ saḥ iti ekānekasvabhāvarahitaḥ sa ityabhiprāyaḥ /",
    "T03kamvchtu:1530": " evaṃ yo hi rūpaskandhaḥ sa bhājanalokatvenābhihitaḥ,",
    "T03kamvchtu:1531": " śeṣāścatvāraḥ skandhāstu yathaikānekasvabhāvena viyuktāstathā pūrvaṃ vivecitā eva /",
    "T03kamvchtu:1532": " evaṃ sati paramārthato niḥsvabhāvatvāt sarve dharmā māyopamā dṛśyante yogibhiḥ /",
    "T03kamvchtu:1533": " anena gāmbhīryamapi tāvaduktam /",
    "T03kamvchtu:1534": " arthataḥ paramārthe sattvabhājanalokīyabhāvābhiniveśo vipakṣatvena paridīpitaḥ /",
    "T03kamvchtu:1535": " tatprahāṇārthaṃ ca chandaḥ praṇidhānaṃ ca nirdiṣṭe /",
    "T03kamvchtu:1536": " trisāhasramahāsāhasre lokadhātau iti nimittamātrābhidhānena sarvabhāvānāṃ niḥsvabhāvatvabhāvanā sandarśitā /",
    "T03kamvchtu:1537": " arajastat iti adhātuḥ ityābhyāṃ paramārthavyavasthāpanayā yogasamāpattyā kathaṃ pratipattavyamiti tat paridīpitam /",
    "T03kamvchtu:1538": " tenocyate lokadhātuḥ ityanenāpavādāntaṃ parihṛtya vikṣepanigraho nirdiṣṭaḥ /",
    "T03kamvchtu:1539": " 11. tathāgatapūjāsatkāra-sthānam :",
    "T03kamvchtu:1540": " samprati ye bodhisattvāḥ puṇyasambhārapratipattaye 'tyantamupakāritvād bhagavantaṃ pūjayeyusteṣāṃ tasya (bhagavataḥ)",
    "T03kamvchtu:1541": " avināśikāyo na pūrayati puṇyasambhāram,",
    "T03kamvchtu:1542": " samyaṅmanasikārāpravṛttatvāt /",
    "T03kamvchtu:1543": " tasmāt teṣāṃ sambhārāsañcayato viyogārthaṃ ekādaśasthānamadhikṛtyāha- tatkiṃ manyase subhūte ityādi /",
    "T03kamvchtu:1544": " sāmānyato 'trāyaṃ saṅgrahārthaḥ,",
    "T03kamvchtu:1545": " tathāgatapūjāsatkāreṣu lakṣaṇasampadā tathāgato na draṣṭavyaḥ,",
    "T03kamvchtu:1546": " atha kathamiti cet?",
    "T03kamvchtu:1547": " paramārthadharmatāyāmityucyate /",
    "T03kamvchtu:1548": " iha avaśiṣṭavyākhyānaṃ tu rūpakāyāptikāmatāsthānānurūpam /",
    "T03kamvchtu:1549": " na cātra punaruktirapyāśaṅkanīyā /",
    "T03kamvchtu:1550": " pūrvaṃ rūpakāyāptikāmatāprasaṅge tu tadvyudāso darśitaḥ,",
    "T03kamvchtu:1551": " adhunā tathāgatapūjāsatkāraprasaṅge darśitatvād bhinna eva (rūpakāyaḥ) /",
    "T03kamvchtu:1552": " atrārthataḥ rūpakāye tathāgatābhiniveśaṃ vipakṣatvena nirdiśya tatprahānārthaṃ chandaḥ praṇidhānaṃ cāpi pradarśite /",
    "T03kamvchtu:1553": " lakṣaṇāni ityupalakṣaṇamātroktyā sakalo rūpakāyaḥ paridīpitaḥ /",
    "T03kamvchtu:1554": " alakṣaṇāni iti paramārthavyavasthānam /",
    "T03kamvchtu:1555": " tena ityādinā vikṣepanigraho nirdiṣṭaḥ /",
    "T03kamvchtu:1556": " 12. kāyacittapariśrāntau viryamyukhyānārambhalābha-satkāravirahitatā :",
    "T03kamvchtu:1557": " evaṃ sarvadharmāṇāṃ nairātmyāvagamopāye nirdiṣṭe 'pi kāyajīviteṣvāsajya ye lābhasatkārādhyasitāḥ",
    "T03kamvchtu:1558": " kausīdyalābhasatkārapiṇḍapātānuraktā teṣāṃ tatrānuraktivisaṃyogārthaṃ dvādaśasthānamadhikṛtyāha-",
    "T03kamvchtu:1559": " yaśca khalu punaḥ sūbhūte,",
    "T03kamvchtu:1560": " strī vā puruṣo vā ityādi /",
    "T03kamvchtu:1561": " anena cāsāre 'nekaśatasahasraduḥkhaikasthānatucchātmabhāve tasmin snihyan etāvacchariraparityāgenāpi yatpuṇyaṃ na prāptam,",
    "T03kamvchtu:1562": " tadantarāyakaratvāttasmin kāyajīvite nirapekṣacittatayā sarvātmanāsmin (dharmaparyāye)",
    "T03kamvchtu:1563": " yogaḥ karaṇīya iti paridipitam /",
    "T03kamvchtu:1564": " anenārthataḥ kausīdyādayo vipakṣatvena darśitāḥ /",
    "T03kamvchtu:1565": " tatprahāṇāya saddharmasamādānāya ca chandaḥ praṇidhānañcāpi nirdiṣṭe /",
    "T03kamvchtu:1566": " ito dharmaparyāyāt ityupalakṣaṇamātroktyā samastamahāyānaśravaṇādīni ābadhyante /",
    "T03kamvchtu:1567": " bahutaraṃ puṇyam ityanena ādāryamuktam /",
    "T03kamvchtu:1568": " dharmavegena iti dharmaśraddhābalenetyarthaḥ /",
    "T03kamvchtu:1569": " āryasubhūtiḥ aśrūṇi prāmuñcat tadapi bhagavato 'dhiṣṭhānenānyeṣu kusīdeṣu janeṣu adbhutamahāyānadharmasyābhidhānena paramaśraddhotpādārthe draṣṭavyam",
    "T03kamvchtu:1570": " tasmād hastena aśrūṇi pramṛjya bhagavantametadavocat āścaryaṃ bhagavan,",
    "T03kamvchtu:1571": " yāvadayaṃ dharmaparyāyastathāgatena bhāṣitaḥ ityāha /",
    "T03kamvchtu:1572": " yāvad iti kāritraviśeṣaḥ /",
    "T03kamvchtu:1573": " yāvatā prakāreṇa deśānārhāstān bodhisattvānupadiśantviti vākyārthaḥ /",
    "T03kamvchtu:1574": " kasmādityākāṅkṣāyāṃ yato me jñānamutpannam ityakathayat /",
    "T03kamvchtu:1575": " yataḥ ityāryasatyagocarajñānotpādamārabhya etatparyantaṃ dharmaparyāyasya paramapuṇyaphalasya yathoktā deśanā śrāvaka-pratyekabuddhanāmagocarā naivaṃ śrutapūrvetyarthaḥ /",
    "T03kamvchtu:1576": " etena (Vajraṭ_164)",
    "T03kamvchtu:1577": " daurlabhyaṃ proktam /",
    "T03kamvchtu:1578": " evaṃ viśiṣṭaṃ puṇyaṃ śrutvā yeṣāṃ vīryamārabhya pravṛttānāmasmin dharme yathārutasaṃjñā bhavati teṣāṃ taddoṣaparijihīrṣayā parameṇāścaryeṇa ityavocat /",
    "T03kamvchtu:1579": " vipulapuṇyānyutpādayato 'dhamapuruṣasya tādṛgduṣkaraśraddhādhimuktito 'tyantagambhīrapudgala-dharmanairatmyādhimuktiśca mameva pudgalanairātmyamātraśuddhajñānena,",
    "T03kamvchtu:1580": " parameṇa te āścaryeṇaṃ samanvāgatā bhaviṣyanti /",
    "T03kamvchtu:1581": " bhūtasaṃjñām ityaviparītārthasaṃjñām,",
    "T03kamvchtu:1582": " na tu śabdābhiniveśenedaṃ bhūtatvamiti saṃjñā /",
    "T03kamvchtu:1583": " evamatra paramārthabhipretya sarvadharmaniḥsvabhāvatvaṃ nirdiṣṭam,",
    "T03kamvchtu:1584": " na tu saṃvṛtim,",
    "T03kamvchtu:1585": " niḥsvabhāvatāyā abhāvāttatra /",
    "T03kamvchtu:1586": " tasmānna darśanadinā virodha ityabhiprāyaḥ /",
    "T03kamvchtu:1587": " nanu bhūtasaṃjñāyāṃ satyāṃ,",
    "T03kamvchtu:1588": " saṃjñāyā api sattvaṃ paramārthataḥ syāt,",
    "T03kamvchtu:1589": " asatsu ca saṃjñeyeṣu saṃjñāyā apyabhāvaḥ prasajyeta,",
    "T03kamvchtu:1590": " tasmāt kathaṃ paramārthataḥ sarvadharmaniḥsvabhāvatvaṃ sidhyedityupālambhaṃ vicintya tatkasya hetoḥ? ityavocat /",
    "T03kamvchtu:1591": " yā caiṣā bhagavan,",
    "T03kamvchtu:1592": " bhūtasaṃjñā ityuadatarat /",
    "T03kamvchtu:1593": " saṃjñānāma na kācana,",
    "T03kamvchtu:1594": " ekānekasvabhāvena viyogāt,",
    "T03kamvchtu:1595": " paramārthataḥ sā asaṃjñaiva /",
    "T03kamvchtu:1596": " ata eva nocyate bhūtasaṃjñeyaṃ bhūtasaṃjñātveneti darśitam,",
    "T03kamvchtu:1597": " yato hyavicāraramaṇīyamātrataḥ vidyate tasmāt tāṃ tathāgato bhāṣate bhūtasaṃjñā,",
    "T03kamvchtu:1598": " anyathā sarvathābhāvānna bhāṣeta /",
    "T03kamvchtu:1599": " tataḥ paramārthavyavasthāyāṃ kathaṃ yogasamāpattyā pratipattavyam,",
    "T03kamvchtu:1600": " kathaṃ ca vikṣepo nigrahītavya ityubhayaṃ darśitaṃ gāmbhīryañcāpi nigaditam,",
    "T03kamvchtu:1601": " adhyāropāpavādāntāvapi parihṛtau /",
    "T03kamvchtu:1602": " teṣu kusīdeṣvevāścaryotpādanārtham na mama bhagavan,",
    "T03kamvchtu:1603": " āścaryaṃ yadahamimaṃ dharmaparyāyaṃ bhāṣyamāṇamavakalpayāmi,",
    "T03kamvchtu:1604": " adhimucye,",
    "T03kamvchtu:1605": " ye 'pi te bhagavan,",
    "T03kamvchtu:1606": " sattvā bhaviṣyantyanāgate 'dhvani paścime kāle paścime (Vajraṭ_165)",
    "T03kamvchtu:1607": " samaye paścimāyāṃ pañcaśatyāṃ ye imaṃ bhagavan,",
    "T03kamvchtu:1608": " dharmaparyāyam udgrahīṣyanti,",
    "T03kamvchtu:1609": " dhārayiṣyanti,",
    "T03kamvchtu:1610": " paryavāpsyanti,",
    "T03kamvchtu:1611": " te paramāścaryeṇa samanvāgatā bhaviṣyanti ityāha /",
    "T03kamvchtu:1612": " atrāyaṃ sāmānyena samāsārthaḥ- anāgate saddharmavipralopakāle ye bodhisattvā imaṃ dharmaparyāyaṃ dhārayiṣyanti,",
    "T03kamvchtu:1613": " na te pudgalādibhirgṛhītā bhaviṣyanti,",
    "T03kamvchtu:1614": " mayyapyevaṃ sambhāvanāyāṃ saddharmotthānakāle 'pi yuṣmākametādṛśapratipattyabhāve idamatyantaṃ lajjāsthānaṃ tat syādityucyate /",
    "T03kamvchtu:1615": " tatra 'aham'; iti padgalanairātmyaṃ bodhyate,",
    "T03kamvchtu:1616": " imaṃ ityanena pudgaladharmanairātmyaṃ prakāśyate,",
    "T03kamvchtu:1617": " bhāṣyamāṇam iti tu sākṣāt prākāśyamānaṃ bhagavatā,",
    "T03kamvchtu:1618": " avakalpayāmi iti prasādākāraḥ prasannatā saṃdarśyate,",
    "T03kamvchtu:1619": " adhimucye iti sampratyayaśca,",
    "T03kamvchtu:1620": " te sattvāḥ ityanena bhagavan,",
    "T03kamvchtu:1621": " anāgate kalpe bhāvinaḥ /",
    "T03kamvchtu:1622": " atrodgrahīṣyantītyādīni yāni padāni tāni pūrvamevoktāni /",
    "T03kamvchtu:1623": " taccaivaṃ nirucyate- pudgalanairātmyamātramavaganturmama bhagavataḥ sakāśāt sākṣāt",
    "T03kamvchtu:1624": " śravaṇabalena yaddhi nairātmyadvayapratipādake 'smin dharme prasādasampratyayamātraṃ",
    "T03kamvchtu:1625": " jātaṃ tannaivāścaryam /",
    "T03kamvchtu:1626": " ye bhagavan (teṣu)",
    "T03kamvchtu:1627": " kalpeṣu asmin [dharme] dhāraṇādikrameṇa īdṛśaṃ dharmaparyāyamadhigamya paryavāpsyanti te paramāścaryeṇa samanvāgatā bhaviṣyanti /",
    "T03kamvchtu:1628": " bhagavan, (teṣu)",
    "T03kamvchtu:1629": " kalpeṣu bahulatayā mahāyānaviprakṛṣṭā bhavanti, teṣu (Vajraṭ_166)",
    "T03kamvchtu:1630": " śraddhotpādastvatidurlabha ityabhiprāyaḥ /",
    "T03kamvchtu:1631": " etena kausīdyaṃ prahāya saddharmagrahaṇādau chandena praṇidhānena ca sthātavyamityādarśitam /",
    "T03kamvchtu:1632": " na kevalaṃ teṣu āgamayoga evāpitu (teṣu)",
    "T03kamvchtu:1633": " pratipattisampadamapi darśayitum api tu khalu punarbhagavan ityavocat /",
    "T03kamvchtu:1634": " ātmā ityādivacanam,",
    "T03kamvchtu:1635": " tūpalakṣaṇam,",
    "T03kamvchtu:1636": " atasteṣāṃ dharmasaṃjñā (api)",
    "T03kamvchtu:1637": " na pravartiṣyate,",
    "T03kamvchtu:1638": " dvayornairātmyayoryugapadadhigamāt /",
    "T03kamvchtu:1639": " yadyanātmādikaṃ sat tadā saṃjñāpi tatra niyamena pravartayediti vicintya tatkasya hetoḥ?",
    "T03kamvchtu:1640": " iti pṛṣṭvā ātmasaṃjñā ityudatārīt /",
    "T03kamvchtu:1641": " yathātmetyādyuktastathā ayamahamityayātmasaṃjñā yā sarvajanaprasiddhā,",
    "T03kamvchtu:1642": " tasyā api parikṣākṣamatvādakiñcanatve sati ātmādyanubhavābhāvādasatyāḥ kā kathā /",
    "T03kamvchtu:1643": " anena tāvad yogasamāpattiḥ nirdiṣṭā /",
    "T03kamvchtu:1644": " nanu cāsattve satyātmādestadviparyayeṇa nātmasaṃjñā pravartiṣyata iti kuta ityābhyantarotthitaṃ praśnaṃ vicārya tatkasya hetoḥ? ityavocat /",
    "T03kamvchtu:1645": " sarvasaṃjñāpagatā hi buddhā bhagavantaḥ ityudatarat /",
    "T03kamvchtu:1646": " atrāyamarthaḥ- samastabhāvānāṃ yathāvattattvādhigamena 'buddhā bhagavantaḥ'; ityucyate /",
    "T03kamvchtu:1647": " paramārthataḥ kasyāpi saṃjñeyasyābhāvāt,",
    "T03kamvchtu:1648": " na kutrāpi te saṃjñā pravartate,",
    "T03kamvchtu:1649": " anyathā viparyāsaḥ syāt /",
    "T03kamvchtu:1650": " bodhisattvāstu buddhānunuśikṣāmanuvartante,",
    "T03kamvchtu:1651": " anyathā kathaṃ tatpadaṃ prāpnuyuḥ,",
    "T03kamvchtu:1652": " tasmāt buddhairbhagavadbhiryathā sarvasaṃjñāpagatatvaṃ śikṣitaṃ tathā bodhisattvairapi śikṣitavyam /",
    "T03kamvchtu:1653": " tasmād ye bodhisattvāstasyāmanuśikṣante teṣāmātmādisaṃjñā niyamato na pravartate /",
    "T03kamvchtu:1654": " (Vajraṭ_167) evametat iti vineyānāṃ niścayāpādanārthaṃ svayamabhyupagamya bhagavatā dviruktam /",
    "T03kamvchtu:1655": " itaḥ pūrvamanārabdhavīryānadhikṛtyābhihitam /",
    "T03kamvchtu:1656": " samprati pudgalā dharmagāmbhīryaṃ śrutvā trasyanti /",
    "T03kamvchtu:1657": " ataḥ prathamataramanārabdhavīryāṇāṃ teṣām anārabdhavīryatvāpanayanārthaṃ ye sattvāḥ ityādyāha /",
    "T03kamvchtu:1658": " santrāse sati nārabhante vīryam,",
    "T03kamvchtu:1659": " śrāvakayāne 'smin bhagavatā dharmamātramidaṃ pudgalāsattvamityuktam,",
    "T03kamvchtu:1660": " mahāyāne tu tadapi dharmamātraṃ mithyeti deśitam,",
    "T03kamvchtu:1661": " tasmād anādikālīnasahajātmadṛṣṭisamprayuktāntaḥkaraṇā abhāvitātmānaḥ pudgalanairātmyaṃ śrutvā nāstyahamiti trasiṣyanti /",
    "T03kamvchtu:1662": " tanniṣedhāryaṃ no trasiṣyanti iti deśitam /",
    "T03kamvchtu:1663": " ye dharmamātre 'bhiniviṣṭāste dharmanairātmyadeśanāśravaṇakāle santrasiṣyanti,",
    "T03kamvchtu:1664": " yad dharmamātraṃ tasyāpyasattve 'aho /",
    "T03kamvchtu:1665": " na mayā bhāvyam';",
    "T03kamvchtu:1666": " iti matvā daśadigavalokanenāpi śaraṇābhāvāt santrāse tadapākaraṇāya na santrasiṣyanti ityuddiṣṭam /",
    "T03kamvchtu:1667": " cintākāle ubhayābhāvayogasyāśakyatvāt santrasiṣyanti 'kathamasmābhirnairātmyadvayamadhigantavyam';",
    "T03kamvchtu:1668": " ityādimasantrāsāpasāraṇārthaṃ na santrāsamāpatsyante ityuktam /",
    "T03kamvchtu:1669": " anye tāvannairātmyadvayānavabodhād yo hi trāso mṛdu-madhyādhimātrātmakaḥ sa ebhistribhiḥ padaiḥ yathākramamudīrita ityevaṃ manyante,",
    "T03kamvchtu:1670": " apare tu trividhastrāsaḥ śravaṇa-manana-bhāvanākāle bhavatītyabhyupagacchanti /",
    "T03kamvchtu:1671": " samprati lābhasatkāreṣu vītarāgatvāt 'te paramāścaryeṇa samanvāgatā bhaviṣyantīti /",
    "T03kamvchtu:1672": " '; śrotukāmānāṃ hitāya svayaṃ pūrvaṃ praśnamuthyāpya tatkasya hetoḥ? ityavocat /",
    "T03kamvchtu:1673": " paramapāramiteyaṃ ityuktam /",
    "T03kamvchtu:1674": " prajñāpāramiteyaṃ bodherāsānnahetuḥ /",
    "T03kamvchtu:1675": " asyā abhāvena dānādipāramitānāmabhāvāt sarvapāramitāsu śreṣṭhā /",
    "T03kamvchtu:1676": " na kevalaṃ mayaiveyaṃ paramā paramā proktā, (Vajraṭ_168)",
    "T03kamvchtu:1677": " api tu sarvabuddhairapīyaṃ parametyukteti darśanārthaṃ yāṃ ca paramapāramitāṃ iti nigaditam /",
    "T03kamvchtu:1678": " anena 'ekabuiddhena deśitamapi aviparītārthatvena gṛhyate sarvabuddhaikābhipretatve khalu kimucyatām';",
    "T03kamvchtu:1679": " ityevaṃ dīpitam /",
    "T03kamvchtu:1680": " (yadi) asmābhiḥ sarvaiḥ paramā saṃsādhitā syāt,",
    "T03kamvchtu:1681": " kathaṃ na (vayaṃ)",
    "T03kamvchtu:1682": " parameṇāścaryeṇa samanvāgatā bhaviṣyāmaḥ?",
    "T03kamvchtu:1683": " anena paramatvadarśanena hriyaḥ dvitīyaṃ sthānaṃ nirdiśyate,",
    "T03kamvchtu:1684": " tathā hi- dharmo 'yaṃ (etāvān)",
    "T03kamvchtu:1685": " śreṣṭhastathāpi tvaṃ yallābhasatkārādhyavasitaḥ pramādena sthitastadatīva lajjājanakamityucyate /",
    "T03kamvchtu:1686": " anena cittapragrahaḥ sandarśitaḥ /",
    "T03kamvchtu:1687": " 13. duḥkhādhivāsana-sthānam :",
    "T03kamvchtu:1688": " evaṃ hrīsthāne deśite 'pi ye duḥkhe 'kṣāntyā vīryātiśayamārabdhuṃ notsahante,",
    "T03kamvchtu:1689": " teṣāṃ duḥkhākṣāntervyapagamārthaṃ trayodaśasthānamadhikṛtyāha apia tu khalu punaḥ subhūte ityādi /",
    "T03kamvchtu:1690": " kimatra kṣāntiḥ?",
    "T03kamvchtu:1691": " kena lakṣaṇena sā kṣāntirjñāyate?",
    "T03kamvchtu:1692": " tasyāḥ ya ākāraḥ,",
    "T03kamvchtu:1693": " yathā vākāraḥ,",
    "T03kamvchtu:1694": " yaścākṣānteḥ pratipakṣaḥ so 'nena sthānena darśyate /",
    "T03kamvchtu:1695": " kīdṛśī kṣāntiriti cet?",
    "T03kamvchtu:1696": " sarvadharmānupalambhasvabhāvaḥ,",
    "T03kamvchtu:1697": " ataḥ yā tathāgatasya kṣāntipāramitā saiva apāramitā ityuktam /",
    "T03kamvchtu:1698": " paramārthataḥ kā kṣāntiḥ,",
    "T03kamvchtu:1699": " yena kṣāntiḥ,",
    "T03kamvchtu:1700": " yatra kṣāntiḥ,",
    "T03kamvchtu:1701": " yaśca kṣamyaḥ,",
    "T03kamvchtu:1702": " yā ca kṣāntiḥ,",
    "T03kamvchtu:1703": " teṣāṃ sarveṣāmanupalambhāt (Vajraṭ_169)",
    "T03kamvchtu:1704": " saiva apāramitā /",
    "T03kamvchtu:1705": " evaṃ paramārthato 'nutpannatvāt nāsti tatra pāraṃ gatetyabhisandhiḥ /",
    "T03kamvchtu:1706": " anena tasyāḥ kṣānteḥ svabhāvenānutpannatvaṃ gāmbhīryaṃ cāpi darśitam /",
    "T03kamvchtu:1707": " evaṃ sarvadharmānupalambhamanasikāreṇa kutaḥ bodhisattvānāṃ kṣāntiriti vicintya tatkasya hetoḥ?",
    "T03kamvchtu:1708": " iti jñāpakahetau pṛṣṭe yadā subhūte ityādyattaramāha /",
    "T03kamvchtu:1709": " aṅgāni hastapādādīni,",
    "T03kamvchtu:1710": " pratyaṅgāni aṅgulyādīni /",
    "T03kamvchtu:1711": " nāpi me kācitsaṃjñā iti paradehasaṃjñā,",
    "T03kamvchtu:1712": " śastrasaṃjñā,",
    "T03kamvchtu:1713": " chedasaṃjñā,",
    "T03kamvchtu:1714": " parasaṃjñā,",
    "T03kamvchtu:1715": " kṣāntisaṃjñādayaśca /",
    "T03kamvchtu:1716": " anena sarvadharmānupalambho 'bhihitaḥ /",
    "T03kamvchtu:1717": " nanu asatyāñca kasyāñcit saṃjñāyāṃ mūrcchāvasthāvad cittābhāvo bhaviṣyatīti cet?",
    "T03kamvchtu:1718": " tatra nāpi asaṃjñā vā babhūva ityāha /",
    "T03kamvchtu:1719": " tasmin kāle sarvadharmanairātmyāvabodhakaṃ yogijñānaṃ tathyasaṃvṛtisvabhāvabhipretam /",
    "T03kamvchtu:1720": " tacca kathamiti cittagataṃ praśnaṃ vikalpya svayaṃ tatkasya hetoḥ?",
    "T03kamvchtu:1721": " ityuktvā sacet sūbhūte ityudatarat /",
    "T03kamvchtu:1722": " vyāpādasaṃjñāpi asyāyamabhiprāyaḥ- yatra ātmasaṃjñā,",
    "T03kamvchtu:1723": " tatra nūnaṃ tanmatreṇātmasneho jāyate /",
    "T03kamvchtu:1724": " evamātmasnehasamprayoge 'vaśyaṃ sva-paravikalpau jāyete /",
    "T03kamvchtu:1725": " tenaivaṃ ya ātmopakāritvenopādattāsteṣvātmīyatvaṃ parikalpyate,",
    "T03kamvchtu:1726": " itareṣu ca paratvaṃ kalpyate /",
    "T03kamvchtu:1727": " ata evātmānurūpā pravṛtiḥ /",
    "T03kamvchtu:1728": " tatrātmani ātmīyeṣu ca pravṛttau anurāgaḥ,",
    "T03kamvchtu:1729": " tadviparīteṣu ca dveṣaḥ /",
    "T03kamvchtu:1730": " tābhyāṃ sambaddhaḥ samasto doṣarāśiḥ sambhavati /",
    "T03kamvchtu:1731": " ata evoktam :",
    "T03kamvchtu:1732": " ātmani sati parasaṃjñā sva-paravibhāgāt parigrahadveṣau /",
    "T03kamvchtu:1733": " anayoḥ sampratibaddhāḥ sarve doṣāḥ prajāyante // iti //",
    "T03kamvchtu:1734": " yatra vyāpādādidoṣaustatra kathaṃ kṣāntivādīti prasetsyati,",
    "T03kamvchtu:1735": " yena kṣāntibalena kaliṅgarājā eva sattvaḥ narakaṃ gamiṣyatītyabhipretam /",
    "T03kamvchtu:1736": " anena kṛtāpakāre 'pi (Vajraṭ_170)",
    "T03kamvchtu:1737": " sati nirvikāratayā niyataṃ vyāpādādisambhavābhāvatayā ātmādisaṃjñāvyapagamahetutayā ca īdṛśyāḥ kṣānterjñānamādarśitam /",
    "T03kamvchtu:1738": " anenaiva ca trividhāḥ kṣāntayo 'pi tāvannirdiśyante /",
    "T03kamvchtu:1739": " atra kaliṅgarājā ityanena apakāramarṣaṇakṣāntiḥ paridīpitā,",
    "T03kamvchtu:1740": " aṅga-pratyaṅga ityanena duḥkhādhivāsanakṣāntiḥ me tasmin samaye ityādinā ca dharmanidhyānakṣāntiḥ /",
    "T03kamvchtu:1741": " anena dharmapudgalavikalpayorvipakṣatayā nirdeśena vineyāstatprahāṇe yathoktakṣāntyutpāde samyaggrahaṇe cāvataranti /",
    "T03kamvchtu:1742": " tadevam, vineyajanāḥ 'yadā bhagavāneva bodhyarthamevaṃvidhāṃ parāṃ kṣāntiṃ bhāvitavān,",
    "T03kamvchtu:1743": " tatkathamasmābhirna bhāvanīyā,",
    "T03kamvchtu:1744": " duṣkarakarmaṇyananuṣṭhite durlabhapadaṃ nādhigamyate';",
    "T03kamvchtu:1745": " iti vicārayanti /",
    "T03kamvchtu:1746": " tataste vineyāstasyāṃ praotsāhyante /",
    "T03kamvchtu:1747": " aṅga-pratyaṅgeti nimittamātrābhidhānena sarvaduḥkhādhivāsanakṣāntiḥ samudīrītā /",
    "T03kamvchtu:1748": " samprati yadākārā sā kṣāntiḥ,",
    "T03kamvchtu:1749": " tathā darśayitum- abhijānāmyahaṃ subhūte ityāha /",
    "T03kamvchtu:1750": " tadapi kaliṅgarājā me aṅgapratyaṅgamāṃsānyacchetsīt ityetatprasaṅgaprāptam,",
    "T03kamvchtu:1751": " sākṣānnoktam /",
    "T03kamvchtu:1752": " sā ca kṣāntiḥ dvividhā dīpitānirantaraparāpakāraduḥkhaviṣayikā parāpakārāsahyaduḥkhaviṣayikā ca /",
    "T03kamvchtu:1753": " tatra nirantaraduḥkhaviṣayastu yat pañcajātiśatāni iti /",
    "T03kamvchtu:1754": " etena asyaudāryam abhihitam /",
    "T03kamvchtu:1755": " asahyaduḥkhaviṣayastu yat aṅga-pratyaṅgānīti kathitam /",
    "T03kamvchtu:1756": " trividhaṃ (hi)",
    "T03kamvchtu:1757": " duḥkhaṃ tāvad asahyaṃ vastu,",
    "T03kamvchtu:1758": " tadyathā- saṃsāraduḥkhaṃ sattvapratikūlapravṛttiduḥkhaṃ paribhogavaikalyaduḥkhaṃ ca /",
    "T03kamvchtu:1759": " tatra prathamasyāsahyavastunaḥ pratipakṣatvena tasmāttarhi ityuktam /",
    "T03kamvchtu:1760": " samastenānena asahyaprahāṇāt bodhau chandena (Vajraṭ_171)",
    "T03kamvchtu:1761": " praṇidhānena ca sthātavyamiti darśitam /",
    "T03kamvchtu:1762": " bodhicittotpāde sati na kenāpi saṃsāraduḥkhena spṛṣṭo bhaviṣyatītyabhiprāyaḥ /",
    "T03kamvchtu:1763": " bodhicittotpāde 'pi ātmābhiniviṣṭatayā trividhaduḥkhasaṃjñābhiḥ santrasya kadācit punarnotpādaḥ syādataḥ sarvasaṃjñā vivarjayitvā ityāha /",
    "T03kamvchtu:1764": " sarvasaṃjñāścātra ātmādisaṃjñāḥ trividhaduḥkhasaṃjñāśca /",
    "T03kamvchtu:1765": " rūpādyabhiniveśena śrāvakādivat saṃsāraṃ parikalpya tadduḥkhasantaptāḥ na kadācidapi bodhicittamutpādayanti,",
    "T03kamvchtu:1766": " ataḥ na rūpapratiṣṭhitam ityādyūktam /",
    "T03kamvchtu:1767": " rūpādiṣu satābhiniveśo hi tatra pratiṣṭhita iti pūrvavadatrāpyuktaḥ,",
    "T03kamvchtu:1768": " na cātrapunaruktirapi /",
    "T03kamvchtu:1769": " anena asahyavastunaḥ pratipakṣo 'bhihitaḥ /",
    "T03kamvchtu:1770": " pūrveṇa tu pāramitāyāṃ yogaḥ karaṇīyaḥ /",
    "T03kamvchtu:1771": " atra vineyaiḥ nādharmapratiṣṭhitam iti śeṣaḥ /",
    "T03kamvchtu:1772": " anena tāvadabhāve 'bhiniveśaḥ pratiṣidhyate /",
    "T03kamvchtu:1773": " na kvacit pratiṣṭhitam ityanena rūpādiṣu nāmamātrasattābhiniveśaḥ pratiṣidhyate,",
    "T03kamvchtu:1774": " yogasamāpattiścodīritā bhavati /",
    "T03kamvchtu:1775": " kiṃ rūpādīnāṃ satāṃ tatsattvasya prahāṇārtham,",
    "T03kamvchtu:1776": " yaduta asatāṃ vitathābhiniveśasya prahāṇārthaṃ pratiṣedhaḥ kriyate?",
    "T03kamvchtu:1777": " iti cittotthitaṃ praśnaṃ vitarkya tatkasya hetoḥ?",
    "T03kamvchtu:1778": " ityapṛcchat /",
    "T03kamvchtu:1779": " uttarārthamāha- yatpratiṣṭhitaṃ tadevāpratiṣṭhitam iti /",
    "T03kamvchtu:1780": " atrāyamarthaḥ- anādikālastaccitaṃ rūpādiṣu bhāvābhiniveśabalena rūpādau pratiṣṭhitam,",
    "T03kamvchtu:1781": " yaḥ khalu satyābhiniveśaḥ,",
    "T03kamvchtu:1782": " sa tasya rūpādivastuno 'bhāvāt paramārthato na pratiṣṭhitaḥ /",
    "T03kamvchtu:1783": " tasmādeva ityanenopasaṃhāreṇātra dvitīye pakṣe pratisṭhitatvameva darśitaṃ bhavati /",
    "T03kamvchtu:1784": " dānaśabdenātrāpi pūrvavat ṣaṭ pāramitā evābhipretāḥ /",
    "T03kamvchtu:1785": " dvitīyāsahyavastuna pratipakṣatvena api tu khalu punaḥ subhūte ityādyāha /",
    "T03kamvchtu:1786": " samastenānena bodhisattvā yeṣāmarthāyātiduṣkarapāramitāyogamārabdhumutsahante,",
    "T03kamvchtu:1787": " te 'pi sattvā yadi paramārthato na syuḥ,",
    "T03kamvchtu:1788": " sattvasaṃjñāpi paramārthato na syāt,",
    "T03kamvchtu:1789": " kathaṃ te tathāvidheṣu mithyāpravṛtteṣu sattveṣu khinnā bhaveyuḥ (Vajraṭ_172)",
    "T03kamvchtu:1790": " ityādarśitam /",
    "T03kamvchtu:1791": " tatra sattvaṃ saṃjñāṃ ca pratiṣidhya nairātmyadvayamudīritam /",
    "T03kamvchtu:1792": " sarvasattvānāmarthāya ityanenātraudārya darśitam /",
    "T03kamvchtu:1793": " avaśiṣṭena sakalena gāmbhīryaṃ sandarśitam /",
    "T03kamvchtu:1794": " evaṃ tāvad yuktyā kṣāntiryujyata iti nirdiśya sāmprataṃ tathāgate sampratyayo 'pi yujyata iti nirūpayan bhūtavādī ityādyāha /",
    "T03kamvchtu:1795": " prathamam uddeśaḥ,",
    "T03kamvchtu:1796": " śeṣaḥ vidheyam /",
    "T03kamvchtu:1797": " athavā satyacatuṣṭayamuddeśaḥ,",
    "T03kamvchtu:1798": " kramaśaḥ abhisambadhyate /",
    "T03kamvchtu:1799": " athavā bhūtavādī iti sādhyam,",
    "T03kamvchtu:1800": " tathāgataḥ iti jñāpakanirdeśaḥ /",
    "T03kamvchtu:1801": " yathānye buddhā bhagavantaḥ kleśajñeyāvaraṇāni prahīṇavantastathaiva tathāgato 'pyayaṃ gataḥ prāptaḥ,",
    "T03kamvchtu:1802": " tena tathāgataḥ /",
    "T03kamvchtu:1803": " tasmādaviparyastatvena bhūtavādīti,",
    "T03kamvchtu:1804": " viparītadeśanāyāśca hetorāvaraṇasyābhāvaḥ sidhyati hetvanupalabdheḥ /",
    "T03kamvchtu:1805": " tathāgata evāyamiti kathaṃ sidhyatītyāha- satyavādī iti /",
    "T03kamvchtu:1806": " 'satyam'; caturāryasatyalakṣaṇam,",
    "T03kamvchtu:1807": " tasya yo vādī,",
    "T03kamvchtu:1808": " sa tathāgata iti nirdhāryate /",
    "T03kamvchtu:1809": " atyantaparokṣārthastu sarvathā samyak kathayituṃ na śakyate, yathoktam-",
    "T03kamvchtu:1810": " parokṣopeyataddhetostadākhyānaṃ hi duṣkaram /",
    "T03kamvchtu:1811": " ayaṃ satyavādī satyaṃ kena rūpeṇa jānātityāha- tathāvādī iti /",
    "T03kamvchtu:1812": " sa vastutattvamaviparītatayā yathāvad vadatīti tathāvādī /",
    "T03kamvchtu:1813": " sa heyopādeyatattvaṃ sopāyaṃ yathāsthitaṃ tathaiva bhāṣate 'taḥ sa kathaṃ na satyavādī syāditi /",
    "T03kamvchtu:1814": " evaṃbhūte 'pi taddeśitāni catvāri satyāni kiṃ tathaiva pratiṣṭhitānīti?",
    "T03kamvchtu:1815": " ityata āha- na vitathavādī iti /",
    "T03kamvchtu:1816": " yato 'viparītapramāṇopapannāni,",
    "T03kamvchtu:1817": " na pramāṇabādhitāni uktānyataḥ satyānītyarthaḥ etena samagreṇa kāryakāraṇena bhagavataḥ prāmāṇyaṃ sādhitam /",
    "T03kamvchtu:1818": " ata evoktam-",
    "T03kamvchtu:1819": " tāyāt tattvasthirāśeṣaviśeṣajñānasādhanam /",
    "T03kamvchtu:1820": " ekasyāpi bhāvasvabhāvasya paramārthato 'siddhatvād ekamapi satyaṃ tāvad duḥsādhyam,",
    "T03kamvchtu:1821": " kimiti satyacatuṣṭayamiti catuḥsatyābhidhānācca bhūtavādīti /",
    "T03kamvchtu:1822": " evaṃ bhagavatā 'māyopamāḥ pañcaskandhāḥ';",
    "T03kamvchtu:1823": " ityukte sati kathaṃ teṣāṃ duḥkhasatyasvabhāvatvam,",
    "T03kamvchtu:1824": " duḥkhasyāpi paramārthato 'nṛtatvāt tatsamudayanirodhayopyasattvameva,",
    "T03kamvchtu:1825": " atyantābhāvabhūte śaśaśrṛṅgādau tāvattau (samudaya-nirodhau)",
    "T03kamvchtu:1826": " na sambhavataḥ /",
    "T03kamvchtu:1827": " nirodhasya tvabhāvāt tatprāpako mārgo 'pi naiva paramārthataḥ,",
    "T03kamvchtu:1828": " gamyābhāve naiva gamako 'pi /",
    "T03kamvchtu:1829": " tathoktam- 'bodhiṃ pratiṣṭhāya ekasyāpi satyasya siddhirna dṛṣṭā,",
    "T03kamvchtu:1830": " kimiti caturṇām?",
    "T03kamvchtu:1831": " '; iti deśanāvat /",
    "T03kamvchtu:1832": " etat pravicintya ye bhūtavādini śabdaśo 'bhiniviṣṭāsteṣāmadhyāropāntaparihārārtham api tu khalu punaḥ subhūte ityādyāha /",
    "T03kamvchtu:1833": " na tatra satyam iti paramārthataḥ kasyacidapi svabhāvasyāsiddheḥ /",
    "T03kamvchtu:1834": " na mṛṣā ityatra satyavyavacchedena (Vajraṭ_174)",
    "T03kamvchtu:1835": " sthitatvāt tadvyavacchedyatvābhāvād yena mṛṣāatvaṃ bhavet tanmṛṣā /",
    "T03kamvchtu:1836": " atha vā na satyam iti yathā māyopamā mṛṣā jñānarūpāḥ /",
    "T03kamvchtu:1837": " avicāraramaṇīyamātratayā sthitatvād na mṛṣā iti /",
    "T03kamvchtu:1838": " anena tāvad antadvayapratiṣedhena madhyamā pratipad eva nirdiśyate /",
    "T03kamvchtu:1839": " śrāvakāṇāmātmābhiniveśasya prahāṇārthaṃ pudgalanairātmyāṃśamātreṇa catvāryāryasatyāni deśitāni,",
    "T03kamvchtu:1840": " na tu sarvebhya ityavirodhaḥ /",
    "T03kamvchtu:1841": " kāyādikamupalabhya tadarthako dānaṃ dadāti,",
    "T03kamvchtu:1842": " anupalabhya atadarthako vā,",
    "T03kamvchtu:1843": " tayoḥ ko viśeṣa iti yaccintanaṃ tat tṛtīyasyāsahyavastunaḥ pratipakṣatvenāha tadyathāpi nāma ityādi /",
    "T03kamvchtu:1844": " yaḥ kāya-bhava-bhogātmakavastuṣu sukhamātratvenābhiniviśya (satyatvenaivābhiniviśya)",
    "T03kamvchtu:1845": " tadarthikastatra patitvā dānaṃ dadāti,",
    "T03kamvchtu:1846": " sa andhakārapraviṣṭapuruṣasadṛśaḥ,",
    "T03kamvchtu:1847": " satorapi cakṣuṣoḥ vastvarthānupalambhena heyopādeyārthānabhijñatayā viparyastārtheṣu samastaduḥkhasthāneṣu patito bhavati /",
    "T03kamvchtu:1848": " tataḥ bodhisattvā mahāsukhabhogāt pracyutā bhaviṣyanti /",
    "T03kamvchtu:1849": " tadviyogena śrāvakādivat duḥkhasantaptatayā bodhervyāvṛtā bhaviṣyanti /",
    "T03kamvchtu:1850": " yo vastvapatioto dānaṃ dadāti,",
    "T03kamvchtu:1851": " kāyādivastvanupalabhya tadanarthī bhūtvā dānaṃ dadāti tattu yathāpi nāma cakṣuṣmān puruṣaḥ nānāvidhāni rūpāṇi paśyet dṛṣṭvā ca heyasya hānam upādeyasya copādānamiva /",
    "T03kamvchtu:1852": " (atha) tadapi asatyaruṇodaye kadācinna dṛśyata iti?",
    "T03kamvchtu:1853": " sūrye 'bhyudgate ityāha /",
    "T03kamvchtu:1854": " sūrye 'bhyudgate 'pi andhakārapūrṇeṣu gṛhādiṣu na paśyatīti matvāha prabhātāyām iti /",
    "T03kamvchtu:1855": " (Vajraṭ_175) prabhāteti śabdaḥ andhakāradyotanārthamuktaḥ tasmānnirandhakārāyāṃ diśāyāmityarthaḥ /",
    "T03kamvchtu:1856": " tatsāmagrye 'pi yo 'ndhaḥ,",
    "T03kamvchtu:1857": " sa kadācidapi na paśyatītyāśaṅkāyāṃ cakṣuṣmān ityāha /",
    "T03kamvchtu:1858": " evamavastupatito bodhisattvo draṣṭavyaḥ,",
    "T03kamvchtu:1859": " saḥ avidyātāmisraprabodhena jñānasūryābhyudgamena ca nānāvidhāni jñeyāni yathāvat sampaśyati,",
    "T03kamvchtu:1860": " viparyastavastūni samastaduḥkhasthānāni heyaduḥkhāni cāpi mṛṣātvāt parivarjayati,",
    "T03kamvchtu:1861": " samastasukhasthānasyānurasamyaksambodhilakṣaṇasyopādeyasyottamapadasyāpi kāmanayā tatra pravartate /",
    "T03kamvchtu:1862": " tasmād bodhisattvā mahābhogasampadanuprāpya anuttarasukhena kāyaṃ sthirīkṛtya bodheravinivṛttā bhavantītyabhiprāyaḥ,",
    "T03kamvchtu:1863": " ata eva avinivṛtā iti /",
    "T03kamvchtu:1864": " pūrvaṃ tvālambanamātreṇa tasmin sthitirādarśitā,",
    "T03kamvchtu:1865": " atra tu ālambanapūrvakaṃ tasminnanurāgalakṣaṇe patanam /",
    "T03kamvchtu:1866": " tasmādatra patita ityuktam,",
    "T03kamvchtu:1867": " pūrvaṃ tu pratiṣṭhita ityuktam /",
    "T03kamvchtu:1868": " anena sakalena cittapragrahaḥ paridīpitaḥ /",
    "T03kamvchtu:1869": " 14. dhyānasāsvādavirati-sthānam :",
    "T03kamvchtu:1870": " anena prakāreṇa kṣāntipravṛtā api ye dhyānasamāsvādayantastatraivāsaktā jñānasambhārapāripūraye",
    "T03kamvchtu:1871": " hetubhūtaṃ mahāyānadharmamanārabdhāsteṣāṃ jñānasambhāraviyogaparihārārthaṃ caturdaśasthānamadhikṛtya",
    "T03kamvchtu:1872": " api tu khalu punaḥ subhūte ityādyāha /",
    "T03kamvchtu:1873": " sthānenānena dhyānarasāsvādāpagamāya pañcabhiḥ prakāraiḥ saddharmaṃ prati vīryārthaṃ guṇaviśeṣaḥ paridīpitaḥ, (yathā)",
    "T03kamvchtu:1874": " - 1. tathāgatānubhāvaḥ,",
    "T03kamvchtu:1875": " 2. viśiṣṭapuṇyasañcayaḥ,",
    "T03kamvchtu:1876": " 3. dharmatatsādhanayoḥ praśaṃsanam,",
    "T03kamvchtu:1877": " 4. devādibhiḥ satkāraḥ,",
    "T03kamvchtu:1878": " 5. pāpapariśodhanaṃ ca /",
    "T03kamvchtu:1879": " tatra tathāgatānubhāvastu jñātāste tathāgatena ityādi yadāha /",
    "T03kamvchtu:1880": " udgrahīṣyanti ityādipadānāṃ vyākhyānaṃ pūrvavadeva /",
    "T03kamvchtu:1881": " bhagavān hi sarvaṃ vijānātīti sarvajñaḥ draṣṭā ca /",
    "T03kamvchtu:1882": " tatra kiṃ mahad āścaryaṃ teṣvityanveṣaṇāyāṃ puṇyasañcayavaiśiṣṭyamādarśayitumāha sarve te sattvāḥ iti /",
    "T03kamvchtu:1883": " aprameyapuṇyaskandhānāṃ prasavanād jñātāste bhāgyavanta iti vākyaśeṣaḥ /",
    "T03kamvchtu:1884": " kiṃ ca tāvat puṇyaskandhasya vaiśiṣṭyam,",
    "T03kamvchtu:1885": " yena (saḥ puṇyaskandhaḥ)",
    "T03kamvchtu:1886": " aparimito bhavatīti vicintya viśiṣṭapuṇyasaṃgrahaṃ darśayan paśca khalu punaḥ subhūte /",
    "T03kamvchtu:1887": " strī vā puruṣo vā ityādyāha /",
    "T03kamvchtu:1888": " sūrya-prabhā-pṛthvījalādyavasthāviśeṣaḥ pūrvāhṇaḥ /",
    "T03kamvchtu:1889": " evambhūteṣvavasthāviśeṣeṣveva kālaḥ iti prajñapyate,",
    "T03kamvchtu:1890": " na tu viśiṣṭatvena parikalpita iveti darśayituṃ kālaśabdastatsāmānyādhikaraṇyena viśeṣyate /",
    "T03kamvchtu:1891": " anyathaikātmyād ayaṃ pūrvāhṇa ityādibhedā na syuḥ /",
    "T03kamvchtu:1892": " viśeṣaṇāntarairbhede 'bhyupagate sa eva viśeṣaḥ sūryādyavasthānāṃ viśeṣaḥ pūrvāhṇādivyavahāraprajñaptīnāṃ ca hetuḥ syāt,",
    "T03kamvchtu:1893": " akiñcitkaratve kimadṛṣṭasāmārthyena kālena prajñaptenetyabhiprāyaḥ /",
    "T03kamvchtu:1894": " na ca sa mandatīvrabuddhayādiliṅgavānapi yujyate,",
    "T03kamvchtu:1895": " mandādibuddhīnāṃ taddhetutaḥ samudbhave kramoṇotpattivirodhād,",
    "T03kamvchtu:1896": " etacca pūrvaṃ darśitameva /",
    "T03kamvchtu:1897": " bādhakapramāṇasyāpi prāgevātmadūṣaṇaprasaṅge darśitatvāt kimadhikena /",
    "T03kamvchtu:1898": " sāmānyajanaiḥ saṅketavaśenotpannastathāvidhaḥ praṇināmavasthāviśeṣaḥ kālaḥ iti vyavahāre prajñapyate,",
    "T03kamvchtu:1899": " na tu śabdārthasambandhaprajñaptivaśeneti darśayituṃ samaye iti śabdena viśeṣyate /",
    "T03kamvchtu:1900": " kasyacidekasyāpyakathanena yathoktadeśanābhiprāyasya pratipādanābhāvāt padatrayamuktam /",
    "T03kamvchtu:1901": " saṅketaviṣayatvena prajñāpakaṃ śabdamāropya samānādhikaraṇyaṃ kṝtam /",
    "T03kamvchtu:1902": " dhyānarasāsvādavirāgāyātredamuktam /",
    "T03kamvchtu:1903": " pūrvaṃ deyasya evaṃvidhasya ca kālasyānirdeśānnaiva tāvat punaruktidoṣaḥ /",
    "T03kamvchtu:1904": " ayameva tato nidānaṃ bahutaraṃ puṇyaskandhaṃ prasunuyād aprameyamasaṃkhyeyam ityanena audāryaṃ paridīpyate /",
    "T03kamvchtu:1905": " saṃkhyā-dravyakāla-viśeṣairviśiṣṭaṃ dānodbhūtaṃ puṇyamabhibhūyate /",
    "T03kamvchtu:1906": " evaṃ tāvat gaṅgānadībālukāsamāna iti saṃkhyāviśeṣaṃ darśayati /",
    "T03kamvchtu:1907": " ātmabhāvaḥ iti duravagāho dravyaviśeṣaḥ /",
    "T03kamvchtu:1908": " kalpakoṭiniyutaśatasahasrāṇi iti kālaviśeṣaḥ /",
    "T03kamvchtu:1909": " sā ca kalpakoṭiḥ niyutā,",
    "T03kamvchtu:1910": " sāpi śatasahasreti padena yuktā /",
    "T03kamvchtu:1911": " etat kathaṃ jñātavyam?",
    "T03kamvchtu:1912": " iti dharmastutivaiśiṣṭyaṃ darśayitum api tu khalu subhūte ityādyāha /",
    "T03kamvchtu:1913": " acintyo 'yaṃ dharmaparyāyaḥ atyantagambhīraḥ sarvadharmāṇāṃ nisvabhāvatālakṣaṇaḥ tathāgataiḥ pratyātmavedanīyaḥ,",
    "T03kamvchtu:1914": " śrāvakādibhiraparaiścāpi (Vajraṭ_178)",
    "T03kamvchtu:1915": " cintayitumaśakyo hyatra nirdiṣṭaḥ /",
    "T03kamvchtu:1916": " atulyaḥ iti anyatra evaṃvidhasya adarśanāt,",
    "T03kamvchtu:1917": " etattulyasya viśiṣṭasya vābhāvāt,",
    "T03kamvchtu:1918": " tulyasya adhikasya vābhāvena acintyahetuto 'cintyameva phalaṃ sambhavatītyuktam /",
    "T03kamvchtu:1919": " kathaṃ atulya iti cintāyāmāha śreṣṭhayānasamprasthitānām iti /",
    "T03kamvchtu:1920": " atiśayena pāraṃ gatastu śreṣṭha iti /",
    "T03kamvchtu:1921": " śrāvakādīnām ayaṃ dharmaparyāyaḥ ityuktam /",
    "T03kamvchtu:1922": " agrayānam ityagrāṇāṃ yānaṃ vā agraṃ cedaṃ yānamiti vā padavigrahaḥ /",
    "T03kamvchtu:1923": " ye tatra samprasthitāste tathocyante /",
    "T03kamvchtu:1924": " evameva śreṣṭhayānasamprasthitanāmityapi tassamānameva /",
    "T03kamvchtu:1925": " tau tāvat paryāyau /",
    "T03kamvchtu:1926": " paryāyadeśanābhiprāyastu vineyajanopakāraḥ,",
    "T03kamvchtu:1927": " yena katipaye bhavyā bhavanti /",
    "T03kamvchtu:1928": " itarayānānyapekṣya śreṣṭha iti kecit /",
    "T03kamvchtu:1929": " samastakleśajñeyāvaraṇaviśuddhayā vā śreṣṭha athavā agramiti paramam /",
    "T03kamvchtu:1930": " pratyekabuddhayānamapi śrāvakayānāpekṣayā paramiti vicāraṇāyāmāha- śreṣṭhayānasamprasthitānām iti /",
    "T03kamvchtu:1931": " atyantaṃ praśastagamanāt śreṣṭha ityuktam /",
    "T03kamvchtu:1932": " śrāvakādyenekayānebhyo 'tiśayena praśasyatvādatra śreṣṭhaḥ iti śabda prayuktaḥ /",
    "T03kamvchtu:1933": " tacca mahāyānamityeva /",
    "T03kamvchtu:1934": " śrāvakādināmabhavyatvād dharmadeśaneyaṃ bodhisattvebhya evoktā /",
    "T03kamvchtu:1935": " tena siddho 'yaṃ dharmaparyāyo 'tulya iti /",
    "T03kamvchtu:1936": " tathāgatena bhāṣitaḥ ityanyeṣāmagocaratvāt /",
    "T03kamvchtu:1937": " dharmaparyāyo 'yam ityādibhiḥ yathoktārthān prasādhya upasaṃhṛtya ca tatpratipattuṃ viśeṣastutiḥ sandarśitā /",
    "T03kamvchtu:1938": " yato hi dharmaparyāyo 'yamacintyo 'prameyaśca tasmād vipāko 'pyasyācintya eva /",
    "T03kamvchtu:1939": " tataḥ ye imaṃ dharmaparyāyaṃ dhārayiṣyanti ityādi tu siddhamevetyarthaḥ /",
    "T03kamvchtu:1940": " aprameyam ityuddeśaḥ,",
    "T03kamvchtu:1941": " śeṣastānnirdeśaḥ /",
    "T03kamvchtu:1942": " tatra acintyam iti cintāviṣayātikrāntatvena ananumeyatvāt /",
    "T03kamvchtu:1943": " atulyam ityapratisamam /",
    "T03kamvchtu:1944": " amāpyam iti sarvasattvaprayoge 'pi māpayitumaśakyatvāt /",
    "T03kamvchtu:1945": " aparimāṇam iti (Vajraṭ_179)",
    "T03kamvchtu:1946": " mahadbhirdeśādibhirapyaparimāpyatvād ākāśatopyadhikam /",
    "T03kamvchtu:1947": " athavā sarvāṇyapīmāni paryāyāntargatāni /",
    "T03kamvchtu:1948": " sarve te subhūte,",
    "T03kamvchtu:1949": " sattvāḥ samāṃśena bodhiṃ dhārayiṣyanti iti bodhibhārodvahanam aṃśodvahanasadṛśam /",
    "T03kamvchtu:1950": " anena tāvat sakalena dhyānasukhāsvādaṃ parityajya jñānasambhārapāripūrihetau dharmaparigrahaṇādau chandapraṇidhānābhyāṃ sthātavyamiti darśitam",
    "T03kamvchtu:1951": " kasmāt khalu śreṣṭhayānasamprasthitebhyo bhagavatā bhāṣito na tvanyebhyaḥ,",
    "T03kamvchtu:1952": " kiṃ khalu bhagavatyapi rāgo dveṣaśca iti vicintya tatkasya hetoḥ?",
    "T03kamvchtu:1953": " ityāha, ataḥ subhūte hīnādhimuktikaiḥ ityudatarat /",
    "T03kamvchtu:1954": " anena khalu bhagavati sarvasattveṣu ekasutavad vātsalyamiti nāsti rāgo dveṣo vā /",
    "T03kamvchtu:1955": " tathāpi ye yadā bhavyā bhavanti tadā tebhyo deśayanti,",
    "T03kamvchtu:1956": " na tvanyebhyaḥ /",
    "T03kamvchtu:1957": " anyathā upāyānabhijñatvānnaiva bhaved bhagavān sarvajñaḥ ityevaṃ darśyate /",
    "T03kamvchtu:1958": " hīnādhimuktikairiti śrāvakapratyekabuddhaiḥ /",
    "T03kamvchtu:1959": " ātmādidṛṣṭikaiḥ iti tairthikaiḥ /",
    "T03kamvchtu:1960": " nedaṃ sthānaṃ vidyate iti nāsti tadarthamavakāśa iti /",
    "T03kamvchtu:1961": " yacchrāvakaiḥ pratyekabuddhaiścāpi śrotuṃ na śakyate tatkathaṃ śakyate pṛthagjanaiḥ śrotum?",
    "T03kamvchtu:1962": " yattairna śrotuṃ śakyaṃ tat kathaṃ śakyata udgrahītuṃ vā paryavāptuṃ vā /",
    "T03kamvchtu:1963": " atastadasambhavamityarthaḥ /",
    "T03kamvchtu:1964": " anena tāvad yogasamāpattāvavātāryate /",
    "T03kamvchtu:1965": " yadyevaṃ kathaṃ tāvadāryasubhūtinā dharmaparyāyo 'yaṃ śrotuṃ śakyata iti ced?",
    "T03kamvchtu:1966": " bhagavato 'dhiṣṭhāneneti nāsti doṣaḥ /",
    "T03kamvchtu:1967": " sarvapradeśeṣu yasmin pṛthivīpradeśe sūtramidaṃ bhāṣyate sa evaikaḥ pṛthivīpradeśo",
    "T03kamvchtu:1968": " 'nuśaṃsanīya iti pratipādayan devadisatkāravaiśiṣṭyaṃ darśayitum api tu khalu punaḥ",
    "T03kamvchtu:1969": " subhūte ityādyavocat /",
    "T03kamvchtu:1970": " pūrvaṃ tāvad bāhyaśāstrābhiṣvaṅgaparivarjanārthamuktam,",
    "T03kamvchtu:1971": " samprati dhyānarasāsvādavarjanārthamiti nāsti punaruktatā,",
    "T03kamvchtu:1972": " samastasaṃgṛhītārthābhidhāne 'pi bhinnaprasaṅgābhidhānānnāsti punaruktateti jñātavyam /",
    "T03kamvchtu:1973": " pūjanīyaḥ iti chatradhvajapatākādibhiḥ,",
    "T03kamvchtu:1974": " vandanīyaḥ iti namaskaraṇīyaḥ,",
    "T03kamvchtu:1975": " pradakṣiṇīyaḥ pradakṣiṇāyogyaḥ,",
    "T03kamvchtu:1976": " ata eva pūjanīyatvādidharmairyuktāvād caityaḥ /",
    "T03kamvchtu:1977": " nanu īdṛśeṣu dharmaparyāyeṣu abhyudyatānāmapi kathaṃ kecit paribhūtā dṛśyanta iti cintāyāṃ pāpapariśodhanaviśeṣadeśanāya ye subhūte,",
    "T03kamvchtu:1978": " kulaputrā vā kuladuhitaro vā ityādyāha /",
    "T03kamvchtu:1979": " paribhūtā bhaviṣyanti iti paribhāṣaṇabhaṇḍanādibhirvyāpannā bhaviṣyanti,",
    "T03kamvchtu:1980": " suparibhūtāśca bhaviṣyanti iti vadhabandhanādibhiḥ pīḍitā bhaviṣyanti /",
    "T03kamvchtu:1981": " evamete mahātmānaḥ kathaṃ paribhūtā bhaviṣyantīti vicintyāha tatkasya hetoḥ? iti /",
    "T03kamvchtu:1982": " teṣāṃ sattvānām ityādyudatarat /",
    "T03kamvchtu:1983": " paurvajanmikāni iti pūrvajanmani kṛtāni /",
    "T03kamvchtu:1984": " dṛṣṭa eva dharme iti pratyutpannajīvite /",
    "T03kamvchtu:1985": " buddhabodhiṃ (Vajraṭ_181)",
    "T03kamvchtu:1986": " cānuprāpsyanti iti pāpāni pariśodhya kālāntare bhāvanāniratā na ciraṃ anuttarasamyaksabodhimabhisambuddhya buddhā bhaviṣyantīti vākyārthaḥ /",
    "T03kamvchtu:1987": " tato nidānaṃ bahutaraṃ puṇyaskandhaṃ prasunuyādaprameyamasaṃkhyeyam iti yadāha tatra kena prakāreṇa aprameyākhyeyāvabodhaḥ syāt?",
    "T03kamvchtu:1988": " ityatra abhijānāmyahaṃ subhūte ityādyāha /",
    "T03kamvchtu:1989": " atra prabhāveṇa bahutareṇa cāprameyamasaṃkhyeyaṃ ca paridīpitam /",
    "T03kamvchtu:1990": " tatrābhijānāmi subhūte atīte 'dhvanyasaṃkhyeyaiḥ kalpaiḥ asaṃkhyeyataraiḥ ityādinā prabhāvaḥ paridīpataḥ /",
    "T03kamvchtu:1991": " ayaṃ tāvat puṇyaskandhasyaiva prabhāvaḥ /",
    "T03kamvchtu:1992": " etāvatā praśastaro viśiṣṭataraḥ (pūrvakaḥ)",
    "T03kamvchtu:1993": " puṇyaskandho 'pyabhibhūyate /",
    "T03kamvchtu:1994": " dīpaṅkarataḥ yāvat asaṃkhyeyakalpam /",
    "T03kamvchtu:1995": " asaṃkhyeyakalpastāvad gaṇanātītatvāt,",
    "T03kamvchtu:1996": " dīpaṅkarasya pareṇa paratareṇa caturaśītibuddhakoṭiniyutaśatasahasrāṇyabhūvan,",
    "T03kamvchtu:1997": " ye mayārāgitāḥ iti pratipattyarcayā ārādhitāḥ /",
    "T03kamvchtu:1998": " na virāgitāḥ ityantarāle 'pi tadabhinirhārasya anutsṛṣṭatvāt /",
    "T03kamvchtu:1999": " yacca iti kartṛviśeṣaḥ /",
    "T03kamvchtu:2000": " tato 'yamarthaḥ yaśca ārāgaṇādikaḥ (puṇyaskandhaḥ)",
    "T03kamvchtu:2001": " , yaśca udgrahaṇādiśraddhādipuṇyaskandhastadutpāditaśca vāsanātmakaḥ skandhaḥ,",
    "T03kamvchtu:2002": " anayoḥ (puṇyaskandhayoḥ)",
    "T03kamvchtu:2003": " pūrvapuṇyaskandhaḥ uttarapuṇyaskandhasyāsya śatatamīmapi kalāṃ (Vajraṭ_182)",
    "T03kamvchtu:2004": " nopaiti iti /",
    "T03kamvchtu:2005": " etāvato 'lpīyastvaṃ darśayituṃ sahasratamīmapi ityāha /",
    "T03kamvchtu:2006": " saṃkhyā iti tulyeṣveva yujyate,",
    "T03kamvchtu:2007": " yathā himavatā (tulya)",
    "T03kamvchtu:2008": " vindhya ityucyate,",
    "T03kamvchtu:2009": " na tu sarṣapaḥ /",
    "T03kamvchtu:2010": " kalām ityaṃśaḥ,",
    "T03kamvchtu:2011": " sa ca samānajātīya eva,",
    "T03kamvchtu:2012": " yathā sumeroḥ kalā parvataśikharameva,",
    "T03kamvchtu:2013": " na tu tṛṇaśikharaḥ /",
    "T03kamvchtu:2014": " gaṇanām ityapi tulyeṣvev,",
    "T03kamvchtu:2015": " yathā sumerurapi giriḥ,",
    "T03kamvchtu:2016": " himavānapi giriḥ,",
    "T03kamvchtu:2017": " na tu sarṣapaḥ /",
    "T03kamvchtu:2018": " upamām ityapi sadṛśeṣveva,",
    "T03kamvchtu:2019": " yathā gosadṛśo gavaya ityucyute,",
    "T03kamvchtu:2020": " na tu makṣikā /",
    "T03kamvchtu:2021": " laghurapi parikarmavaśena tasya (mahataḥ)",
    "T03kamvchtu:2022": " kṛtyaṃ karoti,",
    "T03kamvchtu:2023": " yathā niśite kṛte sati dātramapyasikṛtyaṃ karotīti matvā upaniṣadam ityāha /",
    "T03kamvchtu:2024": " tāḍanapīḍanādivistāropāyena tīkṣṇīkṛte 'pyatilaghutayā na kṣamata ityarthaḥ /",
    "T03kamvchtu:2025": " ata eva aupamyamapi ityāha /",
    "T03kamvchtu:2026": " tasyopamābhāvamapi na kṣamate /",
    "T03kamvchtu:2027": " sarvajñavacanādevaitajjñātavyam,",
    "T03kamvchtu:2028": " evaṃvidheṣu indriyaviṣayātīteṣu viṣayeṣu sarvajñavacanasyaiva prāmāṇyāt /",
    "T03kamvchtu:2029": " api ca pariśuddhe kāle sarvasattvānāmapi pariśuddhatvānnāścaryām,",
    "T03kamvchtu:2030": " apariśuddhe tāvat kāle ye sattvā kṣaṇamātramaśyapariśuddhā bhavanti,",
    "T03kamvchtu:2031": " tadāścaryam /",
    "T03kamvchtu:2032": " evaṃ prabhāvamukhena tāvadaprameyatvaṃ pradarśitam /",
    "T03kamvchtu:2033": " kathamasaṃkhyeyaṃ saṃkhyayeti vicāraṇāyāṃ sacetpunaḥ subhūte...... tasmin samaye ityādyāha /",
    "T03kamvchtu:2034": " tena bahulaṃ paridīpitam /",
    "T03kamvchtu:2035": " tatpuṇyagaṇanayāpi viṣādamanuprāpya (Vajraṭ_183)",
    "T03kamvchtu:2036": " vyāmugdhacittāntarviśeṣe unmādamanuprāpnuyuḥ /",
    "T03kamvchtu:2037": " tataḥ udbhūtenonmādena cittavikṣepaṃ vā gaccheyuḥ /",
    "T03kamvchtu:2038": " anena gāmbhīryamaudāryaṃ copadiṣṭim /",
    "T03kamvchtu:2039": " evamasnād dharmaparyāyāt saṃkhyāprabhāvapratisaṃyuktamevaṃvidhaṃ phalaṃ kathaṃ jñāyata iti?",
    "T03kamvchtu:2040": " api tu khalu punaḥ subhūte ityādyāha /",
    "T03kamvchtu:2041": " phalaṃ punaḥ hetvanurūpameva bhavati /",
    "T03kamvchtu:2042": " laghiṣṭhe 'pi nyagrodhavṛkṣabīje 'tiśayasārasampannatvād bṛhacchākhāpallvavṛkṣabhūtaṃ phalaṃ nopadṛśyate /",
    "T03kamvchtu:2043": " dharmaparyāyo 'pyayam alpaparivarto 'pyatyantagambhīraḥ,",
    "T03kamvchtu:2044": " acityadharmadeśanād acintyaḥ /",
    "T03kamvchtu:2045": " ato 'smādacintyād hetupratyayayānurūpamacintyaṃ phalaṃ bhavati,",
    "T03kamvchtu:2046": " hetupratyayaprabhāvastāvat sarvajñagocaratvād acintyaḥ /",
    "T03kamvchtu:2047": " vipākaśabdo 'tra phalārthaḥ,",
    "T03kamvchtu:2048": " tena niṣyandādiphalāni saṃgṛhyante /",
    "T03kamvchtu:2049": " etena sarveṇa cittapragraho darśitaḥ /",
    "T03kamvchtu:2050": " 15. abhisamayakāle 'hamitivikalpaviyoga-sthānam :",
    "T03kamvchtu:2051": " evaṃ nirākṛte 'pi dhyānasāsvāde pratyāsanne 'bhisamayakāleṃ yaiḥ bodhisattvaiḥ ātmavaiśiṣṭyamavalokya 'ahaṃ samyaksambodhimārgapratipannaḥ,",
    "T03kamvchtu:2052": " sarve mayā sattvāḥ parinirvāpayitavyāḥ';",
    "T03kamvchtu:2053": " iti manyamānaistaistasmin ātmagrāhavikale 'bhisamayākāle kathaṃ sthātavyam,",
    "T03kamvchtu:2054": " kathaṃ pratipattavyam,",
    "T03kamvchtu:2055": " kathaṃ cittaṃ pragrahītavyam?",
    "T03kamvchtu:2056": " ityetad darśayituṃ pañcadaśasthāmadhikṛtyāha- sūbhūti....... avocat- kathaṃ bhagavan,",
    "T03kamvchtu:2057": " bodhisattvayānasamprasthitena sthātavyam iti /",
    "T03kamvchtu:2058": " sthātavyamityādideśanātrayaṃ tu (Vajraṭ_184)",
    "T03kamvchtu:2059": " prāgevoktaṃ bhagavatā /",
    "T03kamvchtu:2060": " nāsti subhūte,",
    "T03kamvchtu:2061": " sa kaścid dharmo yo bodhisattvayānasamprasthito nāma ityavaśiṣṭenātra ātmagrāhavisaṃyogaḥ kriyate /",
    "T03kamvchtu:2062": " śeṣāṇāṃ (padānāṃ)",
    "T03kamvchtu:2063": " vyākhyā tu pūrvavat /",
    "T03kamvchtu:2064": " yathedaṃ pudgaladharmanairātmyaṃ prāgeva bhagavatā prakāśitaṃ tathokte sati bodhisattveṣu punaḥ abhisamayakāle kathamātmagrāhaḥ sambhaved?",
    "T03kamvchtu:2065": " tannirākaraṇāyoktamapi kiṃ punarucyate?",
    "T03kamvchtu:2066": " athaivamapi deśanāyāṃ saṃmuhyet prāguktasyānavasthānaṃ ca syāditi?",
    "T03kamvchtu:2067": " tathā deśite 'pi anādikālātyantadṛḍhībhūtātmābhiniveśavaśatayā keṣāñcit sammohasyānivṛtteḥ deśito 'pyarthaḥ punarupadiśyate /",
    "T03kamvchtu:2068": " punardeśanākāle pāriṣadyānāṃ sammohanivṛttenārnavasthā syāt /",
    "T03kamvchtu:2069": " bhagavatā kṛtasyopadeśasya phalaṃ tāvat sammohavinivṛttireva vineyajanānāmiti na niṣphalam /",
    "T03kamvchtu:2070": " ata eva sammohanirvṛtau satyāṃ phalābhāvena punaḥ pravṛttyabhāvāt prakṛtamevedam /",
    "T03kamvchtu:2071": " 16. avavādaparyeṣaṇasthānam :",
    "T03kamvchtu:2072": " yadi bodhisattvayānasamprasthito nāma na syāt sa kaścid dharmaḥ (tarhi)",
    "T03kamvchtu:2073": " kathaṃ bhagavān dīpaṅkarasya śāsturantikādavavādaṃ prāpya anuttarāṃ samyaksambomabhisambuddhaḥ?",
    "T03kamvchtu:2074": " atha na syād (saḥ)",
    "T03kamvchtu:2075": " abhisambuddhaḥ (tarhi)",
    "T03kamvchtu:2076": " abhisamayakāṅkṣiṇāvavādo na paryeṣṭavya iti ye manyante,",
    "T03kamvchtu:2077": " teṣāmavavādaviyogavisaṃyogāya ṣoḍaśasyāmadhikṛtya tatkiṃ manse subhūte ityādyāha /",
    "T03kamvchtu:2078": " pūrvaṃ dharmakāyāptikāmatāvasare dharmagrāhaniṣedha uktaḥ,",
    "T03kamvchtu:2079": " idānīmabhisamayakāle abhisambuddhasya tasya niṣedhaḥ kriyate 'to na punaruktatā /",
    "T03kamvchtu:2080": " nāsti paramārthataḥ sa kaścidapi jñānajñeyātmako dharmaḥ,",
    "T03kamvchtu:2081": " yathā pūrvaṃ vicāritam /",
    "T03kamvchtu:2082": " tadbalena avicāraramaṇīyamātratayā śrutamayyādiprajñopādakameṇa bhagavataḥ- (Vajraṭ_185)",
    "T03kamvchtu:2083": " svayambhūsarvajñajñānaṃ tathyasaṃvṛtyā grāhyātmakaṃ samudbhavati /",
    "T03kamvchtu:2084": " nanu tadapi bhagavato dīpaṅkarasyānubhāvamātramiti ced?",
    "T03kamvchtu:2085": " evaṃ satyapi anurūpameva,",
    "T03kamvchtu:2086": " tathāpi tasmin sarvabuddhānāṃ sādhāraṇānubhāvāḥ,",
    "T03kamvchtu:2087": " na kevalaṃ bhagavato dīpaṅkarasyaiva /",
    "T03kamvchtu:2088": " yadi na syādabhisambuddhaḥ (kaścit tarhi)",
    "T03kamvchtu:2089": " kathaṃ tena samyaksaṃbodhau bhagavān vyākṛta iti vicārya sacet punaḥ sūbhūte ityādyāha /",
    "T03kamvchtu:2090": " ayamabhiprāyaḥ- yadi bhagavataḥ pratyātmavedyo dharmaḥ paramārthato tathābhūto bhavart tadā syādabhisambuddhaḥ,",
    "T03kamvchtu:2091": " athavā 'mayā punaḥ dharmo 'bhisambuddhaḥ';",
    "T03kamvchtu:2092": " ityahaṅkāraḥ samudbhavet tadā syād 'abhisambuddhaḥ';",
    "T03kamvchtu:2093": " ityevaṃ viparītābhiniveśāt tathāgatasya vyākaraṇaṃ na bhavet /",
    "T03kamvchtu:2094": " yato hi tadā 'mayābhisambuddhaḥ';",
    "T03kamvchtu:2095": " iti na bhavati,",
    "T03kamvchtu:2096": " na ca dharmodiṣvapyabhiniveśaḥ bhavati /",
    "T03kamvchtu:2097": " tata evāham aviparītasamyagjñānamārgasthitau vyākṛtaḥ /",
    "T03kamvchtu:2098": " nāsti sa kaścid dharmo 'bhisambuddhaḥ ityanena arthato dīpaṅkarasyāntikād avavādagrāhavikalpaṃ vipakṣatvena darśayitvā tadvikalpaprahāṇāya chandaḥ praṇidhānaṃ cāpi deśitam /",
    "T03kamvchtu:2099": " dīpaṅkaretyupalakṣaṇamātreṇābhihitena sarve dharmodgrahaṇavikalpā nirvatante /",
    "T03kamvchtu:2100": " nāstī ityanena tasya gambhīratvamuktam,",
    "T03kamvchtu:2101": " samyaksambodhaye avavādaparyeṣaṇavidhānena tāvadasyodāratvaṃ coktam,",
    "T03kamvchtu:2102": " śrāvakapratyekabuddhāvavādād atyantaviśiṣṭatvāt /",
    "T03kamvchtu:2103": " yadi tathāgatena samyaksambuddhena na syāt sa kaścid dharmo yo 'nuttarāyāṃ samyaksambodhau abhisambuddhaḥ,",
    "T03kamvchtu:2104": " tadā kathaṃ tathāgatatvaṃ bhavet?",
    "T03kamvchtu:2105": " tadyathā pūrvabuddhā abhisambodhiṃ gatāḥ,",
    "T03kamvchtu:2106": " tathaivātrāpi gatatvādabhisambuddhastathāgata ucyata iti cet?",
    "T03kamvchtu:2107": " abhisambuddha ityākhyasya kasyacid dharmasyābhāvāt tatkathaṃ bhavediti vicintya tatkasya hetoḥ iti pṛṣṭhavān /",
    "T03kamvchtu:2108": " tathāgata iti subhūte ityādi codatarat /",
    "T03kamvchtu:2109": " tathatā iti dharmāṇāmaviparītasvabhāva ucyate,",
    "T03kamvchtu:2110": " sa candiśāntādisvabhāvaḥ,",
    "T03kamvchtu:2111": " sarvadharmasādhāraṇatvāt sā bhūtaḥ iti vacanena viśeṣitā,",
    "T03kamvchtu:2112": " bhutastu yathārthatvena tathāgatajñānamabhidhīyate /",
    "T03kamvchtu:2113": " tasyāstathatāyā yā paramārthato 'nupannadharmatā sa tathāgata ityucyate / yathoktam-",
    "T03kamvchtu:2114": " anutpādadharmaḥ satataṃ tathāgataḥ / iti /",
    "T03kamvchtu:2115": " paramārthato dharmatāpi dharmiṇo netarā,",
    "T03kamvchtu:2116": " ataḥ paramārthataḥ sarvadharmāṇāmanutpādo dharmatā /",
    "T03kamvchtu:2117": " sarvadharmādhigamasvabhāvo 'vicāraramaṇīyaḥ paramārthato 'nutpannaḥ tathyasaṃvṛtau parikalpyamānaḥ sajjñānaviśiṣṭaḥ 'tathāgataḥ';",
    "T03kamvchtu:2118": " ucyata iti vākyārthaḥ /",
    "T03kamvchtu:2119": " tasya ca paramārthato 'nutpannatvānnāsti kaścid grāhyo grāhako vā /",
    "T03kamvchtu:2120": " tasmānnāsti kaścid dharmo 'pyabhisambuddhaḥ (nāma)",
    "T03kamvchtu:2121": " paramārthataḥ /",
    "T03kamvchtu:2122": " tathyasaṃvṛtimāśrītya tena viśiṣṭajñānena yathā abhisambuddhaḥ tathā gata ityevamabhiprāyaḥ /",
    "T03kamvchtu:2123": " paramārthāśrayeṇābhisambuddha iti kasmāttathā nocyate?",
    "T03kamvchtu:2124": " iti cintāyāṃ yaḥ kaścit subhūte ityādyāha /",
    "T03kamvchtu:2125": " tatkasya hetoḥ?",
    "T03kamvchtu:2126": " iti na satyam ityanena yogjam /",
    "T03kamvchtu:2127": " śeṣastu sugamānna vyākhyāyate /",
    "T03kamvchtu:2128": " evaṃ tarhi 'saṃvṛtitaḥ tathāgatena abhisambuddhaḥ';",
    "T03kamvchtu:2129": " iti vyavasthaiva kathaṃ vyavasthāpyata iti vicārya yaśca dharmaḥ ityuktam /",
    "T03kamvchtu:2130": " yaḥ iti rūpādilakṣaṇadharmaḥ,",
    "T03kamvchtu:2131": " tatra na satyam itiḥ māyāvatpratibhāsamānānāṃ vicāryamāṇānāmatyantaśūnyatvenānutpannatvāt śaśaśrṛṅgavad atyantābhāvaḥ /",
    "T03kamvchtu:2132": " na mṛṣā avicāraramaṇīyasvabhāvena māyāvatpratibhāsamānāt /",
    "T03kamvchtu:2133": " athavā nāpi satyam,",
    "T03kamvchtu:2134": " na kasyāpi dharmasya paramārthataḥ siddheḥ /",
    "T03kamvchtu:2135": " na mṛṣā, na ca vicāragocaraḥ kaścit satyaḥ siddhaḥ,",
    "T03kamvchtu:2136": " sarvadharmāṇāmanutpādāt /",
    "T03kamvchtu:2137": " anenādhyāropāpavādāntau nirākṛtya madhyamamārgaṃ ca vyavasthāpya yogasamāpattau pravarttyate /",
    "T03kamvchtu:2138": " tasmāt ityevaṃ paramārthataḥ sarvadharmāṇāmanutpādāt na satyaṃ na ca mṛṣā /",
    "T03kamvchtu:2139": " tathāgato 'pi pariśuddhyānutpādadharmayā prabhāvitaḥ,",
    "T03kamvchtu:2140": " anutpādadharmatāyāḥ sādhāraṇatvāt, (tathā hi)-",
    "T03kamvchtu:2141": " anutpādadharmaḥ satataṃ tathāgataḥ",
    "T03kamvchtu:2142": " sarve ca dharmāḥ sugatena sādṛśāḥ /",
    "T03kamvchtu:2143": " nimittagrāheṇa tu bālabuddhayaḥ",
    "T03kamvchtu:2144": " asatsu dharmeṣu caranti loke //",
    "T03kamvchtu:2145": " ityādi / sarvadharmā buddhadharmāḥ iti tathāgato bhāṣate /",
    "T03kamvchtu:2146": " yadyanutpannā evāmī dharmāstat kathaṃ sarvadharmāḥ ityucyanta iti pravicintya sarvadharmā iti subhūte ityādyāha /",
    "T03kamvchtu:2147": " ayamatrārthaḥ- paramārthatastathā vidyante,",
    "T03kamvchtu:2148": " na tu vyavahāraprajñaptitaḥ /",
    "T03kamvchtu:2149": " asantastāvat paramārthato rūpādidharmāḥ,",
    "T03kamvchtu:2150": " kintvaparamārthaṃ khalvavicāritamāśritya yasmāt svasāmānyalakṣaṇagrahaṇaṃ tasmāt sarvadharmāḥ ityucyante,",
    "T03kamvchtu:2151": " na tu paramārthataḥ,",
    "T03kamvchtu:2152": " tatra sthitānāṃ sarveṣāṃ dṛśyamānatve 'pyabhāvāt /",
    "T03kamvchtu:2153": " anena tāvad vikṣepanigrahaḥ sandarśitaḥ /",
    "T03kamvchtu:2154": " 17. abhisamaya-sthānam :",
    "T03kamvchtu:2155": " yadi na syāt sa kaścid dharmo bhagavatābhisambuddhaḥ kathaṃ (tarhi)",
    "T03kamvchtu:2156": " bodhisattvā upādattamavavādaṃ sammukhīkṛtya dharmapudgalanairātmyamadhigaccheyuḥ?",
    "T03kamvchtu:2157": " iti vicintyābhisamayapratipādanārthaḥ tadyathāpi nāma ityādyāha /",
    "T03kamvchtu:2158": " ayamabhisamayastāvat jñānaprāptinirabhimānitābhyāṃ saṃdarśyate /",
    "T03kamvchtu:2159": " kathaṃ jñānaprātyeti cet?",
    "T03kamvchtu:2160": " dvividhaṃ jñānamāśritya,",
    "T03kamvchtu:2161": " gotrasamparigrahajñānaṃ samatājñānañca /",
    "T03kamvchtu:2162": " tatra yajjñānaprāptyā tathāgatagotre samutpadya buddhagotre niyato jāyate tad gotrasamparigrahajñānam /",
    "T03kamvchtu:2163": " tadutpādena upetakāyo bhavati /",
    "T03kamvchtu:2164": " upeta ityātmanā parigṛhītaḥ,",
    "T03kamvchtu:2165": " kāyastu tathāgatakāyaḥ /",
    "T03kamvchtu:2166": " yena so 'dhigataḥ,",
    "T03kamvchtu:2167": " sa upetakāyaḥ /",
    "T03kamvchtu:2168": " kathaṃ jñāyate tajjñānaprāptirityāha- mahākāyaḥ iti /",
    "T03kamvchtu:2169": " anena pudgaladharmanairātmyasamatājñānaṃ samavāpya abhisamayaḥ sampradarśyata ityato gotrajñānamabhidhīyate /",
    "T03kamvchtu:2170": " tena samatājñānena pudgaladharmanairātmyadhigamya sarve (Vajraṭ_189)",
    "T03kamvchtu:2171": " sattvā ātmani (ātmavat)",
    "T03kamvchtu:2172": " saṅgṛhītā bhavanti /",
    "T03kamvchtu:2173": " tasmāt samastasattvakāyānāmātmani saṅgraheṇa sa mahākāya iti /",
    "T03kamvchtu:2174": " nāpyapārthako 'yaṃ śabdaḥ,",
    "T03kamvchtu:2175": " evaṃ sarvasattvānāmātma- saṅgraheṇa sa kāya ityucyate /",
    "T03kamvchtu:2176": " teṣāṃ saṃbahulve 'pi na mahākāyaśabdārthatvam /",
    "T03kamvchtu:2177": " anena sthānasyāsya audāryaṃ samudīritam /",
    "T03kamvchtu:2178": " ayamabhiprāyaḥ- bodhisattvānāmabhisamayo 'pyayaṃ tathyasaṃvṛtimāśritya viśiṣṭajñānotpādamātreṇa prabhāvito bhavati /",
    "T03kamvchtu:2179": " paramārthato na kiñcinnirūpakaṃ nirūpyaṃ veti darśayitum,",
    "T03kamvchtu:2180": " āryasubhūtiḥ- bhagavaṃstathāgatena puruṣo bhavedupetakāyaḥ ityādyāha /",
    "T03kamvchtu:2181": " anenārthatastāvadupetakāya-mahākāyābhiniveśastu vipakṣatvena nirdiṣṭaḥ /",
    "T03kamvchtu:2182": " (ataḥ) tatprahāṇāya chandapraṇidhānābhyāṃ sthātavyamiti darśitam /",
    "T03kamvchtu:2183": " upetakāyo mahākāya iti nimittamātrābhidhānena bodhiasattvānāṃ sarvadharmeṣvabhiniveśo nivartate /",
    "T03kamvchtu:2184": " paramārthe 'pi tāvad vyavasthāpya yogasamāpattau cāvatāryate /",
    "T03kamvchtu:2185": " gambhīryamapyuktam,",
    "T03kamvchtu:2186": " samāropānto 'pi nirākṛtaḥ /",
    "T03kamvchtu:2187": " pūrveṇa tāvadapavādāntaḥ pratiṣiddhaḥ /",
    "T03kamvchtu:2188": " yadi tathāgatena sa eva kāyo syāt noktaḥ syāt tadā prāptābhisamayo bodhisattvaṃ 'evaṃ mayā bodhisattvābhisamayaḥ samprāptaḥ sāmpratamahaṃ sattvān",
    "T03kamvchtu:2189": " ityetat kathaṃ sañcitayetyanyadīyaṃ sadvikalpaṃ samudīkṣya nirabhimānitayābhisamayaṃ darśayituṃ yo bodhisattvaṃ ityādyāha /",
    "T03kamvchtu:2190": " anena ya evaṃ vadet- ahaṃ sattvān parinirvāpayiṣyāmīti 'ahaṃ ya evaṃ vadet- ahaṃ sattvān parinirvāpayiṣyāmīti';",
    "T03kamvchtu:2191": " ahaṃ bodhiasattvo 'smi (Vajraṭ_190)",
    "T03kamvchtu:2192": " ityabhimānī sa tathyato na bodhisattvaḥ iti darśyate /",
    "T03kamvchtu:2193": " tatkasya hetoḥ?",
    "T03kamvchtu:2194": " ityatra jñāpakahetuḥ paripṛṣṭaḥ /",
    "T03kamvchtu:2195": " dharmaḥ iti tu rupādiasvabhāvo vā pudgalādisvabhāvo va /",
    "T03kamvchtu:2196": " yuktito vicāraṇāyāṃ tasya dharmasyādṛsṭatvād āryasubhūtirapyāha no hīdam iti /",
    "T03kamvchtu:2197": " tasyā yukteḥ sarvatra sādhāraṇatvād bhagavān nairātmyadvayāvatāraṇārthaṃ tasmād ityāha /",
    "T03kamvchtu:2198": " nisattvāḥ ityādi tāvadupalakṣaṇam,",
    "T03kamvchtu:2199": " niḥsvabhāvā api draṣṭavyāḥ /",
    "T03kamvchtu:2200": " anena vikṣepanigraho nirdiṣṭaḥ /",
    "T03kamvchtu:2201": " ukto 'bhisamayaḥ /",
    "T03kamvchtu:2202": " ata ūrdhvaṃ buddhabhūme paryeṣaṇam /",
    "T03kamvchtu:2203": " tadapi buddhasya saptabhiḥ sampadbhiḥ saṃgṛhyate /",
    "T03kamvchtu:2204": " sapta sampadaśca-",
    "T03kamvchtu:2205": " 1. kṣetrapariśuddhisampad",
    "T03kamvchtu:2206": " 2. anuttaradṛṣṭipariśuddhisampad",
    "T03kamvchtu:2207": " 3. anuttarajñānapariśuddhisampad",
    "T03kamvchtu:2208": " 4. prāptapuṇyaskandhādhipatyasampad",
    "T03kamvchtu:2209": " 5. kāyasampad",
    "T03kamvchtu:2210": " 6. vāk-sampad",
    "T03kamvchtu:2211": " 7. cittasampacca /",
    "T03kamvchtu:2212": " 1. kṣetra pariśiddhisampad :",
    "T03kamvchtu:2213": " tatra yadi na syāt kaścid bodhisattvo nāma dharmaḥ, (tarhi)",
    "T03kamvchtu:2214": " kastāvad buddhakṣetraṃ pariniṣpādayituṃ yatnaṃ kuryāt?",
    "T03kamvchtu:2215": " ityāśaṅkāṃ nirākartuṃ buddhakṣetrapariśuddhisampadamadhikṛtya- yaḥ subhūte bodhisattvaḥ ityādyāha /",
    "T03kamvchtu:2216": " so 'pi tathaiva vaktavyaḥ ityabhimānitvānnocyate sa bodhisattva ityarthaḥ /",
    "T03kamvchtu:2217": " (Vajraṭ_191) pudgaladharmanairātmyayoranadhigame 'pyadhigatamityabhimānāt /",
    "T03kamvchtu:2218": " evamahasmītyabhimānānna tasya pudgalanairāatmyāvagamaḥ,",
    "T03kamvchtu:2219": " na ca dharmanairātmyāvabodhaḥ,",
    "T03kamvchtu:2220": " asatsu kṣetravyuheṣvapi tatrābhimānāt /",
    "T03kamvchtu:2221": " anena kṣetravyūheṣu māyopamatvādhimuktyā bodhisattvena kathaṃ sthātavyamityetad darśitam /",
    "T03kamvchtu:2222": " yadi paramārthato na syuste kṣetravyūhāḥ (tadā)",
    "T03kamvchtu:2223": " bhagavatā kathamuktā iti vicintya tatkasya hetoḥ? ityāha /",
    "T03kamvchtu:2224": " pūrvavadasya vyākhyānam /",
    "T03kamvchtu:2225": " na ceyaṃ punaruktiḥ /",
    "T03kamvchtu:2226": " pūrvaṃ tāvadadhimukticaryābhūmisthitānāṃ bodhisattvānāṃ bodhisattvakṣetrapariśuddhau praṇidhānāvasthāyāṃ bodhisattvavikalpasya niṣedhārtham",
    "T03kamvchtu:2227": " , samprati buddhekṣetrapariśuddhipariniṣpattaye ye bodhisattvā evaṃvidhenābhiniveśena pravartante,",
    "T03kamvchtu:2228": " yeṣāṃ caivaṃvidho vikalpaḥ,",
    "T03kamvchtu:2229": " tannirākaraṇārthamuktam /",
    "T03kamvchtu:2230": " na cānavasthāprasaṅga,",
    "T03kamvchtu:2231": " tadaivaṃvidhasya kasyaciditaravikalpasyāsambhavāt /",
    "T03kamvchtu:2232": " aneneha bodhisattvena kathaṃ pratipattavyaṃ tad vyapadiṣṭam /",
    "T03kamvchtu:2233": " kīdṛśo bodhisattvo nāmetyatra yaḥ subhūte bodhisattvaḥ ityādyāha /",
    "T03kamvchtu:2234": " nirātmāno dharmāḥ iti dviruktayā dvividhena nairātmyena sarvadharmāṇāṃ nairātmyaṃ darśyate /",
    "T03kamvchtu:2235": " bodhisattvo bodhisattvaḥ iti dviruktyā tadeva dvividhaṃ nairātmyajñānaṃ darśyate /",
    "T03kamvchtu:2236": " athavā ekastāvad bodhisattvaḥ āvṛttaḥ,",
    "T03kamvchtu:2237": " bodhisattva ityākhyāta ityuttarastu (kathanasya) prakāraḥ /",
    "T03kamvchtu:2238": " tena kiṃ darśayiṣyata iti ced?",
    "T03kamvchtu:2239": " kena niṣpādyante yadi pudgalādigrāhakābhāvaḥ,",
    "T03kamvchtu:2240": " kṣetravyūhāḥ iti dharmagrāhakasyāpyabhāvaḥ,",
    "T03kamvchtu:2241": " ubhayabhāvādhigamena bodhisattva ityākhyāta iti nirdiṣṭam /",
    "T03kamvchtu:2242": " anena cittapragraho deśitaḥ /",
    "T03kamvchtu:2243": " ebhiḥ sarvaiḥ sthānai gāmbhīryaṃ darśitam /",
    "T03kamvchtu:2244": " tatra māyāvadbuddhakṣetrapariniṣpādanādhimuktayā bodhisattvānāṃ pravṛttipradarśanenaudāryamuktam /",
    "T03kamvchtu:2245": " 2. anuttaradṛṣṭipariśuddhisampad :",
    "T03kamvchtu:2246": " yadi nāsti bodhisattvo nāmaḥ kaścid dharmaḥ,",
    "T03kamvchtu:2247": " tadā tathāgataḥ pariśuddhadarśanena pariśuddhajñānena ca yukta eva na bhavet,",
    "T03kamvchtu:2248": " tasya bodhisattvādutpannātvāt,",
    "T03kamvchtu:2249": " tasyābhāve sa kathaṃ bhavatumarhati,",
    "T03kamvchtu:2250": " ahetukatve nityasattvādidoṣāḥ,",
    "T03kamvchtu:2251": " tasmād yasyāṃ saṃnipatitatāyāṃ pariṣadhevaṃ vikalpo bhavet,",
    "T03kamvchtu:2252": " tasyāḥ kṛte pariśuddhaṃ darśanaṃ jñānañcetyanuttaradvayamadhikṛtya tatkiṃ manyase subhūte ityādyāha /",
    "T03kamvchtu:2253": " pūrvataḥ bhagavato 'bhiprāyaṃ gṛhītvā āryasubhūtirapyāhasaṃvidyate iti /",
    "T03kamvchtu:2254": " anena paramārthataḥ bodhisattvo nāma sa kaścid dharmo na bhavati,",
    "T03kamvchtu:2255": " tathāpi saṃvṛtau puṇyajñānasambhāraṃ paripūrya pariśuddhaṃjñānadarśanābhyāṃ yastathāgato bhavati, (tena)",
    "T03kamvchtu:2256": " avicāramaṇīyaskandhamātrasya bodhisattvasyāstitvaṃ bhavantyeva /",
    "T03kamvchtu:2257": " anyathā saṃvṛtāvapi yadi sa na bhavet tadā kastathāgato bhavedityevaṃ tāvat darśitam /",
    "T03kamvchtu:2258": " tatra saṃvidyate tathāgatasya prajñācakṣuḥ ityeva tāvannocyate, (api tu)",
    "T03kamvchtu:2259": " viśiṣṭaṃ viśuddhadarśanamabhidhātuṃ cakṣuṣo vidyāmānatvaṃ darśitam /",
    "T03kamvchtu:2260": " samāsataścaturvidhaṃ bhavati cakṣuḥ- rūpagrāhakam,",
    "T03kamvchtu:2261": " paramārthasatyagrāhakam,",
    "T03kamvchtu:2262": " saṃvṛtisatyagrāhakam,",
    "T03kamvchtu:2263": " sarvākārajñeyagrāhakaṃ ca /",
    "T03kamvchtu:2264": " rūpagrāhakamapi dvividham- karmaphalaṃ bhāvanāphalañceti /",
    "T03kamvchtu:2265": " pañcavidhaṃ cakṣuḥ kramaśaḥ- tatra sthūlaviṣayatvāt prathamaṃ rūpagrāhakaṃ kathitam,",
    "T03kamvchtu:2266": " paramārthavaśena saṃvṛtijñānaṃ pariśuddhadhyatītyataḥ pūrvaṃ paramārthasatyagrāhakaṃ paścācca saṃvṛtisatyagrāhakamabhihitamiti saṅgacchate kramanirdeśaḥ",
    "T03kamvchtu:2267": " pudgaladharmanairātmyayoḥ saṃvidyate prajñācakṣuḥ,",
    "T03kamvchtu:2268": " saṃvṛtau dharmamātrameva tāvadavabhāsate,",
    "T03kamvchtu:2269": " na tu pudgala iti pudgalaśūnye dharmamātre dharmacakṣuḥ,",
    "T03kamvchtu:2270": " sarvajñeyānāṃ sarvākārajñānaṃ tāvad buddhacakṣurityucyate,",
    "T03kamvchtu:2271": " anenedānīṃ sākṣātkṛtya viharaṇāt /",
    "T03kamvchtu:2272": " tathyasaṃvṛtau pañcacakṣuṣāṃ deśanayoktaṃ viśuddhadarśanam /",
    "T03kamvchtu:2273": " 3. anuttarajñānapariśuddhisampad :",
    "T03kamvchtu:2274": " viśuddhajñānābhidhānārtham- tatkiṃ manyase subhūte ityādyāha /",
    "T03kamvchtu:2275": " traikālikāḥ cittacaitasāstāvaccittasantatiḥ /",
    "T03kamvchtu:2276": " tataḥ traikālyaviṣayatvena tadviṣayāvabodho jñānamityucyate,",
    "T03kamvchtu:2277": " na tu darśanam /",
    "T03kamvchtu:2278": " tadapi sarāgacittavītarāgacittetyādinānāvidhasaṃkleśavyavadānabhāvena veditavyam /",
    "T03kamvchtu:2279": " tāvanto lokadhātavaḥ ityupalakṣaṇam,",
    "T03kamvchtu:2280": " anantalokadhātvantarnihitasattvānāṃ cittadhārāyāḥ parijñānāt /",
    "T03kamvchtu:2281": " tathāhi- saṃvṛtau tathāgatasya māṃsacakṣurādīni bhavanti,",
    "T03kamvchtu:2282": " atastanniṣpādanārthaṃ bodhisattvena chandapraṇidhānābhyāṃ sthātavyam /",
    "T03kamvchtu:2283": " anena tāvad vacanena sampaddvayaṃ paridīpitam /",
    "T03kamvchtu:2284": " māṃsacakṣurādīnyapi ekānekasvabhāvābhyāṃ vicāraṇāyāmanupalabdhānyeva /",
    "T03kamvchtu:2285": " na hyarthāntarajñānena grahaṇaṃ yujyate,",
    "T03kamvchtu:2286": " yathā pūrvaṃ vicāritam,",
    "T03kamvchtu:2287": " evaṃ sati kathaṃ prajñāsyete tathāgatasya māṃsacakṣurādividyamānatā cittadhārā ceti cittāśayaṃ viditvā tatkasya hetoḥ? ityāha /",
    "T03kamvchtu:2288": " bodhisattvena kathamanayordvayorviśuddhayoryogasamāpattyā pratipattavyam?",
    "T03kamvchtu:2289": " ityetadabhidhātuṃ cittadhārā cittadhārā ityādyāha /",
    "T03kamvchtu:2290": " paramārthataḥ adhārā iti /",
    "T03kamvchtu:2291": " svabhāvato 'sattve 'pi saṃvṛtimadhikṛtyāha- tenocyate cittadhāreti iti /",
    "T03kamvchtu:2292": " anyathā paramārthataḥ sarvavāggocarātītatvānna vaktuṃ śakṣyata ityabhiprāyaḥ /",
    "T03kamvchtu:2293": " cittadhāretyupalakṣaṇam /",
    "T03kamvchtu:2294": " māṃsacakṣurādīnyapi cakṣuḥsvabhāvarahitānyeva uktānīti kathanaṃ prakṛtaṃ sākṣānnoktam /",
    "T03kamvchtu:2295": " atra kathaṃ cittaṃ pragrahītavyamiti tadabhidhātumāha tatkasya hetoḥ? iti /",
    "T03kamvchtu:2296": " adhāretyanena saha yojanīyam /",
    "T03kamvchtu:2297": " atītādīnāṃ cittānāṃ paramārthato 'nutpannatvād anupalambhaḥ /",
    "T03kamvchtu:2298": " sattve 'pi grahaṇānupapattyā nānupalambhaḥ /",
    "T03kamvchtu:2299": " tathā sati acittadhārādeśanamapi na bhavet,",
    "T03kamvchtu:2300": " na cānupalambhamātreṇa bhāvānāṃ niḥsvabhāvatvaṃ syāt /",
    "T03kamvchtu:2301": " yathā traikālikacittasya paramārthato 'bhāvastathā pūrvamuktaṃ vakṣyate ca /",
    "T03kamvchtu:2302": " cittoktirūpalakṣaṇam,",
    "T03kamvchtu:2303": " tato 'tītādimāṃsacakṣurādīnyapyanupalabdhānyeva /",
    "T03kamvchtu:2304": " atra adhārā ityādibhiḥ padairgāmbhīryamuktam,",
    "T03kamvchtu:2305": " śeṣairaudāryam /",
    "T03kamvchtu:2306": " 4. prāptapuṇyaskandhādhipatyasampad :",
    "T03kamvchtu:2307": " yadi nāsti traikālikaṃ cittaṃ tadā puṇyaskandho 'pi na syāt,",
    "T03kamvchtu:2308": " cittāśritatvāttasya /",
    "T03kamvchtu:2309": " tataḥ tathāgatasya puṇyaskandhādhipatyasampadaṃ sampādayituṃ kathaṃ bodhisattvo yatnaṃ kūryāditi vicintya puṇyaskandhādhipatyasampadamadhikṛtya- tatkiṃ manyase subhūte ityādyāha /",
    "T03kamvchtu:2310": " anena kulaputro vā kuladuhitā vā yo 'ntaśo ratnādikaṃ bāhyavastu tyajati, so 'pi (yadi)",
    "T03kamvchtu:2311": " mahāpuṇyaskandhena yukto bhavati (tadā)",
    "T03kamvchtu:2312": " kathaṃ na tathāgatasya asaṃkhyeyāprameyakalpeṣu duṣkarānekaśatānyabhyasyataḥ puṇyaskandhādhipatyaṃ syādityevaṃ deśitam /",
    "T03kamvchtu:2313": " ata eva paramārthato 'satyapi puṇyaskandhe saṃvṛtau sattvād bodhisattvena tatra vaśībhāvaṃ niṣpādayituṃ chandapraṇidhānābhyāṃ sthātavyamityādarśitam",
    "T03kamvchtu:2314": " anenaudāryamapyuktam /",
    "T03kamvchtu:2315": " kathaṃ na paramārthataḥ puṇyaskandhasattvaṃ vyavasthāpyata iti vicintya 'bodhisattvenātra kathaṃ pratipattavyam,",
    "T03kamvchtu:2316": " kathañca cittaṃ pragrahītavyam,",
    "T03kamvchtu:2317": " '; ityubhayaṃ sandarśiyituṃ sacet subhūte ityādyāha /",
    "T03kamvchtu:2318": " sacet iti 'yadi'; ityarthaḥ /",
    "T03kamvchtu:2319": " na tathāgato 'bhāṣiṣyat iti paramārthato 'bhidhānaṃ nācariṣyat /",
    "T03kamvchtu:2320": " anirdeśe 'pi tathā khyāyata ityabhiprāyaḥ /",
    "T03kamvchtu:2321": " yathā paramārthataḥ puṇyaskandhasyābhāvastathā prāgvarṇitaḥ /",
    "T03kamvchtu:2322": " anena tathāgatasya puṇyaskandhādhipatyasampadaṃ pariniṣpādayituṃ prasthitena bodhisattvena paramārthatastadanupalambhena yogasamāpattyā pratipattavyam",
    "T03kamvchtu:2323": " paramārthatastadālambanābhiniveśaparihāreṇa (Vajraṭ_196)",
    "T03kamvchtu:2324": " cittaṃ pragrahītatavyam ityubhayaṃ deśitam,",
    "T03kamvchtu:2325": " gāmbhīryamapyuktam /",
    "T03kamvchtu:2326": " 5. kāyasampad : (a)",
    "T03kamvchtu:2327": " rūpakāyasampad",
    "T03kamvchtu:2328": " yadi puṇyaskandho naiva syāt tadā tathāgatānāṃ dvividhā kāyalakṣaṇasampad-anuvyañjanakāyasampad,",
    "T03kamvchtu:2329": " lakṣaṇakāyasampacca yānuttarapuṇyenābhinirvartayitumiṣyate,",
    "T03kamvchtu:2330": " sā naiva syāt,",
    "T03kamvchtu:2331": " kāraṇābhāvāt /",
    "T03kamvchtu:2332": " tasmāt tathāgatasya dvividhāṃ kāyasampadaṃ pariniṣpādayituṃ kathaṃ bodhisattvairyatno",
    "T03kamvchtu:2333": " 'nuṣṭheya iti vicintayadbhyastathāgatasya rūpakāyasampadamadhikṛtya- tatkiṃ manyase subhūte ityādyāha /",
    "T03kamvchtu:2334": " rūpakāyaḥ ityanuvyañjanakāyarūpeṇa draṣṭavyaḥ /",
    "T03kamvchtu:2335": " lakṣaṇakāyaḥ paścād vakṣyate gobalivardanyāyena /",
    "T03kamvchtu:2336": " tato 'yamatrāryasubhūterāśayaḥ- yathā paramārthato 'skandha eva puṇyaskandhastathā rūpakāyo 'pyunutpanna eva /",
    "T03kamvchtu:2337": " ataḥ paramārthataḥ na rūpakāyapariniṣpattyā tathāgato draṣṭavyaḥ ityucyate /",
    "T03kamvchtu:2338": " saṃvṛtau māyānirmitabuddhavad vidyata eva rūpakāyaḥ,",
    "T03kamvchtu:2339": " tata upapanna eva (tasya)",
    "T03kamvchtu:2340": " puṇyaskandhādudbhavaḥ /",
    "T03kamvchtu:2341": " tasmād bodhisattvena māyānirmitabuddhasya tathāvidharūpādhimuktayā tatpratipattaye chanda-praṇidhānābhyāṃ sthātavyamiti deśitam /",
    "T03kamvchtu:2342": " nāpyatra punaruktitā /",
    "T03kamvchtu:2343": " pūrvamadhimukticaryābhūmau rūpakāyāptikāmatākāle tathāgatapūjāsatkārakāle ca tathāvidho 'bhiniveśaḥ parivarjitaḥ,",
    "T03kamvchtu:2344": " samprati śuddhādhyāśayabhūmau tathāgatarūpakāyasampadaṃ (Vajraṭ_197)",
    "T03kamvchtu:2345": " pariniṣpādayituṃ samprasthitasya bodhisattvasya rūpe 'bhiniveśo bhavatīti yāsāṃ prasiddhistāsāṃ pariṣadāṃ durvikalpo nirākṛta ityuktatvāt /",
    "T03kamvchtu:2346": " evaṃ tarhi tathāgatānāṃ rūpakāyaḥ kasmād deśita iti vicintya tatkasya hetoḥ?",
    "T03kamvchtu:2347": " ityapṛcchat /",
    "T03kamvchtu:2348": " na rūpakāyapariniṣpattyā tathāgato draṣṭavyaḥ ityanena yojanīyam /",
    "T03kamvchtu:2349": " nāsau tāvat sidhyati,",
    "T03kamvchtu:2350": " avapavirūpeṇa paramāṇusañcayarūpeṇa vā rūpasyāsiddhatvād,",
    "T03kamvchtu:2351": " yathā vicāritaṃ prāk /",
    "T03kamvchtu:2352": " anena bodhisattvena kathaṃ pratipattavyam,",
    "T03kamvchtu:2353": " tannirdiṣṭam /",
    "T03kamvchtu:2354": " tena iti ityaṃ saṃvṛtau bhāvaḥ,",
    "T03kamvchtu:2355": " na tu śaśaviṣāṇavat sarvathābhāvaḥ /",
    "T03kamvchtu:2356": " anena cāpavādāntaṃ parihṛtya kathaṃ cittaṃ pragrahītavyam, (iti)",
    "T03kamvchtu:2357": " etannirdiṣṭam /",
    "T03kamvchtu:2358": " anena sarvasthānena gāmbhīryaṃ pradarśitam /",
    "T03kamvchtu:2359": " saṃvṛtau tathāgatasya rūpakāyasampadaṃ niṣpādayituṃ bodhisattvaiḥ karaṇīyānāṃ yatnānāṃ nidarśanena ādāryamapi dīpitam /",
    "T03kamvchtu:2360": " (ba) lakṣaṇakāyasampad :",
    "T03kamvchtu:2361": " lakṣaṇakāyasampadamadhikṛtya tatkiṃ manyase subhūte ityadyāha /",
    "T03kamvchtu:2362": " atra pūrvavat sarvamabhihiatam /",
    "T03kamvchtu:2363": " 6. vākasampad :",
    "T03kamvchtu:2364": " yadi rūpakāyapariniṣpattyāa na tathāgato draṣṭavya iti cet,",
    "T03kamvchtu:2365": " tadā deśanāpi bhagavatā naiva bhavet,",
    "T03kamvchtu:2366": " rūpakāyena saṃgṛhītvāt tasyāḥ? ato (Vajraṭ_198)",
    "T03kamvchtu:2367": " bodhisattavaistathāgatasya vāksampadaṃ niṣpādayituṃ kathaṃ yatnaḥ karttavya iti vicintayadbhyo vāksampadamadhikṛtya tatkiṃ manyase subhūte ityādyāha",
    "T03kamvchtu:2368": " paramārthato vācya-vācaka-vacanānāmabhāvāt na tathāgatasyaivaṃ bhavati mayā dharmo deśita iti /",
    "T03kamvchtu:2369": " anyathā viparyayānna bhavet sarvajñaḥ /",
    "T03kamvchtu:2370": " yathā vācakāḥ ātmādayaḥ,",
    "T03kamvchtu:2371": " vācyā bāhyādhyātmikā bhāvāḥ,",
    "T03kamvchtu:2372": " vacanāni karaṇarūpāṇi śabdasvabhāvābhāvātmakāni vā tathā vistareṇa prāgevoktāni /",
    "T03kamvchtu:2373": " sarve bhāvāḥ śūnyatvavyāptāḥ prāgeva pratipāditāḥ /",
    "T03kamvchtu:2374": " saṃvṛtau vācya-vācaka-vacanānām avicāraramaṇīyatvena vyavahāramātra eva (te)",
    "T03kamvchtu:2375": " bhavanti, na tu paramārthe /",
    "T03kamvchtu:2376": " yadi vastutattvasyaivamabhidhāne 'pi vyāmohena kicit paramārthatastrayāṇāṃ (teṣāṃ)",
    "T03kamvchtu:2377": " parāmārthasattvaṃ kalpayeyastadā 'kiṃ nu syāt';",
    "T03kamvchtu:2378": " iti vicintya yaḥ subhūte ityādyāha /",
    "T03kamvchtu:2379": " abhyācakṣīta ityabhyālapet /",
    "T03kamvchtu:2380": " kathaṃ tadabhūtamālapituṃ śakyata iti vicāraṇāyāmāha asatodgṛhītena iti /",
    "T03kamvchtu:2381": " viparītābhiniveśato vitathagrahaṇāt tadabhūtamityarthaḥ /",
    "T03kamvchtu:2382": " anena tathāgatasya vāksampadi pravṛttena bodhisattvena pratiśrutkādivajjñātvā pravartitavyamiti,",
    "T03kamvchtu:2383": " bodhisattvena kathaṃ sthātavyamiti deśitam /",
    "T03kamvchtu:2384": " yadi vacanāditrayamasat (tadā)",
    "T03kamvchtu:2385": " pudgaladharmanairātmyadeśakena bhagavatā nānāpadavākyātmikeyaṃ dharmadeśanā kathaṃ prasidhyati?",
    "T03kamvchtu:2386": " tasyāṃ satyāṃ tadabhidheyo vācyo 'pi syādeva,",
    "T03kamvchtu:2387": " yaśca taddeśako vācakaḥ,",
    "T03kamvchtu:2388": " so 'pi bhavedeva /",
    "T03kamvchtu:2389": " tadbalena trīṇyapi (vācya-vācaka-vacanāni)",
    "T03kamvchtu:2390": " bhaveyuriti cintāyāṃ tatkasya hetoḥ? iti pṛṣṭam /",
    "T03kamvchtu:2391": " atra dharmadeśanā ityudatarat /",
    "T03kamvchtu:2392": " ayamabhiprāyaḥ- paramārthataḥ dharmadeśanāyāṃ satyāṃ (sā)",
    "T03kamvchtu:2393": " svalakṣaṇasvabhāvā vā syāt sāmānyalakṣanasvabhāvā vā /",
    "T03kamvchtu:2394": " tatra na tāvat prathamaḥ pakṣaḥ,",
    "T03kamvchtu:2395": " sarvaṃ pāramārthikaṃ svalakṣaṇaṃ tāvat pūrvameva vistareṇa nirākṛtam /",
    "T03kamvchtu:2396": " na ca dbitīyo 'pi (Vajraṭ_199)",
    "T03kamvchtu:2397": " asati svalakṣaṇe ādhārasyābhāvena kasyacidapyasattvāt /",
    "T03kamvchtu:2398": " sāmānyadravyatvābhyupagame svalakṣaṇa eva saṅgṛhītaṃ syāditi tanniṣedhena tasyāpi niṣedha eva /",
    "T03kamvchtu:2399": " anyavyāvṛttyā sāmānyalakṣaṇamadhyāropitasvabhāvamiti parikalpite sati dharmadeśanāyā nairarthakyatvena siddhasādhanam /",
    "T03kamvchtu:2400": " tasyāḥ (śabdātmikāyā deśanāyāḥ)",
    "T03kamvchtu:2401": " paramārthataḥ svalakṣaṇasattve 'pi na yujyate tayā dharmadeśanā /",
    "T03kamvchtu:2402": " sphoṭādiśabdasya nityasvabhāvasya paraiḥ padatvena parikalpitasya kramākramābhyāmarthakriyākāritvaṃ tāvad virudhyate,",
    "T03kamvchtu:2403": " sarvasāamarthyāpagatatvāccaitanyādiṣu kutrāpi khalu naiva yujyate,",
    "T03kamvchtu:2404": " akiñcitkaratvena kathaṃ tad bhavet padam?",
    "T03kamvchtu:2405": " anityasyāpi tāvat svalakṣaṇasva na yujyate padatvam,",
    "T03kamvchtu:2406": " saṅketakāle dṛṣṭasya vyavahārakāle 'nanvayāt /",
    "T03kamvchtu:2407": " na hi yujyate anyasya saṅketo 'nyasya ca vyavahāraḥ,",
    "T03kamvchtu:2408": " atiprasaṅgāt /",
    "T03kamvchtu:2409": " ata eva svalakṣaṇamapyabhidhātuṃ na yujyate, ananvayāt /",
    "T03kamvchtu:2410": " sāmānyapadārthe 'bhidheyatvenābhyupagate sati abhidheyasvabhāvatvena tasya svalakṣaṇasvarūpatvānna hi pradeśāntaragamanam /",
    "T03kamvchtu:2411": " ekatvaṃ tu deśakālādibhinnāsvanekavyaktiṣvanugatamapi na yujyate tathā hi- (atha)",
    "T03kamvchtu:2412": " ekasyāṃ vyaktau sarvātmanā vyāptaṃ syāt tadā yena ekatvena parikalpitaḥ sa svabhāvastena anyatrādhigatetaravyaktibhiḥ sambaddhaḥ taditarasvabhāvastatra na bhavediti,",
    "T03kamvchtu:2413": " ekatvahāniprasaṅgāt /",
    "T03kamvchtu:2414": " (atha) ekadeśena vyāptaṃ syāt tadā sāvayatvāgrahaṇadoṣaḥ /",
    "T03kamvchtu:2415": " evaṃ yāvatyo bhinnavyaktayastāsāmekadeśena vyāptivyavasthayā tāvatīnāṃ grahaṇaṃ syāttadā ekavyaktigrahaṇaṃ tāvadekadeśagrahaṇena yuktaṃ bhavet,",
    "T03kamvchtu:2416": " bhinnavyaktiṣu deśakālaparimāṇādibhinnāsu tāsvekavyaktigrahaṇaṃ tāvadekadeśagrahaṇād yugapudgrahaṇābhāva eva /",
    "T03kamvchtu:2417": " tasmād vācya-vācakatvaṃ tāvadaśyāropeṇaiva yujyate,",
    "T03kamvchtu:2418": " na tattvataḥ /",
    "T03kamvchtu:2419": " ata evoktaṃ bhagavatānyatra-",
    "T03kamvchtu:2420": " yena yena hi nāmnā vai yo yo dharmo 'bhilapyate /",
    "T03kamvchtu:2421": " na sa saṃvidyate tatra dharmāṇāṃ sā hi dharmatā //",
    "T03kamvchtu:2422": " vacanaṃ mithyā,",
    "T03kamvchtu:2423": " vācya-vācyakānāṃ yā deśanā taddvārā āgatā,",
    "T03kamvchtu:2424": " sāpi spaṣṭaiva /",
    "T03kamvchtu:2425": " ubhayorabhāvo bhagavatā pṛthakatvena noktaḥ /",
    "T03kamvchtu:2426": " anena bodhisattvena kathaṃ pratipattavyam,",
    "T03kamvchtu:2427": " kathañca cittaṃ pragrahītavyamityetad darśitam /",
    "T03kamvchtu:2428": " etena sarveṇa gāmbhīryaṃ darśitam /",
    "T03kamvchtu:2429": " 7. saptadhā cittasampadaḥ-",
    "T03kamvchtu:2430": " 1. smṛtyupasthānam",
    "T03kamvchtu:2431": " 2. abhisambodhiḥ",
    "T03kamvchtu:2432": " 3. mahādharmārthaprajñaptiḥ",
    "T03kamvchtu:2433": " 4. mahāvavādārthaprajñaptiḥ",
    "T03kamvchtu:2434": " 5. dharmakāyaparigrahaṇam",
    "T03kamvchtu:2435": " 6. saṃsāre nirvāṇe cāpratiṣṭhānam",
    "T03kamvchtu:2436": " 7. prasthiti-pāriśuddhiḥ /",
    "T03kamvchtu:2437": " 1. smṛtyupasthānam :",
    "T03kamvchtu:2438": " tatredānīmevaṃ gambhīradharmo 'yamanāgate kāle ghanībhūte kudṛṣṭijāle kathaṃ saphalo bhaviṣyatīti nābhiśraddhadhanti parivārāḥ /",
    "T03kamvchtu:2439": " ya evaṃ cintayanti teṣāmaviśrambhaṃ nivārayitum āryasubhūtiścittasampatsu smṛtyupasthānamadhikṛtya bhagavan ityādyāha /",
    "T03kamvchtu:2440": " bhagavatāpyanāgate 'dhvani śīlavanto guṇavantaśca bhaviṣyantīti kiṃ noktapūrvam /",
    "T03kamvchtu:2441": " samprati teṣāṃ sattve 'sattve vā ekāntenānabhiniveśaṃ deśayitum asti iti noktam,",
    "T03kamvchtu:2442": " antadvayaniṣedhārthaṃ te subhūte ityādyāha /",
    "T03kamvchtu:2443": " paramārthataḥ skandhapudgalādīnāṃ satsvabhāvānupalambhāt na sattvāḥ ityanenādhyāropāntaniṣedhaḥ,",
    "T03kamvchtu:2444": " avicāraikaramaṇīyatvena sadaiva vidyamānatvena nāsattvāḥ ityanenāpavādāntaniṣedhaḥ /",
    "T03kamvchtu:2445": " bhaviṣyanti ityanayā deśanayā bhagavataḥ kīdṛgaviparītasmṛtyupasthānamiti sattvebhyo",
    "T03kamvchtu:2446": " darśayitvā bhagavatastasyāṃ smṛtyupasthānasampadi bodhisattvena chanda-praṇidhānābhyāṃ",
    "T03kamvchtu:2447": " sthātavyamiti nirdiṣṭam /",
    "T03kamvchtu:2448": " na te sattvāḥ nāsattvāḥ?",
    "T03kamvchtu:2449": " ityanena yogasamāpattinirdiṣṭā /",
    "T03kamvchtu:2450": " yadi na te sattvāḥ syustadā kathaṃ bhagavatā 'bhaviṣyantyanāgate 'dhvani śīlavanto guṇavantaśca te';",
    "T03kamvchtu:2451": " ityādyuktamityevaṃ parivitarkaṃ vicāryaṃ tatkasya hetoḥ?",
    "T03kamvchtu:2452": " ityapṛcchat /",
    "T03kamvchtu:2453": " asattvāste bhāṣitāḥ iti paramārthato 'sattvā eva,",
    "T03kamvchtu:2454": " saṃvṛtisatskandhasadbhāvamāśritya bhāṣitāste /",
    "T03kamvchtu:2455": " saṃvṛtau sattvāt tenocyante sattvā iti /",
    "T03kamvchtu:2456": " anyathā saṃvṛtāvapyasattve na (te)",
    "T03kamvchtu:2457": " bhāṣitāḥ syurityanena cittapragraho darśitaḥ /",
    "T03kamvchtu:2458": " sarveṇa tāvadanena gāmbhīryamuktam /",
    "T03kamvchtu:2459": " sarvasattvebhyo bhagavatāpratihatasmṛtyupasthānadeśanāt tāvadaudāryaṃ nirdiṣṭam /",
    "T03kamvchtu:2460": " 2. abhisambodhiḥ",
    "T03kamvchtu:2461": " yadi na syād bhagavataḥ kācidapi dharmadeśanā,",
    "T03kamvchtu:2462": " tadā na syāt (saḥ)",
    "T03kamvchtu:2463": " samyaksambuddho 'pi tatastathāgatābhisambodhisiddhaye vyarthaḥ syād bodhisattvānāṃ yatnaḥ /",
    "T03kamvchtu:2464": " yato 'bhisambuddhadharmā iṣyante,",
    "T03kamvchtu:2465": " ato deśanāpi bhavatīti manvānebhyaḥ (Vajraṭ_202)",
    "T03kamvchtu:2466": " tebhyo 'bhisambodhim adhikṛtya tatkiṃ manyase subhūte ityādyāha /",
    "T03kamvchtu:2467": " āryasubhūtiḥ pūrvābhiprāyaṃ gṛhītvā nāsti saḥ ityudatarat /",
    "T03kamvchtu:2468": " tadevaṃ manyate- paramārthābhiprāyeṇa bhagavatā dharmadeśanā pratiṣiddheti /",
    "T03kamvchtu:2469": " yathā paramārthataḥ kasyāścidapi dharmadeśanāyā abhāvaḥ (tathā)",
    "T03kamvchtu:2470": " abhisambuddhasyāpyabhāvaḥ,",
    "T03kamvchtu:2471": " etat pūrvaṃ nirdiṣṭam /",
    "T03kamvchtu:2472": " saṃvṛtitaḥ bhagavato dharmadeśanā,",
    "T03kamvchtu:2473": " sambodhiḥ,",
    "T03kamvchtu:2474": " taddhetupratipattiścāpi vidyanta eva,",
    "T03kamvchtu:2475": " tasmād bodhisattvenānuttarasamyaksambodhestathyasaṃvṛtisvabhāvāyāḥ sādhanārthaṃ yatnaḥ karaṇīyaḥ /",
    "T03kamvchtu:2476": " anena bodhisattvena kathaṃ sthātavyamiti darśitam /",
    "T03kamvchtu:2477": " pūrvamavavādaparyeṣaṇakāle bodhisattvānā 'abhisambodhi paramārthaḥ';",
    "T03kamvchtu:2478": " iti yo vikalpaḥ,",
    "T03kamvchtu:2479": " sa apanoditaḥ,",
    "T03kamvchtu:2480": " idānīṃ buddhabhūmiparyeṣaṇakāle pareṣāṃ tādṛgvikalpanirākaraṇānna bhavati punaruktidoṣaḥ /",
    "T03kamvchtu:2481": " bhagavatā anuttarā samyaksambodhistathyasaṃvṛtau vyavasthāpitā,",
    "T03kamvchtu:2482": " sā kīdṛśīti atra aṇurapi ityādyāha /",
    "T03kamvchtu:2483": " yatra jñānaṃ pracarati (tatra)",
    "T03kamvchtu:2484": " bhagavatā grāhyasvarūpasya svalakṣaṇasya sūkṣmo 'pi dharmasvabhāvo nopalabdhaḥ,",
    "T03kamvchtu:2485": " sa tāvat samastadharmanairātmyāvabodhasvarūpā anuttarā sampaksambodhiḥ /",
    "T03kamvchtu:2486": " tairthika-śaikṣāśaikṣajñānācchreṣṭhatvena 'anuttarā /",
    "T03kamvchtu:2487": " sarvabhāvānāṃ tathatāyā yathāvadadhigamasvabhāvatvena ucyate samyaksambodhirityarthaḥ /",
    "T03kamvchtu:2488": " tatra sarvadharmāṇāmanupalabdhiheto “na” ityuktam /",
    "T03kamvchtu:2489": " yato hyasattvaṃ tato 'nupalambhaḥ /",
    "T03kamvchtu:2490": " vidyamānatve nānupalabdhiḥ,",
    "T03kamvchtu:2491": " satsu sarvadharmeṣu tathāgatasya ālambanajñānasyaiva jñāpakatvāt /",
    "T03kamvchtu:2492": " anena dharmanairātmyāvabodhasvabhāvo nirdiṣṭaḥ /",
    "T03kamvchtu:2493": " sāmprataṃ pudgalanairātmyāvabodhasvabhāvaṃ pratipādayituṃ api tu khalu punaḥ sūbhūte ityādyāha /",
    "T03kamvchtu:2494": " samāḥ sa dharmaḥ iti tadavabodhiteṣu sarvadharmeṣu pudgalanairātmyasāmyāt /",
    "T03kamvchtu:2495": " na tatra kiñcidviṣamam iti sarvatra tadaviparyayāt,",
    "T03kamvchtu:2496": " ātmagrāhahetorbhāvābhiniveśasya prahīṇatvāt /",
    "T03kamvchtu:2497": " bhagavatā tāvadātmagrāhaḥ savāsanaḥ prahīṇaḥ /",
    "T03kamvchtu:2498": " tena saiva pudgalanairātmyajñānasvabhāvā sambodhiḥ,",
    "T03kamvchtu:2499": " anuttarā samyaksambodhirityucyate, nānyā /",
    "T03kamvchtu:2500": " kena rūpeṇa samaḥ sa dharma ityatra niḥsattvatvena ityādyāha /",
    "T03kamvchtu:2501": " anena sarveṇa kathaṃ yogasamāpattyā pratipattavyamiti tannirdiṣṭam /",
    "T03kamvchtu:2502": " sā kathamabhisambuddhyata ityāha kuśalairdharmaiḥ iti /",
    "T03kamvchtu:2503": " sā puṇyajñānasambhārātmakaiḥ kuśalairdharmairabhisambuddhyata ityarthaḥ /",
    "T03kamvchtu:2504": " yadyasattvād aṇurapi dharmo nopalabhyeta,",
    "T03kamvchtu:2505": " kathaṃ nāma bhaveyuḥ kuśalā dharmāḥ?",
    "T03kamvchtu:2506": " yatastairabhisambuddhyate 'taḥ kuśalā dharmāḥ ityādyāha /",
    "T03kamvchtu:2507": " paramārthāstu ardhamā eva /",
    "T03kamvchtu:2508": " saṃvṛtau sattvāt kuśalā dharmāḥ ityuktam /",
    "T03kamvchtu:2509": " tasmāt kuśalerdharmairabhisambudhyata ityatra nāsti doṣaḥ /",
    "T03kamvchtu:2510": " anena adhyāropāpavādāntagrāhavikṣepanirākaraṇena cittapragraho nirdiṣṭaḥ /",
    "T03kamvchtu:2511": " etaiḥ sarvaḥ sthānaiḥ gāmbhīryamapi sandarśitam /",
    "T03kamvchtu:2512": " aśeṣapudgaladharmanairātmyāvabodharūpasya samyaksambodhisvabhāvasya paridīpanena audāryamapi darśitam /",
    "T03kamvchtu:2513": " 3. mahādharmārthaprajñaptiḥ",
    "T03kamvchtu:2514": " bhagavataḥ sā samyaksambodhiḥ kathaṃ veditvayā?",
    "T03kamvchtu:2515": " iti vicāryamāṇe mahārthadharmatayā prajñāpitatvena tatsattāṃ darśayituṃ yaśca khalu punaḥ subhūte (Vajraṭ_204) ityādyāha /",
    "T03kamvchtu:2516": " sumeravaḥ parvatarājānaḥ ityupalakṣaṇam /",
    "T03kamvchtu:2517": " anantalokadhātūn ratnaiḥ paripūrya dānena yat puṇyaṃ tadapi upamāṃ naiva kṣamate /",
    "T03kamvchtu:2518": " itaḥ prajñāpāramitāyāḥ ityupalakṣaṇamātraparidīpanena sakalo mahāyānadharmaḥ parilakṣito bhavati /",
    "T03kamvchtu:2519": " yāvad iti vacanena sahasratamī kalā- 'śatasahasratamī kalā .......... upamā-aupamyamityetāni';",
    "T03kamvchtu:2520": " saṃgṛhyante /",
    "T03kamvchtu:2521": " evaṃ mahārthadharmaprajñapanena hetunā bhagavataścittasampadaḥ samyaksaṃbodheḥ ānuttaryamavagamyate,",
    "T03kamvchtu:2522": " tathāvidhasamyaksaṃbodhim antarā tathāvidhadharmadeśanāyā aśakyatvāt /",
    "T03kamvchtu:2523": " tasmādetādṛkcittasampatsampādane chanda-praṇidhānābhyāṃ sthātavyam /",
    "T03kamvchtu:2524": " sakalenānena kathaṃ sthātavyaṃ bodhisattveneti nirdiśyate,",
    "T03kamvchtu:2525": " anenaivaudāryamapyabhihitam /",
    "T03kamvchtu:2526": " sā ca sambodhiḥ tathyasaṃvṛtisvabhāvā draṣṭavyā,",
    "T03kamvchtu:2527": " na tu paramārthataḥ,",
    "T03kamvchtu:2528": " prāgevoktatvāt,",
    "T03kamvchtu:2529": " sākṣādanuktamapi sāmarthyataḥ yogasamāpattiḥ,",
    "T03kamvchtu:2530": " cittapragrahaḥ gāmbhīryaṃ ca nirdiṣṭam /",
    "T03kamvchtu:2531": " 4. mahāvavādārthaprajñapti :",
    "T03kamvchtu:2532": " bhagavato lokottarajñānāvasthāyāṃ sattvasaṃjñā sarvathā na pravartate,",
    "T03kamvchtu:2533": " atyantasamāhitatvāt,",
    "T03kamvchtu:2534": " ado nāścaryam /",
    "T03kamvchtu:2535": " sattvebhyo vimuktayupadeśakāle 'samāhitāvasthāyāṃ viśuddhalaukikajñānāvasthāyāmapi",
    "T03kamvchtu:2536": " sattvādisaṃjñā na pravartata iti tannirdiśya avavādamahārthatvena prajñaptihetunā",
    "T03kamvchtu:2537": " bhagavato 'nuttaracittasampadaṃ (Vajraṭ_205)",
    "T03kamvchtu:2538": " pratipatsyamānāṃ darśayituṃ mahārthāvavādamadhikṛtya tatkiṃ manyase subhūte ityādyāha /",
    "T03kamvchtu:2539": " praśnasyottaramapratīkṣamāṇaḥ sapadi svataḥ na khalu punaḥ subhūte,",
    "T03kamvchtu:2540": " evaṃ draṣṭavyam ityādyāha /",
    "T03kamvchtu:2541": " tasmād bhagavataścittasampadastādṛśe mahārthāvavādahetau bodhisattvena chandapraṇidhānābhyāṃ sthātavyamiti nirdiṣṭam /",
    "T03kamvchtu:2542": " kiṃ sattvānāṃ sattve 'pi saṃkleśahetubhūtatayā tathā nābhipreyate tathāgatena?",
    "T03kamvchtu:2543": " āhosvit sattvābhāvāditi cintayatāmāśayaṃ vijñāya tatkasya hetoḥ?",
    "T03kamvchtu:2544": " iti papraccha /",
    "T03kamvchtu:2545": " skandhātmakasya pudgalātmakasya ca kasyacit sattvasya paramārthato 'bhāvād evaṃ nopalabhyata iti darśayitumāha- nāstiṃ kaścit sattvo yastathāgatena parimocittaḥ iti /",
    "T03kamvchtu:2546": " anena bodhisattvaiḥ kathamatra yogasamāpattyā pratipattavyamiti tannirdiṣṭam /",
    "T03kamvchtu:2547": " abhāvaḥ kathaṃ jñātavya ityatra yadi punaḥ subhūte ityādyāha /",
    "T03kamvchtu:2548": " ayamatrābhiprāyaḥ yathājñeyaṃ tathāgatasya jñānaṃ pravartate,",
    "T03kamvchtu:2549": " anyathā aprahīṇāvaraṇatvena kathaṃ syāt tathāgatatvam /",
    "T03kamvchtu:2550": " tasmād yadi sattvaḥ syāt tadā sandṛśyeta sa tathāgatena,",
    "T03kamvchtu:2551": " ātmanaḥ pratyakṣopalabdhatayā viciakitsābhāvāt /",
    "T03kamvchtu:2552": " sa eva tāvattasya pragāḍhaḥ ātmagrāhaḥ syāt /",
    "T03kamvchtu:2553": " tataśca ātmagrāhahetutaḥ samutpannaṃ nikhilakleśajālabandhanamapyatidṛḍhaṃ syāt tadā rāgādyatipragāḍhabaddhasya āvaraṇāprahāṇena bhagavataḥ tathāgatapadaprāptirna syāt /",
    "T03kamvchtu:2554": " bhagavatā ca tatpadaṃ prāptam,",
    "T03kamvchtu:2555": " ataḥ prahīṇasakalāvaraṇaḥ saḥ /",
    "T03kamvchtu:2556": " prahīṇāvaraṇayā aśeṣa ātmagrāhaśikharī viśīryate,",
    "T03kamvchtu:2557": " tasmāt sattvābhāvo na jñāyate /",
    "T03kamvchtu:2558": " ātmanyasati kimātmadṛṣṭilakṣaṇa ātmagrāho na bhavati?",
    "T03kamvchtu:2559": " kimarthaṃ bhagavatā ātmādisaṃjñā nocyate?",
    "T03kamvchtu:2560": " ityatra ātmagrāha iti subhūte ityādyāha /",
    "T03kamvchtu:2561": " yadi (bhagavatā)",
    "T03kamvchtu:2562": " ātmādivastuna eva grahaṇaṃ syāttadā prahīṇāvaraṇasya tasya bhagavata (Vajraṭ_206)",
    "T03kamvchtu:2563": " ātmagrāhaḥ samudbhavet,",
    "T03kamvchtu:2564": " kasyāpyātmagrāhasyābhāvāt agrāha eṣa tathāgatena bhāṣitaḥ /",
    "T03kamvchtu:2565": " atha kīdṛśa ātmagrāha iti?",
    "T03kamvchtu:2566": " sa ca ityādyāha /",
    "T03kamvchtu:2567": " śravaṇādivirahād heyopādeyayoranabhijñatvād bālāḥ,",
    "T03kamvchtu:2568": " prekṣāvattvaviyogād āaryebhyaḥ pṛthaktvācca pṛthagjanāḥ /",
    "T03kamvchtu:2569": " pṛthagjanā api kecit sacchāstraṃ śrutvā yoniśomanaskārasthitāḥ dharmanairātmyādhimuktāḥ satyamabhiniviśante,",
    "T03kamvchtu:2570": " tadanātmagrāhavyavacchedato bālā ityāha /",
    "T03kamvchtu:2571": " bālamātrakathanāt skandhādyabhijñā api tādṛśāḥ pṛthagjanā anupajātāryamārgatayā bālā eva /",
    "T03kamvchtu:2572": " bālānāṃ vaiśiṣṭayamabhidhātuṃ vyāvṛtte 'pyātmagrāhe bālatvena teṣvātmagrāha ityavabhāsate,",
    "T03kamvchtu:2573": " tasmāttadāśayavaśād ātmagrāha ityevaṃ nirdiṣṭam /",
    "T03kamvchtu:2574": " na tanmātreṇa satyam,",
    "T03kamvchtu:2575": " atiprasaṅgāt /",
    "T03kamvchtu:2576": " anātmaśabdaprayogeṇāpi kathaṃ nātmādīnāṃ satyagrahaṇam,",
    "T03kamvchtu:2577": " yadyātmā na syāttadā ke tāvat pṛthagjanā abhidhīyeran?",
    "T03kamvchtu:2578": " iti vicintya bālapṛthagjanāḥ ityādyuktam /",
    "T03kamvchtu:2579": " paramārthatastu ajanā eva,",
    "T03kamvchtu:2580": " saṃvṛtimāśrityoktatvānna doṣaḥ /",
    "T03kamvchtu:2581": " ebhiḥ sarvairadhyāropāpavādāntanirākaraṇena cittapragṛhīttatvaṃ darśitam /",
    "T03kamvchtu:2582": " anena sarveṇa tāvat sākṣād gāmbhīryaṃ proktam /",
    "T03kamvchtu:2583": " aśeṣasattvadhātubhyo mahārthāvavadaprajñapterhetutvadarśanena cittasampada ādauryamapi nirdiṣṭam /",
    "T03kamvchtu:2584": " 5. dharmakāyaparigrahaṇam :",
    "T03kamvchtu:2585": " yadi bālapṛthagjanāḥ na syuḥ,",
    "T03kamvchtu:2586": " kathaṃ tathāgatasya lakṣaṇānuvyañjanairalaṅkṛtāḥ kāyasampadaḥ sambhaveyuḥ?",
    "T03kamvchtu:2587": " pṛthagjanāḥ svakaruṇāmūlakabodhicittamutpādya pāramitāsu prayatante (tataśca)",
    "T03kamvchtu:2588": " lakṣaṇādibhīralaṅkṛtāstathāgatakāyasampattivanto bhavanti,",
    "T03kamvchtu:2589": " tadabhāve mūlabhāvāt kathaṃ bhaveyuḥ tādṛyastathāgatakāyasampada iti?",
    "T03kamvchtu:2590": " ye pāriṣadyāḥ (Vajraṭ_207)",
    "T03kamvchtu:2591": " kṛtānalpavikalpāḥ rūpādiṣu bhāvābhiniveśenaivaṃ cintayanti,",
    "T03kamvchtu:2592": " tebhyo dharmakāyaparigrahamadhikṛtya tatkiṃ manyase subhūte ityādyāha /",
    "T03kamvchtu:2593": " pūrvaṃ dharmakāyatayā na vyavasthāpitam,",
    "T03kamvchtu:2594": " idānīṃ dharmakāyaṃ vyavasthāpayitumuktatvānna punaruktidoṣaḥ /",
    "T03kamvchtu:2595": " lakṣaṇasampadā tāvat paramārthavicāraṇāyāmavayavinaḥ paramāṇusaṃghātasya vā svabhāvenānupapattiṃ viditvā pūrvakamevābhiprāyaṃ gṛhṇan subhūtirāha no hīdam /",
    "T03kamvchtu:2596": " evameva upapattyantaraṃ bhagavatā sacet punaḥ subhūte ityādinoktam /",
    "T03kamvchtu:2597": " yadi tathāgato lakṣaṇasampanmātreṇa prabhāvitaḥ syāt tadā vakṣyamāṇahetunā tulyatvād rājāpi cakravartī kathaṃ na bhavet tathāgataḥ?",
    "T03kamvchtu:2598": " nanu sthānasthottaptapūrṇatvena viśiṣṭā bhagavato lakṣaṇasampad,",
    "T03kamvchtu:2599": " na tu cakravartinaḥ,",
    "T03kamvchtu:2600": " tataḥ sa nocyate tathāgata ityapi na yujyate,",
    "T03kamvchtu:2601": " sthānasthādiviśeṣasyāpi jaḍasvabhāvatve nāsti kaścid viśeṣaḥ /",
    "T03kamvchtu:2602": " tena yadi tathāgato jaḍasvabhāvairlakṣaṇādidharmaiḥ prabhāvito 'bhaviṣyat tadā cakravartī api tathāgato 'bhaviṣyat iti cet?",
    "T03kamvchtu:2603": " na, tasmāttathāgastāvad aśeṣavastusvabhāvasya yathāvadadhigamamātreṇa prabhāvita ityabhiprāyaḥ /",
    "T03kamvchtu:2604": " anena tathāvidhaṃ jñānahetukaṃ tathāgatakāyaṃ prati bodhisattvena chandapraṇidhānābhyāṃ sthātavyamiti nirdiṣṭam /",
    "T03kamvchtu:2605": " adhunā paramārthatastattathāgatajñāne 'pi nābhiniveṣṭavyamiti darśayituṃ dharmakāyo (Vajraṭ_208)",
    "T03kamvchtu:2606": " vyavasthāpyate /",
    "T03kamvchtu:2607": " bodhisattvena kathaṃ yogasamāpattyā pratipattavyamiti dvābhyāṃ gāthābhyāṃ pradarśyate /",
    "T03kamvchtu:2608": " tatra pūrvagāthayā kathaṃ tathāgato na draṣṭavyaḥ,",
    "T03kamvchtu:2609": " kaiśca na dṛśyata etannirdiṣṭam /",
    "T03kamvchtu:2610": " kathaṃ na draṣṭavya iti cet?",
    "T03kamvchtu:2611": " darśanādivyavahāraprajñaptyā /",
    "T03kamvchtu:2612": " ke na paśyantīti cet?",
    "T03kamvchtu:2613": " mithyāprahāṇaprasṛtāḥ /",
    "T03kamvchtu:2614": " rūpeṇa cādrākṣuḥ ityanena rūpe 'bhiniviṣṭāḥ pudgalāḥ pāramārthikalakṣaṇādibhiralaṅkṛtaṃ dharmarūpaṃ pudgalarūpaṃ ca paśyantīti vyavahāraprajñaptirnidiṣṭā",
    "T03kamvchtu:2615": " ghoṣeṇa cānvayuḥ iti māṃ śabdena evameva sa tathāgata iti jñātavanta ityarthaḥ /",
    "T03kamvchtu:2616": " anena śravaṇavyavahāraprajñāptirnidiṣṭā /",
    "T03kamvchtu:2617": " upalakṣaṇamātramimau vyavahārau /",
    "T03kamvchtu:2618": " tena viśeṣabhedo vijñānaṃ cāpi saṃgṛhītam /",
    "T03kamvchtu:2619": " mithyāprahāṇaprasṛtāste janāḥ tāvad vitathāmārgasthitatvānna māṃ samyag rūpeṇa drakṣyanti /",
    "T03kamvchtu:2620": " prahīyate 'neneti prahāṇaṃ mārga ityucyate,",
    "T03kamvchtu:2621": " tacca viparītatvānmithyā /",
    "T03kamvchtu:2622": " tadapyadarśanahetuḥ /",
    "T03kamvchtu:2623": " atha kathaṃ buddhā draṣṭavyā ityatra dharmataḥ ityādyāha /",
    "T03kamvchtu:2624": " dharmāṇāṃ yo hyakṛtrimaḥ svabhāvaḥ,",
    "T03kamvchtu:2625": " sa 'dharmatā'; ityucyate /",
    "T03kamvchtu:2626": " sā ca yuktyāgamābhyāṃ siddhatvādāditaḥ śāntādisvabhāvā /",
    "T03kamvchtu:2627": " saiva tathatā,",
    "T03kamvchtu:2628": " dharmadhātuḥ,",
    "T03kamvchtu:2629": " bhūtakoṭiḥ,",
    "T03kamvchtu:2630": " animittaṃ paramārthaścetyādiparyāyairucyate /",
    "T03kamvchtu:2631": " sarvatra tathābhāvāt 'tathatā tadālambanena sarve buddhadharmāḥ sambhavanti /",
    "T03kamvchtu:2632": " taddhetubhūtatvād 'dharmadhātu';",
    "T03kamvchtu:2633": " aviparītatvād bhūtaḥ,",
    "T03kamvchtu:2634": " tatparyantatvād bhūtakoṭiḥ /",
    "T03kamvchtu:2635": " (Vajraṭ_209) tatra nīlādisarvavastunimittānāmabhāvād animittaṃ /",
    "T03kamvchtu:2636": " paramasya jñānasya gocaratvāt paramārthaḥ /",
    "T03kamvchtu:2637": " kimiti sā dharmatayā draṣṭavyetyatrāha- dharmakāyāḥ iti /",
    "T03kamvchtu:2638": " svabhāvārthaḥ kāyaśabda ucyate /",
    "T03kamvchtu:2639": " tenāyamarthaḥ- samyagjñānanibandhanā ye tathāgateṣu vyavasthāpitāste paramārthato dharmasvabhāvāḥ /",
    "T03kamvchtu:2640": " yo yatsvabhāvaḥ,",
    "T03kamvchtu:2641": " sa tatsvabhāvena draṣṭavyaḥ,",
    "T03kamvchtu:2642": " na tvanyasvabhāvena /",
    "T03kamvchtu:2643": " yadyevaṃ tarhi dharmatā prakāśasvabhāvā bhavet,",
    "T03kamvchtu:2644": " anyathā kathaṃ tallakṣitāste draṣṭuṃ śakyanta iti vicārya dharmatā ityādyāha /",
    "T03kamvchtu:2645": " kimaśakyatvād aparijñeyā athavā parijñāne doṣasadbhāvāditi vicintya na śakyā ityādyāha /",
    "T03kamvchtu:2646": " dharmisvabhāve siddhe taddharmatā vijñātuṃ śakyate,",
    "T03kamvchtu:2647": " yadā dharmisvabhāva eva kaścit paramārthato na siddhastadā kathaṃ sā dharmatāpi vijñātuṃ śakyate kevalayā svasantatyā /",
    "T03kamvchtu:2648": " nāsti sā kevaletyabhiprāyaḥ /",
    "T03kamvchtu:2649": " yadyevaṃ samyagjñānasvabhāvānāṃ buddhanāmapi dharmiṇāṃ paramārthato 'siddhatvānna syād darśanam,",
    "T03kamvchtu:2650": " tatkathaṃ dharmatā draṣṭavyeti cet?",
    "T03kamvchtu:2651": " naiṣa doṣaḥ /",
    "T03kamvchtu:2652": " ye paramārthataḥ sarvadharmiṇo na paśyanti ta eva dharmatāṃ paśyanti /",
    "T03kamvchtu:2653": " dharmatā tāvadanutpannasvabhāvā,",
    "T03kamvchtu:2654": " sā kathaṃ tadviparītotpādagrahaṇena grāhyā,",
    "T03kamvchtu:2655": " na hi ghaṭagrahaṇena tadanutpādagrahaṇam /",
    "T03kamvchtu:2656": " anena tathāgato na rūpakāyena draṣṭavyaḥ,",
    "T03kamvchtu:2657": " api tu dharmakāyena draṣṭavya ityetannirdiśyate /",
    "T03kamvchtu:2658": " asatyapi tathāgatasya lakṣaṇasampatsvabhāvatve yujyata eva lakṣaṇasampaddhetukaṃ tathāgatasyānuttarasamyaksambodhilakṣaṇam,",
    "T03kamvchtu:2659": " gaṇakaiḥ (lakṣaṇajñaiḥ)",
    "T03kamvchtu:2660": " bodhisattvasya lakṣaṇasampadaṃ draṣṭvā bhagavān anuttarasamyaksambodhau vyākṛta iti (Vajraṭ_210)",
    "T03kamvchtu:2661": " yeṣāṃ saṃśayaḥ,",
    "T03kamvchtu:2662": " tatparihārārthaṃ tatkiṃ manyase subhūte ityādyāha /",
    "T03kamvchtu:2663": " yadi lakṣaṇasampad anuttarasamyaksambodherhetuḥ syāt tadā cakravartino 'pi syādityabhiprāyaḥ /",
    "T03kamvchtu:2664": " gaṇakaistāvat tathāvidhaṃ lakṣaṇamātraṃ draṣṭvā vyākṛtam,",
    "T03kamvchtu:2665": " na tu hetumityadoṣaḥ /",
    "T03kamvchtu:2666": " anena cittapragrahītatvaṃ nirdiṣṭam /",
    "T03kamvchtu:2667": " anena tāvat sakalena sthānena gāmbhīryaṃ darśitam /",
    "T03kamvchtu:2668": " saṃvṛtau cāśeṣavastusvabhāvādhimagalakṣaṇasya tathāgatajñānasya nirdeśena āudāryamapi nirdiṣṭam /",
    "T03kamvchtu:2669": " 6. saṃsāre nirvāṇe cāpratiṣṭhānam : (a)",
    "T03kamvchtu:2670": " nirvāṇe 'pratiṣṭhānam",
    "T03kamvchtu:2671": " paramārthataḥ sarvadharmāṇāmabhāvād yadi sā dharmatā vijñātuṃ na śakyata iti cet tata ucchedavādī bhavān syāt /",
    "T03kamvchtu:2672": " tataśca tathāgatasyāpyabhāvād apratiṣṭhitanirvāṇamapi na sidhyatīti yadāśaṅkitaṃ",
    "T03kamvchtu:2673": " tadarthaṃ saṃsāranirvāṇayoḥ apratiṣṭhānamadhikṛtya subhūte ..... evaṃ ..... bodhisattvayānasamprasthitaiḥ ....... ityādyāha /",
    "T03kamvchtu:2674": " na ca bhūtavināśo 'pi prajñaptaḥ,",
    "T03kamvchtu:2675": " dharmatāyā yathāvadavabodhāt /",
    "T03kamvchtu:2676": " ata eva coktam-",
    "T03kamvchtu:2677": " nāpaneyamataḥ kiñcit prakṣeptavyaṃ na kiñcana /",
    "T03kamvchtu:2678": " draṣṭavyaṃ bhūtato bhūtaṃ bhūtadarśī vimucyate //",
    "T03kamvchtu:2679": " anāgate dharmavṛttipratibandhakatvena ucchedo 'pi na prajñaptaḥ,",
    "T03kamvchtu:2680": " yathābhūtadharmatāyā deśanāt /",
    "T03kamvchtu:2681": " sarve dharmo avicāraramaṇīyatayā yathābhūtaiḥ pratyayairutpadyamānā abhyupeyante,",
    "T03kamvchtu:2682": " ato bhagavatā buddhena tathyasaṃvṛtisvabhāvāyāḥ māhākaruṇāyā nirmāṇādau adhipatitvamādāya punarvineyebhyo yathāvadupāyopadarśanena (Vajraṭ_211)",
    "T03kamvchtu:2683": " niravacchinnasaṃsārapravāho 'bhyupeyate /",
    "T03kamvchtu:2684": " anena bhagavato nirvāṇe 'pratiṣṭhitatvaṃ nirdiṣṭam /",
    "T03kamvchtu:2685": " tathāvidhe bhagavatkāye chandapraṇidhānābhyāṃ sthātavyamiti tadapi nirdiṣṭam /",
    "T03kamvchtu:2686": " (ba) saṃsāre 'pratiṣṭhānam :",
    "T03kamvchtu:2687": " yadyevaṃ bhagavān saṃsārapravṛttimabhyupaiti,",
    "T03kamvchtu:2688": " tadā saṃsartā eva bhavatīti vikalpya saṃsāre 'pratiṣṭhitatvaṃ darśayituṃ yaśca khalu punaḥ subhūte ityādyāha /",
    "T03kamvchtu:2689": " nirātmakeṣu iti māyāvat paratantratvāt,",
    "T03kamvchtu:2690": " na svata ātmabhāvaḥ,",
    "T03kamvchtu:2691": " nityasya kramakramābhyāṃ hetorvirodhāt,",
    "T03kamvchtu:2692": " ahetukasya akiñcitkaratvāt /",
    "T03kamvchtu:2693": " svaparayornādhiṣṭhānamapi,",
    "T03kamvchtu:2694": " adhiṣṭhāturevāsambhāvāt,",
    "T03kamvchtu:2695": " tasmāt sarvadharmāste ubhayavidhāḥ nirātmakāḥ /",
    "T03kamvchtu:2696": " yathoktam : “ātmā ātmeti bhikṣavo bālo 'śrutavān pṛthgjanaḥ prajñaptimanupatitaḥ,",
    "T03kamvchtu:2697": " na tvatrātmā vā ātmīyaṃ vā /",
    "T03kamvchtu:2698": " ” anena sarvadharmeṣu pudgalanairātmkṣāntiḥ sandarśitā /",
    "T03kamvchtu:2699": " anutpattikeṣu ityanena dharmanairātmakṣāntinirdiṣṭā /",
    "T03kamvchtu:2700": " yadi bhāvānāmutpādo bhaved,",
    "T03kamvchtu:2701": " ahetuko vā bhavet,",
    "T03kamvchtu:2702": " sahetuko vā /",
    "T03kamvchtu:2703": " sahetuke 'pi nityahetuko vā anityahetuko veti vikaladvayam /",
    "T03kamvchtu:2704": " tatra na tāvat (Vajraṭ_212)",
    "T03kamvchtu:2705": " prathamo vikalpaḥ kādācitkatvapratīteḥ /",
    "T03kamvchtu:2706": " nirapekṣasya sadasadavasthāsamatvena sarvatra nirviśiṣṭatvāt nityaṃ sattvamasattvaṃ vā syāt /",
    "T03kamvchtu:2707": " ataśca kādācitkatvasambhavād dvitīyo 'pi pakṣastāvanna yujyate /",
    "T03kamvchtu:2708": " nityasya itaraiḥ sahakāribhistāvanna kaścit sāmarthyaviśeṣaḥ kriyate /",
    "T03kamvchtu:2709": " kutracidapyanapekṣaḥ san kimiva krameṇa kāryamutpādayenna yugapaditi /",
    "T03kamvchtu:2710": " kāraṇe 'vikāle na kādācitkakāryatirodhānaṃ yujyate /",
    "T03kamvchtu:2711": " kathaṃ krameṇotpādaḥ syāditi /",
    "T03kamvchtu:2712": " ye svahetuṃ bhāvānāṃ vadanti,",
    "T03kamvchtu:2713": " te 'pyarthato 'bhāvādevabhyupagacchanti /",
    "T03kamvchtu:2714": " svabhāve siddhe heturapi syānna tvasiddhe,",
    "T03kamvchtu:2715": " sarvasāmarthyavirahalakṣaṇatvāttasya /",
    "T03kamvchtu:2716": " svābhave siddhe tasyāhetukasiddhirevābhyupagatā syāt,",
    "T03kamvchtu:2717": " taditarānyahetau cānabhīṣṭe kathaṃ na nirhetukaḥ syāt /",
    "T03kamvchtu:2718": " na bhāvaḥ svabhāvād bhinnaḥ /",
    "T03kamvchtu:2719": " ataḥ sidhyati tatsiddhe, (phalataḥ)",
    "T03kamvchtu:2720": " ahetuka eva syāt /",
    "T03kamvchtu:2721": " anyathā tatsiddhe 'pyasiddhatvāt kathaṃ tadabhinnasvabhāvatvam /",
    "T03kamvchtu:2722": " tato yo 'hetuvādī pakṣo nirastaḥ,",
    "T03kamvchtu:2723": " sa atrāpi tulyaḥ /",
    "T03kamvchtu:2724": " na tāvad yujyate tṛtīyapakṣo 'pi samānāsamānakālayoḥ kāraṇatvavirodhāt /",
    "T03kamvchtu:2725": " tathā hi, hetau sati sa phalena (kāryeṇa)",
    "T03kamvchtu:2726": " samānakālo vā bhaved bhinnakālo vā?",
    "T03kamvchtu:2727": " na tāvat samānakālāt,",
    "T03kamvchtu:2728": " svayaprāptātmasvabhāvasya sarvasāmarthyaśūnyatvāt kutrāpi phale yogābhāvāt /",
    "T03kamvchtu:2729": " ātmasvabhāve ca (prāpte)",
    "T03kamvchtu:2730": " tatsvabhāvavat phalasyāpi tatsamānakālabhāvitayā ātmasvabhāvatvameva /",
    "T03kamvchtu:2731": " na tatra phalaṃ yujyate /",
    "T03kamvchtu:2732": " bhinnakāle 'pi tāvat taditarakālavyavadhānena vā bhaved,",
    "T03kamvchtu:2733": " yathāvaibhāṣikairvipākaheturiṣyate, tathā /",
    "T03kamvchtu:2734": " athavā avyavadhānena vā bhaved,",
    "T03kamvchtu:2735": " yathāsautrāntikaiḥ kāryakāraṇayorutpādavināśau 'tulādaṇḍonnāmāvanāmavad';",
    "T03kamvchtu:2736": " ucyete tathā syāditi?",
    "T03kamvchtu:2737": " tatra taditarakālavyavadhānena phalotpāde sati vināśādevotpādaḥ abhyupagamyeta,",
    "T03kamvchtu:2738": " sarvasāmarthyavirahitatvāttasya vināśasya na yujyate hetubhāvatvam,",
    "T03kamvchtu:2739": " anyathā akārakasya vinaṣṭavastuno vināśāt kathaṃ (utpādaḥ) bhavet /",
    "T03kamvchtu:2740": " avyavadhāneneti pakṣe 'pi yadi sarvātmanā avyabahitastadā tadeva samakālatvaṃ syāt /",
    "T03kamvchtu:2741": " niravayavayordvayorvastunoḥ sarvātmanā avyavahitatve ekakālatvātiriktā nānyā gatiḥ /",
    "T03kamvchtu:2742": " tasmāt sarvātmanā avyavahite sati pūrvaṃ yathā aṇumātrakam (iti prasaktam)",
    "T03kamvchtu:2743": " , tathaiva kalpasyāpi kṣaṇamātrakatvaṃ durnivāram /",
    "T03kamvchtu:2744": " ekadeśena cāvyavahite sāvayavatvaṃ prasajyate,",
    "T03kamvchtu:2745": " ataḥ paramārthataḥ sarve bhāvā anutpannā eva /",
    "T03kamvchtu:2746": " avicāraramaṇīyā mithyātvenotpannā iva pratīyanta eva,",
    "T03kamvchtu:2747": " yathā bhrāntijñāne pratibhāsasvabhāvāḥ /",
    "T03kamvchtu:2748": " (yadi) na syāt prasiddhamātraṃ pramāṇaṃ (tadā)",
    "T03kamvchtu:2749": " 'kāryakāraṇayorāgopālaṃ prasiddhatvānna yujyate vimarśaḥ iti vādaḥ kathaṃ yujyeta,",
    "T03kamvchtu:2750": " prasiddhasya rūpādeḥ pramāṇataḥ viśīrṇatvāt /",
    "T03kamvchtu:2751": " tasmāduktaṃ bhagavatā candrapradīpasūtre (samādhirājasūtram)-",
    "T03kamvchtu:2752": " na cakṣu pramāṇaṃ na śrotragrāṇaṃ na jihvā pramāṇaṃ na kāyacittam /",
    "T03kamvchtu:2753": " pramāṇaṃ yadyeta bhaveyurindriyāḥ kasyāryamārgeṇa bhavet kāryam //",
    "T03kamvchtu:2754": " yasmādime indriya apramāṇā jadā svabhāvena avyākṛtaśca /",
    "T03kamvchtu:2755": " tasmād ya nirvāṇapathaiva ārthikaḥ sa āryamārgeṇa karotu kāryam //",
    "T03kamvchtu:2756": " yatpratyakṣalakṣaṇamāhurācāryāstacca pratyakṣaṃ saṃvṛtitaḥ,",
    "T03kamvchtu:2757": " paramārthe 'vatāraṇāya draṣṭavyam /",
    "T03kamvchtu:2758": " na ca saṃvṛtau na samānaparyanuyogaḥ,",
    "T03kamvchtu:2759": " tatastasya saṃvṛtāvuktatvānna parīkṣaṇaṃ kṣamate /",
    "T03kamvchtu:2760": " ato bhagavatā śālistambādiṣu bhāvānāṃ svaparodayo niṣiddhaḥ /",
    "T03kamvchtu:2761": " tathoktam āryalaṅkāvatāre-",
    "T03kamvchtu:2762": " “sadasatorutpattivirahitatvānmahāmate,",
    "T03kamvchtu:2763": " sarvadharmā anutpannāḥ /“",
    "T03kamvchtu:2764": " vistṛtaprajñāpāramitāsuṃ coktam- “subhūte,",
    "T03kamvchtu:2765": " na kaścid dharma utpannaḥ, sā (api)",
    "T03kamvchtu:2766": " anutpannā” tatra yā prajñā,",
    "T03kamvchtu:2767": " sānutpattikadharmakṣāntirityucyate /",
    "T03kamvchtu:2768": " tathoktaṃ ratnākaranāma(mahāyāna) sūtre-",
    "T03kamvchtu:2769": " sva eva yadā nāsti paro hetuḥ kathaṃ bhavet /",
    "T03kamvchtu:2770": " svābhāvāt kathamutpādaḥ parasmāt sugato 'vadat //",
    "T03kamvchtu:2771": " api ca,",
    "T03kamvchtu:2772": " bhāvā jāyanti saṃvṛtyā paramārthe 'svabhāvakāḥ /",
    "T03kamvchtu:2773": " yadyetat sarvaṃ parikalpitasvabhāvamadhikṛtyoktamiti cet?",
    "T03kamvchtu:2774": " na, sarvasvabhāvānāṃ pramāṇato nirākṛtatvāt /",
    "T03kamvchtu:2775": " anenāparo 'lpakuśalamūlo 'pi (jano yadā)",
    "T03kamvchtu:2776": " saṃsāraduḥkhaṃ nānubhavati, (tadā)",
    "T03kamvchtu:2777": " anutpattikadharmakṣāntiprāptatvāt mahājñānālokodayā labdhānuttarapuṇyaskandhā bodhisattvāḥ kathaṃ saṃsāraduḥkham anubhaveyurityevamāveditam",
    "T03kamvchtu:2778": " dvividho hi saṃsāraduḥkhasyānubhavaḥ- kāyiko daurmanasyalakṣaṇaśca /",
    "T03kamvchtu:2779": " tatra pūrvakastu pāpakarmaṇaḥ phalam,",
    "T03kamvchtu:2780": " aparastu mohajaḥ,",
    "T03kamvchtu:2781": " viparyastajñānasambhūta eva /",
    "T03kamvchtu:2782": " tatrānutpanneṣu dharmeṣu kṣāntiprāptyā bodhisattveṣu nāstyubhayavidho duḥkhahetuḥ,",
    "T03kamvchtu:2783": " pāpaṃ mohaśceti /",
    "T03kamvchtu:2784": " akāraṇānna sambhavati duḥkhasparśavihāraḥ /",
    "T03kamvchtu:2785": " anena kathaṃ bodhisattvena pratipattavyamiti deśitam /",
    "T03kamvchtu:2786": " utpāditabahutarapuṇyaskandhā rūpāvacarādisattvā iva kiṃ (te)",
    "T03kamvchtu:2787": " saṃsāra eva na bhavanti?",
    "T03kamvchtu:2788": " kathaṃ vā bahutarapuṇyaskandhotpādamātreṇa saṃsāre 'pratiṣṭhitatvaṃ sandarśitamityāśaṅkya punaḥ subhūte ityādyāha /",
    "T03kamvchtu:2789": " anena tāvad utpannapuṇyaskandhe 'pi teṣāṃ mithyābhiniveśena puṇyaskandhaparigrahasya sarvasaṃkleśamūlaviparyāsasyāprahīṇatvam, ataḥ (te)",
    "T03kamvchtu:2790": " viśiṣṭagatiṃ prāptā api saṃsāre vyavasthāpyante,",
    "T03kamvchtu:2791": " bodhisattvānāṃ tu anutpattikadharmakṣāntiprāpteḥ puṇyaskandheṣu nāsti satyābhiniveśaḥ,",
    "T03kamvchtu:2792": " atasteṣāṃ sarvasaṃkleśamūlasaṃmohasya prahīṇatvānna saṃsāre 'vasthānabhityevaṃ nirdiśyate /",
    "T03kamvchtu:2793": " paravikalpanirākaraṇārthamāryasubhūtiraviditābhiprāya iva nanu parigrahītavyaḥ iti viparītamabhyadhāt /",
    "T03kamvchtu:2794": " tadayamāśayaḥ- tattatsūtreṣu bhagavatā 'bodhisattvaḥ puṇyaskandhaṃ parigṛhṇāti'; ityuktam /",
    "T03kamvchtu:2795": " atra na parigrahītavyaḥ iti vacanena kathaṃ na virodha iti?",
    "T03kamvchtu:2796": " bhagavānapi yenābhiprāyeṇoktavān tadubhayamapi darśayitumāha- parigrahītavyaḥ iti /",
    "T03kamvchtu:2797": " parigrahīta iti yadāha tattu parigrahalakṣaṇanaya upasaṃhāralakṣaṇaḥ /",
    "T03kamvchtu:2798": " viparītagrāhakalakṣaṇanirākaraṇena nātra virodhaḥ /",
    "T03kamvchtu:2799": " vitathamārgagrāhakatvaṃ viparitagrahaṇamityanena tadvikalpaprahaṇāccittapragrahaṇaṃ darśitam /",
    "T03kamvchtu:2800": " yaśca khalu- (Vajraṭ_216)",
    "T03kamvchtu:2801": " punaḥ subhūte,",
    "T03kamvchtu:2802": " kulaputro vā kuladuhitā vā prārabhya audāryamuktam,",
    "T03kamvchtu:2803": " avaśiṣṭapūrvabhāgairgāmbhīryaṃ nirdiṣṭam /",
    "T03kamvchtu:2804": " etena sakalena sthānena śāśvatocchedāntaṃ parihṛtya madhyamamārgo deśitaḥ,",
    "T03kamvchtu:2805": " nirdiṣṭaṃ ca saṃsāre nirvāṇe cāpratiṣṭhitatvam /",
    "T03kamvchtu:2806": " 7. prasthiti-pariśuddhiḥ",
    "T03kamvchtu:2807": " prasthitiḥ pariśuddhirucyate /",
    "T03kamvchtu:2808": " trividhastasyāḥ prabhedaḥ- 1. īryāpathena prasthitiḥ,",
    "T03kamvchtu:2809": " 2. sattvabhājanalokādhipatyena prasthitiḥ,",
    "T03kamvchtu:2810": " 3. asaṃkleśena prasthitiśca /",
    "T03kamvchtu:2811": " 1. īryāpathena prasthitiḥ",
    "T03kamvchtu:2812": " tatra yadi buddho draṣṭavyo dharmakāyena,",
    "T03kamvchtu:2813": " na tu rūpakāyena,",
    "T03kamvchtu:2814": " tadā bhagavataścaturīryāpathena janmābhiniṣkramaṇādinā cāgamaprasiddhena kathaṃ na",
    "T03kamvchtu:2815": " virodha iti yo manyate tadarthaṃ prasthānasampada īryāpathena prasthitimadhikṛtya",
    "T03kamvchtu:2816": " api tu khalu punaḥ subhūte yaḥ kaścid ityādyāha /",
    "T03kamvchtu:2817": " gacchati vā āgacchati vā ityetaddvayena caṅkramaṇam,",
    "T03kamvchtu:2818": " tiṣṭhati ityādibhiḥ krameṇāvaśiṣṭā īryāpathā uktāḥ /",
    "T03kamvchtu:2819": " īryāpathapirdeśastūpalakṣaṇamātram tena janmādīnāmapyatra nirdeśo draṣṭavyaḥ /",
    "T03kamvchtu:2820": " bhagavata āgamena paridīpitānāmīryāpathādīnāṃ yaḥ samyaktayā śabdaśo 'bhiniveśastāsya viparītābhiniveśānna jānāti tathāgatena bhāṣitasyārtham",
    "T03kamvchtu:2821": " na ca bhagavān rūpakāyena prabhāvitaḥ,",
    "T03kamvchtu:2822": " asau tu jñānapariśuddhaḥ,",
    "T03kamvchtu:2823": " tasyāmūrtatvājjñānasya saṃvṛtāvapi gatyādayo na sambhavanti /",
    "T03kamvchtu:2824": " gatyādayastu rūpaskandhasya sthānaviśeṣaprabhāvitatvāt /",
    "T03kamvchtu:2825": " te ca bhagavato nirmāṇakāyamāśrityoktāḥ,",
    "T03kamvchtu:2826": " na ca jñānakāyamāśritya,",
    "T03kamvchtu:2827": " tatra saṃvṛtitaḥ paramārthato vā gatyādīnāmasambhavāt /",
    "T03kamvchtu:2828": " tasmād evaṃvidhāyāṃ īryāpathaprasthitau bodhisattvena chandapraṇidhānābhyāṃ sthātavyamiti sandarśitam /",
    "T03kamvchtu:2829": " yadi tathāgate gatyādayo na saṃvidyante (tarhi)",
    "T03kamvchtu:2830": " kathaṃ tathāgataḥ iti gatyā prabhāvita ivocyata iti cittāśayaṃ vitarkyāha- tatkasya hetoḥ? iti /",
    "T03kamvchtu:2831": " na me sa bhāṣitasyārthamājānāti ityanena yojanīyam /",
    "T03kamvchtu:2832": " atrottarārthaṃ tathāgataḥ ityādyāha /",
    "T03kamvchtu:2833": " evamabhipreyate- vyapadeśo 'yaṃ na gatyā prabhāvitaḥ,",
    "T03kamvchtu:2834": " api tu adhigamena prabhāvitaḥ gataḥ ityasyādhigatyarthatvāt /",
    "T03kamvchtu:2835": " vastutattvaṃ yathāsthitiḥ,",
    "T03kamvchtu:2836": " tathaivādhigamyate,",
    "T03kamvchtu:2837": " adhigatatvāt tathāgataḥ /",
    "T03kamvchtu:2838": " athavā pūrvakairbuddhairyathā vastutattvamadhigatamaviparyayeṇa tathaivānenāpyadhigatamityadhigatatvāt tathāgataḥ /",
    "T03kamvchtu:2839": " sa ca tathyasaṃvṛtau jñānakāyatvena yujyate,",
    "T03kamvchtu:2840": " na cānyatrāvikalpitatvāt /",
    "T03kamvchtu:2841": " tacca gamanādi kvacit saṃvṛtāvapi na sambhavati,",
    "T03kamvchtu:2842": " amūrtatvāt /",
    "T03kamvchtu:2843": " paramārthe tu na sambhavatitarām,",
    "T03kamvchtu:2844": " anutpannatvāt /",
    "T03kamvchtu:2845": " tataḥ sa vastusvabhāvādhigatyā samastalokasya jyeṣṭhatvāt pūjanīyatvāt arhan ityucyate,",
    "T03kamvchtu:2846": " samyagavabuddhatvāt samyaksambuddhaḥ ityucyate,",
    "T03kamvchtu:2847": " anyathātvena jaḍasvabhāvena rūpakāyastu tathā nocyata iti bhāvaḥ /",
    "T03kamvchtu:2848": " anena yogasamāpattiḥ cittapragrahaśca sandarśitaḥ /",
    "T03kamvchtu:2849": " anena tāvat sakalasthānena gāmbhīryaṃ nirdiṣṭam /",
    "T03kamvchtu:2850": " saṃvṛtau tathāgatasya nirmāṇakāyamāśritya anantalokadhātuṣu apratihatagamanādipradarśanena ādāryamapi pradarśitam /",
    "T03kamvchtu:2851": " 2. (a) bhājanalokādhipatyena prasthitiḥ",
    "T03kamvchtu:2852": " yastathāgatasya nirmitarūpakāyaḥ,",
    "T03kamvchtu:2853": " yaśca manomayakāyaḥ,",
    "T03kamvchtu:2854": " tasyāpi ekānekasvabhāvavisaṃyogānmāyānirmitabuddhavat mṛṣātvaṃ darśayituṃ bhājanasattvalokabhāvavigamāt prasthitimadhikṛtya yaśca khalu punaḥ subhūte ityādyāha /",
    "T03kamvchtu:2855": " pūrvaṃ tvadhimukticaryābhūmau bodhisattvasyābhāvo darśitaḥ,",
    "T03kamvchtu:2856": " samprati buddhabhūmau bhagavataḥ prasthitidarśanānna punaruktiḥ /",
    "T03kamvchtu:2857": " atra punadvividhenopāyena ekānekasvabhāvaviyogāvabodhānnairātmyaṃ darśitam /",
    "T03kamvchtu:2858": " tadyathāpi nāma maṣiṃ kuryāt....... paramāṇusañcayaḥ ityanena ekānekasvabhāvaviyogāvagamena tanukaraṇopāyo darśitaḥ /",
    "T03kamvchtu:2859": " atrāpi pūrvavad vyākhyānaṃ (veditavyam) /",
    "T03kamvchtu:2860": " nanu digbhāgabhedena paramāṇavo 'siddhā (tadā)",
    "T03kamvchtu:2861": " kathaṃ te sañcitāḥ?",
    "T03kamvchtu:2862": " iti sañcintya tatkasya hetoḥ?",
    "T03kamvchtu:2863": " ityāśaṅkyottaramāha (pariharannāha)",
    "T03kamvchtu:2864": " saced bhagavan iti vijñaya ekatvagrāhakanivṛttyupāyārthameva paramāṇuprabhedena (yaḥ)",
    "T03kamvchtu:2865": " sañcayaḥ sa ukto na tu paramārthato 'navasthitatvāt,",
    "T03kamvchtu:2866": " anyathā paramāṇusañcayaḥ sarvatra pratyakṣatvena prasiddhyeta /",
    "T03kamvchtu:2867": " tasmāt na bhagavānavakṣyat paramāṇusañcaya iti abhāṣite 'pyevamākhyātatvāt /",
    "T03kamvchtu:2868": " anena tathāgatasya rūpābhāvatvena tādṛśyāṃ sthitau chanda-praṇidhānābhyāṃ sthātavyamiti deśitam /",
    "T03kamvchtu:2869": " yadi na syāt sañcayaḥ (tadā)",
    "T03kamvchtu:2870": " api nu bahuḥ sa paramāṇusañcayo bhavet?",
    "T03kamvchtu:2871": " iti kasmād bhagavānavakṣyadityāśayaṃ viditvā tatkasya hetoḥ? ityāha /",
    "T03kamvchtu:2872": " asañcayaḥ saḥ iti pūrvottarādidigbhāgabhedena avasthitānāṃ teṣāṃ paramāṇūnāṃ svabhāvenāsiddhatvānna yujyate tattvataḥ sañcayaḥ /",
    "T03kamvchtu:2873": " ekatvagrāhanirākaraṇāyaiva (Vajraṭ_219)",
    "T03kamvchtu:2874": " bhāṣitam tenocyate paramāṇusañcaya iti /",
    "T03kamvchtu:2875": " asati ca digbhāgabhede paramāṇavaḥ paramāṇvantaraiḥ pūrvāparordhvādhodigbhāgabhedena parivṛtā na syuḥ,",
    "T03kamvchtu:2876": " tato na bhavedupacayaścittacaittādivat /",
    "T03kamvchtu:2877": " bhāga eva bhavati paramāṇurityapi kathanaṃ na yujyate,",
    "T03kamvchtu:2878": " tatrāpi tarkasāmyāt /",
    "T03kamvchtu:2879": " evaṃbhūteniṣṭhito 'pi na yujyate /",
    "T03kamvchtu:2880": " aniṣṭhitāḥ paramāṇavaḥ svabhāvena tarhi tvayā kiṃ sādhyate?",
    "T03kamvchtu:2881": " aniṣṭhitasvabhāve bhāvo na sidhyati,",
    "T03kamvchtu:2882": " tataḥ siddhamasmākaṃ matamiti /",
    "T03kamvchtu:2883": " anekasvabhāvatvamaṇūnāṃ yadṛcchayāpi nocyate, (tadā)",
    "T03kamvchtu:2884": " aniṣṭhite paramāṇau (anekasvabhāvatvaṃ)",
    "T03kamvchtu:2885": " kathamupapadyeteti mayoktam /",
    "T03kamvchtu:2886": " ye paramāṇavastvayā niravayavatvena vyavasthāpyante teṣāṃ pūrvottarādidigbhedābhyupetatvāt digbhāgabhedenābhyupagamyante,",
    "T03kamvchtu:2887": " tena sāvayavāḥ [te] prasajyante /",
    "T03kamvchtu:2888": " tataḥ prasaṅgasiddho hetorāśrayāsiddhiḥ,",
    "T03kamvchtu:2889": " na ca kevalaṃ cittacaitasikābhyāmanaikāntikāḥ,",
    "T03kamvchtu:2890": " amūrtatvātte na dikṣvavasthitāḥ,",
    "T03kamvchtu:2891": " pūrvottarādidigbhirapi nāvatiṣṭhante /",
    "T03kamvchtu:2892": " tenoktam-",
    "T03kamvchtu:2893": " na rūpe naiva netre ca tayormadhye 'pi na sthitaḥ /",
    "T03kamvchtu:2894": " yatra sthito bhavettatra na sannaiva hi cāpyasat //",
    "T03kamvchtu:2895": " alaṃ prasaṅgeneti /",
    "T03kamvchtu:2896": " anena tvanekasvabhāvarāhityamavagamya nirābhāsopāyasandarśanena yogasamāpattiścittaprahaśceti nirdiṣṭam /",
    "T03kamvchtu:2897": " bahuḥ sa paramāṇusañcayo bhavet ityanenaudāryaṃ cābhihitam,",
    "T03kamvchtu:2898": " avaśeṣeṇa tu gāmbhīryam /",
    "T03kamvchtu:2899": " (ba) sattvalokādhipatyena prasthitiḥ",
    "T03kamvchtu:2900": " samprati sattvalokābhāvaprasthitimadhikṛtya bhāṣitastrisāhasramahāsāhasro lokadhāturiti saḥ ityādyāha /",
    "T03kamvchtu:2901": " bhājanalokasya pūrvamuktatvādatra lokadhātustāvat sattvalokatveneṣṭaḥ /",
    "T03kamvchtu:2902": " ubhayatra trisāhasramahāsāhasrābhidhānena tāvadanantalokadhāturupalakṣyate /",
    "T03kamvchtu:2903": " ata eva adhātuḥ sa tathāgatena bhāṣitaḥ iti pañcaskandhātmakaḥ sa sattvaloko 'pyekānekasvabhāvavirahitaḥ pūrvavaduktaḥ /",
    "T03kamvchtu:2904": " anena tathāgatasya tathāvidhāyāṃ sattvalokābhāvaprasthitau bodhisattvena chandapraṇidhānābhyāṃ sthātavyamiti nirdiṣṭam /",
    "T03kamvchtu:2905": " nirābhāsena tu yogasamāpattiriyaṃ kathaṃ pratipattavyetyapi sandarśitam /",
    "T03kamvchtu:2906": " idānīṃ cittaṃ kathaṃ pragrahītavyamiti darśayituṃ tatkasya hetoḥ?",
    "T03kamvchtu:2907": " iti pṛṣṭavān /",
    "T03kamvchtu:2908": " 'adhātuḥ sa tathāgatena bhāṣita';",
    "T03kamvchtu:2909": " ityanena yojanīyam /",
    "T03kamvchtu:2910": " uttarārthaṃ saced bhagavan ityādyāha /",
    "T03kamvchtu:2911": " yadi sattvaloko yathāprasiddhastathā paramārthataḥ syāt sthūlaikasvabhāvastadā tathāgatena yathāsthiti vastutattvamadhigatamiti sa eva (Vajraṭ_221)",
    "T03kamvchtu:2912": " piṇḍagrāhaḥ syāt /",
    "T03kamvchtu:2913": " skandheṣu piṇḍagrāha evātmagrahaṇahetuḥ,",
    "T03kamvchtu:2914": " sa eva ca tathāgatasya piṇḍagrāho 'tigāḍhataraḥ syāt,",
    "T03kamvchtu:2915": " tadaprahāṇaṃ cābhipretaṃ bhavet /",
    "T03kamvchtu:2916": " na tvevam, ata evānyatra yo bālajanebhyaḥ piṇḍagrāha ātmagrāhasya hetutvena bhagavatā bhāṣitaḥ sa paramārthato 'grāhya eva /",
    "T03kamvchtu:2917": " grāhye hi piṇḍe ekānekasvabhāvasya kasyacidabhāvāt /",
    "T03kamvchtu:2918": " bālajanaprasiddho bhāvaḥ kevalaṃ saṃvṛtita uktaḥ /",
    "T03kamvchtu:2919": " tenocyate piṇḍagrāha iti /",
    "T03kamvchtu:2920": " tadarthasādhanāyaivaṃ bhagavān piṇḍagrāasyārthamuktavān /",
    "T03kamvchtu:2921": " kimucyata iti cet?",
    "T03kamvchtu:2922": " vyavahāre piṇḍagrāha iti paramārthe 'bhāvāt sa dharmastvanabhilāpya ityuktavān /",
    "T03kamvchtu:2923": " yadyevaṃ grāhyaḥ piṇḍo na syāt tadā tatra grāhakasyāpyabhāvāt kathaṃ vyavahāre piṇḍagrāha iti vicintyāha- sa ca bālapṛthajanairudgṛhītaḥ iti",
    "T03kamvchtu:2924": " bālāstu bhrāntivaśādasantamapi sadbhūtamiva gṛhaṇanti /",
    "T03kamvchtu:2925": " tadāśayavaśena vyavahāraḥ prajñapyate, (ato)",
    "T03kamvchtu:2926": " na virodha ityabhiprāyaḥ /",
    "T03kamvchtu:2927": " tasmāt te bālā ityucyante,",
    "T03kamvchtu:2928": " anyathā yathāvastu vyavahāraprajñaptau kathaṃ te bālāḥ syuḥ?",
    "T03kamvchtu:2929": " uktamatra kathaṃ cittaṃ pragrahītavyamiti /",
    "T03kamvchtu:2930": " gāmbhīryamaudāryamapi cātra pūrvavad yojanīyam /",
    "T03kamvchtu:2931": " anena yadā sarve bhāvāḥ paramārthataḥ svabhāvaśūnyāstadā rūpakāyaḥ jñānakāyaśca kathaṃ bhavet paramārthataḥ sasvabhāvaḥ,",
    "T03kamvchtu:2932": " mūlasattvasyābhāvāditi deśitam /",
    "T03kamvchtu:2933": " samprati yo hi kaścit subhūte ityādinā sarvasthāneṣu yogasamāpatteḥ kenopāyena sarvatra samādheyamiti tat pradarśyate /",
    "T03kamvchtu:2934": " evamanusandhiḥ- yadi nāsti piṇḍagrāhastadā tanmūlaprabhavāyāḥ satkāyadṛṣṭerevābhāvāt kathaṃ bhagavān pañcasu dṛṣṭiṣu satkāyadṛṣṭimāheti tadarthaṃ yo hi kaścit subhūte ityādyāha /",
    "T03kamvchtu:2935": " atra kathamavikalpyam,",
    "T03kamvchtu:2936": " yaścāvikalpakaḥ,",
    "T03kamvchtu:2937": " yaminnavikalpyam,",
    "T03kamvchtu:2938": " yenāvikalpakaḥ,",
    "T03kamvchtu:2939": " yaścāvikalpaḥ,",
    "T03kamvchtu:2940": " taddarśanena yogasamāpatteḥ samyagupāyo darśito bhavati /",
    "T03kamvchtu:2941": " tatra yo hi kaścit subhūte ityārabhya tenocyate ātmadṛṣṭiḥ etatparyantamanena kathamavikalpyaṃ taduddiṣṭam /",
    "T03kamvchtu:2942": " kathamiti cet?",
    "T03kamvchtu:2943": " ukto 'nyairthikairātmā,",
    "T03kamvchtu:2944": " bhagavatā tu pudgalanairātmyapratipādanādātmaniṣedhārthamāha ātmadṛṣṭiḥ iti tasyāḥ ātmadṛṣṭernirākaraṇena dharmanairātmyaṃ vyavasthāpyate adṛṣṭiḥ sā tathāgatena bhāṣitā ityuktam /",
    "T03kamvchtu:2945": " tāmātmadṛṣṭiṃ yadi satyato na gṛhṇāti (tadā)",
    "T03kamvchtu:2946": " evaṃ prayoge bodhisattvo yogasamāpattau pravartate /",
    "T03kamvchtu:2947": " yasmādavikalpakastasmāt sa tatrāvaraṇopāyaḥ /",
    "T03kamvchtu:2948": " evaṃ hi subhūtea bodhisattvayānasamprasthitena ityanena yo 'vikalpakaḥ sa paridīpyate /",
    "T03kamvchtu:2949": " sarvadharmāḥ ityanena yasminnavikalpyam taddarśitam /",
    "T03kamvchtu:2950": " jñātavyā draṣṭavyā adhimoktavyāḥ ityanena yenāvikalpyaṃ tadabhihitam /",
    "T03kamvchtu:2951": " kenāvikalpyamitiṃ cet?",
    "T03kamvchtu:2952": " jñānena darśanena adhimuktyā ca /",
    "T03kamvchtu:2953": " tatra jñānaṃ śrutamayī prajñā,",
    "T03kamvchtu:2954": " darśanaṃ cintāyayī prajñā,",
    "T03kamvchtu:2955": " tayopanidhyānatvād,",
    "T03kamvchtu:2956": " adhimuktiḥ bhāvanāmayī prajñā,",
    "T03kamvchtu:2957": " adhyāśayo 'trādhimuktiśabdena vaktumiṣyate /",
    "T03kamvchtu:2958": " sā tu bhāvanābalena sidhyatīti,",
    "T03kamvchtu:2959": " ata eva bhāvanamayī prajñā nirvedhabhāgīyāvasthāyāmadhimuktiśabdenoktā /",
    "T03kamvchtu:2960": " tathā cādhimoktavyā,",
    "T03kamvchtu:2961": " yathā na pratyupasthāmahe ityanena yo 'vikalpastaṃ darśayati /",
    "T03kamvchtu:2962": " asaṃjñaiṣā tathāgatena bhāṣitā ityatra hetuḥ parikīrtitaḥ /",
    "T03kamvchtu:2963": " kasyacit saṃjñeyasya abhāvo 'pi,",
    "T03kamvchtu:2964": " ekānekasvabhāvaśūnyatvāt paramārthata sā asaṃjñā /",
    "T03kamvchtu:2965": " saṃvṛtisatyamadhikṛtyānyatra tathāgatena bhāṣitam /",
    "T03kamvchtu:2966": " tasyā (Vajraṭ_223)",
    "T03kamvchtu:2967": " mithyārthādhigamāvasthāyāṃ kathaṃ na syādavikalpa ityabhiprāyaḥ /",
    "T03kamvchtu:2968": " sarvasthāneṣu yogasamāpattyupāyo 'bhihitaḥ /",
    "T03kamvchtu:2969": " 3. asaṃkleśena prasthitiḥ (a)",
    "T03kamvchtu:2970": " deśanāsaṃkleśaḥ",
    "T03kamvchtu:2971": " dvidhā tavadasaṅkleśaḥ- deśanāsaṃkleśaḥ,",
    "T03kamvchtu:2972": " saṃsārāsaṃkleśaśca /",
    "T03kamvchtu:2973": " tatra yadi nāsti dharmasaṃjñā tadā tathāgatasya sattvebhyo taddharmadeśanāsaṃjñāsamutpāde kathaṃ na bhavet saṃkleśaḥ?",
    "T03kamvchtu:2974": " kṛpayā sattvārthaṃ yāvatsaṃsārāvasthāne sati dharmasaṃjñayā kathaṃ na syāt saṃkleśaḥ?",
    "T03kamvchtu:2975": " iti vicintya tayaiva cittasampadā deśanāsaṃkleśaṃ gāthayā ca saṃsārākleśamāvedayitum yaśca khalu punaḥ subhūte ityādyāha /",
    "T03kamvchtu:2976": " pūrvaṃ prasaṅgāntare lokadhātupraśastipradarśanamanuśaṃsāyāḥ praśaṃsanam,",
    "T03kamvchtu:2977": " sampratyasaṃkleśādhikāre 'nantalokadhātudeśanayā nocyate anuśaṃseti na punaruktiḥ /",
    "T03kamvchtu:2978": " atrāpi yuktistu prāgvad vaktavyā /",
    "T03kamvchtu:2979": " udgṛhya iti svadhyāye 'dhītam,",
    "T03kamvchtu:2980": " dhārayet iti padam,",
    "T03kamvchtu:2981": " vācayet iti pustakāsikaṃ vācayet,",
    "T03kamvchtu:2982": " paryavāpnuyāt iti tvarthagrahaṇamityarthaḥ /",
    "T03kamvchtu:2983": " anena yamānmahārtho 'yaṃ dharmastasmādbodhisattvenaivaṃvidhāyāṃ mahārthadharmadeśanāyāmavaśyameva chanda-praṇidhānābhyāṃ sthātavyaṃ tatparidīpitam",
    "T03kamvchtu:2984": " bhāṣyamāṇāyāmapi kathaṃ na syātsaṃkleśa ityetaddarśayituṃ kathaṃ na samprakāśayet ityāha /",
    "T03kamvchtu:2985": " ayamabhiprāyaḥ- paramārthato 'nutpannatvenabhilāpyatvena deśitatve 'pi sarvadharmāṇām,",
    "T03kamvchtu:2986": " te dharmā anabhilāpyasvabhāvena nocyate /",
    "T03kamvchtu:2987": " evamuktam- yathā vineyajanāstathā sarve dharmā ādito 'nutpannatvādanabhilāpyāḥ (Vajraṭ_224)",
    "T03kamvchtu:2988": " tasmānna te kenāpi vyapadeśyā ityevaṃ darśyata iti /",
    "T03kamvchtu:2989": " tathā sati asaṃkleśena deśanā,",
    "T03kamvchtu:2990": " aviparītārthatvāt /",
    "T03kamvchtu:2991": " anyathā saṃkliṣṭā syād viparītadeśanatvāt /",
    "T03kamvchtu:2992": " ata eva tathāgato dharmadeśanākāle viśuddhalokajñāne prasthitaḥ,",
    "T03kamvchtu:2993": " ato dharmasaṃjñābhāsasamudbhave 'pi tattvato 'bhiniveśābhāvāt saṃkleśadoṣābhāvaḥ /",
    "T03kamvchtu:2994": " anena yogasamāpattiḥ,",
    "T03kamvchtu:2995": " cittapragrahaḥ gāmbhīryañca nirdiṣṭam,",
    "T03kamvchtu:2996": " pūrveṇa tāvadaudāryam /",
    "T03kamvchtu:2997": " [ba] saṃsārāsaṃkleśaḥ",
    "T03kamvchtu:2998": " sāmprataṃ nikhilaprajñāpāramitākāyaṃ vyavasthāpya gāthayā saṃsārāsaṃkleśo deśyate /",
    "T03kamvchtu:2999": " anayā gāthayā catvāri saṃskṛtalakṣaṇāni paridīpitāni /",
    "T03kamvchtu:3000": " (tāni tāvat) svabhāvalakṣaṇam,",
    "T03kamvchtu:3001": " viṣayarasāsvādanalakṣaṇam,",
    "T03kamvchtu:3002": " ādīnavānvayalakṣaṇam,",
    "T03kamvchtu:3003": " niryāṇānvayalakṣaṇaṃ ceti /",
    "T03kamvchtu:3004": " tatra pañcaskandhātmakānāṃ bhāvānāṃ yathāpratīti pratītyasamutpādastāvad hetupratyayasaṃgṛhitatvāt saṃskṛtaṃ ityucyate /",
    "T03kamvchtu:3005": " eteṣāṃ sarveṣāṃ svabhāvaḥ tārakāḥ iva draṣṭavyaḥ /",
    "T03kamvchtu:3006": " rātrau yathā tārakā avabhāsante,",
    "T03kamvchtu:3007": " na tu divase,",
    "T03kamvchtu:3008": " tathaiva saṃskṛtā api avidyājñānāndhakāre sati pratibhāsante,",
    "T03kamvchtu:3009": " jñānasūryāloke sati nāvabhāsante, ataḥ (te)",
    "T03kamvchtu:3010": " tārakasvabhāvā iva draṣṭavyāḥ /",
    "T03kamvchtu:3011": " pudgaladharmadṛṣṭayabhiniveśātmakāḥ saṃskṛtāstu mithyāpratītihetutvāt timiravajjñātavyāḥ /",
    "T03kamvchtu:3012": " vijñānalakṣaṇaṃ ca karmavartikaṃ tṛṣṇāsnehaṃ cāśritya prajvalanād dāpa iva draṣṭavyam,",
    "T03kamvchtu:3013": " evametannidarśanena saṃskṛtasvabhāvalakṣaṇaṃ paridīpitam /",
    "T03kamvchtu:3014": " māyopamayā viṣayarasāsvādanalakṣaṇaṃ nirdiśyate,",
    "T03kamvchtu:3015": " vitathāvabhāsamānatvāt /",
    "T03kamvchtu:3016": " tatrādīnavānvayalakṣaṇaṃ saṃskṛtasvabhāvaṃ dvividham- anityānvayaḥ duḥkhānvayaśca /",
    "T03kamvchtu:3017": " avaśyāyopamayā anityatānvayaḥ pradarśyate,",
    "T03kamvchtu:3018": " na ciraṃ sthitatvāt /",
    "T03kamvchtu:3019": " budbudopamayā tāvad (Vajraṭ_225)",
    "T03kamvchtu:3020": " duḥkhatānvayaḥ pradarśyate,",
    "T03kamvchtu:3021": " vedanā budbudopamā iti,",
    "T03kamvchtu:3022": " yā kācid vedanā seha duḥkhamiti bhāṣitatvāt /",
    "T03kamvchtu:3023": " trividhaiḥ dukhaiḥ sarvā vedanā duḥkhā veditavyā /",
    "T03kamvchtu:3024": " tatra duḥkhavedanā tāvad duḥkhaduḥkham,",
    "T03kamvchtu:3025": " tatsahitā ye saṃskārāste 'pi tadanurūpatayā duḥkhameva;",
    "T03kamvchtu:3026": " sukhāvedanā tāvad vipariṇāmaduḥkhena duḥkham,",
    "T03kamvchtu:3027": " tatsahitā ye dharmāste 'pi tadanurūpatayā duḥkham,",
    "T03kamvchtu:3028": " na duḥkhā na sukhā vedanā,",
    "T03kamvchtu:3029": " tatsahitāni vastūni ca saṃskāraduḥkham,",
    "T03kamvchtu:3030": " utpādabhaṅgalakṣaṇatvena tāni duḥkham /",
    "T03kamvchtu:3031": " evaṃ sarvaṃ saṃskṛtaṃ duḥkhānvitaṃ draṣṭavyam /",
    "T03kamvchtu:3032": " tatra niryāṇānvayalakṣaṇaṃ tāvat pudgaladharmaśūnyatānvayam,",
    "T03kamvchtu:3033": " tadālambananirvṛtatvādbhagavatā khalu dvividhaṃniryāṇālambanamuktam /",
    "T03kamvchtu:3034": " āryasamādhirājasūtrecāpyuktam :",
    "T03kamvchtu:3035": " nairātmyadharmān yadi pratyavekṣate",
    "T03kamvchtu:3036": " tān pratyavekṣya yadi bhāvayeta /",
    "T03kamvchtu:3037": " sa heturnirvāṇaphalasya prāptaye",
    "T03kamvchtu:3038": " yo anyaheturna sa bhoti śāntaye //",
    "T03kamvchtu:3039": " dvividhanairātmyasamprayuktāḥ sarvasaṃskṛtāḥ,",
    "T03kamvchtu:3040": " tathā hi- atīta-pratyutpanna-anāgatabhedena trividhāḥ saṃskṛtāḥ /",
    "T03kamvchtu:3041": " tatra ye tāvadatītāste smṛtimātrāvasthitā ato niḥsvabhāvatvena,",
    "T03kamvchtu:3042": " dharma-pudgalatayā śūnyāḥ ātmanānadhiṣṭhitatvāt,",
    "T03kamvchtu:3043": " tataśca svapnaupamyena dvividhanairātmyānvayāste vyapadiṣṭāḥ /",
    "T03kamvchtu:3044": " pratyupannā vidyudaupamyena ekānekasvabhāvarahitāḥ agrāhyasvabhāvatvaditi tenānvitā vyapadiṣṭāḥ /",
    "T03kamvchtu:3045": " (Vajraṭ_226) anāgatāstāvadalabdhasvabhāvāḥ,",
    "T03kamvchtu:3046": " abhraupamyena ākāśasamacitte tadbījadauṣṭhulyena janitatvāditi nairātmyadvayaṃ tāvaddeśitam /",
    "T03kamvchtu:3047": " ato 'nena khalu samagreṇātra bodhisattvaiḥ sadā sarvasaṃskṛtasvabhāvamevaṃ vicārya chanda-praṇidhānābhyāṃ sthātavyamiti paridīpitam /",
    "T03kamvchtu:3048": " niryāṇānvapradarśanena tāvad yogasamāpattiścittapragrahaśca nirdiṣṭaḥ /",
    "T03kamvchtu:3049": " anena sampūrṇenasthānena gāmbhīryañca vyapadiṣṭam /",
    "T03kamvchtu:3050": " gāthāyāmasyāṃ tāvadidaṃ paridīpyate- saṃkleśamulaṃ tāvad viparyāsaḥ /",
    "T03kamvchtu:3051": " ataḥ saṃskṛtasvabhāveṣvanekaśaḥ kenacid vicārayatā manasikurvatā apyevaṃ saṃskāraparijñānādyadā viparyāsābhāvāt na bhavati saṃkleśaṃ (tadā)",
    "T03kamvchtu:3052": " kathaṃ (nāma)",
    "T03kamvchtu:3053": " yathāvadaśesavastusvabhāvaparibhāvako vidhūtāśeṣaviparyāsajālastathāgataḥ saṃkliṣṭo bhavet /",
    "T03kamvchtu:3054": " ata eva samastasaṃskṛtadoṣān avagacchan tathāgataḥ,",
    "T03kamvchtu:3055": " padmamiva saṃsāradoṣāmbhasānavaliptacittaḥ,",
    "T03kamvchtu:3056": " pratijñātasamastajagatsamuddharaṇāśayaḥ,",
    "T03kamvchtu:3057": " saphalakāritraḥ,",
    "T03kamvchtu:3058": " mahākaruṇānvitacittaḥ,",
    "T03kamvchtu:3059": " niravadhijagaddhitasukhasādhanābhiprāyeṇa saṃsāracakrasaṃsaraṇaṃ yāvat pratiṣṭhito veditavyaḥ /",
    "T03kamvchtu:3060": " tathā coktam-",
    "T03kamvchtu:3061": " kartuṃ loke sukhaṃ śāntau bhave cāpyanadhiṣṭhitaḥ /",
    "T03kamvchtu:3062": " iti sarvasattvānavalokituṃ bhūmāvasthīyata ityapyuktam /",
    "T03kamvchtu:3063": " traiyadhvikānāṃ jananī munīnāṃ khyātā yathāśakti mayā tato jagat /",
    "T03kamvchtu:3064": " vipulena puṇyena viyatsamena vidhūya cāndhyaṃ sugatatvamāpnuyāt //",
    "T03kamvchtu:3065": " ācāryakamalaśīlena mādhyamikanayena viracitā vistṛtā āryavajracchedikāṭīkā parisamāptā /",
    "T03kamvchtu:3066": " aṣṭamyāṃ śatābdyāṃ bhāratīyācārya mañjuśrīmitreṇa bhota-locāvā yeśe-demahābhāgena ca bhoṭabhāṣāyāmanūditā /",
    "T03kamvchtu:3067": " viduṣāṃ vaśaṃvadena ācāryapemātenajinamahādayena bhoṭabhāṣātaḥ saṃskṛtabhāṣāyāṃ punaruddhṛtā sarvasattvahitasukhārtham iti /"
}