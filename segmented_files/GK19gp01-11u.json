{
    "GK19gp01-11u:0": " śrī-śrī-gopāla-campūḥ",
    "GK19gp01-11u:1": " pūrva-campūḥ",
    "GK19gp01-11u:2": " prathamaṃ pūraṇam",
    "GK19gp01-11u:3": " śrī-śrī-rādhā-ramaṇāya namaḥ",
    "GK19gp01-11u:4": " śrī-śrī-kṛṣṇa-caitanyāya namaḥ",
    "GK19gp01-11u:5": " śrī-kṛṣṇa kṛṣṇa-caitanya sa-sanātana-rūpaka |",
    "GK19gp01-11u:6": " gopāla raghunāthāpta-vraja vallabha pāhi mām ||JGc_1,1.1||",
    "GK19gp01-11u:7": " [1] tad evam ārambhasambhavadantarmahasā sahasā vilikhya tad idam ullikhyate |",
    "GK19gp01-11u:8": " kim idam? madiṣṭadevasya,",
    "GK19gp01-11u:9": " madanviṣṭadayāśiṣṭatadbhakta-samudayasya ca kramataḥ smaraṇam āvirbhūtam |",
    "GK19gp01-11u:10": " kiṃ vā, kevalasya madiṣṭa-devasya; kiṃ vā, tadviśiṣṭasya |",
    "GK19gp01-11u:11": " tantratas tat trayam api svatantratayā labhyate |",
    "GK19gp01-11u:12": " tatra prathamaṃ tāvat prathamataḥ prathayāmi |",
    "GK19gp01-11u:13": " atra śrī padam anyad anyad api kiñcid anuṣṭupchandaḥparacchandatayā pūrvatra ca paraparatra ca yatra na dattaṃ,",
    "GK19gp01-11u:14": " tatra ca sandhātavyam |",
    "GK19gp01-11u:15": " [2] yathā: he śrī-kṛṣṇa-nāmnātidhanya! sarva-mūrdhanya! he",
    "GK19gp01-11u:16": " śrī-kṛṣṇa-caitanya! sarva-śarmada-kīrtanya! he",
    "GK19gp01-11u:17": " mahita-śrī-sanātana-sahita-śrī-rūpa-nāmadheya, man-mūrdhany ādheya! he",
    "GK19gp01-11u:18": " śrī-gopāla-bhaṭṭākhyā-pravṛddha-bhaṭṭārakatā-samṛddha! he",
    "GK19gp01-11u:19": " śrī-raghunātha-dāsa! nāma-dhāmatayātiprasiddha-parama-bhakti-bharāviddha!",
    "GK19gp01-11u:20": " he teṣām evāpta-vrajatāsiddha-varṇana-sat-karṇa-garbhābharaṇa-śrī-bhūgarbhādi-sañjñādhikaraṇa!",
    "GK19gp01-11u:21": " he śrī-vallabha!",
    "GK19gp01-11u:22": " prāg-bhavīya-durlabha-sukṛta-sandhīyamāna-madīya-śaraṇa-pitṛ-caraṇa!",
    "GK19gp01-11u:23": " kiṃ vā, he śrī-raghunāthasyāptān vrajaty anuvrajatīti tattayā",
    "GK19gp01-11u:24": " sarva-vallabha! śrīvallabha! māṃ pāhi! nijacaraṇacchāyayā matpratipālakatām āyāhi |",
    "GK19gp01-11u:25": " yathā kaṃsārāter āśu sukhavilāsaṃ śaṃsantī,",
    "GK19gp01-11u:26": " sahāyatayā ca lasantī ca priyasakhīyate, na tadvad anyo dhanyo' pi janaḥ sambhavati |",
    "GK19gp01-11u:27": " [3] atha dvitīyam api pratīyamānaṃ nirmāmi: śrī-kṛṣṇa iti |",
    "GK19gp01-11u:28": " śrīr atra rādhā |",
    "GK19gp01-11u:29": " eṣā hi śrīpradhānatayā sādhayiṣyamāṇatāyāṃ nirābādhā |",
    "GK19gp01-11u:30": " tad-anantara-kṛṣṇa-śabdaś cātra śabda-brahma-gūdha-para-brahma",
    "GK19gp01-11u:31": " nanda-nandana-vācakatāyāṃ rūḍhaḥ |",
    "GK19gp01-11u:32": " tena, \"he",
    "GK19gp01-11u:33": " śrī-rādhākhya-svarūpa-śakti-yukta-kṛṣṇa\" ity arthaś ca nirvyūdhaḥ |",
    "GK19gp01-11u:34": " kṛṣṇa iti:",
    "GK19gp01-11u:35": " kṛṣir bhū-vācakaḥ śabdo ṇaś ca nirvṛtivācakaḥ |",
    "GK19gp01-11u:36": " tayor aikyaṃ paraṃ brahma kṛṣṇa ity abhidhīyate ||",
    "GK19gp01-11u:37": " iti pramāṇa-jñāta-caraḥ kṛṣṇa-śabdas tv atra yoga-puraskṛta-rūḍhitayā",
    "GK19gp01-11u:38": " tat-paraḥ |",
    "GK19gp01-11u:39": " bhūr iti bhāvakvibantatākaraḥ |",
    "GK19gp01-11u:40": " sa cāyaṃ bhāva-śabdavad dhātv-artha-mātratā-dharaḥ",
    "GK19gp01-11u:41": " | dhātvarthaś cātrākarṣaṇam, tad eva sphuṭam āptatayāptamanasām ākarṣaṇam |",
    "GK19gp01-11u:42": " tataś ca bhinna-padārthatayāvagatayor dayitayor iva tayor aikyaṃ yoga eveti tad-yukta ānandaḥ sarvākarṣakānanda ity artha evāmandaḥ; paraṃ brahma iti, |",
    "GK19gp01-11u:43": " ṇarākṛti paraṃ brahma iti hi prasiddhiḥ |",
    "GK19gp01-11u:44": " yoga-puraskṛta-rūḍhatopagūdhatayāpi śrī-nandanandanam eva vakti tac-chabda-śaktir iti vyakti-siddhiś ca |",
    "GK19gp01-11u:45": " tad etad abhidhīyate cābhidhīyate iti |",
    "GK19gp01-11u:46": " tasmād eva tadīya-svabhāva-viśeṣa-bhāvanārtham eva",
    "GK19gp01-11u:47": " punar-uktir iyaṃ yuktiṃ yunakti |",
    "GK19gp01-11u:48": " caitanya iti |",
    "GK19gp01-11u:49": " \"he sarvaprakāśaka! sadrūpatayā sarvāśrayasvarūpa!\"",
    "GK19gp01-11u:50": " tadrūpatā ca vipaścidbhir avagatā, sac-cid-ānanda-rūpāya",
    "GK19gp01-11u:51": " kṛṣṇāyākliṣṭa-karmaṇe iti tāpanīya-nāndīni-śamanāt |",
    "GK19gp01-11u:52": " tvayy eva nitya-sukhabodha-tanau iti śrī-bhāgavatīya-brahma-stave nigamanāc ca |",
    "GK19gp01-11u:53": " sa-sanātana-rūpaka iti, \"he sanātanena sadātanena śvasvarūpam",
    "GK19gp01-11u:54": " anubhavadbhir api sunirūpaṇa rūpeṇa saha vartamāna! tena svabhaktivittacittam anuvartamāna!\"",
    "GK19gp01-11u:55": " gopāla-raghunāthāpta-vraja-vallabha iti, \"gopāleṣu ye raghavo laghavo, ye ca nāthā mukhyā iti vikhyātagāthās, tair āptasya vrajasya",
    "GK19gp01-11u:56": " ballava-tallaja-vrajasya vallabha!\" kiṃ vā, \"gopālānāṃ laghur iṣṭaḥ, sa ca nāthaś ca yas, tasya sambodhanam triṣv iṣṭe' lpe laghur iti",
    "GK19gp01-11u:57": " nānārthavargalabdhabodhanam |",
    "GK19gp01-11u:58": " āptavrajavallabha iti \"āptavrajānāṃ",
    "GK19gp01-11u:59": " svajanasamūhānāṃ vallabha! pareṣām alabhya ṃsatprabha!\"",
    "GK19gp01-11u:60": " [4] atha tṛtīyam api sambhṛtīkaravāṇi: he śrī-kṛṣṇa iti |",
    "GK19gp01-11u:61": " śrīr atra ca paramapreyasīṣu śreyasī rādhā, tatas \"tadyuktatayā madhuralīlāyām",
    "GK19gp01-11u:62": " asaṃkīrṇa! he kṛṣṇa-caitanyākhya-bhaktāvatāra! tādātmyāpannatayāvatīrṇa!",
    "GK19gp01-11u:63": " he sanātana-rūpābhyāṃ paramānurakta-subhaktābhyāṃ saha vidyamāna! he",
    "GK19gp01-11u:64": " gopāla-raghunāthābhyāṃ tat-tan-nāmābhyām api subhaktābhyām āptaḥ prāpto yo vrajas, tasya vallabhatayā sarva-vidyamānaṃ! māṃ pāhi, mat-pālakatāṃ",
    "GK19gp01-11u:65": " yāhīti |",
    "GK19gp01-11u:66": " atha grantha-sūcanā-",
    "GK19gp01-11u:67": " [5] tad evam maṅgalaṃ saṅgamayya kāryaṃ vicāryate |",
    "GK19gp01-11u:68": " yan mayā kṛṣṇasandarbhe siddhāntāmṛtam ācitam |",
    "GK19gp01-11u:69": " tad eva rasyate kāvyakṛtiprajñā-rasajñayā ||JGc_1,1.2|| [anuṣṭubh]",
    "GK19gp01-11u:70": " so' haṃ kāvyasya lakṣyeṇa mano nirmāmi tādṛśam |",
    "GK19gp01-11u:71": " tan mahānto yad īkṣeraṃs tadā hemni cito maṇiḥ ||JGc_1,1.3|| [anuṣṭubh]",
    "GK19gp01-11u:72": " pūrvottaratayā campū-dvayī seyaṃ trayī trayī |",
    "GK19gp01-11u:73": " pṛthak pṛthag grantha-tulyā yathecchaṃ sadbhir īkṣyatām ||JGc_1,1.4||",
    "GK19gp01-11u:74": " [anuṣṭubh]",
    "GK19gp01-11u:75": " śrī-gopāla-gaṇānāṃ gopālānāṃ pramodāya |",
    "GK19gp01-11u:76": " bhavatu samantād eṣā nāmnā gopāla-campūr yā ||JGc_1,1.5|| [upagīti]",
    "GK19gp01-11u:77": " yadyapi ciram antardhā jātā śrī-gokula-sthānām |",
    "GK19gp01-11u:78": " tadapi mahātmasu teṣāṃ vyūha-samūhaḥ puraḥ sphuran jayati ||JGc_1,1.6||",
    "GK19gp01-11u:79": " [udgīti]",
    "GK19gp01-11u:80": " [6] asti kila vṛndāvana-nāma-dheyaṃ bhāga-dheyam iva subhagaṃ vanam",
    "GK19gp01-11u:81": " avanī-devyāḥ |",
    "GK19gp01-11u:82": " yad aho, vanam apy avanāya kalpate sakala-lokasya |",
    "GK19gp01-11u:83": " prasaṅga-mātrataḥ pavamānam api tatra kṣipratā-pratāpataḥ pavamānatām apy atikrāmati |",
    "GK19gp01-11u:84": " parama-tri-varga-dāne nirargalam api sarvadāpavargam",
    "GK19gp01-11u:85": " apavarjayati |",
    "GK19gp01-11u:86": " mukti-sandha-sambandha-gandham api",
    "GK19gp01-11u:87": " svabandha-nirbandha-nibandhanaṃ bhavati |",
    "GK19gp01-11u:88": " sadā sadāvalīśasya bhakti-pradam",
    "GK19gp01-11u:89": " api kadāpi na dadāti tad-bhaktim |",
    "GK19gp01-11u:90": " brahmaṇātmani yad anañcitam api matvā janma vāñchitam, tena tat paramañcitaṃ matam iti nija-hita-mahita-mahimārambham upalambhayati |",
    "GK19gp01-11u:91": " tad evaṃ gahana-caryā-paryākulatayā virodhālaṅkāravad viruddhāyamānam apy artham anuruddhatayā paryavasānataḥ pariṇamayati |",
    "GK19gp01-11u:92": " tasmin kavīnām akavitāyām api kavitā śambhāvitā bhavitā |",
    "GK19gp01-11u:93": " tasminn eva ca paramodāra-sāratāvagamyate |",
    "GK19gp01-11u:94": " tadd hi taddhitatayā muhur avatīrṇasya sarvasyāpy ānandanasya",
    "GK19gp01-11u:95": " śrīman-nanda-nandanasya sarvam ānanda-parva sarvadā parvati |",
    "GK19gp01-11u:96": " [7] asti ceha śrī-śukasyāpi sukha-camatkāra-kāraṇaṃ padyam-",
    "GK19gp01-11u:97": " vṛndāvanaṃ govardhanaṃ yamunā-pulināni ca |",
    "GK19gp01-11u:98": " vīkṣyāsīd uttamā prītī rāma-mādhavayor nṛpa ||iti |",
    "GK19gp01-11u:99": " (BhP 10.11.36)",
    "GK19gp01-11u:100": " [8] tatra govardhanas tu purastād evaṃ prastūyate -",
    "GK19gp01-11u:101": " yad gokuleśvara iti prathitiḥ purāṇe kṛṣṇasya tad bhavati gokulam asya dhāma |",
    "GK19gp01-11u:102": " govāsatā ca kila gokulatā-nidānaṃ",
    "GK19gp01-11u:103": " govardhanas tad iha sarva-nidhānam eva ||JGc_1,1.7|| [vasanta-tilaka]",
    "GK19gp01-11u:104": " [9] tatra cāyaṃ viśeṣaḥ -",
    "GK19gp01-11u:105": " tri-jagati mānasa-gaṅgā govardhanam api vibhindatī viditā |",
    "GK19gp01-11u:106": " aham iha manye kṛṣṇa- snehaja-dhārā tad-antaraṃ viśati ||JGc_1,1.8||",
    "GK19gp01-11u:108": " kiṃ ca,",
    "GK19gp01-11u:109": " tasmin śrī-hari-rādhayor yugalitaṃ yad bhāti kuṇda-dvayaṃ",
    "GK19gp01-11u:110": " saṃsaṅgena parasparaṃ parimalān manye tayos tan-miṣam |",
    "GK19gp01-11u:111": " premāsīt prakaṭaṃ yataḥ śvasanakaiḥ kampānvitaṃ jādya-yug",
    "GK19gp01-11u:112": " bhaktārdra-sthiti-kṛc ca tad ghana-rasākāraṃ darīdṛśyate ||JGc_1,1.9||",
    "GK19gp01-11u:113": " [śārdūla]",
    "GK19gp01-11u:114": " [10] yamunāyāṃ cāyam atiśayaḥ-",
    "GK19gp01-11u:115": " snāna-jāta-sukṛtān na kevalāt sphūrtidā muraripo raveḥ sutā |",
    "GK19gp01-11u:116": " vīkṣaṇād api yato bibharti sā śyāma-dhāma-vara-mādhurī-dhurām ||JGc_1,1.10|| [rathoddhatā]",
    "GK19gp01-11u:117": " tasyāṃ cotprekṣante-",
    "GK19gp01-11u:118": " śva-snigdha-vṛnda-viṣaya-priyatā-mahimnā",
    "GK19gp01-11u:119": " svedāṃśa eva kim u kṛṣṇatanor visārī |",
    "GK19gp01-11u:120": " vṛndasya kṛṣṇa-viṣaya-priyataiva kiṃ vā tad-bhāva-bhāvita-gatir bhavati sma kṛṣṇā ||JGc_1,1.11||",
    "GK19gp01-11u:121": " [12] pulināni ca tasyā mahā-premollāsam āviṣkurvanti |",
    "GK19gp01-11u:122": " tathā hi-",
    "GK19gp01-11u:123": " adyāpi yāni vibudhān avaloka-mātrāt",
    "GK19gp01-11u:124": " puṣṇanti kṛṣṇa-kṛta-rāsa-rasaṃ vibhāvya |",
    "GK19gp01-11u:125": " tāny atra kiṃ vara-rasāyana-divya-cūrṇair",
    "GK19gp01-11u:126": " abhyāsataḥ sva-pulināni cinoti saurī? ||JGc_1,1.12|| [[vasantatilakā]]",
    "GK19gp01-11u:127": " [13] bhāṇdīras tu sa no mano vyākulayati |",
    "GK19gp01-11u:128": " tathā hi-",
    "GK19gp01-11u:129": " bhāṇdīrasya sphuṭam adhihari prema kiṃ varṇanīyaṃ sāntardhānaṃ sthitavati harau bādham antardadhe yaḥ |",
    "GK19gp01-11u:130": " yāntu svāṃśena ca viṣayatām atra govardhanādyā loke snigdhā racayitum idaṃ na kṣamaḥ syām itīva ||JGc_1,1.13||",
    "GK19gp01-11u:131": " [mandākrāntā]",
    "GK19gp01-11u:132": " [14] aho premagambhīryam asya paśya vṛndāvanasya! yataḥ-",
    "GK19gp01-11u:133": " kutra kutracid agasya dambhataḥ stambham eti tad idaṃ harer vanam |",
    "GK19gp01-11u:134": " prāyaśaś cala-dalasya kampratām aṅkurasya pulakāni sarvataḥ ||JGc_1,1.14|| [rathoddhatā]",
    "GK19gp01-11u:135": " [15] āvirvrajati ca tasmin sa-vraja-vāsi-jana-vraje vraja-rāja-tanūje kiṃ kiṃ vā tad vyañjijiṣayā nāvirvrajati? tac ca yuktam evotpaśyāmaḥ; vrajapadam hi sarva-samīcīna-samūham ūhayati [16] asti ceha śrī-bhāgavatīyaṃ padyam,",
    "GK19gp01-11u:136": " tata ārabhya nandasya vrajaḥ sarvasamṛddhimān |",
    "GK19gp01-11u:137": " harer nivāsātmaguṇai ramākrīdam abhūn nṛpa! ||iti |",
    "GK19gp01-11u:138": " [BhP 10.5.18]",
    "GK19gp01-11u:139": " [17] teṣām āvirbhāvasya pādma-purāṇa-sandarbhānusāreṇa pratikalpam",
    "GK19gp01-11u:140": " analpa-sukha-kalpaka-sampad-udanta-dantavakra-vadhānte sarvato' py ekānte kānte yatra praveśasya nirdeśaḥ prathayiṣyate, tasmād",
    "GK19gp01-11u:141": " bhava-jana-manaḥ-kāya-nikāya-sparśa-virahitād",
    "GK19gp01-11u:142": " vārāhādi-saṃkīrtita-pravara-kīrti-kadambādi-mayāt",
    "GK19gp01-11u:143": " pādma-skāndādi-gatāsaṃkīrṇa-varṇākarṇita-tat-tat-sanātana-śīla-tārāmasa-rāma-go-gopa-gopāla-līlā-nidhānād",
    "GK19gp01-11u:144": " vṛndāvanasyaiva vaibhava-viśeṣād aśeṣaṃ bhavati, prakṛti-sthitim atīto hi yaḥ |",
    "GK19gp01-11u:145": " [18] bṛhad-gautamīya-stha-śrī-kṛṣṇa-vacane tu",
    "GK19gp01-11u:146": " tat-tat-saṃkṣepārtha-nikṣepaḥ prekṣyate |",
    "GK19gp01-11u:147": " idaṃ vṛndāvanaṃ ramyaṃ mama dhāmaiva kevalam |",
    "GK19gp01-11u:148": " atra me paśavaḥ pakṣi-mṛgāḥ kīṭā narāmarāḥ |",
    "GK19gp01-11u:149": " ye vasanti mamādhiṣṇye mṛtā yānti mamālayam ||",
    "GK19gp01-11u:150": " atra yā gopa-kanyāś ca nivasanti mamālaye |",
    "GK19gp01-11u:151": " yoginyas tā mayā nityaṃ mama sevā-parāyaṇāḥ ||",
    "GK19gp01-11u:152": " pañca-yojanam evāsti vanaṃ me deha-rūpakam |",
    "GK19gp01-11u:153": " kālindīyaṃ suṣumnākhyā paramāmṛta-vāhinī ||",
    "GK19gp01-11u:154": " atra devāś ca bhūtāni vartante sūkṣma-rūpataḥ |",
    "GK19gp01-11u:155": " sarva-deva-mayaś cāhaṃ na tyajāmi vanaṃ kvacit ||",
    "GK19gp01-11u:156": " āvirbhāvas tirobhāvo bhaven me' tra yuge yuge |",
    "GK19gp01-11u:157": " tejo-mayam idaṃ ramyam adṛśyaṃ carma-cakṣuṣā ||iti |",
    "GK19gp01-11u:158": " [19] yaṃ khalu vaibhava-viśeṣaṃ sarva-sāreṇa yathā-sthānaṃ",
    "GK19gp01-11u:159": " prakāśayiṣyamāṇa-vyākhyā-viśeṣāvatāreṇa śrīmad-bhāgavatānusāreṇa gopānāṃ svaṃ lokaṃ varuṇālayād āgataḥ karuṇā-varuṇālayaḥ svayaṃ bhagavān akrūrāya",
    "GK19gp01-11u:160": " vaikuṇṭha-viśeṣa-lakṣaṇa-sva-vaibhava-vyañjanayā sukha-prade brahma-hrade",
    "GK19gp01-11u:161": " majjanena tasmād unmajjanena ca taj-jana-kautuka-jananād anantaraṃ",
    "GK19gp01-11u:162": " chandaḥ-stūyamānenātmanāvitrā vicitram atraiva vṛndāvane",
    "GK19gp01-11u:163": " tadīya-nara-līlā-veśena sādhāraṇam anyebhyas tebhyaḥ sandarśayāmāsa; yaṃ prati sampraty api prapadyamānā vidvāṃsaś cetasāpi sākṣād iva tal-līlāḥ",
    "GK19gp01-11u:164": " pratipadyante; yaṃ pari hari-vaṃśe govindābhiṣeka-sampad-aṃśe mahendraḥ",
    "GK19gp01-11u:165": " śrīmad-vrajendra-tanūja-tanuvad vyāpakatāṃ satyāṃ pratyāyayāmāsa; yaṃ punar vṛndāvana-stha-samasta-samabhyarṇam api tat-tad-varṇanānusāreṇa",
    "GK19gp01-11u:166": " kecit prakṛty-āvaraṇataḥ parama-viyad-ūrdhvaṃ nirvarṇayanti; ataeva",
    "GK19gp01-11u:167": " līlānurūpa-rūpatayā bhūmānam abhūmānaṃ ca prapadyante yad bhūmayaḥ |",
    "GK19gp01-11u:168": " eṣa eva śeṣa-nirviśeṣatayā brahma-sākṣāt-kārākāratayā ca brahma-saṃhitādiṣu",
    "GK19gp01-11u:169": " bṛṃhitaṃ bṛhadbhir varṇayāmāse |",
    "GK19gp01-11u:170": " tatra ca prakaṭāprakaṭa-prakāśa-mayasya",
    "GK19gp01-11u:171": " vṛndāvanasya bahu-vidha-saṃsthānatayā",
    "GK19gp01-11u:172": " bahu-vidha-śāstra-śrutasyāprakaṭa-prakāśa-maya-vaibhava-viśeṣa eva samprati varṇanīyaḥ |",
    "GK19gp01-11u:173": " sa ca gokula-pradhāna eveti sva-vivakṣita-hitā",
    "GK19gp01-11u:174": " brahma-saṃhitānu-saṃhitā kriyate |",
    "GK19gp01-11u:175": " tad-vacanāni tu bodha-kramāya kramam",
    "GK19gp01-11u:176": " atikramyānukramyante, yathā-",
    "GK19gp01-11u:177": " bhaje śvetadvīpaṃ tam aham iha goloka iti yaṃ vidantas te santaḥ kṣiti-virala-cārāḥ katipaye",
    "GK19gp01-11u:178": " śriyaḥ kāntāḥ kāntaḥ parama-puruṣaḥ kalpa-taravaḥ",
    "GK19gp01-11u:179": " drumā bhūmiś cintāmaṇi-gaṇa-mayī toyam amṛtam ||",
    "GK19gp01-11u:180": " kathā gānaṃ nāṭyaṃ gamanam api vaṃśī priya-sakhī",
    "GK19gp01-11u:181": " cid-ānanda-jyotiḥ param api tad āsvādyam api ca |",
    "GK19gp01-11u:182": " sa yatra kṣīrābdhiḥ sarati surabhibhyaś ca sumahān nimeṣārdhākhyo vā vrajati na hi yatrāpi samayaḥ ||[bra.saṃ. 5.57-58]",
    "GK19gp01-11u:183": " [20] kiṃ ca, īśvaraḥ paramaḥ kṛṣṇaḥ ity upakramyāha-",
    "GK19gp01-11u:184": " ṣahasra-patra-kamalaṃ gokulākhyaṃ mahat padam |",
    "GK19gp01-11u:185": " tat-karṇikāraṃ tad-dhāma tad-anantāṃśa-sambhavam |",
    "GK19gp01-11u:186": " tat-kiñjalkaṃ tad-aṃśānāṃ tat-patrāṇi śriyām api ||",
    "GK19gp01-11u:187": " catur-asraṃ tat-paritaḥ śvetadvīpākhyam adbhutam |",
    "GK19gp01-11u:188": " catur-asraṃ catur-mūrteś catur-dhāma catuṣ-kṛtam ||",
    "GK19gp01-11u:189": " caturbhiḥ puruṣārthaiś ca caturbhir hetubhir vṛtam |",
    "GK19gp01-11u:190": " śūlair daśabhir ānaddham ūrdhvādho-dig-vidikṣu ca ||",
    "GK19gp01-11u:191": " aṣṭabhiḥ nidhibhir juṣṭam aṣṭabhiḥ siddhibhis tathā |",
    "GK19gp01-11u:192": " manu-rūpaiś ca daśabhir dik-pālaiḥ parito vṛtam ||",
    "GK19gp01-11u:193": " śyāmair gauraiś ca raktaiś ca śuklaiś ca pārṣada-rṣabhaiḥ |",
    "GK19gp01-11u:194": " śobhitaṃ śaktibhis tābhir adbhutābhiḥ samantataḥ ||",
    "GK19gp01-11u:195": " api ca-",
    "GK19gp01-11u:196": " cintāmaṇi-prakara-sadmasu kalpa-vṛkṣa-",
    "GK19gp01-11u:197": " lakṣāvṛteṣu surabhīr abhipālayantam |",
    "GK19gp01-11u:198": " lakṣmī-sahasra-śata-sambhrama-sevyamānaṃ",
    "GK19gp01-11u:199": " govindam ādi-puruṣaṃ tam ahaṃ bhajāmi ||ity ādi |",
    "GK19gp01-11u:200": " bṛhad-vāmane-",
    "GK19gp01-11u:201": " ratna-dhātu-mayaḥ śrīmān yatra govardhano giriḥ |",
    "GK19gp01-11u:202": " ratna-baddhobhaya-taṭā kālindī saritāṃ varā ||ity ādi cānyatra |",
    "GK19gp01-11u:203": " [21] tad etad-anusāreṇa prathamaṃ tāvat kāvyasya nidhānaṃ vastu-mātraṃ",
    "GK19gp01-11u:204": " sa-pramāṇaṃ prakāśyate, citrasya phalakam iva |",
    "GK19gp01-11u:205": " [22] tathā hi--yasya khalu lokasya golokatayā go-gopa-vāsa-rūpasya, śvetadvīpatayā",
    "GK19gp01-11u:206": " cānanya-spṛṣṭa-parama-śuddhatā-samudbuddha-svarūpasya",
    "GK19gp01-11u:207": " tādṛśa-jñāna-maya-katipaya-mātra-prameya-gātratayā tat-tat-paramatā matā,",
    "GK19gp01-11u:208": " parama-golokaḥ parama-śvetadvīpa iti |",
    "GK19gp01-11u:209": " [23] tad eva yuktam uktaṃ bhavati |",
    "GK19gp01-11u:210": " [24] yatra hi svacchandatānanda-prada-bahu-vacanārthā gopī-padārthāḥ",
    "GK19gp01-11u:211": " śriyaḥ śrayante |",
    "GK19gp01-11u:212": " nānya-vaikuṇṭhavat tad-eka-vacanārthatākuṇṭhāḥ |",
    "GK19gp01-11u:213": " tāsāṃ",
    "GK19gp01-11u:214": " tat-padārthatā ca tan-mahā-vāg-artha-sārākarṣa-yantre mahā-mantre",
    "GK19gp01-11u:215": " ballavī-vallabhatayā tasya japam upadiśantīti sidhyati |",
    "GK19gp01-11u:216": " [25] atra na kevalaṃ tasya dvi-varṇa-padasya vṛttāv eva rūḍhim",
    "GK19gp01-11u:217": " avalambāmahe, api tu dhyāne' pi |",
    "GK19gp01-11u:218": " kintu, nāyaṃ śriyo' ṅga iti śukānuvādaḥ",
    "GK19gp01-11u:219": " sāmānya-lakṣmī-vijayaṃ vyanakti |",
    "GK19gp01-11u:220": " lakṣmī-sahasra iti viriñci-vāṇī",
    "GK19gp01-11u:221": " lakṣmī-viśeṣatvam urīkaroti, yasmād atra kuru-pāṇdava-śabdavad",
    "GK19gp01-11u:222": " yathāvasaraṃ khaṇdākhaṇda-vācakatā matā |",
    "GK19gp01-11u:223": " tad evaṃ sati, tatrāpi rādhā parameti",
    "GK19gp01-11u:224": " pādma-skāndādivārāha-vimiśra-mātsye |",
    "GK19gp01-11u:225": " govinda-vṛndāvana-nāma-tantre' py abhāṣi yat, tat katham anyathā syāt?",
    "GK19gp01-11u:226": " lakṣmīr abhitaḥ stritamā gopyo lakṣmītamāḥ prathitāḥ |",
    "GK19gp01-11u:227": " rādhā gopitamā ced asyāḥ kā vā samā rāmā? ||JGc_1,1.15|| [upagīti]",
    "GK19gp01-11u:228": " [26] tad evaṃvidhānāṃ tāsām api sarvāsām eka eva ramanas, tata eva gokuladhāmā govindanāmā pratyekam ekām ekāṃ ramāṃ ramayatāṃ",
    "GK19gp01-11u:229": " ramā-ramaṇanāmnāṃ",
    "GK19gp01-11u:230": " purupuruṣāṇāṃ paramaḥ |",
    "GK19gp01-11u:231": " [27] yat tu madhye māyayā pratyāyitam aupapatyaṃ,",
    "GK19gp01-11u:232": " tat khalv avāstavatvāt parastād avadhvastam iti śrīparamapuruṣaśabdābhyāṃ pramitam |",
    "GK19gp01-11u:233": " kathāyāṃ tu pramāṇa-viśeṣagrathanayā prathamiṣyāmaḥ |",
    "GK19gp01-11u:234": " [28] evaṃ śiṣṭaḥ śrīrāmo' py atidiṣṭaḥ |",
    "GK19gp01-11u:235": " [29] kiṃ ca, aśeṣā evataravaḥ kalpataravaḥ saṅkalpadānabalāt kevalān, na tu mānyatā-dhanya-sāmānya-viśeṣāt",
    "GK19gp01-11u:236": " teṣu ca jātyā kalpa-taravas tu",
    "GK19gp01-11u:237": " vilakṣaṇa-tayā kṛta-lakṣaṇā eva |",
    "GK19gp01-11u:238": " [30] kiṃ ca, ādarśanibhasvacchavibhavanānādarśasparśādimayabhūmikā bhūmiś ca kānter uta kānter vṛṣṭisṛṣṭikāriṇī cintāmaṇīyate |",
    "GK19gp01-11u:239": " [31] āstāṃ tāvad uttaram anu tāratamya-ramyatā-gamya-mahimā gṛhādiṣu mahā-cintāmaṇi-mayī,",
    "GK19gp01-11u:240": " yasmād udbhinnās tad-udbhidaś ca",
    "GK19gp01-11u:241": " tadīya-śobhām ātmany udbhāvayanti |",
    "GK19gp01-11u:242": " yatra ca,",
    "GK19gp01-11u:243": " dṛṣṭi-śravaṇam ayātās tad-gocaritāś ca jāti-rūpābhyām |",
    "GK19gp01-11u:244": " naga-mṛga-pakṣi-viśeṣās tatratyānāṃ ca citram ādadhati ||JGc_1,1.16||",
    "GK19gp01-11u:245": " [gīti]",
    "GK19gp01-11u:246": " [32] kiṃ ca, toyam apy amṛtāyate, kim utāmṛtam? kiṃ ca, kathāpi yathā gānaṃ tathā karṇayoḥ pānakāyate, kim uta svayam eva gānam? kiṃ ca, gamanam api nṛtya-cāturī-dhurīṇatām urīkaroti, nṛtyaṃ punar atīvādṛtyam |",
    "GK19gp01-11u:247": " kiṃ ca,",
    "GK19gp01-11u:248": " vaṃśī yathā kaṃsārāter āśu sukha-vilāsaṃ śaṃsantī, sahāyatayā ca lasantī",
    "GK19gp01-11u:249": " ca priya-sakhīyate, na tadvad anyo dhanyo' pi janaḥ sambhavati |",
    "GK19gp01-11u:250": " [34] kiṃ ca, cidānanda eva kevalaṃ svarūpānatirikta-śakti-vyakti-vaśād",
    "GK19gp01-11u:251": " vyakti-viśeṣatayā vyaktībhavan,",
    "GK19gp01-11u:252": " gokula-śabda-bala-labdha-lokaval-līlā-kaivalya-kalanāya",
    "GK19gp01-11u:253": " puṣpavad-ādi-lakṣaṇa-prakāśakatayā tat tat prakāśya",
    "GK19gp01-11u:254": " puṣpādi-lakṣaṇāsvādyatayā ca lāpaṃ kalayantīnām ālīnāṃ",
    "GK19gp01-11u:255": " nija-nija-yūtha-varūthapāyāḥ paramāpūrva-pūrva-pūrvānurāgādi-kathānikāyaṃ",
    "GK19gp01-11u:256": " gāyantīnāṃ madhu-madhura-kākalī-kulāni tatrakīyaṃ sarvaṃ tarv-antam",
    "GK19gp01-11u:257": " ārdrīkurvanti, kim uta bahu-kaṣṭa-sṛṣṭatayā mithunī-bhūtaṃ tat tan mithunam |",
    "GK19gp01-11u:258": " [35] tathā ca, hāyaśīrṣa-pañcarātre pañca-tattva-nirūpaṇe",
    "GK19gp01-11u:259": " vaikuṇṭha-stha-dravya-tattvaṃ nirūpitam -",
    "GK19gp01-11u:260": " gandha-rūpaṃ svāda-rūpaṃ dravyaṃ puṣpādikaṃ ca yat |",
    "GK19gp01-11u:261": " rasavad bhautikaṃ dravyam atra syād rasa-rūpakam ||",
    "GK19gp01-11u:262": " heyāṃśānām abhāvāc ca rasa-rūpaṃ bhavec ca tat |",
    "GK19gp01-11u:263": " tvag-bījaṃ caiva heyāṃśaṃ kaṭhināṃśaṃ ca yad bhavet |",
    "GK19gp01-11u:264": " tat sarvaṃ bhautikaṃ viddhi na hi bhūtamayaṃ hi tat ||ity ādi |",
    "GK19gp01-11u:265": " tathāpi,",
    "GK19gp01-11u:266": " prapañcaṃ niṣprapañco' pi vidambhayasi bhūtale |",
    "GK19gp01-11u:267": " prapanna-janatānanda-sandohaṃ prathituṃ prabho ||[BhP 10.14.37]",
    "GK19gp01-11u:268": " iti brahmavacanānusāreṇa kṛta-prapañcānukāre līlā-sāre tasya",
    "GK19gp01-11u:269": " tat-prapanna-janasya ca yathāveśaḥ syāt, na tathā ñityākāre' pīti labhyate |",
    "GK19gp01-11u:270": " heyāṃśānām abhāvāc ca rasarūpaṃ bhavec ca tat |",
    "GK19gp01-11u:271": " tvag bījaṃ caiva heyāṃśaṃ kaṭhināṃśaṃ ca yad bhavet |",
    "GK19gp01-11u:272": " tat sarvaṃ bhautikaṃ viddhi na hi bhūtamayaṃ hi tat ||",
    "GK19gp01-11u:273": " [36] tataḥ pūrvatra tasya tasya cāveśaḥ paratra ca praveśaḥ syāt |",
    "GK19gp01-11u:274": " tataś ca, tad-icchā-vaśāl līlā-śaktiḥ paratra ca prāyaḥ sarvaṃ vyaktīkarotīti vivektavyam",
    "GK19gp01-11u:275": " [38] kiṃ ca, murajin-muralī-kalī-khuralī ca",
    "GK19gp01-11u:276": " sva-mādhurī-pradugdha-mugdha-surabhi-dugdhānāṃ surabhīnām ūdho-giritaḥ",
    "GK19gp01-11u:277": " saritaḥ prasārayantī paritaḥ parikhāyamāṇaṃ kṣīra-vāridhiṃ visphārayati |",
    "GK19gp01-11u:278": " tatra kāmadhenutayā nikāmam eva snuvatīnāṃ kṣīra-vāhitāpi",
    "GK19gp01-11u:279": " prācuryeṇaiva paryavasāyyate |",
    "GK19gp01-11u:280": " [39] tato nānā-rasā api tā nadyaḥ",
    "GK19gp01-11u:281": " pratipadyante vidyā-vadbhiḥ |",
    "GK19gp01-11u:282": " [40] kiṃ ca, yatra ca tat-kaiśorānurūpārdha-vārdhaka-yauvana-nava-yauvanādi-vayasa",
    "GK19gp01-11u:283": " eva tat-pitṛ-bhrātṛ-sakhi-prabhṛtayas te nikhila-vargā nānyām avasthām āśritā bhavanti",
    "GK19gp01-11u:284": " [41] anyac ca, yasya ca golokasya madhyam adhyāsya sphuṭatarāneka-sahasra-patrī-paricitam ajasram eva khalv amalaṃ",
    "GK19gp01-11u:285": " mahā-maṇi-kamalaṃ gokula-nāmatayā nija-rūpaṃ nirūpayati,",
    "GK19gp01-11u:286": " \"go-gopāvāsa-vraja-rūpa-vraja evāham asmi\" iti |",
    "GK19gp01-11u:287": " [42] nyāya-vinyastam eva ca khalv idam, rūḍhir yogam apaharati iti |",
    "GK19gp01-11u:288": " yathā",
    "GK19gp01-11u:289": " jalaja-śabdenāpsavya-mātraṃ nocyate, kintu kamalam eva |",
    "GK19gp01-11u:290": " rūḍhitām eva khalv ākhyā-grahaṇam",
    "GK19gp01-11u:291": " āviṣkaroti |",
    "GK19gp01-11u:292": " [43] śrī-śuka-devenāpy etad-apekṣayoktaṃ, bhagavān gokuleśvaraḥ iti |",
    "GK19gp01-11u:293": " varaṭ-pratyayaḥ khalv atra śīlārthatā-paraḥ |",
    "GK19gp01-11u:294": " tad eva cāmnātaṃ gokulaṃ vana-vaikuṇṭham iti |",
    "GK19gp01-11u:295": " [44] atha śrīmad-vraja-rāja-tanūjatā-śīla-līlasya mahā-bhagavatas",
    "GK19gp01-11u:296": " tadīya-karṇikāṃ-madhyam adhikṛtya nānā-varṇa-dhāmatayā",
    "GK19gp01-11u:297": " nirvarṇita-maṇi-maya-mahā-dhāma nikāmam udbhrājate, yad eva svayam",
    "GK19gp01-11u:298": " anantāṃśa-sambhūtam iti sphuṭam anantadhā prakāśate |",
    "GK19gp01-11u:299": " yasmin kesara-visarān prācīrāṅgān samantataḥ samayā |",
    "GK19gp01-11u:300": " sadayā dāyādāyāḥ sopāsīnā vasanti gopālāḥ ||JGc_1,1.17|| [gīti]",
    "GK19gp01-11u:301": " [45] gokulatābalatas tad api saṃvalate |",
    "GK19gp01-11u:302": " tathā hi,",
    "GK19gp01-11u:303": " aṃśā bhāgā dāyās tad-dhita-yogena dāyavantaś ca |",
    "GK19gp01-11u:304": " tat kila jāter bhāgā bakajiti te santi dāyavantaś ca ||JGc_1,1.18|| [gīti]",
    "GK19gp01-11u:305": " tasminn aṃśo yeṣām iti vā gamyo bahu-vrīhiḥ |",
    "GK19gp01-11u:306": " vrīhi-nibhas tat-premā teṣāṃ vṛttau tad-āśrayo yuktaḥ ||JGc_1,1.19||",
    "GK19gp01-11u:307": " [udgīti]",
    "GK19gp01-11u:308": " [46] tad evam eṣāṃ tajjātitvam evoktaṃ śrī-śukena-",
    "GK19gp01-11u:309": " evaṃ kakudminaṃ hatvā stūyamānaḥ svajātibhiḥ |",
    "GK19gp01-11u:310": " viveśa goṣṭhaṃ sabalo gopīnāṃ nayanotsavaḥ ||iti |",
    "GK19gp01-11u:311": " (BhP 10.36.15)",
    "GK19gp01-11u:312": " patrāṇi tatra kamale kamalālayānām aṃśena keli-vipināni bhavanti yeṣu |",
    "GK19gp01-11u:313": " cintāmaṇi-prakara-sadmasu kalpa-vṛkṣa-",
    "GK19gp01-11u:314": " lakṣāvṛteṣu nibhṛtaṃ ramate mukundaḥ ||JGc_1,1.20|| [vasantatilakā]",
    "GK19gp01-11u:315": " tatrādhirājyaṃ kila rādhikām anu prattaṃ priyeṇeti purāṇa-viśrutam |",
    "GK19gp01-11u:316": " ahaṃ tu manye punar-uktam eva tad guṇena tasyāḥ sa ca yad vaśaṃ-gataḥ ||JGc_1,1.21|| [upajāti",
    "GK19gp01-11u:317": " [47] iha ca pūrvaṃ yad eva śrī-parama-puruṣa-śabdābhyām adhyavasitaṃ, tad evādhyavasīyate",
    "GK19gp01-11u:318": " tāsu kevalāsu vraja-rāja-suta-vadhū-bhāvasya",
    "GK19gp01-11u:319": " labdha-prasiddhitāṃ vinā",
    "GK19gp01-11u:320": " vraja-kamala-sakala-patrāvaly-ādhipatyaṃ na prasidhyatīti |",
    "GK19gp01-11u:321": " [48] atha kiñcit-kuñcita-kamala-patravad-unnata-pārśva-dvayāvayavatayā",
    "GK19gp01-11u:322": " bahir",
    "GK19gp01-11u:323": " durlaṅgha-śṛṅga-maṇi-mayālavāla-śobhā-matrāṇāṃ patrāṇām antarāleṣu keśarād",
    "GK19gp01-11u:324": " avatīrṇāni vistīrṇāni pṛthak pṛthag upaniṣkarāṇi virājante |",
    "GK19gp01-11u:325": " teṣām",
    "GK19gp01-11u:326": " agrima-sandhiṣu sphuṭam adhimadhya-madhyam adhyasta-samasteśa-goṣṭhāni",
    "GK19gp01-11u:327": " goṣṭhāni vibhrājante |",
    "GK19gp01-11u:328": " ataeva tatparyantasya tasya gokulatāvakalitā |",
    "GK19gp01-11u:329": " tatrāpi doha-samayaṃ samayā samena go-vṛnda-pāla-valayena niviśya paśyan |",
    "GK19gp01-11u:330": " cintāmaṇi-pracita-sadmasu kalpa-śākhi-",
    "GK19gp01-11u:331": " padmāvṛteṣu surabhīr abhipāti kṛṣṇaḥ ||JGc_1,1.22|| [vasantatilakā]",
    "GK19gp01-11u:332": " [49] yasya ca samīpagānām ālaya-rūpasya kamalasya sarvataś caturasraṃ",
    "GK19gp01-11u:333": " bhavati, tad idaṃ sarvaṃ vṛndāvanam iti vadanti |",
    "GK19gp01-11u:334": " tad-bahir-antaraṃ",
    "GK19gp01-11u:335": " samasta-dīpāyamānaḥ sa",
    "GK19gp01-11u:336": " mahā-dvīpāyamānaḥ parama-suveśaḥ sarvaś ca deśaḥ śvetadvīpa ity ācakṣate",
    "GK19gp01-11u:337": " goloka iti ca |",
    "GK19gp01-11u:338": " yas tu bahir-bhāgaḥ sāgaravad aparicchedyas tatra",
    "GK19gp01-11u:339": " vigata-śokā dhāritra-nibha-vicitra-lokāḥ salokā vidyante |",
    "GK19gp01-11u:340": " patra-sthitāni",
    "GK19gp01-11u:341": " tu vanāni keli-vṛndāvanānīti bhaṇanti |",
    "GK19gp01-11u:342": " yathoktaṃ pāñcarātre - mahāvṛndāvanaṃ tatra kelivṛndāvanāni ca iti |",
    "GK19gp01-11u:343": " [50] atha caturasram anu kamalāt patayālutayā paritaḥ sravantīr",
    "GK19gp01-11u:344": " madhu-dhārāḥ pibanta iva punar uparata-tat-pānāya vamanta iva ca",
    "GK19gp01-11u:345": " dakṣiṇa-paścimayoḥ sarvataḥ parvataḥ parvata-ṣaṭ-padā dṛśyante |",
    "GK19gp01-11u:346": " yatra ca tatrāpi mahā-maṇi-maya-kūṭa-ghanaḥ śrī-govardhanaḥ",
    "GK19gp01-11u:347": " kuṭī-bhūta-mahā-nidhivad akharvam ānanda-garvaṃ sarvādhipater apy āvirbhāvayati |",
    "GK19gp01-11u:348": " [51] śrī-govardhana-nāmā cāyaṃ ramaṇīya-maṇi-śilābhiḥ samāsanam āsanam,",
    "GK19gp01-11u:349": " khagāvali-kalita-kākalībhiḥ svāgataṃ svāgatam,",
    "GK19gp01-11u:350": " śyāmāka-dūrvābja-viṣṇukrāntāparyag-ākrānta-tiryag-nirjharibhir niṣpādyaṃ",
    "GK19gp01-11u:351": " pādyam,",
    "GK19gp01-11u:352": " cañcan-mṛga-caraṇa-nyañcad-akṣata-darbhānantāṅkuraiḥ samarghyam arghyam,",
    "GK19gp01-11u:353": " tīra-sanīḍa-jātī-lavaṅga-kakkola-saṅgata-pallalair alam ācamanīyam ācamanīyam,",
    "GK19gp01-11u:354": " nava-nava-nava-prasūta-gavī-navīna-snuta-kṣīra-pariṇata-dadhi-tat-prasṛta-ghṛta-śabalanais",
    "GK19gp01-11u:355": " tarūpahṛta-madhuparkaṃ madhuparkam,",
    "GK19gp01-11u:356": " śikhara-śekhara-śilāsara-prakhara-dhārā-pātair",
    "GK19gp01-11u:357": " anukṛta-snapana-paricaryā-prīti-majjanaṃ majjanam,",
    "GK19gp01-11u:358": " dukūlavad-anukūla-saṃśleṣa-svarṇa-varṇa-vṛkṣa-viśeṣa-valkalaiḥ",
    "GK19gp01-11u:359": " kalita-sukha-vasanaṃ vasanam,",
    "GK19gp01-11u:360": " svabhāvānubandha-gandha-sugandha-śilā-śata-pariṇata-hari-candana-gaura-gairikaiś",
    "GK19gp01-11u:361": " carcātiśayaṃ carcātiśayam,",
    "GK19gp01-11u:362": " praphulla-māla-mālatī-latādibhir nandita-sumanasaḥ sumanasaḥ,",
    "GK19gp01-11u:363": " gavyākhuravyāhati-jātāguru-dāru-dhūmair vyāhata-sarva-dhūpaṃ dhūpam,",
    "GK19gp01-11u:364": " divāpi vidyoti-maṇi-nikara-jyotibhiḥ sarva-sampad-uddīpaṃ dīpam,",
    "GK19gp01-11u:365": " mañjula-guñjāpiñchā-divi ncholīvāñchita-nirmāṇaiḥ kṛta-suṣamā-bharaṇam",
    "GK19gp01-11u:366": " ābharaṇam,",
    "GK19gp01-11u:367": " abhilāṣānukūla-phala-mūla-valayaiḥ sarva-sukha-samāhāraṃ samāhāram,",
    "GK19gp01-11u:368": " puṣpa-vāsita-śītala-jala-valayita-punar-ācamanam anu",
    "GK19gp01-11u:369": " vimala-parimalātula-tulasikā-pallavādibhir mukha-vāsanaṃ mukha-vāsanam,",
    "GK19gp01-11u:370": " marud-uccala-sphuṭa-puṣpa-sampac-campaka-dīpāvalyā sphuṭam ārātrikam ārātrikam,",
    "GK19gp01-11u:371": " ghana-kisalaya-valaya-saṅkula-bakula-mukha-śākhā-nikaraiḥ",
    "GK19gp01-11u:372": " śobhāntaratamātapatram ātapatram,",
    "GK19gp01-11u:373": " malaya-marul-lava-calat-pallava-viśāla-śālair nandita-bhavya-janaṃ",
    "GK19gp01-11u:374": " vyājanam,",
    "GK19gp01-11u:375": " nija-svara-vivekināṃ kekinām anekāṅga-kekābhiḥ kalilāsyaṃ lāsyam,",
    "GK19gp01-11u:376": " hari-veṇu-dhvani-bhram-kīcaka-kala-krama-ktākarsa-vanitānvita-śayyāyamāna-puspa-pāta-paryāyaiḥ",
    "GK19gp01-11u:377": " kta-sarvātiśayanaṃ śayanam,",
    "GK19gp01-11u:378": " kākalī-kalila-kala-kokila-kulair labdha-saṅgānaṃ saṅgānam api hariṃ",
    "GK19gp01-11u:379": " parikalayan pūrva-pūrva-siddha-nija-hari-dāsa-varyatāṃ paryāpayann āste |",
    "GK19gp01-11u:380": " [52] kṛta-haridāsa-varya-saṅgā mānasa-gaṅgā ca sarva-sukha-sthemani",
    "GK19gp01-11u:381": " kṛṣṇa-premaṇi mānasa-drava-mayīti kila tan-nāmatayā tāṃ varṇayanty upaślokayanti ca-",
    "GK19gp01-11u:382": " svalpenāghajid-aṃśa-vāmana-pada-sparśena gaṅgā sadā sarvāgha-praśamany abhūd api śivasyārūḍha-mūrdhājani",
    "GK19gp01-11u:383": " svenaivāghajitā sadā viharatā brahmeśa-lakṣmī-jayi-",
    "GK19gp01-11u:384": " prāśastyena saha vrajena militā gaṅgāparā kiṃ punaḥ ||JGc_1,1.23||",
    "GK19gp01-11u:385": " [śārdūlā]",
    "GK19gp01-11u:386": " [53] atha yatrāpy uttara-pūrvayoḥ kasyānanda-vraja-rūpasya vrajasyālindād adūrabhaveti kila kālindīti-nāmnī yamunā vilasati |",
    "GK19gp01-11u:387": " yā khalu-",
    "GK19gp01-11u:388": " kadācid dhārābhir vahati hari-ratna-drava-nibhā",
    "GK19gp01-11u:389": " kadācit stabdhāṅgī sphurati hari-ratna-kṣitir iva |",
    "GK19gp01-11u:390": " kramād veṇau tasmin na nadati nadaty arka-tanayā",
    "GK19gp01-11u:391": " jalasthalyoḥ śarma prasavati hareḥ sevana-vidhau ||JGc_1,1.24||",
    "GK19gp01-11u:392": " [śikhariṇī]",
    "GK19gp01-11u:393": " paśyantī jalajekṣaṇā ghana-rasāvarta-śrutiḥ śṛṇvatī jighrantī jhaṣa-nāsikā tarala-dor āliṅganaṃ kurvatī |",
    "GK19gp01-11u:394": " jalpantīva ca haṃsa-cakra-vadanā nīrātmanā kṛṣṇa-bhāg",
    "GK19gp01-11u:395": " yā kṛṣṇā bata sātha kīdṛg asakṛd devyātmanā ceṣṭate ||JGc_1,1.25||",
    "GK19gp01-11u:396": " [śārdūlā]",
    "GK19gp01-11u:397": " [54] yatra ca sarvatra sarāṃsi caivam utprekṣyante-",
    "GK19gp01-11u:398": " vraja-vipina-vibhāge niścalo yasya vāsaḥ",
    "GK19gp01-11u:399": " svayam ayam apareṣāṃ poṣako jañjanīti |",
    "GK19gp01-11u:400": " kalaya vara-sarāṃsi srotasām atra vṛndair",
    "GK19gp01-11u:401": " vidadhati yamunādi-dvīpinīḥ shīta-toyāḥ ||JGc_1,1.26|| [mālinī]",
    "GK19gp01-11u:402": " yatra ca-",
    "GK19gp01-11u:403": " kāścit paṅka-kairavāvali-lasat-srotasvatī-prāntagā",
    "GK19gp01-11u:404": " nānā-puṣpa-vanī-virājad avanī-madhya-sthitāḥ kāścana |",
    "GK19gp01-11u:405": " kekā-jhaṅkṛti-mat-kuhū-madhuritāḥ kāntāṅga-carcācitā",
    "GK19gp01-11u:406": " nāsādṛk-śravasaḥ sadāpi sukhadā rāsāṅkitā bhūmayaḥ ||JGc_1,1.27||",
    "GK19gp01-11u:407": " [śārdūlā]",
    "GK19gp01-11u:408": " kiṃ ca-",
    "GK19gp01-11u:409": " bhāṇḍīras taraṇi-padaṃ samunnater na prāyātaḥ param iha kintu vistṛteś ca |",
    "GK19gp01-11u:410": " tac-chākhāḥ pariviharann avāra-pāre",
    "GK19gp01-11u:411": " kālindyā muhur abhiyāti gopa-saṅghaḥ ||JGc_1,1.28|| [praharṣiṇī]",
    "GK19gp01-11u:412": " tathā-",
    "GK19gp01-11u:413": " kvacit sadmābhāsa-prakaṭa-balavat-koṭara-ghaṭaḥ",
    "GK19gp01-11u:414": " kvacit palyaṅkābha-prathita-pṛthu-śākhā-sukhatamaḥ |",
    "GK19gp01-11u:415": " kvacid dolātulya-grathita-latikā-pāli-valitaḥ",
    "GK19gp01-11u:416": " sadāsau bhāṇḍīraḥ kam iva hari-keliṃ na tanute ||JGc_1,1.29|| [śikhariṇī]",
    "GK19gp01-11u:417": " tad-udīcīm anudeśaḥ prathayati saukhyāni rāma-ghaṭṭākhyaḥ |",
    "GK19gp01-11u:418": " yatra ca rāmaṃ kurvan sukhayati rāmaḥ sarāmatām añcan ||JGc_1,1.30|| [gītiḥ]",
    "GK19gp01-11u:419": " [55] atha tasya lokasya loaka-pālair varaṇīyāni vimāna-cāriṇāṃ",
    "GK19gp01-11u:420": " varāṇyāvaraṇāni sura-vartmani varīvṛtati |",
    "GK19gp01-11u:421": " yatra ca vāsudevādi-saṃjñaṃ",
    "GK19gp01-11u:422": " svayam eva caturvyūha-vṛndaṃ loka-pālāyamānaṃ senā-vyūhatām",
    "GK19gp01-11u:423": " urarīcarīkarīti |",
    "GK19gp01-11u:424": " tatra ca puruṣārthādayaḥ ke varākāḥ ?",
    "GK19gp01-11u:425": " [56] tad evaṃ sati goloka-nāmāyaṃ lokaḥ parama-mānyaḥ sāmānyatayāpi kena varṇyatām ? yaḥ khalv amṛta-sindhur ity amṛtāndhasaḥ, yaśasaḥ savayā iti",
    "GK19gp01-11u:426": " kavayaḥ, vicitrī-dharmākṛtir iti viśvakarmāṇaḥ, ānandānāṃ brahma-sākṣād",
    "GK19gp01-11u:427": " iti brahmānubhavinaḥ, premā svayaṃ vyakta iti bhagavad-bhaktā manyanta ity aneka-mata-parāmṛṣṭatayā dṛṣṭaḥ |",
    "GK19gp01-11u:428": " kiṃ ca-",
    "GK19gp01-11u:429": " kiṃ tejaḥ kiṃ nu citraṃ kim uta naṭa-kalā kintarāṃ ko' pi lokaḥ kiṃ vā premā sa sākṣād iha kalita-vapur yaḥ śukena pragītiḥ |",
    "GK19gp01-11u:430": " itthaṃ tal-lokapāla-pramukha-diviṣadāṃ saṃhatis tarkayantī tasmin govinda-dhāmni pratidinam ayate sambhramaṃ ca bhramaṃ ca",
    "GK19gp01-11u:431": " ||JGc_1,1.31|| [sragdharā]",
    "GK19gp01-11u:432": " [57] tad evaṃ buddha-paddhatim apy atītavān asau lokaḥ prasabhaṃ buddhi-madhyam adhyārohati",
    "GK19gp01-11u:433": " yataḥ-",
    "GK19gp01-11u:434": " ye ye prītiṃ dadati viṣayā ye ca tat-tad-vidūrās",
    "GK19gp01-11u:435": " teṣūtkaṇṭhā mama nahi kadāpy atra satyaṃ karomi |",
    "GK19gp01-11u:436": " kṛṣṇe snehaṃ bata vitanute yaś ca yatrāpi kṛṣṇaḥ śaśval-lokaṃ sa tu sarabhasaṃ māṃ didṛkṣuṃ karoti ||JGc_1,1.32||",
    "GK19gp01-11u:437": " [mandākrāntā]",
    "GK19gp01-11u:438": " yasyākarṇanam apy apūrvam amita-brahmāṇḍa-koṭi-vraje",
    "GK19gp01-11u:439": " vaikuṇṭheṣv api vāñchitaṃ kim aparaṃ yal-lālasā śrīr api |",
    "GK19gp01-11u:440": " goloke sa tu bāndhavāgrimatayā vibhrājate sarvadā yeṣāṃ tan-madhurimṇi hanta mama hṛn majjan muhuḥ sajjati ||JGc_1,1.33||",
    "GK19gp01-11u:441": " [śārdūlā]",
    "GK19gp01-11u:442": " [58] hanta kiṃ karavāṇi ? sahasaivārabdhavān etad varṇanam |",
    "GK19gp01-11u:443": " nirvāhaṃ tu na paśyāmi |",
    "GK19gp01-11u:444": " [59] yataḥ prathamataś caturasra-pari-hari-carita-cārutā-praṇidhāna evedṛśatā dṛśyate,",
    "GK19gp01-11u:445": " gavāṃ kṣepaś cāraṃ prati sakhibhir ākrīḍa-paratā",
    "GK19gp01-11u:446": " muhus tāsāṃ dūre gamanam anusambhālana-vidhiḥ |",
    "GK19gp01-11u:447": " tad-āhvānaṃ tāsu kramam anuvisṛṣṭiḥ savayasāṃ punaḥ krīḍāveśaḥ smṛti-padatayā kṣobhayati ||JGc_1,1.34||",
    "GK19gp01-11u:448": " tatrāpi-",
    "GK19gp01-11u:449": " kva cāpi kṛṣṇa-rāmau tau kara-baddha-karau mithaḥ |",
    "GK19gp01-11u:450": " hasantau hāsayantau ca kurvāte cittam ākulam ||JGc_1,1.35|| [anuṣṭubh]",
    "GK19gp01-11u:451": " kiṃ ca-",
    "GK19gp01-11u:452": " vṛkṣān aṅkurayantu vidruta-daśām adrīn nayantu drutaṃ",
    "GK19gp01-11u:453": " stambhaṃ cāmbhasi lambhayantu saritāṃ kiṃ vā pratīcīnatām |",
    "GK19gp01-11u:454": " veṇu-dhvāna-ghaṭā yato' tinikaṭāḥ kasmād akasmād balāt",
    "GK19gp01-11u:455": " karṇābhyarṇa-gatā iva sphuṭam amūn dhunvanti tad-dhyāyinaḥ ||JGc_1,1.36||",
    "GK19gp01-11u:456": " [śārdūlā]",
    "GK19gp01-11u:457": " [60] yatas tad-anubhavināṃ sukhaṃ tu manasi sphurad api na vaktum īśyate |",
    "GK19gp01-11u:458": " yasmin harir yāti vihāra-hetos",
    "GK19gp01-11u:459": " tasmin mudā phullati cet kuṭo' pi |",
    "GK19gp01-11u:460": " na tatra pṛcchā na ca vaktṛtā tan na pṛcchyam etan na ca vācyam asti ||JGc_1,1.37|| [upajāti]",
    "GK19gp01-11u:461": " [61] idaṃ ca sujana-matim atīvākarṣati |",
    "GK19gp01-11u:462": " gāyanti tatra dhavalāḥ paripālayantaḥ pārāvatīṃ madhura-rāgavatīm udasrāḥ |",
    "GK19gp01-11u:463": " janmādi-kṛṣṇa-caritāni ciraṃ gatāni smṛtvā yataḥ sapadi muhyati sarva eva ||JGc_1,1.38||",
    "GK19gp01-11u:464": " [62] aho kutaḥ kuto vā manaḥ saṃyamanīyam, yato goṣṭhāni ca tāni draṣṭuṃ manaḥ prasabham utkaṇṭhayanti |",
    "GK19gp01-11u:465": " yathā-",
    "GK19gp01-11u:466": " virājat-kastūrī-dyuti-parimalair gomaya-maya-",
    "GK19gp01-11u:467": " sphurac-cūrṇaiḥ sadma-pratikṛti-vapubhis taru-varaiḥ |",
    "GK19gp01-11u:468": " divā nūtnair vatsair niśi surabhijidbhiḥ surabhibhiḥ samanād goṣṭhānii pratimati diśanti smṛti-śatam [śikhariṇī]",
    "GK19gp01-11u:469": " [*2] The two latter lines are also found at the end of GC (uttara-campū",
    "GK19gp01-11u:470": " sandhyayos tu-",
    "GK19gp01-11u:471": " vatsān mocayatāṃ dhanāni duhatāṃ dugdhāni sañcinvatāṃ gāḥ sambhālayatāṃ gṛhān pracalatāṃ kṛṣṇaṃ puraḥ kurvatām |",
    "GK19gp01-11u:472": " tal-līlāḥ parigāyatāṃ pulakitām aśrāṇi cātanvatāṃ gopānāṃ bata cittam uccita-madaṃ mac-cittam ākrāmati ||JGc_1,1.40||",
    "GK19gp01-11u:473": " [śārdūlā]",
    "GK19gp01-11u:474": " [63] sadā caitāni rāja-vartmāni tat-kīrtana-catvarāṇīva prasabhaṃ",
    "GK19gp01-11u:475": " mac-cittam ākarṣanti |",
    "GK19gp01-11u:476": " tathā hi-",
    "GK19gp01-11u:477": " rāmaḥ kṛṣṇaḥ kṛṣṇa-rāmau ca kṛṣṇaḥ kṛṣṇaḥ kṛṣṇaḥ kṛṣṇa ity eṣa jalpaḥ |",
    "GK19gp01-11u:478": " yātāyātaṃ kurvatāṃ sarvadāpi svairālāpe śrūyate tatra tatra ||JGc_1,1.41|| [śālinī]",
    "GK19gp01-11u:479": " [64] śrī-kṛṣṇa-pramadānāṃ pramadānāṃ pramada-vana-pātrāṇi patrāṇi tu varṇyamānāni kavīnām apatrapām eva bibhrati, yatas tatratyaṃ sarvam eva citram iti duṣpratyāyatāṃ prāpnoti |",
    "GK19gp01-11u:480": " yeṣu hi-",
    "GK19gp01-11u:481": " kvacit kuñjāḥ sadma-bhramakara-rucais tair avayavaiḥ kvacic citraiḥ sadmāny api tulita-kuñjāni śataśaḥ |",
    "GK19gp01-11u:482": " jalāni kvāpy udyat-kamala-valitāni pratipadaṃ sthalāny apy evaṃ kvāpy atha kim iva kiṃ nirṇaya-padam",
    "GK19gp01-11u:483": " [śikhariṇī]",
    "GK19gp01-11u:484": " sakhīnāṃ sāraṇya-tridaśa-sudṛśāṃ gāna-valanāṃ",
    "GK19gp01-11u:485": " muhuḥ prodyan-mūrcchāṃ madhu-madhura-rāga-praṇayinīm |",
    "GK19gp01-11u:486": " hari-premārta-strī-prathama-racitāṃ śṛṇvati jane sukhaṃ vā duḥkhaṃ vety avakalayituṃ kaḥ prabhavati ||JGc_1,1.43||",
    "GK19gp01-11u:487": " [śikhariṇī]",
    "GK19gp01-11u:488": " kvacid gānaṃ sūkṣmaṃ kvacid api ca tauryatrika-kalā",
    "GK19gp01-11u:489": " kvacit premṇā goṣṭhī kvacid api mahā-keli-kalahaḥ |",
    "GK19gp01-11u:490": " iti sphāraṃ tābhiḥ praṇaya-maya-sāraṃ viharaṇaṃ harer dhyāyan nānā bhavati kavi-cittaṃ muhur api ||JGc_1,1.44||",
    "GK19gp01-11u:491": " [śikhariṇī]",
    "GK19gp01-11u:492": " premā kāmati tat-kriyā kalahati stambhādi-bhāvāvalī",
    "GK19gp01-11u:493": " sakhyāṃ sañcarati śrutaṃ ca caritaṃ sarva-śrutaṃ laṅghati |",
    "GK19gp01-11u:494": " itthaṃ keli-kalā-kalāpa-kalitaṃ vṛndāvanāntar-vane",
    "GK19gp01-11u:495": " dampatyor nikhilaṃ vicāra-padavīm uddhūya vibhrājate ||JGc_1,1.45||",
    "GK19gp01-11u:496": " [śārdūla]",
    "GK19gp01-11u:497": " akuṇṭhām utkaṇṭhāṃ vahati harir āsu pratipadaṃ harāv apy etā yad vyatimilana-saukhyaṃ vijayate",
    "GK19gp01-11u:498": " aho yasmād asmin nirupadhi sakhī-vṛndam ubhaya-",
    "GK19gp01-11u:499": " prakṛṣṭotkaṇṭhitvaṃ viśati tad idaṃ hanta kim iva ||JGc_1,1.46||",
    "GK19gp01-11u:500": " [śikhariṇī]",
    "GK19gp01-11u:501": " api sundaratāṃ prati tāḥ, sundaratāṃ kila vahanti gopālyaḥ |",
    "GK19gp01-11u:502": " yan nirdūṣaṇa-bhūṣaṇa-, bhūṣaṇa-kṛṣṇe vibhūṣaṇāyante ||JGc_1,1.47||",
    "GK19gp01-11u:503": " [udgītiḥ]",
    "GK19gp01-11u:504": " na bhajati lakṣmīs tulanām, iti kiṃ stutaye ghaṭeta rādhāyāḥ |",
    "GK19gp01-11u:505": " yā lakṣmīm api jetrīḥ, sva-rucā gopīḥ pṛthak kurute ||JGc_1,1.48|| [āryā]",
    "GK19gp01-11u:506": " [65] tasmād asāmpratāya tu sāmpratāya mad-vidhāya svaṃ varṇayituṃ kim uta",
    "GK19gp01-11u:507": " nirvarṇayitum-",
    "GK19gp01-11u:508": " ravy-ādi-dyuti-jiṣṇu-divya-dharaṇi-kṣauṇī-ruhāntargata-",
    "GK19gp01-11u:509": " prāsāda-sthita-siṃha-pīṭha-mahasi cchannānya-dṛṣṭi-tviṣi |",
    "GK19gp01-11u:510": " spaṣṭātmīya-dṛśi prakīrṇaka-vikīrṇālī-hitālī-vṛtā",
    "GK19gp01-11u:511": " rādhā-mādhava-mādhurī-vara-sudhā tṛṣṇāṃ mudhā yacchati ||JGc_1,1.49||",
    "GK19gp01-11u:512": " [śārdūla]",
    "GK19gp01-11u:513": " [66] tad evam ānanda-satra-patrādi-sthitānām upari sāndra-śākhābhir",
    "GK19gp01-11u:514": " alakṣya-talānām analpa-kalpa-vṛkṣa-lakṣāṇām adhimadhyaṃ",
    "GK19gp01-11u:515": " rāja-samāja-virājamānāṃ varṇita-mañju-kiñjalka-karṇikām adhivasantaḥ sadā lasataḥ sa-parivāra-vāra-surabhī-pāla-bhūpāla-kumārasya",
    "GK19gp01-11u:516": " sarva-cintātīta-cintāmaṇi-mayam akṣāmaṃ sapta-kakṣyārāmaṃ dhāma nikāmaṃ dhāma vistārayan netrāṇi vistārayati |",
    "GK19gp01-11u:517": " tatra ca bhāsamānaṃ tad āvāsam abhitaḥ satatam upaparārdhe gaṇanīyānāṃ sajātīyānām advitīyā vasatiḥ |",
    "GK19gp01-11u:518": " seyam abhisnihya vandibhiḥ sandihyate |",
    "GK19gp01-11u:519": " abjaṃ tad āliṅgitum abja-bandhor",
    "GK19gp01-11u:520": " bandhur yayau kiṃ pariveṣa eṣaḥ |",
    "GK19gp01-11u:521": " gopālayānāṃ valayāvalir vā",
    "GK19gp01-11u:522": " gopeśa-veśmābhita evam asti ||JGc_1,1.50|| iti |",
    "GK19gp01-11u:523": " [indravajrā]",
    "GK19gp01-11u:524": " [67] tad-vāsinas tv evaṃ stūyante-",
    "GK19gp01-11u:525": " arthāḥ sarva-janārthanām atigatāḥ kāmā nikāmāgrimā",
    "GK19gp01-11u:526": " dharmāḥ karmaṭha-deva-dharma-mahitā mokṣāś ca mokṣātigāḥ |",
    "GK19gp01-11u:527": " teṣāṃ tatra vasanti sevakatayā kṛṣṇāya tṛṣṇā-juṣāṃ",
    "GK19gp01-11u:528": " yad-dhāmārtha-suhṛt-priyātma-tanaya-prāṇāśayās tat-kṛte ||JGc_1,1.51||",
    "GK19gp01-11u:529": " [śārdūlā]",
    "GK19gp01-11u:530": " netraṃ śrotraṃ cittam apy anyad anyat tucchaṃ yasmin bhāti kṛṣṇaṃ vinā tu |",
    "GK19gp01-11u:531": " ghoṣe tasmiṃś cakṣuṣaś cakṣur evaṃ śrautī vārtā paśya dṛśyā vibhāti ||JGc_1,1.52|| [śālinī]",
    "GK19gp01-11u:532": " vibhrājante sūtra-sañcāra-vidyā",
    "GK19gp01-11u:533": " pāñcālyaḥ kiṃ viśva-vismāyanāya |",
    "GK19gp01-11u:534": " kiṃ vā gopāḥ svāntare kṛṣṇa-bhāvair",
    "GK19gp01-11u:535": " baddhāḥ santas tatra tatra bhramanti ||JGc_1,1.53|| [śālinī]",
    "GK19gp01-11u:536": " kiṃ ca-",
    "GK19gp01-11u:537": " pitāyaṃ māteyaṃ pitṛ-sahaja-vargaḥ svayam asau tathaivānye cānya-prathita-hita-sambandha-mahitāḥ",
    "GK19gp01-11u:538": " vraje khyātir yaiṣā bakaripu-gaṇe bhāti khalu tāṃ",
    "GK19gp01-11u:539": " kvacit tulyaḥ premā pathikam anu śaśvad bhramayati ||JGc_1,1.54||",
    "GK19gp01-11u:540": " [śikhariṇī]",
    "GK19gp01-11u:541": " [68] athānyad api kim api vibhāvya sambhāvyate |",
    "GK19gp01-11u:542": " tad yadi satām anubhavam apy anubhavitā, tadā bhavyam eva khaly bhavyam, na cen navya-kāvyatā tu na vyabhicaritā |",
    "GK19gp01-11u:543": " athavā, tathāpi yat kiñcid api teṣāṃ vāñchitaṃ syād eveti sarva añcitam eva manyāmahe |",
    "GK19gp01-11u:544": " [69] tat tu sambhāvanaṃ, yathā-atha gopāvāsābhyantare tādṛśām eva",
    "GK19gp01-11u:545": " sabhyānāṃ labhyā sabhāvalir upalabhyate,",
    "GK19gp01-11u:546": " yatra bhūri-vaicitrī-dhurāṇi mahā-gopurāṇi purāṇīva virājante,",
    "GK19gp01-11u:547": " yeṣāṃ panthānaḥ kila kiñjalka-valaja-paryantāḥ samastād vibhrājante,",
    "GK19gp01-11u:548": " yatra ca parasparam abhimukhāḥ sumukhā mahāntas te gṛhā mithaḥ",
    "GK19gp01-11u:549": " pṛthula-śobhā loka-spṛhā iva vimṛśya dṛśyante,",
    "GK19gp01-11u:550": " yatra ca siṃha-saṃhananānāṃ puruṣa-siṃhānāṃ niścalāṅghrīṇi",
    "GK19gp01-11u:551": " mahā-siṃhāsanāni vicitratayā netrāṇāṃ paribṛṃhaṇatām aṃhante,",
    "GK19gp01-11u:552": " yatra ca parāvara-kakṣyā-vāsi-loka-lakṣāṇi samam eva samakṣāṇi santi,",
    "GK19gp01-11u:553": " mithaḥ sukha-śatāni varṣanti,",
    "GK19gp01-11u:554": " yatra caikatrāsīnānām anyatrāpi rūpaka-kāvya iva pratirūpāṇi rūpāṇi",
    "GK19gp01-11u:555": " pratīyante-na ca tāni kevalāni, api tu pratidhvanayaś ca dhvani-kāvya iva dhvanitayā vibhāvyante, yataḥ svacchāntaḥ-karaṇā mahāntaḥ khalu para-guṇāntarāṇy api āyacchantīti prathitiḥ prathīyasī; yadā ca tathā",
    "GK19gp01-11u:556": " prathīyante vibhāvyante ca, tadā hy āgantukā nānā-janās tat-tad-rūpāṇāṃ",
    "GK19gp01-11u:557": " jānānāḥ paritaḥ parihāsyante;",
    "GK19gp01-11u:558": " yatra ca kutrāpi yadā sadā paramānanda-syanda-sandoha-dohana-kānti-kandalī-lambhita-sukha-tandraḥ",
    "GK19gp01-11u:559": " śrīman-nanda-kula-candraḥ svayam āloka-sudhayā",
    "GK19gp01-11u:560": " loka-cakṣuś-cakora-vārapārāṇām āpūrayati, tadā tūtsavānām api mahān utsavaḥ sphurati |",
    "GK19gp01-11u:561": " [70] atha sabhā-valayam antarā ca kakṣyā-pañcakatayā labdha-bodhaḥ",
    "GK19gp01-11u:562": " sarva-cittāvarodhaḥ sa tu vraja-nṛpāvarodhaḥ samudbhrājate |",
    "GK19gp01-11u:563": " tatra tam eva hi saha-mātara-pitarādi-vṛndaḥ śrī-govindaḥ svayam āvasati |",
    "GK19gp01-11u:564": " yatra",
    "GK19gp01-11u:565": " sabhā-valayāntar-antaḥ paritaḥ parītaś catasro' py antaḥ pṛthag-avarodha-lakṣāḥ kakṣyā lakṣyante |",
    "GK19gp01-11u:566": " anyā ca pañcamī dhanyā",
    "GK19gp01-11u:567": " sarva-madhya-labdha-nyāsatayā yatra citrīyate, yasyāṃ tu mahā-prāṅgaṇa-saṅginyāṃ pratīcīm anu svāntara-aṅgam aṅgaṇam aṅgaṇaṃ parito",
    "GK19gp01-11u:568": " nikāyānāṃ nikāyaḥ sarvato' pi śreyasyā śrīmad-vraja-nara-deva-preyasyā",
    "GK19gp01-11u:569": " samāśriyate |",
    "GK19gp01-11u:570": " udīcīm anu sukha-mayūkha-rohiṇyā rohiṇyā |",
    "GK19gp01-11u:571": " prācīm anu samasta-kṛta-sevena śrīmad-vraja-naradevena |",
    "GK19gp01-11u:572": " avācīm anu svajana-sabhājana-bhojanāpavarjana-prayojana-sāmagryā |",
    "GK19gp01-11u:573": " [71] atha tad-bahir bahir antaḥ-pura-prayuta-vibhāga-pracurāṇāṃ",
    "GK19gp01-11u:574": " parama-santuṣṭa-jana-puṣṭānāṃ catuṣṭayīnāṃ ca kakṣyāṇāṃ paścān",
    "GK19gp01-11u:575": " niścita-paścimādi-kakubhaṃ śubhāṃ rītim avalambya sakala-śarma-dṛśvarī",
    "GK19gp01-11u:576": " śrīmad-vrajeśvarī rāma-ghaṭṭābhirāmaḥ śrīmad-balarāmaḥ sarva-loka-gatiḥ",
    "GK19gp01-11u:577": " śrīmad-vrajādhipatiḥ sa ca govardhanānandanaḥ śrīmad-vrajādhipati-nandanaḥ",
    "GK19gp01-11u:578": " patir atīva rājate |",
    "GK19gp01-11u:579": " [72] tatra cāharahar aviraha-rahaḥ-keli-kalita-tṛṣṇayo rāma-kṛṣṇayor",
    "GK19gp01-11u:580": " vikhyāta-tat-tan-nāmasu madhyama-kakṣyā-dvaya-dhāmasu",
    "GK19gp01-11u:581": " parama-ramā-gaṇa-śreyasīnāṃ preyasīnām āvāsa-prāsādāvalir udbhāsate; [73]",
    "GK19gp01-11u:582": " yatra cāveśanam anu sāveśaṃ nānā-kalā-kalāpaṃ kalayantīnām ālīnāṃ nija-nija-yūtha-varūthapāyāḥ",
    "GK19gp01-11u:583": " gāyantīnāṃ madhu-madhura-kākalī-kulāni tatrakīyaṃ sarvaṃ tarv-antam",
    "GK19gp01-11u:584": " ārdrīkurvanti, kim uta bahu-kaṣṭa-sṛṣṭatayā mithunī-bhūtaṃ tat tan mithunam |",
    "GK19gp01-11u:585": " [74] tayor dvayor āvaraṇatayā lakṣye ye cānyatare pratyantara-kakṣyam",
    "GK19gp01-11u:586": " eka-bhūma-dvi-bhūmatādi-prakāreṇādhika-bhūmikā-racanābhir",
    "GK19gp01-11u:587": " uccatara-rītikāyāḥ samāna-māna-gṛha-sva-sva-vīthikāyā dhāriṇī",
    "GK19gp01-11u:588": " goloka-dharaṇī-loka-hāriṇī bhavati |",
    "GK19gp01-11u:589": " tatra sarvās tu",
    "GK19gp01-11u:590": " gṛha-lekhā-maṇi-bhitti-sambadhya-madhya-rekhā-labdha-dvaividhyā samantād",
    "GK19gp01-11u:591": " ubhayataḥ-sthita-dvāratayā paraspara-sammukhatā-śobhānandita-dig-antāḥ",
    "GK19gp01-11u:592": " kaimutyam āsādayanti |",
    "GK19gp01-11u:593": " [76] yatra ca sarva-madhyamāvarodhasyādhimadhyaṃ bṛhat-prāṅgaṇam",
    "GK19gp01-11u:594": " adhikṛtyākhaṇḍa-puṭa-bhedana-mukuṭa-bhaṅgī-laṅginaṃ",
    "GK19gp01-11u:595": " niśreṇi-śreṇi-miśrāntaḥ-śvabhra-śubhra-laghu-laghu-dvāra-sukhāroha-sañcāra-merv-ākāra-cārv-aṅga-kuṭṭimād",
    "GK19gp01-11u:596": " upari paritaḥ stambha-vāra-saṅgatam agāram ekaṃ sarvataś calat-patākam",
    "GK19gp01-11u:597": " avalokyate |",
    "GK19gp01-11u:598": " [77] yadā ca tasya sarva-kakudam udañcitasya dhiṣṇyasya purūpari cālaṅkariṣṇutayā śrī-kṛṣṇaḥ svayaṃ vartiṣṇur bhavati, tadā",
    "GK19gp01-11u:599": " sarva-jiṣṇu-tad-uparicariṣṇu-jiṣṇu-nīla-maṇir iva kaṃ vā",
    "GK19gp01-11u:600": " tal-loka-bhaviṣṇu-lokaṃ kānti-kandalībhir na puṣṇāti?",
    "GK19gp01-11u:601": " [78] yā ceyaṃ karṇikāyām upari purī, tad-adhastād anyāpi samantād asti,",
    "GK19gp01-11u:602": " kintu sā prati-kṛṣṇa-kāntā-dhāmany eva nijāṅgana-nibha-patra-paṅkti-sīmany",
    "GK19gp01-11u:603": " eva cāyantrita-dvāra-gaṇeti pareṣām ajñātā,",
    "GK19gp01-11u:604": " dyumaṇivan-maṇi-gaṇa-samujjvalālaya-kalāpā,",
    "GK19gp01-11u:605": " vātānīta-sujāta-parimala-sampātā,",
    "GK19gp01-11u:606": " nirjanatā-janita-svairatānārata-rati-pradā,",
    "GK19gp01-11u:607": " śayyāsana-cchatra-cāmarādi-sāmagrīti-bahula-śatī-prītidā-nānā-krīḍā-bhāṇḍa-maṇḍala-maṇḍitākhaṇḍa-maṇḍapā,",
    "GK19gp01-11u:608": " tat-tac-ceṣṭādhiṣṭhāna-nara-mṛga-pakṣi-pratikṛti-lakṣa-vilakṣitā preyasīṣu",
    "GK19gp01-11u:609": " vibhakta-pradeśa-viśeṣā śeṣālayāyate |",
    "GK19gp01-11u:610": " yatratyena pathā yathāvat",
    "GK19gp01-11u:611": " preyasī-nāmānandanaḥ śrīmān nanda-nandanas tatra",
    "GK19gp01-11u:612": " patra-samudyad-udyāna-vṛndam amūbhir anuvindann atīva nandati |",
    "GK19gp01-11u:613": " tasmād udyānād antar-dvāreṇa caturasraṃ pratyudyānam api vindati |",
    "GK19gp01-11u:614": " [79] evaṃ śrī-balarāmasya rāma-ghaṭṭākhya-nija-krīḍā-vana-gamanaṃ ca",
    "GK19gp01-11u:615": " tala-vartmanaiva vartate, kintu saṃkṣiptatayā nihitena",
    "GK19gp01-11u:616": " patrāvali-paryantāla-vāla-pihitena mantavyam |",
    "GK19gp01-11u:617": " [80] tām etām uparigatāṃ śrīmad-vrajeśvara-purīṃ pari tu ślokāḥ",
    "GK19gp01-11u:618": " parigīyante-",
    "GK19gp01-11u:619": " yastāṃ patākā mṛdu-vāta-kampitā",
    "GK19gp01-11u:620": " nānāmukhībhāvam itāḥ punaḥ punaḥ |",
    "GK19gp01-11u:621": " saurabhyam āyāti yadā yatas tadā vivṛtya paśyanti diśām amūm iva ||JGc_1,1.55|| [upajāti 12]",
    "GK19gp01-11u:622": " nityaṃ sudhā-dhāmaja-dhāma-saṅgataḥ",
    "GK19gp01-11u:623": " pūrṇāṅgatām aṅgala-saṅgatiṃ gatāḥ |",
    "GK19gp01-11u:624": " yatrāpi kumbhā vidhu-kānta-sambhavāḥ",
    "GK19gp01-11u:625": " kūṭāntaratva-mukuṭā iva sthitāḥ ||JGc_1,1.56|| [indravaṃśā]",
    "GK19gp01-11u:626": " yatrānvitā kumbhā vidhukānta-sambhavāḥ",
    "GK19gp01-11u:627": " kūṭāntaratna-mukuṭā iva sthitāḥ |",
    "GK19gp01-11u:628": " yatrānvitā svacchatayā vibhātayā",
    "GK19gp01-11u:629": " hīrādi-ratna-cchadir ālir īkṣyate ||JGc_1,1.57|| [indravaṃśā]",
    "GK19gp01-11u:630": " mayūra-pārāvata-kokilādyā",
    "GK19gp01-11u:631": " vasatni yasyāṃ tu vināpi yatnam |",
    "GK19gp01-11u:632": " śabdāyamānā vipinasya tair ye",
    "GK19gp01-11u:633": " vivāda-saṃvādavad ācaranti ||JGc_1,1.58|| [upajāti 11]",
    "GK19gp01-11u:634": " vicitra-ratnāvali-citra-carcitā",
    "GK19gp01-11u:635": " sauvarṇa-bhittiḥ paritaś cakāsatī |",
    "GK19gp01-11u:636": " gopāla-bālyādii-vilāsa-mādhurīḥ",
    "GK19gp01-11u:637": " sākṣād ivālakṣayate śiśūn api ||JGc_1,1.59|| [upajāti 12]",
    "GK19gp01-11u:638": " vistāritotsaṅga-nibhair alindaiḥ śliṣyanti kṛṣṇaṃ bhavanāni nityam |",
    "GK19gp01-11u:639": " yeṣāṃ sadāntar nivasanti te tad-",
    "GK19gp01-11u:640": " bhaktā amī tādṛśatāṃ vrajanti ||JGc_1,1.60|| [indravajrā]",
    "GK19gp01-11u:641": " prāṅgaṇāni maṇi-darpaṇa-cchavīny",
    "GK19gp01-11u:642": " ullasanti sadanāvalīm anu |",
    "GK19gp01-11u:643": " yeṣu nūtana-vadhūr bakāntakaṃ",
    "GK19gp01-11u:644": " vrīḍa-namra-vadanāpi vīkṣate ||JGc_1,1.61|| [svāgatā]",
    "GK19gp01-11u:645": " candrakānta-maṇi-baddha-bhūtale",
    "GK19gp01-11u:646": " palvalāni ca lasanti sarvataḥ |",
    "GK19gp01-11u:647": " rādhikādi-mukha-kānti kandalī yāni pūrayanti hanta sarvadā ||JGc_1,1.62|| [svāgatā]",
    "GK19gp01-11u:648": " lokaḥ śrīnātha-loka-pratiruci-vijayī kānanaṃ śrī-spṛhājid-",
    "GK19gp01-11u:649": " vāsaḥ śrī-rājadhānī-nikhila-śubha-rucāṃ vāsinas te ta eva |",
    "GK19gp01-11u:650": " bhoktā kṛṣṇaḥ sa bhogyaḥ praṇaya-madhurimā śaśvad ity evam asmin pratyekaṃ sarvam antaḥkaraṇam atigataṃ kas tad-antaṃ labheta",
    "GK19gp01-11u:651": " ||JGc_1,1.63|| [sragdharā]",
    "GK19gp01-11u:652": " [81] tat-prema-śarmaṇāṃ sarvātiśayi-dharmatāyām aham api marma-vettā,",
    "GK19gp01-11u:653": " yataḥ-",
    "GK19gp01-11u:654": " harir gopa-kṣauṇī-pati-mithunam anye ca vibudhā",
    "GK19gp01-11u:655": " na naḥ krūraṃ cittaṃ mṛdulayitum īśā lavam api |",
    "GK19gp01-11u:656": " aho teṣāṃ premā vilasati harau yas tu balavān harer vā yas teṣu drutayati sa eva pratipadam ||JGc_1,1.64|| [śikhariṇī]",
    "GK19gp01-11u:657": " [82] ataḥ sarvataḥ kṣemāṇāṃ sa eva premā sarvatra sphurati |",
    "GK19gp01-11u:658": " tathā hi-",
    "GK19gp01-11u:659": " hariḥ premā sākṣād iva bhavati kiṃ vā vraja-janas",
    "GK19gp01-11u:660": " tayor ekasmiṃś ca sphurati sa hi śaśvat sphurati naḥ |",
    "GK19gp01-11u:661": " idaṃ vāraṃ vāraṃ vidhi-śiva-surarṣi-prabhṛtayaḥ",
    "GK19gp01-11u:662": " sphuṭaṃ kartuṃ śaktiṃ dadhati natarāṃ yat kiyad api ||JGc_1,1.65||",
    "GK19gp01-11u:663": " [śikhariṇī]",
    "GK19gp01-11u:664": " [83] sa tu paramāścarya-caryaḥ, yataḥ-",
    "GK19gp01-11u:665": " tadīyānāṃ premā yad api kṛti-caryātiga-sukhaas",
    "GK19gp01-11u:666": " tathāpy uccair hetur bhavati hari-sāhāyaka-vidhau |",
    "GK19gp01-11u:667": " jagat-kārye yadvac chruti-mata-para-brahma nitarām acintyo yo bhāvaḥ sa hi na hi vitarkaṃ viṣahate ||JGc_1,1.66|| [śikhariṇī]",
    "GK19gp01-11u:668": " [84] yasmād evaṃ sa eva cittam ākarṣati, tasmāt-",
    "GK19gp01-11u:669": " jñātvā karma svayam uta parāt kṛṣṇa-tṛṣṇānukūlaṃ",
    "GK19gp01-11u:670": " tasminn antar bahir api sadā gopa-rājāvarodhe |",
    "GK19gp01-11u:671": " yātāyātaṃ muhur atitarāṃ kurvatām ādṛtānām apy utkaṇṭhācalita-manasāṃ mānasaṃ bhāvam īhe ||JGc_1,1.67||",
    "GK19gp01-11u:672": " [85] tatratyānāṃ samūhāvalokanaṃ tu parama-paramādbhutam, tathā hi-",
    "GK19gp01-11u:673": " udghūrṇante priya-parijanāḥ snigdha-bhāvā yathā-svaṃ",
    "GK19gp01-11u:674": " gopa-kṣauṇī-patim anugatās tasya cātma-dvitīyām |",
    "GK19gp01-11u:675": " yau premākhya-prabala-raśanā-yantranāt kṛṣṇa-kānti-",
    "GK19gp01-11u:676": " jyotiś-cakre ravi-śaśi-tanū ye ca nakṣatra-saṅghāḥ ||JGc_1,1.68||",
    "GK19gp01-11u:677": " [mandākrāntā]",
    "GK19gp01-11u:678": " [86] gānaṃ tu pratigaṇaṃ sādhāraṇam api kañcid viśeṣaṃ vahati, yathā-",
    "GK19gp01-11u:679": " janmādy-arbhakatā hareḥ pravayasāṃ madhye-sabhaṃ prāyaśaḥ paugaṇḍādiṣu nirjarāri-vijiteḥ prāyaḥ suhṛn-maṇḍale |",
    "GK19gp01-11u:680": " kāliyāidiṣu durjaneṣv api kṛpā-bhakta-vraje' nalpaśaḥ prāyenātmani rāga-rītir abhitaḥ kāntā-gaṇe gīyate ||JGc_1,1.69|| [śārdūlā]",
    "GK19gp01-11u:681": " tatra ca-",
    "GK19gp01-11u:682": " saṅgāne ced bhajati murajid-bhakta-mātraṃ vimohaṃ śarmāśarmāpy anumiti-miyān tarhi na prekṣakāṇām",
    "GK19gp01-11u:683": " śāntir dāsyaṃ sahacara-daśā vatsalatvaṃ tathānyad gacched eṣāṃ hṛdi katham iha kṣīra-vār-vad vivekam ||JGc_1,1.70||",
    "GK19gp01-11u:684": " [mandākrāntā]",
    "GK19gp01-11u:685": " [87] hanta! padya-dvayam idam ālole manasi udbhūya tad evāndolayati |",
    "GK19gp01-11u:686": " yathā-",
    "GK19gp01-11u:687": " mātar mātar janani mama tad dehi dehīti śabdair vatsāyuṣman suta vadasi kiṃ prāṇa-lālyeti cārdraiḥ |",
    "GK19gp01-11u:688": " nānālāpa-praṇaya-valitā māṃ balāt sneha-mudrā",
    "GK19gp01-11u:689": " tasmin goṣṭhe smarayatitarāṃ tau savitrī-kumārau ||JGc_1,1.71||",
    "GK19gp01-11u:690": " [mandākrāntā]",
    "GK19gp01-11u:691": " geheśi tvaṃ carita-sukṛtā hanta vatsas tvad-agre",
    "GK19gp01-11u:692": " vakti psāti prathayati ruciṃ yācate jāhasīti |",
    "GK19gp01-11u:693": " ardhād evaṃ sthagita-vacanaṃ sneha-pūrād vrajeśaṃ dhyāyed vṛttiṃ bata na labhate man-mano bambhramīti ||JGc_1,1.72||",
    "GK19gp01-11u:694": " [mandākrāntā]",
    "GK19gp01-11u:695": " iti śrī-śrī-gopāla-campūm anu",
    "GK19gp01-11u:696": " śrī-goloka-rūpa-nirūpaṇaṃ nāma prathamaṃ pūraṇam",
    "GK19gp01-11u:697": " atha dvitīyaṃ pūraṇam",
    "GK19gp01-11u:698": " śrī-rādhā-kṛṣṇābhyāṃ namaḥ |||",
    "GK19gp01-11u:699": " [1] atha kathā-prathanāya grathanam idam ārabhyate |",
    "GK19gp01-11u:700": " svabhajana-lasan-mānasa-san-mānada-janmādi-līlā-bhavyāya bhuvy āvirbhāvitasya tasya nija-vraja-loka-cakrasya dantavakraṃ hatavatā śrī-bhagavatā tatra vigata-sarva-śoke goloke punar api saṃśleṣaḥ sādhita iti campū-dvayasya pratisampūrti-vakṣyamāṇa-sapramāṇa-kathā-lakṣyatayā",
    "GK19gp01-11u:701": " viviktam eva vyaktīkariṣyate |",
    "GK19gp01-11u:702": " siddhe tatra tu saṃśleṣe kutrāpi rātriviśeṣe śeṣe",
    "GK19gp01-11u:703": " golokādvandva-mahendra-dvāri hāri dundubhi-dvandvam unnanāda |",
    "GK19gp01-11u:704": " nāda-viśeṣa-miṣeṇānandam evedam ujjagāreti matvā, loko' py ujjajāgāra |",
    "GK19gp01-11u:705": " na ca sa eva kevalaḥ, kintu kṛṣṇāvaloka-tṛṣṇayā saha, yathā kamala-samūhaḥ",
    "GK19gp01-11u:706": " parimala-dhārayā |",
    "GK19gp01-11u:707": " atha nija-nija-vṛndinaḥ sūta-māgadha-vandinaḥ",
    "GK19gp01-11u:708": " śrīman-nanda-rāja-pura-virājamāna-bṛṃhita-siṃha-dvāri sarvordhvaṃ vindamānāṃ candra-śālikām adhiruhya, nūtanāni",
    "GK19gp01-11u:709": " pūtanādi-dantavakrānta-durbuddhi-śakrāri-cakra-vadha-sambaddhāni",
    "GK19gp01-11u:710": " virudādi-cchandāṃsi svacchandatayā naṭanta ivāparyantaṃ paṭhantaḥ samantād eva jana-sandoham ānanda-dohaṃ lambhayāmāsuḥ |",
    "GK19gp01-11u:711": " sānurāga-rāgāvali-vibhāga-laṅgima-saṅgīta-saṅgi-tal-līlā-kathākulam apy ākalayāmāsuḥ |",
    "GK19gp01-11u:712": " [3] tadā muhur api harer avadāna-gānato labdha-toṣa-poṣā",
    "GK19gp01-11u:713": " ghoṣādhipati-dampati-mukhāḥ parama-sukhād atiśasta-vastrālaṅkāra-bhāraṃ",
    "GK19gp01-11u:714": " tebhyaḥ svayam īhayā vihāpayāmāsuḥ |",
    "GK19gp01-11u:715": " kintu śravaṇe' pi tṛptir na kptim",
    "GK19gp01-11u:716": " avāpa, kathaṃ vā tatrāvaśyam eva vaśanīyā sātiḥ sātim āsīdatu? tad anu ca",
    "GK19gp01-11u:717": " samudbhūta-prema-rasa-rāśir vraja-vāri-rāśiḥ svayam eva nija-nija-hṛdayaṅgama-vraja-maṅgala-śyāmalāṅga-saṅgāna-taraṅga-saṅgha-saṅgitayā",
    "GK19gp01-11u:718": " viśva-vismaya-kāritāṃ saṅgatavān |",
    "GK19gp01-11u:719": " tatra ca, gīyamānatayā sannidhīyamānasya tadīya-yaśasaś candramasaḥ samatām anumimīmahe |",
    "GK19gp01-11u:720": " [4] yadā tu śrīla-gopāla-līlā-gāna-grahilā mahilā gātum ārabdhās tadā sarva eva satṛṣṇās tūṣṇīm āsan, kṛṣṇa-muralī-kākalīm anu kokilā iva |",
    "GK19gp01-11u:721": " yad eva gānaṃ vaidagdhī-digdha-kaṅkanādi-jhaṅkārālaṅkṛta-manthāna-nirghoṣaḥ",
    "GK19gp01-11u:722": " svara-tālādi-dānam iva kurvāṇaḥ sva-poṣaṃ pupoṣa |",
    "GK19gp01-11u:723": " [5] tad evaṃ sati, sarvataḥ-sāreṇa",
    "GK19gp01-11u:724": " sapramāṇa-varṇayitavyānusāreṇāpagatāpara-pati-bhramāḥ sarvā eva vraja-ramā",
    "GK19gp01-11u:725": " māravāṇa-dalita-marmāṇas tad-eka-sevā-",
    "GK19gp01-11u:726": " dharmyeṣu nija-nija-harmyeṣu samam eva labdhāgamanaṃ tam ekam eva ramaṇaṃ ramaṇatāṃ gamayamānā na virāmam icchantīti sakhībhir eva prābhātikarāgamaya-gāna-narmaṇā tasmād uparamayāmāsire [6] tac ca na sahasā, kintu kramaśaḥ |",
    "GK19gp01-11u:727": " tathā hi,",
    "GK19gp01-11u:728": " bāhū viślathitau ślathīkṛtam uro vaktraṃ daracyāvitaṃ,",
    "GK19gp01-11u:729": " talpād utthitam ekadā vinimayenālambya yatnān muhuḥ |",
    "GK19gp01-11u:730": " yābhyāṃ sparśasukhāgraho' pi damitas tābhyāṃ haripreyasī vyaktibhyāṃ bata soḍham atra sahasākraṣṭuṃ na dṛṣṭiṃ mithaḥ ||JGc_1,2.1||",
    "GK19gp01-11u:731": " [śārdūlavikrīḍitā]",
    "GK19gp01-11u:732": " [7] hanta, tāsu ca sarvādhikā yā tu rādhikā, sā khalu tad-ārambha-sambhavād eva prāyaḥ sarvadā mūrcchām ṛcchati |",
    "GK19gp01-11u:733": " yatra ca,",
    "GK19gp01-11u:734": " \"pūrvānurāga-galitāṃ mama lambhane' pi",
    "GK19gp01-11u:735": " lokāpavāda-dalitām atha mad-viyuktau |",
    "GK19gp01-11u:736": " dāvānala-jvalita-jāti-vanī-sadṛkṣām",
    "GK19gp01-11u:737": " etāṃ kathaṃ katham ahaṃ bata sāntvayāmi?\" ||JGc_1,2.2|| [vasantatilakā]",
    "GK19gp01-11u:738": " iti sadā bhāvayantaṃ, samprati cātivyagrībhavantaṃ vraja-yuvarājaṃ prati samāśvāsanayā viśvāsanayā ca tāṃ vyavahitāṃ kurvāṇāḥ, prāṇa-tulyāḥ",
    "GK19gp01-11u:739": " paramālyas tadīya-tāmbūlodgārādi-saṃvalanayā cetanām ālambayanti; samantād api sāntvitām atha pṛcchanti ca, \"hanta, keyaṃ tava rītiḥ?\" iti |",
    "GK19gp01-11u:740": " [8] sā punaḥ sāsram āśrāvayati,",
    "GK19gp01-11u:741": " \"na mūrkha-dhīr asmi na vā durāgrahā",
    "GK19gp01-11u:742": " śarīra-bhogeṣu na vātilālasā |",
    "GK19gp01-11u:743": " kintu vrajādhīśa-sutasya te guṇā balād apasmāra-daśāṃ nayanti mām ||JGc_1,2.3|| [vaṃśasthavilā]",
    "GK19gp01-11u:744": " [9] \"kiṃ kurmahe? yayā marma-pīḍayā kvacana ca śarma na labhāmahe vayam\"",
    "GK19gp01-11u:745": " iti |",
    "GK19gp01-11u:746": " [10] atha punar vyākulī-bhavantī sā śubhra-dantī rasāntareṇa tābhiḥ sāntvitī-kriyate |",
    "GK19gp01-11u:747": " tad-dine tu tad idam ācacakṣe:",
    "GK19gp01-11u:748": " \"aśeṣa-maṅgala-saṅgatācaraṇānāṃ śrī-vrajeśa-gṛhiṇī-caraṇānām ādeśa-praveśa",
    "GK19gp01-11u:749": " āsīt, æhanta, sarvā evārvācīna-vayasaḥ samāgatāḥ, mat-prāṇādhikā rādhikā katham adhunāpi nāgatā?' iti |\" tad evam avadhāritavatī śrī-rādhāpi",
    "GK19gp01-11u:750": " sāvadhānī-bhavantī, śīghram eva prātar aucitīṃ vidhāya, sarvābhir",
    "GK19gp01-11u:751": " evopaśāya-viśāya-valitābhiḥ kalyam ākalya militābhir",
    "GK19gp01-11u:752": " lalitā-viśākhādi-sakhibhiḥ sārdhaṃ śrī-vrajādhīśvaryā dhāma jagāma |",
    "GK19gp01-11u:753": " gatvā",
    "GK19gp01-11u:754": " ca, parama-kānta-sva-kānti-kandalībhir antima-gatābhīra-kāntāḥ samantād apy antar-bahir api devayāmāsa |",
    "GK19gp01-11u:755": " [11] yatra tāsāṃ nirnimeṣatā ca jātā |",
    "GK19gp01-11u:756": " sambhāvanāvatī bhāvanā ceyaṃ,",
    "GK19gp01-11u:757": " \"adhi-vidhu nīlāmbuja-yugam api tila-puṣpaṃ sabandhūkam |",
    "GK19gp01-11u:758": " yasyāṃ kanaka-latāyāṃ seyaṃ kṛṣṇāṅganā citram ||JGc_1,2.4|| [upagīti]",
    "GK19gp01-11u:759": " [12] atha bhakti-tṛṣṇaṅ-manāḥ kṛṣṇa-jananīm anu mānanīyatayā nijam ānanam avanīm avanīya nanāma",
    "GK19gp01-11u:760": " sā ca tāṃ saha-sabhyānandam abhyanandat |",
    "GK19gp01-11u:762": " ca,",
    "GK19gp01-11u:763": " asau caraṇayor natā śirasi hastam ādhatta sāpy asau bhuvi tathā sthitā kacam ajighrad utthāpya sā |",
    "GK19gp01-11u:764": " asau kucita-vigrahā bhuja-tale nidhāyātha sā sa-bāṣpakam udaikṣata dvayam aho dvayoh kiṃ bruve? ||JGc_1,2.5|| [pṛthvī]",
    "GK19gp01-11u:765": " [13] tad evam api rohiṇī-prabhṛtīnām ādarāya bhṛta-nibhṛta-saṅkocām",
    "GK19gp01-11u:766": " ālocayantī rājñī tām anujajñe, \"putri, vandasva vandana-yogyāḥ\" iti |",
    "GK19gp01-11u:767": " sā ca ramya-guṇā puru-nipuṇā bhakti-pūrataḥ sarvā eva gurūr avanamya",
    "GK19gp01-11u:768": " dūra-deśa eva niveśaṃ vinata-vaktram āsasāda |",
    "GK19gp01-11u:769": " [14] atha lalitādis tad-āli-pālir api tāsu guru-vanitāsu tadvad eva kṛta-varivasyā tasyā eva sadeśam upaviveśa |",
    "GK19gp01-11u:770": " [15] tataś ca śrī-rāma-prasūḥ",
    "GK19gp01-11u:771": " spaṣṭam ācaṣṭa, \"vrajeśvari, sarva-sukha-rohiṇī rohiṇī-tārādya vidyate |",
    "GK19gp01-11u:772": " tad ādiśyatām: iyaṃ sad-bhāva-dhūta-sarva-diśya-vadhū-naipuṇyā,",
    "GK19gp01-11u:773": " pākādi-sādguṇyāya pūrvam eva somābhānulomatayā yā rasavatīṃ pratītāḥ samam anyā dhanyā maṅgalādyā maṅgalārāma-rāmānuja-rāmās, tathā yāḥ parāpara-nāmānaḥ kalyāṇārāma-rāma-rāmāḥ samantād apy amūr amūm evānuvartantām |",
    "GK19gp01-11u:774": " lalitādyāḥ punar asyāḥ kāya-nikāya-rūpā eveti, na sāhāyakāyāsmābhir niyojanīyāḥ |\"",
    "GK19gp01-11u:775": " [16] atha tayāpi tathādiṣṭā śiṣṭāṅganā-gaṇa-gaṇeya-guṇā śiro namayitvā sakhīṣu tirobhūya tat-kālam eva cacāla |",
    "GK19gp01-11u:776": " [17] atha prasaṅgam anyam api saṅgataṃ prathayāmaḥ |",
    "GK19gp01-11u:777": " [18] atha",
    "GK19gp01-11u:778": " dhṛta-praṇaya-naya-sārā vayasā mahasā sahasā ca kṛta-savayasaḥ",
    "GK19gp01-11u:779": " sabhānukārāḥ, svakula-paramparā-gata-paricāraka-śūdrābhīra-kumārāḥ",
    "GK19gp01-11u:780": " svāvasara-visara-prāptāvasaratayā prātar eva mohanāgāra-dvāra-sāram",
    "GK19gp01-11u:781": " āvrajantaḥ samaṃ virājante sma |",
    "GK19gp01-11u:782": " [19] tataś ca snānīyādi-ramya-karais taiḥ kiṅkarair anugamyatayā sa tu vara-kiśora-vayā nikhila-trātā rāma-bhrātā prātar-ācārā-caraṇāya sadeśam",
    "GK19gp01-11u:783": " upaveśa-pradeśaṃ pūrvam eva viveśa |",
    "GK19gp01-11u:784": " [20] tatra ca narma-maya-śarmada-praṇayā vaiśyābhīra-tanayāḥ sakhāyaḥ subalādayaḥ samam eva samagaṃsata |",
    "GK19gp01-11u:785": " taiḥ saṅgataiḥ saha tu",
    "GK19gp01-11u:786": " vilamba-kathantā-kathāvalambena mithaḥ parihāsa-vilāsa-kautukī varāsanam adhyāsāmāsa |",
    "GK19gp01-11u:787": " te sarve premṇā paricaryāyāṃ param āścarya-caryāḥ, yataḥ-",
    "GK19gp01-11u:788": " ādeyādhārādi-bhāvena bhedāt prāṇā bhinnāḥ prāṇinaḥ santi bhinnāḥ |",
    "GK19gp01-11u:789": " ye kṛṣṇādyāḥ snigdhatā-śarma-bhājaḥ",
    "GK19gp01-11u:790": " prāṇā jñeyās te mithaḥ prāṇinaś ca ||JGc_1,2.6|| [śālinī]",
    "GK19gp01-11u:791": " [21] prabhāte ca prabhāte, tādṛśānām madhye tādṛśasya tasya tu,",
    "GK19gp01-11u:792": " śrīmad-vaktra-karāṅghri-dhāvana-kalā tailādibhir mardanaṃ snānaṃ gātra-mṛjāṃśuka-dvaya-dhṛtiḥ sācāma-puṇḍra-kriyā |",
    "GK19gp01-11u:793": " prātar dharmaga-karma divya-vasanaṃ ratnāvalī-maṇḍanaṃ",
    "GK19gp01-11u:794": " vaṃśī-śṛṅga-śikhaṇḍa-daṇḍa-kalanā mac-cittam ākarṣati ||JGc_1,2.7||",
    "GK19gp01-11u:795": " [śārdūla]",
    "GK19gp01-11u:796": " [22] teṣu ca keṣucid aṅga-sevakeṣu viśeṣaḥ śeṣa-vacasām api śeṣasya viṣayāyate |",
    "GK19gp01-11u:797": " yataḥ,",
    "GK19gp01-11u:798": " saurabhyaṃ śirasaḥ padāmbujayugaṃ bāhuprasārādikaṃ",
    "GK19gp01-11u:799": " labdhvā-śleṣaviśeṣatāṃ dadhati ye kṛṣṇasya tṛṣṇānvitāḥ |",
    "GK19gp01-11u:800": " vātsalye pariṣevaṇe sakhipade kānta-sthitāv apy amī saukhyaṃ yat tad aśeṣam eva dadhate premṇā tadabhyaṅginaḥ ||JGc_1,2.8||",
    "GK19gp01-11u:801": " [śārdūla]",
    "GK19gp01-11u:802": " [23] atha tasmāt taiḥ parivītaḥ pīta-vasanaḥ svāṅgana-praveśam aṅgīkurvan",
    "GK19gp01-11u:803": " sadeśa-samavayaskābhiḥ samaṃ, jananyā jīva-nyāsa iva pratimayā labhyate",
    "GK19gp01-11u:804": " sma |",
    "GK19gp01-11u:805": " tatra ca,",
    "GK19gp01-11u:806": " \"āgacchaj jayatād aho madhuratā nirmañchanadravyatāṃ",
    "GK19gp01-11u:807": " gaccheyaṃ, mama dṛgdvayasya bhavatād atrātipakṣmāsthitiḥ |\"",
    "GK19gp01-11u:808": " itthaṃ kañjavilocanasya kalayann ākasmikīm āgatiṃ citraṃ citrajanaḥ sadā bhajati ced āsāṃ tu kiṃ tad bruve? ||JGc_1,2.9||",
    "GK19gp01-11u:809": " [śārdūla]",
    "GK19gp01-11u:810": " [24] atha guravaś ca tā rajanijanitatadvirahajvālākalitasnehapūravaśatayā muhur agurutām āsādyānavadyāmodam āviṣkurvatyaḥ",
    "GK19gp01-11u:811": " pūrvadiṅmukhamahā-mandirālindād avateruḥ |",
    "GK19gp01-11u:812": " tatra pūrvaṃ mātā vatsam iva mātā vatsaṃ militavatī, yatra rohiṇy api rohiṇīvad ūhāñcakre lokacakreṇa |",
    "GK19gp01-11u:813": " [25] śrī-govindaś ca dvayor api tayoḥ padāravindaṃ kramād vanditvā",
    "GK19gp01-11u:814": " nanditvā, mānyānām anyāsām api yathānyāyaṃ mānam unnamayāmāsa |",
    "GK19gp01-11u:815": " [26] tadaiva ca śrīnīlāmbaram anu samāgatikarāḥ sahacarāḥ",
    "GK19gp01-11u:816": " śrīdāma-sudāmādayaḥ śrīharisahavihārivitatayas, tathā sarvavidyāpaṭavaḥ purohita-baṭavas, tathā kāścid anyās",
    "GK19gp01-11u:817": " tatprasūsamānamānanīya-tanmānanīyādi-varāṅganāsu gaṇyās, tathā sarvasukhadohāḥ svasṛsvasrīyādisnigdha-sambandhinīsandohās tatpradeśaṃ viśanti sma |",
    "GK19gp01-11u:818": " [27] vāraṃ vāraṃ pratyekam utthānādyabhāvārthaṃ tathaiva hi",
    "GK19gp01-11u:819": " sarvair maryādā paryāpitāsti |",
    "GK19gp01-11u:820": " [28] atha khalu siddhānāṃ pariṣadi yogamāyeti prasiddhā",
    "GK19gp01-11u:821": " bhakti-siddhānta-sad-bhāva-rate śrīmad-bhāgavate ca yoga-māyām upāśritaḥ ity ādinā bhagaval-līlādhikāritayā siddhā svarūpa-śaktiḥ svābhivyaktim antareṇa rūpāntareṇa tāpasīti vyavasīyate, yasyāḥ paurṇamāsīti nāma-vyāhāra-vyavahāra āsīt |",
    "GK19gp01-11u:822": " tasyām āgatāyām agarveṇa sarve' pi",
    "GK19gp01-11u:823": " sa-sambhramam abhramaṃ namaḥ samam akurvata |",
    "GK19gp01-11u:824": " tayā cānandād āśīrbhiḥ sphuṭam abhyanandiṣata |",
    "GK19gp01-11u:825": " [29] atha yaś ca sarva-vidyā-niṣṇātas tasyāḥ snātakaḥ śrī-kṛṣṇasya",
    "GK19gp01-11u:826": " rahasya-narmāṇi baddha-tṛṣṇatayā tad-vayasyatāṃ vaśyatām āninye, yaś",
    "GK19gp01-11u:827": " cāvidūṣaṇa-bhāva-rūṣita eva devarṣi-prakṛtitayā tasya kautuka-kṛte",
    "GK19gp01-11u:828": " vidūṣakatām api vibhūṣayati sma, sa khalu madhumaṅgala-nāmā narmaṇā",
    "GK19gp01-11u:829": " marma-sparśi-kutuka-racanair āśīr-vacanaiḥ sarvān amandam ānandayāmāsa,",
    "GK19gp01-11u:830": " nidhim iva hari-sannidhiṃ cānañca |",
    "GK19gp01-11u:831": " [30] tataś ca parasparaṃ kara-baddha-karau sitāsita-kumāra-varau mātṛbhyām ubhayataḥ pṛṣṭhataḥ pradatta-hastau smita-vaśaṃvada-vadana-śastau mandaṃ mandaṃ tad evāmandam alindam avindatām suvarṇa-svarṇa-kirmīrita-prayatna-nirmita-pṛthu-ratna-pīṭham abhi pṛthak pṛthaṅ niviṣṭavantau sudhā-vṛṣṭim iva ca sarveṣūpaviṣṭeṣu dṛṣṭiṃ sṛṣṭavantau |",
    "GK19gp01-11u:832": " [32] atha pratimāsyā seyam āsyā janma-tārā-gamana-mayīti",
    "GK19gp01-11u:833": " śrī-yaśodā-yaśo-dātus tasya tadā tad-ācāryāṇām arbhakā",
    "GK19gp01-11u:834": " darbhakāgrīya-nīrābhiṣekaṃ vivekātirekavantaḥ",
    "GK19gp01-11u:835": " śantama-mantra-pravacana-sacanayā racayāmāsuḥ |",
    "GK19gp01-11u:836": " tataś ca,",
    "GK19gp01-11u:837": " mantrā gītāni vādyāny api ca jaya-ravāḥ kṛṣṇa-śobhās tadīya-",
    "GK19gp01-11u:838": " preyo-vargāti-citra-praṇaya-vilasitānīti parvaṇy amuṣmin |",
    "GK19gp01-11u:839": " pratyekaṃ tat tad ekībhavanam api tadā prāpa rucyatvam uccaiḥ śṛṅgārādyo raso vā kavi-kṛtir athavā ṣāḍavo vāpi yadvat ||JGc_1,2.10||",
    "GK19gp01-11u:840": " [srāgdharā]",
    "GK19gp01-11u:841": " tasmin nīrāja-nirmañchana-bhavika-padārthāli-saṃsparśanānām",
    "GK19gp01-11u:842": " ājyādarśādi-darśa-dvija-nija-janatārcādikānāṃ śubhānām |",
    "GK19gp01-11u:843": " kṛṣṇo gotrādir āsīt pravara-vara-daśāṃ tāni jagmuḥ samantād",
    "GK19gp01-11u:844": " yebhyo' nye ca prathante śubha-śata-nivahasyānvayāḥ sarva-loke",
    "GK19gp01-11u:845": " ||JGc_1,2.11|| [srāgdharā]",
    "GK19gp01-11u:846": " brāhmaṇyas tv adhikacam acyutasya dūrvā pūrvāṇi nyadhiṣata tatra maṅgalāni |",
    "GK19gp01-11u:847": " yady āśīrvacanam ihārurodha bāṣpaḥ kalyāṇaṃ bata bhavatān manorathasya ||JGc_1,2.12|| [praharṣiṇī]",
    "GK19gp01-11u:848": " dṛgambhaḥ-stambha-ruddhāpi kurvatī tilakaṃ prasūḥ |",
    "GK19gp01-11u:849": " kuryāt kiṃ yadi sāhāyyaṃ nākariṣyata rohiṇī? ||JGc_1,2.13|| [anuṣṭubh]",
    "GK19gp01-11u:850": " mātuḥ pitus tasya ca tatra mātṛ-",
    "GK19gp01-11u:851": " bhāvānvitā-bhrātṛ-vadhū-svasṝṇām |",
    "GK19gp01-11u:852": " upāyanaṃ puṇḍram itīyatī gīr āsīt tadīyārtha-caye mitir na ||JGc_1,2.14|| [upajāti]",
    "GK19gp01-11u:853": " [33] atha prācī-gata-dvitīya-prakoṣṭhād āgamya ramya-kumāraḥ kaścid",
    "GK19gp01-11u:854": " ācaṣṭa, yaḥ khalv etad-artham eva pūrvaṃ visṛṣṭaḥ |",
    "GK19gp01-11u:855": " \"śrīman",
    "GK19gp01-11u:856": " vraja-rāja-kumāra, śrīmad-vraja-rāja-sabhāyāṃ sarva eva parvaṇīha",
    "GK19gp01-11u:857": " saṃvalitā vartante, kintu bhavad-yātrā-dvāra-mātrāvalokinaḥ |",
    "GK19gp01-11u:858": " yāni ca sarvārādhana-dhanāni śrīmad-vraja-rāja-caraṇa-rājīva-parisarāya sajjitāni",
    "GK19gp01-11u:859": " bhavad-visarjitāni tāmbūla-dukūlādīni, tāni cādhunāpi mūrdhānaṃ dhunānā nopayuñjate sma |\"",
    "GK19gp01-11u:860": " [34] atha so' pi tad avadhārayann eva, tad evāvadhārayan mātaram anu kātara iva niṣkramaṇa-klama-samanujñā-yācanam anusandhāya, praṇāmādinā paurṇamāsīm uṭaja-gṛhāya vihāya, śrī-rāmam agre vidhāya, śrīdāmādīn parito nidhāya, paścimāgrima-prema-dolāyamāna-svāntas tato niṣkrāntaḥ; sahasā mahasā vṛtaḥ sabhyālibhir abhyālokayāñcakre |",
    "GK19gp01-11u:861": " [35] atha sodita-meghāś cātakā iva, labdha-candrāś cakorā iva,",
    "GK19gp01-11u:862": " saṅgata-jalā jala-janmāna iva, samunmīlita-prāṇā dehā iva, sarve' py",
    "GK19gp01-11u:863": " ānanda-garveṇa vandi-vṛndādi-kalita-kolāhalena ca samam eva samuttasthuḥ |",
    "GK19gp01-11u:864": " [36] kintūtkalikā-kalita-manaso' pi sva-sva-maryādayāparyāpitā iva",
    "GK19gp01-11u:865": " labdha-stambhārambhās tatra tatra kevalaṃ sthitavantaḥ |",
    "GK19gp01-11u:866": " yuktam eva ca tat",
    "GK19gp01-11u:867": " proktaṃ, yatas tasmin khalv asmākaṃ śrī-nanda-vraja-rāja-grāme",
    "GK19gp01-11u:868": " tat-tat-prema-viśeṣa-rīti-nītir eva grāmaṇīr iva vartate |",
    "GK19gp01-11u:869": " [37] tathā hi,",
    "GK19gp01-11u:870": " kadācit kasyacit kañcit prati vacanam,",
    "GK19gp01-11u:871": " \"tau śubhra-dyuti-nīrada-dyuti-harāv indrāśma-hema-prabhā",
    "GK19gp01-11u:872": " hṛd-vastrau sita-kañja-nīla-kamala-śrī-cori-cārv-ānanau |",
    "GK19gp01-11u:873": " cañcat-khañjana-gañjanākṣi-yugalau dantīndrajid-vikramau",
    "GK19gp01-11u:874": " tān astambhayatāṃ janān yad akhilāṃs tan mitra citraṃ na hi ||JGc_1,2.15||",
    "GK19gp01-11u:875": " [śārdūla]",
    "GK19gp01-11u:876": " [38] yadā ca dakṣiṇe sarvānarvācīna-māhātmya-guravo guravo babhūvuḥ; te ca sarve pūrva-pūrvataḥ pūrvajā eva tasthuḥ |",
    "GK19gp01-11u:877": " yatra purohitāḥ svayam anargham arghyaṃ dadhānāḥ sarvataḥ pūrve bhavantaḥ sva-nāma-niruktim iva vyaktīkurvanti sma, \"puro dhīyante\" iti |",
    "GK19gp01-11u:878": " tad etad api yuktaṃ, śleṣeṇa ca prathamato hitās ta eva hi bhaṇyante |",
    "GK19gp01-11u:879": " [39] atha tādṛśa-nija-kula-candra-premānandāmṛta-tundilitatayā kila",
    "GK19gp01-11u:880": " śrīmad-upanandābhinanda-nanda-sananda-nandanādi-nāmānaḥ",
    "GK19gp01-11u:881": " prabala-nandana-sneha-madhura-dhāmānas, tān anu ca premṇā",
    "GK19gp01-11u:882": " samyag-bandhutā-bandhinaḥ sambandhinaḥ parāpara-nāmānas tan-milanam",
    "GK19gp01-11u:883": " anusandhāya sthitāḥ |",
    "GK19gp01-11u:884": " [40] atha vāme' pi tathaivālaghu-premṇā laghūbhavanto laghavaḥ samavatasthire |",
    "GK19gp01-11u:885": " [41] sarve caite yathā-pūrvaṃ yathā-yathaṃ",
    "GK19gp01-11u:886": " sarva-cittārāmeṇa rāmeṇa saha hāriṇā hariṇā militāḥ samunmīlita-bhāvā",
    "GK19gp01-11u:887": " babhūvuḥ, candramasaṃ vindamānāḥ kumuda-sandohā iva |",
    "GK19gp01-11u:888": " [42] tataś ca kṣaṇa-katipayād",
    "GK19gp01-11u:889": " akṣīṇānanda-vṛndārpita-satvara-visṛtvara-mohād unmagneṣu teṣu tadīya-śrīman-mukha-nirīkṣaṇa-lagneṣu śrīmān vraja-rājas taṃ vyājahāra,",
    "GK19gp01-11u:890": " \"tāta, tavādya vidyate sarva-sampan-mayī janma-tārā |",
    "GK19gp01-11u:891": " tasmād vraja-dhāma",
    "GK19gp01-11u:892": " svayam ā madhyāhnam adhyāsitavyam |",
    "GK19gp01-11u:893": " go-sambhālana-pālanāya punaḥ prātar eva mayā samayāsthitā yuktā niyuktāḥ santi |",
    "GK19gp01-11u:894": " svayam atha prathama upaviśya dṛśyatāṃ svajana-vrajaḥ\" iti |",
    "GK19gp01-11u:895": " [43] atha so' py avācīnatā-samīcīna-śiraskatayā rājñāṃ tām ājñāṃ mālām iva śirasi nidhāya, śrī-rāma-mukha-tāmarasam avadhāya,",
    "GK19gp01-11u:896": " svajana-vraja-sahitatayā sahitam adhiruhya catuṣka-deśa-gataṃ puṣkalam",
    "GK19gp01-11u:897": " upaveśa-veśma valita-smitaṃ tārā-patir iva pūrva-parvatam adhyāsitavān |",
    "GK19gp01-11u:898": " viprādi-sampradānatayā yathā-yathaṃ gavādikam api sātavān |",
    "GK19gp01-11u:899": " tataś ca tasminn upaviśya, punas tāmbulādi-saṃvibhāga-sukha-saṃvalanayā",
    "GK19gp01-11u:900": " sambandhibhir mitho narma-saṃvāda-sambandhi-sandhi-kutūhalaṃ kalayāmāsa |",
    "GK19gp01-11u:901": " [44] muhūrtād atha kaścid antaḥ-pura-sāraḥ kumāraḥ samāgamya sāmyenopaviṣṭayor jyāyaḥ-kaniṣṭhayoḥ",
    "GK19gp01-11u:902": " dhṛta-tṛṣṇayoḥ śrī-rāma-kṛṣṇayoḥ karṇābhyarṇaṃ lagitavān, tābhyām anumataḥ punas tad-rūpa-taś citrībhavituḥ śrīmad-vraja-dharitrīśituḥ |",
    "GK19gp01-11u:903": " tena ca \"adya śrīvatsa-vatsa-prasāda-labdhasya vatsasya",
    "GK19gp01-11u:904": " śubha-sampan-maya-janma-rkṣam\" iti vinaya-sandhena kevalenāñjali-bandhena",
    "GK19gp01-11u:905": " vyañjanayā bhojanāya yācitāḥ santo' ti-santoṣād vyativīkṣya yugapad utthitavantas te prasthitavantaś cāntaḥ-puram |",
    "GK19gp01-11u:906": " [45] athāgrataḥ-sareṇa tena sukumāreṇa kumāreṇa prāṅgaṇataḥ",
    "GK19gp01-11u:907": " pratiruddha-saṅgamanāsu śuddhānta-saṅgatāṅganāsu praviṣṭās te kaṃsajid-iṣṭā gṛhādi-śobhekṣaṇa-spṛhātaḥ kṣaṇam āviṣṭāḥ, kramaśo bhojanālayāya kalayām-babhūvuḥ |",
    "GK19gp01-11u:908": " [46] rāma-kṛṣṇau tu gavālokana-satṛṣṇau",
    "GK19gp01-11u:909": " tad-aṅgaṇa-saṅgata-merv-ākāra-mahāgāram āruhya,",
    "GK19gp01-11u:910": " mahī-mahita-māheyī-sthāneṣu pīyūṣa-vṛṣṭīr iva dṛṣṭīr vidhāya, vidheyair",
    "GK19gp01-11u:911": " vidūra-deśān nideśayāmāsatuḥ, \"bho bho gopa-gaṇāḥ, vartmanaḥ savyāpasavyayor eva pātavyā gavyāḥ\" iti |",
    "GK19gp01-11u:912": " athāvatīrṇābhyām ābhyām abhyāgatair api,",
    "GK19gp01-11u:913": " aguruja-guru-dhūpaḥ śubhratā ratna-pīṭhā-",
    "GK19gp01-11u:914": " vali-mad-aśana-pātrāsaṅgi-bhṛṅgāra-saṅghaḥ |",
    "GK19gp01-11u:915": " niyata-saciva-lokaḥ sādara-prema cāsīd iti diśi diśi dharmyaṃ bhoga-harmyaṃ vyaloki ||JGc_1,2.16||",
    "GK19gp01-11u:916": " \"aṅghri-kṣālana-mārjane iha bhavān jīyād\" iti prārthanā,",
    "GK19gp01-11u:917": " samyag vījanam antarā pramadasūhāsa-prasū-sūktayaḥ |",
    "GK19gp01-11u:918": " rucyānāṃ pariveṣaṇaṃ muraripor dṛṣṭi-prasādāmṛtaṃ",
    "GK19gp01-11u:919": " yatraivaṃ suhṛdāṃ sabhojana-vidhiḥ sūte na kiṃ vā sukham? ||JGc_1,2.17||",
    "GK19gp01-11u:920": " [śārdūla]",
    "GK19gp01-11u:921": " [47] tatrānupayukta-yukta-bhoktṝṇāṃ viprāṇāṃ paṅktir ekatra,",
    "GK19gp01-11u:922": " sagdhi-digdhānām asandigdha-snigdhānāṃ vaiśya-vaṃśyānām anyatra |",
    "GK19gp01-11u:923": " tatra tatra ca vṛddha-madhyama-nava-yauvanānāṃ pṛthak pṛthag iti viyutāv api,",
    "GK19gp01-11u:924": " mitho yathāsvaṃ parihāsa-vilāsena saṃyutir iva vīkṣyate sma |",
    "GK19gp01-11u:925": " na ca kevalena tena,",
    "GK19gp01-11u:926": " tad-avalocana-samunmīlita-locana-rocana-vilāsālāpa-līlā-rasa-vāridher",
    "GK19gp01-11u:927": " vrajendra-kula-sudhā-nidher asakṛd anubhava-yaugapadyena ca |",
    "GK19gp01-11u:928": " [48] yatra ca sa eva sarva-rasa-satram amatram ekam āsīt |",
    "GK19gp01-11u:929": " tatra ca,",
    "GK19gp01-11u:930": " parasparasya sphuṭa-hāsa-vārtāṃ",
    "GK19gp01-11u:931": " sañcārayantaḥ parito harau ca |",
    "GK19gp01-11u:932": " ṣaṇṇāṃ rasānāṃ pariveṣakā ye te saptamasyāpi babhūvur atra ||JGc_1,2.18|| [upajāti 11]",
    "GK19gp01-11u:933": " [49] yatra parihāsa-bījaṃ ca pṛthag-dig-deśa-loka-prasiddhānām atraiva",
    "GK19gp01-11u:934": " cānyathā-siddhānāṃ temanādīnāṃ nāma nāmnātuṃ śakyate, nāmāntareṇa",
    "GK19gp01-11u:935": " vāmnāyate, sad-āmnāya-janmabhir api bandhu-sambandhibhir ity ādi lakṣaṇaṃ",
    "GK19gp01-11u:936": " lakṣyate |",
    "GK19gp01-11u:937": " [50] kiṃ ca, tatra madhumaṅgalaḥ kautukena kenacit prahitena nija-hitena",
    "GK19gp01-11u:938": " śrīmad-vrajeśaṃ sandideśa, \"rāja-vara, tad etad asmākaṃ brāhmaṇā",
    "GK19gp01-11u:939": " nivedayanti: æśaukla-nāma-dheyaṃ prathamam eva janma tāvad asmādṛśāṃ bhṛśa-śarmaṇe cakpe",
    "GK19gp01-11u:940": " yad dvitīye sāvitrākhye janmani",
    "GK19gp01-11u:941": " labdha-sva-kulaiśya-vaiśya-dvijatayā rājanyavad brāhmaṇa-bhojya-pakvānnair",
    "GK19gp01-11u:942": " api bhavadbhir vidūra-vibhakta-paṅktāv eva niveśitā vayaṃ na pratīmaḥ,",
    "GK19gp01-11u:943": " tatra kiṃ kiṃ pariveṣitam atra vā kim iti |",
    "GK19gp01-11u:944": " tasmād goṣṭhādhipatinā sva-dṛṣṭi-niṣṭaṅkitī-kṛtāny asmat-kṛte punaḥ prathamataḥ sarvāṇy eva temanāni pariveṣyantām |",
    "GK19gp01-11u:945": " yāny eva vārṣabhānavy-ādi-sva-hasta-prayastatayā",
    "GK19gp01-11u:946": " paktāni parama-śastāny uttara-tāpany-anusāreṇa pūrvaṃ durvāsasāpi krodha-durvāsanāṃ nirvāsayatā prasādam api bhāsayatā rasanayābhyastānīti nikhila-miṣṭatāviśiṣṭatayā kila vartmany eva pariveśakaiś coraṃ coram",
    "GK19gp01-11u:947": " urvaritāni, parāṇy api dṛśaiva bhukta-pūrvāṇi santi, tāni ca bhuktvā",
    "GK19gp01-11u:948": " vaiṣṇava-yajñāya śruti-smṛti-vihita-hita-pratīkāra-mayaṃ daikṣasam ākhyaṃ tṛtīyam api janma drutam urīkariṣyate' iti |\"",
    "GK19gp01-11u:949": " [51] tad etad ākalayya kalitaṃ hāsa-kolāhalaṃ, gokula-kuleśvarī gṛhād avakalayantī svayam anala-pakva-tulitāni sūrya-pakvāni bahūny",
    "GK19gp01-11u:950": " anupa-bhukta-carāṇi vihāpayāmāsa, yena bahulam eva sahāsa-kutūhalaṃ",
    "GK19gp01-11u:951": " nikhilaḥ kalayām-babhūva |",
    "GK19gp01-11u:952": " [52] tad evam udara-pūraṇa-mātreṇa tṛptā, na tu tat-tad-bahula-rasa-pūra-kutūhalena, natarāṃ",
    "GK19gp01-11u:953": " sad-ānukūla-pīta-dukūlena prati-ruci-nava-navāyamānatā hi tatrāyatā,",
    "GK19gp01-11u:954": " tathāpi balād iva parimala-ramaṇīyam ācamanīyaṃ dattam |",
    "GK19gp01-11u:955": " gaty-antareṇāsamāpanīya-spṛhaṇīyatā hi tatra bṛhatī |",
    "GK19gp01-11u:956": " tataś ca,",
    "GK19gp01-11u:957": " divya-tāmbūla-cārcikya",
    "GK19gp01-11u:958": " vastra-mālya-vibhūṣaṇaiḥ |",
    "GK19gp01-11u:959": " arcitā bandhavaḥ sarve dakṣiṇābhiś ca bhūsurāḥ ||JGc_1,2.19|| [anuṣṭubh]",
    "GK19gp01-11u:960": " [53] lakṣitāyāṃ ca dakṣiṇāyāṃ, madhumaṅgalaḥ sa tu narma-śarmāmṛtam",
    "GK19gp01-11u:961": " adugdha |",
    "GK19gp01-11u:962": " \"bho vraja-mahanīyāḥ, nāsyām akṣīṇāyām api dakṣiṇāyām īrṣayā vayaṃ vīkṣaṇīyāḥ |",
    "GK19gp01-11u:963": " bhavatāṃ bhuñjānānām ekaika-vyañjana-mūlya-tulyatayāsmākaṃ samastāpi sā na prastāvayati",
    "GK19gp01-11u:964": " [54] tad evaṃ bahala-hāsa-kolāhala-kutūhale nivṛtte pitaram upetya",
    "GK19gp01-11u:965": " sarva-sukha-pālaḥ śrīla-gopālaḥ śanaiḥ saniṃ praṇayan sa-vinayam ālalāpa,",
    "GK19gp01-11u:966": " \"arvāg eva sarvān ādāya sabhālaya-valayaṃ svayaṃ tatra-bhavantaḥ samayantu",
    "GK19gp01-11u:967": " | vayaṃ tu śrī-rāma-dāma-sudāmādayaḥ samāgata-prāyāḥ |\" tad evaṃ mātṛ-gṛham upetya tām apy uvāca, \"mātar, mātṝṇāṃ sambhālanārtham anuyātṝṇ",
    "GK19gp01-11u:968": " asmān anumanyasva |\"",
    "GK19gp01-11u:969": " [55] mātā ca kṣarat-kṣīra-kula-kuca-mukulam ālalāpa, \"āyuṣman,",
    "GK19gp01-11u:970": " yuṣmad-eka-prāṇā vayaṃ, tasmān na vilambanīyam\" iti |",
    "GK19gp01-11u:971": " [56] tataś ca tasyāḥ savayasaḥ pravayasaś ca sarvāḥ saṅghaśaḥ sāsram ūcuḥ,",
    "GK19gp01-11u:972": " \"vatsa, nāmnaiva tā mātaraḥ, eṣā tu tava mātaiva, tasmād asyāṃ kathaṃ na vilakṣaṇaṃ pakṣapātam āpātayasi?\" sa ca nata-vadanaḥ sāsra-smita-vācam",
    "GK19gp01-11u:973": " uvāca, \"mātaraḥ, kiṃ kurmaḥ? tās tu paśu-jātayo na vivekam ekam api",
    "GK19gp01-11u:974": " labhante, yato māṃ vinā tṛṇam api na tṛṇvanti |\"",
    "GK19gp01-11u:975": " [57] mātovāca, \"samyag āha vatsaḥ, yato dharma evāsmākaṃ marmabhedī",
    "GK19gp01-11u:976": " babhūva, yeṣāṃ dhanāni tanayāś ca sadā vanāni nilayān kurvanti |\"",
    "GK19gp01-11u:977": " [58] kṛṣṇaḥ sahāsam- āha sma, \"mātar, atra vane na ko' pi trāsaḥ |",
    "GK19gp01-11u:978": " sa tu samūlakāsaṃ kaṣitānāṃ keśiprabhṛtīnāṃ saṅgata eva gataḥ |\"",
    "GK19gp01-11u:979": " [59] mātovāca, \"tarhi kim ākarṇyate, yad adyāpi kiñcit teṣām auddhatyaṃ vidyate, pretānām api tattadākāratayā sadyaḥ pretatāṃ prāptānām iva |\"",
    "GK19gp01-11u:980": " [60] kṛṣṇaḥ sahāsam- āha sma, \"mātar, na te pretajātitām avāptāḥ |",
    "GK19gp01-11u:981": " kintu,",
    "GK19gp01-11u:982": " bhavaccaraṇareṇugaṇaguṇitabhūmim anu maraṇapratāpavargād apavargam eva gatāḥ |",
    "GK19gp01-11u:983": " vayaṃ tu māyāmayatatpratikṛtiprapañcasañcayam añcantaḥ sukhasantānāya madhye madhye līlām adhyasyāmaḥ; yathā nilāyanaiḥ setubandhair markaṭotplavanādibhiḥ kauśalyeyalīlām |\"",
    "GK19gp01-11u:984": " [61] tataś ca sarvāsu gata-sandehāsu snehātiśayāt kṛṣṇa-mātā savyena pāṇinā pṛṣṭham, apasavyena cibukaṃ spṛṣṭvā kṛṣṇajyeṣṭhaṃ prati sabāṣpam",
    "GK19gp01-11u:985": " ācaṣṭa, \"vatsa nīlāmbara, taveyam ambā mama samakṣaṃ bālyād eva tvayi nātīva vātsalyam ullāsayati, kintu svayam udāsīnavad āsīnā bhavati |",
    "GK19gp01-11u:986": " tat khalu mama tāralyaṃ katham iva vairalyāya kalyatām? tasmād aham eva tvām",
    "GK19gp01-11u:987": " upadiśāmi: pītāmbareṇa samam avilambam evālambanīyaṃ vrajavartma\" iti |",
    "GK19gp01-11u:988": " [62] atha rāmānujaṃ hitavatī rohiṇy abhihitavatī, \"tāta, yaśodāmāta,",
    "GK19gp01-11u:989": " bālyād eva lālya-bhāvān mātur upadeśaṃ jātu na ca manyase |",
    "GK19gp01-11u:990": " mama tu taṃ na matāntaram ātanoṣi |",
    "GK19gp01-11u:991": " tataḥ sakṛd api mama nideśam asakṛd iva manyasva |",
    "GK19gp01-11u:992": " mātur manas-tāpa-vistārān nistārāya nija-vadanāṃśu-sudhāṃ vistāraya",
    "GK19gp01-11u:993": " tvaritam\" iti |",
    "GK19gp01-11u:994": " [63] atha tāsāṃ caraṇa-pātācaraṇāya kṛta-rocane nirmala-kamala-locane",
    "GK19gp01-11u:995": " sarvābhir anarvācīnābhiḥ saha gṛhaṃ hitvā tat-pāṇiṃ gṛhītvā",
    "GK19gp01-11u:996": " prāṅgana-saṅgitāṃ gatāyāṃ gopa-pati-pati-vratāyāṃ, sarvataḥ śreyasyas tat-preyasyaḥ sagavākṣa-bhitti-bhittīkṛta-nija-vilokanā vilokayāmāsuḥ |",
    "GK19gp01-11u:997": " tathā hi,",
    "GK19gp01-11u:998": " autsukyaṃ priya-mādhurī-madhu-madaṃ premātipāta-bhramaṃ",
    "GK19gp01-11u:999": " viśleṣāgama-bhītim apy anugatā lajjātiparyākulāḥ |",
    "GK19gp01-11u:1000": " gocārāya vanāya gacchati harau tasyāṅganānāṃ gaṇāś citrāṇīva nirīkṣya tasthur abhito dvitra-kṣaṇaṃ bhittiṣu ||JGc_1,2.20||",
    "GK19gp01-11u:1001": " [śārdūla]",
    "GK19gp01-11u:1002": " tatra sati,",
    "GK19gp01-11u:1003": " acyutasya nayana-dvayam āsāṃ tṛṣṇag apy atihriyā nimimīla |",
    "GK19gp01-11u:1004": " asya mānasam amūr atigūḍhaṃ paśyatīti milituṃ tad ivecchu ||JGc_1,2.21|| [rathoddhatā]",
    "GK19gp01-11u:1005": " yadā ca tāsāṃ sphuraṇaṃ jagāma tan-",
    "GK19gp01-11u:1006": " manas tad āśaṅkata tāsu rādhayā |",
    "GK19gp01-11u:1007": " \"aho gurūṇāṃ purato vikāritāṃ",
    "GK19gp01-11u:1008": " labheya cet kiṃ kara-vaitarām\" iti ||JGc_1,2.22|| [vaṃśasthavilā]",
    "GK19gp01-11u:1009": " tatra mātṛ-gaṇataḥ krama-pūrvaṃ",
    "GK19gp01-11u:1010": " prāpya yan baka-śamanaḥ samanujñām |",
    "GK19gp01-11u:1011": " ambakāny aharata pratibimba-",
    "GK19gp01-11u:1012": " vyājataḥ svatanugāny akhilānām ||JGc_1,2.23|| [rathoddhatā]",
    "GK19gp01-11u:1013": " athāmara-durlabha-cchatra-cāmara-paṭa-puṭa-tāmbūla-sampuṭādi-ghaṭita-karāḥ",
    "GK19gp01-11u:1014": " savayasaḥ karma-karāḥ śrī-rāma-dāmādibhiḥ saha gacchantaṃ tam anvagacchan",
    "GK19gp01-11u:1015": " atha tatabhāyāṃ parama-sabhāyāṃ",
    "GK19gp01-11u:1016": " pitṛ-mukha-lokān sphurad-avalokān |",
    "GK19gp01-11u:1017": " sukhayitu-kāmaḥ saha-sakhi-rāmaḥ",
    "GK19gp01-11u:1018": " samadhura-veśaḥ sapadi viveśa ||JGc_1,2.24|| [kusumavicitrā]",
    "GK19gp01-11u:1019": " tat-tad-vṛndaiḥ kṛta-pariveṣaḥ",
    "GK19gp01-11u:1020": " kṣoṇī-pṛṣṭha-sthita-vidhur eṣaḥ |",
    "GK19gp01-11u:1021": " kramato dṛṣṭi-bhramaṇābhreṣa-",
    "GK19gp01-11u:1022": " sthiti-kṛtam akhilān api viśiśeṣa ||JGc_1,2.25|| [mātrāsamaka]",
    "GK19gp01-11u:1023": " rahita-nimeṣa-prathitonmeṣa-",
    "GK19gp01-11u:1024": " svaka-dṛk-preṣa-pracitānveṣaḥ |",
    "GK19gp01-11u:1025": " abhavad aśeṣa-cchavi-saviśeṣa-",
    "GK19gp01-11u:1026": " sva-tanu-śleṣaḥ śrī-harir eṣaḥ ||JGc_1,2.26|| [mātrāsamaka]",
    "GK19gp01-11u:1027": " [65] tad evaṃ labdha-paramānanda-majjaneṣu sarva-sajjaneṣu",
    "GK19gp01-11u:1028": " kula-paramparā-varāvāryaḥ kaścana sūtācāryaḥ katicid ātmīyān parivārya peśala-veśau kāka-pakṣa-keśau kaucid bālakau purataḥ sandhārya tatra prāṭa, pāṭhayāmāsa ca tāv āśīrvāda-virudam |",
    "GK19gp01-11u:1029": " tau ca cātakānām",
    "GK19gp01-11u:1030": " antas-taḍitvantam iva sāgarāṇāṃ vāri-nidhim iva, dhana-cintācitānāṃ",
    "GK19gp01-11u:1031": " cintāmaṇim iva, jyotir-maṇḍalānāṃ vyoma-maṇḍalam iva, teṣām āśrayaṃ tam",
    "GK19gp01-11u:1032": " ekaṃ śrī-vraja-rāja-kumāram ālokayām āsatuḥ |",
    "GK19gp01-11u:1033": " tataś ca tau sa-parivāram",
    "GK19gp01-11u:1034": " eva taṃ pārāvāra-rahita-śobhāvāra-vārāṃ-nidhiṃ nidhyāya kṣaṇa-katipayam",
    "GK19gp01-11u:1035": " anudhyāya ca svajana-stambhita-patanārambhau mūrcchā-prāyam ṛcchataḥ sma |",
    "GK19gp01-11u:1036": " tad-upariṣṭād eva kathañcid viśiṣṭatām āviṣṭau sagadgadaṃ jagadatuḥ,",
    "GK19gp01-11u:1037": " \"jayāśeṣa-cintā-ratna-nīla-ratnākara vraja-dharaṇī-dhara! jaya",
    "GK19gp01-11u:1038": " dharaṇī-bhārāvatāra-vitīrṇa-dharaṇī-dhara-śeṣa-paryantāśeṣa-sukha-samāja",
    "GK19gp01-11u:1039": " vraja-yuvarāja! jaya nija-vaṃśāgra-vraja-kīrti-dhvaja-samāna-śubhra-dhāma",
    "GK19gp01-11u:1040": " śrī-balarāma! jaya jaya!\" iti |",
    "GK19gp01-11u:1041": " [66] punaś ca kamala-locanaṃ vilocantāv ūcatuḥ,",
    "GK19gp01-11u:1042": " \"rohiṇy-udyad-vidhuḥ pakṣa iva kṛṣṇaḥ sva-janmanaḥ |",
    "GK19gp01-11u:1043": " so' yaṃ yaśodānandaḥ san yaśodānanda-nandanaḥ ||JGc_1,2.27|| [anuṣṭubh]",
    "GK19gp01-11u:1044": " [67] punaś ca sāścaryam,",
    "GK19gp01-11u:1045": " \"yaśaḥ praśaṃsanti budhā mudhāgiraḥ",
    "GK19gp01-11u:1046": " sarvatra śaśvad viśadaṃ bhaved iti |",
    "GK19gp01-11u:1047": " aho, yaśodā yad asūta sā yaśas tat kṛṣṇa-rūpaṃ purato vilokyatām\" ||JGc_1,2.28|| [upajāti",
    "GK19gp01-11u:1048": " [68] tataḥ śrīmān vraja-rājaḥ supralāpaṃ lalāpa, \"sarva-sūta-cūḍā-ratna,",
    "GK19gp01-11u:1049": " ratnacūḍa, kāv etau sukumārau kumārau?\"",
    "GK19gp01-11u:1050": " [69] ratnacūḍa uvāca, \"sarva-sampad-virājamāna, śrīmad-vraja-rāja, mama bhāgineyau |\"",
    "GK19gp01-11u:1051": " [70] vrajarāja uvāca, \"katamāyā bhaginyā bhāga-dheya-rūpāv etau?\"",
    "GK19gp01-11u:1052": " [71] ratnacūḍa uvāca, \"asapatna-ratna-garbhā-pate! ratnavatyāḥ |",
    "GK19gp01-11u:1053": " sā caiṣā bhavad-apūrva-pūrva-puruṣa-puṇya-darśanāya kṛta-parāmarśā samāgatāsti |",
    "GK19gp01-11u:1054": " namaskaroti ceyam |\"",
    "GK19gp01-11u:1055": " [72] vrajarāja uvāca, \"bhagini, bhāgadheyena vardhasva |\"",
    "GK19gp01-11u:1056": " [73] ratnacūḍa uvāca, \"deva, mama bhaginī-patir apy ayaṃ sumati-nāmā |\"",
    "GK19gp01-11u:1057": " [74] vrajarājaḥ sasmitam uvāca, \"bālye dṛṣṭo' yaṃ nātīva niṣṭaṅkituṃ",
    "GK19gp01-11u:1058": " śakyate |\"",
    "GK19gp01-11u:1059": " [75] taṃ ca satkṛtyovāca, \"mānya, svayam agrataḥ samagram ehi\" iti pṛṣṭavāṃś ca, \"samprati bhavatāṃ kutra bhavanam?\"",
    "GK19gp01-11u:1060": " [76] sa uvāca, \"rājavīra, nīradhitīra eva |\"",
    "GK19gp01-11u:1061": " [77] upananda uvāca, \"tarhi dūrād abhyāgato' yam abhyāgataḥ |\"",
    "GK19gp01-11u:1062": " [78] atha vadana-sudhā-karāṃśu-sudhā-snapita-dṛgantaḥ",
    "GK19gp01-11u:1063": " smita-madhurādharāvṛta-kunda-koraka-dantaḥ śrī-kṛṣṇaḥ sa-tṛṣṇam iva",
    "GK19gp01-11u:1064": " pṛṣṭavān, \"kiṃ-nāmānāv etau?\"",
    "GK19gp01-11u:1065": " [79] ratnacūḍa uvāca, \"prāṇi-koṭi-nirmañchanīya-nakha-koṭe,",
    "GK19gp01-11u:1066": " madhukaṇṭha-snigdhakaṇṭha-nāmānau |\"",
    "GK19gp01-11u:1067": " [80] kṛṣṇa uvāca, \"samāna-nāmānau dṛśyete |\"",
    "GK19gp01-11u:1068": " [81] ratnacūḍa uvāca, \"sahajāv etau sahajāv eva |\"",
    "GK19gp01-11u:1069": " [82] upananda uvāca, \"ratnacūḍa, kiṃ khalu bhavad-vidyām anavadyād adhītavantāv etau?\"",
    "GK19gp01-11u:1070": " [83] ratnacūḍa uvāca, \"atha kim, ākasmikatayā vismāyakau guṇa-viśeṣāv apy anayoḥ staḥ |\"",
    "GK19gp01-11u:1071": " [84] upananda uvāca, \"kau tau?\"",
    "GK19gp01-11u:1072": " [85] ratnacūḍa uvāca, \"sarvajñatā tad-avitā kavitā ca |\" iti |",
    "GK19gp01-11u:1073": " [86] tataś ca sarve sāścaryaṃ paśyanti sma |",
    "GK19gp01-11u:1074": " [87] vrajarāja uvāca, \"mānya sumate, kuta etat-prabhāva-bhāvitav etau?\"",
    "GK19gp01-11u:1075": " [88] sumatir uvāca, \"viśva-pāvana, svaccha-kīrte, pṛcchyetām etāv eva |\"",
    "GK19gp01-11u:1076": " [89] vrajarāja uvāca, \"āyuṣmantau, yuṣmad-vṛttenāsmākaṃ cittaṃ vismayam evāviveśa, tasmād apanīyatām ayam |\"",
    "GK19gp01-11u:1077": " tau ca sāñjali-vacasā vyānañjatuḥ, \"śrī-goloka-loka-deva, śrī-guru-prasāda",
    "GK19gp01-11u:1078": " eva sarvatra durvāraṃ kāraṇam iti tatrabhavanta evānubhavanti |\"",
    "GK19gp01-11u:1079": " [90] vrajarāja uvāca, \"ke khalv īdṛśa-mahā-mahimānas te?\"",
    "GK19gp01-11u:1080": " [91] atha tau punar ghaṭita-kara-puṭāv ūcatuḥ, \"sugṛhīta-nāma-dheyā",
    "GK19gp01-11u:1081": " mad-vidha-bhāga-dheya-rūpāḥ sarva-sukha-varṣi-śrī-devarṣi-caraṇāḥ |\"",
    "GK19gp01-11u:1082": " [92] atha sarve' py ūcuḥ, \"tarhi nāścaryam idam |\"",
    "GK19gp01-11u:1083": " [93] punaḥ tāv ūcatuḥ, \"samprati ca yad-upadeśād vṛndāvana-deśam āgatā vayam |",
    "GK19gp01-11u:1084": " nūnaṃ yat-prasādād eva deva-varga-durgama-samadhigamasya",
    "GK19gp01-11u:1085": " bhavābhibhava-bhāvana-bhāvanasya tad etad bhavadīya-vaibhava-pradeśasya",
    "GK19gp01-11u:1086": " praveśe sadeśa-rūpatāṃ yātāḥ sma |\" [94] punaś ca sarve sāścaryam idaṃ paśyanti sma |",
    "GK19gp01-11u:1087": " [95] tataś ca śrī-kṛṣṇaś cintitavān, \"āṃ āṃ, cirān mamāpy anayor āgamanaṃ",
    "GK19gp01-11u:1088": " sphuraṇa-mayam āsīt\" iti |",
    "GK19gp01-11u:1089": " [96] atha śrī-kṛṣṇānumatānugatatayā śrī-rāmas tu samīpam āgamya",
    "GK19gp01-11u:1090": " vraja-rājam uvāca, \"bṛhat-tāta, tayor anayoḥ kautukaṃ draṣṭum utkaṇṭhitāḥ smaḥ |\"",
    "GK19gp01-11u:1091": " [97] tad anumodya punar vrajarāja uvāca, \"ratnacūḍa, adya dinam ārūḍham |",
    "GK19gp01-11u:1092": " prāghuṇāś ca ta ete ghuṇākṣara-nyāyenopalabdhāḥ, tad eṣām ātitheya-vastubhir avitatham ātithyam evādya vidhīyatām |\" pārśva-vartinaś",
    "GK19gp01-11u:1093": " cādiṣṭavān, \"dīyatām ebhyo varṣaṃ yāvad bhogyā varīyasī samagrā sāmagrī,",
    "GK19gp01-11u:1094": " sā ca yathaivāsmākaṃ tathaiva |",
    "GK19gp01-11u:1095": " prātar ārabhya tu sabhyāḥ samāhūyantāṃ kautukāvalokāya |\"",
    "GK19gp01-11u:1096": " [98] atha puraskṛtopanandeṣu vrajajana-vṛndeṣu tatra jñāpita-nijānandeṣu",
    "GK19gp01-11u:1097": " tathā teṣu sūteṣu ca kṛta-sarva-kleśa-varjaneṣu",
    "GK19gp01-11u:1098": " bhojya-bhogya-yogya-vastubhiḥ prastuta-visarjaneṣu madhyāhnaḥ so' yam ahnāya vyatīta iti rājñe vijñāpya vijñāta-sakala-tattvaḥ śrīmān",
    "GK19gp01-11u:1099": " mahā-sattvaḥ śrīpatir api śrī-rāmādi-sahita-gatis tat-tan-namanādi-kramān",
    "GK19gp01-11u:1100": " niṣkramya prasthitavān |",
    "GK19gp01-11u:1101": " tatra ca,",
    "GK19gp01-11u:1102": " buddhir eva suhṛdām anumene taṃ gavānugataye na manas tu |",
    "GK19gp01-11u:1103": " sā hi mantra-sacivaṃ suvicāraṃ pāti tat tu rahitārgala-kāmam ||JGc_1,2.29|| [svāgatā]",
    "GK19gp01-11u:1104": " atho vanaṃ prati calitaḥ sahāgrajaḥ samitrakaḥ pṛthu muralīm anādayat |",
    "GK19gp01-11u:1105": " yataḥ śrutād bata puratas tu tasthuṣāṃ supūrṇatābhavad atiśūnyatānyataḥ ||JGc_1,2.30|| [rucirā]",
    "GK19gp01-11u:1106": " tadā guru-vyavahitim āgatā mudā parasparaṃ paśupa-sutāḥ karair yutāḥ |",
    "GK19gp01-11u:1107": " sabhāgataṃ jahasur adhītya kasyacid vacas tadā skhalitam anūdya cāpare ||JGc_1,2.31|| [rucirā]",
    "GK19gp01-11u:1108": " [99] hāse coparatābhāse rāma uvāca, \"bhaṅgura, madhumaṅgala, mātṛbhir asmāsu vinīyamāneṣu bhavān kim avispaṣṭam ācaṣṭa, ævrajeśvari,",
    "GK19gp01-11u:1109": " kathayiṣyāmy ahaṃ rahaḥ' iti |",
    "GK19gp01-11u:1110": " kintu tābhir āveśavaśān nāvakalitam |\"",
    "GK19gp01-11u:1111": " [100] madhumaṅgala uccair vihasya nimīlya ca maunam ālalambe |",
    "GK19gp01-11u:1112": " kṣaṇād uvāca ca, \"hanta, śantamam api tad vismṛtam iva |\"",
    "GK19gp01-11u:1113": " [101] rāma uvāca, \"priyasakha, śapathaṃ prathayāni, tathyaṃ kathyatāṃ: kiṃ",
    "GK19gp01-11u:1114": " tat?\"",
    "GK19gp01-11u:1115": " [102] madhumaṅgala uvāca, \"yajñopavītāya śape, nānyathā prathayāni |",
    "GK19gp01-11u:1116": " yataḥ,",
    "GK19gp01-11u:1117": " \"dāntena damitaḥ so' haṃ śamitaḥ śānta-cetasā |",
    "GK19gp01-11u:1118": " jñaptena jñapitaḥ pūrṇenācāryeṇāsmi pūritaḥ ||JGc_1,2.32|| [anuṣṭubh]",
    "GK19gp01-11u:1119": " tena channena cābhūvaṃ chāditānṛta-vāk punaḥ |",
    "GK19gp01-11u:1120": " kathaṃ vā spāśitān kuryāṃ guṇāṃs tān spaṣṭam iṣṭadān\" ||JGc_1,2.33||",
    "GK19gp01-11u:1121": " [anuṣṭubh]",
    "GK19gp01-11u:1122": " [103] \"kintu yuvayor vadhūnāṃ cājñām ājñāya paraṃ vijñāpanīyaṃ tāsu, tan na cen na |\"",
    "GK19gp01-11u:1123": " [104] kṛṣṇa uvāca, \"unmatta, prathamam āvayor āvedaya |\"",
    "GK19gp01-11u:1124": " [105] madhumaṅgala uvāca, \"yadi na khidyāthe |\"",
    "GK19gp01-11u:1125": " [106] ubhāv ūcatuḥ, \"nahi nahi |\"",
    "GK19gp01-11u:1126": " [107] madhumaṅgala uvāca, \"evam uccaiḥkāram api vivakṣāmi, tayor anayor yathāsvaṃ preyasībhiḥ saha sā sā śreyasī vidyā nādyāpi vicchidyamānā",
    "GK19gp01-11u:1127": " vidyate, yan muhur ārabhyata eva vanābhyantare keli-kalaha-pralāpa-kalāpaḥ\" iti |",
    "GK19gp01-11u:1128": " [108] tataś ca kṛṣṇaḥ savyena pāṇinā tad-apasavyaṃ bāhuṃ gṛhītvā dakṣiṇāṅguṣṭha-madhyamābhyāṃ tad-adhara-puṭaṃ mṛdu niṣpīḍya smayamāna",
    "GK19gp01-11u:1129": " uvāca, \"suṣṭhu ghuṣṭa-paṭṭa-ḍorakeṇa tad idaṃ sīvyate cen, munitām āpadyate viprakīrṇa-buddhir ayaṃ yan mitra-vipraḥ |\" madhumaṅgalas tu tadvan mudrita-mukha evāmbū-kṛta-nirasta-grasta-vacanatayā vyaktavān,",
    "GK19gp01-11u:1130": " \"tathā ced antar-lobhanam anyatra tu durlabhaṃ nija-gṛhān",
    "GK19gp01-11u:1131": " matsyaṇḍī-khaṇḍa-cayam ādāyākhaṇḍa-kālam eva man-mukhaṃ pūrayathaḥ |",
    "GK19gp01-11u:1132": " tataḥ kathaṃ vā kim-arthaṃ vā vāṇī-vyayaṃ karavāṇi? tad etad api sevanam eva bhaṇyate |\"",
    "GK19gp01-11u:1133": " [109] rāmaḥ sasmitam uvāca, \"utkocaś cāmiṣam eva bhaṇyate, tad api brāhmaṇāḥ kāmayeran?\"",
    "GK19gp01-11u:1134": " [110] tad evaṃ sakhi-sabhāsatsu hasatsu svayaṃ sa tu narma-paṭur baṭuḥ",
    "GK19gp01-11u:1135": " sa-tṛṣṇaṃ kṛṣṇaṃ kṣaṇam āliṅgya preṅkholayan prakaṭaṃ jahāsīti sma |",
    "GK19gp01-11u:1136": " [111] atha sarva-guṇa-śālī vanamālī bahala-kutūhala-kalita-cittatayā",
    "GK19gp01-11u:1137": " calitaḥ, sakhibhir valitaḥ, phalita-śākhi-śākhā-śikhā-lalitenādhvanā",
    "GK19gp01-11u:1138": " dhenūr labdhvā veṇu-dhvanim udbhāvayāmāsa |",
    "GK19gp01-11u:1139": " [112] tataś ca dhenūpalakṣaṇatayā sarvāṇi yadākṛkṣanta, tadā sāścaryaṃ nabhasthaḥ kaścid āha sma,",
    "GK19gp01-11u:1140": " \"sarvaḥ pravāhaḥ sarvatra svānukūlyena karṣakaḥ |",
    "GK19gp01-11u:1141": " veṇu-dhvani-pravāhas tu prātikūlyena karṣati |\" ||JGc_1,2.34|| [anuṣṭubh] iti |",
    "GK19gp01-11u:1142": " anantaraṃ ca--",
    "GK19gp01-11u:1143": " gāvaḥ svān ṛṣabhān bhujaṅgama-bhujaḥ ṣaḍjān pikāḥ pañcamān",
    "GK19gp01-11u:1144": " anye ca pratipadya tān nija-nijān suṣṭhu svarān veṇutaḥ |",
    "GK19gp01-11u:1145": " āścaryeṇa vikarṣaṇaṃ muhur aho mohaṃ tathā bhejire sarve ced asakṛt kva sāntvana-vidhiṃ kurvantu ke vā tadā? ||JGc_1,2.35||",
    "GK19gp01-11u:1146": " [śārdūla]",
    "GK19gp01-11u:1147": " svayam api mohaṃ bheje yadi nija-veṇu-dhvanau kṛṣṇaḥ |",
    "GK19gp01-11u:1148": " syād urvaritaḥ ko vā, jīvaḥ sa hi sarva-jīvasya ||JGc_1,2.36|| [upagīti]",
    "GK19gp01-11u:1149": " iti |",
    "GK19gp01-11u:1150": " [113] kintu hanta, veṇu-rava-śravaṇa-sukha-vistāra eva tatra nistārāya",
    "GK19gp01-11u:1151": " babhūva |",
    "GK19gp01-11u:1152": " yataḥ,",
    "GK19gp01-11u:1153": " mohe' pi svapna-kalitaṃ niśamya muralī-kalam |",
    "GK19gp01-11u:1154": " parasparaṃ jāgratas te paśyanti sma sa-vismayam ||JGc_1,2.37|| [anuṣṭubh]",
    "GK19gp01-11u:1155": " [114] tataś ca svasthī-bhūteṣu teṣu samutthiteṣu gāḥ prati prasthiteṣu ca",
    "GK19gp01-11u:1156": " madhur madhura-smitam uvāca, \"brāhmaṇān prati duranudhyānasya phalaṃ sadya eva jātaṃ nidhyātam",
    "GK19gp01-11u:1157": " yad aho mama mūkatvam anudhyātaṃ sarva-madhyam",
    "GK19gp01-11u:1158": " adhyāsīnenaikena, sarvasyaiva tu mūkatvaṃ jātam |\"",
    "GK19gp01-11u:1159": " [115] evam eva tena saha hasantas te māthura-deśa-deśa-rūpa-go-nideśa-",
    "GK19gp01-11u:1160": " vacanatayā,",
    "GK19gp01-11u:1161": " sambodhane hihīty ūcuḥ kṣepe jihijihīti tu |",
    "GK19gp01-11u:1162": " dhīrīha iti viṣkambhe gāṃ netuṃ yamunām amī ||JGc_1,2.38|| [anuṣṭubh]",
    "GK19gp01-11u:1163": " cokāraṃ pāthasaḥ pāne jhiri-kāraṃ viyojane |",
    "GK19gp01-11u:1164": " tasmāt payasa utthāne cakrus tiritirīti te ||JGc_1,2.39|| [anuṣṭubh]",
    "GK19gp01-11u:1165": " stambhayitvāmbhasas tīre go-saṅkhyā go-gaṇān atha |",
    "GK19gp01-11u:1166": " sambhālya sambhṛtānandāḥ kṛta-snānādikā jaguḥ ||JGc_1,2.40|| [anuṣṭubh]",
    "GK19gp01-11u:1167": " prahāpitaṃ pratiśiśu mātṛbhis tadā subhojanaṃ surabhita-yojanaṃ mudā |",
    "GK19gp01-11u:1168": " hariḥ sakhīn pari pariveṣayan hasan parīkṣitaṃ sakṛd akṛta svajihvayā ||JGc_1,2.41|| [rucirā]",
    "GK19gp01-11u:1169": " [116] tataś cācaritācāmaḥ śrīdāma-dāma-sudāma-vasudāmādibhiḥ saha",
    "GK19gp01-11u:1170": " karpūra-pūrita-khapurānukūla-svarṇa-varṇa-parṇa-śubhratāvakīrṇa-cūrṇa-maya-",
    "GK19gp01-11u:1171": " tāmbūla-pūrṇa-kapola-lola-kuṇḍala-maṇḍanānana-lakṣmīkaś",
    "GK19gp01-11u:1172": " cakṣur-vijita-nālīkaḥ svajanāvaloka-nābhīkaḥ śrīla-gopālaḥ svālayāya cacāla |",
    "GK19gp01-11u:1173": " yathā,",
    "GK19gp01-11u:1174": " śanaiḥ śanaiḥ sarabhasam anya-vanyayā",
    "GK19gp01-11u:1175": " sa tarṇayan surabhi-tṛṇāni saurabham |",
    "GK19gp01-11u:1176": " vraja-sthitān prati virahākulībhavan bakāntakaḥ praticalati sma taiḥ saha ||JGc_1,2.42||",
    "GK19gp01-11u:1177": " vidhāya gā gokula-sammukhīnā,",
    "GK19gp01-11u:1178": " mahā-taru-cchāyam upāsya kṛṣṇaḥ |",
    "GK19gp01-11u:1179": " devopadeva-stuti-gīta-vādyaṃ",
    "GK19gp01-11u:1180": " śṛṇvan muhuḥ prāpa taṭaṃ vrajasya ||JGc_1,2.43|| [upajāti]",
    "GK19gp01-11u:1181": " gīr-vāṇair divya-yānaiḥ pathi pathi munibhir mantra-yogādi-siddhair",
    "GK19gp01-11u:1182": " gavyābhir ghrāṇa-dṛgbhis tad-anugata-narair dṛṣṭi-deśe saradbhiḥ |",
    "GK19gp01-11u:1183": " goṣṭha-sthair unnata-sthaiḥ praṇihita-vadana-śrīmayūkhaḥ samantān",
    "GK19gp01-11u:1184": " netrābja-prānta-lakṣmī-kalita-sukha-kulaḥ pūrṇa-veṇur viveśa",
    "GK19gp01-11u:1185": " ||JGc_1,2.44|| [srāgdharā]",
    "GK19gp01-11u:1186": " hambā-rāvaḥ paśūnāṃ pramada-kala-kalaḥ pāśupālya-vrajānāṃ",
    "GK19gp01-11u:1187": " stotrāsāraḥ surāṇāṃ nigama-samudayāvṛtti-ghoṣas tv ṛṣīṇām |",
    "GK19gp01-11u:1188": " itthaṃ sāṃrāviṇānta-vadhira-sama-daśām āgate sarva-loke",
    "GK19gp01-11u:1189": " veṇoḥ sūkṣmo' pi nādaḥ sa jayati nitarāṃ yaḥ samastaṃ bhinatti ||JGc_1,2.45|| [srāgdharā]",
    "GK19gp01-11u:1190": " [117] atha vana-kula-gokulābhyāṃ mithaḥ sukham abhimukham āgatayor mahatāṃ samūhayor mahodadhi-tulyayoḥ saṅgamaḥ saṃvṛttaḥ; yathā nityam eva",
    "GK19gp01-11u:1191": " tathānubhavinām api divaukasāṃ camatkṛtir ajāyata; yatra śrī-govinda eva svayam indavati sma, svayam eva ca veṇu-śikṣayā dheṇūḥ pṛthak pṛthag",
    "GK19gp01-11u:1192": " avātastambhat |",
    "GK19gp01-11u:1193": " [118] tatra goṣṭhād bahir lambhita-muhur-upaṣṭambhānāṃ dohanādi-karmaṇā",
    "GK19gp01-11u:1194": " gavāṃ tarṇakādīnām api śarma nirmāya, dugdhāya janān puro vidhāya,",
    "GK19gp01-11u:1195": " savayobhiḥ savayobhir āvṛtau sarveṣāṃ madhya-vṛttau suvṛttau gopuram āvrajantau gṛhāya vrajantau, svakula-yaśodādi-purandhrī-rāji-nīrājitau",
    "GK19gp01-11u:1196": " rājitau lājādibhir abhivṛṣṭau samam eva samasta-nayana-dṛṣṭau,",
    "GK19gp01-11u:1197": " goṣṭhābhyantaraṃ praviṣṭau samam eva",
    "GK19gp01-11u:1198": " nija-nija-preyasī-samākṛṣṭi-paṭu-dṛṣṭi-viśiṣṭau nihata-danujau",
    "GK19gp01-11u:1199": " rāma-rāmānujau caraṇa-mārjana-vījanādibhir viśaśramatuḥ |",
    "GK19gp01-11u:1200": " [119] tatra kṣaṇa-katipayaṃ jananī-janita-lālana-nirmāṇa-śarmānubhūya,",
    "GK19gp01-11u:1201": " snāna-dhāmani sambhūya nija-sevā-kṛj-jana-kārita-majjanādibhiḥ, suveśatayā",
    "GK19gp01-11u:1202": " vibhūya, punar jananī-sanīḍam evājagmatuḥ |",
    "GK19gp01-11u:1203": " [120] tataś ca sandhyāṃ gamayitvā janakādibhiḥ saha bhojana-līlāṃ",
    "GK19gp01-11u:1204": " janayitvā bahiḥ-sabhā-bhāgam āgamya nānā-bandhu-janatayā samāgamya",
    "GK19gp01-11u:1205": " tad-viśiṣṭau sūpaviṣṭau babhūvatuḥ, [121] yatra nānā-guṇi-śateṣu",
    "GK19gp01-11u:1206": " samāgateṣu tābhyāṃ sukumāratā-prabhūtābhyāṃ kumāra-sūtābhyāṃ saha",
    "GK19gp01-11u:1207": " sumati-ratnacūḍāv āvavrajatuḥ |",
    "GK19gp01-11u:1208": " [122] tataḥ śrīmatā goloka-sāmrājyavatā bhojanādikaṃ pṛṣṭayos tayoḥ",
    "GK19gp01-11u:1209": " parama-hṛṣṭayoḥ, śrīyuta-rāmānujas tu nijānuja-vad eva tau sūta-tanūjāv",
    "GK19gp01-11u:1210": " āhūya bhūyasā snehena sadeśam upaveśayāmāsa |",
    "GK19gp01-11u:1211": " nija-vraja-vāsi-sūtādīnāṃ",
    "GK19gp01-11u:1212": " prabhūtānāṃ bhavyāni kāvyāni tair eva śrāvayāmāsa ca |",
    "GK19gp01-11u:1213": " tataś ca tau",
    "GK19gp01-11u:1214": " parama-hṛṣṭau santau sva-guṇa-kalāpaṃ saphalayituṃ balavad utkaṇṭhitavantau |",
    "GK19gp01-11u:1215": " [123] atha prahara-mātrāyāṃ rātrāv ācarita-yātrāyāṃ nandita-sarva-samājena",
    "GK19gp01-11u:1216": " śrī-vraja-rājena samajyā-pradhāneṣu prātar navya-kāvya-śravaṇa-nimantraṇam",
    "GK19gp01-11u:1217": " apavarjya visṛjyamāneṣu, taṃ nija-janakam anujñāpya kanaka-vasanas tau sukumārau sūta-kumārau kare gṛhītvā spṛhāntaraṃ hitvā mātṛ-gṛhāntaḥ",
    "GK19gp01-11u:1218": " saṅgatavān |",
    "GK19gp01-11u:1219": " mātaraṃ prati tayoḥ prasaṅgaṃ saṅgamitavāṃś ca |",
    "GK19gp01-11u:1220": " [124] tatas tu tāṃ sarva-stutāṃ tau kumāra-santau sukha-sāraṃ sambhavantau vividham evaṃ vicāritavantau, \"kim iyam asya gokula-kula-candrasya",
    "GK19gp01-11u:1221": " kṣīra-nīradhi-gambhīra-velā? kiṃ vā pūrṇa-tad-udayākara-rākā-sākāratayā",
    "GK19gp01-11u:1222": " labdha-mad-vidha-dṛṣṭi-melā? kiṃ vā prācī dig evam ānandanayā",
    "GK19gp01-11u:1223": " racita-tanayā? vastutas tu tanaya-viṣaya-dayā kila sphurad evam udayatayā",
    "GK19gp01-11u:1224": " śītalī-kṛta-loka-samudayā\" iti |",
    "GK19gp01-11u:1225": " [125] atha sā ca parama-ramaṇīya-caritā madhureṇa",
    "GK19gp01-11u:1226": " vyavahārādinābhy-avahārādinā vastrālaṅkārādinā ca pracurataram eva snehaṃ tayor ācaritavatī",
    "GK19gp01-11u:1227": " [126] tataś ca tayor maṅgalāya mātaram āśiṣaś citvā, vāsasam āsādanāya cānujñā-vitaraṃ yācitvā svayam api snehāveśa-maya-tan-nideśa-vaśatayā",
    "GK19gp01-11u:1228": " viśramāya saṃveśa-veśma praviśan sarva-sukha-sāraḥ śrī-gopādhipati-kumāras",
    "GK19gp01-11u:1229": " tau sūta-sutau svena yutau vidhāya śrī-rādhikā-sadeśam āsāditau cakāra |",
    "GK19gp01-11u:1230": " [127] āsannau ca tau vidyud-āvaliṣu tad-adhidevatām iva, kamalinīṣu kamalālayām iva, sarva-sampattiṣu sad-anukampām iva, guṇa-śreṇiṣu",
    "GK19gp01-11u:1231": " sa-vinaya-nītim iva, hari-rati-jātiṣu mahā-bhāva-sampadam iva,",
    "GK19gp01-11u:1232": " nikhila-sakhīṣu śrī-rādhām īkṣāmāsatuḥ |",
    "GK19gp01-11u:1233": " [128] atha tāṃ paśyantāv eva prema-vaśyaṃ tāv ātmānam ajānantāv ātmanā kṛṣṇa eva sāntvayāmāsa, sāntvitau ca tau taṃ ca tāṃ ca nicāyya cintayāmāsatuḥ,",
    "GK19gp01-11u:1234": " \"indranīla-ruci-jīvanaṃ mahaḥ",
    "GK19gp01-11u:1235": " svarṇa-varṇa-nikarākara-prabhā |",
    "GK19gp01-11u:1236": " yac ca yā ca cayanaṃ tayor idaṃ dvandvam ādi-rasa-sāra-kāraṇam ||JGc_1,2.46|| [rathoddhatā] iti |",
    "GK19gp01-11u:1237": " [129] atha kaṃsa-ripuṇā paricāyitayoś ca tayor eṣā sa-kautukaṃ",
    "GK19gp01-11u:1238": " bāladeva-rayor iva kumāra-varayoḥ saśarma sanarma ca puraskāraṃ cakāra |",
    "GK19gp01-11u:1239": " [130] tataḥ saṅginaḥ pradāpya mātula-gṛham eva tau prasthāpya śrī-govindaḥ",
    "GK19gp01-11u:1240": " sva-mohana-mandiraṃ praviveśa saṃviveśa ca |",
    "GK19gp01-11u:1241": " tatra,",
    "GK19gp01-11u:1242": " āyāte ramaṇe sasambhramam upāgamyāsanādi-kriyām",
    "GK19gp01-11u:1243": " ācarya vyajanādibhiḥ svayam asau sevāvadhānaṃ dadhe |",
    "GK19gp01-11u:1244": " śayyāyāṃ tvaritaṃ gate punar iyaṃ līnā sakhīyācitāpy āsīt kvāpi kadāpi tatparicitā nāsmītivad vyañjatī ||JGc_1,2.47||",
    "GK19gp01-11u:1245": " [śārdūlavikrīḍita]",
    "GK19gp01-11u:1246": " [131] tatra sakhīnāṃ vacanam,",
    "GK19gp01-11u:1247": " \"adṛṣṭe darśanotkaṇṭhāṃ dṛṣṭe tu tvam apahnutim |",
    "GK19gp01-11u:1248": " sarvadā kurvatī kṛṣṇe kīdṛśīti na lakṣyase ||JGc_1,2.48|| [anuṣṭubh]",
    "GK19gp01-11u:1249": " tataḥ sakhībhyāṃ sugṛhīta-bāhur",
    "GK19gp01-11u:1250": " nītāpi madhye-gṛham āyatākṣī |",
    "GK19gp01-11u:1251": " stambhena bāhyena tathāntareṇa,",
    "GK19gp01-11u:1252": " kṛtāvalambā cakṛṣe priyeṇa ||JGc_1,2.49|| [upajāti 11]",
    "GK19gp01-11u:1253": " balena kṛṣṭā hariṇāpy analpaṃ talpaṃ gatāsīn milituṃ ca lolā |",
    "GK19gp01-11u:1254": " tathāpi nāyād ṛjutāṃ tu kintu karākariprāyatayā sasañja ||JGc_1,2.50|| [upajāti 11]",
    "GK19gp01-11u:1255": " amilana-haṭha-kṛd yadāmilad vā harim atha bhedayiteyam āśu kena |",
    "GK19gp01-11u:1256": " dvayam api caritaṃ na citram asyā yad alam asau rasa-rūpatām ayāsīt ||JGc_1,2.51|| [puṣpitāgrā]",
    "GK19gp01-11u:1257": " śrī-kṛṣṇa kṛṣṇa-caitanya sa-sanātana-rūpaka |",
    "GK19gp01-11u:1258": " gopāla raghunāthāpta- vraja-vallabha pāhi mām ||JGc_1,2.52||",
    "GK19gp01-11u:1259": " iti śrī-gopāla-campūm anu",
    "GK19gp01-11u:1260": " goloka-vilāsa-vikāsanaṃ dvitīyaṃ pūraṇam |",
    "GK19gp01-11u:1261": " pūrṇaḥ śrī-goloka-vilāsaḥ |",
    "GK19gp01-11u:1262": " atha tṛtīyaṃ pūraṇam",
    "GK19gp01-11u:1263": " kṛta-pūraṇa-varti-tṛṣṇa-",
    "GK19gp01-11u:1264": " śrī-kṛṣṇa-janma-sampan-mayam",
    "GK19gp01-11u:1265": " śrī-kṛṣṇa kṛṣṇa-caitanya sa-sanātana-rūpaka |",
    "GK19gp01-11u:1266": " gopāla raghunāthāpta-vraja vallabha pāhi mām ||JGc_1,3.1||",
    "GK19gp01-11u:1267": " [1] tad evaṃ praśasta-śāstrāvalokataḥ śrīmān golokaḥ prastutaḥ |",
    "GK19gp01-11u:1268": " yatra",
    "GK19gp01-11u:1269": " lokābhivyakta-tad-abhivyakta-vaibhava-bhedād dvidhāpi vṛndāvana-vaibhavaṃ",
    "GK19gp01-11u:1270": " vibhāvitam |",
    "GK19gp01-11u:1271": " yatra ca lokānabhivyakta-vaibhave",
    "GK19gp01-11u:1272": " cintāmaṇi-maya-kamalākāra-gokula-prakāraś cāvikalam avakalitaḥ |",
    "GK19gp01-11u:1273": " yatra ca sapta-prakoṣṭhā goṣṭhādhipati-purī varṇanābhir urīkṛtā |",
    "GK19gp01-11u:1274": " yatra ca prātar",
    "GK19gp01-11u:1275": " aucitī-cita-kṛti-prabhṛti śrī-hari-caritaṃ pracāritam |",
    "GK19gp01-11u:1276": " yatra ca gopa-rāja-rājita-sakala-bhājita-sabhāyāṃ",
    "GK19gp01-11u:1277": " bhavya-kāvya-vijña-sarvajñatātimanojña-prajña-sūta-vaṃśa-prasūta-kumāra-dvayāgamanam",
    "GK19gp01-11u:1278": " anavadyaṃ varṇitam |",
    "GK19gp01-11u:1279": " yatra ca vraja-rājādibhis tat-kathā-śuśrūṣā",
    "GK19gp01-11u:1280": " prathayāñcakre ity api nigaditam |",
    "GK19gp01-11u:1281": " tad-anantaram atra tu tat-kathā",
    "GK19gp01-11u:1282": " vitāyate |",
    "GK19gp01-11u:1283": " [2] anthānyedyur brāhma-muhūrtam ārabhya pūrvavad eva pūrvaja-rāmaḥ sarvaṃ parvati sma |",
    "GK19gp01-11u:1284": " bhojanaṃ punar aikāntikam eva nityam iva tad-dine jātam |",
    "GK19gp01-11u:1285": " yathā jñāpayanti sma śrīmat-pitṛ-caraṇāḥ - \"tāta! prātar eva gobhiḥ",
    "GK19gp01-11u:1286": " śobhiṣyamāṇatāṃ sambhavatā bhavatā tābhyaḥ samagrānuttama-grāsān prādeśya",
    "GK19gp01-11u:1287": " mad-ādeśyatayā yat kiñcid upayujya svayam añcitavyam |\" iti |",
    "GK19gp01-11u:1288": " bhojanaṃ, yathā-",
    "GK19gp01-11u:1289": " agrye sadmani ratna-pīṭha-mahitau rāmājitau tad-vadhū-",
    "GK19gp01-11u:1290": " hastebhyaḥ parigṛhya mātṛ-yugalenānnādi paryāpitam |",
    "GK19gp01-11u:1291": " bhuñjānau sakhibhiḥ sunarma-valitaṃ prasmāyayantau ca tad-",
    "GK19gp01-11u:1292": " yugmaṃ tena ca parvaṇā parijanaṃ sarvaṃ sukhācakratuḥ ||JGc_1,3.2||",
    "GK19gp01-11u:1293": " [śārdūla]",
    "GK19gp01-11u:1294": " [3] bjhojanānantaraṃ tu sāsraṃ nibhālayantyāḥ sasmitaṃ cākarṇayantyāḥ",
    "GK19gp01-11u:1295": " śrīmatyā mātṛ-dvitīyāyāḥ purastād agrajena sakhibhiś ca",
    "GK19gp01-11u:1296": " sukhada-nānā-vārtāṃ vartayati śrī-vraja-rāja-kumāre vraja-nareśādeśaḥ",
    "GK19gp01-11u:1297": " praviveśa-\"vatsa! sabhāsadaḥ sabhāyāṃ sabhājitāḥ śobhante |",
    "GK19gp01-11u:1298": " tau ca sūta-sutau svasampradāyam ādāya vartete\" iti |",
    "GK19gp01-11u:1299": " tadā ca-",
    "GK19gp01-11u:1300": " sa tu jananīm anujānatīṃ praṇamya drutam anurāmam iyāya sabhya-vṛndam |",
    "GK19gp01-11u:1301": " dvayam api tad atha prakāśa-yuktaṃ",
    "GK19gp01-11u:1302": " kumuda-suhṛt kumudākarāyate sma ||JGc_1,3.3||",
    "GK19gp01-11u:1303": " [4] tatrābhyantaraḥ sabhā-valaya-praveśa-dvāraṃ paritaḥ",
    "GK19gp01-11u:1304": " stambha-paṅkti-sakta-gṛhākāraṃ yat pañcamaṃ loka-sahasrādhāratā-samucitākāraṃ pūrva-dig-gataṃ pūr-dvāraṃ, tasya",
    "GK19gp01-11u:1305": " bahir-antaratayā ghaṭita-sūkṣa-jāla-randhra-jālena kuḍyena",
    "GK19gp01-11u:1306": " dvidhā-vibhakta-dīrghatā-vidhānasya tiryaktayā madhya-sthitena",
    "GK19gp01-11u:1307": " nimna-vartmanā bahira-antar-labdha-kuṭṭima-catuṣṭayasya",
    "GK19gp01-11u:1308": " bahiḥ-kuṭṭima-dvaya-valita-ratna-pīṭha-ghaṭāsu yathāyatham upaviṣṭā mudāviśiṣṭās te vibhrājante sma |",
    "GK19gp01-11u:1309": " [5] yasminn udīcī-kuṭṭima-taṭa-ghaṭitām avācī-mukhatayā vibhrājinīṃ rājim adhikṛtya virājamānaḥ śrī-vraja-rājas tasya tu savya-tat-taṭa-ghaṭitāṃ",
    "GK19gp01-11u:1310": " prācī-mukhatayā śrī-nidhānāṃ śreṇim āśritya datta-sukha-samājaḥ",
    "GK19gp01-11u:1311": " śrī-vraja-yuva-rājas tathāpasavyatas tat-taṭa-gata-kuḍya-sanīḍa-ghaṭitāṃ",
    "GK19gp01-11u:1312": " prācīmukhatayā sukha-karīm āvalim āsādya param ahitaḥ",
    "GK19gp01-11u:1313": " kṣiti-surottama-samūha-sahitaḥ purohitaḥ samya-virājate sma |",
    "GK19gp01-11u:1314": " tatrāvācī-kuṭṭima-gatāś ca kecid ābhīra-vīrā virājante sma |",
    "GK19gp01-11u:1315": " [6] tataś ca tayoḥ kuṭṭimayor madhya-bhāgaś ca prāṅgaṇāt kramata unnataḥ |",
    "GK19gp01-11u:1316": " svayaṃ tu vistīrṇatayā nātinimnatayā ca kuṭṭima-sthānāṃ suṣṭhu",
    "GK19gp01-11u:1317": " dṛṣṭi-saṅgataḥ san vibhrājate sma |",
    "GK19gp01-11u:1318": " śrī-bhājaṃ goloka-samrājam",
    "GK19gp01-11u:1319": " abhimukhīkṛtya tayoḥ kuṭṭimayor madhyasthau puṭitāgra-hastau tau",
    "GK19gp01-11u:1320": " sūta-sutau tu saha sahāyam utthāna-yutau vartete sma |",
    "GK19gp01-11u:1321": " yayoś ca savyāpasavyataḥ sarve vrajasthāḥ sūtādiṣu sphurad-arhad-avasthā-viśiṣṭam",
    "GK19gp01-11u:1322": " upaviṣṭā vistīrṇatāsāṅga-prāṅgaṇe tu pare śiṣṭāḥ |",
    "GK19gp01-11u:1323": " iti sthite-",
    "GK19gp01-11u:1324": " sarvasmād uccamāne maṇi-janita-mahā-siṃha-pīṭhe niviṣṭaḥ sādhviṣṭaḥ sat-prakīrṇādy-upavalita-karair bhrātṛ-madhyaṃ praviṣṭaḥ |",
    "GK19gp01-11u:1325": " dṛṣṭiṃ pīyūṣa-vṛṣṭiṃ vinidadhad asakṛt kṛṣṇa-vaktre sa-tṛṣṇaṃ",
    "GK19gp01-11u:1326": " śrīmān goloka-rājaḥ sa-sadasi dadṛśe rājamānaḥ prajābhiḥ ||JGc_1,3.4||",
    "GK19gp01-11u:1327": " śrī-śubhrāsana-tulikopari-milat-kāyādharāṃśo manāg ālambād upadhāna-candra-valayasyeṣat tiro-vartanaḥ",
    "GK19gp01-11u:1328": " dhinvan sasmitayā dṛśā pariṣadaṃ śrī-rāma-dāmādimān",
    "GK19gp01-11u:1329": " śrī-kṛṣṇaḥ samayātra sāmpratam api pratyakṣaval lakṣyate ||JGc_1,3.5||[7]",
    "GK19gp01-11u:1330": " tatra ca tasya varṇādikam evaṃ varṇyate-",
    "GK19gp01-11u:1331": " śyāme śyāma-daśām avāpa sahasā śoṇe tathā śoṇatāṃ pīte rociṣi pīta-dhāma vividhe vaividhyam āgād iti |",
    "GK19gp01-11u:1332": " aṅgopāṅga-rucā harer jana-dṛśāṃ vīthir gatā tat-kṣaṇān",
    "GK19gp01-11u:1333": " nānā-rūpa-gatīr naṭānupajahāseva smita-vyaṅgataḥ ||JGc_1,3.6||",
    "GK19gp01-11u:1334": " kiṃ ca-",
    "GK19gp01-11u:1335": " candro' yaṃ śyāma eṣa prthama-jaladharaḥ kāntibhir viśva-dīpaḥ",
    "GK19gp01-11u:1336": " śobhante vidyutas tā iha sapadi jahatyātma-sattām amūs tu |",
    "GK19gp01-11u:1337": " nakṣatrāṇīha līnāny api bata kumate no nabhaḥ sā sabhāsāv ity anyonyaṃ vinodād vivadanam udabhūt tatra śaśvat kavīnām ||JGc_1,3.7||",
    "GK19gp01-11u:1338": " [8] tatraiva kasyacid anyasya kavitā-",
    "GK19gp01-11u:1339": " upari madhukarāvalī tadīyaṃ talam anu sasmita-nīla-vāri-jātam |",
    "GK19gp01-11u:1340": " tad anu ravi-sutācchavāri-pūraṃ",
    "GK19gp01-11u:1341": " sphurati sakhe kim iyaṃ sabhā navāsti ||JGc_1,3.8||",
    "GK19gp01-11u:1342": " [9] athātma-sthāne yuktaḥ śrī-kṛṣṇa-rāmābhyāṃ prayuktaḥ prasiddha-nāmā",
    "GK19gp01-11u:1343": " śrīdāmā śrībhājaṃ vraja-rājam āvedya sadyaḥ pura-madhyam āsādya kṛtī śrī-vrajarājñī-prabhṛtir bahiḥ kuṭṭimāt kiñcid unnata-kuṭṭimam anu maryādām aṃśam apy aticarya sphuṭam upary upari ghaṭita-gātraṃ",
    "GK19gp01-11u:1344": " labdha-sannikṛṣṭi-dṛṣṭi-mātra-pātraṃ śreṇitayālaṅkṛtam",
    "GK19gp01-11u:1345": " aneka-nīrandhra-jāla-randhra-jālaṃ samayā samānīya pratīhāraṃ sapratīhāraṃ praṇīya dṛg-bhaṅgi-kalayā tāsām antaḥ-sabhā-saṅgitām abhinīya punas tayor",
    "GK19gp01-11u:1346": " aviprakṛṣṭa evopaviṣṭaḥ |",
    "GK19gp01-11u:1347": " [10] yatra śrīmatāṃ mitrāṇāṃ saṅgatau madhumaṅgalo' pi raṅga iva",
    "GK19gp01-11u:1348": " tat-tat-prasaṅgena narma-bhaṅgibhiḥ śarma dātum aṅgīkurvann iva niviveśa |",
    "GK19gp01-11u:1349": " [11] tatra śrī-vraja-rājñī-",
    "GK19gp01-11u:1350": " maṇi-maya-vara-pīṭhe yātṛ-mukhyāntarāle",
    "GK19gp01-11u:1351": " tanaya-nava-vadhūbhiḥ sevitārāt-pradeśā |",
    "GK19gp01-11u:1352": " suta-mukha-vidhu-kāntiṃ sā gavākṣāt pibantau",
    "GK19gp01-11u:1353": " suta-sucarita-tṛṣṇak kṛṣṇa-mātā vyarājīt ||JGc_1,3.9||",
    "GK19gp01-11u:1354": " [12] atha rājñā vrajasya madhuram ājñāpyate sma-\"aye",
    "GK19gp01-11u:1355": " madhukaṇṭha-snigdhakaṇṭhau! vayam utkaṇṭhitāḥ smaḥ |",
    "GK19gp01-11u:1356": " tataḥ kiñcid uṭṭaṅkyatām |\"",
    "GK19gp01-11u:1357": " [13] tau ca sāñjalau vyānñjatuḥ-\"deva! kiṃ prakramitavyam avalambya",
    "GK19gp01-11u:1358": " saṃvādavahe?\"",
    "GK19gp01-11u:1359": " [14] vrajarāja uvāca-\"bhavantu sarvajñāv iti vijñāpanāyāsmadīya-kathābhibhir evāsmān vismāyayetām",
    "GK19gp01-11u:1360": " [15] tāv ūcatuḥ-\"yathā śiṣṭiḥ śiṣṭāgraṇī-caraṇānām |",
    "GK19gp01-11u:1361": " kintu śāvayor āvayor ekataraḥ samājñāpyatāṃ, yathānyataraḥ śrotā bhavati |\"",
    "GK19gp01-11u:1362": " [16] vrajarāja uvāca-\"dinam ekam ekam antarā pratyekam api tat-tad-rūpatām",
    "GK19gp01-11u:1363": " āpnotu |",
    "GK19gp01-11u:1364": " prakrāntā punar jyāyān eva jyāyān vidhīyate |\"",
    "GK19gp01-11u:1365": " [17] tataś ca dhṛtotkaṇṭhaḥ sapadi madhukaṇṭhaḥ kṛtāñjalitayā nāndīṃ paṭhann akhilam ānandayati sma |",
    "GK19gp01-11u:1366": " yathā-",
    "GK19gp01-11u:1367": " śrīmān yo bhagavān svayaṃ vijayate brahmā surarṣir mahān vyāsas tat-prabhavaḥ parīkṣid api yāv ugraśravaḥ-śaunakau |",
    "GK19gp01-11u:1368": " śrīmad-bhāgavata-prathā-praṇayinas tān viśva-nistāriṇaḥ",
    "GK19gp01-11u:1369": " śrī-goṣṭhasya mahiṣṭhatāṃ prathayituṃ kamrān namaskurmahe ||JGc_1,3.10||",
    "GK19gp01-11u:1370": " tataś ca-",
    "GK19gp01-11u:1371": " paścād alpaṃ tāla-yugmaṃ gṛhītvā gāyantau dvau pārśvayor maḍḍu-vijñau |",
    "GK19gp01-11u:1372": " śrotā bhrātā yasya savyetarāgre",
    "GK19gp01-11u:1373": " so' yaṃ vaktā sarvam uccair didhinva ||JGc_1,3.11||",
    "GK19gp01-11u:1374": " [18] iti prakāre labdha-sāre punar madhukaṇṭhaḥ sotkaṇṭhaṃ gāyan nṛtyan tat-tad-bhāvābhinayaṃ praṇayan kathām abhyādade |",
    "GK19gp01-11u:1375": " atha kathārambhaḥ",
    "GK19gp01-11u:1376": " [19] yathā-atha sarva-śruti-purāṇādi-kṛta-praśaṃsasya vṛṣṇi-vaṃśasya",
    "GK19gp01-11u:1377": " vataṃsaḥ śrī-devamīḍha-nāmā parama-guṇa-dhāmā madhurāmadhyāsāmāsa |",
    "GK19gp01-11u:1378": " tasya cāryāṇāṃ śiromaṇer bhāryā-dvayam āsīt |",
    "GK19gp01-11u:1379": " prathamā dvitīya-varṇā, dvitīyā tu tṛtīya-varṇeti |",
    "GK19gp01-11u:1380": " tayoś ca krameṇa yathāvad āhvayaṃ putra-dvayaṃ prathamaṃ babhūva śūraḥ parjanya iti |",
    "GK19gp01-11u:1381": " tatra śūrasya śrī-vasudevādayaḥ samudayanti sma |",
    "GK19gp01-11u:1382": " śrīmān parjanyas tu mātṛvad varṇa-saṅkaraḥ iti nyāyena vaiśyatām",
    "GK19gp01-11u:1383": " evāviśya gavām evaiśyaṃ vaśyaṃ cakāra |",
    "GK19gp01-11u:1384": " bṛhad-vana eva ca vāsam ācacāra |",
    "GK19gp01-11u:1385": " sa cāyaṃ bālyād eva brāhmaṇa-darśaṃ pūjayati, manoratha-pūraṃ deyāni",
    "GK19gp01-11u:1386": " varṣati, vaiṣṇava-vedaṃ snihyati, yāvad vedaṃ vyavaharati, yāvaj-jīvaṃ",
    "GK19gp01-11u:1387": " harim arcayati sma |",
    "GK19gp01-11u:1388": " tasya mātur vaṃśaś ca vyāpta-sarva-diśāṃ viśāṃ vataṃsatayā paraṃ śaṃsanīyaḥ |",
    "GK19gp01-11u:1389": " ābhīra-viśeṣatayā sadbhir udīraṇād eṣa hi viśeṣaṃ bhajate sma |",
    "GK19gp01-11u:1390": " [20] tathā ca manuḥ-",
    "GK19gp01-11u:1391": " brāhmaṇād ugra-kanyāyām āvṛto nāma jāyate |",
    "GK19gp01-11u:1392": " ābhīro' mbaṣṭa-kanyāyām āyogavyāṃ tu dhigvaṇaḥ ||[Manu 10.15] iti |",
    "GK19gp01-11u:1393": " ambaṣṭhas tu viśaḥ putryāṃ brāhmaṇāj jāta ucyate iti cānyatra |",
    "GK19gp01-11u:1394": " ataḥ pādme sṛṣṭi-khaṇḍādau yajñaṃ kurvatā brahmaṇāpy ābhīra-paryāya-gopa-kanyāyāḥ",
    "GK19gp01-11u:1395": " patnītvena svīkāraḥ prasiddhaḥ |",
    "GK19gp01-11u:1396": " eṣa eva ca gopa-vaṃśaḥ śrī-kṛṣṇa-līlāyāṃ",
    "GK19gp01-11u:1397": " saṃvalanam āpsyatīti |",
    "GK19gp01-11u:1398": " sṛṣṭi-khaṇḍa eva tatra spaṣṭīkṛtam asti |",
    "GK19gp01-11u:1399": " tasmāt",
    "GK19gp01-11u:1400": " parama-śaṃsanīya evāsau vaiśyāntaḥ-pāti-mahābhīra-dvija-vaṃśa iti |",
    "GK19gp01-11u:1401": " [21] atha snigdhakaṇṭhena cāntaś cintitam-evam api kecid aho eṣāṃ dvijatāyāṃ sandeham api dehayisyanti |",
    "GK19gp01-11u:1402": " ye khalu śrīmad-bhāgavate kuru",
    "GK19gp01-11u:1403": " dvijāti-saṃskāram [10.8.10] iti gargaṃ prati śrī-vrajarāja-vacane, vaiśyas tu vārtayā jīvet ity ārabhya,",
    "GK19gp01-11u:1404": " kṛṣi-vāṇijya-go-rakṣā kusīdaṃ tūryam ucyate |",
    "GK19gp01-11u:1405": " vārtā caturvidhā tatra vayaṃ go-vṛttayo' niśam ||[BhP 10.24.20-21]",
    "GK19gp01-11u:1406": " iti vrajarājaṃ prati śrī-kṛṣṇa-vacane, agny-arkātithi-go-vipraḥ [BhP",
    "GK19gp01-11u:1407": " 10.46.12] iti śrī-śuka-kṛta-gopāvāsa-varṇane, vyatirekatas tu dharma-rāja-caratāyām api vidurasya śūdra-garbhodbhavatayānyathā-vyavahāra-śravaṇe' py adhikaṃ viadhirāyiṣyante iti |",
    "GK19gp01-11u:1408": " [22] atha sphuṭam ūce-tatas tataḥ ?",
    "GK19gp01-11u:1409": " [23] madhukaṇṭha uvāca-sa ca śrīmān parjanyaḥ saujanya-varyeṇārjitena",
    "GK19gp01-11u:1410": " nijaiśvaryeṇāpi vaiśyāntara-sādhāraṇyam atīyāya, tac ca nāścaryam |",
    "GK19gp01-11u:1411": " yataḥ",
    "GK19gp01-11u:1412": " svāśrita-deśa-pālakatā-mānyatayā vadānyatayā",
    "GK19gp01-11u:1413": " kṣīra-vaibhava-plāvita-sarva-janatā-labdha-prādhānyatayā ca",
    "GK19gp01-11u:1414": " parjanya-sāmānyatām āpa ; yaḥ khalu prahlādaḥ śravasi, dhruvaḥ pratiśruti,",
    "GK19gp01-11u:1415": " pṛthur mahimaṇi, bhīṣmo durhṛdi, śaṅkaraḥ suhṛdi, svayambhūr garimaṇi,",
    "GK19gp01-11u:1416": " haris tejasi babhūva |",
    "GK19gp01-11u:1417": " yasya ca sarvair api kṛta-guṇanena guṇa-gaṇane",
    "GK19gp01-11u:1418": " vaśitāḥ sahasra-saṅkhyābhir apy anavasitā mātāmaha-mahā-vaṃśa-prabhavāḥ",
    "GK19gp01-11u:1419": " sarvathā prabhavante gopāḥ sopādhyāyāḥ svayam eva samāśritā babhūvuḥ |",
    "GK19gp01-11u:1420": " tat-sambandhāni ca vṛndaśaḥ yaṃ khalu",
    "GK19gp01-11u:1421": " śrīmad-ugrasenāgrīya-yadu-saṃsad-agraṇyas te samagra-guṇa-garimaṇy",
    "GK19gp01-11u:1422": " agragaṇyam avalokayantaḥ sakala-gopa-loka-rāja-rājatā-sambalakena tilakena sambhāvayāmāsuḥ",
    "GK19gp01-11u:1423": " yasya ca preyasī sakala-guṇa-varīyasī varīyasīnām āsīt |",
    "GK19gp01-11u:1424": " yasya ca śrīmad-upanandādayaḥ pañca-nandanā jagad evānandayāmāsuḥ |",
    "GK19gp01-11u:1425": " [24] tathā ca vandinas tasya ślokaṃ ślokatām ānayanti-",
    "GK19gp01-11u:1426": " anyas tu jala-parjanyaḥ sukha-parjanya eṣa tu |",
    "GK19gp01-11u:1427": " sadā yo dhinute sṛṣṭair upanandādibhir janam ||JGc_1,3.12||parjanyaḥ",
    "GK19gp01-11u:1428": " kṛṣi-vṛttīnāṃ bhuvi lakṣyo vyalakṣyata |",
    "GK19gp01-11u:1429": " tad etan nādbhutaṃ sthūla-lakṣyatāṃ yad asau gataḥ ||JGc_1,3.13||",
    "GK19gp01-11u:1430": " upamānti ca-",
    "GK19gp01-11u:1431": " upanandādayaś caite pituḥ pañcaiva mūrtayaḥ |",
    "GK19gp01-11u:1432": " yathānandamayasyāmī vedānteṣu priyādayaḥ ||JGc_1,3.14||",
    "GK19gp01-11u:1433": " utprekṣante ca-",
    "GK19gp01-11u:1434": " upanando' bhinandaś ca nandaḥ sannanda-nandanau |",
    "GK19gp01-11u:1435": " ity ākhyāḥ kurvatā pitrā nander arthaḥ sudaṇḍitaḥ ||JGc_1,3.15||",
    "GK19gp01-11u:1436": " [25] tad evaṃ satīṣu sarva-sampattiṣu tasya putra-sampattis tu",
    "GK19gp01-11u:1437": " parama-ramaṇīyatām avāpa |",
    "GK19gp01-11u:1438": " nepathya-sampattiṣu vāsaḥ-sampattir iva |",
    "GK19gp01-11u:1439": " tatrāpi madhyama-suta-sampattiḥ sutarām aiśvaryāṇām avicchinna-sampatti-paṅktim anu madhyama-sampattir iva |",
    "GK19gp01-11u:1440": " [26] atra kecid arjunam upamānīkurvanti |",
    "GK19gp01-11u:1441": " vayaṃ tu tasya",
    "GK19gp01-11u:1442": " madhya-sambadhyamānasya sarvānandanasya śrīmat-parjanya-nandanasya",
    "GK19gp01-11u:1443": " bālaka-paryāyeṇa tena pāṇḍu-tanayenopamānaṃ na manyāmahe |",
    "GK19gp01-11u:1444": " api ca paramodāreṣu ca sahodareṣu teṣu na kevalaṃ janmanā tāvan madhya-vartitayā",
    "GK19gp01-11u:1445": " so' yaṃ vartate |",
    "GK19gp01-11u:1446": " api tu sneha-sampadām āspadatayāpi na ca kevalaṃ teṣām kintu sarveṣām api |",
    "GK19gp01-11u:1447": " yena tasmin pitror apy adhikā sneharddhikāyā vardhiṣṇutā bhrātṝnām api sadā sukha-saṃvardhanī babhūva, na jātu spardhanī |",
    "GK19gp01-11u:1448": " na caitāvān udbhūtaḥ suguṇas tasminn udbhūtaḥ |",
    "GK19gp01-11u:1449": " [27] bhavati hi svayaṃ bhagavati tasya bhakti-viśeṣa-vyaktiḥ-yasyāsti",
    "GK19gp01-11u:1450": " bhaktir bhagavaty akiñcanā sarvair guṇais tatra samāsate surāḥ iti hi bhagavatī śrī-bhāgavata-gīr-devī",
    "GK19gp01-11u:1451": " [28] tad etan madhukaṇṭhataḥ śrutvā śrīmad-upanandaḥ śrīmad-abhinandaṃ",
    "GK19gp01-11u:1452": " nīcair uvāca-vijñātā kathāṃ prakurvāṇasya kim asya para-hṛdaya-vijñatā ?",
    "GK19gp01-11u:1453": " [29] athābhinandas tad avadhārya sāścaryaṃ madhukaṇṭham uvāca-tatas tataḥ",
    "GK19gp01-11u:1454": " [30] madhukaṇṭha uvāca-tad evaṃ sati nāmnā sumukhena kenacana gopānāṃ",
    "GK19gp01-11u:1455": " mukhena tasmai parama-dhanyā kanyā dattā |",
    "GK19gp01-11u:1456": " yā khalu sva-guṇa-vaśīkṛta-svajanā yaśāṃsi dadāti śṛṇvantyaḥ, kim uta paśyadbhyaḥ,",
    "GK19gp01-11u:1457": " kim utatarām bhaktimadbhyaḥ |",
    "GK19gp01-11u:1458": " tataś ca tayoḥ sāmpratam eva dāmpatyena sarveṣām api sukha-sampattir ajāyata, kim uta mātara-pitarādīnām",
    "GK19gp01-11u:1459": " [31] tad evam ānandita-sarva-janyu-vigata-manyuḥ parjanyaḥ sarvato dhanyaḥ",
    "GK19gp01-11u:1460": " svayam api bhūyaḥ sukham anubhūya cābhyāgārikatāyām abhyāgataṃ-manyaḥ",
    "GK19gp01-11u:1461": " śrī-govinda-padāravinda-bhajana-mātrānvitāṃ deha-yātrām abhīṣṭāṃ manyamānaḥ sarva-jyāyase jyāyase svaka-kula-tilakatāṃ dātuṃ tilakaṃ dātum",
    "GK19gp01-11u:1462": " iṣṭavān |",
    "GK19gp01-11u:1463": " śrī-vasudevādi-naradeva-gargādi-bhūdeva-kṛta-prabhāṃ sabhāṃ kṛtvā dattavāṃś ca |",
    "GK19gp01-11u:1464": " [32] sa punaḥ pitur ājñām aṅgīkṛtya kṛta-kṛtyas tasyām eva śrī-vasudevādi-saṃvalita-mahānubhāvānāṃ sabhāyām āhūya sabhāvam",
    "GK19gp01-11u:1465": " utsaṅga-saṅginaṃ vidhāya madhyamam eva nijānujaṃ tena tilakena",
    "GK19gp01-11u:1466": " gokula-rājatayā sabhājayāmāsa |",
    "GK19gp01-11u:1467": " [33] atha tatrānuje saṅkucati sarvatra ca jane vismayaṃ sacamāne pitari ca",
    "GK19gp01-11u:1468": " rocamāna-locane sa covāca-mayedaṃ nāvicāram ācaritam, yataḥ sarva eva",
    "GK19gp01-11u:1469": " sneha-paramparāyāḥ parādhīnaḥ |",
    "GK19gp01-11u:1470": " sā ca sādguṇyasya, tac ca sarva-samañjasatāyāḥ |",
    "GK19gp01-11u:1471": " sā cātra yathā tathā na mad-vidhe |",
    "GK19gp01-11u:1472": " saiva ca khalu",
    "GK19gp01-11u:1473": " sarva-vaśīkāritāyāṃ svairitām arhati |",
    "GK19gp01-11u:1474": " [34] kiṃ ca, sarvāntaryāmy apy enam evorarīcarīkarīti |",
    "GK19gp01-11u:1475": " dṛśyatām asyāṃ bhāsamānāyāṃ sabhāyāṃ sarveṣāṃ netra-paṭalī-ṣaṭpadaval-līlāyamānā kevalam asya mukhaṃ kamalam iva saṃvalate |",
    "GK19gp01-11u:1476": " tathā prathamata eva tad-ānukūlyam",
    "GK19gp01-11u:1477": " atrākalpyate |",
    "GK19gp01-11u:1478": " parikalpyatām apīdaṃ mama nāmnaiva |",
    "GK19gp01-11u:1479": " tasmād asmākam ayam eva rājeti |",
    "GK19gp01-11u:1480": " athābhavat kusumaka-vṛṣṭibhiḥ samaṃ",
    "GK19gp01-11u:1481": " sphuṭa-dhvanir divam anu sādhu sādhv iti |",
    "GK19gp01-11u:1482": " sabhāsadām iha ca vikāsi-dṛṣṭibhir",
    "GK19gp01-11u:1483": " yathāsphuraj jaya-jaya-śabda-maṅgalam ||JGc_1,3.16||",
    "GK19gp01-11u:1484": " [35] atha snigdhakaṇṭha uvāca-madhukaṇṭha-kṛta-jagad-utkaṇṭha-śrīman-madhukaṇṭha !",
    "GK19gp01-11u:1485": " śrīmad-upananda-nandanayos traya eva madhyamā iti ko' yaṃ madhyamaḥ |",
    "GK19gp01-11u:1486": " kīdṛśī vā tasya samañjasateti sodāharaṇam ucyatām |",
    "GK19gp01-11u:1487": " [36] madhukaṇṭha uvāca-ekaṃ tāvad bhavan-manaḥ-prahlannatā-samucitaṃ",
    "GK19gp01-11u:1488": " pravahlikā-padyam idam anavadyaṃ pūryatām |",
    "GK19gp01-11u:1489": " [37] snigdhakaṇṭha uvāca-kāmam |",
    "GK19gp01-11u:1490": " [38] madhukaṇṭha uvāca-",
    "GK19gp01-11u:1491": " ākṛṣya mat-putram anena putrī-",
    "GK19gp01-11u:1492": " kṛtena bhūtiṃ bhajate sa eṣaḥ |",
    "GK19gp01-11u:1493": " iti svayaṃ vetti na tena maitrīṃ bhinatti ko' yaṃ vadane vadeti ||JGc_1,3.17||",
    "GK19gp01-11u:1494": " [39] snigdhakaṇṭhaḥ sotkaṇṭhatayā śīghram eva sānandam uvāca-nanda eva iti |",
    "GK19gp01-11u:1495": " [40] madhukaṇṭha uvāca-bhavatā jñātm evedam iti |",
    "GK19gp01-11u:1496": " tad etac chrūyatām-",
    "GK19gp01-11u:1497": " svenālpena guṇena vāñchati nije pūjā-sukhe bhūyasī loko yas tu mahīyasāpi khalu tenaivānyadīye sadā |",
    "GK19gp01-11u:1498": " so' yaṃ śrī-vrajarāja eva yad asau śūrāṅgajaṃ dhinvituṃ tat-tad-dhānim asoḍha sakhyam abhinnālpaṃ ca tasyāntaram ||JGc_1,3.18||",
    "GK19gp01-11u:1499": " [41] tataś ca tad etan madhukaṇṭha-sūkta-sudhākaram āsādya ratnākara ivocchalad-aṅga-taraṅgas",
    "GK19gp01-11u:1500": " tad-upari-hṛdayaṅgama-ratnāvaliṃ vikīrṇavān hṛdayāvaliṃ vā vitīrṇavān iti svayam api na bhidāṃ vidāmbabhūva |",
    "GK19gp01-11u:1501": " [42] atha snigdhakaṇṭha uvāca-tatas tataḥ ?",
    "GK19gp01-11u:1502": " [43] madhukaṇṭha uvāca-tataḥ śrīmān asau dhanyaḥ parjanyaḥ",
    "GK19gp01-11u:1503": " śrī-govinda-padāravinda-bhajanāya vṛndāvanaṃ praviśan samāsata eva",
    "GK19gp01-11u:1504": " samasta-śāstra-sāraṃ pṛcchataḥ putrān upadideśa, yathā-",
    "GK19gp01-11u:1505": " kiṃ bhaya-mūlam adṛṣṭaṃ kiṃ śaraṇaṃ śrī-harer bhaktaḥ |",
    "GK19gp01-11u:1506": " kiṃ prārthyaṃ tad-bhaktiḥ kiṃ saukhyaṃ tat-para-prema ||JGc_1,3.19|| iti |",
    "GK19gp01-11u:1507": " [44] tad evaṃ saha-bhārye vṛndāvanaṃ gate tasminn ārye śrīmān upanandaḥ",
    "GK19gp01-11u:1508": " sva-nāmānurūpaṃ śrīman-nanda-vraja-mahendra-sabhāyām ayantrita-mantritayā",
    "GK19gp01-11u:1509": " sthitavān |",
    "GK19gp01-11u:1510": " vicitravīrya-sabhāyāṃ bhīṣma iva |",
    "GK19gp01-11u:1511": " so' pi mantra-miṣeṇa",
    "GK19gp01-11u:1512": " viśeṣeṇa tad-ājñām eva gṛhṇan sarvaṃ sarva-kālaṃ surājā prajā-kulaṃ",
    "GK19gp01-11u:1513": " pālayati sma |",
    "GK19gp01-11u:1514": " [45] tatra ceyaṃ caryācaritāścaryā babhūva, yathā-",
    "GK19gp01-11u:1515": " maryādāṃ pitur ayam āvad eva sarvāṃ dharmādir na vipadam eti yatra cārthaḥ |",
    "GK19gp01-11u:1516": " sampattir na punar abhūd amuṣya vaśyā yenāsau prasabham avāpa vṛddhim eva ||JGc_1,3.20||",
    "GK19gp01-11u:1517": " [46] tad evaṃ sarva-samṛddhi-vṛddhi-siddhim āyāte rājanvati vraja-jana-jāte kalikāyamānā kācid utkalikā krameṇa vikāsam ayāmāsa |",
    "GK19gp01-11u:1518": " sarveṣāṃ prāṇa-tulyasya nija-kulyasya rājñas tasya santatir na jāyata iti",
    "GK19gp01-11u:1519": " | kālātyaye cāśā-vyatyayāt sarvaṃ janam atīva kṛcchram ānarccha |",
    "GK19gp01-11u:1520": " agrajādīṃs tu sutarām |",
    "GK19gp01-11u:1521": " śrīmad-vrajapati-jampatī tu prajāśāṃ pūrvata eva",
    "GK19gp01-11u:1522": " sandigdhi-digdhām api kurvāte sma, uttaratas tu viśeṣataḥ |",
    "GK19gp01-11u:1523": " [47] snigdhakaṇṭha uvāca-kathaṃ tat-preṣṭhāḥ putreṣṭyādikaṃ nānuṣṭhāpitavantaḥ ? kathaṃ vā vidagdhayor api tayoḥ sandigdhatā jātā |",
    "GK19gp01-11u:1524": " tathāpi parameśa-parayoḥ kathantarāṃ vā tad-āśā ? uttaratas tu viśeṣataḥ",
    "GK19gp01-11u:1525": " kathantamām ?",
    "GK19gp01-11u:1526": " [48] madhukaṇṭha uvāca-anuṣṭhāpitam api tat tan na pratiṣṭhām āsasāda |",
    "GK19gp01-11u:1527": " [49] snigdhakaṇṭha uvāca-kathaṃ tat ? kathaṃ vānyad anyat ?",
    "GK19gp01-11u:1528": " [50] madhukaṇṭha uvāca-tathā hi, tat tad aśeṣa-sampattyor api dampatyo rahasi saṃvādo' yaṃ babhūva |",
    "GK19gp01-11u:1529": " yathā śrīmān patir uvāca-kuṭumbini! kim avalambī mama sanānāya vitānādi vitānayati śoka-vaśo' yaṃ lokaḥ ? yato mama saṅkalpa-kalpanā-samaye yādṛśāya sarvato vicitrāya putrāya cittaṃ kalpate |",
    "GK19gp01-11u:1530": " sa tu parama evāpūrvaḥ katham apūrva-viṣayatāṃ prāpnotu ? tata punar anyatra vacana-gocaraṃ racayituṃ saṅkucaty eva ceto-vṛttiḥ |",
    "GK19gp01-11u:1531": " yato yat khalu mayi dayā-parāyaṇasya śruti-pārāyaṇa-phalasya śrī-nārāyaṇasya",
    "GK19gp01-11u:1532": " rūpaṃ tato' pi madhurataraṃ katarad vā bhavet, parijāta-kusumād",
    "GK19gp01-11u:1533": " ākāśa-kusumam iva |",
    "GK19gp01-11u:1534": " [51] atha snigdhakaṇṭhaś cintayāmāsa-asya tato' pi madhurataratvaṃ nāyuktam |",
    "GK19gp01-11u:1535": " yata etad uddiśya śrī-bhāgavata-padyam-",
    "GK19gp01-11u:1536": " yan martya-līlaupayikaṃ sva-yoga-",
    "GK19gp01-11u:1537": " māyā-balaṃ darśayatā gṛhītam |",
    "GK19gp01-11u:1538": " vismāpanaṃ svasya ca saubhagarddheḥ paraṃ padaṃ bhūṣaṇa-bhūṣaṇāṅgam ||[BhP 3.2.12] iti |",
    "GK19gp01-11u:1539": " [52] atha sphuṭaṃ papraccha-tatas tataḥ ?",
    "GK19gp01-11u:1540": " [53] madhukaṇṭha uvāca-atha śrīmatī tat-patnī covāca-kīdṛśaṃ rūpaṃ tad iti",
    "GK19gp01-11u:1541": " kathyatām |",
    "GK19gp01-11u:1542": " [54] sa uvāca-",
    "GK19gp01-11u:1543": " śyāmaś cañcala-cāru-dīrgha-nayano bālas tavāṅka-sthale",
    "GK19gp01-11u:1544": " dugdhodgāri-payodhare sphuṭam asau krīḍan mayālokyate |",
    "GK19gp01-11u:1545": " svapnas tat kim u jāgaraḥ kim athavety etan na niścīyate satyaṃ brūhi sadharmiṇi sphurati kiṃ so' yaṃ tavāpy antare ||JGc_1,3.21||",
    "GK19gp01-11u:1546": " [55] sovāca-śrīman ! mamāpīyam eva mano-vṛttir mati-vṛttim ativartamānā vartate |",
    "GK19gp01-11u:1547": " kevala-vilajjayā taj jātu bhavantaṃ na nivedayāmi |",
    "GK19gp01-11u:1548": " tasmād asmād asambhava-manorathān nivṛtti-śāstra-vicāram udyacchantau mana eva",
    "GK19gp01-11u:1549": " saṃyacchevahi |",
    "GK19gp01-11u:1550": " [56] sa uvāca-yadyapi mayāpy etad eva madhye madhye sphuṭam adhyavasīyate,",
    "GK19gp01-11u:1551": " tathāpy astoko vaśita-viśvodreko mahān sahāyaḥ śrīman-nārāyaṇa-deva eva śaraṇam iti citta-vṛttiḥ parivartate-yo' smākam adṛṣṭāśrutam idaṃ dṛṣṭam iva karoti |",
    "GK19gp01-11u:1552": " sa sarvaṃ kṛta-pūrvī tad api kurvīta |",
    "GK19gp01-11u:1553": " [57] sovāca-deva ! tasya devasya kām api sevāyogyām evātra yogyām upalabhāmahe |",
    "GK19gp01-11u:1554": " [58] sa uvāca-bāḍham |",
    "GK19gp01-11u:1555": " kintu kīdṛśī sā ?",
    "GK19gp01-11u:1556": " [59] sovāca-dvādaśī-vrata-rūpā |",
    "GK19gp01-11u:1557": " [60] sa sānandam uvāca-saṅgataṃ bravīṣi |",
    "GK19gp01-11u:1558": " mamāpy utkaṇṭhāṅkuritaṃ sphuritam etad evāsīt |",
    "GK19gp01-11u:1559": " tasmād adyārabhya samārabhyatām eṣa vrata iti |",
    "GK19gp01-11u:1560": " [61] tad evaṃ sampravadamānayor udbhavan deva-dundubhi-nādaḥ sarvam aticakrām |",
    "GK19gp01-11u:1561": " [62] atha tayā vṛtta-sva-citta-vṛtti-prathayā tat-kathayā ślathitavāntaḥ",
    "GK19gp01-11u:1562": " śrī-vraja-dharitrī-kāntaḥ kānta-nijālaṅkāra-vāraṃ sūta-kumārāya vitatāra |",
    "GK19gp01-11u:1563": " śrīmatī vrajapati-patnī ca mahā-nīlamaṇi-maya-nāyakaṃ hāraṃ vihāpayāmāsa |",
    "GK19gp01-11u:1564": " [63] atha sotkaṇṭhaṃ snigdhakaṇṭha uvāca-tarhi kiṃ jātam ?",
    "GK19gp01-11u:1565": " [64] madhukaṇṭha uvāca-tena vratena pūrṇe varṣe bṛṃhite ca tarṣe yugapad eva deva-devaḥ svapne tayor āvirbabhūva, covāca ca-aho ! mayy atisaktau bhaktau kathaṃ nirvidya khidyāthe ? yo' sāv atasī-kusuma-suṣamaḥ sukumāraḥ kumāraḥ śaśvad evānubhavator bhavatoḥ kumāratayā sphurati sa tu sadā bhavator evānugataḥ pratikalpaṃ svabhakti-pravartanāya divi",
    "GK19gp01-11u:1566": " mat-pravartita-droṇa-dharā-rūpa-kalāṃśa-kalāvatoḥ tad bhūri bhāgyaṃ ity",
    "GK19gp01-11u:1567": " ādi-rītyā brahmādy-alabhya-sākṣāt-tat-phala-sākṣātkārāya svayam eva pṛthivyāṃ bhavator bhavator eva bhavaṃ labhata eva æ acirād eva ca rucirā rucireṣā yuvayoḥ saphalatāṃ valitā [65] tad evaṃ śrāvitābhihite tirohite ca paramahite bhagavati",
    "GK19gp01-11u:1568": " labdha-jāgarāv upalabdhāmṛta-sāgarāv iva ca mithas tad eva saṅkathayantau",
    "GK19gp01-11u:1569": " prathayantau ca parama-camatkāra-nivahaṃ vahataḥ sma |",
    "GK19gp01-11u:1570": " [66] atha snigdhakaṇṭhaḥ svagataṃ cintayāmāsa-tad evaṃ jātāny eva mama praśnānām uttārāṇi",
    "GK19gp01-11u:1571": " tatra ca bhavator eveti yuktam evoktaṃ",
    "GK19gp01-11u:1572": " śrī-bhagavatā--prāg ayaṃ vasudevasya kvacij jātas tavātmajaḥ [10.8.14] iti",
    "GK19gp01-11u:1573": " vadato' py avyabhicāra-vacaḥ-pracāra-sargasya muneḥ śrī-gargasya prāyaḥ",
    "GK19gp01-11u:1574": " so' yam abhiprāyaḥ |",
    "GK19gp01-11u:1575": " [67] śrī-bhagavatā saha sambandhaḥ kila",
    "GK19gp01-11u:1576": " kevala-prema-nibandhanaḥ-bhaktyāham ekayā grāhyaḥ [BhP 11.14.11] ity ādeḥ |",
    "GK19gp01-11u:1577": " atas tad-viśeṣasya tad-viśeṣa eva hetuḥ-ye yathā māṃ prapadyante tāṃs tathaiva bhajāmy aham [Gītā 4.11] ity ādeḥ |",
    "GK19gp01-11u:1578": " tatas tasmin vatsatāṃ satāṃ vātsalyābhidha eva premā pramāpayati |",
    "GK19gp01-11u:1579": " [68] tatra śrī-vasudevasya tad-aiśvaryālocanena vātsalyasya tāralyaṃ sāralyaṃ cāsāditam",
    "GK19gp01-11u:1580": " śrī-vrajarājasya punas tad-vātsalyaṃ śaśvad udbuddhaṃ śuddham eva ca prasiddham |",
    "GK19gp01-11u:1581": " pitṛbhyāṃ putratayā tad-dhāraṇe kāraṇaṃ ca munibhir mana eva manyate |",
    "GK19gp01-11u:1582": " āviveśāṃśa-bhāgena mana ānakadundubheḥ [BhP",
    "GK19gp01-11u:1583": " 10.2.26] ity ādeḥ |",
    "GK19gp01-11u:1584": " dadhāra sarvātmakam ātma-bhūtaṃ kāṣṭhā",
    "GK19gp01-11u:1585": " yathānanda-karaṃ manastaḥ [BhP 10.2.18] ity ādeś ca |",
    "GK19gp01-11u:1586": " śrī-vraja-rājābhyām",
    "GK19gp01-11u:1587": " api manasā dhāraṇaṃ tasya kāryānyathānupapatti-siddhena",
    "GK19gp01-11u:1588": " bhakti-svābhāvyenaiva sambhāvyate |",
    "GK19gp01-11u:1589": " tatra ca sati sāmprataṃ tu viśeṣata eva sāmprataṃ parāvasthām anu kṛtāsaktau hi bhaktau tad-udayaḥ syāt |",
    "GK19gp01-11u:1590": " tasmāt tavaivātmajas tasya vasudevasya tu kvacit kārye nimitte jātaḥ prādurbhūtaḥ iti |",
    "GK19gp01-11u:1591": " [69] atha prakaṭam uvāca-tatas tataḥ ?",
    "GK19gp01-11u:1592": " [70] madhukaṇṭha uvāca-tad evaṃ paramārter upakaṇṭhatāṃ prāptāyām utkaṇṭhāyām ekadā sarve' narvācīnā vraja-vāsinaḥ sabhāvāḥ sabhāyāṃ militāḥ",
    "GK19gp01-11u:1593": " | militvā ca tad eva sotkaṇṭhaṃ suṣṭhu pratuṣṭuvuḥ |",
    "GK19gp01-11u:1594": " [71] tadā ca tatraikā tāpasī kenacana snātakena samam āyātā |",
    "GK19gp01-11u:1595": " tāṃ ca mahā-prabhāva-lakṣaṇāṃ lakṣayitvā sarve samutthāyātithyam āvitathyena vidhāya vijñāpayāmāsuḥ-sākṣād bhagavato yogamāyeva kā tvam asi ?",
    "GK19gp01-11u:1596": " śrīman-nāradasyābhinava-tanur ivāyaṃ vā kaḥ ?",
    "GK19gp01-11u:1597": " [72] sā ca sahāsam āha sma-paurṇamāsī-nāmnī kātyāyanī ca kumāra-śramaṇā ca pārikāṅkṣiṇī cekṣaṇikā cāsmi |",
    "GK19gp01-11u:1598": " ayaṃ ca madhumaṅgala-nāmā snātakaḥ",
    "GK19gp01-11u:1599": " śrī-nārada-prakṛtiḥ |",
    "GK19gp01-11u:1600": " āvāṃ ca vidyā-viśeṣeṇaitad-vayaskāv eva sadā vidyāvahe |",
    "GK19gp01-11u:1601": " [73] te ūcuḥ-etāvatī kṛpā kṛpaṇeṣu katham asmāsu kṛtā ?",
    "GK19gp01-11u:1602": " [74] sovāca-bhavatāṃ kim api vaibhavaṃ sambhāvya |",
    "GK19gp01-11u:1603": " [75] sarve ūcuḥ-kiṃ tat ?",
    "GK19gp01-11u:1604": " [76] sovāca-bhavatāṃ prāṇa-kandasya śrīman-nandasya jagadānandaḥ sa khalu",
    "GK19gp01-11u:1605": " nandanaḥ sambhaviteti |",
    "GK19gp01-11u:1606": " [77] sarve sa-bāṣpa-pulaka-kulam ūcuḥ-bṛhad-vanam asmākam ida bṛhat-tīrthaṃ bhavati |",
    "GK19gp01-11u:1607": " tasmād asmabhyaṃ datta-viśrāntike kṛṣṇāntike sphuṭam uṭajaṃ tava ghaṭayāmaḥ |",
    "GK19gp01-11u:1608": " [78] sovāca-upaśrutir eṣā śruti-veṣā navyāpi na vyabhicaritā |",
    "GK19gp01-11u:1609": " yataḥ kṛṣṇāyā iti vivakṣitam api kṛṣṇasyeti lakṣitaṃ karoti |",
    "GK19gp01-11u:1610": " kṛṣṇa-nāmā hi bhavitāsau |",
    "GK19gp01-11u:1611": " mahā-prabhāvavati yasmin jātavati nirdānavatā pṛthivyāṃ bhaviṣyati |",
    "GK19gp01-11u:1612": " tadīya-guṇe tu sadā navatā, saguṇatā vidyādi-prabandhe",
    "GK19gp01-11u:1613": " tat-sambandhe tu nirguṇatā |",
    "GK19gp01-11u:1614": " sakiñcanatā viṣaya-sampattau tad-bhaktau tu niṣkiñcanatā ity ādikaṃ viruddhāyamānam api sarvair anuruddhaṃ kariṣyati |",
    "GK19gp01-11u:1615": " tasmād asmākam atra sthātum āgraha eva bhavatām anugrahāya sampannaḥ |",
    "GK19gp01-11u:1616": " [79] atha tāṃ sarve sānandaṃ vandamānās tayā samam",
    "GK19gp01-11u:1617": " indīvara-ruci-nindīhita-kālindīṃ vindamānāḥ parṇa-mandiraṃ pūrṇayantas tatra vāsayāmāsuḥ |",
    "GK19gp01-11u:1618": " [80] tasminn eva divase' pagata-doṣe pradoṣe samudbhaṭa-kaṃsa-roṣeṇa",
    "GK19gp01-11u:1619": " jāta-citta-śoṣeṇa kṛta-paridevena vasudevena prahitā vraja-hitā",
    "GK19gp01-11u:1620": " baḍavārohiṇī rohiṇī guptam ājagāma |",
    "GK19gp01-11u:1621": " yasyām āgatāyāṃ parama-pativratāyāṃ",
    "GK19gp01-11u:1622": " sarva eva vraja-rāja-rāja-samājaḥ śubha-śakuna-saṅkula-śakunādi-samajena",
    "GK19gp01-11u:1623": " samam ullalāsa |",
    "GK19gp01-11u:1624": " tatra cānanda-mohinyau śrī-yaśodā-rohiṇyau yamunā-gaṅge",
    "GK19gp01-11u:1625": " iva saṅgata-saṅge parasparaṃ parebhyaś ca sukha-samūham ūhatuḥ |",
    "GK19gp01-11u:1626": " [81] vraja-rāja-patnī ca tasyā jyaiṣṭham avaṣṭabhya māsa-traya-jātam",
    "GK19gp01-11u:1627": " antarvatnītvaṃ paryālocya svābheda-vedanenaiva śāta-jātaṃ prāpa |",
    "GK19gp01-11u:1628": " [82] atha māgha-māsi cāsita-pratipadi kṛta-sarva-sukha-prasara-janyāṃ",
    "GK19gp01-11u:1629": " rajanyāṃ sā vraja-rājaṃ sevyamānā tandrāparatantrāyamāṇā svapna-tulyatā-saṃcitaṃ kiñcid añcitaṃ dadarśa |",
    "GK19gp01-11u:1630": " [83] yathā sa eva bālaḥ sarvatas tad-āvaraṇa-kārikayā kayācic",
    "GK19gp01-11u:1631": " divya-kumārikayātmānaṃ pidhāya vraja-rāja-hṛdayān nija-hṛdayaṃ praviśya dṛśyavad eva sthita iti |",
    "GK19gp01-11u:1632": " tataś ca so' yaṃ hṛdaya-kamala-madhym",
    "GK19gp01-11u:1633": " adhyāsāmāsa |",
    "GK19gp01-11u:1634": " seyaṃ tu jaṭhara-madhyam iti |",
    "GK19gp01-11u:1635": " vrajarājaś ca nirantara-svāntara-tat-praveśāveśaṃ durnideśaṃ ciram anubhūya dūyamānatāṃ vidhūya tathaivānubhūtavān |",
    "GK19gp01-11u:1636": " [84] atha snigdhakaṇṭhaḥ svānte cintayati sma-satyam etad ata eva",
    "GK19gp01-11u:1637": " sad-vāṇī-guṇibhir muhur anayor ātmaja iti matam |",
    "GK19gp01-11u:1638": " mayā ca suvicāratas tad eva pūrvaṃ niścitam ācaritam iti |",
    "GK19gp01-11u:1639": " uvāca ca-tatas tataḥ ?",
    "GK19gp01-11u:1640": " [85] madhukaṇṭha uvāca - atha tad ārabhya garbha-lakṣaṇam upalabhya",
    "GK19gp01-11u:1641": " sambhūta-bhavyānāṃ sabhyāṅganā-gaṇānāṃ gokula-kula-pātrī sukha-dātrī",
    "GK19gp01-11u:1643": " yathā -",
    "GK19gp01-11u:1644": " mukham āpāṇḍu kucāgraṃ sphītaṃ jaṭharaṃ darottuṅgam |",
    "GK19gp01-11u:1645": " abhajata karṇejapatāṃ garbhe vṛtte yaśodāyāḥ ||JGc_1,3.22||",
    "GK19gp01-11u:1646": " yathā ca -",
    "GK19gp01-11u:1647": " vraja-rājñyāṃ sphuritātmā kṛṣṇaḥ sphurati sma loke' pi |",
    "GK19gp01-11u:1648": " dīpaḥ sphaṭika-ghaṭī-bhāg antar bahir api vibhāti tat-tulyaḥ",
    "GK19gp01-11u:1649": " kintu -",
    "GK19gp01-11u:1650": " jita-rasanā rasa-dhairyā gāmbhīryādi-pravīṇāpi |",
    "GK19gp01-11u:1651": " spṛhitaṃ kiñcit kiñcid vraja-nṛpa-gṛhiṇī tadā cakre ||JGc_1,3.24||",
    "GK19gp01-11u:1652": " yathā -",
    "GK19gp01-11u:1653": " aihata dohadam eṣā kṛṣṇāveśāviśat tṛṣṇā |",
    "GK19gp01-11u:1654": " tulasī-saṃskṛta-ghṛta-yuk sa-sitaṃ sita-kānti-gandhi paramānnam",
    "GK19gp01-11u:1655": " [86] atha yogamāyā rohiṇyāḥ sāptamāsikaṃ garbhaṃ srastaṃ vidhāya devakyās tad-vidhaṃ taṃ tasyāṃ niyojayāmāsa |",
    "GK19gp01-11u:1656": " tataś ca labdha-sarva-samaya-sampad-daśe caturdaśe māsi śrāvaṇataḥ prāk",
    "GK19gp01-11u:1657": " śravaṇa-rkṣe samasta-sukha-rohiṇī rohiṇī guṇa-gaṇanayā suṣamaṃ",
    "GK19gp01-11u:1658": " sita-suṣamaṃ sutaṃ susrāva |",
    "GK19gp01-11u:1659": " sāndra-śubhratā-vibhrājamānatayā paurṇamāsī candramasam iva, darśita-vikrama-kramatayā siṃha-vadhūḥ śāvakam iva,",
    "GK19gp01-11u:1660": " nirmala-parimala-dhārādhāratayā nava-kamalinī dhavala-kamalam iva,",
    "GK19gp01-11u:1661": " sarva-śravaṇa-saṅgha-maṅgalatayā niravadya-vidyatā yaśaḥ-stomam iva ca |",
    "GK19gp01-11u:1662": " kiṃ ca -",
    "GK19gp01-11u:1663": " śubhrāṃśu-vaktraṃ taḍid-āli-locanaṃ",
    "GK19gp01-11u:1664": " navābda-keśaṃ śarad-abhra-vigraham |",
    "GK19gp01-11u:1665": " bhānu-prabhāvaṃ tam asūta rohiṇī",
    "GK19gp01-11u:1666": " tat tac ca yuktaṃ sa hi divya-bālakaḥ ||JGc_1,3.26||",
    "GK19gp01-11u:1667": " [87] sa eṣa ca asita-varṣmā sita-varṣmā sad-anujaḥ sūdita-danujaḥ,",
    "GK19gp01-11u:1668": " pālita-dhenuko dalita-dhenukaḥ, pralamba-bāhuḥ pralamba-ghātayitā, svayaṃ",
    "GK19gp01-11u:1669": " rāma-nāmā rāma-ramita-dvivida-vidārayitā ca bhavitā iti jyotirvidbhir udbhāvitam |",
    "GK19gp01-11u:1670": " [88] asya jātakarmādikaṃ ca marmagair eva śarmāntanāmabhir guptam eva paryāptam akāri ānaka-dundubhi-mantraṇā-paratantratayā",
    "GK19gp01-11u:1671": " kintu tatraikaṃ duḥkham ivāsit |",
    "GK19gp01-11u:1672": " [89] yataḥ sa tu janmata evānuja-janma yāvat jaḍa evādṛśyata |",
    "GK19gp01-11u:1673": " tatra pratīkāraś caika evāsīt yathāntardhṛta-nijāvarajaṃ",
    "GK19gp01-11u:1674": " vrajeśvary-aṅkam eva kevalaṃ valamānaḥ samullasitaval lakṣyate |",
    "GK19gp01-11u:1675": " [90] tad evaṃ dina-katipaye labdha-vyatyaye garbha-sandarbhāt spaṣṭam",
    "GK19gp01-11u:1676": " aṣṭa-māsi tad-avarajanma-janmanaḥ samārambhaḥ sambhavati sma |",
    "GK19gp01-11u:1677": " yathā cādhunāpi varṇayanti --",
    "GK19gp01-11u:1678": " aṣṭāviṃśa-catur-yuge kali-śiraḥ saṃmardya vaivasvate bhādrāntar-bahulāṣṭamīm anu vidhoḥ putre vidhor udgame |",
    "GK19gp01-11u:1679": " yoge harṣaṇa-nāmni śuddha-vidhibhe purṇaḥ paraḥ śrī-vidhur",
    "GK19gp01-11u:1680": " nandan nanda-vadhū-mude svayam udaid ahnāya dhunvaṃs tamaḥ ||JGc_1,3.27||",
    "GK19gp01-11u:1681": " yathā ca -",
    "GK19gp01-11u:1682": " tadā yugādi devās te sva-sva-smapad-upāyanam |",
    "GK19gp01-11u:1683": " ādāya kṛṣṇa-janmarkṣa-niśām āśu siṣevire ||JGc_1,3.28||",
    "GK19gp01-11u:1684": " yathā hi -",
    "GK19gp01-11u:1685": " vibabhūva vinā satyaṃ dhyānaṃ tretāṃ vinā makhaḥ |",
    "GK19gp01-11u:1686": " vinā dvāparam abhyarcā harer nāma kaliṃ vinā ||",
    "GK19gp01-11u:1687": " vinā madhuṃ saptalādi vinoṣṇaṃ pākimāmratā |",
    "GK19gp01-11u:1688": " vinā śarad-ambu-śrīḥ śālis tasyāḥ paraṃ vinā ||",
    "GK19gp01-11u:1689": " śiśireṇa vinā māghyaṃ vināhnāmbuja-vistṛtiḥ |",
    "GK19gp01-11u:1690": " vinā jyotiṣa-śāstreṇa grahāṇāṃ śubhadā sthitiḥ ||",
    "GK19gp01-11u:1691": " vinā guru-prabhāveṇa sarvatra sphuraṇaṃ hareḥ |",
    "GK19gp01-11u:1692": " vinā sūti-pratītyā ca prasūto' sau yaśodayā ||JGc_1,3.29||",
    "GK19gp01-11u:1693": " [91] tad idam agre vyaktīkariṣyate |",
    "GK19gp01-11u:1694": " kiṃ ca -",
    "GK19gp01-11u:1695": " madhye tārāvāra-sāraṃ nabhas tat-",
    "GK19gp01-11u:1696": " prānte sindhūrdhvaṃ dhvanan-megha-bandhu |",
    "GK19gp01-11u:1697": " itthaṃ varṣādhāmatarṣā śarac-chrīs",
    "GK19gp01-11u:1698": " tasyāṃ tithyāṃ tathyam ātithyam āpa ||JGc_1,3.30||",
    "GK19gp01-11u:1699": " kiṃ ca -",
    "GK19gp01-11u:1700": " jātibhiḥ saha mādhavyaḥ ketakyaḥ ketakaiḥ samam |",
    "GK19gp01-11u:1701": " kumūdyāny ambujaiḥ sārdhaṃ sphuṭanti smeti dig yadā ||JGc_1,3.31||tadā tad api nāścaryam ācāryaiḥ paricīyate |",
    "GK19gp01-11u:1702": " sarvāścarya-nidhiḥ so' pi janma-caryāṃ yato gataḥ ||JGc_1,3.32||",
    "GK19gp01-11u:1703": " [92] tathā hi etad-uttaraṃ bhāvi-tad-vilokānāṃ lokānāṃ bhāvitānam -",
    "GK19gp01-11u:1704": " [93] mukham asya lasita-smitāsita-kamalānām adhipam iva vilokyate,",
    "GK19gp01-11u:1705": " netra-yugalaṃ sūkṣma-bhramara-citra-kairavāntaḥ-patrāṇām,",
    "GK19gp01-11u:1706": " ghrāṇaṃ nīla-nīrada-cchavi-ladha-kīla-tila-prasūnānām,",
    "GK19gp01-11u:1707": " oṣṭhādharaṃ sindūra-girijani-javā-badnhūka-bimba-goṣṭhīnām,",
    "GK19gp01-11u:1708": " karṇa-dvandvam añjana-bhūmija-śyāmalatā-potānām,",
    "GK19gp01-11u:1709": " kara-prāntatā-kānta-bhuja-yugalaṃ sa-nava-pallava-nava-tāla-śākhānām,",
    "GK19gp01-11u:1710": " śrīvatsa-sindhu-vatsākhya-lekhā-sahita-vatsaṃ",
    "GK19gp01-11u:1711": " dhṛta-dakṣiṇāvarta-dyuti-viśeṣa-kṛta-sthira-vidyud-āśleṣa-megha-khaṇḍānām",
    "GK19gp01-11u:1712": " iti |",
    "GK19gp01-11u:1713": " [94] kiṃ ca mukhena mahāpadmaṃ vijetā,",
    "GK19gp01-11u:1714": " nayanābhyāṃ padmam,",
    "GK19gp01-11u:1715": " nāsikayā makaram,",
    "GK19gp01-11u:1716": " smitena kundam,",
    "GK19gp01-11u:1717": " kaṇṭhena śaṅkham,",
    "GK19gp01-11u:1718": " caraṇayoḥ pṛṣṭābhyāṃ kacchapam,",
    "GK19gp01-11u:1719": " rucā nīlam,",
    "GK19gp01-11u:1720": " sarvair eva ca sarveṣāṃ kharvam |",
    "GK19gp01-11u:1721": " kiṃ bahunā, svena mukundam apīti yugapad atra tat-tad-avasara-prasavādīnāṃ",
    "GK19gp01-11u:1722": " tathā durlabha-sannidhīnāṃ nidhīnām api sannipatanaṃ nāsambhāvyam |",
    "GK19gp01-11u:1723": " [95] atha tasya janmani ko' pi viśeṣaḥ, yathā -",
    "GK19gp01-11u:1724": " tadā tatra māyā milad-bālya-kāyā",
    "GK19gp01-11u:1725": " tadīyānukūlyaṃ kṛpā-mātra-mūlyam |",
    "GK19gp01-11u:1726": " sadā kurvatī taṃ samastān atītaṃ vidhāyāgrajātaṃ svayaṃ prāpa jātam ||JGc_1,3.33||",
    "GK19gp01-11u:1727": " [96] atha snigdhakaṇṭhena bhāvitaṃ sa-pramāṇaḥ khalv idam - adṛśyatānujā viṣṇoḥ sāyudhāṣṭa-mahābhujā [BhP 10.4.9] iti śrī-bhāgavatād, tac ca nandas",
    "GK19gp01-11u:1728": " tv ātmaja utpanne jātāhlādo mahā-manāḥ [BhP 10.5.1] ity ādiṣv ātmaja-padaiḥ sthāpanā-vyapadeśataḥ sadeśa-rūpam eva nirūpyate |",
    "GK19gp01-11u:1729": " kintu tad idam apracchannaṃ vivicya pṛcchāmaḥ yatheha sandehaḥ sarveṣāṃ śāmyati |",
    "GK19gp01-11u:1730": " [97] spaṣṭam apy ācaṣṭa - aho ārya tarhi kathaṃ vasudeva-devakī-putratayā",
    "GK19gp01-11u:1731": " so' yam avadhāryate ?",
    "GK19gp01-11u:1732": " [98] tad īdṛg-vacasi sati snigdhakaṇṭhe vacasi kiñcit-kuṇṭhena",
    "GK19gp01-11u:1733": " madhukaṇṭhena manasi bhāvitam - śrīmatā devarṣiṇedam āvāṃ praty atiharṣeṇādiṣṭaṃ - yadi kadācic chrīmati mahā-premavati vraje",
    "GK19gp01-11u:1734": " kṛta-vrajanayoḥ kathā-yogo bhavatoḥ sambhāvyate, tadā śrī-kṛṣṇa-devasya",
    "GK19gp01-11u:1735": " sarvato varṣyam aiśvaryaṃ gopanīyam ity ato",
    "GK19gp01-11u:1736": " munivarga-prasiddha-garga-siddhāntam evālambya saṃvadiṣyāvahe |",
    "GK19gp01-11u:1737": " sa cāmībhiḥ śruta eveti nāścaryāya paryavasiṣyatīti |",
    "GK19gp01-11u:1738": " [99] prakaṭaṃ covāca - atra khalv idam asya śrī-vraja-rāja-tanūjasya",
    "GK19gp01-11u:1739": " rahasyam udbhāvayato mama samatikramaḥ svayam amunaiva bāḍhaṃ soḍhavyaḥ |",
    "GK19gp01-11u:1740": " tathā hi asmin sarvato labdhātirekakā saṃsiddhiḥ khalv ekā vartate |",
    "GK19gp01-11u:1741": " yad",
    "GK19gp01-11u:1742": " atikrānta-sarveha-sneha-maya-hṛdaya eva sadā vartamānaḥ",
    "GK19gp01-11u:1743": " snighdatā-digdha-janānāṃ bhāva-mudrayā parokṣaṃ kṛtayāpi svahṛdi",
    "GK19gp01-11u:1744": " pratibimbatatayā mudrito bhavati |",
    "GK19gp01-11u:1745": " asya svarūpeṇāvirbhāvaś ca",
    "GK19gp01-11u:1746": " sneha-maya-sphūrti-pūrti-vaśībhāvata eva sarvathā, na tv anyathā |",
    "GK19gp01-11u:1747": " putratayāvirbhāve ca bījaṃ pitṛ-bhāva-maya-sneha eva nānyeṣām ivānyat |",
    "GK19gp01-11u:1748": " jāte ca kutracit putratayāvirbhāve",
    "GK19gp01-11u:1749": " tat-tat-sambandha-maya-sneha-kṛta-caya-sphūrtir eva tathā tathā",
    "GK19gp01-11u:1750": " bhāvenāvirbhāve nibandhanaṃ bhavati |",
    "GK19gp01-11u:1751": " [100] tad evaṃ sthite sarvataḥ samudbuddha-śuddha-pitrādi-bhāva-vicitrāṇāṃ",
    "GK19gp01-11u:1752": " vraja-nṛpati-prabhṛtīnāṃ bhṛti-bhuk-paryantānāṃ vraja-janānāṃ yeṣām adhimadhyaṃ prati-dviparārdhaṃ pratikalpam āvirbhavati, vṛddhi-jīvikānām",
    "GK19gp01-11u:1753": " iva teṣām eva prema-sañcaya-paryudañcana-prapañcam añcaṃs tad-vṛddher",
    "GK19gp01-11u:1754": " aparicchedyatābuddhyā pratidātum adhyavasāyaṃ muñcan sadā putrāditayā sa eṣa virājate, nānye tu tatra kila tilam apy avakāśa-kālaṃ labhante |",
    "GK19gp01-11u:1755": " [101] etad evoktaṃ brahmaṇā eṣāṃ ghoṣa-nivāsinām uta bhavān kiṃ deva rāteti naḥ [BhP 10.14.35] ity ādinā |",
    "GK19gp01-11u:1756": " etad eva ca śrī-nārāyaṇa-devena",
    "GK19gp01-11u:1757": " samādiṣṭaṃ - yo' sāv atasī-kusuma-suṣamaḥ sukumāraḥ kumāraḥ ity ādinā |",
    "GK19gp01-11u:1758": " tataś ca -",
    "GK19gp01-11u:1759": " tasmān nandātmajo 'yaṃ te nārāyaṇa-samo guṇaiḥ |",
    "GK19gp01-11u:1760": " śriyā kīrtyānubhāvena gopāyasva samāhitaḥ ||[BhP 10.8.19]",
    "GK19gp01-11u:1761": " iti garga-vacanānusāreṇedam utprekṣyāmahe -",
    "GK19gp01-11u:1762": " etad-rūpa-svaputra-mātra-paryāpta-sarva-svārthena śrīmad-vraja-mahendreṇa",
    "GK19gp01-11u:1763": " mahīyamānasya yasya mahābhagavato yā yogamāyākhyā durghaṭa-ghañanī",
    "GK19gp01-11u:1764": " svarūpa-śaktiḥ śāstreṇa vaktīkriyate |",
    "GK19gp01-11u:1765": " tena kila dattā sā tvat-putre",
    "GK19gp01-11u:1766": " śrī-kṛṣṇa eva paryavasyati sma |",
    "GK19gp01-11u:1767": " sā ceha svajana-sneha-nikṣipta-cittasya",
    "GK19gp01-11u:1768": " yadyapy asya tat-putrasya prāyo' vadhānaṃ na prāpnoti |",
    "GK19gp01-11u:1769": " tathāpi tasmād anyasmāc ca parokṣam anukṣaṇam anugatiṃ līlā-sahāyakaṃ ca prapañcati |",
    "GK19gp01-11u:1770": " yathā ca yogamāyā tathā tad-anugatā māyādayo' pīti |",
    "GK19gp01-11u:1771": " yadyapy evaṃ tathāpi",
    "GK19gp01-11u:1772": " tvat-prabhu-pratta-śaktim enaṃ tvam eva nija-śrī-prabhṛti-śaktibhir",
    "GK19gp01-11u:1773": " gopāyasveti gargo vyañjitavān |",
    "GK19gp01-11u:1774": " tad evaṃ sati bahūni santi nāmāni rūpāṇi ca sutasya te [BhP 10.8.15] ity api tad-uktir udriktīsyāt",
    "GK19gp01-11u:1775": " sva-snigdha-jana-bhajana-rasāveśitāveśatayā sadā virājamānasya śrīmad-vraja-rājātmajasya khalv asya sva-snigdha-jana-bhāva-svabhāva-viśeṣa-vinodam anumodamānasya",
    "GK19gp01-11u:1776": " tad-bhāva-rūpānurūpaṃ rūpaṃ yadṛcchāvaśād ekadhānekadhā ca",
    "GK19gp01-11u:1777": " samīpator'samīpato' py āvirbhavati tirobhavati ca |",
    "GK19gp01-11u:1778": " [102] tataḥ śrī-vasudeva-devakyor antar yac caturbhujam asya rūpaṃ sphurati, tad eva hi bahir āvirbhavati sma |",
    "GK19gp01-11u:1779": " phalena phala-kāraṇam",
    "GK19gp01-11u:1780": " anumīyate iti nyāyena |",
    "GK19gp01-11u:1781": " tenaiva ca nyāyena śrī-vrajeśvaryos tu paraṃ dvibhuja-mūrtitayā sphūrtir āsīt |",
    "GK19gp01-11u:1782": " tataḥ prāg ayaṃ vasudevasya kvacij jātas tavātmajaḥ [BhP 10.8.14] iti",
    "GK19gp01-11u:1783": " dhṛta-tapo-vargasya gargasya vacanam anusṛtya parāmṛśyate |",
    "GK19gp01-11u:1784": " yadā",
    "GK19gp01-11u:1785": " nṛśaṃsa-kaṃsa-bhiyā",
    "GK19gp01-11u:1786": " svāvirbhūta-caturbhuja-rūpācchādana-pūrvaka-dvibhuja-rūpāvirbhāvanāya",
    "GK19gp01-11u:1787": " śrī-devakīcchā jātā, tadā tasya yad apūrvaṃ dvibhuja-rūpaṃ pūrvaṃ māyayā saha śrī-yaśodāyāḥ svāntaram āyātaṃ, tad eva tatra sannidhānam avāpya caturbhujaṃ rūpam antarbhāvya svayam āvirbabhūva |",
    "GK19gp01-11u:1788": " yatra sākāratayā mātṛ-garbha-sthitāpi māyā nirākāratayā tūrdhva-gatyā tanvā tad-vāhanatām",
    "GK19gp01-11u:1789": " āgatā |",
    "GK19gp01-11u:1790": " gandavāha-śreṇī nīla-kamala-dalam iva tatra sarvālakṣitatayā tat prāpitavatī |",
    "GK19gp01-11u:1791": " yā khalu pūrvaṃ tad-ākarṣeṇa dharṣeṇa paraṃ mātaram api mohena mlāpitavatī |",
    "GK19gp01-11u:1792": " [103] atha punas tena garbhasthenākāreṇa mātuḥ prasūti-bhramaṃ ca samprathayya bahir ātmanaṃ saṃvalayya prasūti-śayyām evādhiśayya sthitavatī |",
    "GK19gp01-11u:1793": " yā khalu śrī-devakītaḥ śrī-rohiṇyāṃ saṅkarṣaṇa-saṅkramaṇe' pi tathā prakramate sma iti |",
    "GK19gp01-11u:1794": " [104] atra ca snigdhakaṇṭhenāntaś cintitam - satyam evāha sma nūnaṃ athāham aṃśabhāgena [BhP 10.29] iti hi māyāṃ prati śrī-bhagavad-vākyam",
    "GK19gp01-11u:1795": " ādiṣṭā prabhuṇāṃśena kāryārthe sambhaviṣyati [BhP 10.1.25] iti ca devān",
    "GK19gp01-11u:1796": " prati brahma-vacanam |",
    "GK19gp01-11u:1797": " atra aṃśabhāgena caturbhuja-rūpeṇākāra-bhedeneti",
    "GK19gp01-11u:1798": " bhagavad-abhiprāyaḥ |",
    "GK19gp01-11u:1799": " kāryārthe tat-tan-mohanāya aṃśena sambhaviṣyati śrī-kṛṣṇasya dvibhuja-rūpeṇākāra-bhedena saha miliṣyati seti brahmaṇo'",
    "GK19gp01-11u:1800": " bhiprāyaḥ |",
    "GK19gp01-11u:1801": " tad evam eva hi vyākhyātam anyatra śrī-bhāgavata-tattvavidbhiḥ",
    "GK19gp01-11u:1802": " avatīrṇau jagaty-arthe svāṃśena bala-keśavau [BhP 10.38.32] ity atra svāṃśena mūrti-bhedeneti",
    "GK19gp01-11u:1803": " [105] api ca śrī-vrajeśvara-sambandha-nibandhanā yā kṛṣṇe yogamāyābhivyaktir uktā sā siddhāntato' pi siddhatām āsīdati |",
    "GK19gp01-11u:1804": " bhagavataḥ khalu priyajanecchām evānugacchati sarva-śakti-vyaktir na tu yadṛcchām iti",
    "GK19gp01-11u:1805": " [106] atha sarve sāścaryam ūcuḥ - bhavatu nāma tat tat |",
    "GK19gp01-11u:1806": " kintu tataḥ kim anantaraṃ jātam ?",
    "GK19gp01-11u:1807": " [107] madhukaṇṭha uvāca - anantaraṃ tu caturbhujatāvirbhāvānurūpyataḥ",
    "GK19gp01-11u:1808": " pravyakta-yogamāyasya tasya prāg-upadeśataḥ śrī-vasudevaḥ sarvatra",
    "GK19gp01-11u:1809": " māyika-śāyikāyāṃ jātāyāṃ pūrva-deva-bhiyā dvibhujam atrakīyaṃ bālakam",
    "GK19gp01-11u:1810": " atrānīya tayā bālikayā vimilitavān |",
    "GK19gp01-11u:1811": " so' yaṃ tu teneśvaratā-pratyāyakena",
    "GK19gp01-11u:1812": " caturbhuja-rūpeṇopadeśena ca na tatra jātakatāṃ vyañjitavān iti putratāṃ sandehitavān |",
    "GK19gp01-11u:1813": " atra tu dvibhuja-rūpeṇa vacanādi-śakter vyakter abhāvena ca",
    "GK19gp01-11u:1814": " tām eva vyajya putratām eva nidehitavān |",
    "GK19gp01-11u:1815": " śrīmān ānakadundubhis tu tad idaṃ sarvaṃ nānusadadhau iti |",
    "GK19gp01-11u:1816": " [108] snigdhakaṇṭha uvāca - nānusandadhātu nāma |",
    "GK19gp01-11u:1817": " tathāpi yāṃ tanayām atrakīyām apamāya svayam apanināya tasyāḥ pratidānasyāpi sad-bhāvābhāvāt",
    "GK19gp01-11u:1818": " katham iva nyaste' py asminn ātmīyatāṃ pratyapadyata ? āgamādāv api yasya",
    "GK19gp01-11u:1819": " nandanandana-nandātmaja-nandaja-nandatanaya-ballavīnandanādi-nāmāni",
    "GK19gp01-11u:1820": " tat-tad-abhīṣṭa-pradatayā nirdiṣṭānīti |",
    "GK19gp01-11u:1821": " [109] punaḥ sa-hāsam āha sma - yasya nandanandana iti nāma viparītatayā paṭhatāpi krama-parītatayānubhūyate",
    "GK19gp01-11u:1822": " tasmād evam apy asman-nṛpater eva",
    "GK19gp01-11u:1823": " pūrva-vyañjitaṃ samañjasaṃ sañjanam añjasā tasya labhyatvāyopapalabhyata iti |",
    "GK19gp01-11u:1824": " [110] hasitvā punar uvāca - atha sa vraja-deva-sutasya",
    "GK19gp01-11u:1825": " vasudevasyāgamana-prakāras tu varṇyatām |",
    "GK19gp01-11u:1826": " [111] madhukaṇṭha uvāca -",
    "GK19gp01-11u:1827": " aṅghryor bandho vyadālīd aśayiṣata janā dvāra-rodhā vidīrṇāḥ śeṣaś chatraṃ babhūva dyumaṇijani-nadī prāpya kedāra-bhāvam |",
    "GK19gp01-11u:1828": " āgopādhīśa-gehaṃ vṛti-rahitam abhūd gokulaṃ kṛṣṇa-vāhaṃ",
    "GK19gp01-11u:1829": " prāpya śrī-śūra-putraṃ yad iha tad akhilaṃ kasya kiṃ brūhi tat tu",
    "GK19gp01-11u:1830": " [112] snigdhakaṇṭha uvāca - tad akhilaṃ goparājasya bhāgyam iti |",
    "GK19gp01-11u:1831": " [113] tad evaṃ labdha-prathāyāṃ kathāyām -",
    "GK19gp01-11u:1832": " tayor māyā-jāla-prathana-tulayā saṅkathanayā hareḥ sā sā līlā nayanam iva yātā kila yadā |",
    "GK19gp01-11u:1833": " tadā bāṣpa-stambhaa-pralaya-mukha-bhāvāḥ pratipadaṃ babhūvur ye vā te kati kati ca varṇyā vrajasadām ||JGc_1,3.35||",
    "GK19gp01-11u:1834": " [115] tataś ca taṃ ratna-nidhāyaṃ nidhāya gate śrī-vasudeve kāraṇābhāvāt",
    "GK19gp01-11u:1835": " pracalāyitatā-pracaya-dohaṃ maoham apahṛtya ca gatāyāṃ māyāyāṃ śrī-vraja-rāja-jāyā punaḥ sambhūtaṃ sutaṃ sākṣād eva dadarśa |",
    "GK19gp01-11u:1836": " yathā",
    "GK19gp01-11u:1837": " viṣṇu-purāṇe --",
    "GK19gp01-11u:1838": " dadṛśe ca prabuddhā sā yaśodā jātam ātmajam |",
    "GK19gp01-11u:1839": " nīlotpala-dala-śyāmaṃ tato' tyarthaṃ mudaṃ yayau ||[ViP 5.5.22] iti |",
    "GK19gp01-11u:1840": " [117] yathā ca -",
    "GK19gp01-11u:1841": " bālaṃ divyāti-divyāsita-maṇi-vapuṣaṃ candrajic candra-vaktraṃ",
    "GK19gp01-11u:1842": " lokātītābja-netraṃ dyu-taru-nava-dalollaṅghi-śobhāṅghri-pāṇim |",
    "GK19gp01-11u:1843": " kiñcic cañcat-karādi-mradima-madhurita-krandanād viśva-mohaṃ",
    "GK19gp01-11u:1844": " paśyantī gopa-rājñī tanujam amanuta svaṃ tadā citra-kalpam ||JGc_1,3.36||",
    "GK19gp01-11u:1845": " sāmrājyaṃ śyāma-bhāsāṃ nidhir api tad idaṃ rūpa-ratnākarāṇāṃ",
    "GK19gp01-11u:1846": " bhāgyaṃ lāvaṇya-bhājāṃ vilasita-nigamas tat-tad-aṅgāvalīnām |",
    "GK19gp01-11u:1847": " evaṃ mīmāṃsamānā vrajapati-dayitā yāvad āste sma tāvat krandann om om itītthaṃ nava-śiśur asakau tad dhruvaṃ svīcakāra",
    "GK19gp01-11u:1848": " dṛṣṭvā putram asau vrajeśa-gṛhiṇī sadyaḥ prajātaṃ sakhīr",
    "GK19gp01-11u:1849": " āhūtā na śaśāka kartum api ced āstāṃ paraṃ ceṣṭitam |",
    "GK19gp01-11u:1850": " asrair āvṛtam akṣi-kaṇṭham atha yat stabdhaṃ ca tasyā vapus",
    "GK19gp01-11u:1851": " tasmin lālana-lālasā-vaśatayā cātmātmanā vyagritaḥ ||JGc_1,3.38||",
    "GK19gp01-11u:1852": " kiṃ ca -",
    "GK19gp01-11u:1853": " yadā māyā gatā tarhi vraje mohaṃ jahau janaḥ |",
    "GK19gp01-11u:1854": " kadā yadā hy āvirāsīt tatra śrī-puruṣottamaḥ ||JGc_1,3.39||tadā",
    "GK19gp01-11u:1855": " vyavahitānām apy eṣa prākāśayan manaḥ |",
    "GK19gp01-11u:1856": " kumudvatīnāṃ sumano-gaṇaṃ vā śīta-dīdhitiḥ ||JGc_1,3.40||sphurati sma paraṃ mātuḥ śayyāyāṃ na sa bālakaḥ |",
    "GK19gp01-11u:1857": " snigdhānām api citteṣu svaccheṣu pratibimbavat ||JGc_1,3.41||sphurati sma yadā bālas tāsāṃ vyavahito' pi saḥ |",
    "GK19gp01-11u:1858": " taṃ drutaṃ tās tadā jagmuḥ sāraṅgyo vā ghanāgamam ||JGc_1,3.42||rohiṇyādibhir etābhiḥ samam āloki bālakaḥ |",
    "GK19gp01-11u:1859": " udayat-pūrṇa-candro vā cakorībhiḥ samantataḥ ||JGc_1,3.43||stambhe' pi",
    "GK19gp01-11u:1860": " smera-netrābhyāṃ paśyantīṃ sutam eva tām |",
    "GK19gp01-11u:1861": " pratikāryāṃ vicāryāmūḥ paryālocanta taṃ tataḥ ||JGc_1,3.44||",
    "GK19gp01-11u:1862": " tā etā manasā dṛśā kalitam apy atrāsitaṃ bālakaṃ sandehāspadatām anaiṣur asakṛd yat tat tu yogyaṃ matam |",
    "GK19gp01-11u:1863": " yad vastu prathitaṃ sudurlabhatayā tad daivato labhyatāṃ kintv etat prathamaṃ pratīti-padavīṃ nātmany alaṃ yacchati ||JGc_1,3.45||",
    "GK19gp01-11u:1864": " tad yathā -",
    "GK19gp01-11u:1865": " navyendīvaram-mālyam asti kim idaṃ kiṃ śakra-nīlaṃ mahat kiṃ vaidūryam aho tad etad atulaṃ jñātuṃ na yac chakyate |",
    "GK19gp01-11u:1866": " paśyāmaḥ kila bālakasya tu tanuṃ sarvendriyāṇāṃ kṛtiṃ rundhānā khalu yā tanoti nayana-dvandvasya nirdvandvatām ||JGc_1,3.46||",
    "GK19gp01-11u:1867": " [118] tatra ca - nirmitaṃ kila mṛgamada-saurabha-tamāla-dala-sāreṇa,",
    "GK19gp01-11u:1868": " abhyaktaṃ kila nikhila-vilambaka-lāvaṇyena, udvartitaṃ kila nija-deha-tejasā, snātaṃ kila nija-mukha-niryat-kānti-sudhayā, anuliptaṃ kila jananī-dṛṣṭi-karpūra-labdha-saṃghṛṣṭi-bhadra-śriyā, bhūṣitaṃ kila sahaja-śubhatā-rūṣita-nijākāreṇa iti sadyo-jātaṃ tad apatyaṃ vitarkya",
    "GK19gp01-11u:1869": " mithaḥ-kṛta-samāgamāḥ sarvāḥ punas taṃ bālaṃ",
    "GK19gp01-11u:1870": " labdha-tamāla-patra-bhoga-mṛga-bheda-mṛgamada-sāra-paṅkam iva komalāṅgam,",
    "GK19gp01-11u:1871": " nija-kara-cūrṇitatama iva cūrṇa-kuntalam, vahan-mukha-vidhu-bimbam",
    "GK19gp01-11u:1872": " īkṣayantaṃ sarva-manāṃsy ākraṣṭum iva karau muṣṭīkurvantaṃ,",
    "GK19gp01-11u:1873": " taraṇijā-nijāguru-taraṅgam iva kara-caraṇa-kamalaṃ cālayantaṃ vilokayāmāsuḥ |",
    "GK19gp01-11u:1874": " [119] tad evaṃ vilokya ca -",
    "GK19gp01-11u:1875": " sarvās tāḥ kalakalam eva moda-yuktāḥ",
    "GK19gp01-11u:1876": " kurvatyaḥ param avidur na tatra kṛtyam |",
    "GK19gp01-11u:1877": " ekā tu drutam atha suṣṭhu-dhīra-cittā",
    "GK19gp01-11u:1878": " taṃ kampre kara-yugale dadhaty apaśyat ||JGc_1,3.47||",
    "GK19gp01-11u:1879": " [120] tataś ca pum-apatya-cihnam ahnāyāvagatya tāsāṃ pratyekam api samīhitam |",
    "GK19gp01-11u:1880": " yathā -",
    "GK19gp01-11u:1881": " aho śirasi dhāraye nayanayor muhuḥ sparśaye hṛdi pracuram arpaye hṛdaya-madhyamāveśaye |",
    "GK19gp01-11u:1882": " idaṃ vividha-bhāvanaṃ bhṛśam atītya vīcikṣiṣā",
    "GK19gp01-11u:1883": " balād vara-dṛśāṃ dṛśāṃ viṣayatām anaiṣīd amum ||JGc_1,3.48||",
    "GK19gp01-11u:1884": " tatra ca -",
    "GK19gp01-11u:1885": " muhur aho tanayaṃ nayanaṃ gataṃ pramadataḥ praṇayanty api nātṛpat |",
    "GK19gp01-11u:1886": " ghana-rucir jananī-stana-yugmajām",
    "GK19gp01-11u:1887": " amṛta-vṛṣṭim adhād api dṛṣṭijām ||JGc_1,3.49||",
    "GK19gp01-11u:1888": " [121] tataś cātyarvāg arha-śiśu-snapanādi-parvānusandhānataḥ sarvāsāṃ",
    "GK19gp01-11u:1889": " sāvadhānatā-vidhāne jāte -",
    "GK19gp01-11u:1890": " rohiṇyājñām anu pati-suta-śreyasī vṛddha-viprā",
    "GK19gp01-11u:1891": " vṛttaṃ vijñāpayitum atulānandam eti sma nandam |",
    "GK19gp01-11u:1892": " vaktrollāsāt palita-valanād ambarāc chubhra-dhāmā",
    "GK19gp01-11u:1893": " dhāmnāṃ hāsa-prathiti-tulitā yā javān nirjagāma ||JGc_1,3.50||",
    "GK19gp01-11u:1894": " [122] atha tad etat-paryante vṛtte vṛtte, jāta-tat-tad-bhāva-sampadaḥ",
    "GK19gp01-11u:1895": " sabhāsadaḥ pratikṛtāñjalitayā sthitayor madhukaṇṭha-snighdakaṇṭhayor",
    "GK19gp01-11u:1896": " madhukaṇṭhaḥ prāha sma -",
    "GK19gp01-11u:1897": " vrajendra so' yaṃ putras te sadaḥ-sādbhuta-sampadaḥ |",
    "GK19gp01-11u:1898": " janma-mātrāj jana-śreṇyā nandana-śreṇi-janmadaḥ ||JGc_1,3.51|| iti |",
    "GK19gp01-11u:1899": " [123] tataś ca tau nijopakaṇṭhopam anu vraja-rāja ājuhāva |",
    "GK19gp01-11u:1900": " āgatyoś ca tayoḥ śirasi kara-saroruham ādhāya nijālaṅkārair alañcakāra |",
    "GK19gp01-11u:1901": " sarvaṃ ca tat-sampradāyaṃ bahu-sampradānena sampradānam akarot |",
    "GK19gp01-11u:1902": " uvāca ca - adya vāsaḥ samāsādyatāṃ bhojananādy-artham iti |",
    "GK19gp01-11u:1903": " sarvān prati covāca - punar evaṃ prātaḥ prātar āyātavyam iti |",
    "GK19gp01-11u:1904": " [124] atha go-sambhālanārthaṃ pitaram anujñāṃ samabhyarthya mātaraṃ ca vanya-bhojana-prasthāpanaṃ prārthya sūta-kumāraayoś cātma-saṅgamanaṃ",
    "GK19gp01-11u:1905": " samarthya kṛta-vrāje vraja-yuva-rāje sarve yathā svam āvāsaṃ yayuḥ ||",
    "GK19gp01-11u:1906": " iti śrī-śrī-gopāla-campūm anu",
    "GK19gp01-11u:1907": " kṛta-pūraṇa-vraja-varti-tṛṣṇa-śrī-kṛṣṇa-janma-sampan-mayaṃ",
    "GK19gp01-11u:1908": " nāma tṛtīyaṃ pūraṇam",
    "GK19gp01-11u:1909": " atha caturtha-pūraṇam",
    "GK19gp01-11u:1910": " nanda-nandana-parva",
    "GK19gp01-11u:1911": " [1] atha pūrvedyur madhukaṇṭhaḥ kṛtī yathācīkṛtat, evam aparedyuś ca",
    "GK19gp01-11u:1912": " vraja-deva-sabhāyāṃ bhāsamānāyāṃ sāvasara-nidigdhaḥ snigdhakaṇṭhas",
    "GK19gp01-11u:1913": " tat-kīrtim acīkīrtat |",
    "GK19gp01-11u:1914": " [2] madhukaṇṭhaḥ sotkaṇṭhaṃ papraccha-",
    "GK19gp01-11u:1915": " prāg yadvac caritaṃ harer arasayad vāg-indriyaṃ tadvad apy adyāsvādayituṃ mamecchatitarām udyamya karṇa-dvayam |",
    "GK19gp01-11u:1916": " yady apy ekaka eva bhoktṛ-pada-bhāg jīvas tathāpi prati-",
    "GK19gp01-11u:1917": " svaṃ cakṣuḥ-prabhṛtīni tāni ca muhur vāñchanti bhoga-prathām ||JGc_1,4.1||",
    "GK19gp01-11u:1918": " [3] tathā ca snigdhakaṇṭha uvāca-athānanda-samṛddhā sā vṛddhā go-dohanārthaṃ gosthānam adhyavasthitān madhya-sthita-śrīman-nandopanandādīn vindati sma |",
    "GK19gp01-11u:1919": " tatra ca-",
    "GK19gp01-11u:1920": " asta-vyasta-gatiḥ pramoda-madhurā paśyanty amūn agrataḥ",
    "GK19gp01-11u:1921": " kiñcid vaktum ivodyad āsya-valanā dīrghāyitālpa-kṣitiḥ |",
    "GK19gp01-11u:1922": " hasta-nyasta-phalādir evam api sā putrodbhavaṃ vyañjatī yat kiñcid vadati sma tat punar avādīd ity amī menire ||JGc_1,4.2||",
    "GK19gp01-11u:1923": " [4] madhukaṇṭha uvāca-kim uktavatī sā ?",
    "GK19gp01-11u:1924": " [5] snigdhakaṇṭha sasmitam uvāca-asmākaṃ rājādya prajāta-prajāḥ |",
    "GK19gp01-11u:1925": " kathaṃ bhavantas tan-milanāya nāyānti ? iti |",
    "GK19gp01-11u:1926": " [6] madhukaṇṭha sahāsam uvāca-tatas tataḥ ?",
    "GK19gp01-11u:1927": " [7] snigdhakaṇṭha uvāca-tataś ca taj-janma-vṛttāmṛta-nava-varṣābhiḥ",
    "GK19gp01-11u:1928": " śikhina iva gopāḥ kolāhalaṃ kalayāmāsuḥ |",
    "GK19gp01-11u:1929": " śrī-gopaty-adhipas tu vānaspatya iva pulakāṅkura-kulākulatayā paraṃ paramānandaṃ vyañjayāmāsa, na tu vacasā",
    "GK19gp01-11u:1930": " [8] madhukaṇṭha uvāca-tatas tataḥ ?",
    "GK19gp01-11u:1931": " [9] snigdhakaṇṭha uvāca-tataś ca smita-sambhramādara-bhara-karbūritaiḥ",
    "GK19gp01-11u:1932": " sarvair vanditayā nanditayā ca tayā satvarayā paliknī-varayā",
    "GK19gp01-11u:1933": " sa-nijāṅga-jāta eva bhavān maṅgala-saṅgī bhūyād ity apūrvāṃ sukha-pūrvāṃ",
    "GK19gp01-11u:1934": " vācaṃ procya rocanā-kuṅkuma-saṅga-lepa-saṅkula-sad-aṅkura-phala-maṅgale",
    "GK19gp01-11u:1935": " śrīmad-vraja-rājasya kṣemaṅkara-karayor vinyaste tena vilokita-kalpaḥ",
    "GK19gp01-11u:1936": " śrīmān upanandaḥ sānandaṃ jalpati sma-iha dohāya saṃhāya raṃhasāyamānā",
    "GK19gp01-11u:1937": " dhenu-saṅghāḥ kām apy avihāya drutam asyāḥ sagṛhāya vihāpyantām |",
    "GK19gp01-11u:1938": " [10] tatra sarve cāmoda-garveṇa procuḥ-anyad vā yat kiñcid asyā hitaṃ samīhitaṃ bhavati",
    "GK19gp01-11u:1939": " tataś ca-",
    "GK19gp01-11u:1940": " āhlādena samaṃ jajñe bālaḥ kiṃ kiṃ sa eva saḥ |",
    "GK19gp01-11u:1941": " evaṃ viviktuṃ nandasya nāsīn matimatī matiḥ ||JGc_1,4.3||",
    "GK19gp01-11u:1942": " [11] atha śrīmān vrajeśaḥ svīkṛta-dhārmika-veśas tad api bahulam anyad api bahulādikaṃ dānāya saṃcakpe |",
    "GK19gp01-11u:1943": " yatra sarvaś ca tathābhāvāya kharvaśaś cakpe",
    "GK19gp01-11u:1944": " | saṅkalpya ca gṛhe gantuṃ kṛta-spṛhe dhṛta-veśe ca",
    "GK19gp01-11u:1945": " tat-tad-vṛta-vraja-nareśe śrī-rāma-prasū-samādeśān mahā-gopura-deśād",
    "GK19gp01-11u:1946": " dundubhi-dvandvam unnanāda |",
    "GK19gp01-11u:1947": " tac ca vādya-vidyā-vidura-vyañjitaṃ vādyaṃ vyaktam evedaṃ muhur vakti sma-prādurbhūto nandānanda iti |",
    "GK19gp01-11u:1948": " tataś ca-",
    "GK19gp01-11u:1949": " api śrutam abhūn niśi tridiva-vādya-garjojitaṃ",
    "GK19gp01-11u:1950": " jitaṃ jitam iti svanaṃ na tu viniścitaṃ kāraṇam |",
    "GK19gp01-11u:1951": " tadā tad-anuvādi tat kalayatām amīṣāṃ muhur mudā kalakalā-ravaṃ samajani vraja-prāṇinām ||JGc_1,4.4||",
    "GK19gp01-11u:1952": " [12] atha saṃmadena muhur lambhita-stambhārambhatāyām apy utkaṇṭhayākṛṣṭa iva tatra ca labdha-kampa-sampattāyām api kevalaṃ svakṛta-sevena",
    "GK19gp01-11u:1953": " nārāyaṇa-devena datta-hastāvalamba iva dhairyam avalambamānaḥ svālayaṃ prati vraja-bhūpālaḥ pracacāla |",
    "GK19gp01-11u:1954": " tataś ca-",
    "GK19gp01-11u:1955": " tad vṛnde gṛham abhiyāti bandhu-vargā",
    "GK19gp01-11u:1956": " dhāvantaḥ krama-militā mithaḥ purogāḥ |",
    "GK19gp01-11u:1957": " ye gaṅgā-jharam anu nirjhara-prabhedā",
    "GK19gp01-11u:1958": " yadvat tat-tūlitatayānayanta vṛddhim ||JGc_1,4.5||",
    "GK19gp01-11u:1959": " athāgatāḥ pura-vanitāḥ puraḥ puraḥ sahasraśaḥ kalita-śubhāyutāyutāḥ |",
    "GK19gp01-11u:1960": " vrajeśvaraṃ puru nirarājayan jayan",
    "GK19gp01-11u:1961": " navātmaja-prabhavamahe mahehayā ||JGc_1,4.6||",
    "GK19gp01-11u:1962": " tataś ca kolāhalibhir vraja-sthitaiḥ",
    "GK19gp01-11u:1963": " samaṃ gataḥ śrīla-mahā-vrajeśvaraḥ |",
    "GK19gp01-11u:1964": " svarāṃs tu sālaṅkṛti cārv aśūśubhan nabhaḥ-sabhaṃ pūrṇa-sudhāṃśuvat prabhuḥ ||JGc_1,4.7||",
    "GK19gp01-11u:1965": " yadyapi viprāḥ sahasā svayam āgataye kṛtodyamāḥ sarve |",
    "GK19gp01-11u:1966": " tad api tad-ādara-vidhaye",
    "GK19gp01-11u:1967": " rājñāhūtāḥ pṛthak pṛthak prathamam ||JGc_1,4.8||",
    "GK19gp01-11u:1968": " sukhāviṣṭas tasmin madhuram upaviṣṭaiḥ sadasi tair",
    "GK19gp01-11u:1969": " mahā-snigdhaiḥ śarma-prakara-paridigdhaiḥ parivṛtaḥ |",
    "GK19gp01-11u:1970": " paṭhadbhiḥ putrāśīr ucita-nigamaṃ bhūsura-varaiḥ",
    "GK19gp01-11u:1971": " kiradbhir dūrvādyaṃ śirasi sukha-pūrvaṃ sa mahitaḥ ||JGc_1,4.9||",
    "GK19gp01-11u:1972": " sasne yat paricaskare vapur api svasti-śrutiḥ śuśruve",
    "GK19gp01-11u:1973": " śrīman-nanda-mahātmanā suta-janau tat tat stuve nāparam |",
    "GK19gp01-11u:1974": " adyāpi sphuṭam eti sarva-janatā yeṣāṃ śrutād apy aho snānādy apy atigamya satkṛti-phalaṃ yasyāsti nāntaḥ kvacit ||JGc_1,4.10||",
    "GK19gp01-11u:1975": " [13] atha jāta-karma bhavyaṃ kartavyam iti gurubhir ādiṣṭena tena",
    "GK19gp01-11u:1976": " tat-pratyutkramaś cakre, yathā-",
    "GK19gp01-11u:1977": " ānarcire vrajeśitrā mātṛkā yās tadā tu tāḥ |",
    "GK19gp01-11u:1978": " mātuḥ kam iva kaṃ yāsām ity artha-vyaktim āgatāḥ ||JGc_1,4.11||atha",
    "GK19gp01-11u:1979": " nāndīmukha-śrāddhaṃ rāddhaṃ gopāla-pālinā |",
    "GK19gp01-11u:1980": " pitaro hi svayaṃ yasmiṃs te nāndīmukhatāṃ gatāḥ ||JGc_1,4.12||",
    "GK19gp01-11u:1981": " [14] atha veda-vidhāna-paṭubhiḥ sārdham antaḥpuraṃ praviṣṭe",
    "GK19gp01-11u:1982": " bhadra-kumbhādi-bhadra-viśiṣṭa-sūtikā-gṛhāgra-vedy-upaviṣṭe",
    "GK19gp01-11u:1983": " śrī-vraja-kula-mahiṣṭhe parama-manorathārohiṇī rohiṇī tad avadhāya",
    "GK19gp01-11u:1984": " kula-traya-yaśo-dāyi-yaśodā-khaṭṭām antaḥ-paṭena vyavadhāya bālaṃ pidhāya",
    "GK19gp01-11u:1985": " gṛhāvagrahaṇīm ānināya |",
    "GK19gp01-11u:1986": " kintu nava-bālakaṃ vilokayituṃ śarmaṇā narmaṇā ca",
    "GK19gp01-11u:1987": " nijālaṅkṛty-arthaṃ prajāvatyas taṃ pratyabhitaḥ kim api kim apy",
    "GK19gp01-11u:1988": " amūlyatā-paryācitaṃ yācitavatyaḥ pratiśrute tu taṃ vilokayāmāsuḥ |",
    "GK19gp01-11u:1989": " [15] sa ca khalv",
    "GK19gp01-11u:1990": " astoka-roka-loka-valaya-bhava-prabala-nava-kuvalaya-kulapati-durlaṅgha-śobhā-saṅghaṃ",
    "GK19gp01-11u:1991": " durlabha-komalāmala-kānti-viśrānti-bhūmiṃ,",
    "GK19gp01-11u:1992": " kalita-marma-prayatana-karma-viśvādbhuta-viśvakarma-nirmita-nirmala-nīla-cintāmaṇi-pratimā-pratipratīkātikrama-parimita-sarvāvayavaṃ,",
    "GK19gp01-11u:1993": " prabala-pravāha-dalita-cara-bāla-vāyaja-samavāyaja-mañjulāñjana-kalita-tala-niścala-jala-kālindī-hrada-jālaja-bāla-śaivālaka-ruci-rucira-rocir-valitārāla-ślakṣṇa-bāla-samudāyaṃ,",
    "GK19gp01-11u:1994": " kamalālayā-kara-kiśalaya-sita-lasita-sita-kamalāntar-valaya-dala-nirmala-vilocanaṃ,",
    "GK19gp01-11u:1995": " vaikuṇṭha-sthita-kalpa-taru-tallaja-pallava-kuṇṭhatākara-kara-caraṇādharaṃ,",
    "GK19gp01-11u:1996": " nipīta-kanaka-ruci-śuci-pītana-pītitāmbarāvaraṇa-rocanaṃ rocanaṃ bālakam ālocayann ātmānaṃ nayana-payaḥ-payasā snapayan vilakṣaṇatayā kṣaṇa-katipayaṃ jalavad āsīt |",
    "GK19gp01-11u:1997": " yadyapi bahuvidha-bhāvā, jātā goṣṭheśitus tarhi |",
    "GK19gp01-11u:1998": " tad api ca jāḍyaṃ balavaj jajñe gāmbhīrya-śīlasya ||JGc_1,4.13||",
    "GK19gp01-11u:1999": " [16] atha cirāya dhīra-bhāvaṃ dhāritavatī vraja-dharitrī rājya-śrīmatī",
    "GK19gp01-11u:2000": " tad-ānanda-spṛhiṇī nava-nandanam upananda-gṛhiṇī tad-utsaṅga-saṅginaṃ",
    "GK19gp01-11u:2001": " cakāra |",
    "GK19gp01-11u:2002": " utsaṅgaṃ vahati śiśuṃ vrajādhirāje sā dūrād adhiśayitā prasūti-śayyām |",
    "GK19gp01-11u:2003": " āsīt tac-chravaṇaja-bāṣpa-romaharṣa-",
    "GK19gp01-11u:2004": " stambhādyair vivaśa-tanūr vrajādhirājñī ||JGc_1,4.14||",
    "GK19gp01-11u:2005": " [17] atha tatra medhā-janakaṃ karma śarmānta-nāmabhir nirmame, yatra bhūs tvayi ity-ādikaṃ paṭhitvā hemāntarhitayānāmikayā bālo ghṛta-lavaṃ",
    "GK19gp01-11u:2006": " lehayāmāse |",
    "GK19gp01-11u:2007": " athāyuṣya-kriyā kriyate sma, yatra oṃ divaspati ity ādikena ḍimbhaḥ spṛṣṭaḥ |",
    "GK19gp01-11u:2008": " dik-catuṣṭaye madhye ca oṃ hṛdam annaṃ prāṇāya ity ādibhir bhūmiś cābhimantritā |",
    "GK19gp01-11u:2009": " atha oṃ aśmā bhava ity ādinā punar arbhako'",
    "GK19gp01-11u:2010": " bhimṛṣṭaḥ |",
    "GK19gp01-11u:2011": " tataḥ oṃ iḍāsi ity ādinā tan-mātābhimantritā |",
    "GK19gp01-11u:2012": " punar mātuḥ stana-dvayaṃ oṃ imaṃ stanam iti, oṃ yas te stanam ity ābhyām ṛgbhyāṃ krameṇa prakṣālitam |",
    "GK19gp01-11u:2013": " tataś ca tam uttāna-śāyinaṃ sūtikā-śayyāyāṃ nidhāya",
    "GK19gp01-11u:2014": " tac-chiraḥ-pradeśe oṃ āpo deveṣu ity ādinodapātraṃ nihitam iti |",
    "GK19gp01-11u:2015": " [18] tad evaṃ jāta-karma-śarmaṇi nirvṛtte bāla-nābhi-nāle ca",
    "GK19gp01-11u:2016": " prāpta-cchedana-kāle vṛtte paramānanda-sandohenānavahita-prāyā yā saiva tadaiva tad-avadhātrī dhātrī sapulaka-kāyā citram idam iti dvi-tri-vāram",
    "GK19gp01-11u:2017": " idam niveditavatī-rājan ! itaratra nābhi-sarasi nālam eva lakṣyate, na tu nālīkam |",
    "GK19gp01-11u:2018": " atra punar nālīkam eva na tu nālam iti |",
    "GK19gp01-11u:2019": " kiṃ ca-",
    "GK19gp01-11u:2020": " aṅghryor vyakta-darāri-vajra-kamalādyāścarya-cihnair alaṃ kamrair ujjvalitāṃ tathā kara-yuge taiḥ kaiścid anyair api |",
    "GK19gp01-11u:2021": " paśya śrī-vrajanātha nīrada-rucer bālasya sāmudrako-",
    "GK19gp01-11u:2022": " llaṅghi-śrī-vibhavasya deha-valanām asmāsu citra-pradām ||JGc_1,4.15||",
    "GK19gp01-11u:2023": " [19] tadā ca sarvasminn api vismita-caryā-paryākule baṭavaḥ sahāsa-pāṭavam",
    "GK19gp01-11u:2024": " ūcuḥ-aye ! sarva-śarmada ! nirmala-dharmaṇo bhavataḥ katham aśaucaṃ nāma sāmarthyaṃ samarthayatām ? yato nāḍī-ccheda eva vṛtte tad āmananti sma |",
    "GK19gp01-11u:2025": " [20] tad evam ullasan nikhila-roma-samutphulla-mukha-somaḥ",
    "GK19gp01-11u:2026": " parivārita-baṭu-stomatayā bahir vihita-homa-sthānam āgamya samyag arpita-sarvānandaḥ saṅgi-samarpita-tat-tad-vṛtta-śantama-kandaḥ śrīmān nandas tān dānīya-viprān ānīya pradānārambhaṃ sambhṛtavān |",
    "GK19gp01-11u:2027": " ārebhe sa ca dātuṃ, lebhe na tulāṃ tu saṅgināṃ teṣām |",
    "GK19gp01-11u:2028": " tādṛśa-tat-prasava-śrī-vārtā yair arpitā paritaḥ ||JGc_1,4.16||",
    "GK19gp01-11u:2029": " tathāpi-",
    "GK19gp01-11u:2030": " ayutaṃ prayutaṃ niyutaṃ bhavati daśānāṃ sahasram ārabhya |",
    "GK19gp01-11u:2031": " niyute viṃśati-lakṣaṃ tāvad dhenūr adān nandaḥ",
    "GK19gp01-11u:2032": " ||JGc_1,4.17||viṃśati-lakṣaṃ dattvā dhenūḥ sauvarṇa-śṛṅga-saṅgy-aṅgīḥ |",
    "GK19gp01-11u:2033": " hṛdayam apūrṇatayāsīt tasyānyasmai pradānāya ||JGc_1,4.18||daśabhir",
    "GK19gp01-11u:2034": " daśabhir droṇaiḥ kṛta-tila-saptācalīm adadāt |",
    "GK19gp01-11u:2035": " yad-vṛti-maṇi-kanakānāṃ tad-adhikatara-bhāratā dvijair mene ||JGc_1,4.19||tebhyaś ca dakṣiṇīyebhyaḥ prattā yā dakṣiṇāmunā |",
    "GK19gp01-11u:2036": " tayāpy akṣīṇayānyeṣām akṣīṇy āścaryam āyayuḥ ||JGc_1,4.20||bāḍavyānām",
    "GK19gp01-11u:2037": " asaṅkhyānāṃ nāsīt paricitis tadā |",
    "GK19gp01-11u:2038": " brahma-varcasam evāsmin paricāyakatāṃ yayau ||JGc_1,4.21||",
    "GK19gp01-11u:2039": " [21] tatra ye vidita-vedābhiprāyā viprā nija-nija-vidyātiśāyakāḥ",
    "GK19gp01-11u:2040": " sūta-māgadha-vandi-kṛśāśvi-gāyakāḥ svacchanda-nānā-śabda-vādakā vādakāś",
    "GK19gp01-11u:2041": " ca, te sarve' pi tasmin parvaṇi saṅginaḥ santaḥ sumaṅgalam eva śabdāyamānāḥ pṛthaktāyām apy apṛthaṅ-nisvanā iva viśvaṃ vismāyayanti sma |",
    "GK19gp01-11u:2042": " yāvad evaṃ vṛttaṃ vṛttam, tāvad vraja-sthalam api hṛṣṭam iva dṛṣṭaṃ, kim uta vrajasthāḥ |",
    "GK19gp01-11u:2043": " yataḥ saṃsṛṣṭatayā vikṣepa-śūnyam iva saṃsiktatayā snigdham iva, cala-citra-dhvajāditayā nṛtyad iva cāsīt |",
    "GK19gp01-11u:2044": " tatra ca yadā",
    "GK19gp01-11u:2045": " go-vṛṣa-vatsānām api svabhāvata eva bhavataḥ sānurāga-snehasya",
    "GK19gp01-11u:2046": " taila-vidrāvita-haridrā-samakti-vyājād bahir api vyaktir āsīt |",
    "GK19gp01-11u:2047": " harṣa-vaicitryasya ca vicitra-dhātu-barha-srak-kāñcana-mālā-vyājāt |",
    "GK19gp01-11u:2048": " tadā kim uta gopānāṃ te hy adyāpi yaśasā vidyamānā go-pṛthivyāḥ pātāra itīva tathocyante",
    "GK19gp01-11u:2049": " ye khalu vyañjita-rasa-bhāvatayā vidhṛtālaṅkāratayā ca sva-varṇana-kāvya-granthair abhedam āyayuḥ |",
    "GK19gp01-11u:2050": " ullāsa-vidhṛta-nānā-maṇi-maya-bali-pāṇitayā premaṇi sveṣāṃ vīratāṃ ca vyañjayāmāsuḥ |",
    "GK19gp01-11u:2051": " yadā caivaṃ gopās tadā punar atīva",
    "GK19gp01-11u:2052": " jīvanāyamāna-gokula-kuleśvarī guṇa-gaṇa-digdha-snigdha-hṛdayā",
    "GK19gp01-11u:2053": " gopa-vara-varṇinyaḥ kiyad vā varṇanīyāḥ ?",
    "GK19gp01-11u:2054": " [22] yāḥ khalu pūrvaṃ tad-apatya-samapatty-abhāvān nirveda-vedanayā",
    "GK19gp01-11u:2055": " tyakta-prāya-pariṣkārāḥ, samprati tu kiñcic-caraṇa-pravaṇa-tad-apatya-śravaṇa-mātreṇa",
    "GK19gp01-11u:2056": " vidhṛta-vividha-sukha-vikārās tat-parva-rañjanārthaṃ vilambanīyām api pariṣkṛtim urīkṛtya nṛtyantya iva tat-purīṃ prati calitāḥ |",
    "GK19gp01-11u:2057": " yāś ca vyañjijiṣita-maṅgala-saṅgatayā sneha-maya-kāmanā-pariṇāmatayā ca svayam eva mahā-maṇi-mayopāyana-pāṇayo babhūvuḥ |",
    "GK19gp01-11u:2058": " yāsām ānandād anyad eva",
    "GK19gp01-11u:2059": " śobhā-vaibhavam āvirbhavati sma |",
    "GK19gp01-11u:2060": " tathā hi-",
    "GK19gp01-11u:2061": " jita-kuṅkumam uru ruruce mukha-śaśināṃ rocir etāsām |",
    "GK19gp01-11u:2062": " samuditam uditaṃ parvaṇi suta-januṣaḥ śrī-yaśodāyāḥ ||JGc_1,4.22||",
    "GK19gp01-11u:2063": " [23] tatra ca gāyanti-",
    "GK19gp01-11u:2064": " ajani yaśodā niśi suta-sāram |",
    "GK19gp01-11u:2065": " iti mahilālir itā tad-agāram ||dhru||",
    "GK19gp01-11u:2066": " sambhrama-viracita-bahu-vidha-veśam |",
    "GK19gp01-11u:2067": " pathi mālya-cyava-pūrita-deśam ||",
    "GK19gp01-11u:2068": " cala-maṇi-kuṇḍala-valita-kapolam |",
    "GK19gp01-11u:2069": " aparikalita-galad-aṃśa-nicolam ||",
    "GK19gp01-11u:2070": " ucchalita-cchavi-capalāhāram |",
    "GK19gp01-11u:2071": " citra-vasana-vasa-rasanā-vāram ||",
    "GK19gp01-11u:2072": " aparaspara-gati-vijitānyonyam |",
    "GK19gp01-11u:2073": " sagaṇā vyahasīd iha cānyonyam ||JGc_1,4.23|| iti |",
    "GK19gp01-11u:2074": " kiṃ ca-",
    "GK19gp01-11u:2075": " vrajaḥ prakaṭatāṃ yātas tatra kṛṣṇaś ca saṅgataḥ |",
    "GK19gp01-11u:2076": " ity avādyanta vādyāni vādyādhiṣṭhātṛ-daivataiḥ ||JGc_1,4.24||tasmād",
    "GK19gp01-11u:2077": " ānanda-sandohād upananda-puraḥsarāḥ |",
    "GK19gp01-11u:2078": " gambhīrās te' pi cābhīrā vijahrur nanṛtur jaguḥ ||JGc_1,4.25||tadā",
    "GK19gp01-11u:2079": " tatrāgatā yoṣās taṃ sadāśīrbhir arbhakam |",
    "GK19gp01-11u:2080": " nirvarṇya varṇayitvā ca parasparam idaṃ jaguḥ ||JGc_1,4.26||",
    "GK19gp01-11u:2081": " pāhi ciraṃ vraja-rāja-kumāra |",
    "GK19gp01-11u:2082": " asmān atra śiśo sukumāra ||dhru||",
    "GK19gp01-11u:2083": " drutatara-vṛddhi-samṛddhi-gatena |",
    "GK19gp01-11u:2084": " śaṃ bhavatād bhavatābhimatena ||",
    "GK19gp01-11u:2085": " spṛhayāmas te hasita-mukhāya |",
    "GK19gp01-11u:2086": " aṅgana-saṅgata-riṅga-sukhāya ||",
    "GK19gp01-11u:2087": " go-bālāvali-lūmālambi |",
    "GK19gp01-11u:2088": " calanaṃ tava valatām avilambi ||",
    "GK19gp01-11u:2089": " saha go-śāvaka-gama-ramaṇena |",
    "GK19gp01-11u:2090": " sukhayasi hanta kadā kamanena ||",
    "GK19gp01-11u:2091": " go-gaṇa-cāraṇa-viharaṇam asya |",
    "GK19gp01-11u:2092": " sa tu paśyed vara-bhāgyaṃ yasya ||",
    "GK19gp01-11u:2093": " duṣṭa-kadala-dada-suṣṭhu-balāya |",
    "GK19gp01-11u:2094": " bhava-śiṣṭāli-viśiṣṭa-phalāya ||JGc_1,4.27||",
    "GK19gp01-11u:2095": " iti saṅgīta-saṅginyo raṅgiṇyo maha-sampadi |",
    "GK19gp01-11u:2096": " pītā-tailena siñcantyaḥ siñcantyaḥ prayayur bahiḥ ||JGc_1,4.28||",
    "GK19gp01-11u:2097": " tataś ca-",
    "GK19gp01-11u:2098": " dadhi-dugdhādi-sekena mitho' mī śubhratāṃ gatāḥ |",
    "GK19gp01-11u:2099": " taraṅgā iva dugdhābdher anṛtyan vara-goduhaḥ ||JGc_1,4.29||",
    "GK19gp01-11u:2100": " [24] atha tās tad avadhāya tad eva gāyanti sma, yathā-",
    "GK19gp01-11u:2101": " paśya sakhī-kula gokula-rājam |",
    "GK19gp01-11u:2102": " putrotsavam anu khelā-bhājam ||dhru||",
    "GK19gp01-11u:2103": " udadhi-prabha-dadhi-saṃplava-deśam |",
    "GK19gp01-11u:2104": " parito ghūrṇita-mandara-veśam ||",
    "GK19gp01-11u:2105": " madhya-dhaṭī-phaṇi-rāje kṛṣṭam |",
    "GK19gp01-11u:2106": " hṛdya-suhṛdbhir atīva ca hṛṣṭam ||",
    "GK19gp01-11u:2107": " madhye madhye durlabha-dānam |",
    "GK19gp01-11u:2108": " dadataṃ dadhataṃ vismaya-bhānam ||",
    "GK19gp01-11u:2109": " ekaṃ punar alam abhavad apūrvam |",
    "GK19gp01-11u:2110": " ajani vidhur bata yad itaḥ pūrvam ||JGc_1,4.30|| iti |",
    "GK19gp01-11u:2111": " [25] etad api ślokayāmāsuḥ-",
    "GK19gp01-11u:2112": " neyaṃ dugdha-vikīrṇi-pālir api tu drāg-vāri-dhārā-gatir",
    "GK19gp01-11u:2113": " neyaṃ syān navanīta-piṇḍa-visṛtir muktās tu muktāmbudāḥ |",
    "GK19gp01-11u:2114": " neyaṃ dīrṇa-haridra-nīra-vikṛtiḥ kintu prabhā vidyutāṃ",
    "GK19gp01-11u:2115": " parvaivedam atīva harṣa-mahasā varṣā-vapur nirmame ||JGc_1,4.31|| iti |",
    "GK19gp01-11u:2116": " bālasya mātāmaham etya mātulās tadā gṛhītāḥ kara-corakā iva |",
    "GK19gp01-11u:2117": " dadhy-ādi-paṅkeṣu muhur vikarṣaṇāt pitṛvya-vargeṇa vihasya daṇḍitāḥ ||JGc_1,4.32||",
    "GK19gp01-11u:2118": " [26] śrīmān nandaś ca-",
    "GK19gp01-11u:2119": " mahodāra-cittaś citāneka-vittaṃ",
    "GK19gp01-11u:2120": " samāhūya sarvaṃ guṇājīvi-kharvam |",
    "GK19gp01-11u:2121": " vinā tad-vicāraṃ vapuḥ-śakti-sāraṃ",
    "GK19gp01-11u:2122": " samutkṣipya ratnaṃ dade sātiyatnam ||JGc_1,4.33||",
    "GK19gp01-11u:2123": " kiṃ ca-",
    "GK19gp01-11u:2124": " grahītā yācitāny atra pradātāṅgīkriyā-yutaḥ",
    "GK19gp01-11u:2125": " śrīman-nandena dāne tu tatra jāto viparyayaḥ ||JGc_1,4.34||",
    "GK19gp01-11u:2126": " ataeva-",
    "GK19gp01-11u:2127": " vinā yācñāṃ dadāne tu sarvaṃ vraja-patau tadā |",
    "GK19gp01-11u:2128": " kalpadru-cintāmaṇy-ādyās te' py āsan kṛpaṇā iva ||JGc_1,4.35||",
    "GK19gp01-11u:2129": " tatra ca-",
    "GK19gp01-11u:2130": " anena prīyatāṃ viṣṇus tena stān me sute śivam |",
    "GK19gp01-11u:2131": " evaṃ prasabham udbhūtā dāne nandasya bhāvanā ||JGc_1,4.36||",
    "GK19gp01-11u:2132": " [27] atha sarvā janatā janita-snāna-kāmā samam amunā yamunām ayāmāsa |",
    "GK19gp01-11u:2133": " [28] tatra cānandena śrī-nandena saha galad-vrīḍāṃ jala-krīḍāṃ santatya",
    "GK19gp01-11u:2134": " nirmala-parimala-parimilana-pūrvakaṃ snānam ātatya divya-vastra-saṃvastraṇaṃ vitatya candra-candana-samālambhaṃ",
    "GK19gp01-11u:2135": " tatroṭaja-madhyam adhyāsīnāṃ siddha-pratana-prayatanatayā pūrṇa-mānasāṃ",
    "GK19gp01-11u:2136": " paurṇamāsīm anu namanam avatatya vandi-jana-janita-viśrāva-pūrita-śravasā",
    "GK19gp01-11u:2137": " śravasā valitā sā punas tad eva sadanam āsasāda |",
    "GK19gp01-11u:2138": " [29] tataḥ śrīmān vrajasya rājā ruci-dānāni racayan bandhu-vṛnda-sindhuṃ",
    "GK19gp01-11u:2139": " pūrayāmāsa |",
    "GK19gp01-11u:2140": " [30] atha tasminn ānanda-pīvni pratidīvni śrī-rāma-jananyā",
    "GK19gp01-11u:2141": " śraddhā-yantritatayā nimantritāḥ kṛta-ghṛta-pakva-jemanāḥ sarva eva parva-lakṣmyā pūritāś candrā iva sva-sva-mandiram avindananta |",
    "GK19gp01-11u:2142": " viditvā ca tad-ānandaṃ prati kṛta-pratijāgarāṃ jāgarām eva nṛtya-gītādi-dhanyāyāṃ",
    "GK19gp01-11u:2143": " rajanyām abhajanta |",
    "GK19gp01-11u:2144": " śrī-rohiṇyā hari-jani-sukhaṃ śakyate kena vaktuṃ",
    "GK19gp01-11u:2145": " yasmād veṣaṃ vividham adadhād bhartṛtaḥ proṣitāpi |",
    "GK19gp01-11u:2146": " citraṃ citraṃ sukṛta-varimā dṛśyatāṃ viśva-vandyaḥ",
    "GK19gp01-11u:2147": " śrīman-nando' py amanuta nijaṃ bhāgyam āyātim asyāḥ ||JGc_1,4.37||",
    "GK19gp01-11u:2148": " [31] atha so' yaṃ ratnākaro' pi vrajas taṃ harer āvirbhāvam ārabhyāharahar",
    "GK19gp01-11u:2149": " viraha-rahita-tad-viharaṇād vardhiṣṇu-samṛddhiḥ kām api camatkāritāṃ",
    "GK19gp01-11u:2150": " vitene |",
    "GK19gp01-11u:2151": " gopa-samavāyāt kramād āvirbhūtānāṃ prabhūtānāṃ paramāṇāṃ ramāṇāṃ ramaṇa-dhāmatayā tu kim uta ?",
    "GK19gp01-11u:2152": " [32] atha madhukaṇṭhena cintanyāñcakre-āṃ śrīmad-bhāgavata-saṃvādaś cātra",
    "GK19gp01-11u:2153": " sambhavati-",
    "GK19gp01-11u:2154": " tata ārabhya nandasya vrajaḥ sarva-samṛddhimān |",
    "GK19gp01-11u:2155": " harer nivāsātma-guṇai ramā-krīḍam abhūn nṛpa ||[BhP 10.5.18] iti |",
    "GK19gp01-11u:2156": " [33] snigdhakaṇṭhas tu vibhāvya punar āha sma-aho",
    "GK19gp01-11u:2157": " mahotsāha-svabhāvatādibhir virājamānatā śrīmad-vrajarājasya |",
    "GK19gp01-11u:2158": " yataḥ-",
    "GK19gp01-11u:2159": " tāvan mānaṃ vitaraṇam aho sampadas tāḥ kiyatyas tāvat saṅkhyaṃ mahasi racanaṃ bhṛtya-vargāḥ kiyantaḥ |",
    "GK19gp01-11u:2160": " tāvat prāntaṃ jana-sama-vanaṃ katy amuṣyāvadhānāny evaṃ sarvaṃ vraja-narapateḥ ko nu śakto vivektum ||JGc_1,4.38|| iti |",
    "GK19gp01-11u:2161": " [34] samāpayaṃś covāca-",
    "GK19gp01-11u:2162": " īdṛśas tanayo jātas tava goṣṭha-kṣitīśa yaḥ |",
    "GK19gp01-11u:2163": " lakṣmī-lakṣānvitaṃ kurvan goṣṭhaṃ ninye vilakṣatām ||JGc_1,4.39||",
    "GK19gp01-11u:2164": " [35] tad etad vṛtte ca vṛtte pūrva-dinavad akhilā eva nija-nijālayam",
    "GK19gp01-11u:2165": " āsāditavantaḥ śrī-gokula-yuvarājaś ca gavāṃ kulam iti |",
    "GK19gp01-11u:2166": " iti śrī-gopāla-campūm anu",
    "GK19gp01-11u:2167": " śrīman-nanda-nandana-parva nāma caturthaṃ pūraṇam",
    "GK19gp01-11u:2168": " atha pañcamaṃ pūraṇam",
    "GK19gp01-11u:2169": " pūtanā-vadhāvadhāraṇaṃ",
    "GK19gp01-11u:2170": " [1] athottaredyus tathā dyotamānāyāṃ sabhāyāṃ",
    "GK19gp01-11u:2171": " kaṇṭha-dhvani-kṛta-sarvotkaṇṭhaḥ śubhaṃyur madhukaṇṭhaḥ samācaṣṭa, aye",
    "GK19gp01-11u:2172": " snigdhakaṇṭha, śrūyatām-",
    "GK19gp01-11u:2173": " [2] atha tasminn evāpadoṣe pradoṣe",
    "GK19gp01-11u:2174": " samasta-deva-rūpa-śrī-vasudeva-sadeśataḥ sandeśa-haraḥ ko' pi gopitātmā śrī-vrajarāja-caraṇa-rājīva-pīṭha-paryanta-dhāma samājagāma |",
    "GK19gp01-11u:2175": " sa ca śrīmatā tena tadīya-pratna-sevaka-ratnatayā pariciti-yuktaḥ",
    "GK19gp01-11u:2176": " paryanuyukta-kuśala-tatir namaḥ samācarann uvāca-\"rakṣāṃsi sarvaṃ bhakṣayituṃ jīvati bhṛśaṃ nṛśaṃse kaṃse kim iva niraṅkuśaṃ kuśalam? tac ca mama veśenaiva vitarkyatām |",
    "GK19gp01-11u:2177": " yad asmākaṃ taraṇyā taraṇaṃ, taraṇau ca sati",
    "GK19gp01-11u:2178": " kutrāpi prasthānaṃ na sambhavatīti bāhubhyām eva santaraṇāt",
    "GK19gp01-11u:2179": " tīrṇa-taraṇijaḥ sārdra-vastraḥ pradoṣe samāgato' smi |\"",
    "GK19gp01-11u:2180": " [3] vrajarājas tu rukṣaṃ hasann āha, \"viśeṣaś cet kathyatām |\"",
    "GK19gp01-11u:2181": " [4] dūta uvāca-\"kim adhikayā vaivadhikatayā sāmpratam asmākam ajīvanir eva",
    "GK19gp01-11u:2182": " jīvātu-vallī, yayā nijādhīśaṃ tādṛśa-tad-adhīnaṃ na paśyāmaḥ |\"",
    "GK19gp01-11u:2183": " [5] vrajarāja uvāca-\"samprati taṃ prati kim api viśeṣa-vṛttaṃ vṛttam",
    "GK19gp01-11u:2184": " asti?\"",
    "GK19gp01-11u:2185": " [6] dūta uvāca-\"atha kiṃ? yata eva tadīya-caraṇa-hitaḥ prahitas tenāham ayam asmi |\"",
    "GK19gp01-11u:2186": " [7] vrajarāja uvāca-\"kiṃ tat?\"",
    "GK19gp01-11u:2187": " [8] dūta uvāca-\"ānantaryeṇa paryavasitāyā niśāyā niśīthe śrīmad-īśasya",
    "GK19gp01-11u:2188": " tasmin kārāgāra eva śrī-devakī-devītaḥ kācit kanyā jātā |\"",
    "GK19gp01-11u:2189": " [9] vrajarāja uvāca-\"tatas tataḥ?\"",
    "GK19gp01-11u:2190": " [10] dūta uvāca-\"tataḥ sā nava-sutā sutarāṃ guptāpi rudatī rakṣibhir akṣibhir alakṣitāpi viditā,",
    "GK19gp01-11u:2191": " cāntaḥ-purīśaya-sānuśaya-durāśaya-durīśāya |",
    "GK19gp01-11u:2192": " sa ca śrī-devakī-devī-vivāha-gatāham ārabhya nabhaḥ-sabhya-jana-vāṇītaḥ suṣṭhu bhītaḥ satataṃ vyagratayā jāgrad eva tiṣṭhati |",
    "GK19gp01-11u:2193": " tatas",
    "GK19gp01-11u:2194": " tad-vacana-varṇākarṇana-mātreṇa samagra-vyagra-manāḥ vikṣipta-keśaḥ sa bhojeśaḥ sa-karavālaḥ karālaḥ skhalad-gatiḥ kumatiḥ sūtikāgāram āsasāra |\"",
    "GK19gp01-11u:2195": " [11] vrajarāja sa-bhayam uvāca-\"tatas tataḥ?\"",
    "GK19gp01-11u:2196": " [12] dūta uvāca-\"tataś ca niravagraha-graha-van niranugrahaḥ sahasā raṃhasā sūtikā-śayyām eva sajjan sa nirlajjaḥ prajātāyā jāta-parivedanāyā",
    "GK19gp01-11u:2197": " devyāḥ kroḍataḥ samācchidya, tad vidyamānam eva vikṣiptatām eva vikṣipta-cittaḥ kṣipram eva tāṃ prastarāya prakṣiptavān, yataḥ sarvataḥ sa",
    "GK19gp01-11u:2198": " eva pratikṣiptatām āpa |\"",
    "GK19gp01-11u:2199": " [13] atha vrajarāja sāsram uvāca-\"āḥ katham etad durakṣara-mrakṣitam",
    "GK19gp01-11u:2200": " anakṣaram asmāsu śrāvitam? bhavatv, adyāpy avadyam idaṃ madīya-saṃstyāye",
    "GK19gp01-11u:2201": " na prastāvyam |",
    "GK19gp01-11u:2202": " sā tu tad-duḥkha-duḥkhitā śrī-devakī-sakhī tathā",
    "GK19gp01-11u:2203": " tad-virahiṇī śrī-rohinī ca moham āpsyati |\"",
    "GK19gp01-11u:2204": " [14] dūta uvāca-\"deva, śrūyatām avyagram agrimam āścaryam |\"",
    "GK19gp01-11u:2205": " [15] vrajarājaḥ sa-harṣam ivovāca, \"āyuṣman, kathyatāṃ tathyam |\"",
    "GK19gp01-11u:2206": " [16] dūta uvāca-\"sā tu kanyā tasyānyāya-bhājo bhojeśasya hastād astāpi",
    "GK19gp01-11u:2207": " prastaram aprāptā, pratyuta tan-mastaka-nyasta-caraṇam ūrdhva-gatyā",
    "GK19gp01-11u:2208": " samutpatyāśu divy anyad eva divyaṃ rūpaṃ smitavatī prakāśitavatī |\"",
    "GK19gp01-11u:2209": " [17] vrajarāja uvāca-\"kīdṛśam?\"",
    "GK19gp01-11u:2210": " [18] dūta uvāca,",
    "GK19gp01-11u:2211": " \"śyāmāṣṭapāṇi-pariveṣṭita-pārśva-yugmā",
    "GK19gp01-11u:2212": " cakrādi-śastra-valitā khaga-siṃha-vāhā |",
    "GK19gp01-11u:2213": " devādibhiḥ pariṇuta-prasarat-prabhāvā",
    "GK19gp01-11u:2214": " sarvaiḥ samunnata-mukhaiḥ parito vyaloki ||JGc_1,5.1|| [vasanta] iti yādṛśam |\"",
    "GK19gp01-11u:2215": " [19] vrajarājaḥ sāścaryam uvāca-\"kiṃ vadasi?\"",
    "GK19gp01-11u:2216": " [20] dūta uvāca-\"deva, nātrānyathā kim apy anyad api kalyam ākalyatām |",
    "GK19gp01-11u:2217": " sā khalv idaṃ sācchūritam accham uvāca,",
    "GK19gp01-11u:2218": " ære pāpa kaṃsa kim iti tvam ahan mudhā māṃ tvat-pūrva-śatrur ajani kvacana pradeśe |",
    "GK19gp01-11u:2219": " yasmād upetya nidhanaṃ tava jātu kartā tan nānyam apy atiśiśuṃ kvacid iccha hastam ||JGc_1,5.2||",
    "GK19gp01-11u:2220": " [vasantatilakā]",
    "GK19gp01-11u:2221": " [21] vrajarājaḥ sāścarya-smitam uvāca-\"nūnaṃ",
    "GK19gp01-11u:2222": " śrī-vasudeva-bhakti-praṇālī-putrī-kṛtā bhadrakālī |",
    "GK19gp01-11u:2223": " sā bhadram idaṃ vadati sma yad adyāvadhi nādhīram avadhīritaḥ so' yaṃ vacasāpi kenacanāpi\" iti |",
    "GK19gp01-11u:2224": " [22] dūta uvāca-\"ārya-kṣitīśa, punaś cedam āścaryam avadhāryatām |",
    "GK19gp01-11u:2225": " sa khalu bhrātṛ-vyapadeśa-bhrātṛvyaḥ svasya bhaginy-aṣṭama-garbham aniṣṭatayā niṣṭaṅkitaṃ kurvatīṃ sura-vartma-vāṇīm api devyādiṣṭaḥ sva-dviṣṭa-sura-kptāṃ matvā, tau kārāgārād āhūya bhūyaḥ,",
    "GK19gp01-11u:2226": " pāda-graha-caryā-paryantāgrahataḥ putra-ṣaṭka-hatyāgas-tyāgaṃ",
    "GK19gp01-11u:2227": " bhūri-visūrita iva vidhitsan nigaḍān mocitavān |\"",
    "GK19gp01-11u:2228": " [23] vrajarāja uvāca-\"tatas tataḥ?\"",
    "GK19gp01-11u:2229": " [24] dūta uvāca-\"tataś ca madīya-śrīmad-īśvarī putra-ghātiny api tasmin sāralya-doṣād eva roṣān nivivṛte |",
    "GK19gp01-11u:2230": " śrīman-mad-īśitā tu vicāritavān,",
    "GK19gp01-11u:2231": " æpūrvaṃ śuṣka-peṣaṃ piṣṭavān, samprati tu sarpiḥ-peṣaṃ pinaṣṭi so' yam",
    "GK19gp01-11u:2232": " asmān' iti |",
    "GK19gp01-11u:2233": " tad evaṃ tat-kauṭilya-koṭiṃ parikalpyāpi saujaunya-prābalyād",
    "GK19gp01-11u:2234": " iha sāralyam evāvalambitavān |",
    "GK19gp01-11u:2235": " tena pitari-śūreṇa durmatinānumataḥ",
    "GK19gp01-11u:2236": " śūra-nandanaḥ saha-dharmiṇyā saha sva-gṛham āgatavāṃś ca, na punar viśvāsam āśvāsaṃ ca labdhavān |",
    "GK19gp01-11u:2237": " yataḥ,",
    "GK19gp01-11u:2238": " jāty-anya-janitaḥ kaṃsaḥ sadā dunvan samāśritān |",
    "GK19gp01-11u:2239": " mātaraṃ ca dunoty uccaiḥ śilā-putraḥ śilām iva\" ||JGc_1,5.3|| [anuṣṭubh]",
    "GK19gp01-11u:2240": " [25] vrajarājaḥ sahāsam uvāca-\"tad-anantaraṃ prātar ārabhya sa punar asabhyaḥ kāṃ kārim akārṣīt?\"",
    "GK19gp01-11u:2241": " [26] dūta uvāca-\"svabhāva-jāṃ kārim eva |",
    "GK19gp01-11u:2242": " tathā hi, prātar asau duṣṭas tv anyad duśceṣṭitam anu ceṣṭitavān |\"",
    "GK19gp01-11u:2243": " [27] vrajarāja uvāca-\"hanta, kathaya tat kim?\"",
    "GK19gp01-11u:2244": " [28] dūta uvāca-\"prātaḥ sa tu malinī-kṛta-nija-kulaḥ khalinī-patiḥ",
    "GK19gp01-11u:2245": " svadayitān daiteyān ānayāmāsa niśāmayāmāsa ca niśīthinī-vṛttam |",
    "GK19gp01-11u:2246": " te ca bhinna-setavaḥ ketava iva rāhu-nibham etaṃ militā vyaghra-varga-nirghoṣa-prabha-ghargharāyamāṇāṃ goṣṭhīm anuṣṭhitavantaḥ,",
    "GK19gp01-11u:2247": " kiṃ bahunā, tatra mahendrādi-nirjaya-garjana-parya-vasānatas tātparyam idam eva jātam, yad viśvadrīcāṃ viṣṇum anucariṣṇūnāṃ",
    "GK19gp01-11u:2248": " deva-devadryag-bhūdeva-gavādīnāṃ pīḍanenaiva tat-pīḍanam īḍitaṃ, tathā",
    "GK19gp01-11u:2249": " tat-sadhrīcīna-tayā nirdaśā-nirdaśānāṃ bālānāṃ nirdayatayā nirdalanam iti khalyām eva balyām avalambya tatra sa ca saṃvalate sma |",
    "GK19gp01-11u:2250": " tayā ca tadānīṃ bahu samprayacchate sma |\"",
    "GK19gp01-11u:2251": " [29] vrajarājas tu tad idaṃ ruṣad-vacanam avakalayya saruṣas tataḥ",
    "GK19gp01-11u:2252": " satrāsam uvāca-\"tatra śrīmad-bhrātā kim apy akliṣṭaṃ mayy upadiṣṭam asti?\"",
    "GK19gp01-11u:2253": " [30] dūta uvāca-\"atha kiṃ? yat khalu śīghram evāsmai rāja-vyāja-rākṣasāya",
    "GK19gp01-11u:2254": " saṅgamya balir valayitavyo militavyaś cāham\" iti |",
    "GK19gp01-11u:2255": " kiṃ cedam api",
    "GK19gp01-11u:2256": " sandiṣṭam, \"bhavan-nandanotpatti-samayaṃ samayā vayam atyutkaṇṭhitās",
    "GK19gp01-11u:2257": " tan-maṅgalena saṅgama-nīyāḥ, tathā bhavat-putra-nirviśeṣasya tasya",
    "GK19gp01-11u:2258": " bāla-viśeṣasya vṛttir vartayitavyā\" iti |",
    "GK19gp01-11u:2259": " [31] atha tad etad avakalayya saṃśayya ca taṃ bhojanādinā yojayitvā,",
    "GK19gp01-11u:2260": " nijāgrajā-nujān ākārya tad agre punas taṃ tad anu rahasam anuvyāhāritavān",
    "GK19gp01-11u:2261": " [32] tata upananda uvāca-\"yuktam evānakadundubhinā sandiṣṭam |",
    "GK19gp01-11u:2262": " sāmprataṃ kareṇaiva kareṇa rāja-viṣa-dharasya tasya mukha-mudraṇam eva sāmpratam |\"",
    "GK19gp01-11u:2263": " [33] atha vrajeśas taṃ sandeśam urasikṛtya prātaḥ-prāyam adhigamya dūtaṃ nidideśa, \"saumya, bhavān vyagram agrataḥ prayātu, tad-bālakasya",
    "GK19gp01-11u:2264": " sāṅga-maṅgala-saṅgitāṃ tathā tasya vāñchitam anyam udayan-mudam udantam api sva-mukha-svasti-mukhata eva prathayatu |",
    "GK19gp01-11u:2265": " vayaṃ tu bhrātur ājñayā rājñe karam ācitya prābhṛtaṃ ca paritaḥ pracitya dina-pañcakānantaram",
    "GK19gp01-11u:2266": " āgacchanta eva sma |\"",
    "GK19gp01-11u:2267": " [34] tad evaṃ gate dūte dināntare tu jātaka-mātuḥ snāna-vidhāne",
    "GK19gp01-11u:2268": " kṛta-sandhāne sarva-maṅgala-saṅgatam ahaḥ saṅgatya mahan mahaḥ santatya purohita-sahita-hita-mahita-pañcajana-jana-prapañcaṃ yathā puraḥsaram antaḥ-puram ānāyam ānāyaṃ nava-bālakaṃ gopāla-bhūpālaḥ samālokayāmāsa tathā hi,",
    "GK19gp01-11u:2269": " tasmin puṇyāhavarye vraja-nṛpati-śiśor ādi-vīkṣā-sudhābhiḥ",
    "GK19gp01-11u:2270": " satraṃ jajñe tathā tac-chravaṇa-parimalād eva śaktā yathā te |",
    "GK19gp01-11u:2271": " ājanma-prāpta-sampan-mṛdutara-tanavo' py ātmanā prīti-dānāny",
    "GK19gp01-11u:2272": " ūhur bhārāyamāṇāny uta dadhur amitān sveda-romāñca-bāṣpān",
    "GK19gp01-11u:2273": " ||JGc_1,5.4||[sragdharā]",
    "GK19gp01-11u:2274": " śrīmad-gopa-nṛpeṇa nūtana-tanūjātasya vīkṣā-kṛte",
    "GK19gp01-11u:2275": " prāgryā eva nimantritā vraja-janāḥ sarve tu tatrāyayuḥ |",
    "GK19gp01-11u:2276": " yarhy ambhoja-vanākaraḥ sva-kusuma-vrāta-prakāśa-prathā-",
    "GK19gp01-11u:2277": " vyāptaḥ syāt kim u tarhi ṣaṭpada-gaṇān ākārayaty ātmanā ||JGc_1,5.5||",
    "GK19gp01-11u:2278": " [śārdūla]",
    "GK19gp01-11u:2279": " paryag dvāriṇi rāṅkavāsta-racite vistīrṇa-gehe yaśo-",
    "GK19gp01-11u:2280": " dādy-agre sthaviropananda-gṛhiṇī-kroḍe vicitraṃ śiśum |",
    "GK19gp01-11u:2281": " darśaṃ darśam amī na yadyapi gatās tṛptiṃ tathāpy uccakair nāsthuḥ pṛṣṭhy-ajanāvakāśa-vidhaye śīlaṃ hi maryāditā ||JGc_1,5.6||",
    "GK19gp01-11u:2282": " [śārdūla]",
    "GK19gp01-11u:2283": " \"aṅka-bhrāji-śiśūpananda-gṛhiṇīm ājñā madīyedṛśī yan mā mādṛśa-dṛṣṭi-sambhrama-vaśād utthāta yūyaṃ muhuḥ |\"",
    "GK19gp01-11u:2284": " ity evaṃ vinigadya yājaka-guruḥ sammoda-sampan-milat-",
    "GK19gp01-11u:2285": " kampaḥ sākṣata-pāṇi sāśru-nayanaṃ svasti-śrutīr ūcivān ||JGc_1,5.7||",
    "GK19gp01-11u:2286": " [śārdūla]",
    "GK19gp01-11u:2287": " āgacchantaḥ sva-gehād abhimukha-militā bāla-vaiśiṣṭhya-pṛcchā-",
    "GK19gp01-11u:2288": " vantas tad-bāla-dṛṣṭyā pramudita-hṛdayair ūcire kaiścid evam |",
    "GK19gp01-11u:2289": " \"śobhā sā dṛṣṭi-gamyā na tu para-vacana-śreṇi-gamye\"ti harṣāt",
    "GK19gp01-11u:2290": " kuṇṭhat-kaṇṭhair abhāvi prativacasi parais tat tu nāśrāvi cānyaiḥ",
    "GK19gp01-11u:2291": " ||JGc_1,5.8|| [sragdharā]",
    "GK19gp01-11u:2292": " ākaiśoraṃ yat pariṣkāra-vastraṃ",
    "GK19gp01-11u:2293": " yāvad dhāryaṃ māsa-māsaṃ sutena |",
    "GK19gp01-11u:2294": " tasmai tāvat tad-vicāreṇa sarvaiḥ prattaṃ pitrā ko' pi koṣo hy anantaḥ ||JGc_1,5.9|| [śālinī]",
    "GK19gp01-11u:2295": " śobhāṃ vindan nandajāloka-lokaḥ",
    "GK19gp01-11u:2296": " sadmāyāsīt kṛtrimākṛtrimā yā |",
    "GK19gp01-11u:2297": " vastrādīnāṃ citratā yatra pūrvā netrādīnāṃ citratāsīd apūrvā ||JGc_1,5.10|| [śālinī]",
    "GK19gp01-11u:2298": " āgatā nija-gṛhaṃ yadāpy amūr nanda-bālam avalokya lobhanam |",
    "GK19gp01-11u:2299": " hanta tarhy api dināni kānicit menire dṛśi-gataṃ vraja-prajāḥ ||JGc_1,5.11|| [rathoddhatā]",
    "GK19gp01-11u:2300": " [35] atha mathurā-pathikatāṃ prathayiṣyamāṇaḥ śrī-gokula-kula-rājas tv agrajādīn nija-pratinidhitādi-karmaṇi nirmāya calann antaś cintitavān,",
    "GK19gp01-11u:2301": " \"hanta, suhṛdi durhṛdi ca mama mānasaṃ samāna-sambandha-hārda-bandham api prasabhaṃ bhṛśam eva tatra prasajjati nava-jātake, yenāsau pībitā jīvitāśāpi na paricchinnatām icchati |",
    "GK19gp01-11u:2302": " samprati duṣṭasyāviprakṛṣṭam aṭann",
    "GK19gp01-11u:2303": " asmi, nānubhavann asmi kiṃ bhavitā |",
    "GK19gp01-11u:2304": " tasmād vikalatāvikalanāya vilokaṃ vilokam eva taṃ bālakaṃ yadu-nilayaṃ calāni\" iti |",
    "GK19gp01-11u:2305": " [36] atha gamana-samaye ca,",
    "GK19gp01-11u:2306": " utsaṅge nihitasya tasya tu śiśor vaktraṃ muhur dṛṣṭavān nāmodaṃ ciram ādade niṭilakād gaṇḍāv acumbīd bhṛśam |",
    "GK19gp01-11u:2307": " āśiśleṣatarāṃ vapur na tu tadā tṛptiṃ vrajeśo yayau yāṃ pātheyatayā viveda mathurā-prasthānam āsthāya saḥ ||JGc_1,5.12||",
    "GK19gp01-11u:2308": " [śārdūla]",
    "GK19gp01-11u:2309": " vatse śyāma pitā tavāyam ayituṃ rājñaḥ puraṃ tvat-kṛtā-",
    "GK19gp01-11u:2310": " nujñāṃ prārthayate tato vitaratād\" ity eṣa dhātrīritaḥ |",
    "GK19gp01-11u:2311": " āścaryātula-bāla-bhāva-balād babhre smitaṃ tena ca śrīmān gopa-janādhipaḥ pracita-dhīḥ prasthānam āsedivān ||JGc_1,5.13||",
    "GK19gp01-11u:2312": " [śārdūla]",
    "GK19gp01-11u:2313": " smāraṃ smāraṃ tan-mukhaṃ susmitāktaṃ vyaktaṃ vyaktaṃ gopayan prema-dhāma |",
    "GK19gp01-11u:2314": " ānandenānalpa-jalpeṣu gopeṣv",
    "GK19gp01-11u:2315": " ātmārāma-prāyatāṃ prāpa nandaḥ ||JGc_1,5.14|| [śālinī]",
    "GK19gp01-11u:2316": " [37] atha mathurām āsādya sadya eva karādhikāriṣu karam upasādya tad-dvārā",
    "GK19gp01-11u:2317": " dūrata eva rājānam anujānantaṃ prasādya śakaṭa-ghaṭāvamocanam evānañca, na tu śrī-vasudeva-sadma, kaṃse tena sākaṃ nijānāsañjana-vyañjanāya |",
    "GK19gp01-11u:2318": " [38] snigdhakaṇṭha uvāca-śiṣṭa-dviṣṭi-viśiṣṭo' pi",
    "GK19gp01-11u:2319": " sañjāta-jātaka-dveṣa-pātako' pi para-dhanāyayā",
    "GK19gp01-11u:2320": " dhanānusandhāna-nirbandha-sandho' pi sa katham asmin",
    "GK19gp01-11u:2321": " nigama-śiṣṭi-saṃsliṣṭe vicitreṇa putrekṣaṇena putra-kṣaṇena ca",
    "GK19gp01-11u:2322": " vismāyita-sakale jagad-vitta-vittā-śakale saralāyate sma |",
    "GK19gp01-11u:2323": " [39] madhukaṇṭha uvāca-uktam eva purā yat praguṇatayākhilasamañjasayaśasaḥ",
    "GK19gp01-11u:2324": " śrī-vrajeśacandramasaḥ khalv asya guṇena guṇeneva ko vā baddho na bhavet?",
    "GK19gp01-11u:2325": " it |",
    "GK19gp01-11u:2326": " [40] snigdhakaṇṭha uvāca-tatas tataḥ?",
    "GK19gp01-11u:2327": " [41] madhukaṇṭha uvāca-tato vraja-trātari taṃ bhrātaram anu",
    "GK19gp01-11u:2328": " nirjana-milanāya mantraṃ valayati paryakalitāvasaraḥ sa",
    "GK19gp01-11u:2329": " śrī-śūra-tanūja-varaḥ svayaṃ kevala-sevaka-viśeṣa-saṅgitayā saṃvalate sma |",
    "GK19gp01-11u:2330": " [42] atha tenāvrajita-sadeśaḥ śrīmān vraja-maheśaḥ sahasā mahasāvṛtatayā sābhyutthānam utthāya nyāya-paramaḥ, kṛta-tad-abhigamaḥ svam anujam anuraktaḥ pariṣvaktavān pariṣvaktaś cānena na tu kañcit kaścin natavān,",
    "GK19gp01-11u:2331": " jātāv ekasya jyāyastvam anyasya tu jātāv iti |",
    "GK19gp01-11u:2332": " na ca kevalam etad eva kāraṇatām avalambate, api tu paraspara-praṇayātiśayaś ca, yenānyan nānusandhātuṃ śakyate |",
    "GK19gp01-11u:2333": " [43] etad eva ca dṛṣṭāntena spaṣṭīkṛtaṃ śrī-bādarāyaṇinā--dehaḥ prāṇam ivāgatam [BhP 10.5.21] iti |",
    "GK19gp01-11u:2334": " atra ca deha-sthānīyasya go-sthāna-pater",
    "GK19gp01-11u:2335": " asmad-īśitur evāsaktir atiriktā darśitā |",
    "GK19gp01-11u:2336": " prāṇaḥ khalv anyaṃ dehaṃ",
    "GK19gp01-11u:2337": " sañcarati, dehas tu taṃ vinā na bhavaty eveti |",
    "GK19gp01-11u:2338": " sa tu catura-śiromaṇiḥ",
    "GK19gp01-11u:2339": " svayam eva rāgatas tac-chivirāgatas tenātithivad eva pūjitas",
    "GK19gp01-11u:2340": " tad-vyavahāreṇa jitaḥ |",
    "GK19gp01-11u:2341": " samprati jātayoḥ sva-tanujātayoḥ prasakta-dhīr",
    "GK19gp01-11u:2342": " idam uktavān-",
    "GK19gp01-11u:2343": " \"diṣṭyā bhrātaḥ pravayasa idānīm aprajasya te |",
    "GK19gp01-11u:2344": " prajāśāyā nivṛttasya prajā yat samajāyata || [BhP 10.5.23]",
    "GK19gp01-11u:2345": " [44] upādhi-kṛta-hāni-vṛddhiṃ vinā kṛta-sneha-samṛddhi-maya-dehatayā",
    "GK19gp01-11u:2346": " gambhīra-svaratayā ca payaḥ-payodhir ivāyaṃ vrajādhīśvaras tu tasya",
    "GK19gp01-11u:2347": " sarva-stutasya vaṃśān kaṃsa-kṛta-dhvaṃsān anuśocan, karma-vāda-rocanayā",
    "GK19gp01-11u:2348": " dhairyaṃ saṃvarmayann ātmanaś ca tasya ca śarma",
    "GK19gp01-11u:2349": " sūnṛtāmṛta-bhṛta-santarpaṇaṃ kṛtavān |",
    "GK19gp01-11u:2350": " [45] tataḥ śrīmān ānakadundubhis taṃ kṛta-kāryam avadhārya bhāvy utpātaṃ",
    "GK19gp01-11u:2351": " vicārya sva-bhavanam eva gantum anumatavān |",
    "GK19gp01-11u:2352": " śrī-vrajarājas tu vastutaś cetasā cetaḥ pracalita eva, samprati tu gehaṃ prati deham evehayāmāsa",
    "GK19gp01-11u:2353": " [46] atha vraja-vṛttam anuvṛttyatām |",
    "GK19gp01-11u:2354": " yathā pūrva-devānāṃ",
    "GK19gp01-11u:2355": " pūrva-mantraṇāyām āmantritā rākṣasa-pakṣiṇī nirdaśāna-nirdaśāṃś ca",
    "GK19gp01-11u:2356": " deśa-deśataḥ śāvakān bakān iva śyenī vinighnatī, kaṃsasya nighnatī vairocani-kanyā rajanyām asyāṃ vraja-pradeśa-sadeśam ājagāma; yā khalu jaṭā-ghaṭā-vighaṭita-prakaṭa-muṇḍā,",
    "GK19gp01-11u:2357": " viśaṅkaṭa-daṃṣṭrā-saṃsṛṣṭa-daṣṭa-ḍimbha-koṭi-vikaṭa-tuṇḍā",
    "GK19gp01-11u:2358": " netra-garta-vartamāna-vartma-loma-samuddaṇḍa-kuṇḍali-khaṇḍita-brahmāṇḍa-varti-dhairyā",
    "GK19gp01-11u:2359": " pakṣati-dvaya-madhya-sthita-vakṣaḥ-sthala-lambamāna-vakṣoja-yugalodgīrṇa-dugdha-miṣa-viṣa-viṣama-jvālā-sahya-bala-dahyamāna-paryantatayā",
    "GK19gp01-11u:2360": " yantrita-jantu-sthairyā cetyādi-mahā-ghoratāvahā, kiṃ bahunā,",
    "GK19gp01-11u:2361": " pratīka-mātra-prāṇi-pratīkā pṛthukān eva ca pṛthukān iva kurvatī vartate |",
    "GK19gp01-11u:2362": " [47] atha sā śrī-vraja-kṣitīśa-rakṣita-gīrvāṇa-vāṇa-jña-dhānuṣka-bhiyā",
    "GK19gp01-11u:2363": " duṣkara-svarūpaṃ vihāya hāri-rūpāntaraṃ prātihārikatayā dhṛtavatī, yena khalu sampad-adhidevīyam adhibhūmi sampatantī nijāśraya-viśeṣam",
    "GK19gp01-11u:2364": " anvicchantī ca sarva-sal-lakṣaṇatayā kṛta-lakṣaṇaṃ samprati jātaṃ śrī-vrajarāja-jātam eva samāśrayiṣyatīti matvā tasyā nūtana-vapuḥ",
    "GK19gp01-11u:2365": " pūtanāyāś cākūtam amatvā hārita-hṛdbhī rakṣibhir na nivāritā rakṣiṇībhiś ca nāvadhāritā; yeyaṃ pakṣa-pātinī kaṃsa-pakṣa-pātinī sātvata-bhartuḥ",
    "GK19gp01-11u:2366": " śravaṇa-kīrtanādi-pradeśam anuvartitum asamarthā, tad-bahirmukhānām",
    "GK19gp01-11u:2367": " arbhakān nighnatī tat-pakṣa-pātiny eva lakṣitā |",
    "GK19gp01-11u:2368": " evam apy asyāḥ",
    "GK19gp01-11u:2369": " śrīmad-vrajāgamanādikaṃ tu kautuka-viśeṣāya sādhayituṃ yogamāyā khalu",
    "GK19gp01-11u:2370": " yogam āyāntī babhūva, yasyāś ca hetor anyatra kutracin netram anādadhatī sarvam atyādadhatī śrīman-nanda-mandira-sthaṃ tam eva bālakam ālokayāmāsa",
    "GK19gp01-11u:2371": " | aṅgāra-dhānī-saṅgata-sphuliṅga-vad aṅgāra-saṅgham iva tamasi pataṅgī taṃ ca yogamāyā-kṛta-prākṛta-bālaka-kalpatākalpanayā yathāvan nānubabhūva,",
    "GK19gp01-11u:2372": " ujjvala-guñjā-puñja-tulanayā prajvalad iṅgalam iva |",
    "GK19gp01-11u:2373": " [48] ayaṃ tu śrīmān nanda-nandanaḥ sva-tāta-śubhānudhyāna-maya-yogamāyayā",
    "GK19gp01-11u:2374": " sevitatayā janmata eva samasta-jñānādi-sampan-mayatāyāṃ śastaḥ",
    "GK19gp01-11u:2375": " svajana-sneha-vaśaṃvada-bālyādi-līlā-sukhāveśena",
    "GK19gp01-11u:2376": " tatrānādṛtyātula-tad-vyakti-vyatiriktīkṛtas tathāpy avasaram avāpya",
    "GK19gp01-11u:2377": " madhyaṃ madhyaṃ sā sva-sevām adhyavasyantī tatra prādurbhavati |",
    "GK19gp01-11u:2378": " tataḥ samprati ca tām antarvikṛtākṛtim upalabhya bhavya-svabhāva-rocane locane nimīlitavān",
    "GK19gp01-11u:2379": " [49] tataś ca sahasā parābhāvya-dhiyā bhiyā vinā bhūtā tam aṅkam eva",
    "GK19gp01-11u:2380": " niḥśaṅkam ānītavatī, mūṣika-dhiyā sarpantī sarpī nakulam iva |",
    "GK19gp01-11u:2381": " [50] snigdhakaṇṭha uvāca-agrajanmaṃs tan-mātarau katham iva tām aparicitāṃ na nivāritavatyau, na ca vicāritavatyau?",
    "GK19gp01-11u:2382": " [51] madhukaṇṭha uvāca-purastād yogamāyākhyaṃ kāraṇam upanyastaṃ,",
    "GK19gp01-11u:2383": " prakriyāntaraṃ ca tatra tayā kriyate sma |",
    "GK19gp01-11u:2384": " yathā, sā hi tatrāntar-gūḍhāṅga-bhujaṅgī-saṅgatāyāḥ",
    "GK19gp01-11u:2385": " kūṭa-kanaka-maya-payaḥ-kanakālukāyāḥ sāmyāvagamyaṃ rūpaṃ dadhatī, paritaḥ",
    "GK19gp01-11u:2386": " sravad-asra-dhārā-vārājasra-stanya-pravāhān vahantī, snehānukāraka-dehata",
    "GK19gp01-11u:2387": " eva te mohitavatī |",
    "GK19gp01-11u:2388": " [52] punaś cedaṃ sagadgadaṃ jagāda, \"ayi yaśode, tvam api haṭhottaratayā",
    "GK19gp01-11u:2389": " kaṭhorāsi, sutarāṃ tu sva-suta-sthita-cittādrohiṇī rohiṇī, yataḥ śayanatala evedṛśa-sukumāraṃ kumāraṃ nidhāya cintām avidhāya",
    "GK19gp01-11u:2390": " nātikṛta-niṣṭhaṃ tiṣṭhathaḥ, na tu hṛdaye |",
    "GK19gp01-11u:2391": " prāṇā api hṛdaya eva",
    "GK19gp01-11u:2392": " rakṣaṇīyāḥ, kim uta prāṇādhiko' yaṃ sutaḥ? tasmād dhig vo rākṣasīto' pi",
    "GK19gp01-11u:2393": " rūkṣa-mānasā mānuṣīḥ |",
    "GK19gp01-11u:2394": " ahaṃ tu sampad-adhiṣṭhātṛ-devī tvayā prasūtaṃ sutaṃ",
    "GK19gp01-11u:2395": " viśva-vilakṣaṇa-lakṣaṇaṃ śrutvā tat-kṣaṇam evāgatānena vasantena vāsantīm",
    "GK19gp01-11u:2396": " iva dṛṣṭiṃ hṛṣṭāṃ kṛtavaty asmi |",
    "GK19gp01-11u:2397": " mama ca stanau sarva-śreyastananau",
    "GK19gp01-11u:2398": " nityam amṛtaṃ kṣarataḥ, yena pītena so' yaṃ niḥsandeha-siddha-dehaḥ syāt |",
    "GK19gp01-11u:2399": " tasmād aham asya sarva-sukha-vidhātrī dhātrī ca bhaviṣyāmi\" iti |",
    "GK19gp01-11u:2400": " [53] snigdhakaṇṭha uvāca-tato grahaṇād anantaraṃ kiṃ jātam?",
    "GK19gp01-11u:2401": " [54] madhukaṇṭha uvāca-tad evaṃ miṣataḥ sā viṣayoṣā taṃ gṛhītvā vilambaṃ hitvā cūcukopary eva tan-mukha-vāry-udbhavaṃ nidadhe |",
    "GK19gp01-11u:2402": " [55] snigdhakaṇṭha sabhayam uvāca-tatas tataḥ?",
    "GK19gp01-11u:2403": " [56] madhukaṇṭha sahāsam uvāca- tataḥ sa tu svamātuḥ sākṣāt tasyās",
    "GK19gp01-11u:2404": " tādṛśa-bhṛśa-durnaya-darśanād upajātena tat-prāṇān pibatā",
    "GK19gp01-11u:2405": " roṣa-tejaḥ-saṅghātena tat-stanyasya ca doṣaṃ śoṣayan",
    "GK19gp01-11u:2406": " mātṛ-bhāvābhāsa-sphurad-ullāsa-sva-sparśa-svābhāvyena tu tad-dehe",
    "GK19gp01-11u:2407": " sugandhitā-sugandhitām iva tat-stanye pīyūṣatāṃ rūṣayaṃs cūṣaṇaṃ cakāra |",
    "GK19gp01-11u:2408": " kṛṣṇena pūtanā-stanya-pānam itthaṃ virocate |",
    "GK19gp01-11u:2409": " yathā gaṅgā-pravāheṇa karmanāśā-jalāhṛtiḥ ||JGc_1,5.15|| [anuṣṭubh]",
    "GK19gp01-11u:2410": " [57] sā tu rākṣasa-pakṣiṇī \"muñca muñca\" iti puṣṭa-kruṣṭatayā",
    "GK19gp01-11u:2411": " vyathita-sanīḍāṃ pīḍāṃ prapañcayantī prāṇān api muñcantī saṃskāra-vaśāt",
    "GK19gp01-11u:2412": " taṃ vakṣasy eva nikṣipya pakṣa-vikṣepād vrajād bahiḥ sasāra mamāra ca |",
    "GK19gp01-11u:2413": " yatra hrādinī sā hrādinīty eva tarkyate sma, yatra ca svarūpāvasthitim eva cāsasāra |",
    "GK19gp01-11u:2414": " uḍḍiḍye sapadi yadā tu pakṣiṇī sā taṃ bālaṃ hṛdi parigṛhya lambamānaṃ |",
    "GK19gp01-11u:2415": " uḍḍīnā drutataram eva mātṛ-yugma-",
    "GK19gp01-11u:2416": " prāṇāś ca sphuṭita-hṛdambujād ivāsan ||JGc_1,5.16|| [praharṣiṇī]",
    "GK19gp01-11u:2417": " tasmin hṛte pūtanayā tu bāle mātror yadi prāṇa-gaṇo na mūrcchet |",
    "GK19gp01-11u:2418": " bhoktuṃ tad ābhīla-kulaṃ tadā te kiṃ śaknuyātām? api kintu naiva ||JGc_1,5.17|| [indravajrā]",
    "GK19gp01-11u:2419": " ākrandād bhidurāṇi pakṣa-pavanāt kalpaṃ bhuvi bhraṃśanād",
    "GK19gp01-11u:2420": " bhū-bhraṃśaṃ śava-rūpatā-śavalanād gotrāṅga-paṅktīr api |",
    "GK19gp01-11u:2421": " āśāṅkyābhigatā diviṣṭha-paṭalī tat-tad-vijātīyatāṃ",
    "GK19gp01-11u:2422": " nirṇīyātha visismiye katipayaṃ kālaṃ bakī-saṃsthitau ||JGc_1,5.18||",
    "GK19gp01-11u:2423": " [śārdūla]",
    "GK19gp01-11u:2424": " [58] tataś ca pūtanāṃ niścitya,",
    "GK19gp01-11u:2425": " tasyāḥ surā vakṣasi lagnam enaṃ smeraṃ gṛhītākṛśa-cūcukāgram |",
    "GK19gp01-11u:2426": " asya prabhāvāvali-vijña-cittāḥ",
    "GK19gp01-11u:2427": " sarve samantāj jahasur vilokya ||JGc_1,5.19|| [indravajrā]",
    "GK19gp01-11u:2428": " ūcuś ca,",
    "GK19gp01-11u:2429": " \"abhajad iha yad eṣā parvatākāra-varṣmā,",
    "GK19gp01-11u:2430": " kṣayam atitanu-mūrtiṃ prāpya bālaṃ tam etam |",
    "GK19gp01-11u:2431": " na hi tad ativicitraṃ prekṣyatām eva sākṣād vidhur ayam amṛtāṅgaḥ pūtaneyaṃ viṣāṅgī ||JGc_1,5.20||",
    "GK19gp01-11u:2432": " tathā ca,",
    "GK19gp01-11u:2433": " \"viṣaṃ syād viṣam anyasminn amṛtaṃ tu viṣe viṣam |",
    "GK19gp01-11u:2434": " pūtanā-kṛṣṇa-saṅgharṣe dṛśyatām etad eva hi ||JGc_1,5.21|| [anuṣṭubh]",
    "GK19gp01-11u:2435": " athavā,",
    "GK19gp01-11u:2436": " \"nava-nava-rasa-pākād utpalābhoga-dhātrī",
    "GK19gp01-11u:2437": " sthalaja-jalaja-padme sarvadā duḥkha-dātrī |",
    "GK19gp01-11u:2438": " rajanicara-gaṇānāṃ śaśvad āmoda-pātrī",
    "GK19gp01-11u:2439": " prati hari-layam āgāt pūtanā vyāja-rātrī ||JGc_1,5.22|| [mālinī]",
    "GK19gp01-11u:2440": " [59] kintu, sva-carita-cāturībhir idam ivāyaṃ sūcayati,",
    "GK19gp01-11u:2441": " \"stanandhayasya stana eva jīvikā",
    "GK19gp01-11u:2442": " dattas tvayā svayam ānane mama |",
    "GK19gp01-11u:2443": " mayā ca pīto mriyate yadi tvayā,",
    "GK19gp01-11u:2444": " kiṃ vā mamāgaḥ? svayam eva kathyatām ||JGc_1,5.23|| [upajāti 12]",
    "GK19gp01-11u:2445": " [60] snigdhakaṇṭha uvāca-hanta, śrī-vrajeśvary-ādīnāṃ dīnānāṃ kā maryādā",
    "GK19gp01-11u:2446": " dhairyāya jātā? kiṃ vā tat-parijanaiḥ samādhānam adhāyi?",
    "GK19gp01-11u:2447": " [61] madhukaṇṭha uvāca-atha vraje tu mahā-kolāhala-vraje jāte",
    "GK19gp01-11u:2448": " vrajeśvara-gṛhiṇīṃ rohiṇīṃ ca vihāyaṃ vihāyam upary upari paridrutāsu",
    "GK19gp01-11u:2449": " vṛddhā-madhyā-vadhūṣu tāsu tadaiva daiva-niścita-diśaḥ kāścit",
    "GK19gp01-11u:2450": " pṛthu-naga-pṛtanām patitāṃ pūtanāṃ dṛṣṭvāpi vighaṭita-bhayā nikaṭam aṭitā vidhi-ghaṭita-skhalita-bāhu-ghaṭṭam ārūḍhā bāla-bhāvād akutobhayatayā khelantam iva taṃ bāla-gopālam avilambitaṃ gṛhītvā tāṃ",
    "GK19gp01-11u:2451": " saṃvega-jāta-vegatayā sarvaṃ cātihāya gṛhāya dudruvuḥ |",
    "GK19gp01-11u:2452": " [62] tataś ca tad-avalokenāsaṅkhya-lokena sukha-magnena paścāl-lagnena",
    "GK19gp01-11u:2453": " pariplava-tayā samutplavamānena saha samahaṃ mahāntaḥ-puram āgatā",
    "GK19gp01-11u:2454": " nārī-janā jananyor niśceṣṭitāṃ dṛṣṭvā kartavya-mūḍhatām ūḍhā babhūvuḥ |",
    "GK19gp01-11u:2455": " [63] atha tathā-lakṣaṇatayā kṣaṇa-katipaye labdha-vyatyaye",
    "GK19gp01-11u:2456": " yatnāntara-pathe ca vitathe, kācid buddhimatī sa-kaśmalayos tayor apy aṅke",
    "GK19gp01-11u:2457": " taṃ bālakam evāvalambayāmāsa |",
    "GK19gp01-11u:2458": " avalambite ca bāle tenaivāmṛteneva",
    "GK19gp01-11u:2459": " kṛta-trāṇeṣu prāṇeṣu, taṃ bālakam avalokamāne te punar anyāṃ mūrcchām ānarcchatuḥ |",
    "GK19gp01-11u:2460": " tataḥ punaḥ punar evaṃ-vidhānāc cid-ādhānena prakṛtim",
    "GK19gp01-11u:2461": " āsedatuḥ, muhur eva jala-saṃvalanena nidāgha-dagdha-bhūmivat |",
    "GK19gp01-11u:2462": " [64] atha bālakam apy avalokayantyāv ālokana-vacanayoḥ kārābhir",
    "GK19gp01-11u:2463": " ivāśru-dhārābhir atīva vyagratām agrataḥ prāpatuḥ |",
    "GK19gp01-11u:2464": " tataś cānyābhir eva stanyābhimukhīkṛtena tena sukumāreṇa kumāreṇa kramānusāreṇa dhīratāṃ dhārayāmāsatuḥ",
    "GK19gp01-11u:2465": " tataś ca,",
    "GK19gp01-11u:2466": " āśliṣṭaḥ pratidṛṣṭi-cumbita-mukhaḥ sughrāta-mūrdhā dṛgar-",
    "GK19gp01-11u:2467": " ṇaḥ-siktaḥ suhṛdāṃ puro bhuvi dhṛtaḥ svenāpi nirmañchitaḥ |",
    "GK19gp01-11u:2468": " satyaṃ satyam idaṃ na cānyad iti sa vyaktaṃ viviktīkṛto mātṛbhyāṃ na tathāpi saṃhṛta-bhayaṃ dṛṣṭo bakī-mardanaḥ ||JGc_1,5.24||",
    "GK19gp01-11u:2469": " [śārdūla]",
    "GK19gp01-11u:2470": " [65] atha śrī-vrajeśvarī sa-camatkāram uvāca-\"hanta, vilokyatām asau dvitīyo bālaḥ\" iti",
    "GK19gp01-11u:2471": " tad etad uktvā ca tāṃ svayaṃ dhāvitum udyatāṃ vibudhya pratirudhya śrīla-rohiṇī bahula-mahilābhiḥ saha gṛhāntaram avagāhamānā, taṃ maṅgala-saṅgataṃ vilokayantī, saṅginībhir",
    "GK19gp01-11u:2472": " aṅgīkṛta-pālanaṃ vidhāya ca, tad-āgamana-spṛhinīṃ vraja-mahendra-gṛhiṇīṃ",
    "GK19gp01-11u:2473": " saṃhāya sāntvitavatī |",
    "GK19gp01-11u:2474": " [66] pūtanā-hantus tu,",
    "GK19gp01-11u:2475": " go-mūtrādyaiḥ snānam ācārya tasya",
    "GK19gp01-11u:2476": " premṇā cakrur mantra-rakṣāṃ jananyaḥ |",
    "GK19gp01-11u:2477": " śrutvā yasmin śāstra-vijñatvam āsāṃ",
    "GK19gp01-11u:2478": " sarve' py uccaiḥ kovidā vismayante ||JGc_1,5.25|| [śālinī]",
    "GK19gp01-11u:2479": " [67] atha tādṛśa-mahotpāta-dṛśvarī śrīmatī vrajeśvarī sarvānarvācīnāḥ",
    "GK19gp01-11u:2480": " prati sa-gadgadaṃ jagāda,",
    "GK19gp01-11u:2481": " \"putro bhaved evam atispṛhā nau nāsīd abhūd eṣa tu vaḥ spṛhātaḥ |",
    "GK19gp01-11u:2482": " pratyarpi so' yaṃ bata yuṣmakābhir",
    "GK19gp01-11u:2483": " asmāsu yuṣmāsu tathāsmakābhiḥ ||JGc_1,5.26|| [indravajrā]",
    "GK19gp01-11u:2484": " iti tāsāṃ caraṇa-parisaraṇam anu bālaṃ namayantī bāṣpaṃ mumoca |",
    "GK19gp01-11u:2485": " [68] tāś ca dhairyaṃ hitvā sa-sambhramaṃ bālakaṃ gṛhītvā procuḥ,",
    "GK19gp01-11u:2486": " \"asmākaṃ yad akhilam asti puṇya-jātaṃ",
    "GK19gp01-11u:2487": " yad vāsmat-pitṛ-jananī-kulānujātam |",
    "GK19gp01-11u:2488": " tenāsau bata bhavatād aho yaśode putras te niravadhi-maṅgala-pramode ||JGc_1,5.27|| [praharṣiṇī]",
    "GK19gp01-11u:2489": " iti sāsram ātmanā taṃ nirmañchayañcakruḥ |",
    "GK19gp01-11u:2490": " [69] tasyāḥ sāntvanārthaṃ samuditā muditās tatraiva tasthuś ca |",
    "GK19gp01-11u:2491": " tatra ca putanayā kṛtam ajanyaṃ jananyāv anyāś ca sva-svadṛṣṭam anyo' nyaṃ nirdiṣṭavatyaḥ",
    "GK19gp01-11u:2492": " tathā hi,",
    "GK19gp01-11u:2493": " yathāgatā sā yad uvāca yac ca vā cakāra tad-grastam amū samūcatuḥ |",
    "GK19gp01-11u:2494": " amūḥ samūcuḥ yathā svayaṃ gatā yathānvapaśyaṃś ca tathā sa-gadgadam ||JGc_1,5.28|| [vaṃśasthavilā]",
    "GK19gp01-11u:2495": " [70] śrī-vrajarājādayas tu dūrataḥ kiñcit kiñcid īkṣitvā mithaḥ-kathayā",
    "GK19gp01-11u:2496": " kathantayā tad etad uccāvaca-vacanaṃ racayāmāsuḥ |",
    "GK19gp01-11u:2497": " tathā hi, [71]",
    "GK19gp01-11u:2498": " \"samuḍḍīyamānāmāna-vāyasātāyi-samudāyāvivikta-mahā-ghora-rūpaṃ",
    "GK19gp01-11u:2499": " caṇḍa-raśmi-bhasmīkṛta-santam asāv",
    "GK19gp01-11u:2500": " aśiṣṭa-mahiṣṭha-granthi-santatitayopahasitaṃ jhaṭiti",
    "GK19gp01-11u:2501": " niviḍita-vaḍrībhūtāṭavī-khaṇḍa-maṇḍita-pradeśatayā nirdiṣṭaṃ",
    "GK19gp01-11u:2502": " bhūri-dūratayā bhū-lagnavat pratīyamāno' yaṃ toyada-sambhāra iti sambhāvitaṃ śrī-vasudeva-sūcitotpātocitaṃ kiñcin nicitam idam\" iti cintitam |",
    "GK19gp01-11u:2503": " punar, \"labdha-pakṣatayotpātam ācarann utpatya patito' yam",
    "GK19gp01-11u:2504": " akharva-parvata-viśeṣa\" iti vitarkitam |",
    "GK19gp01-11u:2505": " rākṣasākāra-sākṣāt-kāra-vikalpa-kalpanā-janita-jana-caya-bhaya-hāsa-kautuka-visaṃvāda-nādaṃ",
    "GK19gp01-11u:2506": " kṣaṇato rākṣasa-tāla-kṣaṇālakṣaṇa-viniścita-vrajāpaciti-pracayaṃ",
    "GK19gp01-11u:2507": " svābhimukham āgatāyā janatāyā mukhān",
    "GK19gp01-11u:2508": " naikabheda-vedana-viccheda-kāraṇāvadhāraṇād avadhārita-vedanaṃ",
    "GK19gp01-11u:2509": " naikaṭya-ghaṭyamāna-vaikaṭyatayā vitrasta-samasta-cittaṃ pari vrajāt patitaṃ pūtanā-pudgalam udbhāvayāmāsuḥ |",
    "GK19gp01-11u:2510": " śrutvā pūtanayā sutasya nayanaṃ tasyās tu tasmān mṛtiṃ mūrcchann eva tadā vraja-kṣiti-patiḥ samyak prabodhaṃ yayau |",
    "GK19gp01-11u:2511": " labdhvā durdhara-kāla-nāga-daśana-troṭaṃ yathā tat-kṣaṇād",
    "GK19gp01-11u:2512": " divyaṃ mantram api śrayeta manujaḥ kaścid drutaṃ jīvitum ||JGc_1,5.29||",
    "GK19gp01-11u:2513": " [śārdūla]",
    "GK19gp01-11u:2514": " [73] atha vrajarājas tatrāścarya-pāramparyam idam aśṛṇod adarśayad",
    "GK19gp01-11u:2515": " anvabhūd api |",
    "GK19gp01-11u:2516": " [74] tatrāśṛṇod yathā prathamaṃ tāvat pūtanā-tanur āyāmatas",
    "GK19gp01-11u:2517": " tri-gavyūtiṃ vyāpya patitavatī, vistāratas tu gavyutim, ucchrāyataś ca prāyaḥ krośam iti",
    "GK19gp01-11u:2518": " [75] sā ca yāma-dvaya-gamyāyāma-tad-ardha-vistāra-vrajāgāra-vrajād bahir eva papāta,",
    "GK19gp01-11u:2519": " tatra ca na prāṇinaḥ pīḍitavatī, kintu drumān eveti |",
    "GK19gp01-11u:2520": " [76] athādarśayad yathā, tatra hi kuliśa-tulya-niṣṭhura-mahiṣṭha-kulya-kulākulā-ghanās",
    "GK19gp01-11u:2521": " svīya-samājñayā vraja-jana-pṛthak-pṛthag-jana-vrajena jhaṭity eva kaṭhina-kuṭhārair vipāṭitāḥ, pracuratara-sthāna-sthāpitās tato' py ativitatāni nirbandhenendhanāni sandhāya sandagdhāś ceti |",
    "GK19gp01-11u:2522": " [77] tad evaṃ tad-vraja-bahir-dhāma-pāmara-carmakārādi-karmākāra-gaṇānām",
    "GK19gp01-11u:2523": " api gaṇanā śakti-samatiriktatā ca na vyaktīkartuṃ śakyate, kim uta gopādīnām iti |",
    "GK19gp01-11u:2524": " [78] athānvabhūd yathā-",
    "GK19gp01-11u:2525": " kaṃsāreḥ sumadhurimā pramāṇa-caryāṃ",
    "GK19gp01-11u:2526": " na prāpsyaty adhiyuga-koṭi-kūṭito' pi |",
    "GK19gp01-11u:2527": " sā rākṣasy api rudhirāśanāpi yasya sparśāṃśād vara-surabhitvam āsasāda ||JGc_1,5.30|| [praharṣiṇī]",
    "GK19gp01-11u:2528": " yataḥ,",
    "GK19gp01-11u:2529": " tadā ca dūtā iva pūtanāṅgato dagdhād gatā dhūma-gaṇāḥ sugandhayaḥ |",
    "GK19gp01-11u:2530": " grāmāntaraṃ yātavatāṃ dināntare keṣāñcid āhvāna-kṛtiṃ vinirmamuḥ ||JGc_1,5.31|| iti ||| [upajāti",
    "GK19gp01-11u:2531": " athātmajaṃ kalayitum āśu gokula-",
    "GK19gp01-11u:2532": " kṣitīśitā vraja-pura-madhyam āyayau |",
    "GK19gp01-11u:2533": " gato' ntike pathi patad-aśru-vigrahaḥ",
    "GK19gp01-11u:2534": " kṣaṇaṃ sthitaḥ svajana-gṛhīta-dor-yugaḥ ||JGc_1,5.32|| [rucirā]",
    "GK19gp01-11u:2535": " [79] atha dhīratām eva dhārayan parama-dhīra-dhīr asau",
    "GK19gp01-11u:2536": " dvi-tra-mitra-parivṛtatayā bṛhad-gṛhālinda-vedīṃ vindamānaḥ",
    "GK19gp01-11u:2537": " kanakāsana-kṛtāsanaḥ svakula-gokula-kula-purandhrībhiḥ sārdham ardhāṅgena sānandam upananda-vadhū-hasta-vinyastaṃ bālaṃ puraskurvatā purataḥ patir abhijagme |",
    "GK19gp01-11u:2538": " bālaś ca tasyotsaṅga-saṅgī kārayāñcakre |",
    "GK19gp01-11u:2539": " tatra ca-",
    "GK19gp01-11u:2540": " \"kiṃ grahārditatayā sa bālako",
    "GK19gp01-11u:2541": " dūnatām agamad eka-rātrataḥ |\"",
    "GK19gp01-11u:2542": " ity acintayad amuṃ tadenduvat sphītam aikṣata punar vrajādhipaḥ ||JGc_1,5.33|| [rathoddhata]",
    "GK19gp01-11u:2543": " kiṃ ca,",
    "GK19gp01-11u:2544": " līḍhaṃ rūpa-madhu prakṛṣya rasitaṃ vaktra-prasādāmṛtaṃ",
    "GK19gp01-11u:2545": " samyak svādita eva tulya-rahita-sparśotsavaḥ ko' py asau |",
    "GK19gp01-11u:2546": " tasya śyāmala-bāla-komala-tanor mūrdhnas tu tātena tāṃ",
    "GK19gp01-11u:2547": " saurabhya-svadanānubhūtim abhito viśvaṃ madād vismṛtam ||JGc_1,5.34||",
    "GK19gp01-11u:2548": " [śārdūla]",
    "GK19gp01-11u:2549": " [80] nibhālya ca śrīman mukhaṃ sukham ūce,",
    "GK19gp01-11u:2550": " \"yadi nārāyaṇena tvaṃ datto' si kṛpaṇāya me |",
    "GK19gp01-11u:2551": " tenaiva sarvaṃ nirvoḍhā soḍhā ca mama durnayaḥ ||JGc_1,5.35|| [anuṣṭubh]",
    "GK19gp01-11u:2552": " [81] atha \"nirvoḍhā nirvoḍhā\" ity anuvadanty atyantābhiniveśād ekenāpy",
    "GK19gp01-11u:2553": " akṛta-nirdeśā pṛṣṭha-deśād ita-praveśā jaṭilita-kacā satya-vacāḥ",
    "GK19gp01-11u:2554": " paurṇamāsī sarvair eva tūrṇam utthāya samanaskāreṇa namaskāreṇa",
    "GK19gp01-11u:2555": " puraścakre, arcayāñcakre cāsanādibhiḥ |",
    "GK19gp01-11u:2556": " [82] tataś ca, svapraśnottara-viṣayīkṛta-tad-viṣa-yoṣā-vṛtti-śeṣā",
    "GK19gp01-11u:2557": " rājñānujñāpayām babhūve pūrvavad apūrva-dānādy-apūrvāya |",
    "GK19gp01-11u:2558": " tac ca tām eva pradhānaṃ vidhāya vidhīyate sma iti |",
    "GK19gp01-11u:2559": " [83] tad evaṃ pūtanāṃ ghātayitvā samāpanāya punar apīdaṃ madhukaṇṭhaḥ paramarṣi-sammatatā-vyañjanayā",
    "GK19gp01-11u:2560": " īdṛśas tanayo jātas tava gopa-pate yataḥ |",
    "GK19gp01-11u:2561": " sā bāla-rākṣasī jajñe nija-saṃsāra-rākṣasī ||JGc_1,5.36|| [anuṣṭubh]",
    "GK19gp01-11u:2562": " [84] cetasi cedaṃ viviktavān,",
    "GK19gp01-11u:2563": " arbhāsṛg-bhug ajani yat purā yad arvāg-",
    "GK19gp01-11u:2564": " dhātrī cābhavad iyam atra nanda-sūnoḥ |",
    "GK19gp01-11u:2565": " tat kvādhaspadam atha tac-chiraspadaṃ vā kvety antar-hṛdi vimṛśan bhṛśaṃ bhramāmi ||JGc_1,5.37||",
    "GK19gp01-11u:2566": " [85] tad evaṃ vṛtte tad-dine' pi pūrvavad eva kathā rakṣitā yathāyatham",
    "GK19gp01-11u:2567": " api svāvasathādi-pathānugatir ācaritā |",
    "GK19gp01-11u:2568": " iti śrī-śrī-gopāla-campūm anu",
    "GK19gp01-11u:2569": " pūtanā-vadhāvadhāraṇaṃ nāma pañcamaṃ pūraṇam |",
    "GK19gp01-11u:2570": " atha ṣaṣṭhaṃ pūraṇam",
    "GK19gp01-11u:2571": " viśaṅkaṭa-śakaṭa-vighaṭṭa-nādi-vicitra-bālya-caritram",
    "GK19gp01-11u:2572": " [1] atha tathaivādhare-dyuḥ subhāsamānāyāṃ sabhāyāṃ anumodana-nidigdhaḥ",
    "GK19gp01-11u:2573": " snigdhakaṇṭhaḥ sotkaṇṭha uvāca-madhu-madhura-kaṇṭha śrī-madhukaṇṭha,",
    "GK19gp01-11u:2574": " śrūyatām-",
    "GK19gp01-11u:2575": " [2] tataḥ samantād aharahar anyad anyal lāvaṇyam utphullayan vidhuḥ sva-janma-pakṣam ullāsayāmāsa",
    "GK19gp01-11u:2576": " tatra dig-darśanaṃ yathā-",
    "GK19gp01-11u:2577": " ekā dvitrāś catasro yuta-viyutatayā pañca-ṣāḥ sapta cāṣṭau paṅktir vā paṅkti-baddhāḥ śiśu-yuvati-jaraty-ardha-vṛddhāḥ samantāt |",
    "GK19gp01-11u:2578": " āyānti drāg viśanti vraja-nṛpati-gṛhaṃ taṃ ca paśyanti bālaṃ kṛtvā cuckāra-miśraṃ bahula-vilasitaṃ smāyayantyo hasanti ||JGc_1,6.1||",
    "GK19gp01-11u:2579": " [sragdharā]",
    "GK19gp01-11u:2580": " yathā ca-",
    "GK19gp01-11u:2581": " mātrā pitrātha mātā-pitara-kula-bhavair ākulaiś citra-mitrair",
    "GK19gp01-11u:2582": " netrāṇām añjanābhaṃ śiśum anubhavituṃ santataṃ kañjanābham |",
    "GK19gp01-11u:2583": " āgamyāgamya ramyākṛti-parivṛtim udvāsya hāsyādi-pūrvaṃ",
    "GK19gp01-11u:2584": " sparśaṃ sparśaṃ tam uccair aharahar ahaho dṛṅ-maho labhyate sma ||JGc_1,6.2|| [sragdhara]",
    "GK19gp01-11u:2585": " tataś ca-",
    "GK19gp01-11u:2586": " vigalad-alaka-jālālola-dṛk-khañjarīṭaḥ",
    "GK19gp01-11u:2587": " prakaṭita-tilaka-śrī-rocanā-kuṅkumābhyām |",
    "GK19gp01-11u:2588": " smita-vilasita-vaktraḥ śyāma-dhāmācalāṅghriḥ",
    "GK19gp01-11u:2589": " śiśur atiśuśubhe sa prāpya māsaṃ tṛtīyam ||JGc_1,6.3|| [mālinī]",
    "GK19gp01-11u:2590": " tatra ca-",
    "GK19gp01-11u:2591": " snigdhāḥ paśyati seṣmayīti bhujayor yugmaṃ muhuś cālayann atyalpaṃ madhuraṃ ca kūjati pariṣvaṅgāya cākāṅkṣati |",
    "GK19gp01-11u:2592": " lābhālābha-vaśād amuṣya lasati krandaty api kvāpy asau",
    "GK19gp01-11u:2593": " pīta-stanyatayā svapity api punar jāgran mudaṃ yacchati",
    "GK19gp01-11u:2594": " ||JGc_1,6.4||[śārdulavikrīḍitā]",
    "GK19gp01-11u:2595": " [3] atha kadācin nākṣatra-māsa-trayānte nakṣatreśa-kānte",
    "GK19gp01-11u:2596": " taj-janma-nakṣatre śrīman-mātrā putrābhiṣeka-kautuka-yātrā pravartitā |",
    "GK19gp01-11u:2597": " tadā ca,",
    "GK19gp01-11u:2598": " bhavanam anu suyatne ratna-paryaṅka-varye",
    "GK19gp01-11u:2599": " surabhi-mṛdula-tulī-śubhra-vastra-praśaste |",
    "GK19gp01-11u:2600": " hari-maṇi-ruci-bālaḥ śobhate smāsitāmbho-",
    "GK19gp01-11u:2601": " ruham iva sura-sindhau kṣīra-sindhau harir vā ||JGc_1,6.5|| [mālinī]",
    "GK19gp01-11u:2602": " athottāna-śāyī sa sarvātiśāyī nijāmbā-yaśodaḥ sva-tāta-pramodaḥ |",
    "GK19gp01-11u:2603": " sva-nakṣatra-bhāte babhūva prabhāte balenātisāṅgaḥ parāvartitāṅgaḥ ||JGc_1,6.6|| [bhūjaṅgaprayātā]",
    "GK19gp01-11u:2604": " [4] tataś ca, śayanaṃ pārśvenopapīḍaṃ śayānam amuṃ sukumāra-kumārāpīḍam",
    "GK19gp01-11u:2605": " akasmād vilokya tad-vṛtte dhātrībhir mātre nivedita-mātre sati",
    "GK19gp01-11u:2606": " sātimātrānanda-kandalitā nija-nandana-maṅgalātiśaya-spṛhiṇī",
    "GK19gp01-11u:2607": " śrīman-nanda-kṣitīśa-gṛhiṇī bhartur ājñāṃ sujñātāṃ sambhūya bhūyaḥ sarvāḥ",
    "GK19gp01-11u:2608": " samāhūya tam eva mahotsavam aho mahotsavaṃ cakāra |",
    "GK19gp01-11u:2609": " [5] tatra kāsāñcid api gṛha-pālanāya sthitānām āhūtir evam anusandheyā;",
    "GK19gp01-11u:2610": " lālyasyādya tu janmabhaṃ vijayate tatrāpi cautthānikaṃ sarvā eva gatās tvam eva kila kiṃ sadmāvituṃ vartase |",
    "GK19gp01-11u:2611": " āgṛhṇāti muhur vrajeśa-gṛhiṇī kiṃ vā vraje moṣakaḥ",
    "GK19gp01-11u:2612": " ko' py asti sphuṭam asti vā sa tu śiśur muṣṇāti cetaḥ param ||JGc_1,6.7||",
    "GK19gp01-11u:2613": " [śārdulavikrīḍitam]",
    "GK19gp01-11u:2614": " [6] atha tatra citra-vāditra-śubha-rīti-gīti-praśasta-vipra-kula-śasta-svasti-vācana-pūrvaka-vidhim",
    "GK19gp01-11u:2615": " atiricyābhiṣicya, pīta-vāsasā parikṛtyālaṅkṛtya, mantrādibhir",
    "GK19gp01-11u:2616": " abhirakṣyābhilakṣya, tad-uddharṣa-harṣamaya-bahutara-kārya-caryā-maryādāṃ",
    "GK19gp01-11u:2617": " paryāpayitum itas tataś calantī, parijanān api niyojanayā sa-prayojanān",
    "GK19gp01-11u:2618": " janayantī, jananī gehāyamāna-visaṅkaṭa-ghaṭana-mahā-śakaṭādhaḥ kalya eva palyaṅke bālam ālokājira evājire śāyitavatī |",
    "GK19gp01-11u:2619": " tatra kumārayataḥ kumārāṃś ca sthāpitavatī |",
    "GK19gp01-11u:2620": " tatrāvaṣṭambha-stambha-catuṣṭaya-madhyaga-dolākāraḥ sa palyaṅko yathā-",
    "GK19gp01-11u:2621": " pravālāṅghrir gārutmata-ghaṭita-paṭṭī-paṭu-rucir",
    "GK19gp01-11u:2622": " vahan madhye paṭṭāruṇa-cipiṭa-ḍorī-paṭa-vṛtim |",
    "GK19gp01-11u:2623": " dukūlāntas tula-sphurita-vara-tulī-valayito",
    "GK19gp01-11u:2624": " darāndolo dolo yad upari vireje śiśu-hariḥ ||JGc_1,6.8|| [sikhariṇī]",
    "GK19gp01-11u:2625": " tatra ca-",
    "GK19gp01-11u:2626": " sthaviṣṭha-paṭṭa-stavakaṃ vicitraṃ nibaddham ūrdhvād abhilambamānam |",
    "GK19gp01-11u:2627": " spṛśan karābhyām asitaḥ sa kūjann uttāna-śāyī muhur ujjahāsa ||JGc_1,6.9|| [upajāti 11]",
    "GK19gp01-11u:2628": " [7] tataś ca, brāhmaṇādi-pūjāyāṃ pūryamāṇāyāṃ kṛta-samāharaṇena haraṇena sārdhaṃ sārdha-praharaṇe' py atiyāte na kasyacid anyat kiñcid api",
    "GK19gp01-11u:2629": " chidra-mātram āsīt |",
    "GK19gp01-11u:2630": " [8] tadā ca pūtanāvan nūtanārbhakāya kaṃsa-prahitaḥ kaścid diviṣad-ahitaḥ",
    "GK19gp01-11u:2631": " samāgamya divi sthita evaṃ cintayāmāsa: \"sa pūtanā-pothako' yaṃ poto visaṅkaṭa-śakaṭādhastād āste |",
    "GK19gp01-11u:2632": " sākṣān mantuṃ vidhātuṃ na ko' pi jantur amuṣya śakṣyatīti lakṣyate |",
    "GK19gp01-11u:2633": " chadma-rūpa-sadmatayā ca pūtanā saṃsthitā,",
    "GK19gp01-11u:2634": " tasmād amūrta eva sann atra pūrtaye bhavāni\" iti |",
    "GK19gp01-11u:2635": " tataś cāsau śakaṭam aprakaṭam āviṣṭavān |",
    "GK19gp01-11u:2636": " [9] tad-āveśena cāsau bhūmyāṃ praviśac cakratayā vakrībhavad-akṣatayā",
    "GK19gp01-11u:2637": " copari-pāta-parīpāka-prakramaṃ yadā cakre, tadaiva tad-daiva-vaśataḥ kila tasya potasya stana-nidigdha-dugdha-jagdhīcchā jātā |",
    "GK19gp01-11u:2638": " tadā ca mātaram anupalabhya kātara iva nava-kamala-dala-komala-caraṇāsphālanād udghaṭitaṃ",
    "GK19gp01-11u:2639": " nija-śakaṭaṃ pakṣa-vihīnam api kutukād iva rākṣasa-pakṣiṇīvad uḍḍīnaṃ vidhāya vivṛtta-patanatvam āsādayāmāsa sa śāvakaḥ |",
    "GK19gp01-11u:2640": " [10] idam eva sāścaryatayānuditaṃ śrīmad-arjunena viṣṇu-dharme:",
    "GK19gp01-11u:2641": " tālocchritāgraṃ guru-bhāra-sāram",
    "GK19gp01-11u:2642": " āyāma-vistāravad adya jātaḥ |",
    "GK19gp01-11u:2643": " pādāgra-vikṣepa-vibhinna-bhāṇḍaṃ",
    "GK19gp01-11u:2644": " cikṣepa ko' nyaḥ śakaṭaṃ yathā tvam? ||iti |",
    "GK19gp01-11u:2645": " [11] sa cāsuraḥ svayam evāmūrtatām urīkṛtavān itīva tam apy asāv",
    "GK19gp01-11u:2646": " ākāśa-nīkāśatayā nāśayāmāsa |",
    "GK19gp01-11u:2647": " tad idam aho kākatālīyam eva jātam |",
    "GK19gp01-11u:2648": " so' yam asurāveśa eva brahmāṇḍa-purāṇe śrī-kṛṣṇāṣṭottara-śata-nāma-stotre",
    "GK19gp01-11u:2649": " śakaṭāsura-bhañjana iti nāmnā vyañjitaḥ |",
    "GK19gp01-11u:2650": " [12] atra devāḥ śrīla-gopāla-bhāvam utprekṣāñcakrire, yathā-",
    "GK19gp01-11u:2651": " \"śakaṭam idam ihāsti mad-gṛhasya",
    "GK19gp01-11u:2652": " svayam aviśastad anena cotpluto' si |",
    "GK19gp01-11u:2653": " ruditam anupadaṃ mayā vikīrṇaṃ tad api yadi mriyase na tan mamāgaḥ ||JGc_1,6.10|| iti |",
    "GK19gp01-11u:2654": " [puṣpitāgrā]",
    "GK19gp01-11u:2655": " āvirbhavat-kaṭakaṭe śakaṭe' tha sarve kiṃ kiṃ kim ity abhita eva bhiyābhiyātāḥ |",
    "GK19gp01-11u:2656": " tasyātipātam avalokya vilokya tokaṃ",
    "GK19gp01-11u:2657": " krandad-vimūḍha-matitātatimūḍhavantaḥ ||JGc_1,6.11|| [vasantatilaka]",
    "GK19gp01-11u:2658": " mātā ca taṃ vivaśitāvayavāpi devā viṣṭeva paśyati jane jagṛhe draveṇa |",
    "GK19gp01-11u:2659": " paścāt tu kampa-mukha-bhāva-nipīḍitāṅgīṃ",
    "GK19gp01-11u:2660": " tāṃ vidrutāḥ paraparāḥ parito' py agṛhṇan ||JGc_1,6.12|| [vasantatilakā]",
    "GK19gp01-11u:2661": " [13] tasminn anasy abdavac-chabde jāte tu,",
    "GK19gp01-11u:2662": " kiṃ tat? kiṃ tan nanāda? śruti-kaṭu-śakaṭas tat kathaṃ sa vyaloṭhīt kasmāt kasmād? akasmāt kuśala-kuśalam? oṃ vāsudeva-prasādāt |",
    "GK19gp01-11u:2663": " itthaṃ praśnottarābhyāṃ vraja-kula-patayaḥ prāpur antaḥ-purāntar",
    "GK19gp01-11u:2664": " dṛṣṭvā tat-pātam āsan daśana-tati-śikhād aṣṭa-jihvāś cirāya ||JGc_1,6.13||",
    "GK19gp01-11u:2665": " [sragdharā]",
    "GK19gp01-11u:2666": " [14] tataś ca sahasā bahiḥ-purād antaḥ-pura-pura-sthala-bhājaṃ",
    "GK19gp01-11u:2667": " śrīmad-vraja-rājaṃ nirvarṇya sarve paryāyāgatā dvidhābhūtāḥ pūrato dūrato'",
    "GK19gp01-11u:2668": " vakāśaṃ daduḥ |",
    "GK19gp01-11u:2669": " [15] tato' sau janakas tu jana-kalakalatas tad-vṛttam",
    "GK19gp01-11u:2670": " avakalayann ambālā-galāvalambaṃ bālakam eva sva-pāṇi-talam avalambayāmāsa,",
    "GK19gp01-11u:2671": " vilokayāmāsa ca tasya sarvāvayavān |",
    "GK19gp01-11u:2672": " [16] tad anu ca sarva eva śāntatāmāyāntas tad-antaṃ samantataḥ",
    "GK19gp01-11u:2673": " śakaṭa-nikaṭa-saṃvalakān bālakān eva papracchuḥ |",
    "GK19gp01-11u:2674": " te ca tad-eka-nirdeśinyā",
    "GK19gp01-11u:2675": " darśayantas tam eva nirdidiśuḥ |",
    "GK19gp01-11u:2676": " tatraiko lohalo' py agra-vādī",
    "GK19gp01-11u:2677": " nivārita-kolāhalaḥ pralalāpa, \"ma ma mama pā pā pā pārśvataḥ śrūyatām, ya ya ya yadā ca ca caraṇa mu mutthāpitavān ayam, ta ta ta tadā te tena",
    "GK19gp01-11u:2678": " spṛṣṭa-mātro ḍi ḍi ḍi ḍi ḍīna ivodvṛttaḥ so' yaṃ śa śa śa śakaṭaḥ\" iti |",
    "GK19gp01-11u:2679": " [17] tataś ca, tad-viḍamba-vādiṣu bālādiṣu hasatsu bībhatsita-bāliśa-bhāṣitāḥ parama-vatsalā vicikitsāṃ na dhitsāṃ cakruḥ |",
    "GK19gp01-11u:2680": " pūtanā-vadhāvadhāritānuvāditayā karkaśa-tarka-cakra-niruddha-buddhayas tu cakruḥ |",
    "GK19gp01-11u:2681": " [18] pitā tu punaḥ svasti-vācanābhiṣecanādinā",
    "GK19gp01-11u:2682": " vipra-kula-pratoṣaṇādinā sarvāśī-rāśinā ca taṃ laṅgima-bālaṃ maṅgalena saṅgamayāmāsa mātur utsaṅgena ca |",
    "GK19gp01-11u:2683": " tayā ca sva-bāla-lālanā-kalāpa-mayyā",
    "GK19gp01-11u:2684": " gṛhāntaḥ-śayyāyām evāyaṃ śāyyate sma |",
    "GK19gp01-11u:2685": " gopa-mahendrādibhir",
    "GK19gp01-11u:2686": " mahita-mahā-śakaṭaś ca yathā-sthānaṃ ghaṭayāmāse |",
    "GK19gp01-11u:2687": " [19] atha madhukaṇṭha uvāca-vatsa, bālakena mahā-śakaṭa-samuccāṭanam",
    "GK19gp01-11u:2688": " asambhāvyam iti sambhāvya bhaṇyatām, anyathā hi kaver evānyathātvam āpadyeta |",
    "GK19gp01-11u:2689": " [20] snigdhakaṇṭha uvāca-ārya, pūrvam evātrāpūrvatā nivāritāsti, yato yogamāyā khalv asya sambhāvita-yogaṃ nirmāpayatīti punar mā prākṣīḥ |",
    "GK19gp01-11u:2690": " [21] madhukaṇṭhaḥ sa-smitam uvāca-tad-anantaram udantaḥ kaḥ?",
    "GK19gp01-11u:2691": " [22] snigdhakaṇṭha uvāca-athāgrajānujān anu vrajasya rājā viviveca,",
    "GK19gp01-11u:2692": " \"bālaka-yugalam idam apṛthag-ālayālambanatām eva nitarām arhati, yatas",
    "GK19gp01-11u:2693": " tadīya-jananyoḥ svayam eva tal-lālanāya lālasā-dhanyayos, tatra ca paraspara-tad-āsaktayor nānā-spṛha-gṛha-kārya-paryāpaṇa-vyasanayor yugapat",
    "GK19gp01-11u:2694": " tad-yugalasya pṛthag-avakalanaṃ durbalam iti kevalaṃ",
    "GK19gp01-11u:2695": " sudināgamana-vilambatām avalambe |",
    "GK19gp01-11u:2696": " yathā vā bhavatām icchā bhavati\" iti śrutvā śrutajñāḥ śrotriyān āśrāvya tadaiva daivānukūlyaṃ nibhālya samam",
    "GK19gp01-11u:2697": " udyad-vādya-parīta-gīta-svasti-vācanādi-praśasti-pūrvakaṃ dvayor",
    "GK19gp01-11u:2698": " apūrva-milanam āśu kalayāmāsuḥ |",
    "GK19gp01-11u:2699": " tac ca yathā-",
    "GK19gp01-11u:2700": " mitho lagnā dṛṣṭiḥ samajani ciraṃ mūrtir acalā",
    "GK19gp01-11u:2701": " dravac-cittaṃ netrodaka-miṣatayāgād abhimukham |",
    "GK19gp01-11u:2702": " iti bhrātror bālye' py asita-sitayoḥ sā prasitatā nave vyatyāloke kutukam iha kiṃ vā na tanute? ||JGc_1,6.14|| [śikhariṇī]",
    "GK19gp01-11u:2703": " bālye prathamam anyo' nyaṃ milato rāma-kṛṣṇayoḥ |",
    "GK19gp01-11u:2704": " sitāsitāṃśavaḥ pṛktā jajñire mṛga-lāñchanāḥ ||JGc_1,6.15|| [anuṣṭubh]",
    "GK19gp01-11u:2705": " [23] tad evam eva sarva eva parva vidhāya nija-nija-nūtana-tanūjān",
    "GK19gp01-11u:2706": " gaṇaka-gaṇita-guṇa-gaṇe' hani snehaṃ teṣāṃ teneha sahehamānāḥ sa-maṅgalaṃ",
    "GK19gp01-11u:2707": " saṅgamayāmāsuḥ |",
    "GK19gp01-11u:2708": " [24] atha yukti-matyā sad-ukti-sammatyā",
    "GK19gp01-11u:2709": " śrīmad-bhāgavata-kathana-vyutkrameṇāpy upakramyate, yataḥ,",
    "GK19gp01-11u:2710": " sarvaiḥ kavibhir anukrama śāli procyate kṛṣṇa-līlādyam |",
    "GK19gp01-11u:2711": " śuka-mukha-vacasi prema pramada-maye tad vinā tu citrāya ||JGc_1,6.16||",
    "GK19gp01-11u:2712": " [gīti]",
    "GK19gp01-11u:2713": " [25] tad evaṃ dina-śata-pūraṇam adūratām anujasyāgrajasya tu tasmād apy adūratāṃ labdham",
    "GK19gp01-11u:2714": " samyaṅ mātuḥ paricitir abhūd yatra kiñcit pituś ca prāptaḥ so' yaṃ svasadana-janaḥ kiṃ na vetthaṃ matiś ca |",
    "GK19gp01-11u:2715": " tasmin bālye valayati tayoḥ kāpi śobhā sudhābdhi prakhyā goṣṭhaṃ bhūvanam api sā vīcibhiḥ siñcati sma ||JGc_1,6.17||",
    "GK19gp01-11u:2716": " [mandākrāntā]",
    "GK19gp01-11u:2717": " [26] tad etad adhigatya śīghram eva nāma-karaṇaṃ kartavyam iti sammatya",
    "GK19gp01-11u:2718": " śrīmantaṃ vasudevaṃ prati yadā śrī-vraja-naradevas tan nijam iṣṭaṃ",
    "GK19gp01-11u:2719": " sandiṣṭavān, tadā paramārtha-vicāreṇa",
    "GK19gp01-11u:2720": " mitra-putratārha-samadhika-bahir-vyavahāreṇa cānujasya śatatamaṃ vāsaram",
    "GK19gp01-11u:2721": " eva tad-avasaraṃ niścinvan, śrī-vasudevaḥ śrī-vrajarājaṃ prati yathāvasaraṃ tan nivedayiṣyāma ity aniścinvann iva sandideśa |",
    "GK19gp01-11u:2722": " atha",
    "GK19gp01-11u:2723": " tapo-dhāmānaṃ garga-nāmānam ātmanaḥ parama-hitaṃ kula-purohitaṃ manasi sammatya rahasi saṅgatya nija-tanaya-vinimaya-mayaṃ vṛttaṃ vitatya nivedayāmāsa |",
    "GK19gp01-11u:2724": " sa ca sahāsam āha sma, \"tad etad aparam apy ahaṃ",
    "GK19gp01-11u:2725": " nānā-vṛttaṃ jānāmy eva |",
    "GK19gp01-11u:2726": " sampraty atra mat-kṛtyaṃ tv ājñāpyatām |\"",
    "GK19gp01-11u:2727": " [27] vasudeva uvāca-\"tatas tatra-bhavatā nanda-vraja-bhūvaṃ vrājaṃ vrājaṃ mithaḥ saṃyutau navyau nija-yajamāna-sutau dvijāti-jāti-samucita-prakāreṇa",
    "GK19gp01-11u:2728": " saṃskāreṇa puraskartavyau, kintūpanayanopayamane yathā tasyāṃ na syātāṃ,",
    "GK19gp01-11u:2729": " tathā prayatanīyam |\"",
    "GK19gp01-11u:2730": " [28] munir uvāca-\"yuktam uktam, yataḥ sva-pakṣa evāsmābhir apekṣaṇīyaḥ |\"",
    "GK19gp01-11u:2731": " [29] atha tasminn anujasya śatatama eva vāsare, vrajaṃ prati prasthite ca",
    "GK19gp01-11u:2732": " muni-vare, vraja-rājas tu jyāyasas tad-dinātikramāt puṇyataraṃ dināntaram eva dvayor api nāma-karaṇasyādhikaraṇaṃ bhaviṣyatīti niścitya, prātar eva tarṇakānāṃ koṭibhir nṛtya-paripāṭībhir āṭīkamānābhir vicitraṃ sthānaṃ",
    "GK19gp01-11u:2733": " go-gopānāṃ vana-prasthānān nirjanāvasthānaṃ gosthānam anusaṃskārālaṅkāra-sambhālanārtham",
    "GK19gp01-11u:2734": " kṛta-vrajanaḥ sa-kṛpatayā tān paśyann āsīt |",
    "GK19gp01-11u:2735": " tatraiva ca sarvato' py atirikte vivikte bālyata eva kṛta-sevaṃ nija-devaṃ",
    "GK19gp01-11u:2736": " sarva-sal-lakṣaṇa-nandita-nikhilāyāṃ",
    "GK19gp01-11u:2737": " śrīmal-lakṣmī-nārāyaṇākhya-śālagrāma-śilāyām aṣṭākṣareṇopatiṣṭhamānaś cirād virājate sma |",
    "GK19gp01-11u:2738": " kṛta-samāpane ca sabhājane sarva-sarvajña-gurur",
    "GK19gp01-11u:2739": " muni-pariṣadām ururvāṇī-vāsita-sāmā śrī-garga-nāmā vāraṃ vāraṃ niṣkrama-dvāraṃ vilokamānena gopa-loka-pradhānena tasmād akasmāt tarṇakānām utkarṇatā-nirvarṇanayā kasyacid āgamanaṃ vitarkayatā turṇam abhyarṇata eva niravarṇi |",
    "GK19gp01-11u:2740": " tadā ca-",
    "GK19gp01-11u:2741": " unmīlad-vidhu-varṇam ardha-palitaṃ vaktrādir upānvitaṃ kiñcit sthūlam akharvam āyāta-bhūjaṃ viṣvak-prasādākaram |",
    "GK19gp01-11u:2742": " śubhra-śrī-vasana-dvayaṃ śruti-karālaṅkāra-dīvyat-prabhaṃ",
    "GK19gp01-11u:2743": " putra-prema-vilakṣitākhilam ṛṣiḥ śrī-nandam atraikṣata ||JGc_1,6.18||",
    "GK19gp01-11u:2744": " [śārdula]",
    "GK19gp01-11u:2745": " [30] asya ca muner anena cirād vīpsayābhīpsitam āgamanam āsīt, yataḥ pratīkṣya eva sarvatrāyaṃ pratīkṣyatāṃ vā kathaṃ na labheta?",
    "GK19gp01-11u:2746": " [31] tad evaṃ, \"pratītatayā pratītaḥ so' yam\" iti taṃ vrajapatir api nipītāmṛtavat parama-prītaḥ śīghram āsana-pradeśam atītaḥ",
    "GK19gp01-11u:2747": " samatirikta-bhakti-parītaḥ kṛtāñjalitayātivinītaḥ sākṣād adhokṣaja-dhītaḥ",
    "GK19gp01-11u:2748": " praṇanāma |",
    "GK19gp01-11u:2749": " brahma-varcasena carcitam enam ānarcā-śeṣeṇa",
    "GK19gp01-11u:2750": " devārcana-dravya-śeṣeṇa, provāca ca-",
    "GK19gp01-11u:2751": " \"alam iha kuśalaṃ pṛṣṭvā kuśalaṃ kuśalaṃ bhaved yasmāt |",
    "GK19gp01-11u:2752": " kintu svaka-kuśalārthaṃ kuśalaṃ tatra ca vipṛcchyate sadbhiḥ ||JGc_1,6.19|| [udgīti]",
    "GK19gp01-11u:2753": " svāgata-pṛcchā dhārṣṭyaṃ bhavati mahiṣṭhe sadeti gīr-yuktā |",
    "GK19gp01-11u:2754": " tad api surārcām anu sā yadvan nirmīyate tadvat ||JGc_1,6.20|| [āryā]",
    "GK19gp01-11u:2755": " kevala-vacasā toṣo vaibhava-sattve na yujyate nunam |",
    "GK19gp01-11u:2756": " kintv idam apūrṇa-viṣayaṃ pūrṇe kiñcin na māty eva ||JGc_1,6.21|| [āryā]",
    "GK19gp01-11u:2757": " na sataḥ svārthāpekṣā kintu sadā sā parārthaiva |",
    "GK19gp01-11u:2758": " tasmād viharati tasmin para-para-vijñāpanaṃ sukhadam ||JGc_1,6.22||",
    "GK19gp01-11u:2759": " [upagīti]",
    "GK19gp01-11u:2760": " jyotiḥ-śāstraṃ bhavatā kṛtam atha vede' pi niṣṇātam |",
    "GK19gp01-11u:2761": " tat tat para-sukha-mātrāpekṣaṃ tad idaṃ nivedyaṃ me ||JGc_1,6.23||",
    "GK19gp01-11u:2762": " [upagīti]",
    "GK19gp01-11u:2763": " bālo yo mama jātas tasmād adhikaś ca vāsudevo yaḥ |",
    "GK19gp01-11u:2764": " nija-dṛk-sudhayā taṃ taṃ śīkitum āstāṃ bhavān karuṇaḥ ||JGc_1,6.24||",
    "GK19gp01-11u:2765": " [upagīti]",
    "GK19gp01-11u:2766": " [32] tad etad āśrutya gargaḥ sa-gadgadaṃ jagāda-",
    "GK19gp01-11u:2767": " \"yan-manā bhikṣur āyātas tad dātā ditsati svayam |",
    "GK19gp01-11u:2768": " tadā bhāgyaṃ kiyad varṇyaṃ bhikṣor dātuś ca kauśalam? ||JGc_1,6.25||",
    "GK19gp01-11u:2769": " [anuṣṭubh]",
    "GK19gp01-11u:2770": " [33] tad evam ātmane ślāghamāne muni-rāje śrī-vrajarājaḥ sva-niyojyasya",
    "GK19gp01-11u:2771": " karṇe varṇitavān, \"evam evaṃ kuru,\" iti, pravartayāmāsa ca muninā",
    "GK19gp01-11u:2772": " kaṃsa-durvṛtta-vivartita-vasudeva-vṛtta-saṃvādam |",
    "GK19gp01-11u:2773": " [34] sampravadamānayoś ca tayoḥ so' pi tat-prayojanaṃ parāmṛśya śuddhāntaṃ praviśya",
    "GK19gp01-11u:2774": " nija-nijotsaṅga-saṅgatīkṛta-bāle ambāle puro vidhāya",
    "GK19gp01-11u:2775": " gandha-puṣpādi-lasita-cāmīkara-bhājana-karaḥ parama-kiṅkaraḥ sahasā rahasāsasāda |",
    "GK19gp01-11u:2776": " vīkṣyātha mātror urasi prasañjitāv atyarbhakau dūrata eva tāv ṛṣiḥ |",
    "GK19gp01-11u:2777": " javād udasthān maṇi-mantravat prabhoḥ prabhāva evādṛtaye na vistṛtiḥ ||JGc_1,6.26|| [upajāti",
    "GK19gp01-11u:2778": " tataś ca,",
    "GK19gp01-11u:2779": " mātṛ-yugma-lalitāṅga-lālitau",
    "GK19gp01-11u:2780": " vīkṣya kṛṣṇa-dhavalau sa bālakau |",
    "GK19gp01-11u:2781": " nirnimeṣa-daśayā dṛśor jalaṃ roddhum aiṣṭa nitarāṃ na tāpasaḥ ||JGc_1,6.27|| [rathoddhatā]",
    "GK19gp01-11u:2782": " [35] atha saṅkocaṃ vidhāya sannidhāya mātṛbhyām ātmanātmajābhyāṃ ca maunenaivānāmi muni-varaḥ",
    "GK19gp01-11u:2783": " so' yam uccakair āśīśiṣac ca, yathā,",
    "GK19gp01-11u:2784": " \"pitroḥ pratisvaṃ kulayos tadīyayoḥ",
    "GK19gp01-11u:2785": " sambandhi-bandhu-prakare jagaty api |",
    "GK19gp01-11u:2786": " ānanda-dātā bhava nanda-nandana,",
    "GK19gp01-11u:2787": " tvaṃ tadvad apy ānakadundubheḥ suta! ||JGc_1,6.28|| [indravaṃśā]",
    "GK19gp01-11u:2788": " [36] tataś ca, tad-eka-sarge garge vrajeśvara-yācanataḥ svāsanam āgate purataḥ kiñcid dūrataḥ:",
    "GK19gp01-11u:2789": " sitāsitaikaika-puṣpa viṣṇukrāntādvaya-prabhe |",
    "GK19gp01-11u:2790": " te rohiṇī-yaśodākhye tanayābhyāṃ virejatuḥ ||JGc_1,6.29|| [anuṣṭubh]",
    "GK19gp01-11u:2791": " [37] tato muner ādeśatas te' py upaviviśituś ca |",
    "GK19gp01-11u:2792": " śrī-garge ca tayor āveśita-dhīndriya-varge, vraja-kṣiti-patiḥ kṣaṇaṃ pratīkṣya sāñjali-girābhilaṣitaṃ",
    "GK19gp01-11u:2793": " \"yogya eva para-yogyatākaras",
    "GK19gp01-11u:2794": " tādṛśatvam api veda-vedajam |",
    "GK19gp01-11u:2795": " tvaṃ tu veda-viduṣāṃ varas tataḥ saṃskuru dvija-janus tanū amū ||JGc_1,6.30|| [rathoddhatā]",
    "GK19gp01-11u:2796": " [38] garga uvāca-\"bhavanto yadu-bījyatve' pi",
    "GK19gp01-11u:2797": " vaiśyatatījya-mātṛ-vaṃśānvayitayā tad-guru-padavyāgatair eva karma kārayitavyāḥ na tu mayā",
    "GK19gp01-11u:2798": " [39] vrajarāja uvāca-\"bhaved evaṃ, kintu kvacid utsarge' py apavāda-vargaṃ",
    "GK19gp01-11u:2799": " bādhate' dhikāri-viśeṣa-śleṣam āsādya, yathaivāhiṃsā-nivṛtta-karmaṇi",
    "GK19gp01-11u:2800": " baddha-śraddhaṃ prati yajñe' pi paśu-hiṃsāṃ |",
    "GK19gp01-11u:2801": " tasmād bhavatāṃ brāhmaṇa-bhāvād utsarga-siddhā gurutā śraddhā-viśeṣavatām asmākaṃ kule kathaṃ laghutām āpnotu? tatrāpi bhavataḥ sarva-pramāṇataḥ samadhikatā",
    "GK19gp01-11u:2802": " samadhigatā, tasmād anyathā mā sma manyathāḥ |",
    "GK19gp01-11u:2803": " etad upari nija-purohitānām",
    "GK19gp01-11u:2804": " api hitam apihita-mahasā kariṣyāmaḥ |\"",
    "GK19gp01-11u:2805": " [40] gargaḥ punar atigopanāya sa-vicāram uvāca-\"tatrāpi khalaḥ sa khalu",
    "GK19gp01-11u:2806": " devakī-toka-hantā durmantā devyāḥ śaṃsanena nṛśaṃsaḥ kaṃsaḥ punar",
    "GK19gp01-11u:2807": " āgatāśaṅkaḥ syāt |",
    "GK19gp01-11u:2808": " yasmād yādava-gurutayā puru-prasiddhaḥ so' yam",
    "GK19gp01-11u:2809": " anya-vargajam amuṃ samaskuruta, tasmād eva vasudeva-kṛtopāsanayā nūnam anayā devyā svena vinimitaḥ sa bālas tatra vartate, gīrvāṇa-vāṇīnām",
    "GK19gp01-11u:2810": " amṛṣābhāvād iti |",
    "GK19gp01-11u:2811": " tadā niḥṣamam idam atiduḥṣamaṃ syāt |\"",
    "GK19gp01-11u:2812": " [41] atha vrajarājas tu manāg vimanāyamāna ivāsīt |",
    "GK19gp01-11u:2813": " punar, anena",
    "GK19gp01-11u:2814": " svasti-vācanādike kṛte sarvaṃ śastaṃ bhaved iti vibhāvya provāca-\"yasmāt",
    "GK19gp01-11u:2815": " tava saṅga eva sa-maṅgalas tasmāt,",
    "GK19gp01-11u:2816": " alakṣito' smin rahasi māmakair api go-vraje |",
    "GK19gp01-11u:2817": " kuru dvijāti-saṃskāraṃ svasti-vācana-pūrvakam ||[BhP 10.8.10] iti |",
    "GK19gp01-11u:2818": " [42] garga uvāca-\"bhavatu, bhavad-icchayā yadṛcchayā maṅgalaṃ saṅgamayiṣyate |",
    "GK19gp01-11u:2819": " tataḥ samaya-sammatatvād āpātatas tu nāma-karaṇam eva",
    "GK19gp01-11u:2820": " karavāṇi\" iti svasti-vācanādy ācarya provāca tatrāgrajam uddiśya, yathā:",
    "GK19gp01-11u:2821": " \"īryeta praṇayādi-sad-guṇa-gaṇair etaṃ tathā bandhutā",
    "GK19gp01-11u:2822": " mukhyaṃ lokam aśeṣam eṣa ramayan rāmo, balitvād balaḥ |",
    "GK19gp01-11u:2823": " kiṃ cāyaṃ bhavad-ādi-śūra-tanayādīnāṃ yadūnāṃ gaṇaṃ saṅkrakṣyaty ubhayatra bhāva-tulayā svaṃ tena saṅkarṣaṇaḥ ||JGc_1,6.31||",
    "GK19gp01-11u:2824": " [śārdula]",
    "GK19gp01-11u:2825": " [43] athānujam uddiśya,",
    "GK19gp01-11u:2826": " \"śuklo raktaḥ pīta ity ādi-varṇās",
    "GK19gp01-11u:2827": " tat-tad-bhāvād asya tat-tad-yugeṣu |",
    "GK19gp01-11u:2828": " tat-tan-mūla-śyāmataikātmya-yogāj",
    "GK19gp01-11u:2829": " janmany asmin kṛṣṇa-nāmāyam asti ||JGc_1,6.32|| [śālinī]",
    "GK19gp01-11u:2830": " \"yuṣmatto janmataḥ pūrvaṃ vasudevāt tavātmajaḥ |",
    "GK19gp01-11u:2831": " jāto yasmāt tato vāsudeva ity api gīyate ||JGc_1,6.33|| [anuṣṭubh]",
    "GK19gp01-11u:2832": " \"nāmāni yāni guṇa-karma-nibandhanāni",
    "GK19gp01-11u:2833": " rūpāṇi ca pratidiśaṃ nikhila-stutāni |",
    "GK19gp01-11u:2834": " sākalyato nahi vayaṃ yadi tāni vidmo,",
    "GK19gp01-11u:2835": " jānanti tarhi na pare tv iti paunaruktyam ||JGc_1,6.34|| [vasantatilakā]",
    "GK19gp01-11u:2836": " sānandaṃ nanda-rājena tadā munir agadyata: |",
    "GK19gp01-11u:2837": " \"lagnaṃ hṛdi na lagnaṃ naḥ, sarvajñas tad bhavān gatiḥ ||JGc_1,6.35||",
    "GK19gp01-11u:2838": " [anuṣṭubh]",
    "GK19gp01-11u:2839": " punaś ca-",
    "GK19gp01-11u:2840": " \"īkṣatāṃ bhagavann asmai bhavān,\" iti niveditaḥ |",
    "GK19gp01-11u:2841": " gargas tasmai rādhyati sma prahasan mahasānvitaḥ ||JGc_1,6.36|| [anuṣṭubh]",
    "GK19gp01-11u:2842": " [44] \"tad etad asmākaṃ khamāṇikyanāmni jyotirgranthe prāg eva",
    "GK19gp01-11u:2843": " nirupitamasti |",
    "GK19gp01-11u:2844": " uccasthāḥ śaśibhaumacāndriśanayo lagnaṃ vṛṣo lābhago jīvaḥ siṃhatulāliṣu kramavaśāt puṣośanorāhavaḥ",
    "GK19gp01-11u:2845": " naiśīthaḥ samayo' ṣṭamī budhadinaṃ brahmarkṣamatra kṣaṇe śrīkṛṣṇābhidhamambujekṣaṇamabhūd āviḥ paraṃ brahma tat ||iti |",
    "GK19gp01-11u:2846": " \"vṛṣakanyātulāmīnarājeṣu sphuṭamuccagāḥ |",
    "GK19gp01-11u:2847": " somasaumyaśanikṣauṇīsutāstajjanmani sthitāḥ ||JGc_1,6.37|| [anuṣṭubh]",
    "GK19gp01-11u:2848": " yasmād viśvāvasau varṣe janma tvajjanmanaḥ śiśoḥ |",
    "GK19gp01-11u:2849": " viśvameva vasu śrīmad bhavitāmuṣya tuṣyataḥ ||JGc_1,6.38|| [anuṣṭubh]",
    "GK19gp01-11u:2850": " rohiṇyāṃ janmanā rohiṇyayutānāmasau patiḥ |",
    "GK19gp01-11u:2851": " vṛṣalagnaṃ ca tatrāsīd vṛṣakoṭīśitā tataḥ ||JGc_1,6.39|| [anuṣṭubh]",
    "GK19gp01-11u:2852": " āyatiścāsya bhavitā sadaivāyatimaty ataḥ |",
    "GK19gp01-11u:2853": " āyatyāṃ munayo' py asmin kuryurmanasa āyatim ||JGc_1,6.40|| [anuṣṭubh]",
    "GK19gp01-11u:2854": " eṣa vakṣyati śāstrāṇi śastrāṇy apy ātmatejasā;",
    "GK19gp01-11u:2855": " aniṣṭahṛd amitrāṇāṃ mitrāṇāṃ ca vrajādhipa ||JGc_1,6.41|| [anuṣṭubh]",
    "GK19gp01-11u:2856": " bhavatorbhavitā bhavyamasmād iti vṛthā kathā |",
    "GK19gp01-11u:2857": " bhāvatkānāṃ ca tad bhavyaṃ bhavasya ca bhavasya ca ||JGc_1,6.42||",
    "GK19gp01-11u:2858": " [anuṣṭubh]",
    "GK19gp01-11u:2859": " asyāścaryā caryā vahati bahunāṃ kutuhalaṃ bahulam |",
    "GK19gp01-11u:2860": " sasurān asurān dunvan bhavati surāṇāṃ purāpy asāv avitā ||JGc_1,6.43||",
    "GK19gp01-11u:2861": " [udgīti]",
    "GK19gp01-11u:2862": " sahajapremṇāṃ bhavatām amunā kiṃ tāraṇaṃ citram?",
    "GK19gp01-11u:2863": " tān api kṛtrimahārdān sarvān nistārayed eṣaḥ ||JGc_1,6.44|| [āryā]",
    "GK19gp01-11u:2864": " \"tasmān nandātmajas te yad api hari-samaḥ sarva-sādguṇya-vṛttyā",
    "GK19gp01-11u:2865": " sarvatremaṃ tathāpi sva-mahima-vibhava-khyātibhiḥ pālaya tvam |",
    "GK19gp01-11u:2866": " vaśyaṃ kurvan sva-devaṃ harim amum api taṃ svāṅgajaṃ nirmimīṣe",
    "GK19gp01-11u:2867": " tad vīra tvāṃ vinā na svayam ayam ayate svairatāṃ svāvanāya ||JGc_1,6.45||",
    "GK19gp01-11u:2868": " [śārdulavikrīḍitam]",
    "GK19gp01-11u:2869": " [45] \"tad evaṃ bhavadbhiḥ sva-devena tulya-guṇiny asmiṃs tan-nāmāny eva kāmaṃ gaṇanīyānīti saṅkṣepeṇārtha-nikṣepaḥ |\"",
    "GK19gp01-11u:2870": " [46] tad evam ākarṇya joṣaṃ juṣamāṇe tu vraja-rāje, muniḥ punar uvāca-\"vraja-rāja, bhavad-icchayā vayam evāgamya cāgamya cānayor",
    "GK19gp01-11u:2871": " dvijāti-saṃskārān kariṣyāmaḥ, kintu karṇa-vedha-cuḍā-karaṇe na sambhavataḥ |",
    "GK19gp01-11u:2872": " paśya cābhyarṇataḥ sukṣmatayā karṇa-cchidram asti, keśa-lavasyāpi lavaḥ sphuṭaṃ na sambhavatīti, tataś cānna-prāśana-mātraṃ bhavadbhir ācaryam |",
    "GK19gp01-11u:2873": " sāvitra-samāvartana-vivāha-vṛttaṃ tu na svayam udyama-pātraṃ kāryaṃ, kintu",
    "GK19gp01-11u:2874": " samaya-jñair asamaya-jñair asmābhir eva\" iti |",
    "GK19gp01-11u:2875": " [47] tataś ca kṣaṇaṃ munitām eva vyavasyan munis tau paśyan vaśya-manā",
    "GK19gp01-11u:2877": " tataś ca,",
    "GK19gp01-11u:2878": " yadyapi pitroḥ snehānvaya-maya-bālyaika-tānau tau |",
    "GK19gp01-11u:2879": " tad api munis taj jñānaṃ śaṅkitavān saṅkucann āsīt ||JGc_1,6.46||",
    "GK19gp01-11u:2880": " [upagīti]",
    "GK19gp01-11u:2881": " saṅkocād iva gopa prabhum anu sa munir vidhāpayann ājñām |",
    "GK19gp01-11u:2882": " calito' py alabhata tasmin sthita iva tat-tat-parisphūrtim ||JGc_1,6.47||",
    "GK19gp01-11u:2883": " [āryā]",
    "GK19gp01-11u:2884": " [48] calana-samaye tu śrīmān vrajeśaḥ svayam anuvrajya bālakābhyām",
    "GK19gp01-11u:2885": " abhyavādayata |",
    "GK19gp01-11u:2886": " sa ca, \"sa-gave saha-putrāya svasti te' stu vrajāmy aham\"",
    "GK19gp01-11u:2887": " iti vyaktam uktavān |",
    "GK19gp01-11u:2888": " [49] tataś cātmano mahatā suprajastvena vraja-rājaḥ svāntar evam ātmānam",
    "GK19gp01-11u:2889": " āmantrya vadan nananda,",
    "GK19gp01-11u:2890": " \"putro labdhaḥ sucirād iṣṭaḥ sa mahadbhir evam ādiṣṭaḥ |",
    "GK19gp01-11u:2891": " asmāt pūrṇānandān manuṣva nanu nanda-pūrṇo' smi ||JGc_1,6.48|| [āryā]",
    "GK19gp01-11u:2892": " [50] atha munaye sa dākṣiṇyāya sa-dakṣiṇānāṃ gavām ayutaṃ prayutaṃ ca gopair indragopa-varṇānāṃ svarṇānāṃ parokṣaṃ vihāpayāmāsa, \"yathecchaṃ",
    "GK19gp01-11u:2893": " svīya-parakīya-yajña-yogyaṃ kriyatām idam\" iti |",
    "GK19gp01-11u:2894": " [51] atha nija-dvija-svajana-vargān āhūya ca bhūyaḥ prakaṭam eva viśaṅkaṭa-tat-tan-nāma-karaṇa-parvaṇā sarvān ānanditavān iti |",
    "GK19gp01-11u:2895": " [52] tad evam avadhārayan madhukaṇṭhaḥ saha-vismaya-gadgada-kaṇṭham āha",
    "GK19gp01-11u:2896": " sma,",
    "GK19gp01-11u:2897": " nāmnā prasiddhim anyasya prasādhayati nāma-kṛt |",
    "GK19gp01-11u:2898": " aho kṛṣṇasya tat-kartā gargas tena prasidhyati ||JGc_1,6.49|| [anuṣṭubh]",
    "GK19gp01-11u:2899": " [53] atha madhukaṇṭhaś cintayāmāsa, \"tasmān nandātmajas te yad api",
    "GK19gp01-11u:2900": " hari-samaḥ\" iti yad uktam, tat tu yuktam eva, nārāyaṇa-samo guṇaiḥ [BhP",
    "GK19gp01-11u:2901": " 10.8.19] iti hi śrīmad-bhāgavata-sthaṃ tad vākyam apīdṛśaṃ dṛśyate,",
    "GK19gp01-11u:2902": " tat-puruṣa-bahuvrīhibhyāṃ śliṣṭatvād asyādhikatvaṃ ca lakṣyate iti |",
    "GK19gp01-11u:2903": " prakaṭaṃ covāca-nanu nāma-karaṇaṃ viśiṣya na proktam anna-prāśanaṃ tu na kiñcid apīti |",
    "GK19gp01-11u:2904": " tac ca tac ca stūyamānatayā prastūyatām |",
    "GK19gp01-11u:2905": " [55] snigdhakaṇṭhaḥ sahāsam āha sma,",
    "GK19gp01-11u:2906": " tan nāma-karaṇaṃ cānna-prāśanaṃ ca vraje mahaḥ |",
    "GK19gp01-11u:2907": " yātam asman-mano-rājyaṃ na pṛthak stotum īśmahe ||JGc_1,6.50|| iti |",
    "GK19gp01-11u:2908": " [anuṣṭubh]",
    "GK19gp01-11u:2909": " [56] tad idaṃ procya punaḥ sānandam uvāca-tataḥ śrūyatām uttara-vṛttāntaḥ:",
    "GK19gp01-11u:2910": " yadavadhi gargaḥ prayayau vraja-sadanān nāma nirmāya |",
    "GK19gp01-11u:2911": " kramatas tadavadhi pṛthukāv abhimānyete sma tena svaiḥ ||JGc_1,6.51||",
    "GK19gp01-11u:2912": " [upagīti]",
    "GK19gp01-11u:2913": " yathā-",
    "GK19gp01-11u:2914": " utkarṇatā-niśamanaṃ nayanābhimukhyaṃ",
    "GK19gp01-11u:2915": " sva-bhrātṛ-nāmni ca nijāhvaya-bhāṇa-rītiḥ |",
    "GK19gp01-11u:2916": " tat-tad-viviktim abhi jhaṅkṛti-mādhurī ca svān atra kṛṣṇa-balayor balavat pupoṣa ||JGc_1,6.52||",
    "GK19gp01-11u:2917": " udīkṣya madhuraṃ mukhaṃ sukha-cariṣṇu kṛṣṇākhyayā tadā janaka-diṣṭayā tanayam iṣṭam āhūya tam |",
    "GK19gp01-11u:2918": " tadīya-kala-huṅkṛtīr api niśamya ramyākṛtīḥ",
    "GK19gp01-11u:2919": " prasūr amṛta-bhṛt-prabhā jagati śarma sā nirmame ||JGc_1,6.53|| [pṛthvī]",
    "GK19gp01-11u:2920": " athāvrajad drutam iva riṅga-raṅgatāṃ",
    "GK19gp01-11u:2921": " tayor vrajeśvara-sadanāṅgana-kṣitiḥ |",
    "GK19gp01-11u:2922": " sametya tau caraṇa-carārbhakā muhur vilebhire sukham abhilebhire tataḥ ||JGc_1,6.54|| [rucirā]",
    "GK19gp01-11u:2923": " [57] atra gāyanti cādyāpi:",
    "GK19gp01-11u:2924": " \"riṅgana-keli-kule jananī-sukha-kārī |",
    "GK19gp01-11u:2925": " vraja-dṛśi sukṛta-sphurad-avatārī |",
    "GK19gp01-11u:2926": " valayita-bālya-vilāsa jaya bala-valita hare! ||dhru||",
    "GK19gp01-11u:2927": " kiṅkiṇi-gaṇa-raṇane hṛdaye ruci-dhārī |",
    "GK19gp01-11u:2928": " pada-yuga-cālana-kutuka-vihārī ||",
    "GK19gp01-11u:2929": " gorasa-kīrṇi-bhave paṅke laghu-cārī |",
    "GK19gp01-11u:2930": " vāraṇa-kāraṇa-vāg aticārī ||",
    "GK19gp01-11u:2931": " akalita-jana-milane tasmād apasārī |",
    "GK19gp01-11u:2932": " jananīṃ prati gati-cāpala-bhārī ||",
    "GK19gp01-11u:2933": " jananī-stana-vasane bhaya-bhāg-anuhārī |",
    "GK19gp01-11u:2934": " tatra payo-rasa-visarāhārī ||",
    "GK19gp01-11u:2935": " vapuṣi mṛdā maline mṛdutām apahārī |",
    "GK19gp01-11u:2936": " jananī-kara-kṛta-mṛjayā hārī ||",
    "GK19gp01-11u:2937": " api tandrāvalane stanapām anukārī |",
    "GK19gp01-11u:2938": " jananī-smita-patad-amṛtāsārī",
    "GK19gp01-11u:2939": " ||JGc_1,6.55|| iti",
    "GK19gp01-11u:2940": " [mātrāsamaka]",
    "GK19gp01-11u:2941": " tataś ca,",
    "GK19gp01-11u:2942": " varṣa-pañcakam anu skhaled vayas",
    "GK19gp01-11u:2943": " tat tu tat trayam anu dvayos tayoḥ |",
    "GK19gp01-11u:2944": " kintu na skhalati tat-kiśoratā",
    "GK19gp01-11u:2945": " yā gatāgami-daśā-tiraskarī ||JGc_1,6.56|| [rathoddhatā]",
    "GK19gp01-11u:2946": " [58] yathānantaram āha-",
    "GK19gp01-11u:2947": " kālenālpena rājarṣe rāmaḥ kṛṣṇaś ca gokule |",
    "GK19gp01-11u:2948": " aghṛṣṭa-jānubhiḥ padbhir vicakramatur ojasā ||[BhP 10.8.26] iti |",
    "GK19gp01-11u:2949": " [59] yathā ca śambara-gṛhāt prathama-vayasaḥ pradyumnasyāgamana-samaye",
    "GK19gp01-11u:2950": " prāha-kṛṣṇaṃ matvā striyo hrītā nililyustatra tatra ha [BhP 10.55.28] iti",
    "GK19gp01-11u:2951": " | tatra ca-",
    "GK19gp01-11u:2952": " na navyād yauvanād anyāvasthā tasyeti yan matam |",
    "GK19gp01-11u:2953": " varjayaty aṅga-vṛddhiṃ tan, na mādhurya-samarjanam ||JGc_1,6.57||",
    "GK19gp01-11u:2954": " [anuṣṭubh]",
    "GK19gp01-11u:2955": " [60] yataḥ priyajanabhāvabhāvita eva tasyāvirbhāva ity avādi sma |",
    "GK19gp01-11u:2956": " tatra tadbhāvo yathā:",
    "GK19gp01-11u:2957": " utkaṇṭhā vaṣṭi tṛptiṃ sthavayitum abhitaḥ sā tu śaśvat kṛśantī tām evoccair bakāreḥ sthavayati jhaṭiti prema-bhājāṃ janānām |",
    "GK19gp01-11u:2958": " yadyapy evaṃ tathāpi prathamaja-vayasas tūrdhvagāṃ tat-tad-īhāṃ",
    "GK19gp01-11u:2959": " noṣṭas te suṣṭhu kintu prasṛmara-madhurimṇy eva tāṃ nirmimāte",
    "GK19gp01-11u:2960": " ||JGc_1,6.58|| [sragdharā]",
    "GK19gp01-11u:2961": " [61] atha kālenālpena ity ādau līlāyāḥ sādhu-rīti-madhuratāsvādyatām |",
    "GK19gp01-11u:2962": " [62] tatra gati-śikṣā yathā-",
    "GK19gp01-11u:2963": " hasta-tyāga-maye navye saṃstavye gati-śikṣaṇe |",
    "GK19gp01-11u:2964": " putre skhalati sā jīyān mātuḥ putrasya ca tvarā ||JGc_1,6.59|| [anuṣṭubh]",
    "GK19gp01-11u:2965": " dvitra-kramaṃ gataḥ kṛṣṇaś calitaḥ skhalane rudan |",
    "GK19gp01-11u:2966": " putra putreti cumbantīm ambām ālolayan muhuḥ ||JGc_1,6.60|| [anuṣṭubh]",
    "GK19gp01-11u:2967": " kiñcid dūraṃ yad ānañca svaka-tejaḥ-prapañcakaḥ |",
    "GK19gp01-11u:2968": " sthirībhūya prasū-vaktraṃ sa-smitaṃ sa vyalokata ||JGc_1,6.61|| [anuṣṭubh]",
    "GK19gp01-11u:2969": " dūraṃ mātur yadā yāti tadāsau mantharāyate |",
    "GK19gp01-11u:2970": " samīpaṃ tu yadā tarhi smayamāno drutāyate ||JGc_1,6.62|| [anuṣṭubh]",
    "GK19gp01-11u:2971": " [63] gīḥ-śikṣā yathā-",
    "GK19gp01-11u:2972": " prathamam agrajasya tuṇḍa-puṇḍarīke |",
    "GK19gp01-11u:2973": " kṣarad-akṣara-madhu-madhure jāte ||JGc_1,6.63|| [*3]",
    "GK19gp01-11u:2974": " [*3] This is not in any recognizable metre. Probably editor's mistake.",
    "GK19gp01-11u:2975": " [64] tad-anujātam api dhātryā lāpayāmāsa |",
    "GK19gp01-11u:2976": " yatra ca-",
    "GK19gp01-11u:2977": " \"mā mā tā tā\" iti vacaḥ paṭhan nanda-tanūjanuḥ |",
    "GK19gp01-11u:2978": " ānandārtham abhūt pitror vrajasya nikhilasya ca ||JGc_1,6.64|| [anuṣṭubh]",
    "GK19gp01-11u:2979": " ardhoditānāṃ dantānām akṣarāṇāṃ tathā tatiḥ |",
    "GK19gp01-11u:2980": " citrīyāmāsa kṛṣṇasya yatrācitrīyata prasūḥ ||JGc_1,6.65|| [anuṣṭubh]",
    "GK19gp01-11u:2981": " \"īśīthāḥ kiṃ jagatyām?\" \"om\" \"bandhūn pāsyasi naḥ kim?\" \"om\"",
    "GK19gp01-11u:2982": " ity ādi mātṛ-sutayoḥ saṃvādavad abhūd iha ||JGc_1,6.66|| [anuṣṭubh]",
    "GK19gp01-11u:2983": " ajñāta-vācaṃ śukavat paṭhantaṃ viśeṣa-pṛcchā-kṛti-tarjanīkam |",
    "GK19gp01-11u:2984": " dhātrī-janādhyāpita-vāk-pracāraṃ",
    "GK19gp01-11u:2985": " vrajasya bhāgyaṃ paritaḥ smarāmi ||JGc_1,6.67|| [upajāti 11]",
    "GK19gp01-11u:2986": " nāma-grāhaṃ tadā prāha rāmaḥ kṛṣṇaṃ śanaiḥ śanaiḥ |",
    "GK19gp01-11u:2987": " kṛṣṇo rāmam athāryeti mātṝṇāṃ pariśikṣayā ||JGc_1,6.68|| [anuṣṭubh]",
    "GK19gp01-11u:2988": " tadā ca-",
    "GK19gp01-11u:2989": " pṛcchantyā vṛddhayāṅgāni yadā kim api pṛcchyate |",
    "GK19gp01-11u:2990": " tadāmbā-śikṣayā bālaḥ sa tāṃ muhur atāḍayat ||JGc_1,6.69|| [anuṣṭubh]",
    "GK19gp01-11u:2991": " [65] atha bhrātṛ-dvayam api mithaḥ kiñcid vadati sma, yathā-",
    "GK19gp01-11u:2992": " \"āgaccha khelāṃ gacchāva |\" \"mātā kopaṃ kariṣyati\" |",
    "GK19gp01-11u:2993": " \"na kuryād,\" iti tau bālau kṛṣṇa-rāmau samūcatuḥ ||JGc_1,6.70|| [anuṣṭubh]",
    "GK19gp01-11u:2994": " [66] atha bālyacāpalyaṃ cāvakalyatām:",
    "GK19gp01-11u:2995": " daṃṣṭrāṃ dhitsati daṃṣṭriṇaḥ phaṇi-pater udyat-phaṇāṃ śṛṅgiṇaḥ śṛṅgaṃ prajvalad-arciṣaṃ huta-bhujaḥ koṭiṃ ca khaḍgādinaḥ |",
    "GK19gp01-11u:2996": " itthaṃ bhrātṛ-yugaṃ nivartitam api prāgalbhyam evāsadan mātros tena samasta-vismṛtir abhūd gehe' pi dehe' pi ca ||JGc_1,6.71||",
    "GK19gp01-11u:2997": " [śārdula]",
    "GK19gp01-11u:2998": " \"dūram añca na hi cañcala sphuṭaṃ tatra ko' pi varivarti bhīṣaṇaḥ |\"",
    "GK19gp01-11u:2999": " evam eṣa jananī-girā punas",
    "GK19gp01-11u:3000": " tat-kṛte kutukitāṃ dadhe śiśuḥ ||JGc_1,6.72|| [rathoddhatā]",
    "GK19gp01-11u:3001": " śiśunā bhīṣma-grahaṇe sthāne mātur bhayaṃ yato mātā |",
    "GK19gp01-11u:3002": " kavayas tv idam anumimate tejasvitvasya bījaṃ tat ||JGc_1,6.73|| [āryā]",
    "GK19gp01-11u:3003": " yaṃ yaṃ padārtham atitīvram iyaṃ prayāti",
    "GK19gp01-11u:3004": " bhrātṛ-dvayī, sa ca sa ca pratibhāti saumyaḥ |",
    "GK19gp01-11u:3005": " atrānumāna-vidurā niranaiṣur etad yugmaṃ bhaviṣyati sadā kali-nāśanāya ||JGc_1,6.74|| [vasantatilaka]",
    "GK19gp01-11u:3006": " [67] atha krameṇa mātṛ-vañcanī buddhir apy udbuddhā |",
    "GK19gp01-11u:3007": " yatra yatra sa ca sa ca,",
    "GK19gp01-11u:3008": " \"naiva naiva cala cañcala re re,\"",
    "GK19gp01-11u:3009": " vākyam etad avakarṇya jananyāḥ |",
    "GK19gp01-11u:3010": " māyayā sma parivṛtya hasitvā tāṃ nivartya laṣite varivarti ||JGc_1,6.75|| [svāgatā]",
    "GK19gp01-11u:3011": " [68] alpa-hīna-hāyana-vayastve tu jāte yatra kutracit krīḍanāya nirgacchantau na sambhālayituṃ śakyete |",
    "GK19gp01-11u:3012": " sambhālitau ca tau kuto līyeta iti nāvadhārayituṃ pāryete |",
    "GK19gp01-11u:3013": " [69] atha jananī-dvayam ubhayato vartmāvṛtya paritaś ca dhātrīr avadhāna-vidhātrīr vitatya dravantau tatra-bhavantau",
    "GK19gp01-11u:3014": " gṛhṇāti |",
    "GK19gp01-11u:3015": " [70] tato rudantau hasantau ca tau gṛhāntarānītāv udvartanādinā",
    "GK19gp01-11u:3016": " veṣa-parivartanādinā ca stana-pāyanādinā śāyanādinā ca rocayati |",
    "GK19gp01-11u:3017": " [71] tad evaṃ varṇanam ākarṇayatsu sabhāsatsu prahasatsu",
    "GK19gp01-11u:3018": " śrīmad-vraja-purandara-kula-dhurandhara-kiśora-vare cānavarajena saha dara-smita-sundaratara-vadanatayā netrādaraṇīye sati samāpanāya punar uvāca snigdhakaṇṭhaḥ-",
    "GK19gp01-11u:3019": " īdṛśas tanayo jātas tava gopādhināyaka |",
    "GK19gp01-11u:3020": " bālyāvalita-cāpalyād api yo muni-mohanaḥ ||JGc_1,6.76|| [anuṣṭubh]",
    "GK19gp01-11u:3021": " [72] atha kṛta-sukha-prathāyāṃ kathāyāṃ vṛttāyām, anya-dinavat kathakān sa prasādhanaṃ sedhayāmāsa śubha-caritrī-vraja-dharitrīśaḥ |",
    "GK19gp01-11u:3022": " iti śrī-śrī-gopāla-campūm anu",
    "GK19gp01-11u:3023": " viśaṅkaṭa-śakaṭa-vighaṭṭanādi-vicitra-bālya-caritraṃ nāma ṣaṣṭaṃ pūraṇam",
    "GK19gp01-11u:3024": " atha saptamaṃ pūraṇam",
    "GK19gp01-11u:3025": " bālya-līlā-caurya-śauryaṃ",
    "GK19gp01-11u:3026": " [1] atha dināntaravat prabhātāntaḥ prabhātāyāṃ sabhāyāṃ madhukaṇṭha",
    "GK19gp01-11u:3027": " uvāca-snigdhakaṇṭha, līlāntareṇa nidigdha-citto bhava |",
    "GK19gp01-11u:3028": " [2] atha varṣa-jāte jāte nabhasye māsi sarva-sampan-mayaṃ janma-dinam",
    "GK19gp01-11u:3029": " āyātam |",
    "GK19gp01-11u:3030": " tatra ca gargopadeśa-vargopāśrayā kṛṣṇasya janma-tithi-pūjā",
    "GK19gp01-11u:3031": " pūryate sma |",
    "GK19gp01-11u:3032": " yatra ca vraja-kṣiti-patinā",
    "GK19gp01-11u:3033": " praśasta-vācanādi-pūrvakāpūrva-parva pravartayāmāsa |",
    "GK19gp01-11u:3034": " yathā-",
    "GK19gp01-11u:3035": " vedair vādyaiḥ pragītair naṭana-paṭimabhiḥ mantra-pūrvābhiṣekaiḥ",
    "GK19gp01-11u:3036": " sa-prītyādāna-dānaiḥ pramada-kala-kalair yajña-vijña-prayogaiḥ |",
    "GK19gp01-11u:3037": " ṣaṭ-tilyādi-prakārair mṛd-aguru-rasa-dhānyādi-bhavyābhimarśair",
    "GK19gp01-11u:3038": " matsyādīnāṃ pramokair ajani jani-tithir gopa-rājāṅgajasya ||JGc_1,7.1||",
    "GK19gp01-11u:3039": " [sragdharā]",
    "GK19gp01-11u:3040": " kintu,",
    "GK19gp01-11u:3041": " krameṇa vṛddhir varṣāṇāṃ yathā nandātma-janmanaḥ |",
    "GK19gp01-11u:3042": " tathā tat-parvaṇo' py āsīt sphuṭaṃ yad-abhidā dvayoḥ ||JGc_1,7.2||",
    "GK19gp01-11u:3043": " [anuṣṭubh]",
    "GK19gp01-11u:3044": " kṛṣṇa-bhojanam annaṃ yat kṛṣṇācchādanam aṃśukam |",
    "GK19gp01-11u:3045": " tat-tan-nāmnā pracāro' bhūt tasya tasya vraje tataḥ ||JGc_1,7.3||",
    "GK19gp01-11u:3046": " [anuṣṭubh]",
    "GK19gp01-11u:3047": " [3] tad evaṃ harṣeṇa varṣe gaṇite, kadācid varṣiyaḥ-prabhṛtiṣu",
    "GK19gp01-11u:3048": " strī-puṃseṣu tat-tat-kṛti-vyāpṛteṣu nijotsaṅgena bāla-gopālaḥ",
    "GK19gp01-11u:3049": " sva-mandirālinde jananyā lālyate sma, yathā--",
    "GK19gp01-11u:3050": " mukhe mukhaṃ lagayati cumbati sma tad vṛthā kathāḥ kathayati tena durgamāḥ |",
    "GK19gp01-11u:3051": " hasaty atho hasati ca tatra bālake vrajeśvarī sukha-śata-siktatām agāt ||JGc_1,7.4|| [rucirā]",
    "GK19gp01-11u:3052": " [4] tataś ca pūrva-pūrva-nihiṃsanāt prajāta-mati-bhraṃśena",
    "GK19gp01-11u:3053": " dhairya-rahitatayā kaṃsena prahitaḥ sumanasām ahitaḥ sura-vartmani dūrataḥ sthitas tṛṇāvartas taṃ tathā vartamānaṃ dadarśa vimamarśa ca |",
    "GK19gp01-11u:3054": " so' yam eva toyada-varṇaḥ pṛthukaḥ pṛthu-gṛhālindaṃ vindamānāyā mātur aṅke vartata iti śaṅke |",
    "GK19gp01-11u:3055": " [5] tad evam adhunā sarvaṃ dhunānaḥ sāmbālam eva bālaṃ sura-vartmani",
    "GK19gp01-11u:3056": " vartayāṇi |",
    "GK19gp01-11u:3057": " kintu pūtanā nūtana-tanu-kalanayā, śakaṭaś ca śakaṭāviṣṭāmūrtatā-valanayā chalayitum iṣṭenāpy anena diṣṭāntam āpyate sma",
    "GK19gp01-11u:3058": " | tasmād ahaṃ tad-ubhayetara-vāta-rūpeṇa praviśāmi iti |",
    "GK19gp01-11u:3059": " [6] tadā ca sadā tad-avasaram anusarantī tu yoga-māyā tad-vapur-yogam",
    "GK19gp01-11u:3060": " āyātā, mātuḥ pṛthag-bhāvāya sva-vaibhavam āvirbhāvayāmāsa |",
    "GK19gp01-11u:3061": " yena ca tad-ambā komala-nīla-kamalāyamāna-kalevarasyāpi tasya bhāram asahamānā",
    "GK19gp01-11u:3062": " vismayamānā cānyasya tad-bhārāsahatayā sahasā bhūmāv eva taṃ dhṛtavatī,",
    "GK19gp01-11u:3063": " dhyātavatī ca jagatām antaryāmi-puruṣam |",
    "GK19gp01-11u:3064": " atibhītā ca tad-upadrava-bādhanāya tad-ārādhanāya vyagra-cittā babhūva |",
    "GK19gp01-11u:3065": " [7] tṛṇāvartas tu vātāvartena vartamānaḥ sura-vartmani taṃ ca vartayan",
    "GK19gp01-11u:3066": " gala-graha-pāśam iva sañjagrāha |",
    "GK19gp01-11u:3067": " goṣṭham api kaṣṭada-karkarādi-vṛṣṭibhir",
    "GK19gp01-11u:3068": " naṣṭa-prāyatayā ghaṭṭayāmāsa |",
    "GK19gp01-11u:3069": " yatra ca trasam atrasam api sarvaṃ vitrastam asti sma |",
    "GK19gp01-11u:3070": " tataś ca,",
    "GK19gp01-11u:3071": " tamobhir āvṛtaṃ sarvaṃ bahir eva na kevalam |",
    "GK19gp01-11u:3072": " janānām antaraṃ cāsīt tṛṇāvarta-pravartane ||JGc_1,7.5|| [anuṣṭubh]",
    "GK19gp01-11u:3073": " [8] tena tu durjanena tadaivam anyūnānāṃ janyūnām ajanye janyamāne tatra",
    "GK19gp01-11u:3074": " vitrastāḥ prajāḥ prajajalpuḥ, yathā-",
    "GK19gp01-11u:3075": " utsarpat-karparāṃśa-vraṇa-janaka-javaḥ śrotra-dṛk-tarja-garja-",
    "GK19gp01-11u:3076": " dhvānas truṭy-utkuṭheṣu prakaṭa-kaṭa-kaṭeṣv ardhayan vāyur āyuḥ |",
    "GK19gp01-11u:3077": " goṣṭhaṃ koṣṭhaṃ ca bhindann naṭati bata hahā hanta kiṃ tatra vṛttaṃ yatrāste nīla-paṅkeruha-dala-tulanā lālitāṅgaḥ sa bālaḥ ||JGc_1,7.6||",
    "GK19gp01-11u:3078": " [sragdharā]",
    "GK19gp01-11u:3079": " śrīman-nanda-deva-mandire tu-",
    "GK19gp01-11u:3080": " upadrave' sminn adhi yad dadhe sutaṃ taṃ tatra nāpaśyad asau vrajeśvarī |",
    "GK19gp01-11u:3081": " gavādhika-snigdhatarāpi yā tadā vicāra-lopād valate sma go-tulām ||JGc_1,7.7|| [upajāti",
    "GK19gp01-11u:3082": " upaplava-marut-plave' bhajati tatra putrāstitām",
    "GK19gp01-11u:3083": " avīkṣya paśupeśvarī bata jagāma yāṃ vyagratām |",
    "GK19gp01-11u:3084": " hahā vigata-tarṇakā budhita-loka-bhāṣādikā",
    "GK19gp01-11u:3085": " yadi sphurati naicikī kvacana kācid ūhate tām ||JGc_1,7.8|| [pṛthvī]",
    "GK19gp01-11u:3086": " [9] tadā ca tām ārabhya jana-rodana-paramparayā paritaḥ prasarpaṇād amandena tad-ākrandena sarva-gokulam ākulaṃ babhūva |",
    "GK19gp01-11u:3087": " [10] avigaṇayya ca tādṛśaṃ visadṛśam upadravaṃ sadravam evāgamyāgamyāpāra-duḥkha-vāra-vārāṃ",
    "GK19gp01-11u:3088": " nidhau sarve mamajjuḥ |",
    "GK19gp01-11u:3089": " tatra ca-",
    "GK19gp01-11u:3090": " tṛṇāvarta-hṛte kṛṣṇe mātur bhārāyitā tanuḥ |",
    "GK19gp01-11u:3091": " tadīyānāṃ yathā sāsīd ubhayeṣāṃ yathā truṭiḥ ||JGc_1,7.9|| [anuṣṭubh]",
    "GK19gp01-11u:3092": " [11] tataś ca, sarvāsu nirviśeṣaṃ rodana-vaśatāṃ viśantīṣu, hā rohiṇi,",
    "GK19gp01-11u:3093": " drohiṇi, kiṃ kariṣyāmi? kathaṃ tam anavalokya mariṣyāmi? kathaṃ vā vraja-rāja-diśi mukhaṃ vitariṣyāmi iti paryantaṃ paryanta-daśāvasānam anu yaḥ khalv aśeṣa-vilāpanaḥ prasū-vilāpaḥ sa punar avakalitaḥ sahasā ghṛtam iva vilālayati hṛdayam |",
    "GK19gp01-11u:3094": " kathaṃ kathayitum īśyate? ity alam atiprasaṅgena iti madhukaṇṭhaḥ svasya sarvasya ca vaivaśya-vaśyatām",
    "GK19gp01-11u:3095": " āśaṅkya maṅkṣu saṅkathayāmāsa,",
    "GK19gp01-11u:3096": " [12] nabhasā hṛtasya sujātasya śrīman-nanda-jātasya tasya bandhūnām avagāḍha-duḥsaha-sāda-sindhūnāṃ sahasānukūlaṃ kūlam āsannam |",
    "GK19gp01-11u:3097": " tathā hi,",
    "GK19gp01-11u:3098": " bālya-svabhāvena balānujanmā balān nijagrāha galaṃ tadīyam |",
    "GK19gp01-11u:3099": " tadātigāḍhaṃ sa ca pīḍitas tau mene bhujau pāśi-bhujaṅga-pāśau ||JGc_1,7.10|| [upajāti 11]",
    "GK19gp01-11u:3100": " bhujāpīḍanavat tasya bhāraś ca vavṛdhe śiśoḥ |",
    "GK19gp01-11u:3101": " voḍhuṃ tyaktuṃ ca roddhuṃ ca nāśakad dānavādhamaḥ ||JGc_1,7.11||",
    "GK19gp01-11u:3102": " [anuṣṭubh]",
    "GK19gp01-11u:3103": " tadā ca mālya-haratānarhāvasthena cāmunā |",
    "GK19gp01-11u:3104": " sa bhāra-hāratāṃ prāptaḥ sva-prāṇa-haratāṃ gataḥ ||JGc_1,7.12|| [anuṣṭubh]",
    "GK19gp01-11u:3105": " yathā,",
    "GK19gp01-11u:3106": " mālya-buddhyāhival loma-paṭala-bhrāntyā tam ṛkṣavat |",
    "GK19gp01-11u:3107": " kṛṣṇo' vaveṣṭad ātmāṅgaṃ vātūlaḥ katham ujjhatu? ||JGc_1,7.13|| [anuṣṭubh]",
    "GK19gp01-11u:3108": " yathā ca,",
    "GK19gp01-11u:3109": " tṛṇāvarte ruddha-kaṇṭhe tac-chvāsā ruddhatāṃ gatāḥ |",
    "GK19gp01-11u:3110": " tadaiva ca bahir vātās tat kiṃ tasya ta eva te? ||JGc_1,7.14|| [anuṣṭubh]",
    "GK19gp01-11u:3111": " [13] athākāśāvakāśāt prastara-kṛtāstaraṇāyām aṅgaṇa-sthalyām ativistīrṇaṃ",
    "GK19gp01-11u:3112": " mahā-ghoṣa-badhirī-kṛta-ghoṣaṃ tad-vapur nipapāta |",
    "GK19gp01-11u:3113": " nipatya ca mūrtiman mūrtikam api ślatha-sandhi-bandhī-bhūtam adṛśyata |",
    "GK19gp01-11u:3114": " tataś ca, tat tu,",
    "GK19gp01-11u:3115": " kim idam ahahahā papāta kasmād iti parivavrur upetya gopa-rāmāḥ |",
    "GK19gp01-11u:3116": " bhayam adhur atha kaṃ nirīkṣya rakṣas",
    "GK19gp01-11u:3117": " tad-upari bāla-hariṃ ca mṛgyamāṇam ||JGc_1,7.15|| [puṣpitāgrā]",
    "GK19gp01-11u:3118": " danu-sutam alam udvivartitākṣaṃ śiśum atha vīkṣya nirīkṣamāṇa-netram |",
    "GK19gp01-11u:3119": " tad-upari sahasā nidhāya lattām",
    "GK19gp01-11u:3120": " amum upajahrur amūr mudā jananyām ||JGc_1,7.16|| [puṣpitāgrā]",
    "GK19gp01-11u:3121": " [14] atha mantravat kiñcid vacanāt punar amūr amuṣyāś cetanām ācinvate",
    "GK19gp01-11u:3122": " sma, yathā,",
    "GK19gp01-11u:3123": " mṛtyur mṛto, mṛtyu-hṛtas tu jīvitas tad etam ādatsva tanūja-vatsale |",
    "GK19gp01-11u:3124": " ity ukti-mantrānvita-bālakauṣadhaṃ",
    "GK19gp01-11u:3125": " vinyasya tāṃ pratyudajījivann amūh ||JGc_1,7.17|| [upajāti 12]",
    "GK19gp01-11u:3126": " śiśum upasadya yaśodā danuja-hṛtaṃ drāk ciceta līnāpi |",
    "GK19gp01-11u:3127": " varṣājalam upalabhya prāṇiti jātir yathendra-gopānām ||JGc_1,7.18|| [gīti]",
    "GK19gp01-11u:3128": " athāgaman vraja-pati-saṅgatā janāḥ",
    "GK19gp01-11u:3129": " sa-vismayaṃ sa-bhayam adabhra-sambhramam |",
    "GK19gp01-11u:3130": " gṛhāntara-vrajana-vicāraṇā'nyadā",
    "GK19gp01-11u:3131": " na tarhy abhūd yad abhavad eka-bhāvatā ||JGc_1,7.19|| [rucirā]",
    "GK19gp01-11u:3132": " paśyann api tṛṇāvartam apaśyann iva taṃ janaḥ |",
    "GK19gp01-11u:3133": " kṛṣṇam evāgamad draṣṭuṃ tat-premā hy adbhutādijit ||JGc_1,7.20||",
    "GK19gp01-11u:3134": " [anuṣṭubh]",
    "GK19gp01-11u:3135": " spṛṣṭaḥ kampreṇa hastena dṛṣṭaḥ sāsreṇa cakṣuṣā |",
    "GK19gp01-11u:3136": " pitrātha mātur utsaṅgād avitrā śiśur ādade ||JGc_1,7.21|| [anuṣṭubh]",
    "GK19gp01-11u:3137": " [15] tataś ca rākṣasa-sparśaja-kṣatajādi-śaṅkayā,",
    "GK19gp01-11u:3138": " nirīkṣitāvayava-gaṇo' pi mātṛbhir vilokitaḥ sa tu janakena kṛtsnaśaḥ |",
    "GK19gp01-11u:3139": " mameti-dhī-pṛthu-mamatāspadaṃ dṛśā svayā paraṃ na tu parayā parīkṣyate ||JGc_1,7.22|| [rucirā]",
    "GK19gp01-11u:3140": " [16] atha vyagrehitā vṛṣabhānv-agresarāḥ parama-hitāḥ parasparam aparasparaṃ kathayāñcakruḥ-",
    "GK19gp01-11u:3141": " kvāyaṃ hatas tīvra-balaḥ palāśanaḥ,",
    "GK19gp01-11u:3142": " kva tīrṇavān so' yam atīva bālakaḥ |",
    "GK19gp01-11u:3143": " kiṃ vā sva-pāpena vihiṃsyate khalaḥ sādhuḥ samatvena bhayāt pramucyate ||JGc_1,7.23|| [upajāti",
    "GK19gp01-11u:3144": " [17] athavāsmākam eva bhāgyam idam iti yogyam |",
    "GK19gp01-11u:3145": " tathā hi-",
    "GK19gp01-11u:3146": " kiṃ nas tapaḥ pūrtam aśeṣa-sauhṛdam",
    "GK19gp01-11u:3147": " dattaṃ tatheṣṭaṃ hari-tuṣṭaye' jani |",
    "GK19gp01-11u:3148": " rakṣo-gṛhītaḥ punar eṣa bālakaḥ",
    "GK19gp01-11u:3149": " svayaṃ sva-bandhūn sukhayan yad āgataḥ ||JGc_1,7.24|| [upajāti 12]",
    "GK19gp01-11u:3150": " samastārtha-karī viṣṇu-bhaktiḥ sākṣād vrajeśvare |",
    "GK19gp01-11u:3151": " dṛśyatāṃ mṛśyatām anyat kiṃ vā bālaka-maṅgalam ||JGc_1,7.25|| [anuṣṭubh]",
    "GK19gp01-11u:3152": " yataḥ-",
    "GK19gp01-11u:3153": " sarvadā kramate yasya buddhiḥ sad-bhaktaye hareḥ |",
    "GK19gp01-11u:3154": " sa sadā kramate tasya lakṣmīś ca kramatetarām ||JGc_1,7.26|| [anuṣṭubh]",
    "GK19gp01-11u:3155": " iti |",
    "GK19gp01-11u:3156": " [18] devāś ca sa-kautukam imaṃ śrī-kṛṣṇābhiprāyam utprekṣāṃ cakrire |",
    "GK19gp01-11u:3157": " bālo' haṃ na paricinomy abhadra-bhadraṃ",
    "GK19gp01-11u:3158": " yaḥ kroḍe kalayati tad-galaṃ dadhāmi |",
    "GK19gp01-11u:3159": " tena tvaṃ yadi maraṇaṃ prayāsi kaḥ svid doṣaḥ syān mama tam atha tvam eva jalpa ||JGc_1,7.27|| [praharṣiṇī] iti |",
    "GK19gp01-11u:3160": " [19] tataś ca sarvānarvācīnābhīra-vīrāṇāṃ seyaṃ mantraṇā jātā, goṣṭham idaṃ duṣṭānām adhiṣṭhānaṃ vṛttam, tasmād gṛha eva gopanīyam idaṃ bāla-yugalam iti |",
    "GK19gp01-11u:3161": " [20] tataḥ śaṅkātiśaya-mayaṃ dina-katipayaṃ nānā-krīḍanakena krīḍayamānā",
    "GK19gp01-11u:3162": " mātṛ-samānā gopikā gopikā babhūvuḥ |",
    "GK19gp01-11u:3163": " yatra ca bāla-bālikā-kula-pālikādayaḥ",
    "GK19gp01-11u:3164": " sadayaṃ samāgamya ramyaṃ tat-keli-kutūhalaṃ kalayanti, yathā-",
    "GK19gp01-11u:3165": " krīḍanāni vividhāni taṃ sadā darśayanti ca mudā hasanti ca |",
    "GK19gp01-11u:3166": " khelayanti ca balena tā iti svāntare param amū arakṣiṣuḥ ||JGc_1,7.28|| [rathoddhatā]",
    "GK19gp01-11u:3167": " tataś ca-",
    "GK19gp01-11u:3168": " bālena samam anyo' nyaṃ prābalyaṃ darśayann iva |",
    "GK19gp01-11u:3169": " ūrdhvādho-bhāvam āsādya sarvā hāsayati sma saḥ ||JGc_1,7.29|| [anuṣṭubh]",
    "GK19gp01-11u:3170": " mātṝṇām agrato bāhū vikṣipan dhāvati sma saḥ |",
    "GK19gp01-11u:3171": " darśayann iva tejaḥ svaṃ hasan pāte ruroda ca ||JGc_1,7.30|| [anuṣṭubh]",
    "GK19gp01-11u:3172": " balaṃ vā jñānaṃ vā kiyad abhavad asyeti vimṛśan yadā gopī-saṅghaḥ kim api muhur ānetum adiśat",
    "GK19gp01-11u:3173": " tadā śaktiṃ vyañjan kva ca punar aśaktiṃ kva ca śiśuḥ sa paśyaṃs tad-vaktraṃ hasati ca puro hāsayati ca ||JGc_1,7.31||",
    "GK19gp01-11u:3174": " [śikhariṇī]",
    "GK19gp01-11u:3175": " nāmādeśaṃ yadā mātā diśate nayanādikam |",
    "GK19gp01-11u:3176": " kṛṣṇaś ca kurute bāḍhaṃ cakre tasyā na kiṃ tadā? ||JGc_1,7.32|| [anuṣṭubh]",
    "GK19gp01-11u:3177": " rudantam indave mantha-gargaryāṃ pratirūpiṇe |",
    "GK19gp01-11u:3178": " piṇḍena nāvanītena vṛddhāgardhayatārbhakam ||JGc_1,7.33|| [anuṣṭubh]",
    "GK19gp01-11u:3179": " svasya svalpāpahāre' pi cakranda maṇi-hānivat |",
    "GK19gp01-11u:3180": " kṛtvānya-maṇi-hāniṃ ca prāhasīd bāla-kṛṣṇakaḥ ||JGc_1,7.34|| [anuṣṭubh]",
    "GK19gp01-11u:3181": " nirmañchanaṃ tava bhajāma kuleśalālya bālyātimohana balānuja nṛtya nṛtya |",
    "GK19gp01-11u:3182": " ity aṅganābhir uditas thi thi thitthi thīti kptena tāla-valayena harir nanarta ||JGc_1,7.35||",
    "GK19gp01-11u:3183": " māṃ nartayata bho vṛddhāḥ, iti tāsāṃ puro gataḥ |",
    "GK19gp01-11u:3184": " bhadraṃ nṛtyasi bhadras tvam, iti stotrān nanarta saḥ ||JGc_1,7.36||",
    "GK19gp01-11u:3185": " [anuṣṭubh]",
    "GK19gp01-11u:3186": " vihasantīṣu sarvāsu sauṣṭhavāt pracyavād api |",
    "GK19gp01-11u:3187": " nṛtyan vrīḍitavat kṛṣṇo mātur aṅke' palāyata ||JGc_1,7.37|| [anuṣṭubh]",
    "GK19gp01-11u:3188": " [21] kṣaṇaṃ viramya ca ramyānanaḥ stana-dhayanam api tatrārabdhavān, yad darśanam anu saṅkarṣaṇaḥ serṣyam iva nijam utkarṣaṃ vāñchan",
    "GK19gp01-11u:3189": " nija-jananī-stana-pānam ārabdhavān |",
    "GK19gp01-11u:3190": " [22] tadaiva ca tau līlābhiḥ pramīlām āgatau yātṛbhyāṃ mātṛbhyāṃ śanaiḥ śanaiḥ śayyām adhiśāyyete sma |",
    "GK19gp01-11u:3191": " [23] tad evaṃ sarāmasya tasya nirodhe vidhīyamāne bahir vijihīrṣite cātīva",
    "GK19gp01-11u:3192": " tad-upajīvana-pīvatām āsann eva yogamāyā tad-anukulyāya kiñcit",
    "GK19gp01-11u:3193": " prapañcitavatī, yathā-",
    "GK19gp01-11u:3194": " ekadārbhakam ādāya svāṅkam āropya bhāvinī |",
    "GK19gp01-11u:3195": " prasnutaṃ pāyayāmāsa stanaṃ sneha-pariplutā ||",
    "GK19gp01-11u:3196": " pīta-prāyasya jananī sutasya rucira-smitam |",
    "GK19gp01-11u:3197": " lālayantī mukhaṃ viśvaṃ jṛmbhato dadṛśe idam ||[BhP 10.7.34-5] iti |",
    "GK19gp01-11u:3198": " [24] tena ca santataṃ vismayamānāyāṃ nijajāyāyāṃ tasyāṃ kadācit śrīmān vrajarājaḥ papraccha, mayā yad aniṣṭa-bhayād bāla-rodhanam upadiṣṭam, tat kiṃ nirvahati?",
    "GK19gp01-11u:3199": " [25] sā prāha-nirvahaty eva, kintu vṛtheti lakṣyate |",
    "GK19gp01-11u:3200": " [26] vrajarāja uvāca-hanta, katham iva?",
    "GK19gp01-11u:3201": " [27] sā prāha-vraja-mātra-vrajanaṃ varjyate |",
    "GK19gp01-11u:3202": " dṛṣṭaṃ tu mṛṣṭa-smitaṃ",
    "GK19gp01-11u:3203": " jṛmbhamānasya bālakasya vadana-dvārā jagad eva iti |",
    "GK19gp01-11u:3204": " [28] atha vrajarājaḥ sa-vailakṣyam ālakṣya lakṣmī-jāni-lakṣyatayā maunam ālambya vilambya covāca-yady evam, tadā svajana-parāyaṇasya",
    "GK19gp01-11u:3205": " śrī-nārāyaṇasya vidhitsitam eva sarvaṃ vicikitsitam api cikitsitaṃ",
    "GK19gp01-11u:3206": " kariṣyati |",
    "GK19gp01-11u:3207": " tasyaiva khalv idaṃ vaibhavam iti |",
    "GK19gp01-11u:3208": " [29] evaṃ tad-avadhi tad-vidhinā nātinirodhe vidhīyamāne kvacid api samaye saṃyamanaṃ samayā sarāmaḥ sa rāmānujaḥ śrīdāma-sudāma-vasudāmādibhiḥ samaṃ ramate sma |",
    "GK19gp01-11u:3209": " [30] tatra vinodena mṛdadanaṃ cakrāṇe cakrāṅkita-caraṇe",
    "GK19gp01-11u:3210": " saṅkarṣaṇā-dayaḥ khelāyāṃ kalita-kalahā rahas tan-mātaraṃ nivedayāmāsuḥ,",
    "GK19gp01-11u:3211": " ye khalu tayā tad-vidha-vidhāne' vadhāpitā vidhīyante sma |",
    "GK19gp01-11u:3212": " [31] mātā ca pracchannam āgacchantī bāhuṃ gṛhītvā papraccha, capala, kim idaṃ duścaritam",
    "GK19gp01-11u:3213": " [32] sa tu sahasā saṅkalitānana-kamalaḥ kātara-matir mātaram uvāca-mātar,",
    "GK19gp01-11u:3214": " na kim api |",
    "GK19gp01-11u:3215": " [33] mātā prāha-mṛttikām atti sma bhavān |",
    "GK19gp01-11u:3216": " [34] suta uvāca-ka idaṃ vadati?",
    "GK19gp01-11u:3217": " [35] mātā prāha-sarva eva tava savayasaḥ |",
    "GK19gp01-11u:3218": " [36] suta uvāca-ete khalu nija-nija-vastyān madhura-vastūni muṣṇantaḥ",
    "GK19gp01-11u:3219": " sa-tṛṣṇam atrapam atra parasparam aśnanti, tad anaṅgī-kṛtavataḥ",
    "GK19gp01-11u:3220": " kapāṭita-radane mama vadane prathamaṃ samaṃ balāc chalād api samarpayanti,",
    "GK19gp01-11u:3221": " tac ca tvayi sa-nirvedaṃ nivedayitum icchor mama tucchaṃ sa-vivādaṃ",
    "GK19gp01-11u:3222": " durvādam etam avādiṣuḥ |",
    "GK19gp01-11u:3223": " [37] mātā suvismitam ūrdhvam adho mūrdhānam ādhūya sasmitam",
    "GK19gp01-11u:3224": " uvāca-savyāja-rāja! tavāpy agrajaḥ so' yaṃ vyañjayati, tatra kiṃ vadiṣyati?",
    "GK19gp01-11u:3225": " [38] suta uvāca-ete sarva eva vīthyāṃ vīthyāṃ mithyābhiśaṃsinaḥ |",
    "GK19gp01-11u:3226": " [39] mātā prāha-sa-cchala-pralapita! bho mat-pitaḥ, balabhadraḥ kim iti",
    "GK19gp01-11u:3227": " pramiti-rahitam abhadraṃ vadatu?",
    "GK19gp01-11u:3228": " [40] suta uvāca-ayam apy etad-gaṇa-pātīti tathānyedyur mṛttikām atti sma,",
    "GK19gp01-11u:3229": " tad avadyaṃ nivedayitum udyataṃ mad-vacanaṃ mṛṣodyatām āsādayitum iti |",
    "GK19gp01-11u:3230": " [41] mātā tan-mukhaṃ dhṛtvā sahāsam āha sma, kim idaṃ ciraṃ nigirann asi?",
    "GK19gp01-11u:3231": " [42] suta uvāca-uktam eva mama lapane balād galāntaḥ praveśāya kim api nyastaṃ samastaiḥ iti |",
    "GK19gp01-11u:3232": " [43] mātā prāha-dhūrta, kathaṃ jānīyām?",
    "GK19gp01-11u:3233": " [44] suta uvāca-sāmprataṃ mama mukham eva nirīkṣyatām |",
    "GK19gp01-11u:3234": " [45] mātā sa-saṃrambha-smitam uvāca-vyādehi, paśyāmaḥ |",
    "GK19gp01-11u:3235": " [46] tataś ca bhayena sa eṣa mṛc-cihnitam apy ahnāya vadanaṃ vyādadau |",
    "GK19gp01-11u:3236": " [47] tatas tad-bhayam avadadhānā samādadhānā ca rasāntareṇa mātuḥ kopa-śāntaye tad-antar-yogam āyātā sā yogamāyā punar viśvaṃ darśitavatī |",
    "GK19gp01-11u:3237": " [48] tatra cedaṃ vrajeśvarī parāmamarśe-",
    "GK19gp01-11u:3238": " aho bahir ivekṣyate jagad idaṃ mukhābhyantare śiśos tad anu bhūr iyaṃ bhuvi ca māthuraṃ maṇḍalam",
    "GK19gp01-11u:3239": " iha vraja-kulaṃ yad anv api mayā dhṛto bālakaḥ",
    "GK19gp01-11u:3240": " sa eva tad aho kathaṃ kim iva hanta kiṃ sidhyati ||JGc_1,7.38|| [pṛthvī]",
    "GK19gp01-11u:3241": " [49] atha punaḥ svapnādikam analpaṃ kalpayitvā paścimam idaṃ niścikāya,",
    "GK19gp01-11u:3242": " ahaṃ yaśodāsmi patir vrajādhipaḥ sutaḥ sa eṣa svam idaṃ ca gokulam |",
    "GK19gp01-11u:3243": " pratīyate' thāpi śiśor mukhe jagad",
    "GK19gp01-11u:3244": " yan-māyayetthaṃ kumatiḥ sa me gatiḥ ||JGc_1,7.39|| [upajāti 12]",
    "GK19gp01-11u:3245": " [50] tad evaṃ sa ca nārāyaṇas tad-bhāva-parāyaṇatāṃ tām anu nitāntāṃ",
    "GK19gp01-11u:3246": " vicārayann ātmanaḥ paramābhiruci-paricitāvirbhāve tasminn eva vismiti-nicitaṃ janany-ucita-sneham eva dehayāmāsa, yaṃ khalu nemaṃ",
    "GK19gp01-11u:3247": " viriñci [BhP 10.9.20] vakṣyamāṇānusāreṇa samastāni śāstrāṇi sadā praśastatayā gāyanti |",
    "GK19gp01-11u:3248": " [51] atha kautukāntaraṃ cāntaram ānīyatām |",
    "GK19gp01-11u:3249": " tad evaṃ sarvānandanaḥ",
    "GK19gp01-11u:3250": " śrīman-nanda-nandanaḥ krīṇīhi bhoḥ phalāni iti [BhP 10.11.10]",
    "GK19gp01-11u:3251": " gīti-rīti-rocana-vacanaṃ karṇayor āracayann eva capala-locanaḥ kiñcanāpy ālocayann eva ca laghunāpi pāṇi-yugalena laghutayā puraḥ patita-dhānya-puñjataḥ pūrṇam añjalim ādāya tad-abhimukhaṃ jagāma |",
    "GK19gp01-11u:3252": " kintu",
    "GK19gp01-11u:3253": " drava-vaśād alpakāñjalitaḥ skhalitam idam iti bhidāṃ na vidāñcakāra,",
    "GK19gp01-11u:3254": " kevalam eva kara-yugalaṃ krayya-phala-pūrita-tat-patra-pātropari",
    "GK19gp01-11u:3255": " parivṛttyā ca cālayāmāsa |",
    "GK19gp01-11u:3256": " [52] tataś ca sā smitavatī smita-digdha-tan-mukha-mādhurī-sādhu-rītibhiḥ",
    "GK19gp01-11u:3257": " snigdha-hṛdayā vyañjita-spṛhāvalīṃ tad-añjaliṃ phala-valayena bhikṣayantī dūrata eva saṅkalana-mudrām api śikṣayantī sakalena tu pūrayituṃ śaśāka |",
    "GK19gp01-11u:3258": " [53] nija-bhājanaṃ phala-riktaṃ babhūva vā na vā kim iti tu na viviktuṃ",
    "GK19gp01-11u:3259": " cakāra |",
    "GK19gp01-11u:3260": " gṛhābhyantareṇāntarite tu tasmin nijaṃ patrajam amatram ayatnatayā ratna-pūritam apy anibhālya bhāram apy asambhālya tan-mādhuryāveśābhiniveśavatī svajanānām api śarma-jananāya",
    "GK19gp01-11u:3261": " bahula-phalāvali-bali-samānayanāya ca nija-nilayam eva jagāma |",
    "GK19gp01-11u:3262": " kintu gṛhaṃ gatvā jñāta-maṇi-tattvāpy akuṇṭhāsakṛd-utkaṇṭhāvahena",
    "GK19gp01-11u:3263": " tan-mukha-śobhābhara-viraheṇa sā dhanyā hārita-mahā-dhanaṃ-manyā babhūva,",
    "GK19gp01-11u:3264": " yata eva sā kṛṣṇa-dṛśvarī viśvam api visasmāra |",
    "GK19gp01-11u:3265": " [54] sa tu vividha-durvidha-śarma-vidhāna-sannidhānaḥ svayaṃ",
    "GK19gp01-11u:3266": " labdha-nidhānavad atisāvadhāna-pāṇir nṛtyann iva mātuḥ samīpam añcan madhura-cañcalehitas tasyā nicolāñcale nirbandhataḥ sakalāni phalāni babandha |",
    "GK19gp01-11u:3267": " [55] mātā covāca-putra kutra labdhāni tānīmāni?",
    "GK19gp01-11u:3268": " [56] sutas tu bālya-bhāvād ardhārdha-varṇaṃ varṇayāmāsa, kadācid",
    "GK19gp01-11u:3269": " ācita-phalā dhānyāni mūlyam ādāya dhanyā mayi cānukūlyam ādhāya samarpitavatī |",
    "GK19gp01-11u:3270": " [57] mātovāca-vatsa, gṛhajanavat sarvataḥ pratītiṃ mā kṛthāḥ iti |",
    "GK19gp01-11u:3271": " [58] sutas tu kā khalv apratītir iti ca na vidāñcakāra |",
    "GK19gp01-11u:3272": " [59] kṣaṇataś ca tāṃ gatāṃ nirīkṣya punar āgataḥ sakṣaṇatayā janāya tat-phala-vibhajanāya",
    "GK19gp01-11u:3273": " jananīṃ niyojayāmāsa |",
    "GK19gp01-11u:3274": " [60] mātā cāmandenānandena kṛta-spandena",
    "GK19gp01-11u:3275": " kara-dvandvena tāni vibhajantī tadantīkṛtiṃ nāsasāda |",
    "GK19gp01-11u:3276": " dina-katipayaṃ",
    "GK19gp01-11u:3277": " vismaya-vaśā smayamānā vasati sma |",
    "GK19gp01-11u:3278": " tad-āsvāda-karāś ca labdha-camatkārā",
    "GK19gp01-11u:3279": " na vismaranti sma |",
    "GK19gp01-11u:3280": " [61] atha līlāntaram udbhāvayitum evaṃ vibhāvyate-",
    "GK19gp01-11u:3281": " gokuleṣu kila śīlam īdṛśaṃ yad divā vanam ayanti gonarāḥ |",
    "GK19gp01-11u:3282": " yoṣitaḥ pracura-gavya-saṃskriyāṃ",
    "GK19gp01-11u:3283": " krīḍanaṃ rahasi bāla-tarṇakāḥ ||JGc_1,7.40|| [rathoddhatā] iti |",
    "GK19gp01-11u:3284": " [62] tadā caikadā gṛha-vyaya-payaḥ-kṛte samīpakṛte vatsa-sadmani",
    "GK19gp01-11u:3285": " ruddha-dvārān śakṛt-kari-sārān bāla-hariḥ paritaḥ-sthita-bālaka-jālaḥ",
    "GK19gp01-11u:3286": " kalayāmāsa |",
    "GK19gp01-11u:3287": " tatra ca,",
    "GK19gp01-11u:3288": " vatsīr matvā tadā dhenūś chāga-tokāni vatsakān |",
    "GK19gp01-11u:3289": " ātmānaṃ go-duhaṃ bālā go-doham anunirmamuḥ ||JGc_1,7.41|| [anuṣṭubh]",
    "GK19gp01-11u:3290": " vatsīṣu yarhi gavyanto goduhanti sma te' rbhakāḥ |",
    "GK19gp01-11u:3291": " teṣāṃ prahāsajā bhāsaḥ payasyante sma tās tadā ||JGc_1,7.42|| [anuṣṭubh]",
    "GK19gp01-11u:3292": " iyeṣa ca yadā dhenu-cāraṇānukṛtiṃ prati |",
    "GK19gp01-11u:3293": " mantrayitvā tadā kṛṣṇaḥ prāmuñcan nava-vatsakān ||JGc_1,7.43|| [anuṣṭubh]",
    "GK19gp01-11u:3294": " rakṣām icchū vatsa-pucchaṃ gṛhṇānau rāma-keśavau |",
    "GK19gp01-11u:3295": " tad-ākṛṣṭatayā goṣṭhe bālair babhramatustarām ||JGc_1,7.44|| [anuṣṭubh]",
    "GK19gp01-11u:3296": " [63] tac ca tarṇakānugatayā tayoḥ prathamam abhyarṇāgamanam ākarṇya nirvarṇya ca vara-varṇinyaḥ skhalad-varṇaṃ varṇayāmāsuḥ |",
    "GK19gp01-11u:3297": " tathā hi gītam-",
    "GK19gp01-11u:3298": " bala-kṛṣṇau balavalitavilāsau |",
    "GK19gp01-11u:3299": " khelata iha sakhi sakhi-kṛta-hāsau ||dhru||",
    "GK19gp01-11u:3300": " tarṇaka-puccha-dhṛti-vyāpṛtinau |",
    "GK19gp01-11u:3301": " praṇaya-kalita-kali-kalane kṛtinau ||",
    "GK19gp01-11u:3302": " gṛha-gṛha-vīkṣaṇa-sakṣaṇa-netrau |",
    "GK19gp01-11u:3303": " dhenu-pāla-tulayā dhṛta-vetrau ||",
    "GK19gp01-11u:3304": " druta-tarṇakam anuvidrutavantau |",
    "GK19gp01-11u:3305": " śreṇīyita-cala-veṇīmantau ||",
    "GK19gp01-11u:3306": " śārada-vārṣika-vārida-vapuṣau |",
    "GK19gp01-11u:3307": " cala-locana-ruci-capalāṃśu-juṣau ||",
    "GK19gp01-11u:3308": " skhalad-alaka-dyuti-valayita-lapanau |",
    "GK19gp01-11u:3309": " ali-lalitāmala-kamala-glapanau ||",
    "GK19gp01-11u:3310": " nīla-kanaka-ruci-śuci-laghu-vasanau |",
    "GK19gp01-11u:3311": " cañcala-caraṇa-sphuṭa-raṭa-rasanau ||JGc_1,7.45|| iti |",
    "GK19gp01-11u:3312": " [mātrāsamaka]",
    "GK19gp01-11u:3313": " [64] tad evam aṅganād aṅganād vrajāṅganābhir aham-pūrvikayānugamyamānau,",
    "GK19gp01-11u:3314": " vihitākasmika-parva-sukha-dohana-sarva-mohanatayādhigamyamānau,",
    "GK19gp01-11u:3315": " saṃvāda-vivāda-parīvāda-bandhura-bandhūnām abhyarṇatayā nirvarṇyamānau,",
    "GK19gp01-11u:3316": " tādṛśākarṇana-nivarṇanam anu parasparaṃ varṇyamānau,",
    "GK19gp01-11u:3317": " tāsu ca kābhiścid amṛtam anṛtaṃ kurvatā praticarvaṇaṃ sarasena rasa-visareṇa bhojyamānau,",
    "GK19gp01-11u:3318": " tadvad ekābhir nija-gṛhājīvya-divya-maṇi-hāram upahāram upahāraṃ hāritayopayojyamānau tadvad",
    "GK19gp01-11u:3319": " tāsu ca kābhir api premānugamya-ramya-vacana-pracaya-racanayā kañcana kālaṃ varivasyamānau,",
    "GK19gp01-11u:3320": " kiṃ cānyābhiḥ samuttambhita-karṇa-tarṇaka-kṛta-kṛṣṭi-dṛṣṭitaḥ śasyamānavat",
    "GK19gp01-11u:3321": " parihasyamānau,",
    "GK19gp01-11u:3322": " tadvad anyatarābhis tan-madhura-cakura-cikura-cañcuratā-pracura-cañcalatāṃ",
    "GK19gp01-11u:3323": " nicāyya cāturyataś caritam idaṃ bhavan-mātṛ-caraṇeṣu gocarayāmaḥ, iti sūcanayā tasmād varjyamānau,",
    "GK19gp01-11u:3324": " tābhir eva mātara-pitarāv ārabhya gaṇanālabhya-kulāli-gāli-pālim upalabhya",
    "GK19gp01-11u:3325": " kalita-vyalīkam iva sa-kolāhala-praṇaya-kalita-kalitayā tarjyamānau",
    "GK19gp01-11u:3326": " bala-gopāla-nāmānau valgu-bālyavayasā samānau khelāṃ kalayāmāsatuḥ |",
    "GK19gp01-11u:3327": " [65] atha mātarāv api jātāv amū kutra yātāv iti kātarāyamāṇa-nayane",
    "GK19gp01-11u:3328": " nirjanatā-janita-svairatā-bhāg-ayane vraja-nīvṛd-ayane ruṣā ninditābhir upamātṛbhir mudā vanditābhir api tad-abhidhātṛ-yātṛbhiḥ samam eva gṛhataḥ",
    "GK19gp01-11u:3329": " kṛta-niryāṇe svayam eva samyag mṛgayamāṇe",
    "GK19gp01-11u:3330": " dara-sarasi-janija-cihna-vigata-nihnava-caraṇa-lakṣaṇa-vilakṣaṇa-vartma-valanena",
    "GK19gp01-11u:3331": " mahilānāṃ kutūhala-kolāha-lāva-kalanena ca samayā samayāñcakrāte |",
    "GK19gp01-11u:3332": " tadā ca nijāgamana-varjanīṃ tarjanīm abhicālya pracchannatayā nibhālya tasmād akasmād anayor bāhū jagṛhatuḥ |",
    "GK19gp01-11u:3333": " bālakās tu sarvataḥ sarva eva dudruvuḥ,",
    "GK19gp01-11u:3334": " mahilāś ca kāścanānukūlyataḥ kāścana prātikūlyata iva ca tayoś cāpalyaṃ lapantyaḥ samam eva mātṛbhyām abhyāyayuḥ |",
    "GK19gp01-11u:3335": " dhātryas tu bālayor atīva",
    "GK19gp01-11u:3336": " sneha-pātryas tarṇakān ādāya tad-abhyarṇam ājagmuḥ |",
    "GK19gp01-11u:3337": " [66] atha tad ārabhya vīthīṃ vīthīm upalabhya kutukakarmā balānujanmā saha- sahacaraḥ kolāhalaṃ kalayāmāsa |",
    "GK19gp01-11u:3338": " tadā ca kadācin",
    "GK19gp01-11u:3339": " nijatanūjalabhyaprāgalbhya-spṛhiṇī vrajeśagṛhiṇī tadānandabṛṃhiṇībhir vivadamānābhir iva",
    "GK19gp01-11u:3340": " upālambhasamādhānalambhanavākovākyavyaṅgam avyaṅgam abhyadhāyi |",
    "GK19gp01-11u:3341": " [67] tatra sabhāyāṃ sā yathā-",
    "GK19gp01-11u:3342": " āsīnā kanakāsane sutayutā śrīmad-vrajādhīśvarī",
    "GK19gp01-11u:3343": " pīṭha-śreṇim upāśritā vraja-vadhūr nānātma-bhāva-śriyaḥ |",
    "GK19gp01-11u:3344": " kṛṣṇa-prema-sudhā-mahomaya-girām āsvādanād dhinvatī tābhiś ca pratidhinvitākhila-sabhā śobhāṅga-yaṣṭir babhau ||JGc_1,7.46||",
    "GK19gp01-11u:3345": " [śārdūlavikrīḍitam]",
    "GK19gp01-11u:3346": " [68] vākovākyaṃ yathā-",
    "GK19gp01-11u:3347": " tava sūnur muhur anayaṃ kurute |",
    "GK19gp01-11u:3348": " akuruta kiṃ vā vyañjita-kurute ||dhru||",
    "GK19gp01-11u:3349": " muñcati vatsān bhrāmaṃ bhrāmam |",
    "GK19gp01-11u:3350": " sācivyaṃ vaḥ kurute kāmam ||",
    "GK19gp01-11u:3351": " asamaya-mocanam asukha-nidhānam |",
    "GK19gp01-11u:3352": " kaḥ kiṃ kurute na yadi nidānam ||",
    "GK19gp01-11u:3353": " vinā nidānaṃ kurute svāmini |",
    "GK19gp01-11u:3354": " krośaṃ na kim iva kuruṣe bhāmini ||",
    "GK19gp01-11u:3355": " krośe hasati pratyuta so' yam |",
    "GK19gp01-11u:3356": " dattvā vaśaya sphuṭam api toyam ||",
    "GK19gp01-11u:3357": " atti steyaṃ param iha rucitam |",
    "GK19gp01-11u:3358": " ajñe bhānaṃ katham idam ucitam ||",
    "GK19gp01-11u:3359": " steyopāye gurur ayam akhile |",
    "GK19gp01-11u:3360": " nārhati sarvaṃ mithyā nikhile ||",
    "GK19gp01-11u:3361": " racayati pīṭhādikam āroham |",
    "GK19gp01-11u:3362": " tad agamyaṃ kuru sarvaṃ doham ||",
    "GK19gp01-11u:3363": " dūrāc chidraṃ kalayati pātre |",
    "GK19gp01-11u:3364": " asya kathaṃ dhīḥ sati tan-mātre ||",
    "GK19gp01-11u:3365": " antar-dhiyam anu sa iha viśālaḥ |",
    "GK19gp01-11u:3366": " vakṣi yathāsau na tathā bālaḥ ||",
    "GK19gp01-11u:3367": " vetti sa kṛtsnaṃ gopana-rītim |",
    "GK19gp01-11u:3368": " geha-guhā nahi davayati bhītim ||",
    "GK19gp01-11u:3369": " geha-guhātra vṛthā tanu-dīpe |",
    "GK19gp01-11u:3370": " tanur anuliptā kalaya samīpe ||",
    "GK19gp01-11u:3371": " maṇi-gaṇa-mahasā gaṇayati na tamaḥ |",
    "GK19gp01-11u:3372": " bhūṣaṇa-rahitas tiṣṭhet katamaḥ ||",
    "GK19gp01-11u:3373": " api cāśayati balād api kīśam |",
    "GK19gp01-11u:3374": " manuṣe kiyad amum attum adhīśam ||",
    "GK19gp01-11u:3375": " tad aśaktau pātraṃ bhedayate |",
    "GK19gp01-11u:3376": " tasyāśaucaṃ vā vedayate ||",
    "GK19gp01-11u:3377": " gama-samaye rodayati ca bālām |",
    "GK19gp01-11u:3378": " prakṣyāmo vara-mahilāmālām ||",
    "GK19gp01-11u:3379": " api bālān mehayate gehe |",
    "GK19gp01-11u:3380": " nahi nahi cūrṇaṃ patitaṃ snehe ||",
    "GK19gp01-11u:3381": " tava purato' yaṃ sthiravan-mūrtiḥ |",
    "GK19gp01-11u:3382": " āścaryeyaṃ tava vāk-pūrtiḥ ||JGc_1,7.47|| iti |",
    "GK19gp01-11u:3383": " [mātrāsamaka]",
    "GK19gp01-11u:3384": " [69] punaś ca pratītim āsādayantya ivedaṃ vadanti sma, nāścaryam atrācaryatām |",
    "GK19gp01-11u:3385": " yataḥ,",
    "GK19gp01-11u:3386": " indriya-kulam atigūḍhaṃ netrādy-anta-nigūḍham evāsti |",
    "GK19gp01-11u:3387": " tan-madhyād api cittaṃ harato nṛ-harer na hāryaṃ kim? ||JGc_1,7.48||",
    "GK19gp01-11u:3388": " [āryā]",
    "GK19gp01-11u:3389": " [70] tad evam abhīṣaṅga-bhaṅgībhir vara-varṇinībhir varṇyamānam ākarṇya capala-dṛṣṭi-parāmṛṣṭi-karṇaṃ jhaṭiti jāta-vilakṣaṇa-varṇaṃ",
    "GK19gp01-11u:3390": " śrī-kṛṣṇa-mukha-śrī-parṇaṃ nirvarṇya vihasantīṃ tām anu vihasantībhis tābhiḥ śapantībhir iva bhaṇitam-yadi ca vayaṃ sādhu-caritācaritārthatāṃ",
    "GK19gp01-11u:3391": " gatās, tadā bhavatyā bhavane' pi śīghram etat patiṣyati |",
    "GK19gp01-11u:3392": " [71] hasantī sā covāca-bhadraṃ bhadram, tadaiva vo bhadratvam",
    "GK19gp01-11u:3393": " anubhaviṣyāmaḥ iti |",
    "GK19gp01-11u:3394": " [72] vastutas tu tasyāḥ komalatāyām avakalitāyāṃ,",
    "GK19gp01-11u:3395": " muhur ayam asmad-ālayaṃ valiṣyate iti vicāryaiva caryeyam amūbhir ācaryate",
    "GK19gp01-11u:3396": " sma |",
    "GK19gp01-11u:3397": " [73] atha samāpanam idaṃ madhukaṇṭha-vacanam,",
    "GK19gp01-11u:3398": " adbhutaṃ bālyacaritaṃ tava sūnor vrajeśvara |",
    "GK19gp01-11u:3399": " kva tṛṇāvarta-dalanaṃ kva mātur bhaya-bhāvanam? ||JGc_1,7.49|| [anuṣṭubh]",
    "GK19gp01-11u:3400": " [74] tad evaṃ tad-divāvṛtte pūrvavad eva tal-līlā-parvaṇi sākṣād iva vṛtte",
    "GK19gp01-11u:3401": " sarve puraskṛta-vrajeśāḥ sambhṛta-tat-tad-āveśā yathāyatham ātma-pathaṃ",
    "GK19gp01-11u:3402": " pratasthire |",
    "GK19gp01-11u:3403": " iti śrī-śrī-gopāla-campūm anu",
    "GK19gp01-11u:3404": " bālya-līlā-caurya-śauryaṃ nāma saptamaṃ pūraṇam",
    "GK19gp01-11u:3405": " athāṣṭamaṃ pūraṇam",
    "GK19gp01-11u:3406": " dāmodarānumodaḥ",
    "GK19gp01-11u:3407": " [1] athetaradyur api prabhāta eva sabhām upaviśya vibhāteṣu vaiśyajāteṣu snigdhakaṇṭha uvāca-kadācid dāmodara-māsi darānvavasāne, sāmodā yaśodā prātar bāla-gopālaṃ śayānam unmīlan-nibha-netra-nīla-nalina-yugalaṃ",
    "GK19gp01-11u:3408": " nibhālya śanair eva kara-kiśalayena palyaṅkād upari talpa eva parilālya punar asūṣupat-kalpam",
    "GK19gp01-11u:3409": " tasmād alpam alpaṃ niṣkrāmantī cālindaṃ vindamānā prāhṇetarām ahnāya nijālaya-vyaya-sambandhi dadhi katipayaṃ nicita-nicaya-granthir manthitum ārebhe |",
    "GK19gp01-11u:3410": " yasminn ahani saha-nandanāmanda-syandanārohiṇī rohiṇī praṇaya-maya-yantraṇayā",
    "GK19gp01-11u:3411": " nimantraṇayā śrīmad-upananda-mandiraṃ vindamānāsīt |",
    "GK19gp01-11u:3412": " parijana-nāryaś ca",
    "GK19gp01-11u:3413": " svasva-kāryātiśaya-paryāya-paryāpaṇāya gatāḥ |",
    "GK19gp01-11u:3414": " kāryātiśayaś cāyaṃ hāyana-śīrṣāyamāṇa-mārgaśīrṣāgame jana-varga-mahita-mahendra-mahā-mahaḥ",
    "GK19gp01-11u:3415": " kula-paramparā-vihitaḥ sannihita āsīd iti |",
    "GK19gp01-11u:3416": " [2] tad evaṃ svayam eva sayatnī-bhūya vraja-rāja-patnī dadhi-cayam asakṛd adhimathnatī tasya nidrāyā drāghīyastvāya gāyantī tadeka-tānatayā",
    "GK19gp01-11u:3417": " tad-ānanam eva nicāyantī paritas tadīya-caritam eva jagau |",
    "GK19gp01-11u:3418": " yad uktaṃ śrī-bādarāyaṇinā-",
    "GK19gp01-11u:3419": " yāni yānīha gītāni tadbālacaritāni ca |",
    "GK19gp01-11u:3420": " dadhinirmanthane kāle smarantī tāny agāyata ||iti |",
    "GK19gp01-11u:3421": " [BhP 10.9.2]",
    "GK19gp01-11u:3422": " [3] atra manthanaṃ yathā,",
    "GK19gp01-11u:3423": " śyāmā lola-dukūla-ratna-vilasat-kāñcī-cayenāñcitā",
    "GK19gp01-11u:3424": " taj-jhaṅkāra-karambita-dhvani-dhara-śrī-kaṅkaṇālaṅkṛtā |",
    "GK19gp01-11u:3425": " paśyantī tanayānanaṃ laghu-laghūnmīlan-nibhākṣi-dvayaṃ",
    "GK19gp01-11u:3426": " śrīmad-gopa-maheśvarī cala-bhujāmathnād abhīkṣṇaṃ dadhi ||JGc_1,8.1||",
    "GK19gp01-11u:3427": " [śārdūlavikrīḍita]",
    "GK19gp01-11u:3428": " [4] gānaṃ yathā-",
    "GK19gp01-11u:3429": " gokula-pati-kula-tilaka tvam asīha |",
    "GK19gp01-11u:3430": " kṛta-sukṛta-vraja-racita-sukha-vraja, nayanānandi-samīha ||dhru||",
    "GK19gp01-11u:3431": " ānandodbhava-janma-mahotsava-nandita-gopa-samāja |",
    "GK19gp01-11u:3432": " pūta-nikāmṛti-nava-maṅgala-kṛti-valayita-gokula-rāja ||a||",
    "GK19gp01-11u:3433": " dhairya-nivartana-śakaṭa-vivartanam anu bhavyena parīta |",
    "GK19gp01-11u:3434": " satṛṇāvartaka-vāyu-nivartaka-parameśenānīta ||b||",
    "GK19gp01-11u:3435": " madhura-prāṅgaṇa-viracita-riṅgana jalaja-nayana supuṇya |",
    "GK19gp01-11u:3436": " nānā-keliṣu nṛtya-kalāliṣu darśita-vara-naipuṇya ||c||",
    "GK19gp01-11u:3437": " tarṇaka-vāladhi-śabalita-tanvadhi-valayita-mañjula-śobha |",
    "GK19gp01-11u:3438": " jaratī-nivahe kautuka-kalahe prabalita-mithyā-lobha ||d||",
    "GK19gp01-11u:3439": " māṃ mātaram anu sukham udvitanu pratataṃ satataṃ kṛṣṇa |",
    "GK19gp01-11u:3440": " drutam urarīkuru tanu-vṛddhiṃ puru-khelāvali-kṛta-tṛṣṇa ||e||",
    "GK19gp01-11u:3441": " tribhuvana-darśana-vismaya-marśana-niścita-vaiṣṇava-māya |",
    "GK19gp01-11u:3442": " hari-varivasyā-sukhadatamaḥ syā vigata-jarāmara-kāya ||f|| ||JGc_1,8.2|| |",
    "GK19gp01-11u:3444": " [8 x 8 x 11]",
    "GK19gp01-11u:3445": " [5] atha labdha-jāgaraḥ sa nityatā-śāli-lālitya-sāgaraḥ sapadi rudann iva",
    "GK19gp01-11u:3446": " samutthitavān, mātaram itavāṃś ca, yathā,",
    "GK19gp01-11u:3447": " dīrgha-śvāsaṃ gātra-moṭa-prayuktaṃ",
    "GK19gp01-11u:3448": " netre mārjan jāgrad ambeti jalpan |",
    "GK19gp01-11u:3449": " krandan mantha-dhvānam ākarṇya bālaḥ śrī-gopālaḥ praskhalaṃs tāṃ jagāma ||JGc_1,8.3|| [rucirā]",
    "GK19gp01-11u:3450": " [6] tataś ca mātā",
    "GK19gp01-11u:3451": " bālyatā-ghaṭita-lālyatā-jaṭita-praṇayākula-kāku-lava-saṅkulatayā tena subhagākhaṇḍalena vighaṭite kṣubdha-daṇḍasya gati-maṇḍale svayaṃ",
    "GK19gp01-11u:3452": " payas-tananayoḥ stanayoḥ prasnavaṃ navakaṃ taṃ śāvakaṃ pāyayāmāsa |",
    "GK19gp01-11u:3453": " payo varṣati dhārābhir varṣāvan medura-śriyaḥ |",
    "GK19gp01-11u:3454": " tasyāḥ payodhare suṣṭhu kṛṣṇaś cātakatāṃ gataḥ ||JGc_1,8.4|| [anuṣṭubh]",
    "GK19gp01-11u:3455": " [7] sā tatra gardhenārdhe tena pīte dhanye stanye",
    "GK19gp01-11u:3456": " netrānantara-gṛhāntara-santāpyamāna-payaḥ-santānānām utsekaṃ prati nirvivekatāṃ pratipadya sadya eva taṃ vihāya yad-drutavatī, drava-gamane",
    "GK19gp01-11u:3457": " tasya patana-bhītyā ca na taṃ gṛhītvā gatavatī |",
    "GK19gp01-11u:3458": " [8] madhukaṇṭha uvāca-kim ittham āttha? tāvan-mātrāya tasyāḥ kathaṃ kṣut-kṣāma-gātrād bāla-putrād anyatra yātrā yukti-pātrāyatām? sā hi vatsa-vatsalānām acchatā-bhāg-upamā |",
    "GK19gp01-11u:3459": " [9] snigdhakaṇṭhaḥ sahāsam āha sma, guro, puro' vadhīyatāṃ yad vātsalyavilāsa eva khalv ayam asyāḥ |",
    "GK19gp01-11u:3460": " [10] madhukaṇṭha uvāca-katham iva?",
    "GK19gp01-11u:3461": " [11] snigdhakaṇṭha uvāca-tathā hi, ye geha-dehādayas taṃ vināstamita-prāyā",
    "GK19gp01-11u:3462": " manyante sma, te tu taj-janmārabhya tan-mamatā-maya-mamatā eva tābhyāṃ pitṛbhyām abhyamanyanta",
    "GK19gp01-11u:3463": " yad-dhāmārtha-suhṛt-priyātma-tanaya-prāṇāśayas",
    "GK19gp01-11u:3464": " tvat-kṛte [BhP 10.14.35] iti brahma-vākye vraja-mātrasyāpi tathā śrūyate,",
    "GK19gp01-11u:3465": " kim uta tayor iti |",
    "GK19gp01-11u:3466": " idaṃ ca mugdhaṃ dugdhaṃ dadhi ca",
    "GK19gp01-11u:3467": " tad-adhika-tat-pradhānatāvadhikam eveti sa-viśeṣatayāvagamyate |",
    "GK19gp01-11u:3468": " [12] tad evaṃ sati tasyāḥ seyaṃ bhāvanā- kleśam api viṣahya spṛhyamāṇāṃ",
    "GK19gp01-11u:3469": " nānā-nija-gṛhya-kriyāṃ sāmprataṃ na jānāti so' yaṃ bālaka iti",
    "GK19gp01-11u:3470": " dayanīyatayāsmadīyam eva khalv etadīya-kṛtyaṃ kṛtyam iti |",
    "GK19gp01-11u:3471": " so' yam",
    "GK19gp01-11u:3472": " evaṃ-vidha-sneha-vividha-vidhis tair eva boddhum adhyavasyate yaiḥ kṛtaṃ",
    "GK19gp01-11u:3473": " tarjana-tāḍanādikam api lālanā-mayatāṃ kalayati, kim utānyat? yataḥ,",
    "GK19gp01-11u:3474": " snehataḥ kvacana ruṭ prajāyate tasya vardhana-karī ca dṛśyate |",
    "GK19gp01-11u:3475": " medure' pi mudire tathā tathā",
    "GK19gp01-11u:3476": " vidyud-agnir asakṛd vivartate ||JGc_1,8.5|| [rathoddhatā]",
    "GK19gp01-11u:3477": " [13] tathā hi, tayor mitho hitayor ubhayor api caritam |",
    "GK19gp01-11u:3478": " dugdhāya",
    "GK19gp01-11u:3479": " gamana-samaye sā khalu tan-muditatā-nibandhanam idam uditavatī, vatsa,",
    "GK19gp01-11u:3480": " nirmañchanaṃ bhajāmi, kṣaṇaṃ tāvan manthana-gargarī rakṣatām, tvadīyaṃ payo vīkṣya yāvad drutam aham āyāmi iti |",
    "GK19gp01-11u:3481": " tataś ca-",
    "GK19gp01-11u:3482": " yāvad vihāya pṛthukaṃ bata manthanāntād ambā yayau drutam asau tata āyayau ca |",
    "GK19gp01-11u:3483": " tāvat payodhara-yugaṃ hṛdaya-stha-vastra-",
    "GK19gp01-11u:3484": " knopaṃ vavarṣa pathi picchilatā yathāsīt ||JGc_1,8.6|| [vasantatilakā]",
    "GK19gp01-11u:3485": " [14] tad evam api sa tu nijārthite pratyarthite bhṛśam āvijate sma, yathā-",
    "GK19gp01-11u:3486": " tenātha kopa-sphuritāruṇādharaṃ",
    "GK19gp01-11u:3487": " sandaśya dadbhyām udasarji rodanam |",
    "GK19gp01-11u:3488": " daṇḍāhatāmatram akhaṇḍi cāśmanā nālambhi tasmin navanītam aṇv api ||JGc_1,8.7|| [vaṃśastha]",
    "GK19gp01-11u:3489": " [15] atra tu varṇayanti,",
    "GK19gp01-11u:3490": " dantendu-lekhāviśad ādharāruṇaṃ",
    "GK19gp01-11u:3491": " cakṣuś-cakora-dvayam aśru cādadhe |",
    "GK19gp01-11u:3492": " tadā śiśor asya karāmbu-janmanāpy",
    "GK19gp01-11u:3493": " ariṣṭam uddhūya balād vijṛmbhitam ||JGc_1,8.8|| [upajāti 12]",
    "GK19gp01-11u:3494": " [16] tad evaṃ kalaśāntarīṇe kālaśeye sarvato rīṇe parvāntaram api jātam,",
    "GK19gp01-11u:3495": " yathā-",
    "GK19gp01-11u:3496": " tato gṛhābhyantara-śikya-lakṣitaṃ",
    "GK19gp01-11u:3497": " haiyaṅgavīnaṃ parigṛhya yatnataḥ |",
    "GK19gp01-11u:3498": " jaghāsa tatrorvaritaṃ tu pakṣaka-",
    "GK19gp01-11u:3499": " dvāreṇa nihnutya jahāra keśavaḥ ||JGc_1,8.9|| [upajāti 12]",
    "GK19gp01-11u:3500": " [17] sa ca yatno, yathā-",
    "GK19gp01-11u:3501": " kuñcīkṣepād argalām antaraṅgām alpāṃ muñcan sadma gatvā yuyoja |",
    "GK19gp01-11u:3502": " kṛtvā khaṭṭāṃ tatra niḥśreṇikābhāṃ kṛtvā sarpir guptam añcann apāgāt ||JGc_1,8.10|| [śālinī]",
    "GK19gp01-11u:3503": " tataḥ kṣaṇād dugdham itaṃ tu mugdhatām ādhāya mātā sutam āgamad drutam |",
    "GK19gp01-11u:3504": " aprāpya taṃ tasya tu karma tad-vidhaṃ",
    "GK19gp01-11u:3505": " buddhvā sa-kopaṃ sa-sukhaṃ jahāsa sā ||JGc_1,8.11|| [upajāti 12]",
    "GK19gp01-11u:3506": " [18] tatra prathamaṃ śaṅkā-saṅkasukāyāṃ tasyāṃ yogamāyā-prakāśitākāśa-vāg",
    "GK19gp01-11u:3507": " eva hāsa-prakāśanasya bodhasya kāraṇaṃ jātam |",
    "GK19gp01-11u:3508": " [19] sā yathā-",
    "GK19gp01-11u:3509": " śiśu-madhu-kṛd atakṣan madhv asiddhaṃ pipāsan",
    "GK19gp01-11u:3510": " sarasija-mukulādhaś chedam ācarya paśyan |",
    "GK19gp01-11u:3511": " drava-vigalana-mātraṃ tatra nirvidya madhye",
    "GK19gp01-11u:3512": " kamalam aparam añcan prāpa tasmin madhūni ||JGc_1,8.12|| [mālinī]",
    "GK19gp01-11u:3513": " kiṃ ca,",
    "GK19gp01-11u:3514": " śamayāñcakṛṣe dugdhaṃ kṣubhitaṃ tat tava sudakṣatā kalitā |",
    "GK19gp01-11u:3515": " śamayasi yadi śiśu-kopaṃ",
    "GK19gp01-11u:3516": " tādṛśam uccais tadā praśasyethāḥ ||JGc_1,8.13|| [udgīti]",
    "GK19gp01-11u:3517": " [20] tad evaṃ śrutvā hasitvā",
    "GK19gp01-11u:3518": " kālaśeya-leśādhyavaseyatānapahnava-caraṇa-cihnam īkṣitvā sādhakatamāntareṇa dvāra-yantraṃ mocayitvā ca sā punar evam ācacāra-",
    "GK19gp01-11u:3519": " gatvā gṛhābhyantaram anyad apy asau dṛṣṭvā sutasyātula-cāpalaṃ prasūḥ |",
    "GK19gp01-11u:3520": " tadīya-vartmānugamena ca kramād ālokayal lola-vilocanaṃ ca tam ||JGc_1,8.14|| [upajāti",
    "GK19gp01-11u:3521": " [21] tatra lola-vilocanatvam, yathā-",
    "GK19gp01-11u:3522": " havir abhihṛtavān ihāsmi dṛśyaḥ katham atha mātaram īkṣaṇaṃ nayāni |",
    "GK19gp01-11u:3523": " iti nayana-yugaṃ śruti-dvayāntar",
    "GK19gp01-11u:3524": " muhur iva veśayati sma bāla-kṛṣṇaḥ ||JGc_1,8.15|| [puṣpitāgrā]",
    "GK19gp01-11u:3525": " adho-mukhī-kṛtya balād udūkhalaṃ niviśya tasyopari cañcalekṣaṇam |",
    "GK19gp01-11u:3526": " kīśāya sarpir dadataṃ prasūḥ sutaṃ vīkṣya smitaṃ prāpa tathā ca vismitam ||JGc_1,8.16|| [upajāti",
    "GK19gp01-11u:3527": " gūḍhaṃ pratasthe kṛta-moṣam ātmajaṃ dhartuṃ prasūr eṣa nirīkṣya cādravat |",
    "GK19gp01-11u:3528": " prasiddhir eṣā khalu lokataḥ śataṃ dṛśor mataṃ hartari bhartari dvayam ||JGc_1,8.17|| [upajāti",
    "GK19gp01-11u:3529": " [22] sa khalu dṛptaḥ śākhā-mṛgas tu navanītānāṃ tṛptaḥ paṭa-veṣṭita-yaṣṭim",
    "GK19gp01-11u:3530": " etāṃ dṛṣṭvā drutam eva śākhām ārūḍhaḥ |",
    "GK19gp01-11u:3531": " atha dravantaṃ sutam anvagāt prasūḥ prasūna-vṛṣṭi-pratha-keśa-bandhanā |",
    "GK19gp01-11u:3532": " kva yāsi re coravareti jalpitā nātisphuṭa-krandana-hāsa-sundaram ||JGc_1,8.18|| [upajāti",
    "GK19gp01-11u:3533": " tokaṃ dhartuṃ sā samīpe' pi śīghraṃ dhāvantī tat prāpa dhāvan na mātā |",
    "GK19gp01-11u:3534": " prāgañcantaṃ vāyu-vegāt pratīcī stokāmbhodaṃ yadvad ambhoda-vīthī ||JGc_1,8.19|| [śālinī]",
    "GK19gp01-11u:3535": " [23] atha pura-dvāraṃ na mātur gamana-dvāram iti matvā palāyana-grahilas",
    "GK19gp01-11u:3536": " tad-diśam eva jagrāha |",
    "GK19gp01-11u:3537": " jananī tu tadānīṃ tatrājanatāṃ jānatī tam evānuyātavatī |",
    "GK19gp01-11u:3538": " tataś ca,",
    "GK19gp01-11u:3539": " yadādravat pṛṣṭham anīkṣamāṇas tadā na lebhe pṛthuko jananyā |",
    "GK19gp01-11u:3540": " yadā bhayād vīkṣitavān sa paścāt tadā tayāsau jagṛhe kareṇa ||JGc_1,8.20|| [upendravajrā]",
    "GK19gp01-11u:3541": " [24] sa ca tathāpi-",
    "GK19gp01-11u:3542": " akṣiṇī drava-gamāya sākṣiṇī rodanaṃ krud-udaya-praṇodanam |",
    "GK19gp01-11u:3543": " cālanaṃ vapuṣi dhārṣṭya-pālanaṃ",
    "GK19gp01-11u:3544": " sṛṣṭavān avinayaṃ na mṛṣṭavān ||JGc_1,8.21|| [svāgatā]",
    "GK19gp01-11u:3545": " nirmame prasabham ambayā mukhaṃ sammukhaṃ nijaśiśor yadā yadā |",
    "GK19gp01-11u:3546": " sarpir-arpita-vilepanaṃ tadā rūkṣaṇāya tad aghukṣad eṣa ca ||JGc_1,8.22|| [svāgatā]",
    "GK19gp01-11u:3547": " tataś ca-",
    "GK19gp01-11u:3548": " vaṣṭi ced bata bhavān gṛha-muṣṭiṃ",
    "GK19gp01-11u:3549": " yaṣṭim ākalaya mat-kara-mṛṣṭām |",
    "GK19gp01-11u:3550": " ittham uccakitite kamalākṣe tāṃ jahau nijajahau vraja-rājñī ||JGc_1,8.23|| [svāgatā]",
    "GK19gp01-11u:3551": " mā meti vadatā tena, cora coreti gīḥ-kalim |",
    "GK19gp01-11u:3552": " rahasā saha sā rājñī sahasā sahasātanot ||JGc_1,8.24|| [anuṣṭubh]",
    "GK19gp01-11u:3553": " aho rājāsi corāṇāṃ, corās tvat-pitṛ-gotrajāḥ |",
    "GK19gp01-11u:3554": " ity ādy acakalan mātā śiśunā gavya-coriṇā ||JGc_1,8.25|| [anuṣṭubh]",
    "GK19gp01-11u:3555": " kiṃ ca-",
    "GK19gp01-11u:3556": " dadhi-maṇḍaḥ kathaṃ khaṇḍo? daṇḍo' yaṃ parameśituḥ |",
    "GK19gp01-11u:3557": " ghṛtaṃ kīśāya kaḥ prādād? asau yena vinirmitaḥ ||JGc_1,8.26|| [anuṣṭubh]",
    "GK19gp01-11u:3558": " iti |",
    "GK19gp01-11u:3559": " śaṅke svāduṅkāram itthaṃ sadā tvaṃ yajñāṅgīyaṃ lekṣi haiyaṅgavīnam |",
    "GK19gp01-11u:3560": " evaṃ coraṅkāram ambā śiśuṃ taṃ praty ākrośanty ārdra-cittā babhūva ||JGc_1,8.27|| [śālinī]",
    "GK19gp01-11u:3561": " [25] tataḥ sa-saṃrambhaṃ vihasya, sarahasyam ucyatām, dambhaś ca mucyatām",
    "GK19gp01-11u:3562": " iti mātrā pṛṣṭaḥ sṛṣṭa-rodana-netraḥ putra uvāca-",
    "GK19gp01-11u:3563": " tvayy udbhaṭaṃ pradravantyām aṅghryāḥ kaṭaka-ghaṭṭanāt |",
    "GK19gp01-11u:3564": " asphuṭad dadhi-maṇḍasya ghaṭaḥ, kā mama dhṛṣṭatā? ||JGc_1,8.28||",
    "GK19gp01-11u:3565": " [anuṣṭubh]",
    "GK19gp01-11u:3566": " kīśo' yam īśa-nirdiṣṭaḥ praviṣṭaḥ sadma muṣṭaye |",
    "GK19gp01-11u:3567": " kṛṣṭaḥ sarpiḥ-parāmṛṣṭo mayā, kā mama duṣṭatā? ||JGc_1,8.29|| [anuṣṭubh]",
    "GK19gp01-11u:3568": " tathāpi tvām ātta-yaṣṭiṃ dṛṣṭvā dudrava coravat |",
    "GK19gp01-11u:3569": " tvaṃ punar māṃ vṛthā bhītam api dudrotha nirdayam ||JGc_1,8.30||",
    "GK19gp01-11u:3570": " [anuṣṭubh]",
    "GK19gp01-11u:3571": " [26] atha sānutāpam iva mātā prāha-re vāco-yuktimattama corottama! tvaṃ",
    "GK19gp01-11u:3572": " narottama-jāto' pi vānara-priyo vānara-prakṛtir evāsi |",
    "GK19gp01-11u:3573": " [27] sutas tu sa-bhayaṃ sabhaya-pradānam apy uvāca-tato vanam eva praviśya",
    "GK19gp01-11u:3574": " sthāsyāmi |",
    "GK19gp01-11u:3575": " [28] atha mātā sabhayaṃ cintitavatī, ko jānīyāt, kuryād apīdaṃ mānī |",
    "GK19gp01-11u:3576": " tarhi tan-nibandhanaṃ bandhanam eva sandheyam, yad ekayā mayālaya-bālayor",
    "GK19gp01-11u:3577": " avadhānaṃ durdhānaṃ bhavitā |",
    "GK19gp01-11u:3578": " [29] spaṣṭaṃ tv idam uktavatī-",
    "GK19gp01-11u:3579": " re caura cañcala-vilola-vilocana-śrī-",
    "GK19gp01-11u:3580": " nikṣipta-moha manuṣe vinivāraṇaṃ na |",
    "GK19gp01-11u:3581": " baddhvā bhavantam aham āśu calāmi gehaṃ,",
    "GK19gp01-11u:3582": " śaktir yadi prathayatāṃ kuru cauryam anyat ||JGc_1,8.31|| [vasantatilakā]",
    "GK19gp01-11u:3583": " [30] bandhodyame ruṣitatā-ruṣitaḥ putraḥ phut-kurvann iva sāsram uccair",
    "GK19gp01-11u:3584": " uvāca-amba, rohiṇi, saha sahajena kva gatāsi? tvayā rahitaṃ mām iyaṃ",
    "GK19gp01-11u:3585": " badhnāti, tad drutam iha samehi |",
    "GK19gp01-11u:3586": " [31] tad etad dūragatayā tayā nāvadhāryate sma, kintu parāḥ pāramparyeṇāvadhārya kṛtopālambha-caryāḥ kāścin nikaṭa-nikāyyā nāryaḥ parivārya militāḥ |",
    "GK19gp01-11u:3587": " sva-vācam iha smārayitum aikāgārikaḥ so' yaṃ",
    "GK19gp01-11u:3588": " bhavad-agāre' pi kāṃ kārim akārṣīt iti sūcayantya iva saha jahasuś ca |",
    "GK19gp01-11u:3589": " [32] tatas tad anavadadhatī kuntala-santāna-bandhād vighaṭitāṃ paṭṭa-ḍorīm",
    "GK19gp01-11u:3590": " ekām upasādya, sadyaḥ sadma-dvārāntar upasadyamānam udūkhalam anu",
    "GK19gp01-11u:3591": " vatsa-gala-bandhavad alagnam evāvalagne sa-nirbandhaṃ bandhum udyatavatī,",
    "GK19gp01-11u:3592": " stanandhayaṃ śikṣā-jananī jananī |",
    "GK19gp01-11u:3593": " sā tu dvy-aṅgulāṅga-nyūnājani |",
    "GK19gp01-11u:3594": " [33] tataś ca tasyā dhammillād udvāsyānyasyā vinyastatve' pi",
    "GK19gp01-11u:3595": " tad-avasthatāyāṃ dṛśyamānāyāṃ sāścaryam iva nāry-arpitair manthana-netrair",
    "GK19gp01-11u:3596": " bahubhir api pāraṃ na vavrāja vrajeśvarī |",
    "GK19gp01-11u:3597": " tataś ca-",
    "GK19gp01-11u:3598": " tad-aṅge dvy-aṅgulābhāse sarve labdhāvakāśakāḥ |",
    "GK19gp01-11u:3599": " dṛśyante sma vaṭās tatra vidūrādrau ghanā iva ||JGc_1,8.32|| [anuṣṭubh]",
    "GK19gp01-11u:3600": " [34] tad etat paśyantībhiḥ parihasantībhir uktam, vraja-devi, niveditam",
    "GK19gp01-11u:3601": " evāsmābhiḥ; sa eṣa samunnatayā mohanatayā kaphallakam api vellayan",
    "GK19gp01-11u:3602": " loptra-mātra-sukalatānandī parāskandī sandīpyate iti |",
    "GK19gp01-11u:3603": " [35] sā prāha-kiṃ jānāty asāv adya-jātaḥ, kintu bhavatīnām eva kāpīyam avadyāvidyā yad antar asya pakṣa-pātinyaḥ samīkṣyadhve, bahir evānyathā vyavahāratayā viharantyaḥ stha |",
    "GK19gp01-11u:3604": " [36] sarvāḥ sahāsam ūcuḥ, tatrabhavati, bhavac-caraṇebhyaḥ śapatham",
    "GK19gp01-11u:3605": " ācarāmaḥ, nāsmākaṃ vismāpikeyaṃ vidyā vidyate iti |",
    "GK19gp01-11u:3606": " [37] sā ca cetasi vicāram ācacāra, tarhi garga-vacana-vargavat sakṛt kāpi bhāgavatī śaktir evāmum avaruṇaddhi, na cāyaṃ kiñcid api jānāti |",
    "GK19gp01-11u:3607": " [38] atheyam asyāścaryasya paryantaṃ paryālocituṃ tābhir eva gṛhād anyāny api manthana-dāmāni muhur muhur ānāyya sanirbandhaṃ bandham ādadhaty api",
    "GK19gp01-11u:3608": " gaty-antaraṃ na prāpa |",
    "GK19gp01-11u:3609": " tataś ca-",
    "GK19gp01-11u:3610": " badhnatī na tu sutaṃ vrajeśvarī pāram āpa tad apāra-karmaṇaḥ |",
    "GK19gp01-11u:3611": " gharma-vāri-varimāṇam āvrajad",
    "GK19gp01-11u:3612": " vāra-vāram alakāvṛtīr api ||JGc_1,8.33|| [rathoddhatā]",
    "GK19gp01-11u:3613": " [39] tato yāvad eva yādava-deva-kulajasya tasya haṭhavattāyāṃ prayatnādhīr",
    "GK19gp01-11u:3614": " āsīt, tāvat tad-āgraho' pi graha-nigṛhīta ivābhūt |",
    "GK19gp01-11u:3615": " mātṛ-vaikalyena",
    "GK19gp01-11u:3616": " kalyamāna-manastve tu prathama-ḍorikā-dvaya-mātra-sambaddha-gātratayā",
    "GK19gp01-11u:3617": " baddha eva so' yam abudhyata |",
    "GK19gp01-11u:3618": " anyāni tu sarvāṇi dāmāni tasminn urvaritāny evādṛśyanta |",
    "GK19gp01-11u:3619": " [40] yogamāyā-nāminī tat-karma-kāriṇī hi tan-mano' nusāriṇī,",
    "GK19gp01-11u:3620": " yayā tan niṣpādya mātaraṃ praty, api bhrama evāyam iti pratyayaḥ pratyaham",
    "GK19gp01-11u:3621": " āsādyata |",
    "GK19gp01-11u:3622": " [41] atha labdha-sandhaṃ taṃ bandhaṃ dīrghatamayānyayā",
    "GK19gp01-11u:3623": " rajjvābadhya ca tayā tad-udūkhala-madhyaṃ babandha |",
    "GK19gp01-11u:3624": " [42] baddhvā ca mātā",
    "GK19gp01-11u:3625": " śikṣāṃ ghaṭayantī nija-kaṭhinatām eva tasmin haṭhini prakaṭayantī tābhir vihasantībhiḥ saha sa-narma-geha-karmaṇe gacchantī, tat-paripālanāya",
    "GK19gp01-11u:3626": " bālakān paritaḥ sthāpitavatī |",
    "GK19gp01-11u:3627": " [43] tataś ca gatāsu tāsu kṣaṇaṃ kṛta-rodana-vinodaḥ, paścād bahala-khalaṃ",
    "GK19gp01-11u:3628": " praty udūkhala-nodanāya labdha-modaḥ sa tu baddha eva",
    "GK19gp01-11u:3629": " kevala-bāla-valitatayā prabalita-cāpala-śraddhas taiḥ saha prahasan",
    "GK19gp01-11u:3630": " khelann ulūkhalam etaṃ laghu laghu cālayām āsa, hārayāmāsa ca tair",
    "GK19gp01-11u:3631": " evolbaṇa-hāsatayā śulva-hāriṇīnāṃ labdha-śūnya-sādharmya-harmya-śreṇyā",
    "GK19gp01-11u:3632": " hāri-śikyita-nava-nava-nītādikam āhārayāmāsa ca |",
    "GK19gp01-11u:3633": " kintu,",
    "GK19gp01-11u:3634": " tat-karṣaṇa-maya-harṣa-prada-līlayā na ca kareṇa na cāpareṇa tad-uddāna-mocana-rocanatām avāpa |",
    "GK19gp01-11u:3635": " [44] tatra tu pura-dvāra-purastād-varti vātāvarta-vartita-nartanam iva yamalam arjuna-dvayam asya netra-vartmani vartate sma |",
    "GK19gp01-11u:3636": " krameṇa cāsau tayor antara eva vikramate sma iti |",
    "GK19gp01-11u:3637": " [45] etāvan mukta-kaṇṭham uṭṭaṅkayan snigdhakaṇṭhas tad-bhañjane kāraṇaṃ harer aiśvarya-pracāraṇam iti tat pratārayan kāraṇāntaram eva vyājahāra-",
    "GK19gp01-11u:3638": " [46] tataḥ sphuṭaṃ jhaṭiti parataḥ paryaṭitum utkaṇṭhayā",
    "GK19gp01-11u:3639": " tan-madhya-sambaddhenaivādhvanā niścakrāma, tad-adhvanas tu",
    "GK19gp01-11u:3640": " saṅkṣiptatayādhaḥ-kṣiptatayā tad udūkhalaṃ pratitaṣṭambhe |",
    "GK19gp01-11u:3641": " [47] atha sphuṭam asau vaṭītroṭanecchayā tat kṛṣṭavān |",
    "GK19gp01-11u:3642": " haṭhād ākṛṣṭe ca",
    "GK19gp01-11u:3643": " tasmin-",
    "GK19gp01-11u:3644": " kuṭha-dvayaṃ kaṭakaṭa-śabda-mugja-",
    "GK19gp01-11u:3645": " vighaṭṭitaṃ sphuṭam aluṭhad dvayor diśoḥ |",
    "GK19gp01-11u:3646": " na dhī-dhṛtiṃ vadhira-vimugdhatām adhi vrajann adhi vrajam adadhāt prajā-vrajaḥ ||JGc_1,8.34||",
    "GK19gp01-11u:3647": " citraṃ tutroṭa tat tatra vajra-majjārjuna-dvayam |",
    "GK19gp01-11u:3648": " na punar mātṛ-vātsalya-nirbandha-maya-bandhanam ||JGc_1,8.35|| [anuṣṭubh]",
    "GK19gp01-11u:3649": " [48] ślokayanti cātra-",
    "GK19gp01-11u:3650": " śyāmāṅga-dyuti kiṅkiṇi-dhvani-dharaṃ riṅgātiraṅga-pradaṃ",
    "GK19gp01-11u:3651": " karṣac chaśvad udūkhalaṃ khara-kharat-kāra-prakāra-pratham |",
    "GK19gp01-11u:3652": " visphūrja-pratimārjuna-dvaya-kaṭat-kārārjitāt kautukāt",
    "GK19gp01-11u:3653": " paryāvṛtta-nirīkṣaṇaṃ vraja-vadhū-lālyasya bālyaṃ stuve ||JGc_1,8.36||",
    "GK19gp01-11u:3654": " [śārdūla]",
    "GK19gp01-11u:3655": " [49] atha tayor atyūrjitena visphūrjitena muhūrtārdham ārtatayā",
    "GK19gp01-11u:3656": " goṣṭhādhiṣṭhānā mūrcchām ṛcchantaḥ sthitāḥ, tan-nikaṭa-saṅghaṭṭinīm",
    "GK19gp01-11u:3657": " arbhaka-ghaṭāṃ vinā |",
    "GK19gp01-11u:3658": " sā tu tal-līlā-mādhurī-dhurīṇatayā citrākṛtir iva mitrāvalī na vitrāsam āsasāda |",
    "GK19gp01-11u:3659": " [50] dūrād api tad-ūrjitaṃ visphūrjitaṃ",
    "GK19gp01-11u:3660": " sambhrama-kāry avadhārya tu vraja-pati-mukhās tarkita-mukhās tad evābhipratasthire |",
    "GK19gp01-11u:3661": " satrā sa-trāsam atrābhidadhire ca-",
    "GK19gp01-11u:3662": " vinā vātaṃ vinā varṣaṃ vidyut-prapatanaṃ vinā |",
    "GK19gp01-11u:3663": " vinā hasti-kṛtaṃ doṣaṃ kenemau pātitau drumau? ||JGc_1,8.37|| [anuṣṭubh]",
    "GK19gp01-11u:3664": " ajanya-janyam etāvaj jātā nirjanatā kutaḥ? |",
    "GK19gp01-11u:3665": " tasmāt tasmān mahā-garjān mūrcchām ārcchan vraje janāḥ ||JGc_1,8.38|| iti",
    "GK19gp01-11u:3666": " [anuṣṭubh]",
    "GK19gp01-11u:3667": " [51] avadadhire ca tan-nikaṭa-taṭasthaṃ bhāsamāna-hāsa-vilāsa-mukham",
    "GK19gp01-11u:3668": " ulūkhalaṃ karṣantaṃ līlā-sukhaṃ varṣantaṃ bāla-gopālam |",
    "GK19gp01-11u:3669": " tena ca, kathaṃ,",
    "GK19gp01-11u:3670": " kathaṃ? iti kathayantas tam āvṛnvanta evāvatasthire |",
    "GK19gp01-11u:3671": " [52] sa tu pitaram anuvindamānam anucakranda |",
    "GK19gp01-11u:3672": " [53] pitā",
    "GK19gp01-11u:3673": " cāntaḥ-sambhrāntaḥ sann api tasya sāntvanāya mukha-mātraṃ hasita-pātram",
    "GK19gp01-11u:3674": " ācarann acirād eva taṃ vipāśayāmāsa |",
    "GK19gp01-11u:3675": " [54] sa-rodana-vadanaṃ vadanaṃ cumban vidann api muhuḥ papraccha ca, putra, kutratyaḥ sa khalu",
    "GK19gp01-11u:3676": " khala-buddhir yena colūkhale nirbandha-janita-baddhas tvam asi? iti |",
    "GK19gp01-11u:3677": " [55] sa tu pitari rataś cirataḥ śliṣṭa-kaṇṭhatayābhyarṇam āgataḥ karṇe varṇayāmāsa, tāta, mātaiva iti |",
    "GK19gp01-11u:3678": " [56] pitā tu tāṃ pūrvaṃ vigata-saṃvedatayā anantaraṃ tu svata eva",
    "GK19gp01-11u:3679": " jāta-nirvedatayā dūnāṃ veda sma |",
    "GK19gp01-11u:3680": " tata eva na sahasā rahasāpi paribhāṣitum iyeṣa |",
    "GK19gp01-11u:3681": " ajñatayāvajñayā na ca papraccha bālakān, kim idaṃ vṛttam? iti |",
    "GK19gp01-11u:3682": " [57] te tu svayam evocuḥ, sphuṭam anena kṛta-madhya-gamanena",
    "GK19gp01-11u:3683": " vistīrṇa-khale pura-sthale krīḍituṃ niṣkramya, vikṛṣṭa-tale tiryag-bhāvād",
    "GK19gp01-11u:3684": " acale cāsminn ulūkhale khaṭat-khaṭiti truṭitatām ṛcchat kuṭha-dvayaṃ",
    "GK19gp01-11u:3685": " jhaṭiti luṭhad-bhāvam ānarccha |",
    "GK19gp01-11u:3686": " [58] tataś ca khaṇḍitābhyām ābhyāṃ nirgatya kaṭaka-mukuṭa-kuṇḍalādi-maṇḍitau rociṣmad-vapuṣmantau śuṣmāṇau praṇamantau samantād etaṃ kim api santoṣayāmāsatuḥ |",
    "GK19gp01-11u:3687": " tad-uttaram uttarasyāṃ diśi prāsthiṣātām |",
    "GK19gp01-11u:3688": " [59] tad etad ākalya, bālānāṃ pralāpo' yam iti vatsalāḥ kalayāmbabhūvuḥ |",
    "GK19gp01-11u:3689": " anye tu sāṃśayikatānapeta-cetasaḥ prajātāḥ |",
    "GK19gp01-11u:3690": " [60] tataś ca kramād eka-dvy-ādi-prakramān militena vraja-janena samaṃ",
    "GK19gp01-11u:3691": " vraja-bhūpālaḥ sva-bālakenāṅkaṃ sad alaṅkṛtya nitya-kṛtya-kṛte kālindīm anuvindamānas tenānuṣajya nimajya tatraiva vipraiḥ svasti-vācanādikam",
    "GK19gp01-11u:3692": " ācarya, mahā-dānādikaṃ visarjya, nikāyyam āsajya ca, pūrvāhna-bhojanāya",
    "GK19gp01-11u:3693": " sasajja |",
    "GK19gp01-11u:3694": " [61] taj-jāyā tu taj-jābhyāṃ duḥkha-lajjābhyāṃ sajjatī gṛhād āgrahāc ca na niṣkrāntavatī, na ca gṛhāgatāḥ sambhāṣitavatī |",
    "GK19gp01-11u:3695": " sarvāsv arvāg eva",
    "GK19gp01-11u:3696": " nivṛttāsu, samādhānohinī rohiṇī gaurava-pātrībhiḥ paurogavībhiḥ pariveṣayāmāsa |",
    "GK19gp01-11u:3697": " [62] śrī-vraja-rājas tv avarātmajaṃ rāmam api samānīya tena sutena ca sārdhaṃ tayoḥ snigdha-kala-kolāhala-nidigdhaḥ sagdhim ācaritavān |",
    "GK19gp01-11u:3698": " tābhyāṃ",
    "GK19gp01-11u:3699": " mūrta-paramānanda-pūrtābhyāṃ muhūrtam ekaṃ viśramya ca",
    "GK19gp01-11u:3700": " samyag-īdṛg-auśīra-sukha-dhīra-cetā gavāgamana-ramya-samaye gosthānam āgamya go-dohanādi-kāryaṃ ca kārayati sma |",
    "GK19gp01-11u:3701": " [63] udavasitād atisitāṃ sitām",
    "GK19gp01-11u:3702": " ānāyya tayā sahitaṃ suhitaṃ saha sa-vayobhis tanayau",
    "GK19gp01-11u:3703": " stana-pāna-pratinidhitayā dhāroṣṇaṃ payaḥ pāyayāmāsa ca |",
    "GK19gp01-11u:3704": " śikṣayāmāsa ca tatra patra-puṭī-ghaṭanām |",
    "GK19gp01-11u:3705": " [64] atha punar api harmyam āgamya tābhyām",
    "GK19gp01-11u:3706": " ācarita-sāyam-bhojana-sukha-samāje vraja-rāje, saha-rohiṇīkās",
    "GK19gp01-11u:3707": " tadīya-santata-sukhābhīkāḥ svakula-māṇikya-lakṣmyaḥ sarvāḥ prāmāṇikyaḥ samāsādya nivedavatyaḥ-",
    "GK19gp01-11u:3708": " [65] rājan, kṛṣṇa-janany adya na bhuktavatī, na kenacid uktavatī ca vartate |",
    "GK19gp01-11u:3709": " tām anu sarvāś ca tathā vartante |",
    "GK19gp01-11u:3710": " [66] vrajarājas saha-duḥkha-hāsam uvāca-vayaṃ kiṃ kurmaḥ? roṣam anuvartamānā svayam eva sva-doṣaṃ paśyatu |",
    "GK19gp01-11u:3711": " [67] sarvāḥ sāsram ūcuḥ, hanta, sā khalv antar bahir apy atikomalā",
    "GK19gp01-11u:3712": " tavedṛśā-lāpena tāpenātimlāsyati |",
    "GK19gp01-11u:3713": " [68] vrajarājas tu sa-smitaḥ sutam apṛcchat, sva-mātaraṃ yāsyasi?",
    "GK19gp01-11u:3714": " [69] kṛṣṇa uvāca-nahi nahi, kintu tvām eva samayā samayān gamayiṣyāmi |",
    "GK19gp01-11u:3715": " [70] atha rāja-jyāyaḥ-prajāvatyaḥ sahāsam ūcuḥ-stanaṃ kasya pāsyasi?",
    "GK19gp01-11u:3716": " [71] kṛṣṇa uvāca-sitāsambhaviṣṇu dhāroṣṇaṃ payaḥ pāsyāmi |",
    "GK19gp01-11u:3717": " [72] sarvā ūcuḥ-kena krīḍiṣyasi?",
    "GK19gp01-11u:3718": " [73] kṛṣṇa uvāca-tātenaiva samam |",
    "GK19gp01-11u:3719": " tathā bhrātaram api saṅgaṃ gamayiṣyāmi |",
    "GK19gp01-11u:3720": " [74] vrajarāja uvāca-bhrātur mātaraṃ kathaṃ nānugacchasi?",
    "GK19gp01-11u:3721": " [75] kṛṣṇaḥ sa-roṣāsram uvāca-māṃ vihāyeyam apīyāya iti |",
    "GK19gp01-11u:3722": " [76] tad etad ākarṇya sāsrā rohiṇī nīcair uvāca-putra, kathaṃ kaṭhorāyase?",
    "GK19gp01-11u:3723": " mātā tava duḥkhāyate |",
    "GK19gp01-11u:3724": " [77] kṛṣṇas tad etad aśrṇvann iva sāsraṃ pitṛ-mukham īkṣate sma |",
    "GK19gp01-11u:3725": " rohiṇī tu saṅkarṣaṇaṃ tasya saṅkarṣaṇāya sañjñayā jñāpayāmāsa |",
    "GK19gp01-11u:3726": " tena",
    "GK19gp01-11u:3727": " gṛhīta-hastaḥ punar asau nirasta-tad-dhastatayā vidrutya pitur utsaṅga-saṅgī babhūva |",
    "GK19gp01-11u:3728": " tathābhavaṃś ca bhujābhyām avaguṇṭhita-tat-kaṇṭhaḥ",
    "GK19gp01-11u:3729": " kṛta-bāṣpa-vṛṣṭiṃ tad-dṛṣṭim eva paśyaṃs tam atīva vaśyam ācarann āsīt |",
    "GK19gp01-11u:3730": " [78] vraja-rājas tu mātary antaḥ-sneham asya paryālocya tad abhivyaktaye hastaṃ kiñcid udastaṃ vidhāyābhidadhe-putra, yadi vakṣi, tarhi bāḍhaṃ tāṃ",
    "GK19gp01-11u:3731": " tāḍayāmi |",
    "GK19gp01-11u:3732": " kṛṣṇas tu tad asahamānas tasya hastaṃ stambhayāmāsa |",
    "GK19gp01-11u:3733": " [79] tato",
    "GK19gp01-11u:3734": " vraja-rājaḥ punar vihasya nija-vatsalatayātīva sadayaṃ tadīya-mātur api hṛdayam adhiyan-putra, tava mātā yady evaṃ bhaviṣyati, tadā kiṃ kariṣyasi?",
    "GK19gp01-11u:3735": " ity anadhātor viruddhārthaṃ prayujya sa-parihāsam āha sma |",
    "GK19gp01-11u:3736": " [80] kṛṣṇas tu bālaka-bhāvenājasraṃ mātari sa-tṛṣṇaḥ sāsraṃ, kutra me mātā? tatra gamyatām iti sa-śaṅkaṃ rohiṇy-aṅkaṃ gatavān |",
    "GK19gp01-11u:3737": " [81] tataś ca,",
    "GK19gp01-11u:3738": " prahasita-kalakaleṣu sakaleṣu parama-sukhārohiṇyā rohiṇyānītaḥ so' pi veśma praviśya sa-rodana-modam ambālā-galaṃ lagnavān |",
    "GK19gp01-11u:3739": " tataś ca-",
    "GK19gp01-11u:3740": " vatsa-mūrdhni cibukaṃ dadhatī sā",
    "GK19gp01-11u:3741": " dhenuvad valita-gharghara-śabdā |",
    "GK19gp01-11u:3742": " rodana-prathanayā dravad-ātmā",
    "GK19gp01-11u:3743": " rodayat parikarān api sarvān ||JGc_1,8.39|| [svāgatā]",
    "GK19gp01-11u:3744": " [82] atha tāsāṃ tv aneka-sāntvanayā labdha-śāntiḥ kiñcid",
    "GK19gp01-11u:3745": " vyañjita-mukha-kāntiḥ śrī-sumukha-kanyeyaṃ stanyena tanayaṃ prīṇayāmāsa |",
    "GK19gp01-11u:3746": " bubhuje ca sahāgrajātena tena parama-hitābhiḥ sahitā |",
    "GK19gp01-11u:3747": " [83] tad ārabhya tu saṅkocaṃ upalabhya vrajarāja-locana-gocaratāṃ",
    "GK19gp01-11u:3748": " vāsara-trayaṃ nāsāditavatī |",
    "GK19gp01-11u:3749": " dināntare tu pitṛ-nideśa-pāla-bāla-gopālenaiva celāñcale gṛhītvā nītā |",
    "GK19gp01-11u:3750": " tad-dinaś ca",
    "GK19gp01-11u:3751": " sa-narmāmodaṃ dāmodaraḥ iti vraja-vadhūbhir āhūyate sma, so' yaṃ",
    "GK19gp01-11u:3752": " śyāma-manoharaḥ iti |",
    "GK19gp01-11u:3753": " vrajeśvarīṃ stotum apīha kovidaḥ ko vā bhavel lokaga-loka-saṅgrahe |",
    "GK19gp01-11u:3754": " brahmāpi sarvo' pi ramāpi yat-kalā-",
    "GK19gp01-11u:3755": " kalāṃ ca nāñcīd iti bādarāyaṇiḥ ||JGc_1,8.40|| [upajāti]",
    "GK19gp01-11u:3756": " [84] so' yam asyā bādarāyaṇinā ghaṭita-samyag-udghaṭṭanaḥ śrīmān",
    "GK19gp01-11u:3757": " yaśaḥ-paṭaha-śabdas trailokyam eva ślokyatayā paryaṭann asti |",
    "GK19gp01-11u:3758": " tathā hi,",
    "GK19gp01-11u:3759": " nemaṃ viriñciḥ [BhP 10.9.20] ityādi |",
    "GK19gp01-11u:3760": " [85] śrī-rāmas tu nijānujaṃ sa-tṛṣṇam āha sma, smarasi, bhrātar,",
    "GK19gp01-11u:3761": " bṛhad-vane vatsyāvaḥ |",
    "GK19gp01-11u:3762": " [86] anujo' pi sa-smitam āha sma, āṃ āṃ, tatra krīḍām api kariṣyāvaḥ iti |",
    "GK19gp01-11u:3763": " [87] atha kathakaḥ samāpanam āha-",
    "GK19gp01-11u:3764": " īdṛśas tanayo jātas tava gopa-maheśvara |",
    "GK19gp01-11u:3765": " yau vṛkṣāv api tau svasya divya-bhaktau vinirmame ||JGc_1,8.41||",
    "GK19gp01-11u:3766": " [anuṣṭubh]",
    "GK19gp01-11u:3767": " [88] tad evaṃ vṛtte vṛtte sarve tat-tat-kathāṃ api tat-tat-parvaivānubhūya",
    "GK19gp01-11u:3768": " svaṃ svam āvāsam āsannavantaḥ |",
    "GK19gp01-11u:3769": " iti śrī-śrī-gopāla-campūm anu dāmodarānumodo nāma",
    "GK19gp01-11u:3770": " aṣṭamaṃ pūraṇam ||8||",
    "GK19gp01-11u:3771": " atha navamaṃ pūraṇam",
    "GK19gp01-11u:3772": " śrī-vṛndāvana-deśe praveśaḥ",
    "GK19gp01-11u:3773": " [1] atha dināntare bhāsamānāyāṃ sabhāyāṃ śrī-vrajarājaḥ paryanuyuktavān,",
    "GK19gp01-11u:3774": " vatsa snigdhakaṇṭha, tau khalu vṛkṣau vraje saṅkalpa-pradatayā",
    "GK19gp01-11u:3775": " devatā-sadṛkṣau |",
    "GK19gp01-11u:3776": " tataḥ prāg-janmani kīdṛśāv, atra vā kasmād āgatau,",
    "GK19gp01-11u:3777": " samprati ca kīdṛśatayā kva gatau?",
    "GK19gp01-11u:3778": " [2] snigdhakaṇṭha uvāca-pūrvaṃ dhūrjaṭi-mitrād utpannavantau",
    "GK19gp01-11u:3779": " śrī-devarṣi-varye dhārṣṭyam anuṣṭhitavantau santau, pariṇāmataḥ paramānugraheṇa śrī-devarṣi-varya-kṛta-nigraheṇa vṛkṣatāyām api bhavagad-bhaktatām āgatavantau |",
    "GK19gp01-11u:3780": " pratibhavad-avatāram udbhavatas tasya bṛhadvana-stha-bhavad-gṛhasya tu sadeśe deśe yamalārjuna-veśena",
    "GK19gp01-11u:3781": " sthitavantau |",
    "GK19gp01-11u:3782": " etad-anantaraṃ ca nija-gatim āgatavantau",
    "GK19gp01-11u:3783": " parama-bhagavad-bhaktimantau ca jātavantau |",
    "GK19gp01-11u:3784": " samprati tu tad-bhakti-phala-vyaktim apy ākalayantau vartete |",
    "GK19gp01-11u:3785": " [3] vrajarājaḥ sakautukam uvāca-kathyatāṃ tathyaṃ, samprati kutra pratiyātau?",
    "GK19gp01-11u:3786": " [4] atha snigdhakaṇṭhaḥ sva-mukha-kamalaṃ namayitvā tuṣṇīm iva sthitvā ca madhukaṇṭhaṃ kaṭākṣeṇekṣāñcakre |",
    "GK19gp01-11u:3787": " [5] vrajarāja uvāca-saṅkucann iva kathaṃ nocitavān asi?",
    "GK19gp01-11u:3788": " [6] snigdhakaṇṭhaḥ sa-sambhramam uvāca-deva, vayaṃ kiṃ brūmahe?",
    "GK19gp01-11u:3789": " śrī-caraṇāḥ svayam eva vetsyanti |",
    "GK19gp01-11u:3790": " [7] vrajarājaḥ sasmitam uvāca-satyaṃ bhavad-uktaṃ punar-uktam eva bhavet,",
    "GK19gp01-11u:3791": " yato bhavato maunam evātra bravītīti rīti-vaśāj jñātavanta eva ca vayam |",
    "GK19gp01-11u:3792": " tathāpi, sva-mukhena sukhena yojayatu bhavān asmān |",
    "GK19gp01-11u:3793": " [8] snigdhakaṇṭha uvāca-sarva-sukha-varṣi-śrī-devarṣi-caraṇānāṃ",
    "GK19gp01-11u:3794": " kṛpaṇa-viṣaya-kṛpā-kpta-tad-etad-gatī labdhamatī tāv eva sphuṭam āvām iti",
    "GK19gp01-11u:3795": " [9] tad etad ākarṇya nirvarṇita-tan-mukhāḥ śrī-vrajarāja-pramukhāḥ",
    "GK19gp01-11u:3796": " samāhūya bhūyaḥ sa-kautukaṃ sa-sukhaṃ tau militavantaḥ |",
    "GK19gp01-11u:3797": " madhye samupaveśya nirīkṣitavantaś ceti |",
    "GK19gp01-11u:3798": " [10] punas tu tat-praśnānantaraṃ",
    "GK19gp01-11u:3799": " madhukaṇṭhaḥ krama-prāptāṃ kathāṃ prāha, [11] tad evaṃ vicitrāt",
    "GK19gp01-11u:3800": " pūrva-caritrād divasa-pañcakānantaraṃ śrīmān upanandaḥ sva-mandiraṃ",
    "GK19gp01-11u:3801": " vindamānaḥ sva-patnīṃ papraccha, adya sva-devara-nara-deva-gṛhe kiṃ",
    "GK19gp01-11u:3802": " gamana-maṅgalaṃ jagṛhe bhavatyā?",
    "GK19gp01-11u:3803": " [12] patnī prāha-atha kim, ko vā tad gamanaṃ vinā mano mānayituṃ śaknoti,",
    "GK19gp01-11u:3804": " kim uta bhavad-vidha-savidha-sambandhinas te vayam?",
    "GK19gp01-11u:3805": " [13] patir āha-viśeṣaś cet kathyatām |",
    "GK19gp01-11u:3806": " [14] patnī prāha-",
    "GK19gp01-11u:3807": " yasmin prema-pracuraṃ bhayam api tasmin vibhāvyate pracuram |",
    "GK19gp01-11u:3808": " yadvan netraṃ śaṅkā-viṣayas tadvan na karṇādi ||JGc_1,9.1|| [gīti]",
    "GK19gp01-11u:3809": " [15] tathā hi, yadyapi niravadyādhāna-vidhātṛ-mātṛ-prabhṛtibhī rakṣyete sabhībhir eva tau, tathāpi khela-velāyāṃ sambhālayitum apāraṇīyatayā sukalam eva vikalayataḥ |",
    "GK19gp01-11u:3810": " tatra cādyatanaṃ vṛttaṃ pratipadyatām-",
    "GK19gp01-11u:3811": " [16] tau bhavad-bhrātṛjau sa-nija-vraja-vrajeśvara-bhojya-sajjanāya",
    "GK19gp01-11u:3812": " janitāmodāyāṃ yaśodāyāṃ tadīya-sāhāyakā-rohiṇyām api rohiṇyām āśaṅkā-pātrīr dhātrīr vañcayitvā vidūraṃ cañcitavantau |",
    "GK19gp01-11u:3813": " yathā,",
    "GK19gp01-11u:3814": " dhātrīṇām aparatra karmaṇi manāg dattātmanām agrataḥ",
    "GK19gp01-11u:3815": " savyāsavya-dṛśor dṛśor aviṣaye sāntarddhi-deśe ca tau |",
    "GK19gp01-11u:3816": " krīḍā-dambha-vaśāt kramād apagatau vidrutya dūra-sthitau",
    "GK19gp01-11u:3817": " tatrātha sva-suhṛdbhir uddhata-gaṇaiḥ kolāhalaṃ cakratuḥ ||JGc_1,9.2||",
    "GK19gp01-11u:3818": " [śārdūla]",
    "GK19gp01-11u:3819": " [17] atha tathā nikṛtas tat-pālanādhikṛta-dhātrī-vargaḥ kṣaṇāt",
    "GK19gp01-11u:3820": " kṛtāvadhāna-sargaḥ śīghram eva kṛtānumārgaḥ krameṇa svasyākāraṇam akāraṇatām āsāditam avadhārya nijeśvaryor āvedayāmāsa |",
    "GK19gp01-11u:3821": " [18] tāvac ca tato' py atidūraṃ gambhīra-sarit-tīraṃ gatāv ākarṇya pūtanā-sūdana-prasū rāmāmbālām eva tayoḥ saṅkalanāya cālayāmāsa |",
    "GK19gp01-11u:3822": " æhanta,",
    "GK19gp01-11u:3823": " na jāne khalv arjuna-yugalavad durjana-preryamāṇatayā kaścid anokaho vā",
    "GK19gp01-11u:3824": " nadyavaroho vā skhalatīti mayi pāka-karma-vipākāvaruddhāyāṃ satvaraṃ tvam eva svayaṃ yāhi' iti |",
    "GK19gp01-11u:3825": " sā ca tatra gatā śīghraṃ vyagrī-bhūtāṅga-mānasā |",
    "GK19gp01-11u:3826": " sarit-tīra-gataṃ kṛṣṇaṃ bhagnārjunam athāhvayat ||JGc_1,9.3|| [anuṣṭubh]",
    "GK19gp01-11u:3827": " [19] tataś ca krīḍā-raṅgākulatayā tad anaṅgīkartari saṅgīśitari kṛṣṇe kṛṣṇāgraje ca tad-anuga-tṛṣṇe, sā parivṛtya sadmāgatya tasya kiñcid bhaya-sthānaṃ prabhava-sthānam eva prasthāpayāmāsa [20] tataś ca tan-mātā ca gatvā-",
    "GK19gp01-11u:3828": " krīḍantaṃ tanayaṃ bālair ativelaṃ sahāgrajam |",
    "GK19gp01-11u:3829": " vīkṣya stana-miṣāt snehaṃ varṣantī hūtim ātanot ||JGc_1,9.4|| [anuṣṭubh]",
    "GK19gp01-11u:3830": " [21] na tu sahasā samīpam āpa tat-palāyana-śaṅkayā |",
    "GK19gp01-11u:3831": " āhūti-mādhurī ceyam",
    "GK19gp01-11u:3832": " āsvāda-dhurīṇatāṃ nīyatām-",
    "GK19gp01-11u:3833": " kṛṣṇa kṛṣṇāravindākṣa tāta ehi stanaṃ piba |",
    "GK19gp01-11u:3834": " alaṃ vihāraiḥ kṣuc-chrāntas",
    "GK19gp01-11u:3835": " tad bhavān bhoktum arhati ||[BhP 10.11.15] iti |",
    "GK19gp01-11u:3836": " [22] tathāpi mithaḥ saṅgharṣayataḥ krīḍā-tarṣavantaṃ tam anāgacchantaṃ dharṣayantī, vicchiduratā-vidhur asajātīya-snehasya dvitīya-pātram",
    "GK19gp01-11u:3837": " ādṛta-sva-vacana-mātratayāvaśyam eva vaśyaṃ śrī-bala-bhadram eva sānukrośaṃ cukrośa-",
    "GK19gp01-11u:3838": " he rāmāgaccha tātāśu sānujaḥ kulanandana |",
    "GK19gp01-11u:3839": " prātar eva kṛtāhāraḥ krīḍāśrānto' pi putraka ||",
    "GK19gp01-11u:3840": " pratīkṣate tvāṃ dāśārha bhokṣyamāṇo vrajādhipaḥ |",
    "GK19gp01-11u:3841": " ehy āvayoḥ priyaṃ dhehi, svagṛhaṃ yāta bālakāḥ ||[BhP 10.11.16-7]",
    "GK19gp01-11u:3842": " [23] tato mātṛ-harṣaṇāya nivartayituṃ kṛṣṇaṃ karṣati saṅkarṣaṇe,",
    "GK19gp01-11u:3843": " sacchala-protsāhanaṃ tam eva bhaṇati sma-",
    "GK19gp01-11u:3844": " dhūli-dhūsaritāṅgas tvaṃ tāta majjanam āvaha |",
    "GK19gp01-11u:3845": " janmarkṣaṃ te' dya bhavati viprebhyo dehi gāḥ śuciḥ ||[BhP 10.11.18]",
    "GK19gp01-11u:3846": " [24] punas tadānīm eva gṛhād āgatān bālān ākalayya spṛhāṃ bṛṃhayantī",
    "GK19gp01-11u:3847": " babhāṣe,",
    "GK19gp01-11u:3848": " paśya paśya vayasyāṃs te mātṛ-mṛṣṭa-svalaṅkṛtān |",
    "GK19gp01-11u:3849": " tvaṃ ca snātaḥ kṛtāhāro viharasva svalaṅkṛtaḥ ||[BhP 10.11.19]",
    "GK19gp01-11u:3850": " [25] tad evaṃ bālyam evārabhya vipra-poṣaṇād ātmanas toṣa iti tad ārambhāya stambhamānam āhvānādi-lakṣyeṇa laghu laghu samīpam āsannā",
    "GK19gp01-11u:3851": " sa-rāmaṃ rāmānujaṃ bhujayor gṛhītvā gṛham ānināya |",
    "GK19gp01-11u:3852": " [26] tataś ca, janmarkṣaṃ te iti mithyā-kathyamānam api tena gṛhītaṃ",
    "GK19gp01-11u:3853": " nitarām eva gṛhītavatī vrajarāja-gṛhiṇī tat parva, yatra",
    "GK19gp01-11u:3854": " duṣṭa-dṛṣṭi-nivāraṇāya sa-yantrā mantrā muhur vinyāsam ūhuḥ |",
    "GK19gp01-11u:3855": " [27] tad evam avadhāya sa sarva-darśaḥ śrīmān upanandaḥ parāmamarśa,",
    "GK19gp01-11u:3856": " satyam āśaṅkitaṃ prajāṃ prati prajāvatyor anayoḥ prajāvatyoḥ, yad idaṃ goṣṭha-prakoṣṭham avaduṣṭam iva dṛśyate |",
    "GK19gp01-11u:3857": " bhavatu, vrajarāja-samājam anu vicārayiṣyāmaḥ |",
    "GK19gp01-11u:3858": " [28] tatpatnī prāha-vicāraḥ punas tatrabhavaty eva sthāsyate |",
    "GK19gp01-11u:3859": " [29] atha prātar eva go-vraja-vrajānta-sthāyāṃ",
    "GK19gp01-11u:3860": " sarvāsthāspada-vrajarāja-samāja-rājamānāyām āsthānyāṃ militā gopālā",
    "GK19gp01-11u:3861": " gopāla-nādi-saukaryaṃ nātreti paryālocayāmāsuḥ-",
    "GK19gp01-11u:3862": " [30] ciravāsenotsannatāsanna-vanatayā bṛhadvanasya |",
    "GK19gp01-11u:3863": " tatra tu vayo-jñānābhyāṃ vṛddhaḥ śrī-rāma-kṛṣṇa-premṇā samṛddhaḥ svāṅka-palyaṅkaṃ",
    "GK19gp01-11u:3864": " sad-alaṅkariṣṇunā madhye madhye ca cibukaṃ gṛhītvā vitatha-praśnam",
    "GK19gp01-11u:3865": " ācariṣṇunā tat tadā krīḍanaka-yācñā-satṛṣṇena kṛṣṇena labhyamānānandaḥ śrīmān upanandaḥ prāvocad akhila-rocanam |",
    "GK19gp01-11u:3866": " iha ca vrajarājasya saṅkocam avalocayan bāla-prajā-mātrasya hita-pakṣam upalakṣayāmāsa |",
    "GK19gp01-11u:3867": " yathā-",
    "GK19gp01-11u:3868": " æiha na stheyam' itītthaṃ vraja-hitam uktaṃ bhavadbhir yat |",
    "GK19gp01-11u:3869": " tat punar atibālānāṃ hita-pradhānaṃ mama sphurati ||JGc_1,9.5|| [upagīti]",
    "GK19gp01-11u:3870": " sahajani-janite yan mama para-para-yatnena rakṣite' py atra |",
    "GK19gp01-11u:3871": " jātaṃ viplava-jātaṃ, tasmāt kiṃ syād ihorvaritam? ||JGc_1,9.6|| [āryā]",
    "GK19gp01-11u:3872": " tat-tad-upadrava-jāte kevala-parameśitū rakṣā |",
    "GK19gp01-11u:3873": " tasmin bhāraṃ dadyād iti ca na khalu tat-parair iṣṭam ||JGc_1,9.7||",
    "GK19gp01-11u:3874": " [udgīti]",
    "GK19gp01-11u:3875": " calatā dvayam anucintyaṃ: tyājyaṃ gamyaṃ ca yad dhāma |",
    "GK19gp01-11u:3876": " tyājyaṃ duḥkha-nidānaṃ, gamyaṃ sukhitā-nidhānaṃ tu ||JGc_1,9.8|| [upagīti]",
    "GK19gp01-11u:3877": " sthānaṃ tad apadeyaṃ, yad iha paratra ca ghaṭeta duḥkhāya |",
    "GK19gp01-11u:3878": " bṛhad-ākhyaṃ vanam anupadam aihika-duḥkhāya sāmprataṃ jātam ||JGc_1,9.9||",
    "GK19gp01-11u:3879": " [gīti]",
    "GK19gp01-11u:3880": " sthānaṃ tad upadeyaṃ, yad iha paratra ca ghaṭeta saukhyāya |",
    "GK19gp01-11u:3881": " vṛndāvanāraṇyaṃ cādaḥ samasta-sukhatamam atīva puṇyaṃ ca ||JGc_1,9.10||",
    "GK19gp01-11u:3882": " [gīti]",
    "GK19gp01-11u:3883": " govardhana iti nāmā yatrāraṇye giriḥ sphurati |",
    "GK19gp01-11u:3884": " tat khalu go-jātīnāṃ gopānāṃ cāsti sarvasvam ||JGc_1,9.11|| [upagīti]",
    "GK19gp01-11u:3885": " gopāḥ kānana-karadā grāmādīnāṃ viniścayābhāvāt |",
    "GK19gp01-11u:3886": " tad apara-kānana-gamane rājñāṃ cājñā svataḥ-siddhā ||JGc_1,9.12|| [āryā]",
    "GK19gp01-11u:3887": " sukhato bhayato vā yat kṛtyaṃ kartavyatāṃ yāti |",
    "GK19gp01-11u:3888": " śīghraṃ yat khalu kāryaṃ valayati śaṅkām alaṃ vilambas tu ||JGc_1,9.13||",
    "GK19gp01-11u:3889": " [udgīti]",
    "GK19gp01-11u:3890": " utthātavyaṃ tasmād asmāt sadyo na kāryam ālasyam |",
    "GK19gp01-11u:3891": " tulitā hy udyama-kalanā kṛtyaṃ yad yad yadā kriyate ||JGc_1,9.14|| [āryā]",
    "GK19gp01-11u:3892": " iyam asmākam udīkṣā yuṣmabhyaṃ yadi tu rocamānā syāt |",
    "GK19gp01-11u:3893": " para-vīkṣite' pi vastuni bahu-sammatir utsavaṃ dugdhe ||JGc_1,9.15||",
    "GK19gp01-11u:3894": " [āryā]",
    "GK19gp01-11u:3895": " bhavati tu ced iha bhavatāṃ samarthanā tarhi gāvaḥ prāk |",
    "GK19gp01-11u:3896": " samyak pāyita-vatsāś carantu vṛndāṭavī-vartma ||JGc_1,9.16|| [upagīti]",
    "GK19gp01-11u:3897": " paścāt paṭa-gṛha-śakaṭāny aṭantu gṛhyaṃ samastam ādāya |",
    "GK19gp01-11u:3898": " vidhi-vidhi-siddhā seyaṃ vrajanād vrajatā hi goduhāṃ sadane ||JGc_1,9.17||",
    "GK19gp01-11u:3900": " tataś ca,",
    "GK19gp01-11u:3901": " tad vākyaṃ paśupa-samūham ūha-śūnyaṃ",
    "GK19gp01-11u:3902": " svārthāya svayam anugamya kalpate sma |",
    "GK19gp01-11u:3903": " sādharmya-spṛśi mṛdi paśya bīja-bhedaḥ",
    "GK19gp01-11u:3904": " sphītaḥ syāt phalati ca tatra nāparatra ||JGc_1,9.18|| [praharṣiṇī]",
    "GK19gp01-11u:3905": " [31] tad evaṃ paurṇamāsīm api vijñāpya samanujñāpya purataḥ prasthāpya ca",
    "GK19gp01-11u:3906": " śīghram utthāpyatāṃ vrajaḥ iti dundubhi-nirghoṣaṇayā kṛta-poṣaḥ so' yaṃ ghoṣaḥ sva-niruktim evātiriktatayā vyaktavān |",
    "GK19gp01-11u:3907": " gavyānāṃ mānuṣyakānām api kolāhalān mahā-ghoṣāspadatā hi ghoṣatā nirdiṣṭā |",
    "GK19gp01-11u:3908": " yathā,",
    "GK19gp01-11u:3909": " tadā vraje kalakala-koṭir utthitā",
    "GK19gp01-11u:3910": " hihī-hihī-jihi-jihi-kāra-miśritā |",
    "GK19gp01-11u:3911": " ghaḍad ghaḍad ghaḍad iti śākaṭā-ravaḥ",
    "GK19gp01-11u:3912": " sa-vādyakaḥ punar akhilaṃ-gilaḥ sthitaḥ ||JGc_1,9.19|| [*jabhajasaga]",
    "GK19gp01-11u:3913": " āropyānasi vṛddhādīn svayam ūḍha-śarāsanāḥ |",
    "GK19gp01-11u:3914": " gauraveṇa gavāṃ gopā yayur vikramamāṇatām ||JGc_1,9.20|| [anuṣṭubh]",
    "GK19gp01-11u:3915": " [32] tataś ca saṅkrīḍati śakaṭa-varge saṅkrīḍamāne sati,",
    "GK19gp01-11u:3916": " śakaṭa-gṛhāṭana-caryāṃ paryākalayan vidūra-go lokaḥ |",
    "GK19gp01-11u:3917": " vyatiṣajyāvadad etad grāmaḥ kaścic cariṣṇur astīti ||JGc_1,9.21|| [gīti]",
    "GK19gp01-11u:3918": " pathi tu,",
    "GK19gp01-11u:3919": " eko dhāvati kaścanāhvayati ko' py atrottaraṃ bhāṣate",
    "GK19gp01-11u:3920": " kaścit tatra nivṛtya gacchati nijaṃ sambhālayaty anyakaḥ |",
    "GK19gp01-11u:3921": " sarvo gāyati kṛṣṇa-bālya-caritaṃ bāṣpāyate stambhate svidyaty ejati romaharṣam ayate vaivarṇyam āsīdati ||JGc_1,9.22||",
    "GK19gp01-11u:3922": " [śārdūla]",
    "GK19gp01-11u:3923": " ārūḍha-śakaṭā gopyo vyūḍha-navya-pariṣkriyāḥ |",
    "GK19gp01-11u:3924": " amandaṃ jagur ānandād ānandān nanda-nandanam ||JGc_1,9.23|| [anuṣṭubh]",
    "GK19gp01-11u:3925": " yathā,",
    "GK19gp01-11u:3926": " nanda-mahī-pati-jāta nanda yaśodā-māta |",
    "GK19gp01-11u:3927": " janma-mahā-maha-digdha ramita-samasta-snigdha ||dhru |",
    "GK19gp01-11u:3928": " sparśādita-viṣa-yoṣa aparicitāpada-doṣa |",
    "GK19gp01-11u:3929": " śakaṭa-vighaṭṭana-śeṣa gokula-puṇya-viśeṣa ||",
    "GK19gp01-11u:3930": " kṛta-nāmabhir abhirāma santata-rāmā-rāma |",
    "GK19gp01-11u:3931": " riṅga-bhṛtāṅga-naraṅga aṅgīkṛta-sakhi-saṅga ||",
    "GK19gp01-11u:3932": " laṅghita-māruta-cakra nandita-gokula-śakra |",
    "GK19gp01-11u:3933": " vatsa-vimocana-moda vraja-jana-śarma-yaśoda ||",
    "GK19gp01-11u:3934": " sarvānandana-caurya tasmin darśita-śaurya |",
    "GK19gp01-11u:3935": " ayi dāmodara-līla akhila-sukha-prada-śīla ||JGc_1,9.24|| [2 x 3 gaṇas] iti",
    "GK19gp01-11u:3936": " [33] tad evaṃ gāyantyas tad-darśanasya nāthamānā vyatyatikrāmanti sma-",
    "GK19gp01-11u:3937": " tadā yaśodā-rohiṇyāv ekaṃ śakaṭam āsthite |",
    "GK19gp01-11u:3938": " rejatuḥ kṛṣṇa-rāmābhyāṃ tat-kathā-śravaṇotsuke ||[BhP 10.11.34]",
    "GK19gp01-11u:3939": " [34] tatra sthitir, yathā:",
    "GK19gp01-11u:3940": " maṇi-khacita-suvarṇa-citra-varṇe",
    "GK19gp01-11u:3941": " śuci-mṛdu-tulikayānukūla-madhye |",
    "GK19gp01-11u:3942": " gṛha-nibha-śakaṭe virejatus te suta-ruci-rociṣi rohiṇī-yaśode ||JGc_1,9.25|| [puṣpitāgrā]",
    "GK19gp01-11u:3943": " [35] tat-kathā tu dvi-vidhā, tat-sambandhinī, tat-kartṛkā ca |",
    "GK19gp01-11u:3944": " pūrvā",
    "GK19gp01-11u:3945": " yathā,",
    "GK19gp01-11u:3946": " snigdhā nāryaḥ śakaṭam abhito mātarau putrayos tair jñātājñātair akhila-caritair dhinvate smāviśeṣāt |",
    "GK19gp01-11u:3947": " premṇaḥ seyaṃ prakṛtir akhilāścarya-rūpā yad uccaiḥ sarvaṃ svīyaṃ viṣayam amanaḥ-spṛṣṭa-tulyaṃ karoti ||JGc_1,9.26||",
    "GK19gp01-11u:3948": " [mandākrāntā]",
    "GK19gp01-11u:3949": " [36] uttarā yathā-",
    "GK19gp01-11u:3950": " kṛṣṇa uvāca-mātaḥ, kva nu khalu gacchantaḥ sma?",
    "GK19gp01-11u:3951": " [37] mātā prāha-putra, vṛndāvana-nāmani vana-dhāmani |",
    "GK19gp01-11u:3952": " [38] kṛṣṇa uvāca-kadā sadanam āyāsyāmaḥ?",
    "GK19gp01-11u:3953": " [39] mātā sasmitam āha-vatsāsmad-anuṣaṅgata eva saṅgacchamānaṃ tad āste |",
    "GK19gp01-11u:3954": " [40] kṛṣṇa uvāca-kva nu nirūpyatām?",
    "GK19gp01-11u:3955": " [41] rāmaḥ prahasann āha-kṛṣṇa,",
    "GK19gp01-11u:3956": " pākādi-nitya-kṛtya-sanniveśa-deśādhaḥ-pradeśān mahā-śakaṭa-veśān gṛhān nikaṭata evāṭataḥ paśya",
    "GK19gp01-11u:3957": " [42] kṛṣṇaḥ sāścaryaṃ dṛṣṭvā śrī-rāmaṃ spṛṣṭvā jahāsa, punar uvāca ca,",
    "GK19gp01-11u:3958": " tathyam idaṃ kathyate sma |",
    "GK19gp01-11u:3959": " yasmād vidūra-kṣitigā api kṣiti-ruhās tathā lakṣyante |",
    "GK19gp01-11u:3960": " [43] mātā tu rohiṇyā saha sa-hāsam āha sma, putra, ta ete tu na kutracana ca gacchanti, kintu samprati tathā pratīyante mātram |",
    "GK19gp01-11u:3961": " [44] kṛṣṇaḥ sa-tṛṣṇam uvāca-bhavatu, tad vṛndāvanaṃ kutra?",
    "GK19gp01-11u:3962": " [45] rohiṇy āha-putra, yamunāyāḥ pāre |",
    "GK19gp01-11u:3963": " [46] rāma uvāca-ekā yamunā dūrataḥ paścān nyastā, purataḥ kim anyāpy asti?",
    "GK19gp01-11u:3964": " [47] mātā sahāsam āha-putra, kutracid api manāg api na vicchinna-gamanā sā",
    "GK19gp01-11u:3965": " [48] rāmas tu mātṛ-mukhaṃ sāścaryatayā sa-sukha-caryaṃ paśyati sma |",
    "GK19gp01-11u:3966": " kṛṣṇa uvāca-tatra-bhavatā kila na tarkitaṃ, yat khalv ita iva tatrāccha gacchantī sā dṛśyate sma |",
    "GK19gp01-11u:3967": " [50] tad evaṃ tayoḥ sollāsaṃ hāsaṃ bibhratoḥ punaḥ kṛṣṇaḥ sa-tṛṣṇam",
    "GK19gp01-11u:3968": " uvāca-laghu-mātaḥ, kā tatra śāta-sampad asti yad etāvatā prayāsena",
    "GK19gp01-11u:3969": " prayāsyāmaḥ?",
    "GK19gp01-11u:3970": " [51] rohiṇy āha-putra, krīḍā-sthānāni krīḍanakāni ca bahūni santi |",
    "GK19gp01-11u:3971": " [52] kṛṣṇaḥ saharṣaṃ saṅkarṣaṇa-niṣkalaṅka-vidhor aṅkaṃ",
    "GK19gp01-11u:3972": " nija-śyāma-dhāmnālaṅkurvann eva sāṅga-praṇayatayā samuttānitāṅgas",
    "GK19gp01-11u:3973": " tan-mukham unmukhaṃ paśyan vihasan vilasan muhur luṭhati sma |",
    "GK19gp01-11u:3974": " saṅkarṣaṇas tu tan-mukham anu mukhaṃ nidhāya muhur vihasita-līlāṃ vidhāya cirāya taṃ hāsayati sma |",
    "GK19gp01-11u:3975": " [54] atha",
    "GK19gp01-11u:3976": " yamunā-taraṅga-saṅgha-saṅgata-māruta-digdha-snigdha-vana-lekheyam āsannā iti mātṛ-yugala-saṃlāpaṃ niśamya samyag utthitaḥ kṛṣṇaḥ",
    "GK19gp01-11u:3977": " saṅkarṣaṇa-saṅkaraḥ prāg ajñātān jñātān api naga-mṛga-khagān hasantībhiḥ",
    "GK19gp01-11u:3978": " skhalita-dantībhir vivādataḥ sarvān apūrvān iva pṛcchann uttaram āyacchaṃś ca tat-kūlānukūla-vanam āsasāda |",
    "GK19gp01-11u:3979": " [55] tatra praśnottare yathā-",
    "GK19gp01-11u:3980": " ko' sau vṛkṣaḥ samantād aniśa-cala-dalaḥ? pippalaḥ |",
    "GK19gp01-11u:3981": " ko' ṇḍa-koṭiṃ",
    "GK19gp01-11u:3982": " sūte? soḍumbarākhyaḥ ka iha ghana-jaṭā-vyāpta-mūrtir? baṭaḥ saḥ |",
    "GK19gp01-11u:3983": " itthaṃ navyāṃ vanāntar-gatim anu jananī-ḍimba-saṃvāda-jātaṃ",
    "GK19gp01-11u:3984": " lokaṃ pīyūṣa-varṣair asukhayad akhilaṃ tatra tatrāticitram ||JGc_1,9.27||",
    "GK19gp01-11u:3985": " [sragdharā]",
    "GK19gp01-11u:3986": " kiṃ ca-",
    "GK19gp01-11u:3987": " gaurāḥ kṛṣṇa-pradhānāpluta-gati-paśavaḥ ke ramante? hariṇyaḥ ke vāmī sairibhāśva-pratima-tanudharā? rohiṣākhyāḥ prasiddhāḥ |",
    "GK19gp01-11u:3988": " ke śṛṅgānekaśākhā-śavalita-vapuṣaḥ? śambarākhyās tad evaṃ",
    "GK19gp01-11u:3989": " mātur gīr-jñāta-nāmā sa jayati sa-balo nanda-gopāla-bālaḥ ||JGc_1,9.28||",
    "GK19gp01-11u:3990": " [sragdharā]",
    "GK19gp01-11u:3991": " api ca-",
    "GK19gp01-11u:3992": " citraḥ ko' pi? mayūraḥ ka iha mṛdukuhūgāyakaḥ? kokilākhyaḥ ko vaktuṃ vaṣṭi vāṇīṃ naravad api? śukaḥ puṣpagaḥ kaś ca? bhṛṅgaḥ |",
    "GK19gp01-11u:3993": " itthaṃ mātṛ-dvayena prathama-vana-game saṃlapantau hasantau,",
    "GK19gp01-11u:3994": " bālau gopāla-rāmau vraja-kula-mahilāḥ śarmabhiḥ siñcataḥ sma",
    "GK19gp01-11u:3995": " ||JGc_1,9.29|| [sragdharā]",
    "GK19gp01-11u:3996": " athāgatās taraṇi-sutā-taṭaṃ vraja-",
    "GK19gp01-11u:3997": " prajā-vrajāḥ sa-śakaṭa-dhenu-saṅkaṭam |",
    "GK19gp01-11u:3998": " sa-sambhramaṃ taritu-manastayā ca te parasparaṃ kalakala-kīrṇam abhraman ||JGc_1,9.30||",
    "GK19gp01-11u:3999": " [56] tataś ca dvāv api bhrātarau mātarau vihāya, paramam unnatatamaṃ vrajeśituḥ pituḥ śakaṭam āgatāv, ūrdhva-sthityā",
    "GK19gp01-11u:4000": " dalad-indīvara-sundaratā-śāli-kālindīṃ prāṇi-vṛnda-prīṇi vṛndāvanam api phulla-dṛśā dadṛśatuḥ",
    "GK19gp01-11u:4001": " [57] śrī-vrajeśvarādayas tu parasparam ūcuḥ-aho, rūpam iha pārīṇa-vanyā-sambandhinyā bhāsvat-kanyāyāḥ, yā khalu pratibimba-saṃvalanayā vṛndāvanāntam antar-vahantī",
    "GK19gp01-11u:4002": " vicitra-citra-paṭṭa-paṭavad ācarati |",
    "GK19gp01-11u:4003": " [58] aho madhurīṇāṃ sādhu-rītir asya ca vṛndāvanasya, yat khalu nīlābhaṃ sita-pīta-lohita-prasūnālibhir",
    "GK19gp01-11u:4004": " niḥsarad-āsāra-vidyotamāna-vidyut-kānti-rohita-rohita-nīrada-vad",
    "GK19gp01-11u:4005": " ābhāsamānaṃ dūrato' py amṛta-pūram arpayati |",
    "GK19gp01-11u:4006": " yasya",
    "GK19gp01-11u:4007": " cākṛṣṭa-tripiṣṭapa-pada-ṣaṭpada-padatayā vyakta-daurlabhyaṃ",
    "GK19gp01-11u:4008": " samākarṣi-saurabhyaṃ ghrāṇābhyāgatānāṃ dūram ārabhya pratyudgami",
    "GK19gp01-11u:4009": " sabhājaka-sabhya-vṛndam iva labhyate |",
    "GK19gp01-11u:4010": " [59] yasya ca vicitra-patri-kṛtrima-kala-kalila-kākalī-saṅkula-kolāhala-kulam",
    "GK19gp01-11u:4011": " ākarṣaṇa-mantra ivārtha-grahaṇaṃ vināpi sa-karṇakaṃ janyuṃ nijāśrayābhyarṇam ākarṣati |",
    "GK19gp01-11u:4012": " [60] tad evaṃ paśyatoḥ śṛṇvator api sa-tṛṣṇayo rāma-kṛṣṇayor gopāḥ gāḥ pārayituṃ vyāpāraṃ",
    "GK19gp01-11u:4013": " nīraṃ taraṇi-kanyāyās tīraṃ ca taraṇe tadā |",
    "GK19gp01-11u:4014": " go-mayaṃ gomaya-mayaṃ kṣaṇād ajani sarvataḥ ||JGc_1,9.31|| [anuṣṭubh]",
    "GK19gp01-11u:4015": " [61] tīrṇāsu goṣu tathā karṇīrathād avatīrṇāsu parijana-paricchada-sahitāsu gopa-vanitāsu,",
    "GK19gp01-11u:4016": " alaṅkarmīṇa-nirmita-paraspara-naddha-plava-rājī rāja-paddhatir",
    "GK19gp01-11u:4017": " ivāsambādhatayā sādhitā |",
    "GK19gp01-11u:4018": " [62] tataś ca pārāvārīṇa-bhūmyor ekatāyāṃ kṛtāyām avārīṇam iva pārīṇam madhupurī-kālīya-hradayor antarālaṃ tad vana-bhāgaṃ sarva eva gāyantaḥ prahasantaḥ krīḍantaś ca śakaṭa-ghaṭayāpi",
    "GK19gp01-11u:4019": " praviviśuḥ |",
    "GK19gp01-11u:4020": " tad evam evoktam,",
    "GK19gp01-11u:4021": " vṛndāvanaṃ sampraviśya sarva-kāla-sukhāvaham |",
    "GK19gp01-11u:4022": " tatra cakrur vrajāvāsaṃ śakaṭair ardha-candravat ||[BhP 10.11.35] iti|",
    "GK19gp01-11u:4023": " [63] rāma-kṛṣṇāu ca baddha-tṛṣṇāv āsādita-tīropakaṇṭhāv utkaṇṭhayā bhuvi śakaṭād utplutau pluta-samplutāhvānataḥ sukha-samanvitaṃ sakhīn anvag vidhāya pratyagram api pratyagrāyamāṇa-vaicitrī-gahaṇaṃ gahanam avagāhamānau savyāpasavyayoḥ paśyantau caraṇa-cāritām evācaritavantau |",
    "GK19gp01-11u:4024": " tadā ca kim anyad varṇanīyam, samastaṃ vṛndāvanam api kṛṣṇena spṛṣṭaṃ hṛṣṭam eva nirṇīya parāmṛṣṭam |",
    "GK19gp01-11u:4025": " yataḥ,",
    "GK19gp01-11u:4026": " yad gānaṃ vipinasya kokila-kale nṛtyaṃ latā-vibhrame",
    "GK19gp01-11u:4027": " romṇām utthitam aṅkure ca kavitaṃ yogyān nidānādṛte |",
    "GK19gp01-11u:4028": " tan mithyā yadi kṛṣṇa-saṅgati-vaśāt tasmiṃs tathā varṇyate",
    "GK19gp01-11u:4029": " satyaṃ tarhi sadāpi tat tad akhilaṃ yasmād darīdṛśyate ||JGc_1,9.32||",
    "GK19gp01-11u:4030": " [śārdūla]",
    "GK19gp01-11u:4031": " [64] tataś ca tau kvacid vikramaṇena kvacit tu",
    "GK19gp01-11u:4032": " snigdha-jana-skandhādy-ākramaṇena bandhubhir",
    "GK19gp01-11u:4033": " āsvādyamānānavadya-lālityāmṛtau śubha-śakuna-sambhṛtau",
    "GK19gp01-11u:4034": " vatsa-krīḍanābhidha-yamunā-ghaṭṭataḥ saṭṭīkarākhyaṃ pradeśam āsedatuḥ |",
    "GK19gp01-11u:4035": " [65] athāvataraṇa-turya-ghoṣa-jāte rājñā samanujñāte, taṃ paścān nidhāya",
    "GK19gp01-11u:4036": " dakṣiṇa-paścimām agre vidhāya sarve samākīrṇa-vistīrṇa-deśatayāvatīrṇāḥ |",
    "GK19gp01-11u:4037": " loka-hūti-vyakta-ceṣṭaṃ tadā nandādi-veṣṭitam |",
    "GK19gp01-11u:4038": " vṛndāvanam idaṃ reje supta-jāgarita-prabham ||JGc_1,9.33|| [anuṣṭubh]",
    "GK19gp01-11u:4039": " tatra cakrur vrajāvāsaṃ śakaṭair ardha-candravat |",
    "GK19gp01-11u:4040": " yad-antaḥ-pūritaṃ gobhiḥ krameṇa ghana-rītibhiḥ ||JGc_1,9.34|| [anuṣṭubh]",
    "GK19gp01-11u:4041": " śrī-hari-vaṃśe ca,",
    "GK19gp01-11u:4042": " niveśaṃ vipulaṃ cakre gavāṃ caiva hitāya ca |",
    "GK19gp01-11u:4043": " śakaṭāvarta-paryantaṃ candrārdhākāra-saṃsthitam ||iti |",
    "GK19gp01-11u:4044": " [66] evaṃ taddine śakaṭair eva cakruḥ, dināntare tu,",
    "GK19gp01-11u:4045": " kaṇṭakībhiḥ pravṛddhābhis tathā kaṇṭakibhir drumaiḥ |",
    "GK19gp01-11u:4046": " nikhātocchrita-śākhābhir abhiguptaṃ samantataḥ ||iti |",
    "GK19gp01-11u:4047": " go-purasya puraḥ kṛtvā govardhana-dharādharam |",
    "GK19gp01-11u:4048": " gopa-vāsaḥ sa tatrāsīn nagopa-vasatir yataḥ ||JGc_1,9.35|| [anuṣṭubh]",
    "GK19gp01-11u:4049": " paurastya-vastya-tyāge' pi tat-tan-maryādayācitaḥ |",
    "GK19gp01-11u:4050": " vrajākāras tathaivāsīt kṛṣṇāpāre yathā sthitaḥ ||JGc_1,9.36|| [anuṣṭubh]",
    "GK19gp01-11u:4051": " aṣṭa-krośīm āyataṃ goṣṭham etan",
    "GK19gp01-11u:4052": " madhye tasmin vistṛtaṃ cārdham asyāḥ |",
    "GK19gp01-11u:4053": " etan mānaṃ cātra lokasya dṛṣṭyā śaktyānantācintya-dhāmatvam eva ||JGc_1,9.37|| [śālinī]",
    "GK19gp01-11u:4054": " madhye rājñaḥ sadma tat-pārśvatas tad-",
    "GK19gp01-11u:4055": " bhrātṝṇāṃ tad-bāhyatas tat pareṣām |",
    "GK19gp01-11u:4056": " yadvat premaṇy antaraṅgādi-rītir",
    "GK19gp01-11u:4057": " vāse' pi syād aucitī tadvad eva ||JGc_1,9.38|| [śālinī]",
    "GK19gp01-11u:4058": " [67] atha tatra parama-śarmaṇā gamyamāna-samaya-vraje pūrvavad vraje krīḍā-ratayor api tayor vana-didṛkṣā punar atīva vilakṣaṇā jātā |",
    "GK19gp01-11u:4059": " tataś ca pratidinam api gavāvanāya vanāya prayātena tātena samaṃ samantata eva vrajataḥ sma",
    "GK19gp01-11u:4060": " yatra-",
    "GK19gp01-11u:4061": " vṛndāvanaṃ govardhanaṃ yamunā-pulināni ca |",
    "GK19gp01-11u:4062": " vīkṣyāsīd uttamā prītī rāma-rāmānujātayoḥ ||JGc_1,9.39|| [BhP 10.11.36]",
    "GK19gp01-11u:4063": " yathā,",
    "GK19gp01-11u:4064": " prādhānyād atidivya-vṛkṣa-vitater vṛndāvanaṃ ratna-bhū-",
    "GK19gp01-11u:4065": " palyaṅkānvita-pīṭha-jetṛ-dṛśadāṃ vṛndasya govardhanaḥ |",
    "GK19gp01-11u:4066": " glau-cūrṇodbhava-raṅga-bhūmi-vijayi-sthalyāvaler aṃśumat-",
    "GK19gp01-11u:4067": " kanyāyāḥ pulinālir utsava-śataṃ dugdhe sma mugdhaṃ tayoḥ ||JGc_1,9.40||",
    "GK19gp01-11u:4068": " [śārdūlavikrīḍitam]",
    "GK19gp01-11u:4069": " [68] atha madhukaṇṭhaḥ samāpanam idaṃ sāñjalitayā vyānañja,",
    "GK19gp01-11u:4070": " īdṛśas tanayo jātas tava gopādhināyaka |",
    "GK19gp01-11u:4071": " pālyaṃ karoti yo viśvaṃ bālyasya caritād api ||JGc_1,9.41||",
    "GK19gp01-11u:4072": " [69] tad evaṃ tal-līlānāṃ sākṣāt-prathāyāṃ kathāyāṃ vṛttāyāṃ pūrva-vṛttavat tad-dine' pi sarve' py ānandānām akharvāṇāṃ kharveṇa karburitā nija-nijālayaṃ kalayāmāsuḥ |",
    "GK19gp01-11u:4073": " iti śrī-śrī-gopāla-campūm anu",
    "GK19gp01-11u:4074": " śrī-vṛndāvana-deśe praveśo nāma navamaṃ pūraṇam ||9||",
    "GK19gp01-11u:4075": " atha daśamaṃ pūraṇam",
    "GK19gp01-11u:4076": " vatsāsurādy-utsādanam",
    "GK19gp01-11u:4077": " [1] atha prātar api pūrvavat kathā prathate sma |",
    "GK19gp01-11u:4078": " [2] yathā snigdhakaṇṭha uvāca- athānayor atibālyād ūrdhva-vilāsam",
    "GK19gp01-11u:4079": " ārabhamāṇaṃ sukumāraṃ kumāratā-śeṣaṃ varṇayiṣyāmaḥ |",
    "GK19gp01-11u:4080": " yathā-",
    "GK19gp01-11u:4081": " mukta-stanyam udañcad aṅgavalayaṃ cāñcalya-paryākulaṃ",
    "GK19gp01-11u:4082": " khelā-cañcad-akharva-netra-yugalaṃ śaśvat-prahāsānanam |",
    "GK19gp01-11u:4083": " nānā-kautuka-bhāvitaṃ sakhijanakrīḍāvilāsāspadaṃ",
    "GK19gp01-11u:4084": " vatsekṣā-spṛhi rāma-kṛṣṇa-kalitaṃ kaumāram antar bhaje ||JGc_1,10.1||",
    "GK19gp01-11u:4085": " [śārdūla]",
    "GK19gp01-11u:4086": " api ca,",
    "GK19gp01-11u:4087": " śubhraśyāmau nīla-pītābha-vastrau",
    "GK19gp01-11u:4088": " śṛṅgī-pārīdhvāna-śikṣāsu dakṣau |",
    "GK19gp01-11u:4089": " krīḍā-lolau mitra-varge vicitraṃ citrīyete rāma-kṛṣṇau kumārau ||JGc_1,10.2|| [śālinī]",
    "GK19gp01-11u:4090": " [3] etad-avadhi ca vastra-paridhānaṃ krameṇa niścitaṃ jātaṃ, yathā-",
    "GK19gp01-11u:4091": " vastraṃ dadhāti jananī-nihitaṃ prayatnāt kṣipraṃ ca bandhana-dhiyā svayam ujjahāti |",
    "GK19gp01-11u:4092": " bhūyas tad ardati bibharti ca yasya cārdhaṃ vrīḍāṃ vikalpya laghu nityayati sma kṛṣṇaḥ ||JGc_1,10.3||",
    "GK19gp01-11u:4093": " [4] tatra nityam eva gojātam anuyātena tātena saha yātavantau samantād",
    "GK19gp01-11u:4094": " alaṃ tau bhramataḥ |",
    "GK19gp01-11u:4095": " yathā,",
    "GK19gp01-11u:4096": " agacchatāṃ tatra vane janānāṃ snehārthināṃ kroḍa-gatau pituś ca |",
    "GK19gp01-11u:4097": " apṛcchatāṃ tat-prati-vastu bālāv ayacchatāṃ śarma ca rāma-kṛṣṇau ||JGc_1,10.4|| [upajāti 11]",
    "GK19gp01-11u:4098": " [5] tatra ca nivāryamāṇāv api visphāry-aham-pūrvikayā go-goyugaṃ",
    "GK19gp01-11u:4099": " gogoyuga-yugaṃ go-ṣaḍ-gavam api yugapad vaśayantāv akrīḍatām |",
    "GK19gp01-11u:4100": " anantaram api parasparam aparasparaṃ sadravam eva dravantau",
    "GK19gp01-11u:4101": " vighaṭita-dhenv-anaḍuha-saṅghaṭṭāv uddhatā dhenur vṛṣabhān api",
    "GK19gp01-11u:4102": " śṛṅga-grāhaṃ nivartayataḥ sma |",
    "GK19gp01-11u:4103": " kiṃ ca, pañcakenāpi paśūn gṛhṇītaḥ sma |",
    "GK19gp01-11u:4104": " [6] dina-katipaye punar evaṃ gata-samaye tad etad upadhārya vrajeśvaryā patiṃ prati praṇaya-sphurad-upālambhaṃ bhaṇitaṃ, kim idam apūrvam iva kurvanti tatra-bhavantaḥ? iti |",
    "GK19gp01-11u:4105": " tena ca lajjātaṅkau sajjatā tau vañcayatā vanaṃ cañcatāmunānumatā taṃ ca taṃ ca sā ca sā ca tan-mātā vana-gamanatas",
    "GK19gp01-11u:4106": " tanayam atipraṇayān niruddhavatī |",
    "GK19gp01-11u:4107": " [7] niruddhau ca tāv utkaṇṭhāviṣṭhāv arodiṣṭām |",
    "GK19gp01-11u:4108": " tatra ca kadācid ahnāya nihnavam ārabhya pitur abhyarṇaṃ gacchantau, savayobhyaḥ sukhaṃ yacchantau vartmāparikalya vrajabahir upaśalya-sthair vatsa-pālyair bālaiḥ kṛta-melantau khelantau",
    "GK19gp01-11u:4109": " tat-pālāyamānau mumudāte |",
    "GK19gp01-11u:4110": " [8] tad evaṃ tayor asakṛtkṛtim anubhūya bhūyaḥ śrī-vraja-bhūpatī dampatī",
    "GK19gp01-11u:4111": " sukha-sambhūyamānatāyām api bhavya-dūyamāna-manastayā mantrayāmāsatuḥ:",
    "GK19gp01-11u:4112": " yadi go-saṅgāvasthānaṃ vinā na sthātuṃ pārayatas, tarhi vraja-sadeśa-deśe",
    "GK19gp01-11u:4113": " vatsān eva tāvat sañcārayatām iti |",
    "GK19gp01-11u:4114": " [9] tad etad eva vrajarājaḥ sahajādibhir mantra-vidbhiḥ saha",
    "GK19gp01-11u:4115": " mantra-sahatayā vicārya, tantra-vidbhiḥ puṇya-dinam avadhārya,",
    "GK19gp01-11u:4116": " puṇyāha-vācanādikam api sañcārya tābhyāṃ go-bāla-pālanārambham",
    "GK19gp01-11u:4117": " ācārayāmbabhūva |",
    "GK19gp01-11u:4118": " [10] tābhyām eva saha mahā-gopālā mahaṃ vidhāya manasi",
    "GK19gp01-11u:4119": " ca sukhaṃ nidhāya nija-nija-bālān vatsa-pālān kalayāmāsuḥ |",
    "GK19gp01-11u:4120": " yasya cādau jananī-janitena majjana-sajjanena bhojana-bhajanena vasana-vasanena",
    "GK19gp01-11u:4121": " sad-alaṅkaraṇa-dharaṇena vetra-netra-muralī-gavalānāṃ valanena ca bala-kṛṣṇau śobhāṃ lebhāte",
    "GK19gp01-11u:4122": " [11] kṛṣṇas tv ānīte upānahau nahi-nahi-kāreṇa bahiś cakāra,",
    "GK19gp01-11u:4123": " kula-paramparā-gata-dhana-godhan-samārādhana-dharma-marma-bādhanaṃ hi",
    "GK19gp01-11u:4124": " tat-prasādhana-vaśād bhavati iti |",
    "GK19gp01-11u:4125": " tataḥ kṛṣṇa-bhāvam anubhavatā rāmeṇāpi tathānumatam |",
    "GK19gp01-11u:4126": " [12] duṣkara-gaṇanāni godhanāni tu nūnaṃ",
    "GK19gp01-11u:4127": " kṛta-tad-avadhānāni tad-ānukūlyāya",
    "GK19gp01-11u:4128": " prakhara-khara-khura-khanana-khuralībhir mṛn-maya-reṇūn api puṣpa-reṇūn",
    "GK19gp01-11u:4129": " iva vidhāya karkarākaṇṭakādikam api khaṇḍaśas tathā sandhāya",
    "GK19gp01-11u:4130": " tadīya-caraṇa-pracāra-bhūmiṃ sukha-sañcāratayā kārayāmāsuḥ |",
    "GK19gp01-11u:4131": " vasudhā ca sudhā-sekam eva tadīya-caraṇa-sañcāreṇa manvānā vṛndayā saha ca yogaṃ tanvānā tad-ānukūlyāvaśeṣaṃ niravaśeṣaṃ cakāra |",
    "GK19gp01-11u:4132": " yathā ca khadira-vanādikam api sukha-sañcārāya samyag adhikaṃ bhavati |",
    "GK19gp01-11u:4133": " [13] yathā ca sarvatra tadīya-caraṇa-kiśalayālaya-sūkṣma-rekhā-lekhānām udayaḥ",
    "GK19gp01-11u:4134": " sarva-mud-ayanaṃ bhavatīti prakṛtam anusarāmaḥ |",
    "GK19gp01-11u:4135": " [14] tad evaṃ mahā-maṅgala-saṅgatatayā vatsa-cāraṇotsavam anukriyamāṇe prayāṇe samudgata-śobha-samudgaka-vicitrac-chatra-cāmara-paṭṭa-paṭādi-nānā-sāmagrī-saṅgraha-vyagrībhūta-karā",
    "GK19gp01-11u:4136": " bhuvana-śubhaṅkarā jita-vṛndākarāḥ kiṅkara-dārakās tāv anusarantaḥ kim apy",
    "GK19gp01-11u:4137": " antaḥ-sukham anubabhūvuḥ |",
    "GK19gp01-11u:4138": " [15] tatra ca mātara-pitarāv ārabhya",
    "GK19gp01-11u:4139": " pratyāgāra-dvāraṃ sarvābhir anarvācīnābhir vara-varṇinībhir mahā-dhanair",
    "GK19gp01-11u:4140": " nirmañchyamānau dīpāyamāna-maṇibhir nīrājyamānau",
    "GK19gp01-11u:4141": " praphulla-surabhi-prasūnair abhivṛṣyamāṇau maṅgala-saṅgha-saṅgata-gītaiḥ",
    "GK19gp01-11u:4142": " saṅgīyamānau yathārhaṃ tad-antika-vacana-kānti-santatibhiḥ santoṣyamāṇau,",
    "GK19gp01-11u:4143": " purastād vikīrṇa-vistīrṇa-nayanair nirvarṇyamānau gurūn abhivādya",
    "GK19gp01-11u:4144": " niravadya-vādya-prasādyamāna-kautuka-pratataṃ pratasthāte |",
    "GK19gp01-11u:4145": " [16] yatra",
    "GK19gp01-11u:4146": " divya-gaṇāś ca tadvad eva dīvyanti sma |",
    "GK19gp01-11u:4147": " tataś ca-",
    "GK19gp01-11u:4148": " veṇu-vetra-dala-śṛṅgavaṭībhiḥ",
    "GK19gp01-11u:4149": " kanduka-bhramara-dāru-naṭībhiḥ |",
    "GK19gp01-11u:4150": " krīḍinau sa-śiśu-go-suta-jāte",
    "GK19gp01-11u:4151": " nīla-pīta-vasanau rurucāte ||JGc_1,10.5|| [svāgatā]",
    "GK19gp01-11u:4152": " [17] tad anu, dūrataḥ sūratatayā purataḥ paśyadṛśaḥ pitṛtatsadṛśas te",
    "GK19gp01-11u:4153": " kāṃścit prauḍhān ūḍhāvadhānān vidhāya, cārapradeśavicāram abhidhāya ca,",
    "GK19gp01-11u:4154": " kramata eva vyutkramataḥ kramamāṇāḥ sukṛtinaḥ kṛtinaḥ parāvavṛtire |",
    "GK19gp01-11u:4155": " rāma-rāmānujādayaś ca kiñcid añcitvā-",
    "GK19gp01-11u:4156": " visārya vatsān āvārya paritaḥ śādvale sthale |",
    "GK19gp01-11u:4157": " khelāṃ cakrur mitho melād āvelāṃ bhojanāgateḥ ||JGc_1,10.6|| [anuṣṭubh]",
    "GK19gp01-11u:4158": " yathā,",
    "GK19gp01-11u:4159": " veṇuṃ vādayatoḥ phalādi kiratoḥ śiñjat-tulākoṭi-bhāg-",
    "GK19gp01-11u:4160": " aṅghribhyāṃ kṣipator vṛṣānukaraṇaiḥ saṃyudhyator etayoḥ |",
    "GK19gp01-11u:4161": " bhrātror nirjayinor mitho drava-vaśād uccaiḥ sakhāyaś ca te",
    "GK19gp01-11u:4162": " pārṣṇi-grāhatayā yudhaṃ vidadhataḥ kolāhalaṃ cakrire ||JGc_1,10.7||",
    "GK19gp01-11u:4163": " [śārdūla]",
    "GK19gp01-11u:4164": " [19] tataś ca tau vatsāṃs tṛṇair āpyāyya jalam āpāyya sarvān",
    "GK19gp01-11u:4165": " vilokitavantau |",
    "GK19gp01-11u:4166": " śrī-kṛṣṇas tu teṣu kasyacid gaṇḍādi-kaṇḍūti-khaṇḍanena",
    "GK19gp01-11u:4167": " bāhu-daṇḍa-kṛta-kaṇṭhāvaguṇṭhanena, mātaraṃ militum icchasi? melayiṣyāmi iti tat-karṇe mithaḥ kapola-melana-pūrvaka-vṛthā-varṇanena ca tam upacarya",
    "GK19gp01-11u:4168": " sukham upalabdhavān |",
    "GK19gp01-11u:4169": " [20] atha bhrātarau sakhibhir jalāplavana-kelim ācarya vanya-veśa-viśeṣam",
    "GK19gp01-11u:4170": " apy āsajjya caraṇa-caryayā carantāv apūrva-mṛga-pakṣiṇaḥ samantāl lakṣayantau vailakṣyam āsedatuḥ",
    "GK19gp01-11u:4171": " tatra ca,",
    "GK19gp01-11u:4172": " rutam anukurutas tau līlayā yasya jantoḥ samudayati tadīyaṃ jāti-mātraṃ tadāśu |",
    "GK19gp01-11u:4173": " bhaṇitam atha vidhattas tad-viruddhasya tasmin yadi bhayam anu tasmāl līyate taj javena ||JGc_1,10.8||",
    "GK19gp01-11u:4174": " [21] tataś cāhnāya madhyāhnāśanam ādāya sva-sva-dhāmataḥ samāgatābhis",
    "GK19gp01-11u:4175": " tad-ucitābhir vanitābhir janitānandanaḥ śrīmān nanda-nandanaḥ sakhi-vṛndam",
    "GK19gp01-11u:4176": " ānandayan vāṇīya-māna-veṇu-raṇitenākāraṇayā maṅkṣu saṅkalayāmāsa |",
    "GK19gp01-11u:4177": " saṅkalitāṃś ca sakhīn eṇīdṛśaḥ śreṇīkṛtya cādṛtya ca samupaveśitān suveśitān madhyam adhyāsita-śyāma-rāmān bhojana-kāmān krama-niśāmanayā yām anayā jemayāmāsuḥ |",
    "GK19gp01-11u:4178": " [22] yatra narmaṇā śarma-dānāya kiñcit kaścit kiñcit",
    "GK19gp01-11u:4179": " kaścid viśiślāghe śaślāghe ca |",
    "GK19gp01-11u:4180": " yatra ca tair vivadamānānāṃ saṃvadamānānāṃ cānyāsāṃ vacana-prativacana-śravaṇa-kautukānantaraṃ",
    "GK19gp01-11u:4181": " kācit tu dāsera-bālakān prati phelā-visarjana-rañjanāya pūrti-vyañjanayā",
    "GK19gp01-11u:4182": " bhojana-vitṛṣṇatām anucariṣṇuṃ kṛṣṇaṃ prati sa-kāku jagāda-",
    "GK19gp01-11u:4183": " mayā yatnād etad drava-madhuram ārād upahṛtam jananyā rāmasya prayatana-yujā sādhitam idam",
    "GK19gp01-11u:4184": " bhavan-mātrā cāsya svadana-vidhaye datta-śapathaṃ",
    "GK19gp01-11u:4185": " muhuḥ sandiṣṭaṃ tan nikhilam upayuṅkṣva trayam api ||JGc_1,10.9||",
    "GK19gp01-11u:4186": " [śikhariṇī]",
    "GK19gp01-11u:4187": " [23] tad evaṃ kautuka-viśeṣeṇa jāte bhojana-śeṣe racitācamanaṃ tam ananta-guṇa-kamanaṃ rāma-dāmādibhiḥ sahitaṃ sahitaṃ sā punaḥ",
    "GK19gp01-11u:4188": " karpūra-rasa-pūra-pūrṇa-khapura-pūrita-sacūrṇa-svarṇa-varṇa-parṇa-puṭa-dāna-puraḥ-saram",
    "GK19gp01-11u:4189": " evam avādīt, lālya-pālyamāna-mātṛ-sandeśatayā bālyam apahāya tūrṇam eva",
    "GK19gp01-11u:4190": " vraja-sadanaṃ pūrṇam ācaraṇīyam |",
    "GK19gp01-11u:4191": " [24] atha kiñcid dūraṃ gatvā tasya teṣāṃ ca khelā-melābhiniveśaṃ matvā grīvāṃ parāvartya nartyamāna-nayanatayā samarthāṃs tat-pālakān bālakān praty uvāca-are re, śīghram evāyaṃ prāṇayanīyo vraja-dharaṇīśa-praṇayinyāḥ",
    "GK19gp01-11u:4192": " prāṇasya prāṇaḥ iti |",
    "GK19gp01-11u:4193": " [25] tad evaṃ gatāsu tāsu sāgrajaḥ sa tu",
    "GK19gp01-11u:4194": " duṣparihara-bāṣpa-cchedya-sa-puṣpa- tṛṇa-mukhān vatsān vrajābhimukhān vidhāya śanaiś cārayan gāyan nṛtyan hasan krīḍan divi-carair brāhmaṇair brāhmaṇaiḥ stūyamānaḥ sumanobhiś ca sumanobhir vṛṣyamāṇaḥ svagṛhāya vartma",
    "GK19gp01-11u:4195": " jagṛhe |",
    "GK19gp01-11u:4196": " [26] tataś ca vatsāvāsaṃ yāvat sāgraja-mitra-vrajatayā yathākramaṃ vikramamānas tatra ca vatsān saṅkṛtya kṛta-kṛtyatayā ramamāṇas",
    "GK19gp01-11u:4197": " tal-lāvaṇya-darśanena harṣamānas tat prāg eva sarvair vraja-vāsibhir",
    "GK19gp01-11u:4198": " upavrajyamānaḥ snānādi-pūrvakaṃ divyam ambaraṃ valayamānaḥ śīghram eva bhojanaṃ bhajamānaḥ punar api go-dohana-bhūmi-gamanena sukhaṃ yajamānas tat-tan-mātṛ-nāmabhir vatsān hvayamānaḥ sambhramatas",
    "GK19gp01-11u:4199": " tad-gamana-vyatikramāt prahāsa-maya-mānaḥ pradugdhāni dugdhāni ca tāni",
    "GK19gp01-11u:4200": " kiṅkara-nikareṇa gṛhaṃ hārayamāṇaḥ punar ālayam āgamya kṣaṇa-katipayaṃ",
    "GK19gp01-11u:4201": " mātaram ānandya tām anu vindamānaś candra-śālikāṃ viśramāya śrayamāṇaḥ punar sarveṣām atiharṣaṃ vavarṣa |",
    "GK19gp01-11u:4202": " prasvāpya ca taṃ ca taṃ ca sā ca sā ca mātā paritaḥ parijana-kumārān sannidhāpya gṛha-vyavahārāya",
    "GK19gp01-11u:4203": " jagāma |",
    "GK19gp01-11u:4204": " [27] tad evaṃ dina-katipaye parama-ramaṇena gamita-samaye sa tu nṛśaṃsaḥ",
    "GK19gp01-11u:4205": " kaṃsa-nāmā yathārha-varṇa-kṛta-varṇanataḥ",
    "GK19gp01-11u:4206": " samākīrṇa-tat-tad-vṛndāvanāgamanādi-vṛttāntaḥ svāntaś cintayāmāsa-",
    "GK19gp01-11u:4207": " [28] hanta, satyatā-sāreṇa devyā vacanānusāreṇa nanda-gopa-ḍimbhatā-dambha",
    "GK19gp01-11u:4208": " eva sa ko' pi gopitaḥ sambhāvyate, yena nūtanāvayavenāpi duḥsaha-mahasaḥ",
    "GK19gp01-11u:4209": " pūtanādayaḥ sahasā gāmbhīryāvṛttena vīryātiśayenālambhanīyatāṃ lambhitāḥ |",
    "GK19gp01-11u:4210": " trasyati ca tasya nāma-dhāma-vaśān mama hṛdayam |",
    "GK19gp01-11u:4211": " tasmād asau chalata evotkalanīyaḥ |",
    "GK19gp01-11u:4212": " hanta, chalān apy uttaram uttaram atiriktaṃ yuktam eva te prayuktavantaḥ |",
    "GK19gp01-11u:4213": " tathāpi kadarthitī-bhūya vyarthī-bhūtāḥ iti vicārya,",
    "GK19gp01-11u:4214": " punar api taṃ praṇidhiṃ sannidhiṃ nikāyyataḥ samānāyya papraccha, aye,",
    "GK19gp01-11u:4215": " tvayedam apy avakalitaṃ, jātau kasyāṃ tasyādaraḥ sneha-bharaś ca paramaḥ parāmṛśyate?",
    "GK19gp01-11u:4216": " [29] sa covāca-deva, go-vatseṣu tad-utsekaḥ pratīyate |",
    "GK19gp01-11u:4217": " [30] kaṃsa uvāca-samyag gamyatāṃ nijam eva harmyam |",
    "GK19gp01-11u:4218": " punaś cānyam uvāca-ākāryatāṃ purataḥ sa vatsāsuraḥ |",
    "GK19gp01-11u:4219": " sa ca śacī-pater api klamanaḥ |",
    "GK19gp01-11u:4220": " sa-sambhrama-vikrama-kramatayā tenānīya samarpitaḥ pānīya-lavavad",
    "GK19gp01-11u:4221": " drava-pravaṇatāvastha eva tasthau |",
    "GK19gp01-11u:4222": " tena ca sambandhatām āśaṃsan",
    "GK19gp01-11u:4223": " pāṃśu-saṅghaval labdha-dhvaṃsaḥ kaṃsas tūpāṃśu taṃ sutam iva śaśaṃsa,",
    "GK19gp01-11u:4224": " vatsa vatsāsura, gaccha nandasya vrajam |",
    "GK19gp01-11u:4225": " gatvā ca vatsāṃś cārayataḥ kumārayatas tat-kumārasya sadeśam āsādya nijaṃ vatsa-veśam utpādya tasyāpakāram ārabhasva |",
    "GK19gp01-11u:4226": " [31] tataḥ sa ca, yathājñāpayanti rājñām ājñāpakāḥ iti",
    "GK19gp01-11u:4227": " tad-vacanānupathātmā tat pratiśāsanād atrāsam eva tatrājagāma |",
    "GK19gp01-11u:4228": " yatra svacche vatsa-krīḍana-nāmani yāmuna-kacche tad-vidha-māraka-karmā",
    "GK19gp01-11u:4229": " vraja-rāja-janmā vatsān mānayan nayana-viṣayaṃ viṣa-dharam iva taṃ cakāra",
    "GK19gp01-11u:4230": " [32] atha matsaratas tata itaḥ saratas tasya gandhānusandhānataḥ kṛtsnān khaṭa-deśam aṭataḥ śakṛtkarīn vyagraṃ paśyataḥ paśyann agrajaṃ",
    "GK19gp01-11u:4231": " vrajarāja-tanūjanū rahaḥ sa-vyājaṃ vyajahāra, bṛhad-bhrātaḥ, prātar anāyātaḥ paricīyate vā ko' yam upatoyaṃ pratīyate vatsaḥ?",
    "GK19gp01-11u:4232": " [33] rāma uvāca-bhrātar, nahi nahi |",
    "GK19gp01-11u:4233": " [34] kṛṣṇa uvāca-nirūpyatām |",
    "GK19gp01-11u:4234": " [35] rāma uvāca-bhīṣaṇa-prakṛtir iva pratīyate |",
    "GK19gp01-11u:4235": " [36] kṛṣṇa uvāca-pūrvaja, pūrva-devo' yam |",
    "GK19gp01-11u:4236": " [37] rāma uvāca-satyam, yasmād asmāsu vatseṣu cākasmād adṛṣṭijādṛṣṭir asya",
    "GK19gp01-11u:4237": " dṛśyate |",
    "GK19gp01-11u:4238": " [38] kṛṣṇa uvāca-yadi bhavad-ādiṣṭaṃ syāt tarhy etaṃ diṣṭāntam āsādayāmi |",
    "GK19gp01-11u:4239": " [39] rāma uvāca-lokataḥ kalaṅkataḥ śaṅke |",
    "GK19gp01-11u:4240": " [40] kṛṣṇa uvāca-maraṇe ditya-patyatā param āgatya pratyakṣī-bhaviṣyaty",
    "GK19gp01-11u:4241": " asya |",
    "GK19gp01-11u:4242": " tataḥ ko' pi nāpavadeta |",
    "GK19gp01-11u:4243": " [41] rāmaḥ saharṣam uvāca-dviṣantapa, sacchalam etaṃ sacchalam eva mandaṃ mandam abhyavaskanda",
    "GK19gp01-11u:4244": " [42] atha śrīvatsa-vakṣāś ca vatsān anyāṃś cucukāreṇa sannidhānaḥ kaṇṭha-gaṇḍa-piciṇḍādau kaṇḍūm apanayamānaḥ, sarvataḥ krīḍan gāyan parva tanvann ivāsīt |",
    "GK19gp01-11u:4245": " [43] tatas tasyāpi labdha-chidraṃ-manyasya, kūṭa-mayyā",
    "GK19gp01-11u:4246": " sva-kaṇḍūti-vighaṭanecchayā nikaṭam aṭatas, tad akarkaśa-mudrayā sahasā tān hitvā taṃ sa-puccha-pādaṃ gṛhītvā bhramayāmāsa |",
    "GK19gp01-11u:4247": " yāvacchaḥ parivartanaṃ bhramayatā vatsasya cakre' munā tāvacchaḥ pratipat kramān niragamad rūpāntaraṃ cāgamat |",
    "GK19gp01-11u:4248": " krīḍāyāḥ phala-pātanārtham iva ca kṣipte kapitthopari jñātṛtvaṃ naṭavat kalāṃ ca pṛthukās te tasya śaślāghire ||JGc_1,10.10||",
    "GK19gp01-11u:4249": " [śārdūla]",
    "GK19gp01-11u:4250": " atha devaiḥ prasūnāni vṛṣṭāni hasitāni ca |",
    "GK19gp01-11u:4251": " na nāsayā na ca dṛśā bhinnatāṃ netum īśire ||JGc_1,10.11|| [anuṣṭubh]",
    "GK19gp01-11u:4252": " [44] tad anu ca parihāsa-bhāsamāna-hāsaṃ divya-sabhāsadas tad idam avadaṃś",
    "GK19gp01-11u:4253": " ca, nūnam etad eva deva-vairi-vairiṇas tātparyaṃ paryavasyati |",
    "GK19gp01-11u:4254": " vayaṃ gāṃ gopālāḥ paricinumahe tad-dviṣam api praticchanne rūpe' py anumiti-nidāna-vyatikarāt",
    "GK19gp01-11u:4255": " ato re re vatsākṛti-suraripo mad-vidha-karāt",
    "GK19gp01-11u:4256": " kathaṃ te mokṣaḥ syād iha laṣasi cet pretya bhavatu ||JGc_1,10.12|| iti |",
    "GK19gp01-11u:4257": " [śikhariṇī]",
    "GK19gp01-11u:4258": " tad evaṃ-",
    "GK19gp01-11u:4259": " tau vatsād api rakṣantau sarvaṃ lokaṃ rarakṣatuḥ |",
    "GK19gp01-11u:4260": " yad-arthaṃ prātarāśādi yasmin daitya-vadhādi ca ||JGc_1,10.13|| [anuṣṭubh]",
    "GK19gp01-11u:4261": " [45] tataś ca tad-dine' pi śrī-kṛṣṇa-rāmayoḥ svadhāma-samāgamanaṃ jātam,",
    "GK19gp01-11u:4262": " kintu tad-vṛttam aniṣṭam iti tad-iṣṭa-gaṇaḥ sarva evāvariṣṭa |",
    "GK19gp01-11u:4263": " tac ca, na jāne kiṃ-vadantī kiṃvadantī syād, iti sacintībhūya |",
    "GK19gp01-11u:4264": " kaṃsas tu tasmād vatsapād api vatsāsura-nirvāsanam apasarpa-mukhād viṣam iva karṇa-randhra-sparśa-mātreṇāntaḥ sambhūya bhṛśaṃ dṛśau nimīlayāmāsa |",
    "GK19gp01-11u:4265": " tena daśamīm iva daśāṃ prāpitaḥ |",
    "GK19gp01-11u:4266": " sa tu mantribhiḥ kathañcid bahir avadhāpitaḥ sārdham eva tair idam acāru vicārayāmāsa, hanta sambhāvitā dambhānvitā bahavaḥ prasthāpitāḥ, na tu tair bhadraṃ kiñcid api sañcitam |",
    "GK19gp01-11u:4267": " teṣāṃ dhīpsā-vīpsā hi na hīpsāṃ trātavatī, pratyuta tān eva psātavatī |",
    "GK19gp01-11u:4268": " tataḥ kiṃ kurmaḥ?",
    "GK19gp01-11u:4269": " [46] mantriṇa ūcuḥ, deva, kevalaṃ bakam atra balam avalambāmahe, yatas tajjātāv eva dambha-sambhārā gambhīrāyante |",
    "GK19gp01-11u:4270": " [47] kaṃsa uvāca-āṃ āṃ, mama suhṛttamaḥ sa eva kevalas tatra prasthāpanāya sthāpyatām ity ānāyya tathādiṣṭaḥ sad-aniṣṭaḥ sa duṣṭaḥ kaṃsa-puṣṭaḥ",
    "GK19gp01-11u:4271": " samprati baka-sthala-nāmānaṃ nāndīśvara-giri-samīpa-dhāmānam upasarasaṃ pradeśaṃ bhāvi-kṛṣṇa-praveśam adhigamyābhigamya giri-śṛṅga-bhramārambhaṃ",
    "GK19gp01-11u:4272": " dambhaṃ dadhamānas tasthau |",
    "GK19gp01-11u:4273": " yatra tulya-paryāyatayā dambha eva gahvarāyate sma |",
    "GK19gp01-11u:4274": " [48] tadā ca śrī-gopāla-valitā gopāla-bālā go-bālān pālayantaḥ pānīyaṃ pāyayantaḥ kūlam anusthāpayantaḥ svayam api payaḥ-pānam ayantaḥ parasparaṃ snapayantaḥ samutthāya ca kalāpayantaś cikrīḍuḥ |",
    "GK19gp01-11u:4275": " kalāpayantaś ca puṣpāharaṇāya parataḥ pracāram āceruḥ, tam ācarantaś ca taṃ bakam īkṣāmāsur utprekṣāmāsuś ca: aho, girir ayaṃ dūrata eva kutaḥ? puras tasya śṛṅgam |",
    "GK19gp01-11u:4276": " tataḥ sadya evādaḥ śata-manyunā manyunā śata-koṭi-troṭitam iti ghaṭate |",
    "GK19gp01-11u:4277": " punar nicāyya ca procuḥ, nedaṃ giri-śṛṅgaṃ saṅgacchate, kintu",
    "GK19gp01-11u:4278": " jantu-viśeṣaḥ so' yaṃ mantum iva cikīrṣann amitaśīrṣaṃ vartate, yata",
    "GK19gp01-11u:4279": " ugram-paśyatayā kharatā-cañcu-cuñcutayā ca baka iva parāmṛśyate |",
    "GK19gp01-11u:4280": " [49] śrī-kṛṣṇa uvāca-",
    "GK19gp01-11u:4281": " ākārāt pakṣitulyaḥ syād vyāpārān na ca pakṣivat |",
    "GK19gp01-11u:4282": " bakaḥ kiṃ navakaḥ sākṣāt kūṭavat sthitir īkṣyate? ||JGc_1,10.14||",
    "GK19gp01-11u:4283": " [anuṣṭubh]",
    "GK19gp01-11u:4284": " [50] atra tatra jigamiṣann eva samiṣa-śliṣṭatāviśiṣṭaṃ kūṭa-śabdaṃ",
    "GK19gp01-11u:4285": " paṭhitavān |",
    "GK19gp01-11u:4286": " [51] atha samuddaṇḍa-daṇḍa-varaṇḍa-sakhi-maṇḍala-maṇḍitaḥ",
    "GK19gp01-11u:4287": " puṇḍarīka-locanas taṃ jānann apy ajānann iva tasya tuṇḍa-sannidhim eva",
    "GK19gp01-11u:4288": " gamane' vadhiñcakāra |",
    "GK19gp01-11u:4289": " sparśa-viṣa-viṣadhara-viśeṣa-kumāraḥ",
    "GK19gp01-11u:4290": " kautukātireka-vaśād bhekasyeva |",
    "GK19gp01-11u:4291": " [52] tataś ca gaṇḍūpadaṃ manyamānaḥ sa ca maṇḍūka iva kuṇḍali-pogaṇḍaṃ taṃ",
    "GK19gp01-11u:4292": " nijagāra, na tu kiñcit kuñcayitum api śaśāka |",
    "GK19gp01-11u:4293": " kintu hanta, hanta,",
    "GK19gp01-11u:4294": " sphūrtiṃ prati santama-sadharmaṇā tena karmaṇā śrī-rāma-dāmādīn prāṇair vikalitāṃ kalayāmāsa",
    "GK19gp01-11u:4295": " sva-bhrātṛ-vīryaṃ januṣā vidann api",
    "GK19gp01-11u:4296": " pralamba-kārir baka-ceṣṭite' rditaḥ |",
    "GK19gp01-11u:4297": " bhaiṣmīkṛte tasya gatau yathaiva sa premā hi sarvaṅgila-bhāvam ṛcchati ||JGc_1,10.15|| [upajāti",
    "GK19gp01-11u:4298": " [53] atha bakaḥ sva-kaṇṭhāvaṭe kṛpīṭa-yonivat kapaṭa-tejaskaṃ taṃ jhaṭity ujjagāra |",
    "GK19gp01-11u:4299": " tataś ca, so' yaṃ mama hṛdayam abhrākṣīd iti vibhāvya punas tan nigaraṇa-yogyaṃ nādrākṣīt, kintu tataḥ parāṅ-mukhaḥ sa punar baka iva mūrkhaḥ sura-śātrava-bakas tejo-mātra-gātratayāvagatam api taṃ troṭi-koṭibhyāṃ troṭayitum udayuṅkta |",
    "GK19gp01-11u:4300": " [54] sa tu śauṭīrya-koṭīśvaras",
    "GK19gp01-11u:4301": " tat-troṭī karābhyāṃ vighaṭayaṃs taṃ sa-pāṭavaṃ pāṭayāmāsa, bhīmo jarāsandham iva, bālo vīraṇam iva vā |",
    "GK19gp01-11u:4302": " yadā murāriṃ nijagāra kahvas tadā sakhāyaḥ sabalā mumūrcchuḥ |",
    "GK19gp01-11u:4303": " udgīrṇavān yarhi tadānvacetan",
    "GK19gp01-11u:4304": " svabhāva-jaṃ prema parān apekṣi ||JGc_1,10.16|| [upajāti 11]",
    "GK19gp01-11u:4305": " [55] yatra vṛndārakā dārakāś ca kramān mumudire |",
    "GK19gp01-11u:4306": " yathā-",
    "GK19gp01-11u:4307": " bakāsure vatsasurāri-ghātinā",
    "GK19gp01-11u:4308": " hate surā nartana-vādya-vartanāḥ |",
    "GK19gp01-11u:4309": " te nandanād apy atisetutāṃ gatā mallyādyam ullūya mudā varīvṛṣuḥ ||JGc_1,10.17|| [upajāti",
    "GK19gp01-11u:4310": " [56] śrī-kṛṣṇābhiprāyam utprekṣamāṇāḥ sādbhutaṃ prekṣamāṇā bakam upajahasuś ca |",
    "GK19gp01-11u:4311": " yathā-",
    "GK19gp01-11u:4312": " prasārayaṃs tvaṃ grasanāya cañcuṃ sāhāyakaṃ tatra mayāpy akāri |",
    "GK19gp01-11u:4313": " vidīrṇam āsīd yadi sarvam aṅgaṃ mamāsti doṣaḥ kva nu mūḍha kahva? ||JGc_1,10.18|| [upajāti",
    "GK19gp01-11u:4314": " tatra ca-",
    "GK19gp01-11u:4315": " yasmin bakāsyād udite' pi te' rbhakā jijīvur asmin milite bakāntake |",
    "GK19gp01-11u:4316": " teṣv aśru-kampa-svara-bhaṅga-saṅgataṃ",
    "GK19gp01-11u:4317": " vaivarṇyam ṛcchet kim u varṇanīyatām ||JGc_1,10.19|| [upajāti 12]",
    "GK19gp01-11u:4318": " [57] atha sarve samaya-vyagratayā śīghram eva tasmin sarasi militvā snātvā",
    "GK19gp01-11u:4319": " taṃ pradeśaṃ hitvā kṛṣṇaṃ gṛhītvā gṛhāya pratasthire |",
    "GK19gp01-11u:4320": " kṛta-gṛhāgamanā vraja-bālakās",
    "GK19gp01-11u:4321": " tad akhilaṃ khalu vṛttam avarṇayan |",
    "GK19gp01-11u:4322": " baka-khagasya tathākṛtitā tathā śiśu-kṛtā mṛtir evam abhūd iti ||JGc_1,10.20|| [drutavilambitā]",
    "GK19gp01-11u:4323": " tad-vārtā-yugalena gokula-bhuvāṃ dagdhaṃ ca siktaṃ ca yat pratyaṅgaṃ tad idaṃ layāya bhavitety evaṃ janaiḥ śaṅkitam |",
    "GK19gp01-11u:4324": " paścāt pratyuta romaharṣam adadhād yat tat tu yuktaṃ parā vārtā tatra varāmṛtād api parā tair evam āsvādyata ||JGc_1,10.21||",
    "GK19gp01-11u:4325": " [śārdūla]",
    "GK19gp01-11u:4326": " [58] tataś ca te sarve samudvignam uditāḥ samuditā vitrāsānanda-nispandaṃ",
    "GK19gp01-11u:4327": " śrīman-nanda-mandira-jana-vṛndam anuvindamānāḥ śrī-govinda-vadanāravindam",
    "GK19gp01-11u:4328": " asra-sanditāḥ sandarīdṛśya parāmṛśya ca bakāntānām aśāntānāṃ maraṇe",
    "GK19gp01-11u:4329": " kāraṇaṃ parasparam ūcuḥ-",
    "GK19gp01-11u:4330": " asya bālasya kiṃ pūrvaṃ kim apūrvaṃ vrajeśituḥ |",
    "GK19gp01-11u:4331": " kim arthaṃ vā pūrvam āgas te cakrus te hatā yataḥ ||JGc_1,10.22||",
    "GK19gp01-11u:4332": " [anuṣṭubh]",
    "GK19gp01-11u:4333": " [59] tad evaṃ prapañce' vatīrṇānām api śrīman-nandādīnāṃ tad-varṇanānandād",
    "GK19gp01-11u:4334": " adīnānāṃ prapañca-dharmeṇa saṅkīrṇatāṃ na varṇayāmāsuḥ |",
    "GK19gp01-11u:4335": " ūcuś ca śrī-bādarāyaṇi-caraṇāḥ-",
    "GK19gp01-11u:4336": " iti nandādayo gopāḥ kṛṣṇa-rāma-kathāṃ mudā |",
    "GK19gp01-11u:4337": " kurvanto ramamānāś ca nāvindan bhava-vedanām ||[BhP 10.11.58] iti |",
    "GK19gp01-11u:4338": " [60] tad etad baka-nirgranthanam ugram ugrasena-duṣputraḥ śrotreṇāpīya",
    "GK19gp01-11u:4339": " vyagra-cetā babhūva, bhāvayāmāsa ca-hanta, sarva eva māyātiriktatā-prayoktāras tatra riktī-kṛtāḥ",
    "GK19gp01-11u:4340": " sarvaṃ lumpantas te culumpāmāsire ca |",
    "GK19gp01-11u:4341": " tarhi vyomābhidhāna-dānava-mātram atra pātraṃ paśyāmaḥ",
    "GK19gp01-11u:4342": " | [61] sarva-māyā-maya-maya-tanayaḥ prakhyāta-bala-valayaḥ sa hi mahīyān",
    "GK19gp01-11u:4343": " iti padmāvatī-jaraṭha-jaṭhara-janmā saṃmānanayā tam ānāyya tat-kāryāya",
    "GK19gp01-11u:4344": " paryāpayāmāsa |",
    "GK19gp01-11u:4345": " [62] sa cāgamya vyoma-nāmā kṛta-vyomāvalambatayā nyakṣeṇa vīkṣamāṇaḥ kāmyakāraṇya-dharaṇī-dhara-sannidhānataḥ",
    "GK19gp01-11u:4346": " atyarbhaka-vṛndenātyarbhakatayā nirvrīḍa-krīḍā-sandarbhaṃ",
    "GK19gp01-11u:4347": " śrī-yaśodā-garbha-jātaṃ śrī-rohiṇy-arbhakaṃ vinā samāyātaṃ dadarśa",
    "GK19gp01-11u:4348": " vimamarśa ca-",
    "GK19gp01-11u:4349": " [63] ete khalu bhoḥ dāsyāḥ-putra ! caurasya-kula ! paśyato-hara ! devānāṃ priya ! iti parasparaṃ sambodhayantaḥ krīḍanti |",
    "GK19gp01-11u:4350": " te caite meṣa-tat-poṣaka-tan-moṣakāyamāṇā ramamāṇā lakṣyante |",
    "GK19gp01-11u:4351": " yatra ca meṣā moṣyamāṇā api na bhāṣante |",
    "GK19gp01-11u:4352": " poṣakāś ca teṣāṃ bahalānāṃ sambhālanāya durbalāyante, moṣakās tu nirghoṣatayā pracchannam evāgacchanti |",
    "GK19gp01-11u:4353": " ayaṃ tu tat-poṣakāyamāṇaḥ śyāma-dhāmā kumāraḥ",
    "GK19gp01-11u:4354": " prabhākara-sahasra-prabhāva-bhāvitatayā",
    "GK19gp01-11u:4355": " nāsmad-vidha-sannidheya-sannidhānas tarkyate |",
    "GK19gp01-11u:4356": " tathāpy asmākam ayam evāvasaro varo nāvaro varaṇīyatām anusarati |",
    "GK19gp01-11u:4357": " atra hi tasya niravadhānasya",
    "GK19gp01-11u:4358": " bahiś-cara-prāṇa-tulāṃ valamānā bālakā vinaivārtiṃ hartavyā bhaveyuḥ |",
    "GK19gp01-11u:4359": " tato vyagrībhūtaḥ so' yam agrīyaś ca vinā vigrahaṃ grahītavyatām ṛcchet,",
    "GK19gp01-11u:4360": " sāmikṛtaṃ tu na svāmine rociṣyate |",
    "GK19gp01-11u:4361": " tad etad vicārayaṃś",
    "GK19gp01-11u:4362": " cora-vad-ācāra-gopa-dāraka-prakāras tadīya-niviḍa-krīḍāyāṃ praviveśa |",
    "GK19gp01-11u:4363": " praviśya ca, niviḍa-kānana-kṛta-praveśatayā poṣakābhiniveśam atikrāmatas tān moṣāyamānān kramaśaś catuḥ-pañcāvaśeṣam apakramayāmāsa |",
    "GK19gp01-11u:4364": " apakramyāpakramya ca giri-guhāyāṃ nigūhayamānaḥ punaḥ punar ayamānaḥ peśaskaritānusārī prastarāstaraṇatas tad-dvāram āvavāra |",
    "GK19gp01-11u:4365": " [64] etaj jñātvā nirjarāri-prahārī śiṣṭān kaṣṭantaṃ harantaṃ kumārān",
    "GK19gp01-11u:4366": " vyagrī-bhūtaḥ siṃhavad grāma-siṃhaṃ vidrutyārād agrahīn nyagrahīc ca |",
    "GK19gp01-11u:4367": " svāṅga-vyaṅgāt spaṣṭa-bhūmiṣṭhamānaṃ",
    "GK19gp01-11u:4368": " kṛṣṭā ḍimbhāṃs taṃ tataḥ kṣauṇī-pṛṣṭhe |",
    "GK19gp01-11u:4369": " āpātyātha prāṇa-vartmaṇi rundhan",
    "GK19gp01-11u:4370": " vyagrī-kṛtyālambhya-kalpaṃ cakāra ||JGc_1,10.23|| [śālinī]",
    "GK19gp01-11u:4371": " [65] tad evaṃ saṃhata-saṃhananam apy etaṃ niḥsandhi-bandhanaṃ visṛjya",
    "GK19gp01-11u:4372": " tat-pada-paddhatiṃ saṃsṛjya tad-gupti-dvāram anusasāra |",
    "GK19gp01-11u:4373": " tataś ca,",
    "GK19gp01-11u:4374": " sadyo nirbhidyāpidhānaṃ guhāyās tatrāviśya dyotam āviścakāra |",
    "GK19gp01-11u:4375": " tasyās teṣāṃ cārbhakāṇāṃ samantād ātmālābhād yat tamas taj jahāra ||JGc_1,10.24|| [śālinī]",
    "GK19gp01-11u:4376": " yeṣāṃ duḥkhaṃ tad-guhā-garta-rodhe",
    "GK19gp01-11u:4377": " tadvan nāsīd yadvad etad-viyoge |",
    "GK19gp01-11u:4378": " dṛṣṭvākasmād enam ete bakāriṃ prāṇān prāntākarṣaṇenaiva jagmuḥ ||JGc_1,10.25|| [śālinī]",
    "GK19gp01-11u:4379": " sarve tasmād utthitā rodanārtās tadvad ārtaṃ kṛṣṇam ahnāya cakruḥ |",
    "GK19gp01-11u:4380": " so' pi kṣmābhṛt tat-pratidhvāna-dambhāt",
    "GK19gp01-11u:4381": " krandann āsīd ity amībhir vyabhāvi ||JGc_1,10.26|| [śālinī]",
    "GK19gp01-11u:4382": " tasmāt kṛṣṭās tena taṃ veṣṭayantaḥ śaśvat tasya spṛṣṭito naṣṭa-duḥkhāḥ |",
    "GK19gp01-11u:4383": " dṛṣṭvā dviṣṭa-prāṇam atyanta-bhīṣmaṃ",
    "GK19gp01-11u:4384": " vyomaṃ hṛṣṭā mitra-goṣṭhīm upeyuḥ ||JGc_1,10.27|| [śālinī]",
    "GK19gp01-11u:4385": " atha parimilitair vicitra-mitrair",
    "GK19gp01-11u:4386": " bhuvi divi deva-gaṇais tadopalambhyaḥ |",
    "GK19gp01-11u:4387": " apahṛti-caritaṃ nija-kramāt taiḥ kathitam asau kalayan vraje viveśa ||JGc_1,10.28|| [puṣpitāgrā]",
    "GK19gp01-11u:4388": " [66] atra vyomaṃ diṣṭānta-daṣṭaṃ dṛṣṭvā kusuma-vṛṣṭi-kṛdbhir",
    "GK19gp01-11u:4389": " dānava-dveṣṭṛbhir ayaṃ śrī-kṛṣṇābhiprāyaḥ spaṣṭaṃ parāmṛṣṭaḥ-",
    "GK19gp01-11u:4390": " krīḍāyām atra corāṇāṃ śvāsa-rodho vidhīyate |",
    "GK19gp01-11u:4391": " vyomas tvaṃ vyomatāṃ prāptas tasmāc cet karavāṇi kim? ||JGc_1,10.29||",
    "GK19gp01-11u:4392": " [anuṣṭubh]",
    "GK19gp01-11u:4393": " [67] atha kathakaḥ kathā-samāpanam uvāca,",
    "GK19gp01-11u:4394": " īdṛk kautukavān putras tava gopa-narādhipa |",
    "GK19gp01-11u:4395": " vatsādi-trayam āninye līlayā yas tu pañcatām ||JGc_1,10.30|| [anuṣṭubh]",
    "GK19gp01-11u:4396": " [68] tad evam amī sākṣād iva vyoma-vadham anubhūya bhūyasā sukhena",
    "GK19gp01-11u:4397": " vilasan-mukhena lalitā gṛhāya calitā babhūvuḥ |",
    "GK19gp01-11u:4398": " iti śrī-śrī-gopāla-campūm anu",
    "GK19gp01-11u:4399": " vatsāsurādy-utsādanaṃ nāma daśamaṃ pūraṇam",
    "GK19gp01-11u:4400": " athaikādaśaṃ pūraṇam",
    "GK19gp01-11u:4401": " agha-brahmāgha-mocanam",
    "GK19gp01-11u:4402": " [1] atha pūrvavat prabhātataḥ prabhātāyāṃ sabhāyāṃ madhukaṇṭhaḥ sotkaṇṭham",
    "GK19gp01-11u:4403": " uvāca-",
    "GK19gp01-11u:4404": " [2] tad evaṃ pūrvavad eva devana-kutukataḥ pūrvadeva-mārayoḥ kumārayor anayoḥ kaumāram ativṛtta-kalpam āsīt |",
    "GK19gp01-11u:4405": " [3] yau khalu,",
    "GK19gp01-11u:4406": " śubhra-śyāma-rucī rucīm akurutāṃ paugaṇḍa-lakṣmī-kṛte",
    "GK19gp01-11u:4407": " cāpalyena muner api sma kurutaś cittaṃ milac-cāpalam |",
    "GK19gp01-11u:4408": " nānā-krīḍita-mādhurī-vara-kalā śikṣā-kalāpaṃ gatau",
    "GK19gp01-11u:4409": " veṇūdgāna-sudhāṃ sudhāṃśu-vadanāv ātatya cikrīḍatuḥ ||JGc_1,11.1||",
    "GK19gp01-11u:4410": " [śārdūla]",
    "GK19gp01-11u:4411": " [4] atha kadācid atiprātar agrato jāgrato nija-vihārato jagad eva pātuḥ",
    "GK19gp01-11u:4412": " śrī-rāma-bhrātur yādṛcchikīyam icchā jātā |",
    "GK19gp01-11u:4413": " prātar-bhojanam apy adya nirjana-vana eva yojanīyam iti |",
    "GK19gp01-11u:4414": " tataś ca kṛta-prātaḥ-kriyas",
    "GK19gp01-11u:4415": " tat-prārthanāya racita-mātṛ-priyas tad-anujñayā gacchan",
    "GK19gp01-11u:4416": " śṛṅga-rava-sañjñayā sāgrajaṃ sakhi-vrajaṃ jāgarayāmāsa |",
    "GK19gp01-11u:4417": " jhaṭiti cāṭitvā śṛṅgāṭaka-madhyam adhyāsya kṣaṇa-katipayaṃ tat pratīkṣaṇaṃ pratīkṣaṇaṃ",
    "GK19gp01-11u:4418": " vyāpārayāmāsa |",
    "GK19gp01-11u:4419": " [5] śayyotthāyāṃ vidrutya militeṣu savayaḥ-sama-vāyeṣu",
    "GK19gp01-11u:4420": " rāmam āgamayitum ūrdhvaṃ vartamānas tan-mānavena vārtānuvartayāmāse |",
    "GK19gp01-11u:4421": " [6] yathā ca provāca tad vācikam asau-hanta bhoḥ, kṛṣṇa, tvayā saha krīḍā-tṛṣṇag apy ahaṃ viruddha-vidhinā niruddha evāsmi, yad akasmāt kasmād",
    "GK19gp01-11u:4422": " api puru-kulajanmā man-mātulaḥ paramātula-nirbandhān mām avalokayitum āgamya harmya eva sthāvara-sādharmyam āsāditavān asti |",
    "GK19gp01-11u:4423": " adya ca tavātīva prātar ātta-jāgaratayā samīhita-viśeṣam ūhitavān asmi |",
    "GK19gp01-11u:4424": " tasmād bhavatā yā līlā bhāvayituṃ bhāvitā, sāvaśyaṃ bhāvayitavyā |",
    "GK19gp01-11u:4425": " navyārambhe viṣkambhaḥ khalv apratibaddha-siddhi-sambhāvanāṃ stambhayati iti |",
    "GK19gp01-11u:4426": " [7] atha varṇyamāṇaṃ tad ākarṇya sa ca",
    "GK19gp01-11u:4427": " kamala-savarṇatā-vilasad-ākarṇa-locanaḥ pratipanna-krīḍā-rocanaḥ sakhīn",
    "GK19gp01-11u:4428": " uvāca-bhavatu |",
    "GK19gp01-11u:4429": " bhavanta eva sva-sva-bhavanād vihaṅgikāyāṃ kācam āyojya",
    "GK19gp01-11u:4430": " bhojya-bhakta-bhakta-niyojyajanaṃ prayojya tat tad upayojyam ānāyya vanāya",
    "GK19gp01-11u:4431": " gamanāya tvarayantu |",
    "GK19gp01-11u:4432": " asmaj-jananī ca bhavyānāṃ bhājana-bhṛta-bhojana-dravyāṇāṃ drutam eva sajjana-vargeṇāsmabhyaṃ",
    "GK19gp01-11u:4433": " visarjanam arjayiṣyati iti nijehite tathā vihite,",
    "GK19gp01-11u:4434": " hitepsu-bālaka-samudāya-mudām udāra-ceṣṭaḥ puraskṛta-vatsa-cayeṣṭaḥ",
    "GK19gp01-11u:4435": " kānanaṃ praviṣṭavān |",
    "GK19gp01-11u:4436": " yatra ca vatsa-pāla-bālakāḥ pratighasraṃ sahasraśa eva tena miśratayā viśrūyante |",
    "GK19gp01-11u:4437": " teṣāṃ vatsāś cāyuta-prayuta-niyutādi-saṅkhyā-yutā varṇyante |",
    "GK19gp01-11u:4438": " kṛṣṇa-vatsānāṃ saṅkhyā punar asaṅkhya-sañjñā saṅgīyate |",
    "GK19gp01-11u:4439": " tataś ca-",
    "GK19gp01-11u:4440": " āpūrṇa-śṛṅga-muralī-niyutaṃ savatsa-",
    "GK19gp01-11u:4441": " yūthāyutāravam udīrita-hūti-miśram |",
    "GK19gp01-11u:4442": " kṛṣṇaś calann atha vanāya balasya cittaṃ lolaṃ cakāra jagatā saha kautukāya ||JGc_1,11.2||",
    "GK19gp01-11u:4443": " [8] atha gahanaṃ gāhamānā maṇi-jāta-rūpābhyāṃ suṣṭhu jāta-rūpā api bālāḥ phala-pravālādibhir alaṅkṛtam ātmānaṃ kṛtavantaḥ, yathā nikāyye duryāca-kāca-guñjā-puñjam apy upayuñjate sma nahi vilāsa-bahulatākulānām",
    "GK19gp01-11u:4444": " idaṃ na tat tulam iti vicāraḥ sañcarati |",
    "GK19gp01-11u:4445": " kārpaṇyam eva khalu paṇyaṃ gaṇyatāṃ nayati, vilāsitā punar dṛśyatām eva parāmṛśya hṛṣyatīti",
    "GK19gp01-11u:4446": " [9] atha te śikyitānna-pātrāṇi vṛkṣa-śākhāsv avalambita-gātrāṇi vidhāya",
    "GK19gp01-11u:4447": " kṛṣṇa-bhrū-bhaṅga-taraṅga-saṅgata-raṅgatayā cāpalya-viśeṣaṃ śleṣayāmāsuḥ |",
    "GK19gp01-11u:4448": " muṣṇanto' nyo' nya-śikyādīn jñātān ārāc ca cikṣipuḥ |",
    "GK19gp01-11u:4449": " tatratyāś ca punar dūrād hasantaś ca punar daduḥ ||[BhP 10.12 |5] iti |",
    "GK19gp01-11u:4450": " [10] tatra cauryādikaṃ, yathā:",
    "GK19gp01-11u:4451": " yaṣṭy-āder narmaṇāsann apaharaṇa-karā ye hṛta-svās tathā ye dūre ye kṣepakā ye pratiharaṇa-kṛtas te ca te cāśu sarve |",
    "GK19gp01-11u:4452": " śrī-kṛṣṇa-bhrū-vidhūti-pratilava-laghutā-śāli-tat-tad-vilāsaiḥ",
    "GK19gp01-11u:4453": " pratyekaṃ svīya-yogyaṃ nigamanam avidus tatra naivānyad anyat ||JGc_1,11.3|| [sragdharā]",
    "GK19gp01-11u:4454": " [11] tad evam eva saṃyogād yathā tad-eka-sukha-yoga eva teṣāṃ bhogas tathā viyogād api, yathā:",
    "GK19gp01-11u:4455": " yadi dūraṃ gataḥ kṛṣṇo vana-śobhekṣaṇāya tam |",
    "GK19gp01-11u:4456": " ahaṃ pūrvam ahaṃ pūrvam iti saṃspṛśya remire ||[BhP 10.12 |6] iti |",
    "GK19gp01-11u:4457": " [12] asya cārthaḥ samasya darśyate |",
    "GK19gp01-11u:4458": " tatra sparśanaṃ, yathā-",
    "GK19gp01-11u:4459": " vatsebhyaḥ preṣya sarvāṃ sakhitatim aghajid vīkṣituṃ vanya-lakṣmīṃ",
    "GK19gp01-11u:4460": " dūre' gād kṛṣṭa-dṛṣṭiḥ kramaśa iha tadā sā nivṛttā vidūrāt |",
    "GK19gp01-11u:4461": " saurabhyāghrāṇa-netrā madhupa-kula-tulā saṅghaśas taṃ dravantī",
    "GK19gp01-11u:4462": " spṛṣṭvāham-pūrvikāyām aham-ahamikayā pṛcchatī cānananda ||JGc_1,11.4||",
    "GK19gp01-11u:4463": " [sragdharā]",
    "GK19gp01-11u:4464": " [13] ramaṇaṃ yathā-",
    "GK19gp01-11u:4465": " mitho' pi snigdha-bhāvānāṃ kṛṣṇa-kautuka-dattaye |",
    "GK19gp01-11u:4466": " āhopuruṣikā teṣām āloki spardhanām iva ||JGc_1,11.5|| [anuṣṭubh]",
    "GK19gp01-11u:4467": " jagur eke veṇunā tat-pracchādana-parāḥ pare |",
    "GK19gp01-11u:4468": " vādayanto viṣāṇāni hāsayāmāsur acyutam ||JGc_1,11.6|| [anuṣṭubh]",
    "GK19gp01-11u:4469": " vyañjayantas tatra kecit pūrveṣāṃ grāmya-rītitām |",
    "GK19gp01-11u:4470": " tān nivārya svayaṃ bhṛṅgair jagus tadvat pikaiḥ pare ||JGc_1,11.7||",
    "GK19gp01-11u:4471": " [anuṣṭubh]",
    "GK19gp01-11u:4472": " gopālānāṃ javaḥ ślāghyo gānādyaṃ bhikṣutā-param |",
    "GK19gp01-11u:4473": " itthaṃ kecid vyañjayantaḥ pakṣi-cchāyena dudruvuḥ ||JGc_1,11.8||",
    "GK19gp01-11u:4474": " [anuṣṭubh]",
    "GK19gp01-11u:4475": " ke' pi sarvānukartṛtva-sva-guṇādhikya-sūcakāḥ |",
    "GK19gp01-11u:4476": " haṃsa-kahva-mayūrāṇāṃ goṣṭhī-madhyaṃ prapedire ||JGc_1,11.9|| [anuṣṭubh]",
    "GK19gp01-11u:4477": " kecid vāṃśa-naṭīṃ vidyām ātmano vyañjituṃ mudā |",
    "GK19gp01-11u:4478": " viḍambitaiḥ kīśa-ḍimbaiḥ saha śākhāsu babhramuḥ ||JGc_1,11.10|| [anuṣṭubh]",
    "GK19gp01-11u:4479": " tatra sarva-kaniṣṭhās tu sva-niṣṭhā-mātra-tat-parāḥ |",
    "GK19gp01-11u:4480": " sākaṃ bhekair vilaṅghantaḥ saritaḥ srava-samplutāḥ ||JGc_1,11.11||",
    "GK19gp01-11u:4481": " [anuṣṭubh]",
    "GK19gp01-11u:4482": " vihasantaḥ praticchāyāṃ śapantaś ca pratisvanān |",
    "GK19gp01-11u:4483": " [BhP 10.12 |10]",
    "GK19gp01-11u:4484": " hasantaḥ kṛṣṇa-santoṣaṃ lasantaḥ santataṃ daduḥ ||JGc_1,11.12|| [anuṣṭubh]",
    "GK19gp01-11u:4485": " kartuṃ pratidhvanau śāpaṃ pratibimbe viḍambanam |",
    "GK19gp01-11u:4486": " nudan bālān mudaṃ lebhe pratiśāpādito hariḥ ||JGc_1,11.13|| [anuṣṭubh]",
    "GK19gp01-11u:4487": " eṣā gatir māyika-dṛg-vimohanī",
    "GK19gp01-11u:4488": " jñātātmanāṃ bhaktimatāṃ ca dūragā |",
    "GK19gp01-11u:4489": " yāsādito kṛṣṇam anuvrajārbhakair iti sphuṭaṃ śrī-śuka-deva-niścitiḥ ||JGc_1,11.14|| [upajāti",
    "GK19gp01-11u:4490": " [14] tad evaṃ līlām anyām api titaṃsati kaṃsa-dviṣi dīvyatsu ca sarva-kalā-vidvatsu visaraj-jāleṣu vatsa-pāleṣu bakī-bakayor anujaḥ kaścid agha-nāmā danujas tad-vartmani vartate sma, jyotir-maṇḍaleṣu",
    "GK19gp01-11u:4491": " pracaṇḍa-kāla-jalada iva |",
    "GK19gp01-11u:4492": " yaṃ khalu kaṃsaḥ śaśaṃsa-aye,",
    "GK19gp01-11u:4493": " madīya-mahā-sahāya! vismayam apahāya śrūyatām |",
    "GK19gp01-11u:4494": " tvam ajagara-bhāvena sadā",
    "GK19gp01-11u:4495": " jāgara-rahita eva śāśayyamānatā-niṣṭhaṃ tiṣṭhan na jānāsīti hi tvaṃ jāgarayāmāsiṣe |",
    "GK19gp01-11u:4496": " [15] agha uvāca-jagadīśa, kāmam ādiśyatām |",
    "GK19gp01-11u:4497": " [16] atha devakī-vivāha-gatāha-nabhaḥ-sabhya-vāṇīm ārabhya",
    "GK19gp01-11u:4498": " sarva-kathā-śaṃsana-pūrvakaṃ kaṃsa uvāca-tad evaṃ pratyekaṃ nūtana-nūtanārabdha-miṣa-viṣa-maya-pūtanādiṣu",
    "GK19gp01-11u:4499": " sarvaṅgila-līlatayā bhavān adyānavadya-gatiḥ |",
    "GK19gp01-11u:4500": " iha ca rāvaṇasya kumbha ity ardhoktam aśakuna-bhiyācchādya, pūrveṣāṃ pūrva-devānāṃ vṛtra iva ity api pratyākhyāyedam ākhyat-dhruvaṃ dhruvasyeva tava cātra",
    "GK19gp01-11u:4501": " bhrātra-mitra-niryātanam avaśya-vaśyatām arhati iti |",
    "GK19gp01-11u:4502": " [17] tad evaṃ bhavya-prasavyam apy upalabhya sphuṭam asabhyatayā śīghram asau baka-bhrātṛkaḥ kṛṣṇa-bhrātṛkāṇāṃ teṣāṃ purataḥ pracaran",
    "GK19gp01-11u:4503": " pracura-tarāṅgam uraṅgam arūpam āsthāya sthitaḥ |",
    "GK19gp01-11u:4504": " kintv athāsau tathāsīd",
    "GK19gp01-11u:4505": " yathātma-pathādhikṛta-prathā-calatayā prathayāmāse |",
    "GK19gp01-11u:4506": " narmaṇā",
    "GK19gp01-11u:4507": " nāga-dharmatām upadiśadbhir amībhir ūce ca-",
    "GK19gp01-11u:4508": " udyad-garatayā jāgrad vartmany ajagaraḥ puraḥ |",
    "GK19gp01-11u:4509": " samagraṃ grasitā tasmād asmān yadi bakiṣyati ||JGc_1,11.15|| [anuṣṭubh]",
    "GK19gp01-11u:4510": " [18] tad etad abhidhāya śrī-kṛṣṇa-mukha-kamalaṃ nidhyāya, bāḍhaṃ",
    "GK19gp01-11u:4511": " kara-tāḍanāl lasanto hasanto mahā-giri-guhāntarvat tad-vaktrāntaraṃ",
    "GK19gp01-11u:4512": " praviviśur, jyotir-valayaḥ paścimācalam iva, yato mayūkhavat samagrā",
    "GK19gp01-11u:4513": " vatsāś ca tad-vartmāyacchanti sma; yatra niṣiṣitsann api śrīvatsa-lakṣmā",
    "GK19gp01-11u:4514": " nāvasaram avāpa, kintu bhāvi-nija-līlā-niścalatayā vismayam āpa,",
    "GK19gp01-11u:4515": " paścāt-tāpam āpad apy asau yena hi teṣāṃ vartmāpy anuvartamānas tatra",
    "GK19gp01-11u:4516": " praviveśa, nīhāra-kujjhaṭikā-ghaṭita-tamaś-cakravāle",
    "GK19gp01-11u:4517": " pracaṇḍa-martaṇḍa-maṇḍalam iva; [19] yatra murāri-prabhāvācaturāḥ surāḥ surārayaś ca muhur ārād ārād api hanta-hanta-kāraṃ cakruḥ; yatra ca teṣām",
    "GK19gp01-11u:4518": " ubhayeṣāṃ tat-tad-varṇataḥ samānam ānana-kula-yugalaṃ tat-tad-varṇataḥ",
    "GK19gp01-11u:4519": " kramād bhayaṃ vijayam udbhāvayāmāsa |",
    "GK19gp01-11u:4520": " [20] baka-ceṣṭām anutiṣṭhatas tasya tu pāpiṣṭhasya kaṇṭhe so' yam",
    "GK19gp01-11u:4521": " akuṇṭha-dhāmā kṛṣṇa-nāmā vraja-nṛpa-tapaḥ-pratāpa-maya-yogamāyā-sahāyatayā",
    "GK19gp01-11u:4522": " keśi-praveśi-sva-bhuja-divya-bhujaṅgamavad vavṛdhe |",
    "GK19gp01-11u:4523": " [21] sa tu jāta-śvāsa-rodhaḥ parityakta-bodhaś ca kṣaṇa-katipayam āsīt |",
    "GK19gp01-11u:4524": " tad-ūrdhvaṃ",
    "GK19gp01-11u:4525": " pāṭita-mūrdhānaṃ prāṇam apahāya pūtanā-śamayituḥ saṅgataḥ pūtaḥ pūtanā-bhrātur ātmā nitya-nūtanāṃ sad-gatim avāptum asya bahir āgamanaṃ pratīkṣate sma |",
    "GK19gp01-11u:4526": " [22] sa śrīvatsa-vatsas tu tam antar hatya vatsa-vatsapān mūrcchitān",
    "GK19gp01-11u:4527": " amṛta-vṛṣṭi-maya-dṛṣṭi-pracāreṇa sañcarita-cetanān ācarann amībhiḥ samaṃ",
    "GK19gp01-11u:4528": " gamana-vartmanā tasmān nirjagāma svar-bhānu-mukhād amṛta-bhānur iva |",
    "GK19gp01-11u:4529": " [23] tataś ca himācalād gāṅga-pravāhānām iva teṣāṃ pravahe jāte",
    "GK19gp01-11u:4530": " tasyātma-jyotir ajitasyāṅga-saṅghān niḥsajjad eva jagaj-janena dṛdaśe",
    "GK19gp01-11u:4531": " caṇḍa-jyotir-jyotiṣi jyotir iva |",
    "GK19gp01-11u:4532": " [24] yatra brahma-puraḥsarāḥ surāḥ sura-vartmani purataḥ sthitāḥ sura-taru-puṣpa-stavaka-vṛṣṭibhiḥ",
    "GK19gp01-11u:4533": " stava-kṛta-saṃstava-tauryatrikādi-prastāva-sṛṣṭibhiḥ stava-nīyaṃ",
    "GK19gp01-11u:4534": " vrajarāja-tanūjaṃ pūjayāmāsur, upajahasur apy aghāsuram |",
    "GK19gp01-11u:4535": " mama sparśa-mātrād bhavaj-jñāti-mātraṃ",
    "GK19gp01-11u:4536": " vinaśyaty akasmāt tamas tejaso vā |",
    "GK19gp01-11u:4537": " idaṃ jñātavān apy aghākhyāsura tvaṃ kathaṃ mām ayāsīr itīvāha kṛṣṇaḥ ||JGc_1,11.16|| [bhujaṅgaprayātā]",
    "GK19gp01-11u:4538": " athavā,",
    "GK19gp01-11u:4539": " sarvāṃs tvaṃ kharva-koṭīḥ paśu-paśupa-śiśūn grastavān mām tathāpi",
    "GK19gp01-11u:4540": " grastaṃ nirmātum aiṣīr iti sukhadatayā prāpam antas tvadīyam |",
    "GK19gp01-11u:4541": " saṅkocād gantum icchan bahir atha bhujaga prāṇa-vargas tavāddhā",
    "GK19gp01-11u:4542": " man-nirbandho' pi mūrdhnaḥ sphuṭana-kṛtitayā dhig gataḥ kiṃ vidadhyām?",
    "GK19gp01-11u:4543": " ||JGc_1,11.17|| [sragdharā] ity evam |",
    "GK19gp01-11u:4544": " [25] tataś ca tasmāt kalita-gaṇatayā taruni-cayād",
    "GK19gp01-11u:4545": " ācita-kācita-divya-dīdivitayā cāticapalaṃ calitasya tasya kācanātidūrā bhūr āyata-vana-kalāpa-vimalāpasaro-varāntaratayā varāpy avaratām āsasāda",
    "GK19gp01-11u:4546": " | [26] yām upasādya ca sadyaḥ sukha-vikasita-mukha-paṅkajaḥ padma-locanaḥ",
    "GK19gp01-11u:4547": " svaṃ rocanaṃ vacana-gocaram ācacāra |",
    "GK19gp01-11u:4548": " yathā-",
    "GK19gp01-11u:4549": " bhāsvan-maho yoga-vikāsa-hṛd-gata-",
    "GK19gp01-11u:4550": " prabhāmbujātaṃ madhusūdana-prabham |",
    "GK19gp01-11u:4551": " paśyantu mitrāṇi sujīvanālayaṃ",
    "GK19gp01-11u:4552": " mahan-manas-tulyataraṃ sarovaram ||JGc_1,11.18|| [upajāti 12]",
    "GK19gp01-11u:4553": " eṣā vanālī sarasī tathā mitho guṇena puṣṭā guṇitena sarvadā |",
    "GK19gp01-11u:4554": " ādyā rasena dvaya-pūraṇī yataḥ",
    "GK19gp01-11u:4555": " prasūna-saurabhya-śatena puṣpate ||JGc_1,11.19|| [upajāti 12]",
    "GK19gp01-11u:4556": " sphurati pulinam acchaṃ komalaṃ bālukābhiḥ kusuma-phala-vana-kṣmā-prāvṛtaṃ sūkṣma-dūrvam",
    "GK19gp01-11u:4557": " yad iha mṛga-janānāṃ vṛkṣa-lakṣālayānām",
    "GK19gp01-11u:4558": " upa vimala-jalāntaṃ bhāti śayyāyamānam ||JGc_1,11.20|| [mālinī]",
    "GK19gp01-11u:4559": " atra bhoktavyam asmābhir divārūḍhaṃ kṣudhārditāḥ |",
    "GK19gp01-11u:4560": " vatsāḥ samīpe' paḥ pītvā carantu śanakais tṛṇam ||[BhP 10.13 |6]",
    "GK19gp01-11u:4561": " [27] atha samaṃ bhūmisthitaṃ saṃyujya bhojana-jananārthaṃ racita-majjaneṣu",
    "GK19gp01-11u:4562": " kṛta-mithaḥ-sajjaneṣu teṣu suhṛj-janeṣu prathamatas tāvad evaṃ jātam |",
    "GK19gp01-11u:4563": " kṛṣṇaṃ madhye labdhavantaḥ sakhāyaḥ sarvaṃ tat tad vismarantaḥ sva-duḥkham |",
    "GK19gp01-11u:4564": " tat-kāntīnāṃ santataṃ pātu-kāmās",
    "GK19gp01-11u:4565": " tasthur yadvat pūrṇa-candraṃ cakorāḥ ||JGc_1,11.21|| [śālinī]",
    "GK19gp01-11u:4566": " [28] tataś ca tat-pālana-tṛṣṇena kṛṣṇena yatnena yojitabhojaneṣu",
    "GK19gp01-11u:4567": " savayojaneṣu kācid anyā śobhā dhanyāṃ tāṃ vanyāṃ śobhayāmāsa, yathā:",
    "GK19gp01-11u:4568": " antarāntara-milad-valayānāṃ",
    "GK19gp01-11u:4569": " valgu bālya-vayasām adhimadhyam |",
    "GK19gp01-11u:4570": " sarvato' bhimukhatāṃ harir āgāl",
    "GK19gp01-11u:4571": " līlayābhramad apūrva-naṭābhaḥ ||JGc_1,11.22|| [svāgatā]",
    "GK19gp01-11u:4572": " vibhrad-veṇuṃ jaṭhara-paṭayoḥ śṛṅga-vetre ca kakṣe vāme pāṇau masṛṇa-kavalaṃ vyañjanāny aṅgalīṣu |",
    "GK19gp01-11u:4573": " tiṣṭhan madhye priya-savayasāṃ hāsayan hāsitas tair",
    "GK19gp01-11u:4574": " divye loke kalayati mudā bhuktavān bāla-kṛṣṇaḥ ||JGc_1,11.23||",
    "GK19gp01-11u:4575": " [mandākrāntā]",
    "GK19gp01-11u:4576": " [29] tad evaṃ paramotsva-rateṣu teṣu vatsāḥ kaccha-deśād",
    "GK19gp01-11u:4577": " anaccha-tārṇa-pradeśaṃ praviśya pracchannā babhūvuḥ |",
    "GK19gp01-11u:4578": " [30] pracchanneṣu ca teṣu vicchinna-bhojana-ratīr mitra-tatīḥ svasthayan tad-avastha eva svayaṃ nīrandhra-vanāvanīdhra-madhyam adhyāsitān avīdhra-durga-mārgān vicitya",
    "GK19gp01-11u:4579": " kṛtakṛtyatā-rāhityaṃ pratītya ca nivṛtya tatra ca mitra-vargān aparicitya",
    "GK19gp01-11u:4580": " vaicittya-vaśād ubhayān api sabhayān matvā vicikitsan vicikāya |",
    "GK19gp01-11u:4581": " kāya-kleśataḥ keśavaḥ so' yaṃ kintayā cintayāmāsa ca,",
    "GK19gp01-11u:4582": " aho, mātṝṇāṃ yac chiśu-kulam asubhyo' pi dayitaṃ sthitiṃ vatsatvena prasajati tathā vatsapatayā",
    "GK19gp01-11u:4583": " tad etan mat-prāṇa-pratikṛti-śarīraṃ kva nu gataṃ",
    "GK19gp01-11u:4584": " yad arthaṃ duṣṭāher jaṭharam aviśaṃ hā viṣamayam ||JGc_1,11.24||",
    "GK19gp01-11u:4585": " [śikhariṇī]",
    "GK19gp01-11u:4586": " [31] tad etad aguṇa-guṇa-guṇagaṇa-nidhānasya tasya niravadhānam api na citram adhyasyati |",
    "GK19gp01-11u:4587": " [32] eṣa hi prema-maya-līlāveśa-vaśyatām āpannaḥ kadācid avaśyaṃ paśyann apaśyann iva bhavati",
    "GK19gp01-11u:4588": " tadā hi sadya evedaṃ pratyapadyata |",
    "GK19gp01-11u:4589": " āṃ brahmaṇaḥ khalv idaṃ karma |",
    "GK19gp01-11u:4590": " mama punar etāvantaṃ kālaṃ",
    "GK19gp01-11u:4591": " sañjaṅghanya-māna-sakhi-saṅgha-praṇayāsaṅga-vaśāl laṅghita-jñānatayā na",
    "GK19gp01-11u:4592": " tad-anusandhānaṃ jātam |",
    "GK19gp01-11u:4593": " na ca tena virodhitayedam ācaritam, kintu mayi prema-sthema-saṃhitasya tasya vraja-hitasya samprati mad-vaibhavaṃ prati",
    "GK19gp01-11u:4594": " viśeṣa-vīkṣā-pratīkṣā jātety evam evācaritam |",
    "GK19gp01-11u:4595": " yata eva khalu",
    "GK19gp01-11u:4596": " māyā-vaibhavatas tad ananya-sthāna-sthitaṃ-manyam evānyatra vanya-bhūmāv",
    "GK19gp01-11u:4597": " ākṛṣya punas tatraiva puline pratikṛṣya tat-tad-vṛndam anenāgopāyi, tato na virodhi-buddhir asau |",
    "GK19gp01-11u:4598": " virodhiṣu mad-buddhi-vīryayor nidrāgame' pi jāgarukatā kalitā |",
    "GK19gp01-11u:4599": " tato vayaṃ bhakte tasmin narma-karmaṭhatām eva ghaṭayiṣyāmaḥ |",
    "GK19gp01-11u:4600": " tatra ca prāyaḥ śrīmat-pitṛ-caraṇābhiprāya-mayatayā yā mama yogamāyā sāhāyakam āyāti |",
    "GK19gp01-11u:4601": " yadi tām eva samprati cāvalambeya, tadā svayam eva tat-tad-rūpatāṃ labheya |",
    "GK19gp01-11u:4602": " nānyad dhi mad-dhitānāṃ teṣāṃ sāmyaṃ bhajed iti-[33] yena ca śatānandasya vrajānandasya ca mandatā-mandatāṃ",
    "GK19gp01-11u:4603": " vindeta, tad evaṃ cintayann eva, saha-suhṛl-loka-śokaṃ cintayāmāsa, hanta,",
    "GK19gp01-11u:4604": " hanta, kathaṃ tān māṃ vinā tāntān vinā samayaṃ gamayiṣyāmi? iti |",
    "GK19gp01-11u:4606": " ca,",
    "GK19gp01-11u:4607": " yasya yasya ca śucā guṇa-rūpaṃ",
    "GK19gp01-11u:4608": " cintayann abhajata svatayātha |",
    "GK19gp01-11u:4609": " tasya suṣṭhu dhuta-bhedatayā'sau",
    "GK19gp01-11u:4610": " jajñivān prayatanaṃ vyatiricya ||JGc_1,11.25|| [svāgatā]",
    "GK19gp01-11u:4611": " [34] iti tathānusandhāya svatas tat-tad-bālavatsādi-rūpāṇi sandhāya",
    "GK19gp01-11u:4612": " sarva-samādhāna-nirbandhāya dināntaravad eva vrajāgamana-devanena gehaṃ gehaṃ praveśam āsīnas tāṃ sandhyām abandhyāṃ cakāra |",
    "GK19gp01-11u:4613": " [35] tan-mātaras tu dināntarād apy antaraṅgataram ānandaṃ vindanti sma |",
    "GK19gp01-11u:4614": " tathā hi,",
    "GK19gp01-11u:4615": " sute gopeśvaryā nija-nija-suta-pratyaya-mudā",
    "GK19gp01-11u:4616": " tathā tan-mitratva-sphuraṇa-sukha-lakṣmyā dvi-guṇitam |",
    "GK19gp01-11u:4617": " purāvad vātsalyaṃ vraja-pura-purandhrīr vidadhatīs tadīyā saṃsiddhir yad adhinuta tad bhāti tad iva ||JGc_1,11.26||",
    "GK19gp01-11u:4618": " [śikhariṇī]",
    "GK19gp01-11u:4619": " yadyapy eka-svarūpā vraja-nṛpati-sutasyāpare bāla-vatsā",
    "GK19gp01-11u:4620": " jātās tarhy apy amī tat-pratima-padam adhus tatra nety eva yuktam |",
    "GK19gp01-11u:4621": " tad-rūpaṃ tad-guṇālis tad-amita-vihṛtiś cāśrayaḥ khalv amīṣāṃ",
    "GK19gp01-11u:4622": " tasyāpi svasya citra-sthiti-kṛd iti yatas tatra tatrābhyadhāyi",
    "GK19gp01-11u:4623": " ||JGc_1,11.27|| [sragdharā]",
    "GK19gp01-11u:4624": " [36] tad evaṃ hāna-prāyasya tasya hāyanasya pūraṇāya pañcaṣāṇy ahāni yadā",
    "GK19gp01-11u:4625": " hīnāni, tadā tu kṛṣṇa-viṣayaka-sneha-jātīya-sneham anu",
    "GK19gp01-11u:4626": " sva-para-tat-paratāyās teṣu bālādiṣu samyag avagamyamānatayā rāmo' pi vismitya tena saha praśnottare vinimitya viniścitya ca sthitavān, kintu teṣāṃ sakhīnām akhilānāṃ vipralambha-lambhita-kaṣṭena nijānuje ruṣṭatayā pañcaṣāṇy ahāni tena saha vanaṃ nājighāya |",
    "GK19gp01-11u:4627": " brahmā tu tatra guptam āgataḥ śrī-kṛṣṇena tarkyate sma, yathā-",
    "GK19gp01-11u:4628": " yasmād eti paraiti paśyati puraḥ paścāt tathā pārśvataḥ svātmānaṃ paritaḥ stṛṇoty anupadaṃ sambhrāmyati bhrāmyati |",
    "GK19gp01-11u:4629": " loptrā loptrasa-vatsa-vatsapa-gaṇaṃ sandigdham ālokate tasmān me pratibhāty asāv anudiśaṃ vaktraṃ dadhat stenakaḥ ||JGc_1,11.28||",
    "GK19gp01-11u:4630": " [śārdūla]",
    "GK19gp01-11u:4631": " [37] atha brahmā teṣām arvācīnānāṃ prācīnānāṃ ca bālādīnāṃ rūpādibhiḥ parasparam abhedam ākalayya cetasāścaryam ācarya cārvācaḥ parivindan,",
    "GK19gp01-11u:4632": " sarvato' py atidṛṣṭa-mahiṣṭhatā-bhūyiṣṭhān dṛṣṭavān |",
    "GK19gp01-11u:4633": " [38] brahmāṇaṃ paśyati śrīdāmādi-mitre tu sva-mitrāṇām evānayanecchā jāteti yadṛcchayā",
    "GK19gp01-11u:4634": " tad-anveṣaṇāvasthā prādurbhūtā, sāmpratikāś cāntarbhūtāḥ |",
    "GK19gp01-11u:4635": " [39] tad evaṃ nānā-vaibhavam anubhavataḥ kamala-bhavasya",
    "GK19gp01-11u:4636": " traptatayānutaptatayā ca yā racitāvācīnatā, sā svayaṃ praṇāmāya pariṇamati sma |",
    "GK19gp01-11u:4637": " tatra ca,",
    "GK19gp01-11u:4638": " ekam ekam adhaḥ kṛtvā mukhaṃ tatra caturmukhaḥ |",
    "GK19gp01-11u:4639": " namann anya-mukhasyordhvī-bhāvāt pūrtiṃ jagāma na ||JGc_1,11.29||",
    "GK19gp01-11u:4640": " [anuṣṭubh]",
    "GK19gp01-11u:4641": " yadyapi na naman mumude vidhir ekāsyānavāg-bhāvāt |",
    "GK19gp01-11u:4642": " tadapi harer mukhacandrā-lokālopān mudaṃ lebhe ||JGc_1,11.30|| [upagīti]",
    "GK19gp01-11u:4643": " [40] athāpakṛṣṭaṃ-manyaḥ sann ananya-gatitayā sumedhā vedhāḥ stavakeneva",
    "GK19gp01-11u:4644": " stavakeneṣṭavāṃś ca kṛṣṇam |",
    "GK19gp01-11u:4645": " yatra ca caturbhir vaktrair ānuvāna iva nuvann asau sarva-mahān api yat kiñcid gokulānugatānugatim eva prati",
    "GK19gp01-11u:4646": " nijānumatim ātatāna |",
    "GK19gp01-11u:4647": " yathā cāha sma-",
    "GK19gp01-11u:4648": " tad bhūri bhāgyam iha janma kimapy aṭavyāṃ yad gokule' pi katamāṅghri-rajo' bhiṣekam |",
    "GK19gp01-11u:4649": " yaj-jīvitaṃ tu nikhilaṃ bhagavān mukundas tv adyāpi yat-pada-rajaḥ śruti-mṛgyam eva ||[BhP 10.14.34] iti |",
    "GK19gp01-11u:4650": " [41] tad evaṃ vraja-mahi-mahima-kara-kara-nikara-jaḍī-bhūtā vayaṃ",
    "GK19gp01-11u:4651": " nopapatti-pratyāsattiṃ labhāmaha ity alam ativistareṇa |",
    "GK19gp01-11u:4652": " [42] atha snigdhakaṇṭha uvāca-śrīmad-vraja-yuvarājena tatra kim uktam?",
    "GK19gp01-11u:4653": " [43] madhukaṇṭhaḥ sa-smitam uvāca-na kim api, kintu tatra stuti-samaye",
    "GK19gp01-11u:4654": " tāvat |",
    "GK19gp01-11u:4655": " govindaḥ smitam atanot stuvānam enam dṛṣṭvā yat kim api dadarśa tatra citram |",
    "GK19gp01-11u:4656": " ekasmin vadati caturmukhe hi tasmiṃś catvāro dadhati rutīr iti bhramaḥ syāt ||JGc_1,11.31||",
    "GK19gp01-11u:4657": " [44] stuty-uttara-kālatas tu,",
    "GK19gp01-11u:4658": " vayaṃ gopāś cārthavanto brahmā ca tvam anarthavān |",
    "GK19gp01-11u:4659": " brūmas tvāṃ kim itīvāyam avadan smitam ātanot ||JGc_1,11.32|| [anuṣṭubh]",
    "GK19gp01-11u:4660": " [45] snigdhakaṇṭha uvāca-parisedhaty api vedhasi kiṃ kiñcid apy uktam?",
    "GK19gp01-11u:4661": " [46] madhukaṇṭha uvāca-stava-paryāvasāne khalu nija-rūpa-rūpatayā",
    "GK19gp01-11u:4662": " sarva-paryāptimadbhir api paścād āvirbhūtavadbhir bālādibhiḥ",
    "GK19gp01-11u:4663": " paritoṣa-poṣam amanyamānaḥ sa dhanyaḥ svajana-prema-jitaḥ śrīmān ajitas tān vraja-bālādīn evānetuṃ yadā vāñchām ānañca, tadāñjali-bandha-vyañjitāṃ",
    "GK19gp01-11u:4664": " sañjñām anu samanujñāṃ yācamānaṃ viriñciṃ khalv evaṃ",
    "GK19gp01-11u:4665": " lambhita-tad-upālambha-narma-smitam anujñāpayāmāsa-yadi tatra-bhavatām",
    "GK19gp01-11u:4666": " ājñā vijñāyate, tadā tān pūrvam evānusaṃhitān sannihitān ānayāmi iti |",
    "GK19gp01-11u:4667": " [47] tataś ca viriñciḥ kiñcin",
    "GK19gp01-11u:4668": " namra-niṭilatā-ghaṭita-muni-vrata-sunirūpita-nija-durnītitayānujñāyāḥ",
    "GK19gp01-11u:4669": " karma-kartṛtvaṃ vyaktīkurvan,",
    "GK19gp01-11u:4670": " bhakti-bharāsakti-pṛktīkṛta-pulaka-saṅkulatayā",
    "GK19gp01-11u:4671": " svāparādha-maya-bādhā-vyakulatayā ca triḥ parikramya bahuśaḥ praṇamya ca",
    "GK19gp01-11u:4672": " nija-harmyam eva jagāma |",
    "GK19gp01-11u:4673": " [48] śrī-kṛṣṇaś ca manasi tasyāparādhaṃ manāg apy anāgamayann āgamayamānaḥ",
    "GK19gp01-11u:4674": " prāg-diṣṭa-sadiṣṭa-dveṣa-veśa-kriyānatikrami-kramatayāvasthitāṃs tān vatsāṃs tat-sadṛg-avasthair vatsa-pālair melayāmāsa |",
    "GK19gp01-11u:4675": " [49] tathaiva hi teṣāṃ kāla-deśa-viparyayā paryālocanāya druhiṇa-devena sneha-dehany",
    "GK19gp01-11u:4676": " anavadya-vidyeyam udbhāvitā |",
    "GK19gp01-11u:4677": " etad evoktam-",
    "GK19gp01-11u:4678": " tato' nujñāpya bhagavān sva-bhuvaṃ prāg-avasthitān |",
    "GK19gp01-11u:4679": " vatsān pulinam āninye yathā pūrva-sakhaṃ svakam ||[BhP 10.14.42] iti |",
    "GK19gp01-11u:4680": " [50] atha te,",
    "GK19gp01-11u:4681": " ūcuś ca suhṛdaṃ kṛṣṇaṃ, svāgataṃ te' tiraṃhasā |",
    "GK19gp01-11u:4682": " naiko' py abhoji kavala, ehītaḥ sādhu bhujyatām ||",
    "GK19gp01-11u:4683": " tato hasan hṛṣīkeśo' bhyavahṛtya sahārbhakaiḥ |",
    "GK19gp01-11u:4684": " darśayaṃś carmājagaraṃ nyavartata vanād vrajam ||[BhP 10.14.45-46] iti |",
    "GK19gp01-11u:4685": " [51] carma cedam etāvantaṃ samayaṃ yathāvad eva yogamāyayāntardhāpitam iti gamyam |",
    "GK19gp01-11u:4686": " [52] tataś ca saṃvatsara-prasara-vatsa-vatsapāla-bāla-viraha-virahān",
    "GK19gp01-11u:4687": " mahatānandena mahitas tair eva sahitaḥ saṃhita-sampad-vrajaṃ vrajaṃ",
    "GK19gp01-11u:4688": " praviśan, tat-tad-unmaryāda-vatsa-parāvartanāya nidiśan, pūrva-pūrvato' py apūrvaṃ parva parvati sma |",
    "GK19gp01-11u:4689": " tathā hy uktam-",
    "GK19gp01-11u:4690": " barha-prasūna-vana-dhātu-vicitritāṅgaḥ",
    "GK19gp01-11u:4691": " proddāma-veṇu-dala-śṛṅga-ravotsavāḍhyaḥ |",
    "GK19gp01-11u:4692": " vatsān gṛṇann anuga-gīta-pavitra-kīrtir",
    "GK19gp01-11u:4693": " gopī-dṛg-utsava-dṛśiḥ praviveśa goṣṭham ||[BhP 10.14.47] iti |",
    "GK19gp01-11u:4694": " [53] tataś ca pitṛ-sambandhibhir nanda-sūnur iti mātṛ-sambandhibhir",
    "GK19gp01-11u:4695": " yaśodā-sūnur iti tasya nāmānūdya, sadya eva siddham iti cirantanam api",
    "GK19gp01-11u:4696": " tac-caritaṃ jage |",
    "GK19gp01-11u:4697": " tad yathā-",
    "GK19gp01-11u:4698": " nanda-tanūjanur adya vyālam |",
    "GK19gp01-11u:4699": " hatavān hṛtavān asmat-kālam ||iti dhru ||",
    "GK19gp01-11u:4700": " adya yaśodā-sūnur vyālam |",
    "GK19gp01-11u:4701": " hatavān hṛtavān asmat-kālam ||iti vā ||",
    "GK19gp01-11u:4702": " oṣṭhādharam iha jalada-taṭāliḥ |",
    "GK19gp01-11u:4703": " dambhāvalir api dantaka-pāliḥ ||",
    "GK19gp01-11u:4704": " śvāsa-bharaḥ kharadāvaja-vātaḥ |",
    "GK19gp01-11u:4705": " jihvā-yugam api vartma-nipātaḥ ||",
    "GK19gp01-11u:4706": " ity utprekṣitatama-vividhāṅgān |",
    "GK19gp01-11u:4707": " vyatihāsān ācarataḥ sāṅgān ||",
    "GK19gp01-11u:4708": " ahim anv ahitāṃ kalpayamānān |",
    "GK19gp01-11u:4709": " girir iti taṃ viśataḥ kṛta-mānān ||",
    "GK19gp01-11u:4710": " tad-udara-madhya-kṛtābhyanuveśān |",
    "GK19gp01-11u:4711": " nija-virahādi-vimūrcchita-veśān ||",
    "GK19gp01-11u:4712": " sneha-bharād atha svena sametān |",
    "GK19gp01-11u:4713": " svaka-netrāmṛta-vṛṣṭi-sacetān ||",
    "GK19gp01-11u:4714": " tasmād bahir atha niṣkāsitavān |",
    "GK19gp01-11u:4715": " punar iha nikhilaṃ bata darśitavān ||",
    "GK19gp01-11u:4716": " prāṇād adhikaḥ so' yaṃ prāṇān |",
    "GK19gp01-11u:4717": " rakṣann asmān kurute trāṇān",
    "GK19gp01-11u:4718": " ||JGc_1,11.33|| [mātrā-samaka]",
    "GK19gp01-11u:4719": " [54] iti śrutvā ca te vrajasthāś cintayāmāsuḥ, sādhu-ghātukānāṃ pātukānām āmīṣāṃ katham iva jātu kāmāḥ sidhyeyuḥ? iti |",
    "GK19gp01-11u:4720": " [55] tad evaṃ siddhe, sukhānubiddhe teṣāṃ same samāgame prātas tu",
    "GK19gp01-11u:4721": " bṛhad-bhrātaram anugamya praṇaya-maya-ramya-roṣam anunīya",
    "GK19gp01-11u:4722": " dīyamāna-vismayatayā tān ānīya tena caikatra praṇīya śrīvatsa-vatsaḥ",
    "GK19gp01-11u:4723": " pūrvavad eva vatsa-pālanam ārebhe |",
    "GK19gp01-11u:4724": " [56] atha punar madhukaṇṭhaḥ samāpanāya sa-vismayam ivāha sma-",
    "GK19gp01-11u:4725": " īdṛśas tanayo jātas tava goṣṭhādhināyaka |",
    "GK19gp01-11u:4726": " brahmāṇḍa-grāmaṇīr yasya brahmāpi grāmaṇīr iva ||JGc_1,11.34|| [anuṣṭubh]",
    "GK19gp01-11u:4727": " [57] tad evaṃ kathakayoḥ kathāṃ prathayitvā sabhyeṣu sākṣād iva kalita-tat-tat-keli-sandhayoḥ kṛtāñjali-bandhayos tad-dine' pi pūrvavad eva sarve gṛha-vartmani vartamānā nija-nija-spṛhaṇīyaṃ karma nirmimāṇā api",
    "GK19gp01-11u:4728": " tām eva līlāṃ bṛṃhitāṃ hṛdi jagṛhire |",
    "GK19gp01-11u:4729": " iti śrī-śrī-gopāla-campūm anv",
    "GK19gp01-11u:4730": " agha-brahmāgha-mocanam nāma ekādaśaṃ pūraṇam"
}