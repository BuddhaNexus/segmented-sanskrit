{
  "GK19gp01-11u:0": "śrī-śrī-gopāla-campūḥ",
  "GK19gp01-11u:1": "pūrva-campūḥ",
  "GK19gp01-11u:2": "(1)",
  "GK19gp01-11u:3": "prathamaṃ pūraṇam",
  "GK19gp01-11u:4": "śrī-śrī-rādhā-ramaṇāya namaḥ",
  "GK19gp01-11u:5": "śrī-śrī-kṛṣṇa-caitanyāya namaḥ",
  "GK19gp01-11u:6": "śrī-kṛṣṇa kṛṣṇa-caitanya sa-sanātana-rūpaka |",
  "GK19gp01-11u:7": "gopāla raghunāthāpta-vraja vallabha pāhi mām ||JGc_1,1.1||",
  "GK19gp01-11u:8": "[1] tad evam ārambhasambhavadantarmahasā sahasā vilikhya tad idam ullikhyate |",
  "GK19gp01-11u:9": "kim idam? madiṣṭadevasya, madanviṣṭadayāśiṣṭatadbhakta-samudayasya ca kramataḥ smaraṇam āvirbhūtam |",
  "GK19gp01-11u:10": "kiṃ vā, kevalasya madiṣṭa-devasya; kiṃ vā, tadviśiṣṭasya |",
  "GK19gp01-11u:11": "āṃ āṃ, tantratas tat trayam api svatantratayā labhyate |",
  "GK19gp01-11u:12": "tatra prathamaṃ tāvat prathamataḥ prathayāmi |",
  "GK19gp01-11u:13": "atra śrī padam anyad anyad api kiñcid anuṣṭupchandaḥparacchandatayā pūrvatra ca paraparatra ca yatra na dattaṃ,",
  "GK19gp01-11u:14": "tatra ca sandhātavyam |",
  "GK19gp01-11u:15": "[2] yathā:",
  "GK19gp01-11u:16": "he śrī-kṛṣṇa-nāmnātidhanya! sarva-mūrdhanya! he śrī-kṛṣṇa-caitanya! sarva-śarmada-kīrtanya! he mahita-śrī-sanātana-sahita-śrī-rūpa-nāmadheya,",
  "GK19gp01-11u:17_0": "man-mūrdhany ādheya! he śrī-gopāla-bhaṭṭākhyā-pravṛddha-bhaṭṭārakatā-samṛddha! he",
  "GK19gp01-11u:17_1": "śrī-raghunātha-dāsa! nāma-dhāmatayātiprasiddha-parama-bhakti-bharāviddha! he teṣām",
  "GK19gp01-11u:17_2": "evāpta-vrajatāsiddha-varṇana-sat-karṇa-garbhābharaṇa-śrī-bhūgarbhādi-sañjñādhikaraṇa!",
  "GK19gp01-11u:17_3": "he śrī-vallabha! prāg-bhavīya-durlabha-sukṛta-sandhīyamāna-madīya-śaraṇa-pitṛ-caraṇa!",
  "GK19gp01-11u:18": "kiṃ vā,",
  "GK19gp01-11u:19": "he śrī-raghunāthasyāptān vrajaty anuvrajatīti tattayā sarva-vallabha! śrīvallabha! māṃ pāhi! nijacaraṇacchāyayā matpratipālakatām āyāhi |",
  "GK19gp01-11u:20": "yathā kaṃsārāter āśu sukhavilāsaṃ śaṃsantī,",
  "GK19gp01-11u:21": "sahāyatayā ca lasantī ca priyasakhīyate,",
  "GK19gp01-11u:22": "na tadvad anyo dhanyo' pi janaḥ sambhavati |",
  "GK19gp01-11u:23": "[3] atha dvitīyam api pratīyamānaṃ nirmāmi: śrī-kṛṣṇa iti |",
  "GK19gp01-11u:24": "śrīr atra rādhā |",
  "GK19gp01-11u:25": "eṣā hi śrīpradhānatayā sādhayiṣyamāṇatāyāṃ nirābādhā |",
  "GK19gp01-11u:26": "tad-anantara-kṛṣṇa-śabdaś cātra śabda-brahma-gūdha-para-brahma nanda-nandana-vācakatāyāṃ rūḍhaḥ |",
  "GK19gp01-11u:27": "tena, “he śrī-rādhākhya-svarūpa-śakti-yukta-kṛṣṇa” ity arthaś ca nirvyūdhaḥ |",
  "GK19gp01-11u:28": "kṛṣṇa iti:",
  "GK19gp01-11u:29": "kṛṣir bhū-vācakaḥ śabdo ṇaś ca nirvṛtivācakaḥ |",
  "GK19gp01-11u:30": "tayor aikyaṃ paraṃ brahma kṛṣṇa ity abhidhīyate ||",
  "GK19gp01-11u:31": "iti pramāṇa-jñāta-caraḥ kṛṣṇa-śabdas tv atra yoga-puraskṛta-rūḍhitayā tat-paraḥ | bhūr iti",
  "GK19gp01-11u:32": "bhāvakvibantatākaraḥ |",
  "GK19gp01-11u:33": "sa cāyaṃ bhāva-śabdavad dhātv-artha-mātratā-dharaḥ |",
  "GK19gp01-11u:34": "dhātvarthaś cātrākarṣaṇam, tad eva sphuṭam āptatayāptamanasām ākarṣaṇam |",
  "GK19gp01-11u:35": "tataś ca bhinna-padārthatayāvagatayor dayitayor iva tayor aikyaṃ yoga eveti tad-yukta ānandaḥ sarvākarṣakānanda ity artha evāmandaḥ;",
  "GK19gp01-11u:36": "paraṃ brahma iti, |",
  "GK19gp01-11u:37": "ṇarākṛti paraṃ brahma iti hi prasiddhiḥ |",
  "GK19gp01-11u:38": "yoga-puraskṛta-rūḍhatopagūdhatayāpi śrī-nandanandanam eva vakti tac-chabda-śaktir iti vyakti-siddhiś ca |",
  "GK19gp01-11u:39": "tad etad abhidhīyate cābhidhīyate iti |",
  "GK19gp01-11u:40": "tasmād eva tadīya-svabhāva-viśeṣa-bhāvanārtham eva punar-uktir iyaṃ yuktiṃ yunakti |",
  "GK19gp01-11u:41": "caitanya iti |",
  "GK19gp01-11u:42": "“he sarvaprakāśaka! sadrūpatayā sarvāśrayasvarūpa!” tadrūpatā ca vipaścidbhir avagatā,",
  "GK19gp01-11u:43": "sac-cid-ānanda-rūpāya kṛṣṇāyākliṣṭa-karmaṇe iti tāpanīya-nāndīni-śamanāt |",
  "GK19gp01-11u:44": "tvayy eva nitya-sukhabodha-tanau iti śrī-bhāgavatīya-brahma-stave nigamanāc ca |",
  "GK19gp01-11u:45": "sa-sanātana-rūpaka iti,",
  "GK19gp01-11u:46": "“he sanātanena sadātanena śvasvarūpam anubhavadbhir api sunirūpaṇa rūpeṇa saha vartamāna! tena svabhaktivittacittam anuvartamāna!“",
  "GK19gp01-11u:47": "gopāla-raghunāthāpta-vraja-vallabha iti,",
  "GK19gp01-11u:48": "“gopāleṣu ye raghavo laghavo,",
  "GK19gp01-11u:49": "ye ca nāthā mukhyā iti vikhyātagāthās,",
  "GK19gp01-11u:50": "tair āptasya vrajasya ballava-tallaja-vrajasya vallabha!” kiṃ vā,",
  "GK19gp01-11u:51": "“gopālānāṃ laghur iṣṭaḥ,",
  "GK19gp01-11u:52": "sa ca nāthaś ca yas,",
  "GK19gp01-11u:53": "tasya sambodhanam triṣv iṣṭe' lpe laghur iti nānārthavargalabdhabodhanam |",
  "GK19gp01-11u:54": "āptavrajavallabha iti “āptavrajānāṃ svajanasamūhānāṃ vallabha! pareṣām alabhya ṃsatprabha!“",
  "GK19gp01-11u:55": "[4] atha tṛtīyam api sambhṛtīkaravāṇi: he śrī-kṛṣṇa iti |",
  "GK19gp01-11u:56": "śrīr atra ca paramapreyasīṣu śreyasī rādhā,",
  "GK19gp01-11u:57_0": "tatas “tadyuktatayā madhuralīlāyām asaṃkīrṇa! he kṛṣṇa-caitanyākhya-bhaktāvatāra!",
  "GK19gp01-11u:57_1": "tādātmyāpannatayāvatīrṇa! he sanātana-rūpābhyāṃ paramānurakta-subhaktābhyāṃ saha",
  "GK19gp01-11u:57_2": "vidyamāna! he gopāla-raghunāthābhyāṃ tat-tan-nāmābhyām api subhaktābhyām āptaḥ prāpto yo vrajas,",
  "GK19gp01-11u:58": "tasya vallabhatayā sarva-vidyamānaṃ! māṃ pāhi,",
  "GK19gp01-11u:59": "mat-pālakatāṃ yāhīti |",
  "GK19gp01-11u:60": "atha grantha-sūcanā-",
  "GK19gp01-11u:61": "[5] tad evam maṅgalaṃ saṅgamayya kāryaṃ vicāryate |",
  "GK19gp01-11u:62": "yan mayā kṛṣṇasandarbhe siddhāntāmṛtam ācitam |",
  "GK19gp01-11u:63": "tad eva rasyate kāvyakṛtiprajñā-rasajñayā ||JGc_1,1.2|| [anuṣṭubh]",
  "GK19gp01-11u:64": "so' haṃ kāvyasya lakṣyeṇa mano nirmāmi tādṛśam |",
  "GK19gp01-11u:65": "tan mahānto yad īkṣeraṃs tadā hemni cito maṇiḥ ||JGc_1,1.3|| [anuṣṭubh]",
  "GK19gp01-11u:66": "pūrvottaratayā campū-dvayī seyaṃ trayī trayī |",
  "GK19gp01-11u:67": "pṛthak pṛthag grantha-tulyā yathecchaṃ sadbhir īkṣyatām ||JGc_1,1.4|| [anuṣṭubh]",
  "GK19gp01-11u:68": "śrī-gopāla-gaṇānāṃ gopālānāṃ pramodāya |",
  "GK19gp01-11u:69": "bhavatu samantād eṣā nāmnā gopāla-campūr yā ||JGc_1,1.5|| [upagīti]",
  "GK19gp01-11u:70": "yadyapi ciram antardhā jātā śrī-gokula-sthānām |",
  "GK19gp01-11u:71": "tadapi mahātmasu teṣāṃ vyūha-samūhaḥ puraḥ sphuran jayati ||JGc_1,1.6|| [udgīti]",
  "GK19gp01-11u:72": "[6] asti kila vṛndāvana-nāma-dheyaṃ bhāga-dheyam iva subhagaṃ vanam avanī-devyāḥ |",
  "GK19gp01-11u:73": "yad aho, vanam apy avanāya kalpate sakala-lokasya |",
  "GK19gp01-11u:74": "prasaṅga-mātrataḥ pavamānam api tatra kṣipratā-pratāpataḥ pavamānatām apy atikrāmati |",
  "GK19gp01-11u:75": "parama-tri-varga-dāne nirargalam api sarvadāpavargam apavarjayati |",
  "GK19gp01-11u:76": "mukti-sandha-sambandha-gandham api svabandha-nirbandha-nibandhanaṃ bhavati |",
  "GK19gp01-11u:77": "sadā sadāvalīśasya bhakti-pradam api kadāpi na dadāti tad-bhaktim |",
  "GK19gp01-11u:78": "brahmaṇātmani yad anañcitam api matvā janma vāñchitam,",
  "GK19gp01-11u:79": "tena tat paramañcitaṃ matam iti nija-hita-mahita-mahimārambham upalambhayati |",
  "GK19gp01-11u:80": "tad evaṃ gahana-caryā-paryākulatayā virodhālaṅkāravad viruddhāyamānam apy artham anuruddhatayā paryavasānataḥ pariṇamayati |",
  "GK19gp01-11u:81": "tasmin kavīnām akavitāyām api kavitā śambhāvitā bhavitā |",
  "GK19gp01-11u:82": "tasminn eva ca paramodāra-sāratāvagamyate",
  "GK19gp01-11u:83": "| tadd hi taddhitatayā muhur avatīrṇasya sarvasyāpy ānandanasya śrīman-nanda-nandanasya sarvam ānanda-parva sarvadā parvati |",
  "GK19gp01-11u:84": "[7] asti ceha śrī-śukasyāpi sukha-camatkāra-kāraṇaṃ padyam-",
  "GK19gp01-11u:85": "vṛndāvanaṃ govardhanaṃ yamunā-pulināni ca |",
  "GK19gp01-11u:86": "vīkṣyāsīd uttamā prītī rāma-mādhavayor nṛpa ||iti | (BhP 10.11.36)",
  "GK19gp01-11u:87": "[8] tatra govardhanas tu purastād evaṃ prastūyate -",
  "GK19gp01-11u:88": "yad gokuleśvara iti prathitiḥ purāṇe",
  "GK19gp01-11u:89": "kṛṣṇasya tad bhavati gokulam asya dhāma |",
  "GK19gp01-11u:90": "govāsatā ca kila gokulatā-nidānaṃ",
  "GK19gp01-11u:91": "govardhanas tad iha sarva-nidhānam eva ||JGc_1,1.7|| [vasanta-tilaka]",
  "GK19gp01-11u:92": "[9] tatra cāyaṃ viśeṣaḥ -",
  "GK19gp01-11u:93": "tri-jagati mānasa-gaṅgā govardhanam api vibhindatī viditā |",
  "GK19gp01-11u:94": "aham iha manye kṛṣṇa- snehaja-dhārā tad-antaraṃ viśati ||JGc_1,1.8|| [gīti]",
  "GK19gp01-11u:95": "kiṃ ca,",
  "GK19gp01-11u:96": "tasmin śrī-hari-rādhayor yugalitaṃ yad bhāti kuṇda-dvayaṃ",
  "GK19gp01-11u:97": "saṃsaṅgena parasparaṃ parimalān manye tayos tan-miṣam |",
  "GK19gp01-11u:98": "premāsīt prakaṭaṃ yataḥ śvasanakaiḥ kampānvitaṃ jādya-yug",
  "GK19gp01-11u:99": "bhaktārdra-sthiti-kṛc ca tad ghana-rasākāraṃ darīdṛśyate ||JGc_1,1.9|| [śārdūla]",
  "GK19gp01-11u:100": "[10] yamunāyāṃ cāyam atiśayaḥ-",
  "GK19gp01-11u:101": "snāna-jāta-sukṛtān na kevalāt",
  "GK19gp01-11u:102": "sphūrtidā muraripo raveḥ sutā |",
  "GK19gp01-11u:103": "vīkṣaṇād api yato bibharti sā",
  "GK19gp01-11u:104": "śyāma-dhāma-vara-mādhurī-dhurām ||JGc_1,1.10|| [rathoddhatā]",
  "GK19gp01-11u:105": "tasyāṃ cotprekṣante-",
  "GK19gp01-11u:106": "śva-snigdha-vṛnda-viṣaya-priyatā-mahimnā",
  "GK19gp01-11u:107": "svedāṃśa eva kim u kṛṣṇatanor visārī |",
  "GK19gp01-11u:108": "vṛndasya kṛṣṇa-viṣaya-priyataiva kiṃ vā",
  "GK19gp01-11u:109": "tad-bhāva-bhāvita-gatir bhavati sma kṛṣṇā ||JGc_1,1.11|| [[vasantatilakā]]",
  "GK19gp01-11u:110": "[12] pulināni ca tasyā mahā-premollāsam āviṣkurvanti | tathā hi-",
  "GK19gp01-11u:111": "adyāpi yāni vibudhān avaloka-mātrāt",
  "GK19gp01-11u:112": "puṣṇanti kṛṣṇa-kṛta-rāsa-rasaṃ vibhāvya |",
  "GK19gp01-11u:113": "tāny atra kiṃ vara-rasāyana-divya-cūrṇair",
  "GK19gp01-11u:114": "abhyāsataḥ sva-pulināni cinoti saurī? ||JGc_1,1.12|| [[vasantatilakā]]",
  "GK19gp01-11u:115": "[13] bhāṇdīras tu sa no mano vyākulayati | tathā hi-",
  "GK19gp01-11u:116": "bhāṇdīrasya sphuṭam adhihari prema kiṃ varṇanīyaṃ",
  "GK19gp01-11u:117": "sāntardhānaṃ sthitavati harau bādham antardadhe yaḥ |",
  "GK19gp01-11u:118": "yāntu svāṃśena ca viṣayatām atra govardhanādyā",
  "GK19gp01-11u:119": "loke snigdhā racayitum idaṃ na kṣamaḥ syām itīva ||JGc_1,1.13|| [mandākrāntā]",
  "GK19gp01-11u:120": "[14] aho premagambhīryam asya paśya vṛndāvanasya! yataḥ-",
  "GK19gp01-11u:121": "kutra kutracid agasya dambhataḥ",
  "GK19gp01-11u:122": "stambham eti tad idaṃ harer vanam |",
  "GK19gp01-11u:123": "prāyaśaś cala-dalasya kampratām",
  "GK19gp01-11u:124": "aṅkurasya pulakāni sarvataḥ ||JGc_1,1.14|| [rathoddhatā]",
  "GK19gp01-11u:125": "[15] āvirvrajati ca tasmin sa-vraja-vāsi-jana-vraje vraja-rāja-tanūje kiṃ kiṃ vā tad vyañjijiṣayā",
  "GK19gp01-11u:126": "nāvirvrajati? tac ca yuktam evotpaśyāmaḥ; vrajapadam hi sarva-samīcīna-samūham ūhayati ||",
  "GK19gp01-11u:127": "[16] asti ceha śrī-bhāgavatīyaṃ padyam,",
  "GK19gp01-11u:128": "tata ārabhya nandasya vrajaḥ sarvasamṛddhimān |",
  "GK19gp01-11u:129": "harer nivāsātmaguṇai ramākrīdam abhūn nṛpa! ||iti | [BhP 10.5.18]",
  "GK19gp01-11u:130_0": "[17] teṣām āvirbhāvasya pādma-purāṇa-sandarbhānusāreṇa pratikalpam analpa-sukha-kalpaka-sampad-udanta-dantavakra-vadhānte",
  "GK19gp01-11u:130_1": "sarvato' py ekānte kānte yatra praveśasya nirdeśaḥ prathayiṣyate,",
  "GK19gp01-11u:131_0": "tasmād bhava-jana-manaḥ-kāya-nikāya-sparśa-virahitād vārāhādi-saṃkīrtita-pravara-kīrti-kadambādi-mayāt",
  "GK19gp01-11u:131_1": "pādma-skāndādi-gatāsaṃkīrṇa-varṇākarṇita-tat-tat-sanātana-śīla-tārāmasa-rāma-go-gopa-gopāla-līlā-nidhānād",
  "GK19gp01-11u:131_2": "vṛndāvanasyaiva vaibhava-viśeṣād aśeṣaṃ bhavati,",
  "GK19gp01-11u:132": "prakṛti-sthitim atīto hi yaḥ |",
  "GK19gp01-11u:133": "[18] bṛhad-gautamīya-stha-śrī-kṛṣṇa-vacane tu tat-tat-saṃkṣepārtha-nikṣepaḥ prekṣyate |",
  "GK19gp01-11u:134": "idaṃ vṛndāvanaṃ ramyaṃ mama dhāmaiva kevalam |",
  "GK19gp01-11u:135": "atra me paśavaḥ pakṣi-mṛgāḥ kīṭā narāmarāḥ |",
  "GK19gp01-11u:136": "ye vasanti mamādhiṣṇye mṛtā yānti mamālayam ||",
  "GK19gp01-11u:137": "atra yā gopa-kanyāś ca nivasanti mamālaye |",
  "GK19gp01-11u:138": "yoginyas tā mayā nityaṃ mama sevā-parāyaṇāḥ ||",
  "GK19gp01-11u:139": "pañca-yojanam evāsti vanaṃ me deha-rūpakam |",
  "GK19gp01-11u:140": "kālindīyaṃ suṣumnākhyā paramāmṛta-vāhinī ||",
  "GK19gp01-11u:141": "atra devāś ca bhūtāni vartante sūkṣma-rūpataḥ |",
  "GK19gp01-11u:142": "sarva-deva-mayaś cāhaṃ na tyajāmi vanaṃ kvacit ||",
  "GK19gp01-11u:143": "āvirbhāvas tirobhāvo bhaven me' tra yuge yuge |",
  "GK19gp01-11u:144": "tejo-mayam idaṃ ramyam adṛśyaṃ carma-cakṣuṣā ||iti |",
  "GK19gp01-11u:145_0": "[19] yaṃ khalu vaibhava-viśeṣaṃ sarva-sāreṇa yathā-sthānaṃ prakāśayiṣyamāṇa-vyākhyā-viśeṣāvatāreṇa",
  "GK19gp01-11u:145_1": "śrīmad-bhāgavatānusāreṇa gopānāṃ svaṃ lokaṃ varuṇālayād āgataḥ karuṇā-varuṇālayaḥ",
  "GK19gp01-11u:145_2": "svayaṃ bhagavān akrūrāya vaikuṇṭha-viśeṣa-lakṣaṇa-sva-vaibhava-vyañjanayā sukha-prade",
  "GK19gp01-11u:145_3": "brahma-hrade majjanena tasmād unmajjanena ca taj-jana-kautuka-jananād anantaraṃ chandaḥ-stūyamānenātmanāvitrā",
  "GK19gp01-11u:145_4": "vicitram atraiva vṛndāvane tadīya-nara-līlā-veśena sādhāraṇam anyebhyas tebhyaḥ sandarśayāmāsa;",
  "GK19gp01-11u:146": "yaṃ prati sampraty api prapadyamānā vidvāṃsaś cetasāpi sākṣād iva tal-līlāḥ pratipadyante;",
  "GK19gp01-11u:147": "yaṃ pari hari-vaṃśe govindābhiṣeka-sampad-aṃśe mahendraḥ śrīmad-vrajendra-tanūja-tanuvad vyāpakatāṃ satyāṃ pratyāyayāmāsa; yaṃ",
  "GK19gp01-11u:148": "punar vṛndāvana-stha-samasta-samabhyarṇam api tat-tad-varṇanānusāreṇa kecit prakṛty-āvaraṇataḥ parama-viyad-ūrdhvaṃ nirvarṇayanti;",
  "GK19gp01-11u:149": "ataeva līlānurūpa-rūpatayā bhūmānam abhūmānaṃ ca prapadyante yad bhūmayaḥ |",
  "GK19gp01-11u:150": "eṣa eva śeṣa-nirviśeṣatayā brahma-sākṣāt-kārākāratayā ca brahma-saṃhitādiṣu bṛṃhitaṃ bṛhadbhir varṇayāmāse |",
  "GK19gp01-11u:151": "tatra ca prakaṭāprakaṭa-prakāśa-mayasya vṛndāvanasya bahu-vidha-saṃsthānatayā bahu-vidha-śāstra-śrutasyāprakaṭa-prakāśa-maya-vaibhava-viśeṣa eva samprati varṇanīyaḥ |",
  "GK19gp01-11u:152": "sa ca gokula-pradhāna eveti sva-vivakṣita-hitā brahma-saṃhitānu-saṃhitā kriyate |",
  "GK19gp01-11u:153": "tad-vacanāni tu bodha-kramāya kramam atikramyānukramyante, yathā-",
  "GK19gp01-11u:154": "bhaje śvetadvīpaṃ tam aham iha goloka iti yaṃ",
  "GK19gp01-11u:155": "vidantas te santaḥ kṣiti-virala-cārāḥ katipaye |",
  "GK19gp01-11u:156": "śriyaḥ kāntāḥ kāntaḥ parama-puruṣaḥ kalpa-taravaḥ",
  "GK19gp01-11u:157": "drumā bhūmiś cintāmaṇi-gaṇa-mayī toyam amṛtam ||",
  "GK19gp01-11u:158": "kathā gānaṃ nāṭyaṃ gamanam api vaṃśī priya-sakhī",
  "GK19gp01-11u:159": "cid-ānanda-jyotiḥ param api tad āsvādyam api ca |",
  "GK19gp01-11u:160": "sa yatra kṣīrābdhiḥ sarati surabhibhyaś ca sumahān",
  "GK19gp01-11u:161": "nimeṣārdhākhyo vā vrajati na hi yatrāpi samayaḥ ||[bra.saṃ. 5.57-58]",
  "GK19gp01-11u:162": "[20] kiṃ ca, īśvaraḥ paramaḥ kṛṣṇaḥ ity upakramyāha-",
  "GK19gp01-11u:163": "ṣahasra-patra-kamalaṃ gokulākhyaṃ mahat padam |",
  "GK19gp01-11u:164": "tat-karṇikāraṃ tad-dhāma tad-anantāṃśa-sambhavam |",
  "GK19gp01-11u:165": "tat-kiñjalkaṃ tad-aṃśānāṃ tat-patrāṇi śriyām api ||",
  "GK19gp01-11u:166": "catur-asraṃ tat-paritaḥ śvetadvīpākhyam adbhutam |",
  "GK19gp01-11u:167": "catur-asraṃ catur-mūrteś catur-dhāma catuṣ-kṛtam ||",
  "GK19gp01-11u:168": "caturbhiḥ puruṣārthaiś ca caturbhir hetubhir vṛtam |",
  "GK19gp01-11u:169": "śūlair daśabhir ānaddham ūrdhvādho-dig-vidikṣu ca ||",
  "GK19gp01-11u:170": "aṣṭabhiḥ nidhibhir juṣṭam aṣṭabhiḥ siddhibhis tathā |",
  "GK19gp01-11u:171": "manu-rūpaiś ca daśabhir dik-pālaiḥ parito vṛtam ||",
  "GK19gp01-11u:172": "śyāmair gauraiś ca raktaiś ca śuklaiś ca pārṣada-rṣabhaiḥ |",
  "GK19gp01-11u:173": "śobhitaṃ śaktibhis tābhir adbhutābhiḥ samantataḥ ||",
  "GK19gp01-11u:174": "api ca-",
  "GK19gp01-11u:175": "cintāmaṇi-prakara-sadmasu kalpa-vṛkṣa-",
  "GK19gp01-11u:176": "lakṣāvṛteṣu surabhīr abhipālayantam |",
  "GK19gp01-11u:177": "lakṣmī-sahasra-śata-sambhrama-sevyamānaṃ",
  "GK19gp01-11u:178": "govindam ādi-puruṣaṃ tam ahaṃ bhajāmi ||ity ādi |",
  "GK19gp01-11u:179": "bṛhad-vāmane-",
  "GK19gp01-11u:180": "ratna-dhātu-mayaḥ śrīmān yatra govardhano giriḥ |",
  "GK19gp01-11u:181": "ratna-baddhobhaya-taṭā kālindī saritāṃ varā ||ity ādi cānyatra |",
  "GK19gp01-11u:182": "[21] tad etad-anusāreṇa prathamaṃ tāvat kāvyasya nidhānaṃ vastu-mātraṃ sa-pramāṇaṃ prakāśyate,",
  "GK19gp01-11u:183": "citrasya phalakam iva |",
  "GK19gp01-11u:184": "[22] tathā hi--yasya khalu lokasya golokatayā go-gopa-vāsa-rūpasya,",
  "GK19gp01-11u:185": "śvetadvīpatayā cānanya-spṛṣṭa-parama-śuddhatā-samudbuddha-svarūpasya",
  "GK19gp01-11u:186": "tādṛśa-jñāna-maya-katipaya-mātra-prameya-gātratayā tat-tat-paramatā matā,",
  "GK19gp01-11u:187": "parama-golokaḥ parama-śvetadvīpa iti |",
  "GK19gp01-11u:188": "[23] tad eva yuktam uktaṃ bhavati |",
  "GK19gp01-11u:189": "[24] yatra hi svacchandatānanda-prada-bahu-vacanārthā gopī-padārthāḥ śriyaḥ śrayante |",
  "GK19gp01-11u:190": "nānya-vaikuṇṭhavat tad-eka-vacanārthatākuṇṭhāḥ |",
  "GK19gp01-11u:191": "tāsāṃ tat-padārthatā ca tan-mahā-vāg-artha-sārākarṣa-yantre mahā-mantre ballavī-vallabhatayā tasya japam upadiśantīti sidhyati |",
  "GK19gp01-11u:192": "[25] atra na kevalaṃ tasya dvi-varṇa-padasya vṛttāv eva rūḍhim avalambāmahe, api tu dhyāne' pi |",
  "GK19gp01-11u:193": "kintu, nāyaṃ śriyo' ṅga iti śukānuvādaḥ sāmānya-lakṣmī-vijayaṃ vyanakti |",
  "GK19gp01-11u:194": "lakṣmī-sahasra iti viriñci-vāṇī lakṣmī-viśeṣatvam urīkaroti,",
  "GK19gp01-11u:195": "yasmād atra kuru-pāṇdava-śabdavad yathāvasaraṃ khaṇdākhaṇda-vācakatā matā |",
  "GK19gp01-11u:196": "tad evaṃ sati, tatrāpi rādhā parameti",
  "GK19gp01-11u:197": "pādma-skāndādivārāha-vimiśra-mātsye |",
  "GK19gp01-11u:198": "govinda-vṛndāvana-nāma-tantre' py abhāṣi yat, tat katham anyathā syāt?",
  "GK19gp01-11u:199": "lakṣmīr abhitaḥ stritamā gopyo lakṣmītamāḥ prathitāḥ |",
  "GK19gp01-11u:200": "rādhā gopitamā ced asyāḥ kā vā samā rāmā? ||JGc_1,1.15|| [upagīti]",
  "GK19gp01-11u:201": "[26] tad evaṃvidhānāṃ tāsām api sarvāsām eka eva ramanas,",
  "GK19gp01-11u:202": "tata eva gokuladhāmā govindanāmā pratyekam ekām ekāṃ ramāṃ ramayatāṃ ramā-ramaṇanāmnāṃ",
  "GK19gp01-11u:203": "purupuruṣāṇāṃ paramaḥ |",
  "GK19gp01-11u:204": "[27] yat tu madhye māyayā pratyāyitam aupapatyaṃ,",
  "GK19gp01-11u:205": "tat khalv avāstavatvāt parastād avadhvastam iti śrīparamapuruṣaśabdābhyāṃ pramitam |",
  "GK19gp01-11u:206": "kathāyāṃ tu pramāṇa-viśeṣagrathanayā prathamiṣyāmaḥ |",
  "GK19gp01-11u:207": "[28] evaṃ śiṣṭaḥ śrīrāmo' py atidiṣṭaḥ |",
  "GK19gp01-11u:208": "[29] kiṃ ca,",
  "GK19gp01-11u:209": "aśeṣā evataravaḥ kalpataravaḥ saṅkalpadānabalāt kevalān,",
  "GK19gp01-11u:210": "na tu mānyatā-dhanya-sāmānya-viśeṣāt |",
  "GK19gp01-11u:211": "teṣu ca jātyā kalpa-taravas tu vilakṣaṇa-tayā kṛta-lakṣaṇā eva |",
  "GK19gp01-11u:212": "[30] kiṃ ca,",
  "GK19gp01-11u:213": "ādarśanibhasvacchavibhavanānādarśasparśādimayabhūmikā bhūmiś ca kānter uta kānter vṛṣṭisṛṣṭikāriṇī cintāmaṇīyate |",
  "GK19gp01-11u:214": "[31] āstāṃ tāvad uttaram anu tāratamya-ramyatā-gamya-mahimā gṛhādiṣu mahā-cintāmaṇi-mayī,",
  "GK19gp01-11u:215": "yasmād udbhinnās tad-udbhidaś ca",
  "GK19gp01-11u:216": "tadīya-śobhām ātmany udbhāvayanti | yatra ca,",
  "GK19gp01-11u:217": "dṛṣṭi-śravaṇam ayātās tad-gocaritāś ca jāti-rūpābhyām |",
  "GK19gp01-11u:218": "naga-mṛga-pakṣi-viśeṣās tatratyānāṃ ca citram ādadhati ||JGc_1,1.16|| [gīti]",
  "GK19gp01-11u:219": "[32] kiṃ ca, toyam apy amṛtāyate, kim utāmṛtam?",
  "GK19gp01-11u:220": "kiṃ ca, kathāpi yathā gānaṃ tathā karṇayoḥ pānakāyate, kim uta svayam eva gānam?",
  "GK19gp01-11u:221": "kiṃ ca, gamanam api nṛtya-cāturī-dhurīṇatām urīkaroti, nṛtyaṃ punar atīvādṛtyam |",
  "GK19gp01-11u:222": "kiṃ ca,",
  "GK19gp01-11u:223": "vaṃśī yathā kaṃsārāter āśu sukha-vilāsaṃ śaṃsantī,",
  "GK19gp01-11u:224": "sahāyatayā ca lasantī ca priya-sakhīyate,",
  "GK19gp01-11u:225": "na tadvad anyo dhanyo' pi janaḥ sambhavati |",
  "GK19gp01-11u:226": "[34] kiṃ ca,",
  "GK19gp01-11u:227": "cidānanda eva kevalaṃ svarūpānatirikta-śakti-vyakti-vaśād vyakti-viśeṣatayā vyaktībhavan,",
  "GK19gp01-11u:228_0": "gokula-śabda-bala-labdha-lokaval-līlā-kaivalya-kalanāya puṣpavad-ādi-lakṣaṇa-prakāśakatayā",
  "GK19gp01-11u:228_1": "tat tat prakāśya puṣpādi-lakṣaṇāsvādyatayā ca lāpaṃ kalayantīnām ālīnāṃ nija-nija-yūtha-varūthapāyāḥ",
  "GK19gp01-11u:228_2": "paramāpūrva-pūrva-pūrvānurāgādi-kathānikāyaṃ gāyantīnāṃ madhu-madhura-kākalī-kulāni",
  "GK19gp01-11u:228_3": "tatrakīyaṃ sarvaṃ tarv-antam ārdrīkurvanti,",
  "GK19gp01-11u:229": "kim uta bahu-kaṣṭa-sṛṣṭatayā mithunī-bhūtaṃ tat tan mithunam |",
  "GK19gp01-11u:230": "[35] tathā ca, hāyaśīrṣa-pañcarātre pañca-tattva-nirūpaṇe vaikuṇṭha-stha-dravya-tattvaṃ nirūpitam -",
  "GK19gp01-11u:231": "gandha-rūpaṃ svāda-rūpaṃ dravyaṃ puṣpādikaṃ ca yat |",
  "GK19gp01-11u:232": "rasavad bhautikaṃ dravyam atra syād rasa-rūpakam ||",
  "GK19gp01-11u:233": "heyāṃśānām abhāvāc ca rasa-rūpaṃ bhavec ca tat |",
  "GK19gp01-11u:234": "tvag-bījaṃ caiva heyāṃśaṃ kaṭhināṃśaṃ ca yad bhavet |",
  "GK19gp01-11u:235": "tat sarvaṃ bhautikaṃ viddhi na hi bhūtamayaṃ hi tat ||ity ādi |",
  "GK19gp01-11u:236": "tathāpi,",
  "GK19gp01-11u:237": "prapañcaṃ niṣprapañco' pi vidambhayasi bhūtale |",
  "GK19gp01-11u:238": "prapanna-janatānanda-sandohaṃ prathituṃ prabho ||[BhP 10.14.37]",
  "GK19gp01-11u:239": "iti brahmavacanānusāreṇa kṛta-prapañcānukāre līlā-sāre tasya tat-prapanna-janasya ca yathāveśaḥ syāt,",
  "GK19gp01-11u:240": "na tathā ñityākāre' pīti labhyate |",
  "GK19gp01-11u:241": "heyāṃśānām abhāvāc ca rasarūpaṃ bhavec ca tat | tvag",
  "GK19gp01-11u:242": "bījaṃ caiva heyāṃśaṃ kaṭhināṃśaṃ ca yad bhavet | tat",
  "GK19gp01-11u:243": "sarvaṃ bhautikaṃ viddhi na hi bhūtamayaṃ hi tat ||",
  "GK19gp01-11u:244": "[36] tataḥ pūrvatra tasya tasya cāveśaḥ paratra ca praveśaḥ syāt |",
  "GK19gp01-11u:245": "[37] tataś ca, tad-icchā-vaśāl līlā-śaktiḥ paratra ca prāyaḥ sarvaṃ vyaktīkarotīti vivektavyam |",
  "GK19gp01-11u:246": "[38] kiṃ ca,",
  "GK19gp01-11u:247": "murajin-muralī-kalī-khuralī ca sva-mādhurī-pradugdha-mugdha-surabhi-dugdhānāṃ surabhīnām ūdho-giritaḥ saritaḥ prasārayantī paritaḥ parikhāyamāṇaṃ kṣīra-vāridhiṃ visphārayati |",
  "GK19gp01-11u:248": "tatra kāmadhenutayā nikāmam eva snuvatīnāṃ kṣīra-vāhitāpi",
  "GK19gp01-11u:249": "prācuryeṇaiva paryavasāyyate | [39] tato nānā-rasā api tā nadyaḥ pratipadyante vidyā-vadbhiḥ |",
  "GK19gp01-11u:250": "[40] kiṃ ca, yatra ca tat-kaiśorānurūpārdha-vārdhaka-yauvana-nava-yauvanādi-vayasa",
  "GK19gp01-11u:251": "eva tat-pitṛ-bhrātṛ-sakhi-prabhṛtayas te nikhila-vargā nānyām avasthām āśritā bhavanti |",
  "GK19gp01-11u:252": "[41] anyac ca,",
  "GK19gp01-11u:253": "yasya ca golokasya madhyam adhyāsya sphuṭatarāneka-sahasra-patrī-paricitam ajasram eva khalv amalaṃ mahā-maṇi-kamalaṃ gokula-nāmatayā nija-rūpaṃ nirūpayati,",
  "GK19gp01-11u:254": "“go-gopāvāsa-vraja-rūpa-vraja evāham asmi” iti |",
  "GK19gp01-11u:255": "[42] nyāya-vinyastam eva ca khalv idam, rūḍhir yogam apaharati iti |",
  "GK19gp01-11u:256": "yathā jalaja-śabdenāpsavya-mātraṃ nocyate, kintu kamalam eva |",
  "GK19gp01-11u:257": "rūḍhitām eva khalv ākhyā-grahaṇam",
  "GK19gp01-11u:258": "āviṣkaroti |",
  "GK19gp01-11u:259": "[43] śrī-śuka-devenāpy etad-apekṣayoktaṃ, bhagavān gokuleśvaraḥ iti |",
  "GK19gp01-11u:260": "varaṭ-pratyayaḥ khalv atra śīlārthatā-paraḥ |",
  "GK19gp01-11u:261": "tad eva cāmnātaṃ gokulaṃ vana-vaikuṇṭham iti |",
  "GK19gp01-11u:262": "[44] atha śrīmad-vraja-rāja-tanūjatā-śīla-līlasya mahā-bhagavatas tadīya-karṇikāṃ-madhyam adhikṛtya nānā-varṇa-dhāmatayā nirvarṇita-maṇi-maya-mahā-dhāma nikāmam udbhrājate,",
  "GK19gp01-11u:263": "yad eva svayam anantāṃśa-sambhūtam iti sphuṭam anantadhā prakāśate |",
  "GK19gp01-11u:264": "yasmin kesara-visarān prācīrāṅgān samantataḥ samayā |",
  "GK19gp01-11u:265": "sadayā dāyādāyāḥ sopāsīnā vasanti gopālāḥ ||JGc_1,1.17|| [gīti]",
  "GK19gp01-11u:266": "[45] gokulatābalatas tad api saṃvalate | tathā hi,",
  "GK19gp01-11u:267": "aṃśā bhāgā dāyās tad-dhita-yogena dāyavantaś ca |",
  "GK19gp01-11u:268": "tat kila jāter bhāgā bakajiti te santi dāyavantaś ca ||JGc_1,1.18|| [gīti]",
  "GK19gp01-11u:269": "tasminn aṃśo yeṣām iti vā gamyo bahu-vrīhiḥ |",
  "GK19gp01-11u:270": "vrīhi-nibhas tat-premā teṣāṃ vṛttau tad-āśrayo yuktaḥ ||JGc_1,1.19|| [udgīti]",
  "GK19gp01-11u:271": "[46] tad evam eṣāṃ tajjātitvam evoktaṃ śrī-śukena-",
  "GK19gp01-11u:272": "evaṃ kakudminaṃ hatvā stūyamānaḥ svajātibhiḥ |",
  "GK19gp01-11u:273": "viveśa goṣṭhaṃ sabalo gopīnāṃ nayanotsavaḥ ||iti | (BhP 10.36.15)",
  "GK19gp01-11u:274": "patrāṇi tatra kamale kamalālayānām",
  "GK19gp01-11u:275": "aṃśena keli-vipināni bhavanti yeṣu |",
  "GK19gp01-11u:276": "cintāmaṇi-prakara-sadmasu kalpa-vṛkṣa-",
  "GK19gp01-11u:277": "lakṣāvṛteṣu nibhṛtaṃ ramate mukundaḥ ||JGc_1,1.20|| [vasantatilakā]",
  "GK19gp01-11u:278": "tatrādhirājyaṃ kila rādhikām anu",
  "GK19gp01-11u:279": "prattaṃ priyeṇeti purāṇa-viśrutam |",
  "GK19gp01-11u:280": "ahaṃ tu manye punar-uktam eva tad",
  "GK19gp01-11u:281": "guṇena tasyāḥ sa ca yad vaśaṃ-gataḥ ||JGc_1,1.21|| [upajāti 12]",
  "GK19gp01-11u:282": "[47] iha ca pūrvaṃ yad eva śrī-parama-puruṣa-śabdābhyām adhyavasitaṃ, tad evādhyavasīyate |",
  "GK19gp01-11u:283": "tāsu kevalāsu vraja-rāja-suta-vadhū-bhāvasya labdha-prasiddhitāṃ vinā",
  "GK19gp01-11u:284": "vraja-kamala-sakala-patrāvaly-ādhipatyaṃ na prasidhyatīti |",
  "GK19gp01-11u:285": "[48] atha kiñcit-kuñcita-kamala-patravad-unnata-pārśva-dvayāvayavatayā bahir",
  "GK19gp01-11u:286": "durlaṅgha-śṛṅga-maṇi-mayālavāla-śobhā-matrāṇāṃ patrāṇām antarāleṣu keśarād avatīrṇāni vistīrṇāni pṛthak pṛthag upaniṣkarāṇi virājante |",
  "GK19gp01-11u:287": "teṣām agrima-sandhiṣu sphuṭam adhimadhya-madhyam adhyasta-samasteśa-goṣṭhāni goṣṭhāni vibhrājante |",
  "GK19gp01-11u:288": "ataeva tatparyantasya tasya gokulatāvakalitā |",
  "GK19gp01-11u:289": "tatrāpi doha-samayaṃ samayā samena",
  "GK19gp01-11u:290": "go-vṛnda-pāla-valayena niviśya paśyan |",
  "GK19gp01-11u:291": "cintāmaṇi-pracita-sadmasu kalpa-śākhi-",
  "GK19gp01-11u:292": "padmāvṛteṣu surabhīr abhipāti kṛṣṇaḥ ||JGc_1,1.22|| [vasantatilakā]",
  "GK19gp01-11u:293": "[49] yasya ca samīpagānām ālaya-rūpasya kamalasya sarvataś caturasraṃ bhavati,",
  "GK19gp01-11u:294": "tad idaṃ sarvaṃ vṛndāvanam iti vadanti |",
  "GK19gp01-11u:295": "tad-bahir-antaraṃ samasta-dīpāyamānaḥ sa",
  "GK19gp01-11u:296": "mahā-dvīpāyamānaḥ parama-suveśaḥ sarvaś ca deśaḥ śvetadvīpa ity ācakṣate goloka iti ca |",
  "GK19gp01-11u:297": "yas tu bahir-bhāgaḥ sāgaravad aparicchedyas tatra vigata-śokā dhāritra-nibha-vicitra-lokāḥ salokā vidyante |",
  "GK19gp01-11u:298": "patra-sthitāni tu vanāni keli-vṛndāvanānīti bhaṇanti | yathoktaṃ",
  "GK19gp01-11u:299": "pāñcarātre - mahāvṛndāvanaṃ tatra kelivṛndāvanāni ca iti |",
  "GK19gp01-11u:300_0": "[50] atha caturasram anu kamalāt patayālutayā paritaḥ sravantīr madhu-dhārāḥ pibanta",
  "GK19gp01-11u:300_1": "iva punar uparata-tat-pānāya vamanta iva ca dakṣiṇa-paścimayoḥ sarvataḥ parvataḥ",
  "GK19gp01-11u:300_2": "parvata-ṣaṭ-padā dṛśyante |",
  "GK19gp01-11u:301": "yatra ca tatrāpi mahā-maṇi-maya-kūṭa-ghanaḥ śrī-govardhanaḥ kuṭī-bhūta-mahā-nidhivad akharvam ānanda-garvaṃ sarvādhipater apy āvirbhāvayati |",
  "GK19gp01-11u:302": "[51] śrī-govardhana-nāmā cāyaṃ ramaṇīya-maṇi-śilābhiḥ samāsanam āsanam,",
  "GK19gp01-11u:303": "khagāvali-kalita-kākalībhiḥ svāgataṃ svāgatam,",
  "GK19gp01-11u:304": "śyāmāka-dūrvābja-viṣṇukrāntāparyag-ākrānta-tiryag-nirjharibhir niṣpādyaṃ pādyam,",
  "GK19gp01-11u:305": "cañcan-mṛga-caraṇa-nyañcad-akṣata-darbhānantāṅkuraiḥ samarghyam arghyam,",
  "GK19gp01-11u:306": "tīra-sanīḍa-jātī-lavaṅga-kakkola-saṅgata-pallalair alam ācamanīyam ācamanīyam,",
  "GK19gp01-11u:307": "nava-nava-nava-prasūta-gavī-navīna-snuta-kṣīra-pariṇata-dadhi-tat-prasṛta-ghṛta-śabalanais tarūpahṛta-madhuparkaṃ madhuparkam,",
  "GK19gp01-11u:308": "śikhara-śekhara-śilāsara-prakhara-dhārā-pātair anukṛta-snapana-paricaryā-prīti-majjanaṃ majjanam,",
  "GK19gp01-11u:309": "dukūlavad-anukūla-saṃśleṣa-svarṇa-varṇa-vṛkṣa-viśeṣa-valkalaiḥ kalita-sukha-vasanaṃ vasanam,",
  "GK19gp01-11u:310": "svabhāvānubandha-gandha-sugandha-śilā-śata-pariṇata-hari-candana-gaura-gairikaiś carcātiśayaṃ carcātiśayam,",
  "GK19gp01-11u:311": "praphulla-māla-mālatī-latādibhir nandita-sumanasaḥ sumanasaḥ,",
  "GK19gp01-11u:312": "gavyākhuravyāhati-jātāguru-dāru-dhūmair vyāhata-sarva-dhūpaṃ dhūpam,",
  "GK19gp01-11u:313": "divāpi vidyoti-maṇi-nikara-jyotibhiḥ sarva-sampad-uddīpaṃ dīpam,",
  "GK19gp01-11u:314": "mañjula-guñjāpiñchā-divi ncholīvāñchita-nirmāṇaiḥ kṛta-suṣamā-bharaṇam ābharaṇam,",
  "GK19gp01-11u:315": "abhilāṣānukūla-phala-mūla-valayaiḥ sarva-sukha-samāhāraṃ samāhāram,",
  "GK19gp01-11u:316": "puṣpa-vāsita-śītala-jala-valayita-punar-ācamanam anu vimala-parimalātula-tulasikā-pallavādibhir mukha-vāsanaṃ mukha-vāsanam,",
  "GK19gp01-11u:317": "marud-uccala-sphuṭa-puṣpa-sampac-campaka-dīpāvalyā sphuṭam ārātrikam ārātrikam,",
  "GK19gp01-11u:318": "ghana-kisalaya-valaya-saṅkula-bakula-mukha-śākhā-nikaraiḥ śobhāntaratamātapatram ātapatram,",
  "GK19gp01-11u:319": "malaya-marul-lava-calat-pallava-viśāla-śālair nandita-bhavya-janaṃ vyājanam,",
  "GK19gp01-11u:320": "nija-svara-vivekināṃ kekinām anekāṅga-kekābhiḥ kalilāsyaṃ lāsyam,",
  "GK19gp01-11u:321": "hari-veṇu-dhvani-bhram-kīcaka-kala-krama-ktākarsa-vanitānvita-śayyāyamāna-puspa-pāta-paryāyaiḥ kta-sarvātiśayanaṃ śayanam,",
  "GK19gp01-11u:322": "kākalī-kalila-kala-kokila-kulair labdha-saṅgānaṃ saṅgānam api hariṃ parikalayan pūrva-pūrva-siddha-nija-hari-dāsa-varyatāṃ paryāpayann āste |",
  "GK19gp01-11u:323": "[52] kṛta-haridāsa-varya-saṅgā mānasa-gaṅgā ca sarva-sukha-sthemani kṛṣṇa-premaṇi mānasa-drava-mayīti kila tan-nāmatayā tāṃ varṇayanty upaślokayanti ca-",
  "GK19gp01-11u:324": "svalpenāghajid-aṃśa-vāmana-pada-sparśena gaṅgā sadā",
  "GK19gp01-11u:325": "sarvāgha-praśamany abhūd api śivasyārūḍha-mūrdhājani |",
  "GK19gp01-11u:326": "svenaivāghajitā sadā viharatā brahmeśa-lakṣmī-jayi-",
  "GK19gp01-11u:327": "prāśastyena saha vrajena militā gaṅgāparā kiṃ punaḥ ||JGc_1,1.23|| [śārdūlā]",
  "GK19gp01-11u:328": "[53] atha yatrāpy uttara-pūrvayoḥ kasyānanda-vraja-rūpasya vrajasyālindād adūrabhaveti kila kālindīti-nāmnī yamunā vilasati | yā khalu-",
  "GK19gp01-11u:329": "kadācid dhārābhir vahati hari-ratna-drava-nibhā",
  "GK19gp01-11u:330": "kadācit stabdhāṅgī sphurati hari-ratna-kṣitir iva |",
  "GK19gp01-11u:331": "kramād veṇau tasmin na nadati nadaty arka-tanayā",
  "GK19gp01-11u:332": "jalasthalyoḥ śarma prasavati hareḥ sevana-vidhau ||JGc_1,1.24|| [śikhariṇī]",
  "GK19gp01-11u:333": "paśyantī jalajekṣaṇā ghana-rasāvarta-śrutiḥ śṛṇvatī",
  "GK19gp01-11u:334": "jighrantī jhaṣa-nāsikā tarala-dor āliṅganaṃ kurvatī |",
  "GK19gp01-11u:335": "jalpantīva ca haṃsa-cakra-vadanā nīrātmanā kṛṣṇa-bhāg",
  "GK19gp01-11u:336": "yā kṛṣṇā bata sātha kīdṛg asakṛd devyātmanā ceṣṭate ||JGc_1,1.25|| [śārdūlā]",
  "GK19gp01-11u:337": "[54] yatra ca sarvatra sarāṃsi caivam utprekṣyante-",
  "GK19gp01-11u:338": "vraja-vipina-vibhāge niścalo yasya vāsaḥ",
  "GK19gp01-11u:339": "svayam ayam apareṣāṃ poṣako jañjanīti |",
  "GK19gp01-11u:340": "kalaya vara-sarāṃsi srotasām atra vṛndair",
  "GK19gp01-11u:341": "vidadhati yamunādi-dvīpinīḥ shīta-toyāḥ ||JGc_1,1.26|| [mālinī]",
  "GK19gp01-11u:342": "yatra ca-",
  "GK19gp01-11u:343": "kāścit paṅka-kairavāvali-lasat-srotasvatī-prāntagā",
  "GK19gp01-11u:344": "nānā-puṣpa-vanī-virājad avanī-madhya-sthitāḥ kāścana |",
  "GK19gp01-11u:345": "kekā-jhaṅkṛti-mat-kuhū-madhuritāḥ kāntāṅga-carcācitā",
  "GK19gp01-11u:346": "nāsādṛk-śravasaḥ sadāpi sukhadā rāsāṅkitā bhūmayaḥ ||JGc_1,1.27|| [śārdūlā]",
  "GK19gp01-11u:347": "kiṃ ca-",
  "GK19gp01-11u:348": "bhāṇḍīras taraṇi-padaṃ samunnater na",
  "GK19gp01-11u:349": "prāyātaḥ param iha kintu vistṛteś ca |",
  "GK19gp01-11u:350": "tac-chākhāḥ pariviharann avāra-pāre",
  "GK19gp01-11u:351": "kālindyā muhur abhiyāti gopa-saṅghaḥ ||JGc_1,1.28|| [praharṣiṇī]",
  "GK19gp01-11u:352": "tathā-",
  "GK19gp01-11u:353": "kvacit sadmābhāsa-prakaṭa-balavat-koṭara-ghaṭaḥ",
  "GK19gp01-11u:354": "kvacit palyaṅkābha-prathita-pṛthu-śākhā-sukhatamaḥ |",
  "GK19gp01-11u:355": "kvacid dolātulya-grathita-latikā-pāli-valitaḥ",
  "GK19gp01-11u:356": "sadāsau bhāṇḍīraḥ kam iva hari-keliṃ na tanute ||JGc_1,1.29|| [śikhariṇī]",
  "GK19gp01-11u:357": "tad-udīcīm anudeśaḥ",
  "GK19gp01-11u:358": "prathayati saukhyāni rāma-ghaṭṭākhyaḥ |",
  "GK19gp01-11u:359": "yatra ca rāmaṃ kurvan",
  "GK19gp01-11u:360": "sukhayati rāmaḥ sarāmatām añcan ||JGc_1,1.30|| [gītiḥ]",
  "GK19gp01-11u:361": "[55] atha tasya lokasya loaka-pālair varaṇīyāni vimāna-cāriṇāṃ varāṇyāvaraṇāni sura-vartmani varīvṛtati |",
  "GK19gp01-11u:362": "yatra ca vāsudevādi-saṃjñaṃ svayam eva caturvyūha-vṛndaṃ loka-pālāyamānaṃ senā-vyūhatām urarīcarīkarīti |",
  "GK19gp01-11u:363": "tatra ca puruṣārthādayaḥ ke varākāḥ ?",
  "GK19gp01-11u:364": "[56] tad evaṃ sati goloka-nāmāyaṃ lokaḥ parama-mānyaḥ sāmānyatayāpi kena varṇyatām ?",
  "GK19gp01-11u:365": "yaḥ khalv amṛta-sindhur ity amṛtāndhasaḥ,",
  "GK19gp01-11u:366": "yaśasaḥ savayā iti kavayaḥ,",
  "GK19gp01-11u:367": "vicitrī-dharmākṛtir iti viśvakarmāṇaḥ,",
  "GK19gp01-11u:368": "ānandānāṃ brahma-sākṣād iti brahmānubhavinaḥ,",
  "GK19gp01-11u:369": "premā svayaṃ vyakta iti bhagavad-bhaktā manyanta ity aneka-mata-parāmṛṣṭatayā dṛṣṭaḥ |",
  "GK19gp01-11u:370": "kiṃ ca-",
  "GK19gp01-11u:371": "kiṃ tejaḥ kiṃ nu citraṃ kim uta naṭa-kalā kintarāṃ ko' pi lokaḥ",
  "GK19gp01-11u:372": "kiṃ vā premā sa sākṣād iha kalita-vapur yaḥ śukena pragītiḥ |",
  "GK19gp01-11u:373": "itthaṃ tal-lokapāla-pramukha-diviṣadāṃ saṃhatis tarkayantī",
  "GK19gp01-11u:374": "tasmin govinda-dhāmni pratidinam ayate sambhramaṃ ca bhramaṃ ca ||JGc_1,1.31|| [sragdharā]",
  "GK19gp01-11u:375": "[57] tad evaṃ buddha-paddhatim apy atītavān asau lokaḥ prasabhaṃ buddhi-madhyam adhyārohati | yataḥ-",
  "GK19gp01-11u:376": "ye ye prītiṃ dadati viṣayā ye ca tat-tad-vidūrās",
  "GK19gp01-11u:377": "teṣūtkaṇṭhā mama nahi kadāpy atra satyaṃ karomi |",
  "GK19gp01-11u:378": "kṛṣṇe snehaṃ bata vitanute yaś ca yatrāpi kṛṣṇaḥ",
  "GK19gp01-11u:379": "śaśval-lokaṃ sa tu sarabhasaṃ māṃ didṛkṣuṃ karoti ||JGc_1,1.32|| [mandākrāntā]",
  "GK19gp01-11u:380": "yasyākarṇanam apy apūrvam amita-brahmāṇḍa-koṭi-vraje",
  "GK19gp01-11u:381": "vaikuṇṭheṣv api vāñchitaṃ kim aparaṃ yal-lālasā śrīr api |",
  "GK19gp01-11u:382": "goloke sa tu bāndhavāgrimatayā vibhrājate sarvadā",
  "GK19gp01-11u:383": "yeṣāṃ tan-madhurimṇi hanta mama hṛn majjan muhuḥ sajjati ||JGc_1,1.33|| [śārdūlā]",
  "GK19gp01-11u:384": "[58] hanta kiṃ karavāṇi ? sahasaivārabdhavān etad varṇanam |",
  "GK19gp01-11u:385": "nirvāhaṃ tu na paśyāmi |",
  "GK19gp01-11u:386": "[59] yataḥ prathamataś caturasra-pari-hari-carita-cārutā-praṇidhāna evedṛśatā dṛśyate, yathā-",
  "GK19gp01-11u:387": "gavāṃ kṣepaś cāraṃ prati sakhibhir ākrīḍa-paratā",
  "GK19gp01-11u:388": "muhus tāsāṃ dūre gamanam anusambhālana-vidhiḥ |",
  "GK19gp01-11u:389": "tad-āhvānaṃ tāsu kramam anuvisṛṣṭiḥ savayasāṃ",
  "GK19gp01-11u:390": "punaḥ krīḍāveśaḥ smṛti-padatayā kṣobhayati ||JGc_1,1.34|| [śikhariṇī]",
  "GK19gp01-11u:391": "tatrāpi-",
  "GK19gp01-11u:392": "kva cāpi kṛṣṇa-rāmau tau kara-baddha-karau mithaḥ |",
  "GK19gp01-11u:393": "hasantau hāsayantau ca kurvāte cittam ākulam ||JGc_1,1.35|| [anuṣṭubh]",
  "GK19gp01-11u:394": "kiṃ ca-",
  "GK19gp01-11u:395": "vṛkṣān aṅkurayantu vidruta-daśām adrīn nayantu drutaṃ",
  "GK19gp01-11u:396": "stambhaṃ cāmbhasi lambhayantu saritāṃ kiṃ vā pratīcīnatām |",
  "GK19gp01-11u:397": "veṇu-dhvāna-ghaṭā yato' tinikaṭāḥ kasmād akasmād balāt",
  "GK19gp01-11u:398": "karṇābhyarṇa-gatā iva sphuṭam amūn dhunvanti tad-dhyāyinaḥ ||JGc_1,1.36|| [śārdūlā]",
  "GK19gp01-11u:399": "[60] yatas tad-anubhavināṃ sukhaṃ tu manasi sphurad api na vaktum īśyate |",
  "GK19gp01-11u:400": "yasmin harir yāti vihāra-hetos",
  "GK19gp01-11u:401": "tasmin mudā phullati cet kuṭo' pi |",
  "GK19gp01-11u:402": "na tatra pṛcchā na ca vaktṛtā tan",
  "GK19gp01-11u:403": "na pṛcchyam etan na ca vācyam asti ||JGc_1,1.37|| [upajāti]",
  "GK19gp01-11u:404": "[61] idaṃ ca sujana-matim atīvākarṣati |",
  "GK19gp01-11u:405": "gāyanti tatra dhavalāḥ paripālayantaḥ",
  "GK19gp01-11u:406": "pārāvatīṃ madhura-rāgavatīm udasrāḥ |",
  "GK19gp01-11u:407": "janmādi-kṛṣṇa-caritāni ciraṃ gatāni",
  "GK19gp01-11u:408": "smṛtvā yataḥ sapadi muhyati sarva eva ||JGc_1,1.38|| [vasanta]",
  "GK19gp01-11u:409": "[62] aho kutaḥ kuto vā manaḥ saṃyamanīyam,",
  "GK19gp01-11u:410": "yato goṣṭhāni ca tāni draṣṭuṃ manaḥ prasabham utkaṇṭhayanti | yathā-",
  "GK19gp01-11u:411": "virājat-kastūrī-dyuti-parimalair gomaya-maya-",
  "GK19gp01-11u:412": "sphurac-cūrṇaiḥ sadma-pratikṛti-vapubhis taru-varaiḥ |",
  "GK19gp01-11u:413": "divā nūtnair vatsair niśi surabhijidbhiḥ surabhibhiḥ",
  "GK19gp01-11u:414": "samanād goṣṭhānii pratimati diśanti smṛti-śatam ||JGc_1,1.39|| [*2] [śikhariṇī]",
  "GK19gp01-11u:415": "[*2] The two latter lines are also found at the end of GC (uttara-campū 37v55).",
  "GK19gp01-11u:416": "sandhyayos tu-",
  "GK19gp01-11u:417": "vatsān mocayatāṃ dhanāni duhatāṃ dugdhāni sañcinvatāṃ",
  "GK19gp01-11u:418": "gāḥ sambhālayatāṃ gṛhān pracalatāṃ kṛṣṇaṃ puraḥ kurvatām |",
  "GK19gp01-11u:419": "tal-līlāḥ parigāyatāṃ pulakitām aśrāṇi cātanvatāṃ",
  "GK19gp01-11u:420": "gopānāṃ bata cittam uccita-madaṃ mac-cittam ākrāmati ||JGc_1,1.40|| [śārdūlā]",
  "GK19gp01-11u:421": "[63] sadā caitāni rāja-vartmāni tat-kīrtana-catvarāṇīva prasabhaṃ mac-cittam ākarṣanti | tathā hi-",
  "GK19gp01-11u:422": "rāmaḥ kṛṣṇaḥ kṛṣṇa-rāmau ca kṛṣṇaḥ",
  "GK19gp01-11u:423": "kṛṣṇaḥ kṛṣṇaḥ kṛṣṇa ity eṣa jalpaḥ |",
  "GK19gp01-11u:424": "yātāyātaṃ kurvatāṃ sarvadāpi",
  "GK19gp01-11u:425": "svairālāpe śrūyate tatra tatra ||JGc_1,1.41|| [śālinī]",
  "GK19gp01-11u:426": "[64] śrī-kṛṣṇa-pramadānāṃ pramadānāṃ pramada-vana-pātrāṇi patrāṇi tu varṇyamānāni kavīnām apatrapām eva bibhrati,",
  "GK19gp01-11u:427": "yatas tatratyaṃ sarvam eva citram iti duṣpratyāyatāṃ prāpnoti | yeṣu hi-",
  "GK19gp01-11u:428": "kvacit kuñjāḥ sadma-bhramakara-rucais tair avayavaiḥ",
  "GK19gp01-11u:429": "kvacic citraiḥ sadmāny api tulita-kuñjāni śataśaḥ |",
  "GK19gp01-11u:430": "jalāni kvāpy udyat-kamala-valitāni pratipadaṃ",
  "GK19gp01-11u:431": "sthalāny apy evaṃ kvāpy atha kim iva kiṃ nirṇaya-padam ||JGc_1,1.42|| [śikhariṇī]",
  "GK19gp01-11u:432": "sakhīnāṃ sāraṇya-tridaśa-sudṛśāṃ gāna-valanāṃ",
  "GK19gp01-11u:433": "muhuḥ prodyan-mūrcchāṃ madhu-madhura-rāga-praṇayinīm |",
  "GK19gp01-11u:434": "hari-premārta-strī-prathama-racitāṃ śṛṇvati jane",
  "GK19gp01-11u:435": "sukhaṃ vā duḥkhaṃ vety avakalayituṃ kaḥ prabhavati ||JGc_1,1.43|| [śikhariṇī]",
  "GK19gp01-11u:436": "kvacid gānaṃ sūkṣmaṃ kvacid api ca tauryatrika-kalā",
  "GK19gp01-11u:437": "kvacit premṇā goṣṭhī kvacid api mahā-keli-kalahaḥ |",
  "GK19gp01-11u:438": "iti sphāraṃ tābhiḥ praṇaya-maya-sāraṃ viharaṇaṃ",
  "GK19gp01-11u:439": "harer dhyāyan nānā bhavati kavi-cittaṃ muhur api ||JGc_1,1.44|| [śikhariṇī]",
  "GK19gp01-11u:440": "premā kāmati tat-kriyā kalahati stambhādi-bhāvāvalī",
  "GK19gp01-11u:441": "sakhyāṃ sañcarati śrutaṃ ca caritaṃ sarva-śrutaṃ laṅghati |",
  "GK19gp01-11u:442": "itthaṃ keli-kalā-kalāpa-kalitaṃ vṛndāvanāntar-vane",
  "GK19gp01-11u:443": "dampatyor nikhilaṃ vicāra-padavīm uddhūya vibhrājate ||JGc_1,1.45|| [śārdūla]",
  "GK19gp01-11u:444": "akuṇṭhām utkaṇṭhāṃ vahati harir āsu pratipadaṃ",
  "GK19gp01-11u:445": "harāv apy etā yad vyatimilana-saukhyaṃ vijayate |",
  "GK19gp01-11u:446": "aho yasmād asmin nirupadhi sakhī-vṛndam ubhaya-",
  "GK19gp01-11u:447": "prakṛṣṭotkaṇṭhitvaṃ viśati tad idaṃ hanta kim iva ||JGc_1,1.46|| [śikhariṇī]",
  "GK19gp01-11u:448": "api sundaratāṃ prati tāḥ, sundaratāṃ kila vahanti gopālyaḥ |",
  "GK19gp01-11u:449": "yan nirdūṣaṇa-bhūṣaṇa-, bhūṣaṇa-kṛṣṇe vibhūṣaṇāyante ||JGc_1,1.47|| [udgītiḥ]",
  "GK19gp01-11u:450": "na bhajati lakṣmīs tulanām, iti kiṃ stutaye ghaṭeta rādhāyāḥ |",
  "GK19gp01-11u:451": "yā lakṣmīm api jetrīḥ, sva-rucā gopīḥ pṛthak kurute ||JGc_1,1.48|| [āryā]",
  "GK19gp01-11u:452": "[65] tasmād asāmpratāya tu sāmpratāya mad-vidhāya svaṃ varṇayituṃ kim uta nirvarṇayitum-",
  "GK19gp01-11u:453": "ravy-ādi-dyuti-jiṣṇu-divya-dharaṇi-kṣauṇī-ruhāntargata-",
  "GK19gp01-11u:454": "prāsāda-sthita-siṃha-pīṭha-mahasi cchannānya-dṛṣṭi-tviṣi |",
  "GK19gp01-11u:455": "spaṣṭātmīya-dṛśi prakīrṇaka-vikīrṇālī-hitālī-vṛtā",
  "GK19gp01-11u:456": "rādhā-mādhava-mādhurī-vara-sudhā tṛṣṇāṃ mudhā yacchati ||JGc_1,1.49|| [śārdūla]",
  "GK19gp01-11u:457_0": "[66] tad evam ānanda-satra-patrādi-sthitānām upari sāndra-śākhābhir alakṣya-talānām",
  "GK19gp01-11u:457_1": "analpa-kalpa-vṛkṣa-lakṣāṇām adhimadhyaṃ rāja-samāja-virājamānāṃ varṇita-mañju-kiñjalka-karṇikām",
  "GK19gp01-11u:457_2": "adhivasantaḥ sadā lasataḥ sa-parivāra-vāra-surabhī-pāla-bhūpāla-kumārasya tasya sarva-cintātīta-cintāmaṇi-mayam",
  "GK19gp01-11u:457_3": "akṣāmaṃ sapta-kakṣyārāmaṃ dhāma nikāmaṃ dhāma vistārayan netrāṇi vistārayati |",
  "GK19gp01-11u:458": "tatra ca bhāsamānaṃ tad āvāsam abhitaḥ satatam upaparārdhe gaṇanīyānāṃ sajātīyānām advitīyā vasatiḥ |",
  "GK19gp01-11u:459": "seyam abhisnihya vandibhiḥ sandihyate |",
  "GK19gp01-11u:460": "abjaṃ tad āliṅgitum abja-bandhor",
  "GK19gp01-11u:461": "bandhur yayau kiṃ pariveṣa eṣaḥ |",
  "GK19gp01-11u:462": "gopālayānāṃ valayāvalir vā",
  "GK19gp01-11u:463": "gopeśa-veśmābhita evam asti ||JGc_1,1.50|| iti | [indravajrā]",
  "GK19gp01-11u:464": "[67] tad-vāsinas tv evaṃ stūyante-",
  "GK19gp01-11u:465": "arthāḥ sarva-janārthanām atigatāḥ kāmā nikāmāgrimā",
  "GK19gp01-11u:466": "dharmāḥ karmaṭha-deva-dharma-mahitā mokṣāś ca mokṣātigāḥ |",
  "GK19gp01-11u:467": "teṣāṃ tatra vasanti sevakatayā kṛṣṇāya tṛṣṇā-juṣāṃ",
  "GK19gp01-11u:468": "yad-dhāmārtha-suhṛt-priyātma-tanaya-prāṇāśayās tat-kṛte ||JGc_1,1.51|| [śārdūlā]",
  "GK19gp01-11u:469": "netraṃ śrotraṃ cittam apy anyad anyat",
  "GK19gp01-11u:470": "tucchaṃ yasmin bhāti kṛṣṇaṃ vinā tu |",
  "GK19gp01-11u:471": "ghoṣe tasmiṃś cakṣuṣaś cakṣur evaṃ",
  "GK19gp01-11u:472": "śrautī vārtā paśya dṛśyā vibhāti ||JGc_1,1.52|| [śālinī]",
  "GK19gp01-11u:473": "vibhrājante sūtra-sañcāra-vidyā",
  "GK19gp01-11u:474": "pāñcālyaḥ kiṃ viśva-vismāyanāya |",
  "GK19gp01-11u:475": "kiṃ vā gopāḥ svāntare kṛṣṇa-bhāvair",
  "GK19gp01-11u:476": "baddhāḥ santas tatra tatra bhramanti ||JGc_1,1.53|| [śālinī]",
  "GK19gp01-11u:477": "kiṃ ca-",
  "GK19gp01-11u:478": "pitāyaṃ māteyaṃ pitṛ-sahaja-vargaḥ svayam asau",
  "GK19gp01-11u:479": "tathaivānye cānya-prathita-hita-sambandha-mahitāḥ |",
  "GK19gp01-11u:480": "vraje khyātir yaiṣā bakaripu-gaṇe bhāti khalu tāṃ",
  "GK19gp01-11u:481": "kvacit tulyaḥ premā pathikam anu śaśvad bhramayati ||JGc_1,1.54|| [śikhariṇī]",
  "GK19gp01-11u:482": "[68] athānyad api kim api vibhāvya sambhāvyate |",
  "GK19gp01-11u:483": "tad yadi satām anubhavam apy anubhavitā,",
  "GK19gp01-11u:484": "tadā bhavyam eva khaly bhavyam,",
  "GK19gp01-11u:485": "na cen navya-kāvyatā tu na vyabhicaritā |",
  "GK19gp01-11u:486": "athavā, tathāpi yat kiñcid api teṣāṃ vāñchitaṃ syād eveti sarva añcitam eva manyāmahe |",
  "GK19gp01-11u:487": "[69] tat tu sambhāvanaṃ,",
  "GK19gp01-11u:488": "yathā-atha gopāvāsābhyantare tādṛśām eva sabhyānāṃ labhyā sabhāvalir upalabhyate,",
  "GK19gp01-11u:489": "yatra bhūri-vaicitrī-dhurāṇi mahā-gopurāṇi purāṇīva virājante,",
  "GK19gp01-11u:490": "yeṣāṃ panthānaḥ kila kiñjalka-valaja-paryantāḥ samastād vibhrājante,",
  "GK19gp01-11u:491": "yatra ca parasparam abhimukhāḥ sumukhā mahāntas te gṛhā mithaḥ pṛthula-śobhā loka-spṛhā iva vimṛśya dṛśyante,",
  "GK19gp01-11u:492": "yatra ca siṃha-saṃhananānāṃ puruṣa-siṃhānāṃ niścalāṅghrīṇi mahā-siṃhāsanāni vicitratayā netrāṇāṃ paribṛṃhaṇatām aṃhante,",
  "GK19gp01-11u:493": "yatra ca parāvara-kakṣyā-vāsi-loka-lakṣāṇi samam eva samakṣāṇi santi, mithaḥ sukha-śatāni varṣanti,",
  "GK19gp01-11u:494": "yatra caikatrāsīnānām anyatrāpi rūpaka-kāvya iva pratirūpāṇi rūpāṇi pratīyante-na ca tāni kevalāni,",
  "GK19gp01-11u:495": "api tu pratidhvanayaś ca dhvani-kāvya iva dhvanitayā vibhāvyante,",
  "GK19gp01-11u:496": "yataḥ svacchāntaḥ-karaṇā mahāntaḥ khalu para-guṇāntarāṇy api āyacchantīti prathitiḥ prathīyasī;",
  "GK19gp01-11u:497": "yadā ca tathā prathīyante vibhāvyante ca,",
  "GK19gp01-11u:498": "tadā hy āgantukā nānā-janās tat-tad-rūpāṇāṃ jānānāḥ paritaḥ parihāsyante;",
  "GK19gp01-11u:499_0": "yatra ca kutrāpi yadā sadā paramānanda-syanda-sandoha-dohana-kānti-kandalī-lambhita-sukha-tandraḥ",
  "GK19gp01-11u:499_1": "śrīman-nanda-kula-candraḥ svayam āloka-sudhayā loka-cakṣuś-cakora-vārapārāṇām āpūrayati,",
  "GK19gp01-11u:500": "tadā tūtsavānām api mahān utsavaḥ sphurati |",
  "GK19gp01-11u:501": "[70] atha sabhā-valayam antarā ca kakṣyā-pañcakatayā labdha-bodhaḥ sarva-cittāvarodhaḥ sa tu vraja-nṛpāvarodhaḥ samudbhrājate |",
  "GK19gp01-11u:502": "tatra tam eva hi saha-mātara-pitarādi-vṛndaḥ śrī-govindaḥ svayam āvasati |",
  "GK19gp01-11u:503": "yatra sabhā-valayāntar-antaḥ paritaḥ parītaś catasro' py antaḥ pṛthag-avarodha-lakṣāḥ kakṣyā lakṣyante |",
  "GK19gp01-11u:504": "anyā ca pañcamī dhanyā sarva-madhya-labdha-nyāsatayā yatra citrīyate,",
  "GK19gp01-11u:505": "yasyāṃ tu mahā-prāṅgaṇa-saṅginyāṃ pratīcīm anu svāntara-aṅgam aṅgaṇam aṅgaṇaṃ parito nikāyānāṃ nikāyaḥ sarvato' pi śreyasyā śrīmad-vraja-nara-deva-preyasyā samāśriyate |",
  "GK19gp01-11u:506": "udīcīm anu sukha-mayūkha-rohiṇyā rohiṇyā |",
  "GK19gp01-11u:507": "prācīm anu samasta-kṛta-sevena śrīmad-vraja-naradevena |",
  "GK19gp01-11u:508": "avācīm anu svajana-sabhājana-bhojanāpavarjana-prayojana-sāmagryā |",
  "GK19gp01-11u:509_0": "[71] atha tad-bahir bahir antaḥ-pura-prayuta-vibhāga-pracurāṇāṃ parama-santuṣṭa-jana-puṣṭānāṃ",
  "GK19gp01-11u:509_1": "catuṣṭayīnāṃ ca kakṣyāṇāṃ paścān niścita-paścimādi-kakubhaṃ śubhāṃ rītim avalambya",
  "GK19gp01-11u:509_2": "sakala-śarma-dṛśvarī śrīmad-vrajeśvarī rāma-ghaṭṭābhirāmaḥ śrīmad-balarāmaḥ sarva-loka-gatiḥ",
  "GK19gp01-11u:509_3": "śrīmad-vrajādhipatiḥ sa ca govardhanānandanaḥ śrīmad-vrajādhipati-nandanaḥ patir atīva rājate |",
  "GK19gp01-11u:510_0": "[72] tatra cāharahar aviraha-rahaḥ-keli-kalita-tṛṣṇayo rāma-kṛṣṇayor vikhyāta-tat-tan-nāmasu",
  "GK19gp01-11u:510_1": "madhyama-kakṣyā-dvaya-dhāmasu parama-ramā-gaṇa-śreyasīnāṃ preyasīnām āvāsa-prāsādāvalir udbhāsate;",
  "GK19gp01-11u:511_0": "[73] yatra cāveśanam anu sāveśaṃ nānā-kalā-kalāpaṃ kalayantīnām ālīnāṃ nija-nija-yūtha-varūthapāyāḥ",
  "GK19gp01-11u:511_1": "paramāpūrva-pūrva-pūrvānurāgādi-kathānikāyāṃ gāyantīnāṃ madhu-madhura-kākalī-kulāni",
  "GK19gp01-11u:511_2": "tatrakīyaṃ sarvaṃ tarv-antam ārdrīkurvanti,",
  "GK19gp01-11u:512": "kim uta bahu-kaṣṭa-sṛṣṭatayā mithunī-bhūtaṃ tat tan mithunam |",
  "GK19gp01-11u:513_0": "[74] tayor dvayor āvaraṇatayā lakṣye ye cānyatare pratyantara-kakṣyam eka-bhūma-dvi-bhūmatādi-prakāreṇādhika-bhūmikā-racanābhir",
  "GK19gp01-11u:513_1": "uccatara-rītikāyāḥ samāna-māna-gṛha-sva-sva-vīthikāyā dhāriṇī goloka-dharaṇī-loka-hāriṇī bhavati |",
  "GK19gp01-11u:514_0": "tatra sarvās tu gṛha-lekhā-maṇi-bhitti-sambadhya-madhya-rekhā-labdha-dvaividhyā samantād",
  "GK19gp01-11u:514_1": "ubhayataḥ-sthita-dvāratayā paraspara-sammukhatā-śobhānandita-dig-antāḥ kaimutyam āsādayanti |",
  "GK19gp01-11u:515_0": "[76] yatra ca sarva-madhyamāvarodhasyādhimadhyaṃ bṛhat-prāṅgaṇam adhikṛtyākhaṇḍa-puṭa-bhedana-mukuṭa-bhaṅgī-laṅginaṃ",
  "GK19gp01-11u:515_1": "niśreṇi-śreṇi-miśrāntaḥ-śvabhra-śubhra-laghu-laghu-dvāra-sukhāroha-sañcāra-merv-ākāra-cārv-aṅga-kuṭṭimād",
  "GK19gp01-11u:515_2": "upari paritaḥ stambha-vāra-saṅgatam agāram ekaṃ sarvataś calat-patākam avalokyate |",
  "GK19gp01-11u:516": "[77] yadā ca tasya sarva-kakudam udañcitasya dhiṣṇyasya purūpari cālaṅkariṣṇutayā śrī-kṛṣṇaḥ svayaṃ vartiṣṇur bhavati,",
  "GK19gp01-11u:517": "tadā sarva-jiṣṇu-tad-uparicariṣṇu-jiṣṇu-nīla-maṇir iva kaṃ vā tal-loka-bhaviṣṇu-lokaṃ kānti-kandalībhir na puṣṇāti?",
  "GK19gp01-11u:518": "[78] yā ceyaṃ karṇikāyām upari purī,",
  "GK19gp01-11u:519": "tad-adhastād anyāpi samantād asti,",
  "GK19gp01-11u:520": "kintu sā prati-kṛṣṇa-kāntā-dhāmany eva nijāṅgana-nibha-patra-paṅkti-sīmany eva cāyantrita-dvāra-gaṇeti pareṣām ajñātā,",
  "GK19gp01-11u:521": "dyumaṇivan-maṇi-gaṇa-samujjvalālaya-kalāpā,",
  "GK19gp01-11u:522": "vātānīta-sujāta-parimala-sampātā,",
  "GK19gp01-11u:523": "nirjanatā-janita-svairatānārata-rati-pradā,",
  "GK19gp01-11u:524": "śayyāsana-cchatra-cāmarādi-sāmagrīti-bahula-śatī-prītidā-nānā-krīḍā-bhāṇḍa-maṇḍala-maṇḍitākhaṇḍa-maṇḍapā,",
  "GK19gp01-11u:525": "tat-tac-ceṣṭādhiṣṭhāna-nara-mṛga-pakṣi-pratikṛti-lakṣa-vilakṣitā preyasīṣu vibhakta-pradeśa-viśeṣā śeṣālayāyate |",
  "GK19gp01-11u:526": "yatratyena pathā yathāvat preyasī-nāmānandanaḥ śrīmān nanda-nandanas tatra patra-samudyad-udyāna-vṛndam amūbhir anuvindann atīva nandati |",
  "GK19gp01-11u:527": "tasmād udyānād antar-dvāreṇa caturasraṃ",
  "GK19gp01-11u:528": "pratyudyānam api vindati |",
  "GK19gp01-11u:529": "[79] evaṃ śrī-balarāmasya rāma-ghaṭṭākhya-nija-krīḍā-vana-gamanaṃ ca tala-vartmanaiva vartate,",
  "GK19gp01-11u:530": "kintu saṃkṣiptatayā nihitena patrāvali-paryantāla-vāla-pihitena mantavyam |",
  "GK19gp01-11u:531": "[80] tām etām uparigatāṃ śrīmad-vrajeśvara-purīṃ pari tu ślokāḥ parigīyante-",
  "GK19gp01-11u:532": "yastāṃ patākā mṛdu-vāta-kampitā",
  "GK19gp01-11u:533": "nānāmukhībhāvam itāḥ punaḥ punaḥ |",
  "GK19gp01-11u:534": "saurabhyam āyāti yadā yatas tadā",
  "GK19gp01-11u:535": "vivṛtya paśyanti diśām amūm iva ||JGc_1,1.55|| [upajāti 12]",
  "GK19gp01-11u:536": "nityaṃ sudhā-dhāmaja-dhāma-saṅgataḥ",
  "GK19gp01-11u:537": "pūrṇāṅgatām aṅgala-saṅgatiṃ gatāḥ |",
  "GK19gp01-11u:538": "yatrāpi kumbhā vidhu-kānta-sambhavāḥ",
  "GK19gp01-11u:539": "kūṭāntaratva-mukuṭā iva sthitāḥ ||JGc_1,1.56|| [indravaṃśā]",
  "GK19gp01-11u:540": "yatrānvitā kumbhā vidhukānta-sambhavāḥ",
  "GK19gp01-11u:541": "kūṭāntaratna-mukuṭā iva sthitāḥ |",
  "GK19gp01-11u:542": "yatrānvitā svacchatayā vibhātayā",
  "GK19gp01-11u:543": "hīrādi-ratna-cchadir ālir īkṣyate ||JGc_1,1.57|| [indravaṃśā]",
  "GK19gp01-11u:544": "mayūra-pārāvata-kokilādyā",
  "GK19gp01-11u:545": "vasatni yasyāṃ tu vināpi yatnam |",
  "GK19gp01-11u:546": "śabdāyamānā vipinasya tair ye",
  "GK19gp01-11u:547": "vivāda-saṃvādavad ācaranti ||JGc_1,1.58|| [upajāti 11]",
  "GK19gp01-11u:548": "vicitra-ratnāvali-citra-carcitā",
  "GK19gp01-11u:549": "sauvarṇa-bhittiḥ paritaś cakāsatī |",
  "GK19gp01-11u:550": "gopāla-bālyādii-vilāsa-mādhurīḥ",
  "GK19gp01-11u:551": "sākṣād ivālakṣayate śiśūn api ||JGc_1,1.59|| [upajāti 12]",
  "GK19gp01-11u:552": "vistāritotsaṅga-nibhair alindaiḥ",
  "GK19gp01-11u:553": "śliṣyanti kṛṣṇaṃ bhavanāni nityam |",
  "GK19gp01-11u:554": "yeṣāṃ sadāntar nivasanti te tad-",
  "GK19gp01-11u:555": "bhaktā amī tādṛśatāṃ vrajanti ||JGc_1,1.60|| [indravajrā]",
  "GK19gp01-11u:556": "prāṅgaṇāni maṇi-darpaṇa-cchavīny",
  "GK19gp01-11u:557": "ullasanti sadanāvalīm anu |",
  "GK19gp01-11u:558": "yeṣu nūtana-vadhūr bakāntakaṃ",
  "GK19gp01-11u:559": "vrīḍa-namra-vadanāpi vīkṣate ||JGc_1,1.61|| [svāgatā]",
  "GK19gp01-11u:560": "candrakānta-maṇi-baddha-bhūtale",
  "GK19gp01-11u:561": "palvalāni ca lasanti sarvataḥ |",
  "GK19gp01-11u:562": "rādhikādi-mukha-kānti kandalī",
  "GK19gp01-11u:563": "yāni pūrayanti hanta sarvadā ||JGc_1,1.62|| [svāgatā]",
  "GK19gp01-11u:564": "lokaḥ śrīnātha-loka-pratiruci-vijayī kānanaṃ śrī-spṛhājid-",
  "GK19gp01-11u:565": "vāsaḥ śrī-rājadhānī-nikhila-śubha-rucāṃ vāsinas te ta eva |",
  "GK19gp01-11u:566": "bhoktā kṛṣṇaḥ sa bhogyaḥ praṇaya-madhurimā śaśvad ity evam asmin",
  "GK19gp01-11u:567": "pratyekaṃ sarvam antaḥkaraṇam atigataṃ kas tad-antaṃ labheta ||JGc_1,1.63|| [sragdharā]",
  "GK19gp01-11u:568": "[81] tat-prema-śarmaṇāṃ sarvātiśayi-dharmatāyām aham api marma-vettā, yataḥ-",
  "GK19gp01-11u:569": "harir gopa-kṣauṇī-pati-mithunam anye ca vibudhā",
  "GK19gp01-11u:570": "na naḥ krūraṃ cittaṃ mṛdulayitum īśā lavam api |",
  "GK19gp01-11u:571": "aho teṣāṃ premā vilasati harau yas tu balavān",
  "GK19gp01-11u:572": "harer vā yas teṣu drutayati sa eva pratipadam ||JGc_1,1.64|| [śikhariṇī]",
  "GK19gp01-11u:573": "[82] ataḥ sarvataḥ kṣemāṇāṃ sa eva premā sarvatra sphurati | tathā hi-",
  "GK19gp01-11u:574": "hariḥ premā sākṣād iva bhavati kiṃ vā vraja-janas",
  "GK19gp01-11u:575": "tayor ekasmiṃś ca sphurati sa hi śaśvat sphurati naḥ |",
  "GK19gp01-11u:576": "idaṃ vāraṃ vāraṃ vidhi-śiva-surarṣi-prabhṛtayaḥ",
  "GK19gp01-11u:577": "sphuṭaṃ kartuṃ śaktiṃ dadhati natarāṃ yat kiyad api ||JGc_1,1.65|| [śikhariṇī]",
  "GK19gp01-11u:578": "[83] sa tu paramāścarya-caryaḥ, yataḥ-",
  "GK19gp01-11u:579": "tadīyānāṃ premā yad api kṛti-caryātiga-sukhaas",
  "GK19gp01-11u:580": "tathāpy uccair hetur bhavati hari-sāhāyaka-vidhau |",
  "GK19gp01-11u:581": "jagat-kārye yadvac chruti-mata-para-brahma nitarām",
  "GK19gp01-11u:582": "acintyo yo bhāvaḥ sa hi na hi vitarkaṃ viṣahate ||JGc_1,1.66|| [śikhariṇī]",
  "GK19gp01-11u:583": "[84] yasmād evaṃ sa eva cittam ākarṣati, tasmāt-",
  "GK19gp01-11u:584": "jñātvā karma svayam uta parāt kṛṣṇa-tṛṣṇānukūlaṃ",
  "GK19gp01-11u:585": "tasminn antar bahir api sadā gopa-rājāvarodhe |",
  "GK19gp01-11u:586": "yātāyātaṃ muhur atitarāṃ kurvatām ādṛtānām",
  "GK19gp01-11u:587": "apy utkaṇṭhācalita-manasāṃ mānasaṃ bhāvam īhe ||JGc_1,1.67|| [mandākrāntā]",
  "GK19gp01-11u:588": "[85] tatratyānāṃ samūhāvalokanaṃ tu parama-paramādbhutam, tathā hi-",
  "GK19gp01-11u:589": "udghūrṇante priya-parijanāḥ snigdha-bhāvā yathā-svaṃ",
  "GK19gp01-11u:590": "gopa-kṣauṇī-patim anugatās tasya cātma-dvitīyām |",
  "GK19gp01-11u:591": "yau premākhya-prabala-raśanā-yantranāt kṛṣṇa-kānti-",
  "GK19gp01-11u:592": "jyotiś-cakre ravi-śaśi-tanū ye ca nakṣatra-saṅghāḥ ||JGc_1,1.68|| [mandākrāntā]",
  "GK19gp01-11u:593": "[86] gānaṃ tu pratigaṇaṃ sādhāraṇam api kañcid viśeṣaṃ vahati, yathā-",
  "GK19gp01-11u:594": "janmādy-arbhakatā hareḥ pravayasāṃ madhye-sabhaṃ prāyaśaḥ",
  "GK19gp01-11u:595": "paugaṇḍādiṣu nirjarāri-vijiteḥ prāyaḥ suhṛn-maṇḍale |",
  "GK19gp01-11u:596": "kāliyāidiṣu durjaneṣv api kṛpā-bhakta-vraje' nalpaśaḥ",
  "GK19gp01-11u:597": "prāyenātmani rāga-rītir abhitaḥ kāntā-gaṇe gīyate ||JGc_1,1.69|| [śārdūlā]",
  "GK19gp01-11u:598": "tatra ca-",
  "GK19gp01-11u:599": "saṅgāne ced bhajati murajid-bhakta-mātraṃ vimohaṃ",
  "GK19gp01-11u:600": "śarmāśarmāpy anumiti-miyān tarhi na prekṣakāṇām |",
  "GK19gp01-11u:601": "śāntir dāsyaṃ sahacara-daśā vatsalatvaṃ tathānyad",
  "GK19gp01-11u:602": "gacched eṣāṃ hṛdi katham iha kṣīra-vār-vad vivekam ||JGc_1,1.70|| [mandākrāntā]",
  "GK19gp01-11u:603": "[87] hanta! padya-dvayam idam ālole manasi udbhūya tad evāndolayati | yathā-",
  "GK19gp01-11u:604": "mātar mātar janani mama tad dehi dehīti śabdair",
  "GK19gp01-11u:605": "vatsāyuṣman suta vadasi kiṃ prāṇa-lālyeti cārdraiḥ |",
  "GK19gp01-11u:606": "nānālāpa-praṇaya-valitā māṃ balāt sneha-mudrā",
  "GK19gp01-11u:607": "tasmin goṣṭhe smarayatitarāṃ tau savitrī-kumārau ||JGc_1,1.71|| [mandākrāntā]",
  "GK19gp01-11u:608": "geheśi tvaṃ carita-sukṛtā hanta vatsas tvad-agre",
  "GK19gp01-11u:609": "vakti psāti prathayati ruciṃ yācate jāhasīti |",
  "GK19gp01-11u:610": "ardhād evaṃ sthagita-vacanaṃ sneha-pūrād vrajeśaṃ",
  "GK19gp01-11u:611": "dhyāyed vṛttiṃ bata na labhate man-mano bambhramīti ||JGc_1,1.72|| [mandākrāntā]",
  "GK19gp01-11u:612": "iti śrī-śrī-gopāla-campūm anu",
  "GK19gp01-11u:613": "śrī-goloka-rūpa-nirūpaṇaṃ nāma",
  "GK19gp01-11u:614": "prathamaṃ pūraṇam",
  "GK19gp01-11u:615": "||1||",
  "GK19gp01-11u:616": "*************************************************************",
  "GK19gp01-11u:617": "(2)",
  "GK19gp01-11u:618": "atha dvitīyaṃ pūraṇam",
  "GK19gp01-11u:619": "śrī-rādhā-kṛṣṇābhyāṃ namaḥ |||",
  "GK19gp01-11u:620": "[1] atha kathā-prathanāya grathanam idam ārabhyate |",
  "GK19gp01-11u:621_0": "[2] svabhajana-lasan-mānasa-san-mānada-janmādi-līlā-bhavyāya bhuvy āvirbhāvitasya",
  "GK19gp01-11u:621_1": "tasya nija-vraja-loka-cakrasya dantavakraṃ hatavatā śrī-bhagavatā tatra vigata-sarva-śoke",
  "GK19gp01-11u:621_2": "goloke punar api saṃśleṣaḥ sādhita iti campū-dvayasya pratisampūrti-vakṣyamāṇa-sapramāṇa-kathā-lakṣyatayā",
  "GK19gp01-11u:621_3": "viviktam eva vyaktīkariṣyate |",
  "GK19gp01-11u:622": "siddhe tatra tu saṃśleṣe kutrāpi rātriviśeṣe śeṣe golokādvandva-mahendra-dvāri hāri dundubhi-dvandvam unnanāda |",
  "GK19gp01-11u:623": "nāda-viśeṣa-miṣeṇānandam evedam ujjagāreti matvā, loko' py ujjajāgāra |",
  "GK19gp01-11u:624": "na ca sa eva kevalaḥ, kintu kṛṣṇāvaloka-tṛṣṇayā saha, yathā kamala-samūhaḥ parimala-dhārayā |",
  "GK19gp01-11u:625": "atha nija-nija-vṛndinaḥ sūta-māgadha-vandinaḥ śrīman-nanda-rāja-pura-virājamāna-bṛṃhita-siṃha-dvāri sarvordhvaṃ vindamānāṃ candra-śālikām adhiruhya,",
  "GK19gp01-11u:626_0": "nūtanāni pūtanādi-dantavakrānta-durbuddhi-śakrāri-cakra-vadha-sambaddhāni virudādi-cchandāṃsi",
  "GK19gp01-11u:626_1": "svacchandatayā naṭanta ivāparyantaṃ paṭhantaḥ samantād eva jana-sandoham ānanda-dohaṃ lambhayāmāsuḥ |",
  "GK19gp01-11u:627": "sānurāga-rāgāvali-vibhāga-laṅgima-saṅgīta-saṅgi-tal-līlā-kathākulam apy ākalayāmāsuḥ",
  "GK19gp01-11u:628": "|",
  "GK19gp01-11u:629": "[3] tadā muhur api harer avadāna-gānato labdha-toṣa-poṣā ghoṣādhipati-dampati-mukhāḥ parama-sukhād atiśasta-vastrālaṅkāra-bhāraṃ tebhyaḥ svayam īhayā vihāpayāmāsuḥ |",
  "GK19gp01-11u:630": "kintu śravaṇe' pi tṛptir na kptim avāpa, kathaṃ vā tatrāvaśyam eva vaśanīyā sātiḥ sātim āsīdatu?",
  "GK19gp01-11u:631_0": "tad anu ca samudbhūta-prema-rasa-rāśir vraja-vāri-rāśiḥ svayam eva nija-nija-hṛdayaṅgama-vraja-maṅgala-śyāmalāṅga-saṅgāna-taraṅga-saṅgha-saṅgitayā",
  "GK19gp01-11u:631_1": "viśva-vismaya-kāritāṃ saṅgatavān |",
  "GK19gp01-11u:632": "tatra ca, gīyamānatayā sannidhīyamānasya tadīya-yaśasaś candramasaḥ samatām anumimīmahe |",
  "GK19gp01-11u:633": "[4] yadā tu śrīla-gopāla-līlā-gāna-grahilā mahilā gātum ārabdhās tadā sarva eva satṛṣṇās tūṣṇīm āsan,",
  "GK19gp01-11u:634": "kṛṣṇa-muralī-kākalīm anu kokilā iva |",
  "GK19gp01-11u:635": "yad eva gānaṃ vaidagdhī-digdha-kaṅkanādi-jhaṅkārālaṅkṛta-manthāna-nirghoṣaḥ svara-tālādi-dānam iva kurvāṇaḥ sva-poṣaṃ pupoṣa |",
  "GK19gp01-11u:636": "[5] tad evaṃ sati,",
  "GK19gp01-11u:637": "sarvataḥ-sāreṇa sapramāṇa-varṇayitavyānusāreṇāpagatāpara-pati-bhramāḥ sarvā eva vraja-ramā māravāṇa-dalita-marmāṇas tad-eka-sevā-",
  "GK19gp01-11u:638_0": "dharmyeṣu nija-nija-harmyeṣu samam eva labdhāgamanaṃ tam ekam eva ramaṇaṃ ramaṇatāṃ",
  "GK19gp01-11u:638_1": "gamayamānā na virāmam icchantīti sakhībhir eva prābhātikarāgamaya-gāna-narmaṇā tasmād uparamayāmāsire |",
  "GK19gp01-11u:639": "[6] tac ca na sahasā, kintu kramaśaḥ | tathā hi,",
  "GK19gp01-11u:640": "bāhū viślathitau ślathīkṛtam uro vaktraṃ daracyāvitaṃ,",
  "GK19gp01-11u:641": "talpād utthitam ekadā vinimayenālambya yatnān muhuḥ |",
  "GK19gp01-11u:642": "yābhyāṃ sparśasukhāgraho' pi damitas tābhyāṃ haripreyasī",
  "GK19gp01-11u:643": "vyaktibhyāṃ bata soḍham atra sahasākraṣṭuṃ na dṛṣṭiṃ mithaḥ ||JGc_1,2.1|| [śārdūlavikrīḍitā]",
  "GK19gp01-11u:644": "[7] hanta,",
  "GK19gp01-11u:645": "tāsu ca sarvādhikā yā tu rādhikā,",
  "GK19gp01-11u:646": "sā khalu tad-ārambha-sambhavād eva prāyaḥ sarvadā mūrcchām ṛcchati | yatra ca,",
  "GK19gp01-11u:647": "“pūrvānurāga-galitāṃ mama lambhane' pi",
  "GK19gp01-11u:648": "lokāpavāda-dalitām atha mad-viyuktau |",
  "GK19gp01-11u:649": "dāvānala-jvalita-jāti-vanī-sadṛkṣām",
  "GK19gp01-11u:650": "etāṃ kathaṃ katham ahaṃ bata sāntvayāmi?” ||JGc_1,2.2|| [vasantatilakā]",
  "GK19gp01-11u:651": "iti sadā bhāvayantaṃ,",
  "GK19gp01-11u:652": "samprati cātivyagrībhavantaṃ vraja-yuvarājaṃ prati samāśvāsanayā viśvāsanayā ca tāṃ vyavahitāṃ kurvāṇāḥ,",
  "GK19gp01-11u:653": "prāṇa-tulyāḥ paramālyas tadīya-tāmbūlodgārādi-saṃvalanayā cetanām ālambayanti;",
  "GK19gp01-11u:654": "samantād api sāntvitām atha pṛcchanti ca,",
  "GK19gp01-11u:655": "“hanta,",
  "GK19gp01-11u:656": "keyaṃ tava rītiḥ?” iti |",
  "GK19gp01-11u:657": "[8] sā punaḥ sāsram āśrāvayati,",
  "GK19gp01-11u:658": "“na mūrkha-dhīr asmi na vā durāgrahā",
  "GK19gp01-11u:659": "śarīra-bhogeṣu na vātilālasā |",
  "GK19gp01-11u:660": "kintu vrajādhīśa-sutasya te guṇā",
  "GK19gp01-11u:661": "balād apasmāra-daśāṃ nayanti mām ||JGc_1,2.3|| [vaṃśasthavilā]",
  "GK19gp01-11u:662": "[9] “kiṃ kurmahe? yayā marma-pīḍayā kvacana ca śarma na labhāmahe vayam” iti |",
  "GK19gp01-11u:663": "[10] atha punar vyākulī-bhavantī sā śubhra-dantī rasāntareṇa tābhiḥ sāntvitī-kriyate |",
  "GK19gp01-11u:664": "tad-dine tu tad idam ācacakṣe:",
  "GK19gp01-11u:665": "“aśeṣa-maṅgala-saṅgatācaraṇānāṃ śrī-vrajeśa-gṛhiṇī-caraṇānām ādeśa-praveśa āsīt,",
  "GK19gp01-11u:666": "æhanta,",
  "GK19gp01-11u:667": "sarvā evārvācīna-vayasaḥ samāgatāḥ,",
  "GK19gp01-11u:668": "mat-prāṇādhikā rādhikā katham adhunāpi nāgatā?' iti |",
  "GK19gp01-11u:669": "” tad evam avadhāritavatī śrī-rādhāpi sāvadhānī-bhavantī,",
  "GK19gp01-11u:670": "śīghram eva prātar aucitīṃ vidhāya,",
  "GK19gp01-11u:671": "sarvābhir evopaśāya-viśāya-valitābhiḥ kalyam ākalya militābhir lalitā-viśākhādi-sakhibhiḥ sārdhaṃ śrī-vrajādhīśvaryā dhāma jagāma |",
  "GK19gp01-11u:672": "gatvā ca,",
  "GK19gp01-11u:673": "parama-kānta-sva-kānti-kandalībhir antima-gatābhīra-kāntāḥ samantād apy antar-bahir api devayāmāsa |",
  "GK19gp01-11u:674": "[11] yatra tāsāṃ nirnimeṣatā ca jātā |",
  "GK19gp01-11u:675": "sambhāvanāvatī bhāvanā ceyaṃ,",
  "GK19gp01-11u:676": "“adhi-vidhu nīlāmbuja-yugam api tila-puṣpaṃ sabandhūkam |",
  "GK19gp01-11u:677": "yasyāṃ kanaka-latāyāṃ seyaṃ kṛṣṇāṅganā citram ||JGc_1,2.4|| [upagīti]",
  "GK19gp01-11u:678": "[12] atha bhakti-tṛṣṇaṅ-manāḥ kṛṣṇa-jananīm anu mānanīyatayā nijam ānanam avanīm avanīya nanāma |",
  "GK19gp01-11u:679": "sā ca tāṃ saha-sabhyānandam abhyanandat | tatra ca,",
  "GK19gp01-11u:680": "asau caraṇayor natā śirasi hastam ādhatta sāpy",
  "GK19gp01-11u:681": "asau bhuvi tathā sthitā kacam ajighrad utthāpya sā |",
  "GK19gp01-11u:682": "asau kucita-vigrahā bhuja-tale nidhāyātha sā",
  "GK19gp01-11u:683": "sa-bāṣpakam udaikṣata dvayam aho dvayoh kiṃ bruve? ||JGc_1,2.5|| [pṛthvī]",
  "GK19gp01-11u:684": "[13] tad evam api rohiṇī-prabhṛtīnām ādarāya bhṛta-nibhṛta-saṅkocām ālocayantī rājñī tām anujajñe,",
  "GK19gp01-11u:685": "“putri,",
  "GK19gp01-11u:686": "vandasva vandana-yogyāḥ” iti |",
  "GK19gp01-11u:687": "sā ca ramya-guṇā puru-nipuṇā bhakti-pūrataḥ sarvā eva gurūr avanamya dūra-deśa eva niveśaṃ vinata-vaktram āsasāda |",
  "GK19gp01-11u:688": "[14] atha lalitādis tad-āli-pālir api tāsu guru-vanitāsu tadvad eva kṛta-varivasyā tasyā eva sadeśam upaviveśa |",
  "GK19gp01-11u:689": "[15] tataś ca śrī-rāma-prasūḥ spaṣṭam ācaṣṭa,",
  "GK19gp01-11u:690": "“vrajeśvari,",
  "GK19gp01-11u:691": "sarva-sukha-rohiṇī rohiṇī-tārādya vidyate |",
  "GK19gp01-11u:692": "tad ādiśyatām: iyaṃ sad-bhāva-dhūta-sarva-diśya-vadhū-naipuṇyā,",
  "GK19gp01-11u:693": "pākādi-sādguṇyāya pūrvam eva somābhānulomatayā yā rasavatīṃ pratītāḥ samam anyā dhanyā maṅgalādyā maṅgalārāma-rāmānuja-rāmās,",
  "GK19gp01-11u:694": "tathā yāḥ parāpara-nāmānaḥ kalyāṇārāma-rāma-rāmāḥ samantād apy amūr amūm evānuvartantām |",
  "GK19gp01-11u:695": "lalitādyāḥ punar asyāḥ kāya-nikāya-rūpā eveti, na sāhāyakāyāsmābhir niyojanīyāḥ |“",
  "GK19gp01-11u:696": "[16] atha tayāpi tathādiṣṭā śiṣṭāṅganā-gaṇa-gaṇeya-guṇā śiro namayitvā sakhīṣu tirobhūya tat-kālam eva cacāla |",
  "GK19gp01-11u:697": "[17] atha prasaṅgam anyam api saṅgataṃ prathayāmaḥ |",
  "GK19gp01-11u:698": "[18] atha dhṛta-praṇaya-naya-sārā vayasā mahasā sahasā ca kṛta-savayasaḥ sabhānukārāḥ,",
  "GK19gp01-11u:699": "svakula-paramparā-gata-paricāraka-śūdrābhīra-kumārāḥ svāvasara-visara-prāptāvasaratayā prātar eva mohanāgāra-dvāra-sāram āvrajantaḥ samaṃ virājante sma |",
  "GK19gp01-11u:700": "[19] tataś ca snānīyādi-ramya-karais taiḥ kiṅkarair anugamyatayā sa tu vara-kiśora-vayā nikhila-trātā rāma-bhrātā prātar-ācārā-caraṇāya sadeśam upaveśa-pradeśaṃ pūrvam eva viveśa |",
  "GK19gp01-11u:701": "[20] tatra ca narma-maya-śarmada-praṇayā vaiśyābhīra-tanayāḥ sakhāyaḥ subalādayaḥ samam eva samagaṃsata |",
  "GK19gp01-11u:702": "taiḥ saṅgataiḥ saha tu vilamba-kathantā-kathāvalambena mithaḥ parihāsa-vilāsa-kautukī varāsanam adhyāsāmāsa |",
  "GK19gp01-11u:703": "te sarve premṇā paricaryāyāṃ param āścarya-caryāḥ, yataḥ-",
  "GK19gp01-11u:704": "ādeyādhārādi-bhāvena bhedāt",
  "GK19gp01-11u:705": "prāṇā bhinnāḥ prāṇinaḥ santi bhinnāḥ |",
  "GK19gp01-11u:706": "ye kṛṣṇādyāḥ snigdhatā-śarma-bhājaḥ",
  "GK19gp01-11u:707": "prāṇā jñeyās te mithaḥ prāṇinaś ca ||JGc_1,2.6|| [śālinī]",
  "GK19gp01-11u:708": "[21] prabhāte ca prabhāte, tādṛśānām madhye tādṛśasya tasya tu,",
  "GK19gp01-11u:709": "śrīmad-vaktra-karāṅghri-dhāvana-kalā tailādibhir mardanaṃ",
  "GK19gp01-11u:710": "snānaṃ gātra-mṛjāṃśuka-dvaya-dhṛtiḥ sācāma-puṇḍra-kriyā |",
  "GK19gp01-11u:711": "prātar dharmaga-karma divya-vasanaṃ ratnāvalī-maṇḍanaṃ",
  "GK19gp01-11u:712": "vaṃśī-śṛṅga-śikhaṇḍa-daṇḍa-kalanā mac-cittam ākarṣati ||JGc_1,2.7|| [śārdūla]",
  "GK19gp01-11u:713": "[22] teṣu ca keṣucid aṅga-sevakeṣu viśeṣaḥ śeṣa-vacasām api śeṣasya viṣayāyate | yataḥ,",
  "GK19gp01-11u:714": "saurabhyaṃ śirasaḥ padāmbujayugaṃ bāhuprasārādikaṃ",
  "GK19gp01-11u:715": "labdhvā-śleṣaviśeṣatāṃ dadhati ye kṛṣṇasya tṛṣṇānvitāḥ |",
  "GK19gp01-11u:716": "vātsalye pariṣevaṇe sakhipade kānta-sthitāv apy amī",
  "GK19gp01-11u:717": "saukhyaṃ yat tad aśeṣam eva dadhate premṇā tadabhyaṅginaḥ ||JGc_1,2.8|| [śārdūla]",
  "GK19gp01-11u:718": "[23] atha tasmāt taiḥ parivītaḥ pīta-vasanaḥ svāṅgana-praveśam aṅgīkurvan sadeśa-samavayaskābhiḥ samaṃ,",
  "GK19gp01-11u:719": "jananyā jīva-nyāsa iva pratimayā labhyate sma | tatra ca,",
  "GK19gp01-11u:720": "“āgacchaj jayatād aho madhuratā nirmañchanadravyatāṃ",
  "GK19gp01-11u:721": "gaccheyaṃ, mama dṛgdvayasya bhavatād atrātipakṣmāsthitiḥ |“",
  "GK19gp01-11u:722": "itthaṃ kañjavilocanasya kalayann ākasmikīm āgatiṃ",
  "GK19gp01-11u:723": "citraṃ citrajanaḥ sadā bhajati ced āsāṃ tu kiṃ tad bruve? ||JGc_1,2.9|| [śārdūla]",
  "GK19gp01-11u:724": "[24] atha guravaś ca tā rajanijanitatadvirahajvālākalitasnehapūravaśatayā muhur agurutām āsādyānavadyāmodam āviṣkurvatyaḥ pūrvadiṅmukhamahā-mandirālindād avateruḥ |",
  "GK19gp01-11u:725": "tatra pūrvaṃ mātā vatsam iva mātā vatsaṃ militavatī,",
  "GK19gp01-11u:726": "yatra rohiṇy api rohiṇīvad ūhāñcakre lokacakreṇa |",
  "GK19gp01-11u:727": "[25] śrī-govindaś ca dvayor api tayoḥ padāravindaṃ kramād vanditvā nanditvā,",
  "GK19gp01-11u:728": "mānyānām anyāsām api yathānyāyaṃ mānam unnamayāmāsa |",
  "GK19gp01-11u:729": "[26] tadaiva ca śrīnīlāmbaram anu samāgatikarāḥ sahacarāḥ śrīdāma-sudāmādayaḥ śrīharisahavihārivitatayas,",
  "GK19gp01-11u:730": "tathā sarvavidyāpaṭavaḥ purohita-baṭavas,",
  "GK19gp01-11u:731": "tathā kāścid anyās tatprasūsamānamānanīya-tanmānanīyādi-varāṅganāsu gaṇyās,",
  "GK19gp01-11u:732": "tathā sarvasukhadohāḥ svasṛsvasrīyādisnigdha-sambandhinīsandohās tatpradeśaṃ viśanti sma |",
  "GK19gp01-11u:733": "[27] vāraṃ vāraṃ pratyekam utthānādyabhāvārthaṃ tathaiva hi sarvair maryādā paryāpitāsti |",
  "GK19gp01-11u:734_0": "[28] atha khalu siddhānāṃ pariṣadi yogamāyeti prasiddhā bhakti-siddhānta-sad-bhāva-rate",
  "GK19gp01-11u:734_1": "śrīmad-bhāgavate ca yoga-māyām upāśritaḥ ity ādinā bhagaval-līlādhikāritayā siddhā",
  "GK19gp01-11u:734_2": "svarūpa-śaktiḥ svābhivyaktim antareṇa rūpāntareṇa tāpasīti vyavasīyate,",
  "GK19gp01-11u:735": "yasyāḥ paurṇamāsīti nāma-vyāhāra-vyavahāra āsīt |",
  "GK19gp01-11u:736": "tasyām āgatāyām agarveṇa sarve' pi sa-sambhramam abhramaṃ namaḥ samam akurvata |",
  "GK19gp01-11u:737": "tayā cānandād āśīrbhiḥ sphuṭam abhyanandiṣata |",
  "GK19gp01-11u:738": "[29] atha yaś ca sarva-vidyā-niṣṇātas tasyāḥ snātakaḥ śrī-kṛṣṇasya rahasya-narmāṇi baddha-tṛṣṇatayā tad-vayasyatāṃ vaśyatām āninye,",
  "GK19gp01-11u:739": "yaś cāvidūṣaṇa-bhāva-rūṣita eva devarṣi-prakṛtitayā tasya kautuka-kṛte vidūṣakatām api vibhūṣayati sma,",
  "GK19gp01-11u:740": "sa khalu madhumaṅgala-nāmā narmaṇā marma-sparśi-kutuka-racanair āśīr-vacanaiḥ sarvān amandam ānandayāmāsa,",
  "GK19gp01-11u:741": "nidhim iva hari-sannidhiṃ cānañca |",
  "GK19gp01-11u:742": "[30] tataś ca parasparaṃ kara-baddha-karau sitāsita-kumāra-varau mātṛbhyām",
  "GK19gp01-11u:743": "ubhayataḥ pṛṣṭhataḥ pradatta-hastau smita-vaśaṃvada-vadana-śastau mandaṃ mandaṃ tad evāmandam alindam avindatām |",
  "GK19gp01-11u:744": "[31] suvarṇa-svarṇa-kirmīrita-prayatna-nirmita-pṛthu-ratna-pīṭham abhi pṛthak pṛthaṅ niviṣṭavantau sudhā-vṛṣṭim iva ca sarveṣūpaviṣṭeṣu dṛṣṭiṃ sṛṣṭavantau |",
  "GK19gp01-11u:745_0": "[32] atha pratimāsyā seyam āsyā janma-tārā-gamana-mayīti śrī-yaśodā-yaśo-dātus tasya",
  "GK19gp01-11u:745_1": "tadā tad-ācāryāṇām arbhakā darbhakāgrīya-nīrābhiṣekaṃ vivekātirekavantaḥ śantama-mantra-pravacana-sacanayā",
  "GK19gp01-11u:745_2": "racayāmāsuḥ | tataś ca,",
  "GK19gp01-11u:746": "mantrā gītāni vādyāny api ca jaya-ravāḥ kṛṣṇa-śobhās tadīya-",
  "GK19gp01-11u:747": "preyo-vargāti-citra-praṇaya-vilasitānīti parvaṇy amuṣmin |",
  "GK19gp01-11u:748": "pratyekaṃ tat tad ekībhavanam api tadā prāpa rucyatvam uccaiḥ",
  "GK19gp01-11u:749": "śṛṅgārādyo raso vā kavi-kṛtir athavā ṣāḍavo vāpi yadvat ||JGc_1,2.10|| [srāgdharā]",
  "GK19gp01-11u:750": "tasmin nīrāja-nirmañchana-bhavika-padārthāli-saṃsparśanānām",
  "GK19gp01-11u:751": "ājyādarśādi-darśa-dvija-nija-janatārcādikānāṃ śubhānām |",
  "GK19gp01-11u:752": "kṛṣṇo gotrādir āsīt pravara-vara-daśāṃ tāni jagmuḥ samantād",
  "GK19gp01-11u:753": "yebhyo' nye ca prathante śubha-śata-nivahasyānvayāḥ sarva-loke ||JGc_1,2.11|| [srāgdharā]",
  "GK19gp01-11u:754": "brāhmaṇyas tv adhikacam acyutasya dūrvā",
  "GK19gp01-11u:755": "pūrvāṇi nyadhiṣata tatra maṅgalāni |",
  "GK19gp01-11u:756": "yady āśīrvacanam ihārurodha bāṣpaḥ",
  "GK19gp01-11u:757": "kalyāṇaṃ bata bhavatān manorathasya ||JGc_1,2.12|| [praharṣiṇī]",
  "GK19gp01-11u:758": "dṛgambhaḥ-stambha-ruddhāpi kurvatī tilakaṃ prasūḥ |",
  "GK19gp01-11u:759": "kuryāt kiṃ yadi sāhāyyaṃ nākariṣyata rohiṇī? ||JGc_1,2.13|| [anuṣṭubh]",
  "GK19gp01-11u:760": "mātuḥ pitus tasya ca tatra mātṛ-",
  "GK19gp01-11u:761": "bhāvānvitā-bhrātṛ-vadhū-svasṝṇām |",
  "GK19gp01-11u:762": "upāyanaṃ puṇḍram itīyatī gīr",
  "GK19gp01-11u:763": "āsīt tadīyārtha-caye mitir na ||JGc_1,2.14|| [upajāti]",
  "GK19gp01-11u:764": "[33] atha prācī-gata-dvitīya-prakoṣṭhād āgamya ramya-kumāraḥ kaścid ācaṣṭa,",
  "GK19gp01-11u:765": "yaḥ khalv etad-artham eva pūrvaṃ visṛṣṭaḥ |",
  "GK19gp01-11u:766": "“śrīman vraja-rāja-kumāra,",
  "GK19gp01-11u:767": "śrīmad-vraja-rāja-sabhāyāṃ sarva eva parvaṇīha saṃvalitā vartante,",
  "GK19gp01-11u:768": "kintu bhavad-yātrā-dvāra-mātrāvalokinaḥ |",
  "GK19gp01-11u:769": "yāni ca sarvārādhana-dhanāni śrīmad-vraja-rāja-caraṇa-rājīva-parisarāya sajjitāni bhavad-visarjitāni tāmbūla-dukūlādīni,",
  "GK19gp01-11u:770": "tāni cādhunāpi mūrdhānaṃ dhunānā nopayuñjate sma |“",
  "GK19gp01-11u:771": "[34] atha so' pi tad avadhārayann eva,",
  "GK19gp01-11u:772": "tad evāvadhārayan mātaram anu kātara iva niṣkramaṇa-klama-samanujñā-yācanam anusandhāya,",
  "GK19gp01-11u:773": "praṇāmādinā paurṇamāsīm uṭaja-gṛhāya vihāya,",
  "GK19gp01-11u:774": "śrī-rāmam agre vidhāya,",
  "GK19gp01-11u:775": "śrīdāmādīn parito nidhāya,",
  "GK19gp01-11u:776": "paścimāgrima-prema-dolāyamāna-svāntas tato niṣkrāntaḥ;",
  "GK19gp01-11u:777": "sahasā mahasā vṛtaḥ sabhyālibhir abhyālokayāñcakre |",
  "GK19gp01-11u:778": "[35] atha sodita-meghāś cātakā iva,",
  "GK19gp01-11u:779": "labdha-candrāś cakorā iva,",
  "GK19gp01-11u:780": "saṅgata-jalā jala-janmāna iva,",
  "GK19gp01-11u:781": "samunmīlita-prāṇā dehā iva,",
  "GK19gp01-11u:782": "sarve' py ānanda-garveṇa vandi-vṛndādi-kalita-kolāhalena ca samam eva samuttasthuḥ |",
  "GK19gp01-11u:783": "[36] kintūtkalikā-kalita-manaso' pi sva-sva-maryādayāparyāpitā iva labdha-stambhārambhās tatra tatra kevalaṃ sthitavantaḥ |",
  "GK19gp01-11u:784": "yuktam eva ca tat proktaṃ,",
  "GK19gp01-11u:785": "yatas tasmin khalv asmākaṃ śrī-nanda-vraja-rāja-grāme tat-tat-prema-viśeṣa-rīti-nītir eva grāmaṇīr iva vartate |",
  "GK19gp01-11u:786": "[37] tathā hi, kadācit kasyacit kañcit prati vacanam,",
  "GK19gp01-11u:787": "“tau śubhra-dyuti-nīrada-dyuti-harāv indrāśma-hema-prabhā",
  "GK19gp01-11u:788": "hṛd-vastrau sita-kañja-nīla-kamala-śrī-cori-cārv-ānanau |",
  "GK19gp01-11u:789": "cañcat-khañjana-gañjanākṣi-yugalau dantīndrajid-vikramau",
  "GK19gp01-11u:790": "tān astambhayatāṃ janān yad akhilāṃs tan mitra citraṃ na hi ||JGc_1,2.15|| [śārdūla]",
  "GK19gp01-11u:791": "[38] yadā ca dakṣiṇe sarvānarvācīna-māhātmya-guravo guravo babhūvuḥ;",
  "GK19gp01-11u:792": "te ca sarve pūrva-pūrvataḥ pūrvajā eva tasthuḥ |",
  "GK19gp01-11u:793": "yatra purohitāḥ svayam anargham arghyaṃ dadhānāḥ sarvataḥ pūrve bhavantaḥ sva-nāma-niruktim iva vyaktīkurvanti sma,",
  "GK19gp01-11u:794": "“puro dhīyante” iti |",
  "GK19gp01-11u:795": "tad etad api yuktaṃ, śleṣeṇa ca prathamato hitās ta eva hi bhaṇyante |",
  "GK19gp01-11u:796": "[39] atha tādṛśa-nija-kula-candra-premānandāmṛta-tundilitatayā kila śrīmad-upanandābhinanda-nanda-sananda-nandanādi-nāmānaḥ prabala-nandana-sneha-madhura-dhāmānas,",
  "GK19gp01-11u:797": "tān anu ca premṇā samyag-bandhutā-bandhinaḥ sambandhinaḥ parāpara-nāmānas tan-milanam anusandhāya sthitāḥ |",
  "GK19gp01-11u:798": "[40] atha vāme' pi tathaivālaghu-premṇā laghūbhavanto laghavaḥ samavatasthire |",
  "GK19gp01-11u:799": "[41] sarve caite yathā-pūrvaṃ yathā-yathaṃ sarva-cittārāmeṇa rāmeṇa saha hāriṇā hariṇā militāḥ samunmīlita-bhāvā babhūvuḥ,",
  "GK19gp01-11u:800": "candramasaṃ vindamānāḥ kumuda-sandohā iva |",
  "GK19gp01-11u:801": "[42] tataś ca kṣaṇa-katipayād akṣīṇānanda-vṛndārpita-satvara-visṛtvara-mohād unmagneṣu teṣu tadīya-śrīman-mukha-nirīkṣaṇa-lagneṣu śrīmān vraja-rājas taṃ vyājahāra,",
  "GK19gp01-11u:802": "“tāta,",
  "GK19gp01-11u:803": "tavādya vidyate sarva-sampan-mayī janma-tārā |",
  "GK19gp01-11u:804": "tasmād vraja-dhāma svayam ā madhyāhnam adhyāsitavyam |",
  "GK19gp01-11u:805": "go-sambhālana-pālanāya punaḥ prātar eva mayā samayāsthitā yuktā niyuktāḥ santi |",
  "GK19gp01-11u:806": "svayam atha prathama upaviśya dṛśyatāṃ svajana-vrajaḥ” iti |",
  "GK19gp01-11u:807": "[43] atha so' py avācīnatā-samīcīna-śiraskatayā rājñāṃ tām ājñāṃ mālām iva śirasi nidhāya,",
  "GK19gp01-11u:808": "śrī-rāma-mukha-tāmarasam avadhāya,",
  "GK19gp01-11u:809": "svajana-vraja-sahitatayā sahitam adhiruhya catuṣka-deśa-gataṃ puṣkalam upaveśa-veśma valita-smitaṃ tārā-patir iva pūrva-parvatam adhyāsitavān |",
  "GK19gp01-11u:810": "viprādi-sampradānatayā yathā-yathaṃ gavādikam api sātavān |",
  "GK19gp01-11u:811": "tataś ca tasminn upaviśya,",
  "GK19gp01-11u:812": "punas tāmbulādi-saṃvibhāga-sukha-saṃvalanayā sambandhibhir mitho narma-saṃvāda-sambandhi-sandhi-kutūhalaṃ kalayāmāsa |",
  "GK19gp01-11u:813_0": "[44] muhūrtād atha kaścid antaḥ-pura-sāraḥ kumāraḥ samāgamya sāmyenopaviṣṭayor jyāyaḥ-kaniṣṭhayoḥ",
  "GK19gp01-11u:813_1": "sambandhi-nivahārādhanāya dhṛta-tṛṣṇayoḥ śrī-rāma-kṛṣṇayoḥ karṇābhyarṇaṃ lagitavān,",
  "GK19gp01-11u:814": "tābhyām anumataḥ punas tad-rūpa-taś citrībhavituḥ śrīmad-vraja-dharitrīśituḥ |",
  "GK19gp01-11u:815_0": "tena ca “adya śrīvatsa-vatsa-prasāda-labdhasya vatsasya śubha-sampan-maya-janma-rkṣam”",
  "GK19gp01-11u:815_1": "iti vinaya-sandhena kevalenāñjali-bandhena vyañjanayā bhojanāya yācitāḥ santo' ti-santoṣād",
  "GK19gp01-11u:815_2": "vyativīkṣya yugapad utthitavantas te prasthitavantaś cāntaḥ-puram |",
  "GK19gp01-11u:816": "[45] athāgrataḥ-sareṇa tena sukumāreṇa kumāreṇa prāṅgaṇataḥ pratiruddha-saṅgamanāsu śuddhānta-saṅgatāṅganāsu praviṣṭās te kaṃsajid-iṣṭā gṛhādi-śobhekṣaṇa-spṛhātaḥ kṣaṇam āviṣṭāḥ,",
  "GK19gp01-11u:817": "kramaśo bhojanālayāya kalayām-babhūvuḥ |",
  "GK19gp01-11u:818": "[46] rāma-kṛṣṇau tu gavālokana-satṛṣṇau tad-aṅgaṇa-saṅgata-merv-ākāra-mahāgāram āruhya,",
  "GK19gp01-11u:819": "mahī-mahita-māheyī-sthāneṣu pīyūṣa-vṛṣṭīr iva dṛṣṭīr vidhāya,",
  "GK19gp01-11u:820": "vidheyair vidūra-deśān nideśayāmāsatuḥ,",
  "GK19gp01-11u:821": "“bho bho gopa-gaṇāḥ,",
  "GK19gp01-11u:822": "vartmanaḥ savyāpasavyayor eva pātavyā gavyāḥ” iti |",
  "GK19gp01-11u:823": "athāvatīrṇābhyām ābhyām abhyāgatair api,",
  "GK19gp01-11u:824": "aguruja-guru-dhūpaḥ śubhratā ratna-pīṭhā-",
  "GK19gp01-11u:825": "vali-mad-aśana-pātrāsaṅgi-bhṛṅgāra-saṅghaḥ |",
  "GK19gp01-11u:826": "niyata-saciva-lokaḥ sādara-prema cāsīd",
  "GK19gp01-11u:827": "iti diśi diśi dharmyaṃ bhoga-harmyaṃ vyaloki ||JGc_1,2.16|| [mālinī]",
  "GK19gp01-11u:828": "“aṅghri-kṣālana-mārjane iha bhavān jīyād” iti prārthanā,",
  "GK19gp01-11u:829": "samyag vījanam antarā pramadasūhāsa-prasū-sūktayaḥ |",
  "GK19gp01-11u:830": "rucyānāṃ pariveṣaṇaṃ muraripor dṛṣṭi-prasādāmṛtaṃ",
  "GK19gp01-11u:831": "yatraivaṃ suhṛdāṃ sabhojana-vidhiḥ sūte na kiṃ vā sukham? ||JGc_1,2.17|| [śārdūla]",
  "GK19gp01-11u:832": "[47] tatrānupayukta-yukta-bhoktṝṇāṃ viprāṇāṃ paṅktir ekatra,",
  "GK19gp01-11u:833": "sagdhi-digdhānām asandigdha-snigdhānāṃ vaiśya-vaṃśyānām anyatra |",
  "GK19gp01-11u:834": "tatra tatra ca vṛddha-madhyama-nava-yauvanānāṃ pṛthak pṛthag iti viyutāv api,",
  "GK19gp01-11u:835": "mitho yathāsvaṃ parihāsa-vilāsena saṃyutir iva vīkṣyate sma |",
  "GK19gp01-11u:836": "na ca kevalena tena,",
  "GK19gp01-11u:837": "tad-avalocana-samunmīlita-locana-rocana-vilāsālāpa-līlā-rasa-vāridher vrajendra-kula-sudhā-nidher asakṛd anubhava-yaugapadyena ca |",
  "GK19gp01-11u:838": "[48] yatra ca sa eva sarva-rasa-satram amatram ekam āsīt | tatra ca,",
  "GK19gp01-11u:839": "parasparasya sphuṭa-hāsa-vārtāṃ",
  "GK19gp01-11u:840": "sañcārayantaḥ parito harau ca |",
  "GK19gp01-11u:841": "ṣaṇṇāṃ rasānāṃ pariveṣakā ye",
  "GK19gp01-11u:842": "te saptamasyāpi babhūvur atra ||JGc_1,2.18|| [upajāti 11]",
  "GK19gp01-11u:843": "[49] yatra parihāsa-bījaṃ ca pṛthag-dig-deśa-loka-prasiddhānām atraiva cānyathā-siddhānāṃ temanādīnāṃ nāma nāmnātuṃ śakyate,",
  "GK19gp01-11u:844": "nāmāntareṇa vāmnāyate,",
  "GK19gp01-11u:845": "sad-āmnāya-janmabhir api bandhu-sambandhibhir ity ādi lakṣaṇaṃ lakṣyate |",
  "GK19gp01-11u:846": "[50] kiṃ ca,",
  "GK19gp01-11u:847": "tatra madhumaṅgalaḥ kautukena kenacit prahitena nija-hitena śrīmad-vrajeśaṃ sandideśa,",
  "GK19gp01-11u:848": "“rāja-vara,",
  "GK19gp01-11u:849": "tad etad asmākaṃ brāhmaṇā nivedayanti:",
  "GK19gp01-11u:850": "æśaukla-nāma-dheyaṃ prathamam eva janma tāvad asmādṛśāṃ bhṛśa-śarmaṇe cakpe |",
  "GK19gp01-11u:851": "yad dvitīye sāvitrākhye janmani labdha-sva-kulaiśya-vaiśya-dvijatayā rājanyavad brāhmaṇa-bhojya-pakvānnair api bhavadbhir vidūra-vibhakta-paṅktāv eva niveśitā vayaṃ na pratīmaḥ,",
  "GK19gp01-11u:852": "tatra kiṃ kiṃ pariveṣitam atra vā kim iti |",
  "GK19gp01-11u:853": "tasmād goṣṭhādhipatinā sva-dṛṣṭi-niṣṭaṅkitī-kṛtāny asmat-kṛte punaḥ prathamataḥ sarvāṇy eva temanāni pariveṣyantām |",
  "GK19gp01-11u:854": "yāny eva vārṣabhānavy-ādi-sva-hasta-prayastatayā paktāni parama-śastāny uttara-tāpany-anusāreṇa pūrvaṃ durvāsasāpi krodha-durvāsanāṃ nirvāsayatā prasādam api",
  "GK19gp01-11u:855": "bhāsayatā rasanayābhyastānīti nikhila-miṣṭatāviśiṣṭatayā kila vartmany eva pariveśakaiś coraṃ coram urvaritāni,",
  "GK19gp01-11u:856": "parāṇy api dṛśaiva bhukta-pūrvāṇi santi,",
  "GK19gp01-11u:857": "tāni ca bhuktvā vaiṣṇava-yajñāya śruti-smṛti-vihita-hita-pratīkāra-mayaṃ daikṣasam ākhyaṃ tṛtīyam api janma drutam urīkariṣyate' iti |“",
  "GK19gp01-11u:858": "[51] tad etad ākalayya kalitaṃ hāsa-kolāhalaṃ,",
  "GK19gp01-11u:859": "gokula-kuleśvarī gṛhād avakalayantī svayam anala-pakva-tulitāni sūrya-pakvāni bahūny anupa-bhukta-carāṇi vihāpayāmāsa,",
  "GK19gp01-11u:860": "yena bahulam eva sahāsa-kutūhalaṃ nikhilaḥ kalayām-babhūva |",
  "GK19gp01-11u:861": "[52] tad evam udara-pūraṇa-mātreṇa tṛptā,",
  "GK19gp01-11u:862": "na tu tat-tad-bahula-rasa-pūra-kutūhalena,",
  "GK19gp01-11u:863": "natarāṃ tat-tad-ānanda-mūlena sad-ānukūla-pīta-dukūlena prati-ruci-nava-navāyamānatā hi tatrāyatā,",
  "GK19gp01-11u:864": "tathāpi balād iva parimala-ramaṇīyam ācamanīyaṃ dattam |",
  "GK19gp01-11u:865": "gaty-antareṇāsamāpanīya-spṛhaṇīyatā hi tatra bṛhatī | tataś ca,",
  "GK19gp01-11u:866": "divya-tāmbūla-cārcikya",
  "GK19gp01-11u:867": "vastra-mālya-vibhūṣaṇaiḥ |",
  "GK19gp01-11u:868": "arcitā bandhavaḥ sarve",
  "GK19gp01-11u:869": "dakṣiṇābhiś ca bhūsurāḥ ||JGc_1,2.19|| [anuṣṭubh]",
  "GK19gp01-11u:870": "[53] lakṣitāyāṃ ca dakṣiṇāyāṃ, madhumaṅgalaḥ sa tu narma-śarmāmṛtam adugdha |",
  "GK19gp01-11u:871": "“bho vraja-mahanīyāḥ, nāsyām akṣīṇāyām api dakṣiṇāyām īrṣayā vayaṃ vīkṣaṇīyāḥ |",
  "GK19gp01-11u:872": "bhavatāṃ bhuñjānānām ekaika-vyañjana-mūlya-tulyatayāsmākaṃ samastāpi sā na prastāvayati |“",
  "GK19gp01-11u:873": "[54] tad evaṃ bahala-hāsa-kolāhala-kutūhale nivṛtte pitaram upetya sarva-sukha-pālaḥ śrīla-gopālaḥ śanaiḥ saniṃ praṇayan sa-vinayam ālalāpa,",
  "GK19gp01-11u:874": "“arvāg eva sarvān ādāya sabhālaya-valayaṃ svayaṃ tatra-bhavantaḥ samayantu |",
  "GK19gp01-11u:875": "vayaṃ tu śrī-rāma-dāma-sudāmādayaḥ samāgata-prāyāḥ |",
  "GK19gp01-11u:876": "” tad evaṃ mātṛ-gṛham upetya tām apy uvāca,",
  "GK19gp01-11u:877": "“mātar,",
  "GK19gp01-11u:878": "mātṝṇāṃ sambhālanārtham anuyātṝṇ asmān anumanyasva |“",
  "GK19gp01-11u:879": "[55] mātā ca kṣarat-kṣīra-kula-kuca-mukulam ālalāpa,",
  "GK19gp01-11u:880": "“āyuṣman,",
  "GK19gp01-11u:881": "yuṣmad-eka-prāṇā vayaṃ,",
  "GK19gp01-11u:882": "tasmān na vilambanīyam” iti |",
  "GK19gp01-11u:883": "[56] tataś ca tasyāḥ savayasaḥ pravayasaś ca sarvāḥ saṅghaśaḥ sāsram ūcuḥ,",
  "GK19gp01-11u:884": "“vatsa,",
  "GK19gp01-11u:885": "nāmnaiva tā mātaraḥ,",
  "GK19gp01-11u:886": "eṣā tu tava mātaiva,",
  "GK19gp01-11u:887": "tasmād asyāṃ kathaṃ na vilakṣaṇaṃ pakṣapātam āpātayasi?",
  "GK19gp01-11u:888": "” sa ca nata-vadanaḥ sāsra-smita-vācam uvāca, “mātaraḥ, kiṃ kurmaḥ?",
  "GK19gp01-11u:889": "tās tu paśu-jātayo na vivekam ekam api labhante, yato māṃ vinā tṛṇam api na tṛṇvanti |“",
  "GK19gp01-11u:890": "[57] mātovāca,",
  "GK19gp01-11u:891": "“samyag āha vatsaḥ,",
  "GK19gp01-11u:892": "yato dharma evāsmākaṃ marmabhedī babhūva,",
  "GK19gp01-11u:893": "yeṣāṃ dhanāni tanayāś ca sadā vanāni nilayān kurvanti |“",
  "GK19gp01-11u:894": "[58] kṛṣṇaḥ sahāsam- āha sma, “mātar, atra vane na ko' pi trāsaḥ |",
  "GK19gp01-11u:895": "sa tu samūlakāsaṃ kaṣitānāṃ keśiprabhṛtīnāṃ saṅgata eva gataḥ |“",
  "GK19gp01-11u:896": "[59] mātovāca,",
  "GK19gp01-11u:897": "“tarhi kim ākarṇyate,",
  "GK19gp01-11u:898": "yad adyāpi kiñcit teṣām auddhatyaṃ vidyate,",
  "GK19gp01-11u:899": "pretānām api tattadākāratayā sadyaḥ pretatāṃ prāptānām iva |“",
  "GK19gp01-11u:900": "[60] kṛṣṇaḥ sahāsam- āha sma, “mātar, na te pretajātitām avāptāḥ |",
  "GK19gp01-11u:901": "kintu, bhavaccaraṇareṇugaṇaguṇitabhūmim anu maraṇapratāpavargād apavargam eva gatāḥ |",
  "GK19gp01-11u:902": "vayaṃ tu māyāmayatatpratikṛtiprapañcasañcayam añcantaḥ sukhasantānāya madhye madhye līlām adhyasyāmaḥ;",
  "GK19gp01-11u:903": "yathā nilāyanaiḥ setubandhair markaṭotplavanādibhiḥ kauśalyeyalīlām |“",
  "GK19gp01-11u:904": "[61] tataś ca sarvāsu gata-sandehāsu snehātiśayāt kṛṣṇa-mātā savyena pāṇinā pṛṣṭham,",
  "GK19gp01-11u:905": "apasavyena cibukaṃ spṛṣṭvā kṛṣṇajyeṣṭhaṃ prati sabāṣpam ācaṣṭa,",
  "GK19gp01-11u:906": "“vatsa nīlāmbara,",
  "GK19gp01-11u:907": "taveyam ambā mama samakṣaṃ bālyād eva tvayi nātīva vātsalyam ullāsayati,",
  "GK19gp01-11u:908": "kintu svayam udāsīnavad āsīnā bhavati |",
  "GK19gp01-11u:909": "tat khalu mama tāralyaṃ katham iva vairalyāya kalyatām?",
  "GK19gp01-11u:910": "tasmād aham eva tvām upadiśāmi: pītāmbareṇa samam avilambam evālambanīyaṃ vrajavartma” iti |",
  "GK19gp01-11u:911": "[62] atha rāmānujaṃ hitavatī rohiṇy abhihitavatī,",
  "GK19gp01-11u:912": "“tāta,",
  "GK19gp01-11u:913": "yaśodāmāta,",
  "GK19gp01-11u:914": "bālyād eva lālya-bhāvān mātur upadeśaṃ jātu na ca manyase |",
  "GK19gp01-11u:915": "mama tu taṃ na matāntaram ātanoṣi |",
  "GK19gp01-11u:916": "tataḥ sakṛd api mama nideśam asakṛd iva manyasva |",
  "GK19gp01-11u:917": "mātur manas-tāpa-vistārān nistārāya nija-vadanāṃśu-sudhāṃ vistāraya tvaritam” iti |",
  "GK19gp01-11u:918": "[63] atha tāsāṃ caraṇa-pātācaraṇāya kṛta-rocane nirmala-kamala-locane sarvābhir anarvācīnābhiḥ saha gṛhaṃ hitvā tat-pāṇiṃ gṛhītvā prāṅgana-saṅgitāṃ gatāyāṃ gopa-pati-pati-vratāyāṃ,",
  "GK19gp01-11u:919": "sarvataḥ śreyasyas tat-preyasyaḥ sagavākṣa-bhitti-bhittīkṛta-nija-vilokanā vilokayāmāsuḥ | tathā hi,",
  "GK19gp01-11u:920": "autsukyaṃ priya-mādhurī-madhu-madaṃ premātipāta-bhramaṃ",
  "GK19gp01-11u:921": "viśleṣāgama-bhītim apy anugatā lajjātiparyākulāḥ |",
  "GK19gp01-11u:922": "gocārāya vanāya gacchati harau tasyāṅganānāṃ gaṇāś",
  "GK19gp01-11u:923": "citrāṇīva nirīkṣya tasthur abhito dvitra-kṣaṇaṃ bhittiṣu ||JGc_1,2.20|| [śārdūla]",
  "GK19gp01-11u:924": "tatra sati,",
  "GK19gp01-11u:925": "acyutasya nayana-dvayam āsāṃ",
  "GK19gp01-11u:926": "tṛṣṇag apy atihriyā nimimīla |",
  "GK19gp01-11u:927": "asya mānasam amūr atigūḍhaṃ",
  "GK19gp01-11u:928": "paśyatīti milituṃ tad ivecchu ||JGc_1,2.21|| [rathoddhatā]",
  "GK19gp01-11u:929": "yadā ca tāsāṃ sphuraṇaṃ jagāma tan-",
  "GK19gp01-11u:930": "manas tad āśaṅkata tāsu rādhayā |",
  "GK19gp01-11u:931": "“aho gurūṇāṃ purato vikāritāṃ",
  "GK19gp01-11u:932": "labheya cet kiṃ kara-vaitarām” iti ||JGc_1,2.22|| [vaṃśasthavilā]",
  "GK19gp01-11u:933": "tatra mātṛ-gaṇataḥ krama-pūrvaṃ",
  "GK19gp01-11u:934": "prāpya yan baka-śamanaḥ samanujñām |",
  "GK19gp01-11u:935": "ambakāny aharata pratibimba-",
  "GK19gp01-11u:936": "vyājataḥ svatanugāny akhilānām ||JGc_1,2.23|| [rathoddhatā]",
  "GK19gp01-11u:937": "[64] athāmara-durlabha-cchatra-cāmara-paṭa-puṭa-tāmbūla-sampuṭādi-ghaṭita-karāḥ savayasaḥ karma-karāḥ śrī-rāma-dāmādibhiḥ saha gacchantaṃ tam anvagacchan |",
  "GK19gp01-11u:938": "atha tatabhāyāṃ parama-sabhāyāṃ",
  "GK19gp01-11u:939": "pitṛ-mukha-lokān sphurad-avalokān |",
  "GK19gp01-11u:940": "sukhayitu-kāmaḥ saha-sakhi-rāmaḥ",
  "GK19gp01-11u:941": "samadhura-veśaḥ sapadi viveśa ||JGc_1,2.24|| [kusumavicitrā]",
  "GK19gp01-11u:942": "tat-tad-vṛndaiḥ kṛta-pariveṣaḥ",
  "GK19gp01-11u:943": "kṣoṇī-pṛṣṭha-sthita-vidhur eṣaḥ |",
  "GK19gp01-11u:944": "kramato dṛṣṭi-bhramaṇābhreṣa-",
  "GK19gp01-11u:945": "sthiti-kṛtam akhilān api viśiśeṣa ||JGc_1,2.25|| [mātrāsamaka]",
  "GK19gp01-11u:946": "rahita-nimeṣa-prathitonmeṣa-",
  "GK19gp01-11u:947": "svaka-dṛk-preṣa-pracitānveṣaḥ |",
  "GK19gp01-11u:948": "abhavad aśeṣa-cchavi-saviśeṣa-",
  "GK19gp01-11u:949": "sva-tanu-śleṣaḥ śrī-harir eṣaḥ ||JGc_1,2.26|| [mātrāsamaka]",
  "GK19gp01-11u:950_0": "[65] tad evaṃ labdha-paramānanda-majjaneṣu sarva-sajjaneṣu kula-paramparā-varāvāryaḥ",
  "GK19gp01-11u:950_1": "kaścana sūtācāryaḥ katicid ātmīyān parivārya peśala-veśau kāka-pakṣa-keśau kaucid",
  "GK19gp01-11u:950_2": "bālakau purataḥ sandhārya tatra prāṭa,",
  "GK19gp01-11u:951": "pāṭhayāmāsa ca tāv āśīrvāda-virudam |",
  "GK19gp01-11u:952": "tau ca cātakānām antas-taḍitvantam iva sāgarāṇāṃ vāri-nidhim iva,",
  "GK19gp01-11u:953": "dhana-cintācitānāṃ cintāmaṇim iva,",
  "GK19gp01-11u:954": "jyotir-maṇḍalānāṃ vyoma-maṇḍalam iva,",
  "GK19gp01-11u:955": "teṣām āśrayaṃ tam ekaṃ śrī-vraja-rāja-kumāram ālokayām āsatuḥ |",
  "GK19gp01-11u:956": "tataś ca tau sa-parivāram eva taṃ pārāvāra-rahita-śobhāvāra-vārāṃ-nidhiṃ nidhyāya kṣaṇa-katipayam anudhyāya ca svajana-stambhita-patanārambhau mūrcchā-prāyam ṛcchataḥ sma |",
  "GK19gp01-11u:957": "tad-upariṣṭād eva kathañcid viśiṣṭatām āviṣṭau sagadgadaṃ jagadatuḥ,",
  "GK19gp01-11u:958_0": "“jayāśeṣa-cintā-ratna-nīla-ratnākara vraja-dharaṇī-dhara! jaya dharaṇī-bhārāvatāra-vitīrṇa-dharaṇī-dhara-śeṣa-paryantāśeṣa-sukha-samāja",
  "GK19gp01-11u:958_1": "vraja-yuvarāja! jaya nija-vaṃśāgra-vraja-kīrti-dhvaja-samāna-śubhra-dhāma śrī-balarāma! jaya jaya!” iti |",
  "GK19gp01-11u:959": "[66] punaś ca kamala-locanaṃ vilocantāv ūcatuḥ,",
  "GK19gp01-11u:960": "“rohiṇy-udyad-vidhuḥ pakṣa iva kṛṣṇaḥ sva-janmanaḥ |",
  "GK19gp01-11u:961": "so' yaṃ yaśodānandaḥ san yaśodānanda-nandanaḥ ||JGc_1,2.27|| [anuṣṭubh]",
  "GK19gp01-11u:962": "[67] punaś ca sāścaryam,",
  "GK19gp01-11u:963": "“yaśaḥ praśaṃsanti budhā mudhāgiraḥ",
  "GK19gp01-11u:964": "sarvatra śaśvad viśadaṃ bhaved iti |",
  "GK19gp01-11u:965": "aho, yaśodā yad asūta sā yaśas",
  "GK19gp01-11u:966": "tat kṛṣṇa-rūpaṃ purato vilokyatām” ||JGc_1,2.28|| [upajāti 12]",
  "GK19gp01-11u:967": "[68] tataḥ śrīmān vraja-rājaḥ supralāpaṃ lalāpa,",
  "GK19gp01-11u:968": "“sarva-sūta-cūḍā-ratna,",
  "GK19gp01-11u:969": "ratnacūḍa,",
  "GK19gp01-11u:970": "kāv etau sukumārau kumārau?“",
  "GK19gp01-11u:971": "[69] ratnacūḍa uvāca, “sarva-sampad-virājamāna, śrīmad-vraja-rāja, mama bhāgineyau |“",
  "GK19gp01-11u:972": "[70] vrajarāja uvāca, “katamāyā bhaginyā bhāga-dheya-rūpāv etau?“",
  "GK19gp01-11u:973": "[71] ratnacūḍa uvāca, “asapatna-ratna-garbhā-pate! ratnavatyāḥ |",
  "GK19gp01-11u:974": "sā caiṣā bhavad-apūrva-pūrva-puruṣa-puṇya-darśanāya kṛta-parāmarśā samāgatāsti |",
  "GK19gp01-11u:975": "namaskaroti ceyam |“",
  "GK19gp01-11u:976": "[72] vrajarāja uvāca, “bhagini, bhāgadheyena vardhasva |“",
  "GK19gp01-11u:977": "[73] ratnacūḍa uvāca, “deva, mama bhaginī-patir apy ayaṃ sumati-nāmā |“",
  "GK19gp01-11u:978": "[74] vrajarājaḥ sasmitam uvāca, “bālye dṛṣṭo' yaṃ nātīva niṣṭaṅkituṃ śakyate |“",
  "GK19gp01-11u:979": "[75] taṃ ca satkṛtyovāca,",
  "GK19gp01-11u:980": "“mānya,",
  "GK19gp01-11u:981": "svayam agrataḥ samagram ehi” iti pṛṣṭavāṃś ca,",
  "GK19gp01-11u:982": "“samprati bhavatāṃ kutra bhavanam?“",
  "GK19gp01-11u:983": "[76] sa uvāca, “rājavīra, nīradhitīra eva |“",
  "GK19gp01-11u:984": "[77] upananda uvāca, “tarhi dūrād abhyāgato' yam abhyāgataḥ |“",
  "GK19gp01-11u:985": "[78] atha vadana-sudhā-karāṃśu-sudhā-snapita-dṛgantaḥ smita-madhurādharāvṛta-kunda-koraka-dantaḥ śrī-kṛṣṇaḥ sa-tṛṣṇam iva pṛṣṭavān,",
  "GK19gp01-11u:986": "“kiṃ-nāmānāv etau?“",
  "GK19gp01-11u:987": "[79] ratnacūḍa uvāca, “prāṇi-koṭi-nirmañchanīya-nakha-koṭe, madhukaṇṭha-snigdhakaṇṭha-nāmānau |“",
  "GK19gp01-11u:988": "[80] kṛṣṇa uvāca, “samāna-nāmānau dṛśyete |“",
  "GK19gp01-11u:989": "[81] ratnacūḍa uvāca, “sahajāv etau sahajāv eva |“",
  "GK19gp01-11u:990": "[82] upananda uvāca, “ratnacūḍa, kiṃ khalu bhavad-vidyām anavadyād adhītavantāv etau?“",
  "GK19gp01-11u:991": "[83] ratnacūḍa uvāca, “atha kim, ākasmikatayā vismāyakau guṇa-viśeṣāv apy anayoḥ staḥ |“",
  "GK19gp01-11u:992": "[84] upananda uvāca, “kau tau?“",
  "GK19gp01-11u:993": "[85] ratnacūḍa uvāca, “sarvajñatā tad-avitā kavitā ca |",
  "GK19gp01-11u:994": "” iti |",
  "GK19gp01-11u:995": "[86] tataś ca sarve sāścaryaṃ paśyanti sma |",
  "GK19gp01-11u:996": "[87] vrajarāja uvāca, “mānya sumate, kuta etat-prabhāva-bhāvitav etau?“",
  "GK19gp01-11u:997": "[88] sumatir uvāca, “viśva-pāvana, svaccha-kīrte, pṛcchyetām etāv eva |“",
  "GK19gp01-11u:998": "[89] vrajarāja uvāca,",
  "GK19gp01-11u:999": "“āyuṣmantau,",
  "GK19gp01-11u:1000": "yuṣmad-vṛttenāsmākaṃ cittaṃ vismayam evāviveśa,",
  "GK19gp01-11u:1001": "tasmād apanīyatām ayam |“",
  "GK19gp01-11u:1002": "tau ca sāñjali-vacasā vyānañjatuḥ,",
  "GK19gp01-11u:1003": "“śrī-goloka-loka-deva,",
  "GK19gp01-11u:1004": "śrī-guru-prasāda eva sarvatra durvāraṃ kāraṇam iti tatrabhavanta evānubhavanti |“",
  "GK19gp01-11u:1005": "[90] vrajarāja uvāca, “ke khalv īdṛśa-mahā-mahimānas te?“",
  "GK19gp01-11u:1006": "[91] atha tau punar ghaṭita-kara-puṭāv ūcatuḥ,",
  "GK19gp01-11u:1007": "“sugṛhīta-nāma-dheyā mad-vidha-bhāga-dheya-rūpāḥ sarva-sukha-varṣi-śrī-devarṣi-caraṇāḥ |“",
  "GK19gp01-11u:1008": "[92] atha sarve' py ūcuḥ, “tarhi nāścaryam idam |“",
  "GK19gp01-11u:1009": "[93] punaḥ tāv ūcatuḥ, “samprati ca yad-upadeśād vṛndāvana-deśam āgatā vayam |",
  "GK19gp01-11u:1010": "nūnaṃ yat-prasādād eva deva-varga-durgama-samadhigamasya bhavābhibhava-bhāvana-bhāvanasya tad etad bhavadīya-vaibhava-pradeśasya praveśe sadeśa-rūpatāṃ yātāḥ sma |",
  "GK19gp01-11u:1011": "” [94] punaś ca sarve sāścaryam idaṃ paśyanti sma |",
  "GK19gp01-11u:1012": "[95] tataś ca śrī-kṛṣṇaś cintitavān, “āṃ āṃ, cirān mamāpy anayor āgamanaṃ sphuraṇa-mayam āsīt” iti |",
  "GK19gp01-11u:1013": "[96] atha śrī-kṛṣṇānumatānugatatayā śrī-rāmas tu samīpam āgamya vraja-rājam uvāca,",
  "GK19gp01-11u:1014": "“bṛhat-tāta,",
  "GK19gp01-11u:1015": "tayor anayoḥ kautukaṃ draṣṭum utkaṇṭhitāḥ smaḥ |“",
  "GK19gp01-11u:1016": "[97] tad anumodya punar vrajarāja uvāca, “ratnacūḍa, adya dinam ārūḍham |",
  "GK19gp01-11u:1017": "prāghuṇāś ca ta ete ghuṇākṣara-nyāyenopalabdhāḥ,",
  "GK19gp01-11u:1018": "tad eṣām ātitheya-vastubhir avitatham ātithyam evādya vidhīyatām |",
  "GK19gp01-11u:1019": "” pārśva-vartinaś cādiṣṭavān,",
  "GK19gp01-11u:1020": "“dīyatām ebhyo varṣaṃ yāvad bhogyā varīyasī samagrā sāmagrī,",
  "GK19gp01-11u:1021": "sā ca yathaivāsmākaṃ tathaiva |",
  "GK19gp01-11u:1022": "prātar ārabhya tu sabhyāḥ samāhūyantāṃ kautukāvalokāya |“",
  "GK19gp01-11u:1023_0": "[98] atha puraskṛtopanandeṣu vrajajana-vṛndeṣu tatra jñāpita-nijānandeṣu tathā teṣu",
  "GK19gp01-11u:1023_1": "sūteṣu ca kṛta-sarva-kleśa-varjaneṣu bhojya-bhogya-yogya-vastubhiḥ prastuta-visarjaneṣu",
  "GK19gp01-11u:1023_2": "madhyāhnaḥ so' yam ahnāya vyatīta iti rājñe vijñāpya vijñāta-sakala-tattvaḥ śrīmān",
  "GK19gp01-11u:1023_3": "mahā-sattvaḥ śrīpatir api śrī-rāmādi-sahita-gatis tat-tan-namanādi-kramān niṣkramya",
  "GK19gp01-11u:1023_4": "prasthitavān | tatra ca,",
  "GK19gp01-11u:1024": "buddhir eva suhṛdām anumene",
  "GK19gp01-11u:1025": "taṃ gavānugataye na manas tu |",
  "GK19gp01-11u:1026": "sā hi mantra-sacivaṃ suvicāraṃ",
  "GK19gp01-11u:1027": "pāti tat tu rahitārgala-kāmam ||JGc_1,2.29|| [svāgatā]",
  "GK19gp01-11u:1028": "atho vanaṃ prati calitaḥ sahāgrajaḥ",
  "GK19gp01-11u:1029": "samitrakaḥ pṛthu muralīm anādayat |",
  "GK19gp01-11u:1030": "yataḥ śrutād bata puratas tu tasthuṣāṃ",
  "GK19gp01-11u:1031": "supūrṇatābhavad atiśūnyatānyataḥ ||JGc_1,2.30|| [rucirā]",
  "GK19gp01-11u:1032": "tadā guru-vyavahitim āgatā mudā",
  "GK19gp01-11u:1033": "parasparaṃ paśupa-sutāḥ karair yutāḥ |",
  "GK19gp01-11u:1034": "sabhāgataṃ jahasur adhītya kasyacid",
  "GK19gp01-11u:1035": "vacas tadā skhalitam anūdya cāpare ||JGc_1,2.31|| [rucirā]",
  "GK19gp01-11u:1036": "[99] hāse coparatābhāse rāma uvāca,",
  "GK19gp01-11u:1037": "“bhaṅgura,",
  "GK19gp01-11u:1038": "madhumaṅgala,",
  "GK19gp01-11u:1039": "mātṛbhir asmāsu vinīyamāneṣu bhavān kim avispaṣṭam ācaṣṭa,",
  "GK19gp01-11u:1040": "ævrajeśvari,",
  "GK19gp01-11u:1041": "kathayiṣyāmy ahaṃ rahaḥ' iti |",
  "GK19gp01-11u:1042": "kintu tābhir āveśavaśān nāvakalitam |“",
  "GK19gp01-11u:1043": "[100] madhumaṅgala uccair vihasya nimīlya ca maunam ālalambe |",
  "GK19gp01-11u:1044": "kṣaṇād uvāca ca, “hanta, śantamam api tad vismṛtam iva |“",
  "GK19gp01-11u:1045": "[101] rāma uvāca, “priyasakha, śapathaṃ prathayāni, tathyaṃ kathyatāṃ: kiṃ tat?“",
  "GK19gp01-11u:1046": "[102] madhumaṅgala uvāca, “yajñopavītāya śape, nānyathā prathayāni | yataḥ,",
  "GK19gp01-11u:1047": "“dāntena damitaḥ so' haṃ śamitaḥ śānta-cetasā |",
  "GK19gp01-11u:1048": "jñaptena jñapitaḥ pūrṇenācāryeṇāsmi pūritaḥ ||JGc_1,2.32|| [anuṣṭubh]",
  "GK19gp01-11u:1049": "tena channena cābhūvaṃ chāditānṛta-vāk punaḥ |",
  "GK19gp01-11u:1050": "kathaṃ vā spāśitān kuryāṃ guṇāṃs tān spaṣṭam iṣṭadān” ||JGc_1,2.33|| [anuṣṭubh]",
  "GK19gp01-11u:1051": "[103] “kintu yuvayor vadhūnāṃ cājñām ājñāya paraṃ vijñāpanīyaṃ tāsu, tan na cen na |“",
  "GK19gp01-11u:1052": "[104] kṛṣṇa uvāca, “unmatta, prathamam āvayor āvedaya |“",
  "GK19gp01-11u:1053": "[105] madhumaṅgala uvāca, “yadi na khidyāthe |“",
  "GK19gp01-11u:1054": "[106] ubhāv ūcatuḥ, “nahi nahi |“",
  "GK19gp01-11u:1055": "[107] madhumaṅgala uvāca,",
  "GK19gp01-11u:1056": "“evam uccaiḥkāram api vivakṣāmi,",
  "GK19gp01-11u:1057": "tayor anayor yathāsvaṃ preyasībhiḥ saha sā sā śreyasī vidyā nādyāpi vicchidyamānā vidyate,",
  "GK19gp01-11u:1058": "yan muhur ārabhyata eva vanābhyantare keli-kalaha-pralāpa-kalāpaḥ” iti |",
  "GK19gp01-11u:1059": "[108] tataś ca kṛṣṇaḥ savyena pāṇinā tad-apasavyaṃ bāhuṃ gṛhītvā dakṣiṇāṅguṣṭha-madhyamābhyāṃ tad-adhara-puṭaṃ mṛdu niṣpīḍya smayamāna uvāca,",
  "GK19gp01-11u:1060": "“suṣṭhu ghuṣṭa-paṭṭa-ḍorakeṇa tad idaṃ sīvyate cen,",
  "GK19gp01-11u:1061": "munitām āpadyate viprakīrṇa-buddhir ayaṃ yan mitra-vipraḥ |",
  "GK19gp01-11u:1062": "” madhumaṅgalas tu tadvan mudrita-mukha evāmbū-kṛta-nirasta-grasta-vacanatayā vyaktavān,",
  "GK19gp01-11u:1063": "“tathā ced antar-lobhanam anyatra tu durlabhaṃ nija-gṛhān matsyaṇḍī-khaṇḍa-cayam ādāyākhaṇḍa-kālam eva man-mukhaṃ pūrayathaḥ |",
  "GK19gp01-11u:1064": "tataḥ kathaṃ vā kim-arthaṃ vā vāṇī-vyayaṃ karavāṇi? tad etad api sevanam eva bhaṇyate |“",
  "GK19gp01-11u:1065": "[109] rāmaḥ sasmitam uvāca, “utkocaś cāmiṣam eva bhaṇyate, tad api brāhmaṇāḥ kāmayeran?“",
  "GK19gp01-11u:1066": "[110] tad evaṃ sakhi-sabhāsatsu hasatsu svayaṃ sa tu narma-paṭur baṭuḥ sa-tṛṣṇaṃ kṛṣṇaṃ kṣaṇam āliṅgya preṅkholayan prakaṭaṃ jahāsīti sma |",
  "GK19gp01-11u:1067": "[111] atha sarva-guṇa-śālī vanamālī bahala-kutūhala-kalita-cittatayā calitaḥ,",
  "GK19gp01-11u:1068": "sakhibhir valitaḥ,",
  "GK19gp01-11u:1069": "phalita-śākhi-śākhā-śikhā-lalitenādhvanā dhenūr labdhvā veṇu-dhvanim udbhāvayāmāsa |",
  "GK19gp01-11u:1070": "[112] tataś ca dhenūpalakṣaṇatayā sarvāṇi yadākṛkṣanta, tadā sāścaryaṃ nabhasthaḥ kaścid āha sma,",
  "GK19gp01-11u:1071": "“sarvaḥ pravāhaḥ sarvatra",
  "GK19gp01-11u:1072": "svānukūlyena karṣakaḥ |",
  "GK19gp01-11u:1073": "veṇu-dhvani-pravāhas tu",
  "GK19gp01-11u:1074": "prātikūlyena karṣati |” ||JGc_1,2.34|| [anuṣṭubh] iti |",
  "GK19gp01-11u:1075": "anantaraṃ ca--",
  "GK19gp01-11u:1076": "gāvaḥ svān ṛṣabhān bhujaṅgama-bhujaḥ ṣaḍjān pikāḥ pañcamān",
  "GK19gp01-11u:1077": "anye ca pratipadya tān nija-nijān suṣṭhu svarān veṇutaḥ |",
  "GK19gp01-11u:1078": "āścaryeṇa vikarṣaṇaṃ muhur aho mohaṃ tathā bhejire",
  "GK19gp01-11u:1079": "sarve ced asakṛt kva sāntvana-vidhiṃ kurvantu ke vā tadā? ||JGc_1,2.35|| [śārdūla]",
  "GK19gp01-11u:1080": "svayam api mohaṃ bheje yadi nija-veṇu-dhvanau kṛṣṇaḥ |",
  "GK19gp01-11u:1081": "syād urvaritaḥ ko vā, jīvaḥ sa hi sarva-jīvasya ||JGc_1,2.36|| [upagīti] iti |",
  "GK19gp01-11u:1082": "[113] kintu hanta, veṇu-rava-śravaṇa-sukha-vistāra eva tatra nistārāya babhūva | yataḥ,",
  "GK19gp01-11u:1083": "mohe' pi svapna-kalitaṃ niśamya muralī-kalam |",
  "GK19gp01-11u:1084": "parasparaṃ jāgratas te paśyanti sma sa-vismayam ||JGc_1,2.37|| [anuṣṭubh]",
  "GK19gp01-11u:1085": "[114] tataś ca svasthī-bhūteṣu teṣu samutthiteṣu gāḥ prati prasthiteṣu ca madhur madhura-smitam uvāca,",
  "GK19gp01-11u:1086": "“brāhmaṇān prati duranudhyānasya phalaṃ sadya eva jātaṃ nidhyātam |",
  "GK19gp01-11u:1087": "yad aho mama mūkatvam anudhyātaṃ sarva-madhyam adhyāsīnenaikena, sarvasyaiva tu mūkatvaṃ jātam |“",
  "GK19gp01-11u:1088": "[115] evam eva tena saha hasantas te māthura-deśa-deśa-rūpa-go-nideśa-",
  "GK19gp01-11u:1089": "vacanatayā,",
  "GK19gp01-11u:1090": "sambodhane hihīty ūcuḥ kṣepe jihijihīti tu |",
  "GK19gp01-11u:1091": "dhīrīha iti viṣkambhe gāṃ netuṃ yamunām amī ||JGc_1,2.38|| [anuṣṭubh]",
  "GK19gp01-11u:1092": "cokāraṃ pāthasaḥ pāne jhiri-kāraṃ viyojane |",
  "GK19gp01-11u:1093": "tasmāt payasa utthāne cakrus tiritirīti te ||JGc_1,2.39|| [anuṣṭubh]",
  "GK19gp01-11u:1094": "stambhayitvāmbhasas tīre go-saṅkhyā go-gaṇān atha |",
  "GK19gp01-11u:1095": "sambhālya sambhṛtānandāḥ kṛta-snānādikā jaguḥ ||JGc_1,2.40|| [anuṣṭubh]",
  "GK19gp01-11u:1096": "prahāpitaṃ pratiśiśu mātṛbhis tadā",
  "GK19gp01-11u:1097": "subhojanaṃ surabhita-yojanaṃ mudā |",
  "GK19gp01-11u:1098": "hariḥ sakhīn pari pariveṣayan hasan",
  "GK19gp01-11u:1099": "parīkṣitaṃ sakṛd akṛta svajihvayā ||JGc_1,2.41|| [rucirā]",
  "GK19gp01-11u:1100_0": "[116] tataś cācaritācāmaḥ śrīdāma-dāma-sudāma-vasudāmādibhiḥ saha karpūra-pūrita-khapurānukūla-svarṇa-varṇa-parṇa-śubhratāvakīrṇa-cūrṇa-maya-",
  "GK19gp01-11u:1100_1": "tāmbūla-pūrṇa-kapola-lola-kuṇḍala-maṇḍanānana-lakṣmīkaś cakṣur-vijita-nālīkaḥ svajanāvaloka-nābhīkaḥ",
  "GK19gp01-11u:1100_2": "śrīla-gopālaḥ svālayāya cacāla | yathā,",
  "GK19gp01-11u:1101": "śanaiḥ śanaiḥ sarabhasam anya-vanyayā",
  "GK19gp01-11u:1102": "sa tarṇayan surabhi-tṛṇāni saurabham |",
  "GK19gp01-11u:1103": "vraja-sthitān prati virahākulībhavan",
  "GK19gp01-11u:1104": "bakāntakaḥ praticalati sma taiḥ saha ||JGc_1,2.42|| [rucirā]",
  "GK19gp01-11u:1105": "vidhāya gā gokula-sammukhīnā,",
  "GK19gp01-11u:1106": "mahā-taru-cchāyam upāsya kṛṣṇaḥ |",
  "GK19gp01-11u:1107": "devopadeva-stuti-gīta-vādyaṃ",
  "GK19gp01-11u:1108": "śṛṇvan muhuḥ prāpa taṭaṃ vrajasya ||JGc_1,2.43|| [upajāti]",
  "GK19gp01-11u:1109": "gīr-vāṇair divya-yānaiḥ pathi pathi munibhir mantra-yogādi-siddhair",
  "GK19gp01-11u:1110": "gavyābhir ghrāṇa-dṛgbhis tad-anugata-narair dṛṣṭi-deśe saradbhiḥ |",
  "GK19gp01-11u:1111": "goṣṭha-sthair unnata-sthaiḥ praṇihita-vadana-śrīmayūkhaḥ samantān",
  "GK19gp01-11u:1112": "netrābja-prānta-lakṣmī-kalita-sukha-kulaḥ pūrṇa-veṇur viveśa ||JGc_1,2.44|| [srāgdharā]",
  "GK19gp01-11u:1113": "hambā-rāvaḥ paśūnāṃ pramada-kala-kalaḥ pāśupālya-vrajānāṃ",
  "GK19gp01-11u:1114": "stotrāsāraḥ surāṇāṃ nigama-samudayāvṛtti-ghoṣas tv ṛṣīṇām |",
  "GK19gp01-11u:1115": "itthaṃ sāṃrāviṇānta-vadhira-sama-daśām āgate sarva-loke",
  "GK19gp01-11u:1116": "veṇoḥ sūkṣmo' pi nādaḥ sa jayati nitarāṃ yaḥ samastaṃ bhinatti ||JGc_1,2.45|| [srāgdharā]",
  "GK19gp01-11u:1117": "[117] atha vana-kula-gokulābhyāṃ mithaḥ sukham abhimukham āgatayor mahatāṃ samūhayor mahodadhi-tulyayoḥ saṅgamaḥ saṃvṛttaḥ;",
  "GK19gp01-11u:1118": "yathā nityam eva tathānubhavinām api divaukasāṃ camatkṛtir ajāyata;",
  "GK19gp01-11u:1119": "yatra śrī-govinda eva svayam indavati sma,",
  "GK19gp01-11u:1120": "svayam eva ca veṇu-śikṣayā dheṇūḥ pṛthak pṛthag avātastambhat |",
  "GK19gp01-11u:1121": "[118] tatra goṣṭhād bahir lambhita-muhur-upaṣṭambhānāṃ dohanādi-karmaṇā gavāṃ tarṇakādīnām api śarma nirmāya,",
  "GK19gp01-11u:1122": "dugdhāya janān puro vidhāya,",
  "GK19gp01-11u:1123": "savayobhiḥ savayobhir āvṛtau sarveṣāṃ madhya-vṛttau suvṛttau gopuram āvrajantau gṛhāya vrajantau,",
  "GK19gp01-11u:1124": "svakula-yaśodādi-purandhrī-rāji-nīrājitau rājitau lājādibhir abhivṛṣṭau samam eva samasta-nayana-dṛṣṭau,",
  "GK19gp01-11u:1125": "goṣṭhābhyantaraṃ praviṣṭau samam eva nija-nija-preyasī-samākṛṣṭi-paṭu-dṛṣṭi-viśiṣṭau nihata-danujau rāma-rāmānujau caraṇa-mārjana-vījanādibhir viśaśramatuḥ |",
  "GK19gp01-11u:1126": "[119] tatra kṣaṇa-katipayaṃ jananī-janita-lālana-nirmāṇa-śarmānubhūya,",
  "GK19gp01-11u:1127": "snāna-dhāmani sambhūya nija-sevā-kṛj-jana-kārita-majjanādibhiḥ,",
  "GK19gp01-11u:1128": "suveśatayā vibhūya,",
  "GK19gp01-11u:1129": "punar jananī-sanīḍam evājagmatuḥ |",
  "GK19gp01-11u:1130": "[120] tataś ca sandhyāṃ gamayitvā janakādibhiḥ saha bhojana-līlāṃ janayitvā bahiḥ-sabhā-bhāgam āgamya nānā-bandhu-janatayā samāgamya tad-viśiṣṭau sūpaviṣṭau babhūvatuḥ,",
  "GK19gp01-11u:1131": "[121] yatra nānā-guṇi-śateṣu samāgateṣu tābhyāṃ sukumāratā-prabhūtābhyāṃ kumāra-sūtābhyāṃ saha sumati-ratnacūḍāv āvavrajatuḥ |",
  "GK19gp01-11u:1132": "[122] tataḥ śrīmatā goloka-sāmrājyavatā bhojanādikaṃ pṛṣṭayos tayoḥ parama-hṛṣṭayoḥ,",
  "GK19gp01-11u:1133": "śrīyuta-rāmānujas tu nijānuja-vad eva tau sūta-tanūjāv āhūya bhūyasā snehena sadeśam upaveśayāmāsa |",
  "GK19gp01-11u:1134": "nija-vraja-vāsi-sūtādīnāṃ prabhūtānāṃ bhavyāni kāvyāni tair eva śrāvayāmāsa ca |",
  "GK19gp01-11u:1135": "tataś ca tau parama-hṛṣṭau santau sva-guṇa-kalāpaṃ saphalayituṃ balavad utkaṇṭhitavantau |",
  "GK19gp01-11u:1136": "[123] atha prahara-mātrāyāṃ rātrāv ācarita-yātrāyāṃ nandita-sarva-samājena śrī-vraja-rājena samajyā-pradhāneṣu prātar navya-kāvya-śravaṇa-nimantraṇam",
  "GK19gp01-11u:1137": "apavarjya visṛjyamāneṣu,",
  "GK19gp01-11u:1138": "taṃ nija-janakam anujñāpya kanaka-vasanas tau sukumārau sūta-kumārau kare gṛhītvā spṛhāntaraṃ hitvā mātṛ-gṛhāntaḥ saṅgatavān |",
  "GK19gp01-11u:1139": "mātaraṃ prati tayoḥ prasaṅgaṃ saṅgamitavāṃś ca |",
  "GK19gp01-11u:1140": "[124] tatas tu tāṃ sarva-stutāṃ tau kumāra-santau sukha-sāraṃ sambhavantau vividham evaṃ vicāritavantau,",
  "GK19gp01-11u:1141": "“kim iyam asya gokula-kula-candrasya kṣīra-nīradhi-gambhīra-velā?",
  "GK19gp01-11u:1142": "kiṃ vā pūrṇa-tad-udayākara-rākā-sākāratayā labdha-mad-vidha-dṛṣṭi-melā?",
  "GK19gp01-11u:1143": "kiṃ vā prācī dig evam ānandanayā racita-tanayā?",
  "GK19gp01-11u:1144": "vastutas tu tanaya-viṣaya-dayā kila sphurad evam udayatayā śītalī-kṛta-loka-samudayā” iti |",
  "GK19gp01-11u:1145": "[125] atha sā ca parama-ramaṇīya-caritā madhureṇa vyavahārādinābhy-avahārādinā vastrālaṅkārādinā ca pracurataram eva snehaṃ tayor ācaritavatī |",
  "GK19gp01-11u:1146": "[126] tataś ca tayor maṅgalāya mātaram āśiṣaś citvā,",
  "GK19gp01-11u:1147_0": "vāsasam āsādanāya cānujñā-vitaraṃ yācitvā svayam api snehāveśa-maya-tan-nideśa-vaśatayā",
  "GK19gp01-11u:1147_1": "viśramāya saṃveśa-veśma praviśan sarva-sukha-sāraḥ śrī-gopādhipati-kumāras tau sūta-sutau",
  "GK19gp01-11u:1147_2": "svena yutau vidhāya śrī-rādhikā-sadeśam āsāditau cakāra |",
  "GK19gp01-11u:1148": "[127] āsannau ca tau vidyud-āvaliṣu tad-adhidevatām iva,",
  "GK19gp01-11u:1149": "kamalinīṣu kamalālayām iva,",
  "GK19gp01-11u:1150": "sarva-sampattiṣu sad-anukampām iva,",
  "GK19gp01-11u:1151": "guṇa-śreṇiṣu sa-vinaya-nītim iva,",
  "GK19gp01-11u:1152": "hari-rati-jātiṣu mahā-bhāva-sampadam iva,",
  "GK19gp01-11u:1153": "nikhila-sakhīṣu śrī-rādhām īkṣāmāsatuḥ |",
  "GK19gp01-11u:1154": "[128] atha tāṃ paśyantāv eva prema-vaśyaṃ tāv ātmānam ajānantāv ātmanā kṛṣṇa eva sāntvayāmāsa,",
  "GK19gp01-11u:1155": "sāntvitau ca tau taṃ ca tāṃ ca nicāyya cintayāmāsatuḥ,",
  "GK19gp01-11u:1156": "“indranīla-ruci-jīvanaṃ mahaḥ",
  "GK19gp01-11u:1157": "svarṇa-varṇa-nikarākara-prabhā |",
  "GK19gp01-11u:1158": "yac ca yā ca cayanaṃ tayor idaṃ",
  "GK19gp01-11u:1159": "dvandvam ādi-rasa-sāra-kāraṇam ||JGc_1,2.46|| [rathoddhatā] iti |",
  "GK19gp01-11u:1160": "[129] atha kaṃsa-ripuṇā paricāyitayoś ca tayor eṣā sa-kautukaṃ bāladeva-rayor iva kumāra-varayoḥ saśarma sanarma ca puraskāraṃ cakāra |",
  "GK19gp01-11u:1161": "[130] tataḥ saṅginaḥ pradāpya mātula-gṛham eva tau prasthāpya śrī-govindaḥ sva-mohana-mandiraṃ praviveśa saṃviveśa ca | tatra,",
  "GK19gp01-11u:1162": "āyāte ramaṇe sasambhramam upāgamyāsanādi-kriyām",
  "GK19gp01-11u:1163": "ācarya vyajanādibhiḥ svayam asau sevāvadhānaṃ dadhe |",
  "GK19gp01-11u:1164": "śayyāyāṃ tvaritaṃ gate punar iyaṃ līnā sakhīyācitāpy",
  "GK19gp01-11u:1165": "āsīt kvāpi kadāpi tatparicitā nāsmītivad vyañjatī ||JGc_1,2.47|| [śārdūlavikrīḍita]",
  "GK19gp01-11u:1166": "[131] tatra sakhīnāṃ vacanam,",
  "GK19gp01-11u:1167": "“adṛṣṭe darśanotkaṇṭhāṃ dṛṣṭe tu tvam apahnutim |",
  "GK19gp01-11u:1168": "sarvadā kurvatī kṛṣṇe kīdṛśīti na lakṣyase ||JGc_1,2.48|| [anuṣṭubh]",
  "GK19gp01-11u:1169": "tataḥ sakhībhyāṃ sugṛhīta-bāhur",
  "GK19gp01-11u:1170": "nītāpi madhye-gṛham āyatākṣī |",
  "GK19gp01-11u:1171": "stambhena bāhyena tathāntareṇa,",
  "GK19gp01-11u:1172": "kṛtāvalambā cakṛṣe priyeṇa ||JGc_1,2.49|| [upajāti 11]",
  "GK19gp01-11u:1173": "balena kṛṣṭā hariṇāpy analpaṃ",
  "GK19gp01-11u:1174": "talpaṃ gatāsīn milituṃ ca lolā |",
  "GK19gp01-11u:1175": "tathāpi nāyād ṛjutāṃ tu kintu",
  "GK19gp01-11u:1176": "karākariprāyatayā sasañja ||JGc_1,2.50|| [upajāti 11]",
  "GK19gp01-11u:1177": "amilana-haṭha-kṛd yadāmilad vā",
  "GK19gp01-11u:1178": "harim atha bhedayiteyam āśu kena |",
  "GK19gp01-11u:1179": "dvayam api caritaṃ na citram asyā",
  "GK19gp01-11u:1180": "yad alam asau rasa-rūpatām ayāsīt ||JGc_1,2.51|| [puṣpitāgrā]",
  "GK19gp01-11u:1181": "śrī-kṛṣṇa kṛṣṇa-caitanya sa-sanātana-rūpaka |",
  "GK19gp01-11u:1182": "gopāla raghunāthāpta- vraja-vallabha pāhi mām ||JGc_1,2.52||",
  "GK19gp01-11u:1183": "iti śrī-gopāla-campūm anu",
  "GK19gp01-11u:1184": "goloka-vilāsa-vikāsanaṃ dvitīyaṃ pūraṇam |",
  "GK19gp01-11u:1185": "||2||",
  "GK19gp01-11u:1186": "pūrṇaḥ śrī-goloka-vilāsaḥ |",
  "GK19gp01-11u:1187": "--o)0(o--",
  "GK19gp01-11u:1188": "*************************************************************",
  "GK19gp01-11u:1189": "(3)",
  "GK19gp01-11u:1190": "atha tṛtīyaṃ pūraṇam",
  "GK19gp01-11u:1191": "kṛta-pūraṇa-varti-tṛṣṇa-",
  "GK19gp01-11u:1192": "śrī-kṛṣṇa-janma-sampan-mayam",
  "GK19gp01-11u:1193": "śrī-kṛṣṇa kṛṣṇa-caitanya sa-sanātana-rūpaka |",
  "GK19gp01-11u:1194": "gopāla raghunāthāpta-vraja vallabha pāhi mām ||JGc_1,3.1||",
  "GK19gp01-11u:1195": "[1] tad evaṃ praśasta-śāstrāvalokataḥ śrīmān golokaḥ prastutaḥ |",
  "GK19gp01-11u:1196": "yatra lokābhivyakta-tad-abhivyakta-vaibhava-bhedād dvidhāpi vṛndāvana-vaibhavaṃ vibhāvitam |",
  "GK19gp01-11u:1197": "yatra ca lokānabhivyakta-vaibhave cintāmaṇi-maya-kamalākāra-gokula-prakāraś cāvikalam avakalitaḥ |",
  "GK19gp01-11u:1198": "yatra ca sapta-prakoṣṭhā goṣṭhādhipati-purī varṇanābhir urīkṛtā |",
  "GK19gp01-11u:1199": "yatra ca prātar aucitī-cita-kṛti-prabhṛti śrī-hari-caritaṃ pracāritam |",
  "GK19gp01-11u:1200": "yatra ca gopa-rāja-rājita-sakala-bhājita-sabhāyāṃ bhavya-kāvya-vijña-sarvajñatātimanojña-prajña-sūta-vaṃśa-prasūta-kumāra-dvayāgamanam anavadyaṃ varṇitam |",
  "GK19gp01-11u:1201": "yatra ca vraja-rājādibhis tat-kathā-śuśrūṣā prathayāñcakre ity api nigaditam |",
  "GK19gp01-11u:1202": "tad-anantaram atra tu tat-kathā vitāyate |",
  "GK19gp01-11u:1203": "[2] anthānyedyur brāhma-muhūrtam ārabhya pūrvavad eva pūrvaja-rāmaḥ sarvaṃ parvati sma |",
  "GK19gp01-11u:1204": "bhojanaṃ punar aikāntikam eva nityam iva tad-dine jātam |",
  "GK19gp01-11u:1205_0": "yathā jñāpayanti sma śrīmat-pitṛ-caraṇāḥ - “tāta! prātar eva gobhiḥ śobhiṣyamāṇatāṃ",
  "GK19gp01-11u:1205_1": "sambhavatā bhavatā tābhyaḥ samagrānuttama-grāsān prādeśya mad-ādeśyatayā yat kiñcid",
  "GK19gp01-11u:1205_2": "upayujya svayam añcitavyam |” iti |",
  "GK19gp01-11u:1206": "bhojanaṃ, yathā-",
  "GK19gp01-11u:1207": "agrye sadmani ratna-pīṭha-mahitau rāmājitau tad-vadhū-",
  "GK19gp01-11u:1208": "hastebhyaḥ parigṛhya mātṛ-yugalenānnādi paryāpitam |",
  "GK19gp01-11u:1209": "bhuñjānau sakhibhiḥ sunarma-valitaṃ prasmāyayantau ca tad-",
  "GK19gp01-11u:1210": "yugmaṃ tena ca parvaṇā parijanaṃ sarvaṃ sukhācakratuḥ ||JGc_1,3.2|| [śārdūla]",
  "GK19gp01-11u:1211_0": "[3] bjhojanānantaraṃ tu sāsraṃ nibhālayantyāḥ sasmitaṃ cākarṇayantyāḥ śrīmatyā mātṛ-dvitīyāyāḥ",
  "GK19gp01-11u:1211_1": "purastād agrajena sakhibhiś ca sukhada-nānā-vārtāṃ vartayati śrī-vraja-rāja-kumāre",
  "GK19gp01-11u:1211_2": "vraja-nareśādeśaḥ praviveśa-“vatsa! sabhāsadaḥ sabhāyāṃ sabhājitāḥ śobhante |",
  "GK19gp01-11u:1212": "tau ca sūta-sutau svasampradāyam ādāya vartete” iti |",
  "GK19gp01-11u:1213": "tadā ca-",
  "GK19gp01-11u:1214": "sa tu jananīm anujānatīṃ praṇamya",
  "GK19gp01-11u:1215": "drutam anurāmam iyāya sabhya-vṛndam |",
  "GK19gp01-11u:1216": "dvayam api tad atha prakāśa-yuktaṃ",
  "GK19gp01-11u:1217": "kumuda-suhṛt kumudākarāyate sma ||JGc_1,3.3||",
  "GK19gp01-11u:1218": "[4] tatrābhyantaraḥ sabhā-valaya-praveśa-dvāraṃ paritaḥ stambha-paṅkti-sakta-gṛhākāraṃ yat pañcamaṃ loka-sahasrādhāratā-samucitākāraṃ pūrva-dig-gataṃ pūr-dvāraṃ,",
  "GK19gp01-11u:1219_0": "tasya bahir-antaratayā ghaṭita-sūkṣa-jāla-randhra-jālena kuḍyena dvidhā-vibhakta-dīrghatā-vidhānasya",
  "GK19gp01-11u:1219_1": "tiryaktayā madhya-sthitena nimna-vartmanā bahira-antar-labdha-kuṭṭima-catuṣṭayasya",
  "GK19gp01-11u:1219_2": "bahiḥ-kuṭṭima-dvaya-valita-ratna-pīṭha-ghaṭāsu yathāyatham upaviṣṭā mudāviśiṣṭās",
  "GK19gp01-11u:1219_3": "te vibhrājante sma |",
  "GK19gp01-11u:1220_0": "[5] yasminn udīcī-kuṭṭima-taṭa-ghaṭitām avācī-mukhatayā vibhrājinīṃ rājim adhikṛtya",
  "GK19gp01-11u:1220_1": "virājamānaḥ śrī-vraja-rājas tasya tu savya-tat-taṭa-ghaṭitāṃ prācī-mukhatayā śrī-nidhānāṃ",
  "GK19gp01-11u:1220_2": "śreṇim āśritya datta-sukha-samājaḥ śrī-vraja-yuva-rājas tathāpasavyatas tat-taṭa-gata-kuḍya-sanīḍa-ghaṭitāṃ",
  "GK19gp01-11u:1220_3": "prācīmukhatayā sukha-karīm āvalim āsādya param ahitaḥ kṣiti-surottama-samūha-sahitaḥ",
  "GK19gp01-11u:1220_4": "purohitaḥ samya-virājate sma |",
  "GK19gp01-11u:1221": "tatrāvācī-kuṭṭima-gatāś ca kecid ābhīra-vīrā virājante sma |",
  "GK19gp01-11u:1222": "[6] tataś ca tayoḥ kuṭṭimayor madhya-bhāgaś ca prāṅgaṇāt kramata unnataḥ |",
  "GK19gp01-11u:1223": "svayaṃ tu vistīrṇatayā nātinimnatayā ca kuṭṭima-sthānāṃ suṣṭhu dṛṣṭi-saṅgataḥ san vibhrājate sma |",
  "GK19gp01-11u:1224": "śrī-bhājaṃ goloka-samrājam abhimukhīkṛtya tayoḥ kuṭṭimayor madhyasthau puṭitāgra-hastau tau sūta-sutau tu saha sahāyam utthāna-yutau vartete sma |",
  "GK19gp01-11u:1225": "yayoś ca savyāpasavyataḥ sarve vrajasthāḥ sūtādiṣu sphurad-arhad-avasthā-viśiṣṭam upaviṣṭā vistīrṇatāsāṅga-prāṅgaṇe tu pare śiṣṭāḥ |",
  "GK19gp01-11u:1226": "iti sthite-",
  "GK19gp01-11u:1227": "sarvasmād uccamāne maṇi-janita-mahā-siṃha-pīṭhe niviṣṭaḥ",
  "GK19gp01-11u:1228": "sādhviṣṭaḥ sat-prakīrṇādy-upavalita-karair bhrātṛ-madhyaṃ praviṣṭaḥ |",
  "GK19gp01-11u:1229": "dṛṣṭiṃ pīyūṣa-vṛṣṭiṃ vinidadhad asakṛt kṛṣṇa-vaktre sa-tṛṣṇaṃ",
  "GK19gp01-11u:1230": "śrīmān goloka-rājaḥ sa-sadasi dadṛśe rājamānaḥ prajābhiḥ ||JGc_1,3.4||",
  "GK19gp01-11u:1231": "śrī-śubhrāsana-tulikopari-milat-kāyādharāṃśo manāg",
  "GK19gp01-11u:1232": "ālambād upadhāna-candra-valayasyeṣat tiro-vartanaḥ |",
  "GK19gp01-11u:1233": "dhinvan sasmitayā dṛśā pariṣadaṃ śrī-rāma-dāmādimān",
  "GK19gp01-11u:1234": "śrī-kṛṣṇaḥ samayātra sāmpratam api pratyakṣaval lakṣyate ||",
  "GK19gp01-11u:1235": "JGc_1,3.5||",
  "GK19gp01-11u:1236": "[7] tatra ca tasya varṇādikam evaṃ varṇyate-",
  "GK19gp01-11u:1237": "śyāme śyāma-daśām avāpa sahasā śoṇe tathā śoṇatāṃ",
  "GK19gp01-11u:1238": "pīte rociṣi pīta-dhāma vividhe vaividhyam āgād iti |",
  "GK19gp01-11u:1239": "aṅgopāṅga-rucā harer jana-dṛśāṃ vīthir gatā tat-kṣaṇān",
  "GK19gp01-11u:1240": "nānā-rūpa-gatīr naṭānupajahāseva smita-vyaṅgataḥ ||JGc_1,3.6||",
  "GK19gp01-11u:1241": "kiṃ ca-",
  "GK19gp01-11u:1242": "candro' yaṃ śyāma eṣa prthama-jaladharaḥ kāntibhir viśva-dīpaḥ",
  "GK19gp01-11u:1243": "śobhante vidyutas tā iha sapadi jahatyātma-sattām amūs tu |",
  "GK19gp01-11u:1244": "nakṣatrāṇīha līnāny api bata kumate no nabhaḥ sā sabhāsāv",
  "GK19gp01-11u:1245": "ity anyonyaṃ vinodād vivadanam udabhūt tatra śaśvat kavīnām ||JGc_1,3.7||",
  "GK19gp01-11u:1246": "[8] tatraiva kasyacid anyasya kavitā-",
  "GK19gp01-11u:1247": "upari madhukarāvalī tadīyaṃ",
  "GK19gp01-11u:1248": "talam anu sasmita-nīla-vāri-jātam |",
  "GK19gp01-11u:1249": "tad anu ravi-sutācchavāri-pūraṃ",
  "GK19gp01-11u:1250": "sphurati sakhe kim iyaṃ sabhā navāsti ||JGc_1,3.8||",
  "GK19gp01-11u:1251_0": "[9] athātma-sthāne yuktaḥ śrī-kṛṣṇa-rāmābhyāṃ prayuktaḥ prasiddha-nāmā śrīdāmā śrībhājaṃ",
  "GK19gp01-11u:1251_1": "vraja-rājam āvedya sadyaḥ pura-madhyam āsādya kṛtī śrī-vrajarājñī-prabhṛtir bahiḥ",
  "GK19gp01-11u:1251_2": "kuṭṭimāt kiñcid unnata-kuṭṭimam anu maryādām aṃśam apy aticarya sphuṭam upary upari",
  "GK19gp01-11u:1251_3": "ghaṭita-gātraṃ labdha-sannikṛṣṭi-dṛṣṭi-mātra-pātraṃ śreṇitayālaṅkṛtam aneka-nīrandhra-jāla-randhra-jālaṃ",
  "GK19gp01-11u:1251_4": "samayā samānīya pratīhāraṃ sapratīhāraṃ praṇīya dṛg-bhaṅgi-kalayā tāsām antaḥ-sabhā-saṅgitām",
  "GK19gp01-11u:1251_5": "abhinīya punas tayor aviprakṛṣṭa evopaviṣṭaḥ |",
  "GK19gp01-11u:1252": "[10] yatra śrīmatāṃ mitrāṇāṃ saṅgatau madhumaṅgalo' pi raṅga iva tat-tat-prasaṅgena narma-bhaṅgibhiḥ śarma dātum aṅgīkurvann iva niviveśa |",
  "GK19gp01-11u:1253": "[11] tatra śrī-vraja-rājñī-",
  "GK19gp01-11u:1254": "maṇi-maya-vara-pīṭhe yātṛ-mukhyāntarāle",
  "GK19gp01-11u:1255": "tanaya-nava-vadhūbhiḥ sevitārāt-pradeśā |",
  "GK19gp01-11u:1256": "suta-mukha-vidhu-kāntiṃ sā gavākṣāt pibantau",
  "GK19gp01-11u:1257": "suta-sucarita-tṛṣṇak kṛṣṇa-mātā vyarājīt ||JGc_1,3.9||",
  "GK19gp01-11u:1258": "[12] atha rājñā vrajasya madhuram ājñāpyate sma-“aye madhukaṇṭha-snigdhakaṇṭhau! vayam utkaṇṭhitāḥ smaḥ |",
  "GK19gp01-11u:1259": "tataḥ kiñcid uṭṭaṅkyatām |“",
  "GK19gp01-11u:1260": "[13] tau ca sāñjalau vyānñjatuḥ-“deva! kiṃ prakramitavyam avalambya saṃvādavahe?“",
  "GK19gp01-11u:1261": "[14] vrajarāja uvāca-“bhavantu sarvajñāv iti vijñāpanāyāsmadīya-kathābhibhir evāsmān vismāyayetām |“",
  "GK19gp01-11u:1262": "[15] tāv ūcatuḥ-“yathā śiṣṭiḥ śiṣṭāgraṇī-caraṇānām |",
  "GK19gp01-11u:1263": "kintu śāvayor āvayor ekataraḥ samājñāpyatāṃ, yathānyataraḥ śrotā bhavati |“",
  "GK19gp01-11u:1264": "[16] vrajarāja uvāca-“dinam ekam ekam antarā pratyekam api tat-tad-rūpatām āpnotu |",
  "GK19gp01-11u:1265": "prakrāntā punar jyāyān eva jyāyān vidhīyate |“",
  "GK19gp01-11u:1266": "[17] tataś ca dhṛtotkaṇṭhaḥ sapadi madhukaṇṭhaḥ kṛtāñjalitayā nāndīṃ paṭhann akhilam ānandayati sma | yathā-",
  "GK19gp01-11u:1267": "śrīmān yo bhagavān svayaṃ vijayate brahmā surarṣir mahān",
  "GK19gp01-11u:1268": "vyāsas tat-prabhavaḥ parīkṣid api yāv ugraśravaḥ-śaunakau |",
  "GK19gp01-11u:1269": "śrīmad-bhāgavata-prathā-praṇayinas tān viśva-nistāriṇaḥ",
  "GK19gp01-11u:1270": "śrī-goṣṭhasya mahiṣṭhatāṃ prathayituṃ kamrān namaskurmahe ||JGc_1,3.10||",
  "GK19gp01-11u:1271": "tataś ca-",
  "GK19gp01-11u:1272": "paścād alpaṃ tāla-yugmaṃ gṛhītvā",
  "GK19gp01-11u:1273": "gāyantau dvau pārśvayor maḍḍu-vijñau |",
  "GK19gp01-11u:1274": "śrotā bhrātā yasya savyetarāgre",
  "GK19gp01-11u:1275": "so' yaṃ vaktā sarvam uccair didhinva ||JGc_1,3.11||",
  "GK19gp01-11u:1276": "[18] iti prakāre labdha-sāre punar madhukaṇṭhaḥ sotkaṇṭhaṃ gāyan nṛtyan tat-tad-bhāvābhinayaṃ praṇayan kathām abhyādade |",
  "GK19gp01-11u:1277": "atha kathārambhaḥ",
  "GK19gp01-11u:1278": "[19] yathā-atha sarva-śruti-purāṇādi-kṛta-praśaṃsasya vṛṣṇi-vaṃśasya vataṃsaḥ śrī-devamīḍha-nāmā parama-guṇa-dhāmā madhurāmadhyāsāmāsa |",
  "GK19gp01-11u:1279": "tasya cāryāṇāṃ śiromaṇer bhāryā-dvayam āsīt |",
  "GK19gp01-11u:1280": "prathamā dvitīya-varṇā, dvitīyā tu tṛtīya-varṇeti |",
  "GK19gp01-11u:1281": "tayoś ca krameṇa yathāvad āhvayaṃ putra-dvayaṃ prathamaṃ babhūva śūraḥ parjanya iti |",
  "GK19gp01-11u:1282": "tatra śūrasya śrī-vasudevādayaḥ samudayanti sma |",
  "GK19gp01-11u:1283": "śrīmān parjanyas tu mātṛvad varṇa-saṅkaraḥ iti nyāyena vaiśyatām evāviśya gavām evaiśyaṃ vaśyaṃ cakāra |",
  "GK19gp01-11u:1284": "bṛhad-vana eva ca vāsam ācacāra |",
  "GK19gp01-11u:1285": "sa cāyaṃ bālyād eva brāhmaṇa-darśaṃ pūjayati,",
  "GK19gp01-11u:1286": "manoratha-pūraṃ deyāni varṣati,",
  "GK19gp01-11u:1287": "vaiṣṇava-vedaṃ snihyati,",
  "GK19gp01-11u:1288": "yāvad vedaṃ vyavaharati,",
  "GK19gp01-11u:1289": "yāvaj-jīvaṃ harim arcayati sma |",
  "GK19gp01-11u:1290": "tasya mātur vaṃśaś ca vyāpta-sarva-diśāṃ",
  "GK19gp01-11u:1291": "viśāṃ vataṃsatayā paraṃ śaṃsanīyaḥ |",
  "GK19gp01-11u:1292": "ābhīra-viśeṣatayā sadbhir udīraṇād eṣa hi viśeṣaṃ bhajate sma |",
  "GK19gp01-11u:1293": "[20] tathā ca manuḥ-",
  "GK19gp01-11u:1294": "brāhmaṇād ugra-kanyāyām āvṛto nāma jāyate |",
  "GK19gp01-11u:1295": "ābhīro' mbaṣṭa-kanyāyām āyogavyāṃ tu dhigvaṇaḥ ||[Manu 10.15] iti |",
  "GK19gp01-11u:1296": "ambaṣṭhas tu viśaḥ putryāṃ brāhmaṇāj jāta ucyate iti cānyatra |",
  "GK19gp01-11u:1297": "ataḥ pādme sṛṣṭi-khaṇḍādau yajñaṃ kurvatā brahmaṇāpy ābhīra-paryāya-gopa-kanyāyāḥ patnītvena svīkāraḥ prasiddhaḥ |",
  "GK19gp01-11u:1298": "eṣa eva ca gopa-vaṃśaḥ śrī-kṛṣṇa-līlāyāṃ saṃvalanam āpsyatīti |",
  "GK19gp01-11u:1299": "sṛṣṭi-khaṇḍa eva tatra spaṣṭīkṛtam asti |",
  "GK19gp01-11u:1300": "tasmāt parama-śaṃsanīya evāsau vaiśyāntaḥ-pāti-mahābhīra-dvija-vaṃśa iti |",
  "GK19gp01-11u:1301": "[21] atha snigdhakaṇṭhena cāntaś cintitam-evam api kecid aho eṣāṃ dvijatāyāṃ sandeham api dehayisyanti |",
  "GK19gp01-11u:1302": "ye khalu śrīmad-bhāgavate kuru dvijāti-saṃskāram [10.8.10] iti gargaṃ prati śrī-vrajarāja-vacane,",
  "GK19gp01-11u:1303": "vaiśyas tu vārtayā jīvet ity ārabhya,",
  "GK19gp01-11u:1304": "kṛṣi-vāṇijya-go-rakṣā kusīdaṃ tūryam ucyate |",
  "GK19gp01-11u:1305": "vārtā caturvidhā tatra vayaṃ go-vṛttayo' niśam ||[BhP 10.24.20-21]",
  "GK19gp01-11u:1306": "iti vrajarājaṃ prati śrī-kṛṣṇa-vacane,",
  "GK19gp01-11u:1307": "agny-arkātithi-go-vipraḥ [BhP 10.46.12] iti śrī-śuka-kṛta-gopāvāsa-varṇane,",
  "GK19gp01-11u:1308": "vyatirekatas tu dharma-rāja-caratāyām api vidurasya śūdra-garbhodbhavatayānyathā-vyavahāra-śravaṇe' py adhikaṃ viadhirāyiṣyante iti |",
  "GK19gp01-11u:1309": "[22] atha sphuṭam ūce-tatas tataḥ ?",
  "GK19gp01-11u:1310": "[23] madhukaṇṭha uvāca-sa ca śrīmān parjanyaḥ saujanya-varyeṇārjitena nijaiśvaryeṇāpi vaiśyāntara-sādhāraṇyam atīyāya, tac ca nāścaryam |",
  "GK19gp01-11u:1311": "yataḥ svāśrita-deśa-pālakatā-mānyatayā vadānyatayā kṣīra-vaibhava-plāvita-sarva-janatā-labdha-prādhānyatayā ca parjanya-sāmānyatām āpa ;",
  "GK19gp01-11u:1312": "yaḥ khalu prahlādaḥ śravasi,",
  "GK19gp01-11u:1313": "dhruvaḥ pratiśruti,",
  "GK19gp01-11u:1314": "pṛthur mahimaṇi,",
  "GK19gp01-11u:1315": "bhīṣmo durhṛdi,",
  "GK19gp01-11u:1316": "śaṅkaraḥ suhṛdi,",
  "GK19gp01-11u:1317": "svayambhūr garimaṇi,",
  "GK19gp01-11u:1318": "haris tejasi babhūva |",
  "GK19gp01-11u:1319_0": "yasya ca sarvair api kṛta-guṇanena guṇa-gaṇane vaśitāḥ sahasra-saṅkhyābhir apy anavasitā",
  "GK19gp01-11u:1319_1": "mātāmaha-mahā-vaṃśa-prabhavāḥ sarvathā prabhavante gopāḥ sopādhyāyāḥ svayam eva samāśritā babhūvuḥ |",
  "GK19gp01-11u:1320": "tat-sambandhāni ca vṛndaśaḥ yaṃ khalu śrīmad-ugrasenāgrīya-yadu-saṃsad-agraṇyas te samagra-guṇa-garimaṇy",
  "GK19gp01-11u:1321": "agragaṇyam avalokayantaḥ sakala-gopa-loka-rāja-rājatā-sambalakena tilakena sambhāvayāmāsuḥ |",
  "GK19gp01-11u:1322": "yasya ca preyasī sakala-guṇa-varīyasī varīyasīnām āsīt |",
  "GK19gp01-11u:1323": "yasya ca śrīmad-upanandādayaḥ pañca-nandanā jagad evānandayāmāsuḥ |",
  "GK19gp01-11u:1324": "[24] tathā ca vandinas tasya ślokaṃ ślokatām ānayanti-",
  "GK19gp01-11u:1325": "anyas tu jala-parjanyaḥ sukha-parjanya eṣa tu |",
  "GK19gp01-11u:1326": "sadā yo dhinute sṛṣṭair upanandādibhir janam ||",
  "GK19gp01-11u:1327": "JGc_1,3.12||",
  "GK19gp01-11u:1328": "parjanyaḥ kṛṣi-vṛttīnāṃ bhuvi lakṣyo vyalakṣyata |",
  "GK19gp01-11u:1329": "tad etan nādbhutaṃ sthūla-lakṣyatāṃ yad asau gataḥ ||JGc_1,3.13||",
  "GK19gp01-11u:1330": "upamānti ca-",
  "GK19gp01-11u:1331": "upanandādayaś caite pituḥ pañcaiva mūrtayaḥ |",
  "GK19gp01-11u:1332": "yathānandamayasyāmī vedānteṣu priyādayaḥ ||JGc_1,3.14||",
  "GK19gp01-11u:1333": "utprekṣante ca-",
  "GK19gp01-11u:1334": "upanando' bhinandaś ca nandaḥ sannanda-nandanau |",
  "GK19gp01-11u:1335": "ity ākhyāḥ kurvatā pitrā nander arthaḥ sudaṇḍitaḥ ||JGc_1,3.15||",
  "GK19gp01-11u:1336": "[25] tad evaṃ satīṣu sarva-sampattiṣu tasya putra-sampattis tu parama-ramaṇīyatām avāpa |",
  "GK19gp01-11u:1337": "nepathya-sampattiṣu vāsaḥ-sampattir iva |",
  "GK19gp01-11u:1338": "tatrāpi madhyama-suta-sampattiḥ sutarām aiśvaryāṇām avicchinna-sampatti-paṅktim anu madhyama-sampattir iva |",
  "GK19gp01-11u:1339": "[26] atra kecid arjunam upamānīkurvanti |",
  "GK19gp01-11u:1340": "vayaṃ tu tasya madhya-sambadhyamānasya sarvānandanasya śrīmat-parjanya-nandanasya bālaka-paryāyeṇa tena pāṇḍu-tanayenopamānaṃ na manyāmahe |",
  "GK19gp01-11u:1341": "api ca paramodāreṣu ca sahodareṣu teṣu na kevalaṃ janmanā tāvan madhya-vartitayā so' yaṃ vartate |",
  "GK19gp01-11u:1342": "api tu sneha-sampadām āspadatayāpi na ca kevalaṃ teṣām kintu sarveṣām api |",
  "GK19gp01-11u:1343": "yena tasmin pitror apy adhikā sneharddhikāyā vardhiṣṇutā bhrātṝnām api sadā sukha-saṃvardhanī babhūva,",
  "GK19gp01-11u:1344": "na jātu spardhanī |",
  "GK19gp01-11u:1345": "na caitāvān udbhūtaḥ suguṇas tasminn udbhūtaḥ |",
  "GK19gp01-11u:1346": "[27] bhavati hi svayaṃ bhagavati tasya bhakti-viśeṣa-vyaktiḥ-yasyāsti bhaktir bhagavaty akiñcanā sarvair guṇais tatra samāsate surāḥ iti hi bhagavatī śrī-bhāgavata-gīr-devī |",
  "GK19gp01-11u:1347": "[28] tad etan madhukaṇṭhataḥ śrutvā śrīmad-upanandaḥ śrīmad-abhinandaṃ nīcair uvāca-vijñātā kathāṃ prakurvāṇasya kim asya para-hṛdaya-vijñatā ?",
  "GK19gp01-11u:1348": "[29] athābhinandas tad avadhārya sāścaryaṃ madhukaṇṭham uvāca-tatas tataḥ ?",
  "GK19gp01-11u:1349": "[30] madhukaṇṭha uvāca-tad evaṃ sati nāmnā sumukhena kenacana gopānāṃ mukhena tasmai parama-dhanyā kanyā dattā |",
  "GK19gp01-11u:1350": "yā khalu sva-guṇa-vaśīkṛta-svajanā yaśāṃsi dadāti śṛṇvantyaḥ,",
  "GK19gp01-11u:1351": "kim uta paśyadbhyaḥ,",
  "GK19gp01-11u:1352": "kim utatarām bhaktimadbhyaḥ |",
  "GK19gp01-11u:1353": "tataś ca tayoḥ sāmpratam eva dāmpatyena sarveṣām api sukha-sampattir ajāyata,",
  "GK19gp01-11u:1354": "kim uta mātara-pitarādīnām |",
  "GK19gp01-11u:1355_0": "[31] tad evam ānandita-sarva-janyu-vigata-manyuḥ parjanyaḥ sarvato dhanyaḥ svayam",
  "GK19gp01-11u:1355_1": "api bhūyaḥ sukham anubhūya cābhyāgārikatāyām abhyāgataṃ-manyaḥ śrī-govinda-padāravinda-bhajana-mātrānvitāṃ",
  "GK19gp01-11u:1355_2": "deha-yātrām abhīṣṭāṃ manyamānaḥ sarva-jyāyase jyāyase svaka-kula-tilakatāṃ dātuṃ",
  "GK19gp01-11u:1355_3": "tilakaṃ dātum iṣṭavān |",
  "GK19gp01-11u:1356": "śrī-vasudevādi-naradeva-gargādi-bhūdeva-kṛta-prabhāṃ sabhāṃ kṛtvā dattavāṃś ca |",
  "GK19gp01-11u:1357_0": "[32] sa punaḥ pitur ājñām aṅgīkṛtya kṛta-kṛtyas tasyām eva śrī-vasudevādi-saṃvalita-mahānubhāvānāṃ",
  "GK19gp01-11u:1357_1": "sabhāyām āhūya sabhāvam utsaṅga-saṅginaṃ vidhāya madhyamam eva nijānujaṃ tena tilakena",
  "GK19gp01-11u:1357_2": "gokula-rājatayā sabhājayāmāsa |",
  "GK19gp01-11u:1358": "[33] atha tatrānuje saṅkucati sarvatra ca jane vismayaṃ sacamāne pitari ca rocamāna-locane sa covāca-mayedaṃ nāvicāram ācaritam,",
  "GK19gp01-11u:1359": "yataḥ sarva eva sneha-paramparāyāḥ parādhīnaḥ |",
  "GK19gp01-11u:1360": "sā ca sādguṇyasya, tac ca sarva-samañjasatāyāḥ |",
  "GK19gp01-11u:1361": "sā cātra yathā tathā na mad-vidhe |",
  "GK19gp01-11u:1362": "saiva ca khalu sarva-vaśīkāritāyāṃ svairitām arhati |",
  "GK19gp01-11u:1363": "[34] kiṃ ca, sarvāntaryāmy apy enam evorarīcarīkarīti |",
  "GK19gp01-11u:1364": "dṛśyatām asyāṃ bhāsamānāyāṃ sabhāyāṃ sarveṣāṃ netra-paṭalī-ṣaṭpadaval-līlāyamānā kevalam asya mukhaṃ kamalam iva saṃvalate |",
  "GK19gp01-11u:1365": "tathā prathamata eva tad-ānukūlyam atrākalpyate |",
  "GK19gp01-11u:1366": "parikalpyatām apīdaṃ mama nāmnaiva |",
  "GK19gp01-11u:1367": "tasmād asmākam ayam eva rājeti |",
  "GK19gp01-11u:1368": "athābhavat kusumaka-vṛṣṭibhiḥ samaṃ",
  "GK19gp01-11u:1369": "sphuṭa-dhvanir divam anu sādhu sādhv iti |",
  "GK19gp01-11u:1370": "sabhāsadām iha ca vikāsi-dṛṣṭibhir",
  "GK19gp01-11u:1371": "yathāsphuraj jaya-jaya-śabda-maṅgalam ||JGc_1,3.16||",
  "GK19gp01-11u:1372": "[35] atha snigdhakaṇṭha uvāca-madhukaṇṭha-kṛta-jagad-utkaṇṭha-śrīman-madhukaṇṭha ! śrīmad-upananda-nandanayos traya eva madhyamā iti ko' yaṃ madhyamaḥ |",
  "GK19gp01-11u:1373": "kīdṛśī vā tasya samañjasateti sodāharaṇam ucyatām |",
  "GK19gp01-11u:1374": "[36] madhukaṇṭha uvāca-ekaṃ tāvad bhavan-manaḥ-prahlannatā-samucitaṃ pravahlikā-padyam idam anavadyaṃ pūryatām |",
  "GK19gp01-11u:1375": "[37] snigdhakaṇṭha uvāca-kāmam |",
  "GK19gp01-11u:1376": "[38] madhukaṇṭha uvāca-",
  "GK19gp01-11u:1377": "ākṛṣya mat-putram anena putrī-",
  "GK19gp01-11u:1378": "kṛtena bhūtiṃ bhajate sa eṣaḥ |",
  "GK19gp01-11u:1379": "iti svayaṃ vetti na tena maitrīṃ",
  "GK19gp01-11u:1380": "bhinatti ko' yaṃ vadane vadeti ||JGc_1,3.17||",
  "GK19gp01-11u:1381": "[39] snigdhakaṇṭhaḥ sotkaṇṭhatayā śīghram eva sānandam uvāca-nanda eva iti |",
  "GK19gp01-11u:1382": "[40] madhukaṇṭha uvāca-bhavatā jñātm evedam iti | tad etac chrūyatām-",
  "GK19gp01-11u:1383": "svenālpena guṇena vāñchati nije pūjā-sukhe bhūyasī",
  "GK19gp01-11u:1384": "loko yas tu mahīyasāpi khalu tenaivānyadīye sadā |",
  "GK19gp01-11u:1385": "so' yaṃ śrī-vrajarāja eva yad asau śūrāṅgajaṃ dhinvituṃ",
  "GK19gp01-11u:1386": "tat-tad-dhānim asoḍha sakhyam abhinnālpaṃ ca tasyāntaram ||JGc_1,3.18||",
  "GK19gp01-11u:1387_0": "[41] tataś ca tad etan madhukaṇṭha-sūkta-sudhākaram āsādya ratnākara ivocchalad-aṅga-taraṅgas",
  "GK19gp01-11u:1387_1": "tad-antar-bahiraṅga-sabhya-saṅghas tad-upari-hṛdayaṅgama-ratnāvaliṃ vikīrṇavān hṛdayāvaliṃ",
  "GK19gp01-11u:1387_2": "vā vitīrṇavān iti svayam api na bhidāṃ vidāmbabhūva |",
  "GK19gp01-11u:1388": "[42] atha snigdhakaṇṭha uvāca-tatas tataḥ ?",
  "GK19gp01-11u:1389_0": "[43] madhukaṇṭha uvāca-tataḥ śrīmān asau dhanyaḥ parjanyaḥ śrī-govinda-padāravinda-bhajanāya",
  "GK19gp01-11u:1389_1": "vṛndāvanaṃ praviśan samāsata eva samasta-śāstra-sāraṃ pṛcchataḥ putrān upadideśa, yathā-",
  "GK19gp01-11u:1390": "kiṃ bhaya-mūlam adṛṣṭaṃ kiṃ śaraṇaṃ śrī-harer bhaktaḥ |",
  "GK19gp01-11u:1391": "kiṃ prārthyaṃ tad-bhaktiḥ kiṃ saukhyaṃ tat-para-prema ||JGc_1,3.19|| iti |",
  "GK19gp01-11u:1392": "[44] tad evaṃ saha-bhārye vṛndāvanaṃ gate tasminn ārye śrīmān upanandaḥ sva-nāmānurūpaṃ śrīman-nanda-vraja-mahendra-sabhāyām ayantrita-mantritayā sthitavān |",
  "GK19gp01-11u:1393": "vicitravīrya-sabhāyāṃ bhīṣma iva |",
  "GK19gp01-11u:1394": "so' pi mantra-miṣeṇa viśeṣeṇa tad-ājñām eva gṛhṇan sarvaṃ sarva-kālaṃ surājā prajā-kulaṃ pālayati sma |",
  "GK19gp01-11u:1395": "[45] tatra ceyaṃ caryācaritāścaryā babhūva, yathā-",
  "GK19gp01-11u:1396": "maryādāṃ pitur ayam āvad eva sarvāṃ",
  "GK19gp01-11u:1397": "dharmādir na vipadam eti yatra cārthaḥ |",
  "GK19gp01-11u:1398": "sampattir na punar abhūd amuṣya vaśyā",
  "GK19gp01-11u:1399": "yenāsau prasabham avāpa vṛddhim eva ||JGc_1,3.20||",
  "GK19gp01-11u:1400": "[46] tad evaṃ sarva-samṛddhi-vṛddhi-siddhim āyāte rājanvati vraja-jana-jāte kalikāyamānā kācid utkalikā krameṇa vikāsam ayāmāsa |",
  "GK19gp01-11u:1401": "sarveṣāṃ prāṇa-tulyasya nija-kulyasya rājñas tasya santatir na jāyata iti |",
  "GK19gp01-11u:1402": "kālātyaye cāśā-vyatyayāt sarvaṃ janam atīva kṛcchram ānarccha |",
  "GK19gp01-11u:1403": "agrajādīṃs tu sutarām |",
  "GK19gp01-11u:1404": "śrīmad-vrajapati-jampatī tu prajāśāṃ pūrvata eva sandigdhi-digdhām api kurvāte sma,",
  "GK19gp01-11u:1405": "uttaratas tu viśeṣataḥ |",
  "GK19gp01-11u:1406": "[47] snigdhakaṇṭha uvāca-kathaṃ tat-preṣṭhāḥ putreṣṭyādikaṃ nānuṣṭhāpitavantaḥ ?",
  "GK19gp01-11u:1407": "kathaṃ vā vidagdhayor api tayoḥ sandigdhatā jātā |",
  "GK19gp01-11u:1408": "tathāpi parameśa-parayoḥ kathantarāṃ vā tad-āśā ? uttaratas tu viśeṣataḥ kathantamām ?",
  "GK19gp01-11u:1409": "[48] madhukaṇṭha uvāca-anuṣṭhāpitam api tat tan na pratiṣṭhām āsasāda |",
  "GK19gp01-11u:1410": "[49] snigdhakaṇṭha uvāca-kathaṃ tat ? kathaṃ vānyad anyat ?",
  "GK19gp01-11u:1411": "[50] madhukaṇṭha uvāca-tathā hi, tat tad aśeṣa-sampattyor api dampatyo rahasi saṃvādo' yaṃ babhūva |",
  "GK19gp01-11u:1412": "yathā śrīmān patir uvāca-kuṭumbini! kim avalambī mama sanānāya vitānādi vitānayati śoka-vaśo' yaṃ lokaḥ ?",
  "GK19gp01-11u:1413": "yato mama saṅkalpa-kalpanā-samaye yādṛśāya sarvato vicitrāya putrāya cittaṃ kalpate |",
  "GK19gp01-11u:1414": "sa tu parama evāpūrvaḥ katham apūrva-viṣayatāṃ prāpnotu ?",
  "GK19gp01-11u:1415": "tata punar anyatra vacana-gocaraṃ racayituṃ saṅkucaty eva ceto-vṛttiḥ |",
  "GK19gp01-11u:1416": "yato yat khalu mayi dayā-parāyaṇasya śruti-pārāyaṇa-phalasya śrī-nārāyaṇasya rūpaṃ tato' pi madhurataraṃ katarad vā bhavet,",
  "GK19gp01-11u:1417": "parijāta-kusumād ākāśa-kusumam iva |",
  "GK19gp01-11u:1418": "[51] atha snigdhakaṇṭhaś cintayāmāsa-asya tato' pi madhurataratvaṃ nāyuktam |",
  "GK19gp01-11u:1419": "yata etad uddiśya śrī-bhāgavata-padyam-",
  "GK19gp01-11u:1420": "yan martya-līlaupayikaṃ sva-yoga-",
  "GK19gp01-11u:1421": "māyā-balaṃ darśayatā gṛhītam |",
  "GK19gp01-11u:1422": "vismāpanaṃ svasya ca saubhagarddheḥ",
  "GK19gp01-11u:1423": "paraṃ padaṃ bhūṣaṇa-bhūṣaṇāṅgam ||[BhP 3.2.12] iti |",
  "GK19gp01-11u:1424": "[52] atha sphuṭaṃ papraccha-tatas tataḥ ?",
  "GK19gp01-11u:1425": "[53] madhukaṇṭha uvāca-atha śrīmatī tat-patnī covāca-kīdṛśaṃ rūpaṃ tad iti kathyatām |",
  "GK19gp01-11u:1426": "[54] sa uvāca-",
  "GK19gp01-11u:1427": "śyāmaś cañcala-cāru-dīrgha-nayano bālas tavāṅka-sthale",
  "GK19gp01-11u:1428": "dugdhodgāri-payodhare sphuṭam asau krīḍan mayālokyate |",
  "GK19gp01-11u:1429": "svapnas tat kim u jāgaraḥ kim athavety etan na niścīyate",
  "GK19gp01-11u:1430": "satyaṃ brūhi sadharmiṇi sphurati kiṃ so' yaṃ tavāpy antare ||JGc_1,3.21||",
  "GK19gp01-11u:1431": "[55] sovāca-śrīman ! mamāpīyam eva mano-vṛttir mati-vṛttim ativartamānā vartate |",
  "GK19gp01-11u:1432": "kevala-vilajjayā taj jātu bhavantaṃ na nivedayāmi |",
  "GK19gp01-11u:1433": "tasmād asmād asambhava-manorathān nivṛtti-śāstra-vicāram udyacchantau mana eva saṃyacchevahi |",
  "GK19gp01-11u:1434": "[56] sa uvāca-yadyapi mayāpy etad eva madhye madhye sphuṭam adhyavasīyate,",
  "GK19gp01-11u:1435": "tathāpy astoko vaśita-viśvodreko mahān sahāyaḥ śrīman-nārāyaṇa-deva eva śaraṇam iti citta-vṛttiḥ parivartate-yo' smākam adṛṣṭāśrutam idaṃ dṛṣṭam iva karoti |",
  "GK19gp01-11u:1436": "sa sarvaṃ kṛta-pūrvī tad api kurvīta |",
  "GK19gp01-11u:1437": "[57] sovāca-deva ! tasya devasya kām api sevāyogyām evātra yogyām upalabhāmahe |",
  "GK19gp01-11u:1438": "[58] sa uvāca-bāḍham | kintu kīdṛśī sā ?",
  "GK19gp01-11u:1439": "[59] sovāca-dvādaśī-vrata-rūpā |",
  "GK19gp01-11u:1440": "[60] sa sānandam uvāca-saṅgataṃ bravīṣi |",
  "GK19gp01-11u:1441": "mamāpy utkaṇṭhāṅkuritaṃ sphuritam etad evāsīt |",
  "GK19gp01-11u:1442": "tasmād adyārabhya samārabhyatām eṣa vrata iti |",
  "GK19gp01-11u:1443": "[61] tad evaṃ sampravadamānayor udbhavan deva-dundubhi-nādaḥ sarvam aticakrām |",
  "GK19gp01-11u:1444": "[62] atha tayā vṛtta-sva-citta-vṛtti-prathayā tat-kathayā ślathitavāntaḥ śrī-vraja-dharitrī-kāntaḥ kānta-nijālaṅkāra-vāraṃ sūta-kumārāya vitatāra |",
  "GK19gp01-11u:1445": "śrīmatī vrajapati-patnī ca mahā-nīlamaṇi-maya-nāyakaṃ hāraṃ vihāpayāmāsa |",
  "GK19gp01-11u:1446": "[63] atha sotkaṇṭhaṃ snigdhakaṇṭha uvāca-tarhi kiṃ jātam ?",
  "GK19gp01-11u:1447": "[64] madhukaṇṭha uvāca-tena vratena pūrṇe varṣe bṛṃhite ca tarṣe yugapad eva deva-devaḥ svapne tayor āvirbabhūva,",
  "GK19gp01-11u:1448": "covāca ca-aho ! mayy atisaktau bhaktau kathaṃ nirvidya khidyāthe ?",
  "GK19gp01-11u:1449": "yo' sāv atasī-kusuma-suṣamaḥ sukumāraḥ kumāraḥ śaśvad evānubhavator bhavatoḥ kumāratayā sphurati |",
  "GK19gp01-11u:1450_0": "sa tu sadā bhavator evānugataḥ pratikalpaṃ svabhakti-pravartanāya divi mat-pravartita-droṇa-dharā-rūpa-kalāṃśa-kalāvatoḥ",
  "GK19gp01-11u:1450_1": "tad bhūri bhāgyaṃ ity ādi-rītyā brahmādy-alabhya-sākṣāt-tat-phala-sākṣātkārāya svayam",
  "GK19gp01-11u:1450_2": "eva pṛthivyāṃ bhavator bhavator eva bhavaṃ labhata eva æ acirād eva ca rucirā rucireṣā",
  "GK19gp01-11u:1450_3": "yuvayoḥ saphalatāṃ valitā |",
  "GK19gp01-11u:1451_0": "[65] tad evaṃ śrāvitābhihite tirohite ca paramahite bhagavati labdha-jāgarāv upalabdhāmṛta-sāgarāv",
  "GK19gp01-11u:1451_1": "iva ca mithas tad eva saṅkathayantau prathayantau ca parama-camatkāra-nivahaṃ vahataḥ sma |",
  "GK19gp01-11u:1452": "[66] atha snigdhakaṇṭhaḥ svagataṃ cintayāmāsa-tad evaṃ jātāny eva mama praśnānām uttārāṇi |",
  "GK19gp01-11u:1453_0": "tatra ca bhavator eveti yuktam evoktaṃ śrī-bhagavatā--prāg ayaṃ vasudevasya kvacij",
  "GK19gp01-11u:1453_1": "jātas tavātmajaḥ [10.8.14] iti vadato' py avyabhicāra-vacaḥ-pracāra-sargasya muneḥ",
  "GK19gp01-11u:1453_2": "śrī-gargasya prāyaḥ so' yam abhiprāyaḥ |",
  "GK19gp01-11u:1454": "[67] śrī-bhagavatā saha sambandhaḥ kila kevala-prema-nibandhanaḥ-bhaktyāham ekayā grāhyaḥ [BhP 11.14.11] ity ādeḥ |",
  "GK19gp01-11u:1455": "atas tad-viśeṣasya tad-viśeṣa eva hetuḥ-ye yathā māṃ prapadyante tāṃs tathaiva bhajāmy aham [Gītā 4.11] ity ādeḥ |",
  "GK19gp01-11u:1456": "tatas tasmin vatsatāṃ satāṃ vātsalyābhidha eva premā pramāpayati |",
  "GK19gp01-11u:1457": "[68] tatra śrī-vasudevasya tad-aiśvaryālocanena vātsalyasya tāralyaṃ sāralyaṃ cāsāditam |",
  "GK19gp01-11u:1458": "śrī-vrajarājasya punas tad-vātsalyaṃ śaśvad udbuddhaṃ śuddham eva ca prasiddham |",
  "GK19gp01-11u:1459": "pitṛbhyāṃ putratayā tad-dhāraṇe kāraṇaṃ ca munibhir mana eva manyate |",
  "GK19gp01-11u:1460": "āviveśāṃśa-bhāgena mana ānakadundubheḥ [BhP 10.2.26] ity ādeḥ |",
  "GK19gp01-11u:1461": "dadhāra sarvātmakam ātma-bhūtaṃ kāṣṭhā yathānanda-karaṃ manastaḥ [BhP 10.2.18] ity ādeś ca |",
  "GK19gp01-11u:1462": "śrī-vraja-rājābhyām api manasā dhāraṇaṃ tasya kāryānyathānupapatti-siddhena bhakti-svābhāvyenaiva sambhāvyate |",
  "GK19gp01-11u:1463": "tatra ca sati sāmprataṃ tu viśeṣata eva sāmprataṃ parāvasthām anu kṛtāsaktau hi bhaktau tad-udayaḥ syāt |",
  "GK19gp01-11u:1464": "tasmāt tavaivātmajas tasya vasudevasya tu kvacit kārye nimitte jātaḥ prādurbhūtaḥ iti |",
  "GK19gp01-11u:1465": "[69] atha prakaṭam uvāca-tatas tataḥ ?",
  "GK19gp01-11u:1466": "[70] madhukaṇṭha uvāca-tad evaṃ paramārter upakaṇṭhatāṃ prāptāyām utkaṇṭhāyām ekadā sarve' narvācīnā vraja-vāsinaḥ sabhāvāḥ sabhāyāṃ militāḥ |",
  "GK19gp01-11u:1467": "militvā ca tad eva sotkaṇṭhaṃ suṣṭhu pratuṣṭuvuḥ |",
  "GK19gp01-11u:1468": "[71] tadā ca tatraikā tāpasī kenacana snātakena samam āyātā |",
  "GK19gp01-11u:1469": "tāṃ ca mahā-prabhāva-lakṣaṇāṃ lakṣayitvā sarve samutthāyātithyam āvitathyena vidhāya vijñāpayāmāsuḥ-sākṣād bhagavato yogamāyeva kā tvam asi ?",
  "GK19gp01-11u:1470": "śrīman-nāradasyābhinava-tanur ivāyaṃ vā kaḥ ?",
  "GK19gp01-11u:1471": "[72] sā ca sahāsam āha sma-paurṇamāsī-nāmnī kātyāyanī ca kumāra-śramaṇā ca pārikāṅkṣiṇī cekṣaṇikā cāsmi |",
  "GK19gp01-11u:1472": "ayaṃ ca madhumaṅgala-nāmā snātakaḥ śrī-nārada-prakṛtiḥ |",
  "GK19gp01-11u:1473": "āvāṃ ca vidyā-viśeṣeṇaitad-vayaskāv eva sadā vidyāvahe |",
  "GK19gp01-11u:1474": "[73] te ūcuḥ-etāvatī kṛpā kṛpaṇeṣu katham asmāsu kṛtā ?",
  "GK19gp01-11u:1475": "[74] sovāca-bhavatāṃ kim api vaibhavaṃ sambhāvya |",
  "GK19gp01-11u:1476": "[75] sarve ūcuḥ-kiṃ tat ?",
  "GK19gp01-11u:1477": "[76] sovāca-bhavatāṃ prāṇa-kandasya śrīman-nandasya jagadānandaḥ sa khalu nandanaḥ sambhaviteti |",
  "GK19gp01-11u:1478": "[77] sarve sa-bāṣpa-pulaka-kulam ūcuḥ-bṛhad-vanam asmākam ida bṛhat-tīrthaṃ bhavati |",
  "GK19gp01-11u:1479": "tasmād asmabhyaṃ datta-viśrāntike kṛṣṇāntike sphuṭam uṭajaṃ tava ghaṭayāmaḥ |",
  "GK19gp01-11u:1480": "[78] sovāca-upaśrutir eṣā śruti-veṣā navyāpi na vyabhicaritā |",
  "GK19gp01-11u:1481": "yataḥ kṛṣṇāyā iti vivakṣitam api kṛṣṇasyeti lakṣitaṃ karoti |",
  "GK19gp01-11u:1482": "kṛṣṇa-nāmā hi bhavitāsau |",
  "GK19gp01-11u:1483": "mahā-prabhāvavati yasmin jātavati nirdānavatā pṛthivyāṃ bhaviṣyati |",
  "GK19gp01-11u:1484": "tadīya-guṇe tu sadā navatā, saguṇatā vidyādi-prabandhe tat-sambandhe tu nirguṇatā |",
  "GK19gp01-11u:1485": "sakiñcanatā viṣaya-sampattau tad-bhaktau tu niṣkiñcanatā ity ādikaṃ viruddhāyamānam api sarvair anuruddhaṃ kariṣyati |",
  "GK19gp01-11u:1486": "tasmād asmākam atra sthātum āgraha eva bhavatām anugrahāya sampannaḥ |",
  "GK19gp01-11u:1487": "[79] atha tāṃ sarve sānandaṃ vandamānās tayā samam indīvara-ruci-nindīhita-kālindīṃ vindamānāḥ parṇa-mandiraṃ pūrṇayantas tatra vāsayāmāsuḥ |",
  "GK19gp01-11u:1488": "[80] tasminn eva divase' pagata-doṣe pradoṣe samudbhaṭa-kaṃsa-roṣeṇa jāta-citta-śoṣeṇa kṛta-paridevena vasudevena prahitā vraja-hitā baḍavārohiṇī rohiṇī guptam ājagāma |",
  "GK19gp01-11u:1489": "yasyām āgatāyāṃ parama-pativratāyāṃ sarva eva vraja-rāja-rāja-samājaḥ śubha-śakuna-saṅkula-śakunādi-samajena samam ullalāsa |",
  "GK19gp01-11u:1490": "tatra cānanda-mohinyau śrī-yaśodā-rohiṇyau yamunā-gaṅge iva saṅgata-saṅge parasparaṃ parebhyaś ca sukha-samūham ūhatuḥ |",
  "GK19gp01-11u:1491": "[81] vraja-rāja-patnī ca tasyā jyaiṣṭham avaṣṭabhya māsa-traya-jātam antarvatnītvaṃ paryālocya svābheda-vedanenaiva śāta-jātaṃ prāpa |",
  "GK19gp01-11u:1492": "[82] atha māgha-māsi cāsita-pratipadi kṛta-sarva-sukha-prasara-janyāṃ rajanyāṃ sā vraja-rājaṃ sevyamānā tandrāparatantrāyamāṇā svapna-tulyatā-saṃcitaṃ kiñcid añcitaṃ dadarśa |",
  "GK19gp01-11u:1493": "[83] yathā sa eva bālaḥ sarvatas tad-āvaraṇa-kārikayā kayācic divya-kumārikayātmānaṃ pidhāya vraja-rāja-hṛdayān nija-hṛdayaṃ praviśya dṛśyavad eva sthita iti |",
  "GK19gp01-11u:1494": "tataś ca so' yaṃ hṛdaya-kamala-madhym adhyāsāmāsa |",
  "GK19gp01-11u:1495": "seyaṃ tu jaṭhara-madhyam iti |",
  "GK19gp01-11u:1496": "vrajarājaś ca nirantara-svāntara-tat-praveśāveśaṃ durnideśaṃ ciram anubhūya dūyamānatāṃ vidhūya tathaivānubhūtavān |",
  "GK19gp01-11u:1497": "[84] atha snigdhakaṇṭhaḥ svānte cintayati sma-satyam etad ata eva sad-vāṇī-guṇibhir muhur anayor ātmaja iti matam |",
  "GK19gp01-11u:1498": "mayā ca suvicāratas tad eva pūrvaṃ niścitam ācaritam iti |",
  "GK19gp01-11u:1499": "uvāca ca-tatas tataḥ ?",
  "GK19gp01-11u:1500": "[85] madhukaṇṭha uvāca - atha tad ārabhya garbha-lakṣaṇam upalabhya sambhūta-bhavyānāṃ sabhyāṅganā-gaṇānāṃ gokula-kula-pātrī sukha-dātrī babhūva | yathā -",
  "GK19gp01-11u:1501": "mukham āpāṇḍu kucāgraṃ sphītaṃ jaṭharaṃ darottuṅgam |",
  "GK19gp01-11u:1502": "abhajata karṇejapatāṃ garbhe vṛtte yaśodāyāḥ ||JGc_1,3.22||",
  "GK19gp01-11u:1503": "yathā ca -",
  "GK19gp01-11u:1504": "vraja-rājñyāṃ sphuritātmā kṛṣṇaḥ sphurati sma loke' pi |",
  "GK19gp01-11u:1505": "dīpaḥ sphaṭika-ghaṭī-bhāg antar bahir api vibhāti tat-tulyaḥ ||JGc_1,3.23||",
  "GK19gp01-11u:1506": "kintu -",
  "GK19gp01-11u:1507": "jita-rasanā rasa-dhairyā gāmbhīryādi-pravīṇāpi |",
  "GK19gp01-11u:1508": "spṛhitaṃ kiñcit kiñcid vraja-nṛpa-gṛhiṇī tadā cakre ||JGc_1,3.24||",
  "GK19gp01-11u:1509": "yathā -",
  "GK19gp01-11u:1510": "aihata dohadam eṣā kṛṣṇāveśāviśat tṛṣṇā |",
  "GK19gp01-11u:1511": "tulasī-saṃskṛta-ghṛta-yuk sa-sitaṃ sita-kānti-gandhi paramānnam ||JGc_1,3.25||",
  "GK19gp01-11u:1512": "[86] atha yogamāyā rohiṇyāḥ sāptamāsikaṃ garbhaṃ srastaṃ vidhāya devakyās tad-vidhaṃ taṃ tasyāṃ niyojayāmāsa |",
  "GK19gp01-11u:1513": "tataś ca labdha-sarva-samaya-sampad-daśe caturdaśe māsi śrāvaṇataḥ prāk śravaṇa-rkṣe samasta-sukha-rohiṇī rohiṇī guṇa-gaṇanayā suṣamaṃ sita-suṣamaṃ sutaṃ susrāva |",
  "GK19gp01-11u:1514": "sāndra-śubhratā-vibhrājamānatayā paurṇamāsī candramasam iva,",
  "GK19gp01-11u:1515": "darśita-vikrama-kramatayā siṃha-vadhūḥ śāvakam iva,",
  "GK19gp01-11u:1516": "nirmala-parimala-dhārādhāratayā nava-kamalinī dhavala-kamalam iva,",
  "GK19gp01-11u:1517": "sarva-śravaṇa-saṅgha-maṅgalatayā niravadya-vidyatā yaśaḥ-stomam iva ca |",
  "GK19gp01-11u:1518": "kiṃ ca -",
  "GK19gp01-11u:1519": "śubhrāṃśu-vaktraṃ taḍid-āli-locanaṃ",
  "GK19gp01-11u:1520": "navābda-keśaṃ śarad-abhra-vigraham |",
  "GK19gp01-11u:1521": "bhānu-prabhāvaṃ tam asūta rohiṇī",
  "GK19gp01-11u:1522": "tat tac ca yuktaṃ sa hi divya-bālakaḥ ||JGc_1,3.26||",
  "GK19gp01-11u:1523": "[87] sa eṣa ca asita-varṣmā sita-varṣmā sad-anujaḥ sūdita-danujaḥ,",
  "GK19gp01-11u:1524": "pālita-dhenuko dalita-dhenukaḥ,",
  "GK19gp01-11u:1525": "pralamba-bāhuḥ pralamba-ghātayitā,",
  "GK19gp01-11u:1526": "svayaṃ rāma-nāmā rāma-ramita-dvivida-vidārayitā ca bhavitā iti jyotirvidbhir udbhāvitam |",
  "GK19gp01-11u:1527": "[88] asya jātakarmādikaṃ ca marmagair eva śarmāntanāmabhir guptam eva paryāptam akāri ānaka-dundubhi-mantraṇā-paratantratayā |",
  "GK19gp01-11u:1528": "kintu tatraikaṃ duḥkham ivāsit |",
  "GK19gp01-11u:1529": "[89] yataḥ sa tu janmata evānuja-janma yāvat jaḍa evādṛśyata |",
  "GK19gp01-11u:1530": "tatra pratīkāraś caika evāsīt yathāntardhṛta-nijāvarajaṃ vrajeśvary-aṅkam eva kevalaṃ valamānaḥ samullasitaval lakṣyate |",
  "GK19gp01-11u:1531": "[90] tad evaṃ dina-katipaye labdha-vyatyaye garbha-sandarbhāt spaṣṭam aṣṭa-māsi tad-avarajanma-janmanaḥ samārambhaḥ sambhavati sma |",
  "GK19gp01-11u:1532": "yathā cādhunāpi varṇayanti --",
  "GK19gp01-11u:1533": "aṣṭāviṃśa-catur-yuge kali-śiraḥ saṃmardya vaivasvate",
  "GK19gp01-11u:1534": "bhādrāntar-bahulāṣṭamīm anu vidhoḥ putre vidhor udgame |",
  "GK19gp01-11u:1535": "yoge harṣaṇa-nāmni śuddha-vidhibhe purṇaḥ paraḥ śrī-vidhur",
  "GK19gp01-11u:1536": "nandan nanda-vadhū-mude svayam udaid ahnāya dhunvaṃs tamaḥ ||JGc_1,3.27||",
  "GK19gp01-11u:1537": "yathā ca -",
  "GK19gp01-11u:1538": "tadā yugādi devās te sva-sva-smapad-upāyanam |",
  "GK19gp01-11u:1539": "ādāya kṛṣṇa-janmarkṣa-niśām āśu siṣevire ||JGc_1,3.28||",
  "GK19gp01-11u:1540": "yathā hi -",
  "GK19gp01-11u:1541": "vibabhūva vinā satyaṃ dhyānaṃ tretāṃ vinā makhaḥ |",
  "GK19gp01-11u:1542": "vinā dvāparam abhyarcā harer nāma kaliṃ vinā ||",
  "GK19gp01-11u:1543": "vinā madhuṃ saptalādi vinoṣṇaṃ pākimāmratā |",
  "GK19gp01-11u:1544": "vinā śarad-ambu-śrīḥ śālis tasyāḥ paraṃ vinā ||",
  "GK19gp01-11u:1545": "śiśireṇa vinā māghyaṃ vināhnāmbuja-vistṛtiḥ |",
  "GK19gp01-11u:1546": "vinā jyotiṣa-śāstreṇa grahāṇāṃ śubhadā sthitiḥ ||",
  "GK19gp01-11u:1547": "vinā guru-prabhāveṇa sarvatra sphuraṇaṃ hareḥ |",
  "GK19gp01-11u:1548": "vinā sūti-pratītyā ca prasūto' sau yaśodayā ||JGc_1,3.29||",
  "GK19gp01-11u:1549": "[91] tad idam agre vyaktīkariṣyate | kiṃ ca -",
  "GK19gp01-11u:1550": "madhye tārāvāra-sāraṃ nabhas tat-",
  "GK19gp01-11u:1551": "prānte sindhūrdhvaṃ dhvanan-megha-bandhu |",
  "GK19gp01-11u:1552": "itthaṃ varṣādhāmatarṣā śarac-chrīs",
  "GK19gp01-11u:1553": "tasyāṃ tithyāṃ tathyam ātithyam āpa ||JGc_1,3.30||",
  "GK19gp01-11u:1554": "kiṃ ca -",
  "GK19gp01-11u:1555": "jātibhiḥ saha mādhavyaḥ ketakyaḥ ketakaiḥ samam |",
  "GK19gp01-11u:1556": "kumūdyāny ambujaiḥ sārdhaṃ sphuṭanti smeti dig yadā ||",
  "GK19gp01-11u:1557": "JGc_1,3.31||",
  "GK19gp01-11u:1558": "tadā tad api nāścaryam ācāryaiḥ paricīyate |",
  "GK19gp01-11u:1559": "sarvāścarya-nidhiḥ so' pi janma-caryāṃ yato gataḥ ||JGc_1,3.32||",
  "GK19gp01-11u:1560": "[92] tathā hi etad-uttaraṃ bhāvi-tad-vilokānāṃ lokānāṃ bhāvitānam -",
  "GK19gp01-11u:1561": "[93] mukham asya lasita-smitāsita-kamalānām adhipam iva vilokyate,",
  "GK19gp01-11u:1562": "netra-yugalaṃ sūkṣma-bhramara-citra-kairavāntaḥ-patrāṇām,",
  "GK19gp01-11u:1563": "ghrāṇaṃ nīla-nīrada-cchavi-ladha-kīla-tila-prasūnānām,",
  "GK19gp01-11u:1564": "oṣṭhādharaṃ sindūra-girijani-javā-badnhūka-bimba-goṣṭhīnām,",
  "GK19gp01-11u:1565": "karṇa-dvandvam añjana-bhūmija-śyāmalatā-potānām,",
  "GK19gp01-11u:1566": "kara-prāntatā-kānta-bhuja-yugalaṃ sa-nava-pallava-nava-tāla-śākhānām,",
  "GK19gp01-11u:1567": "śrīvatsa-sindhu-vatsākhya-lekhā-sahita-vatsaṃ dhṛta-dakṣiṇāvarta-dyuti-viśeṣa-kṛta-sthira-vidyud-āśleṣa-megha-khaṇḍānām iti |",
  "GK19gp01-11u:1568": "[94] kiṃ ca mukhena mahāpadmaṃ vijetā,",
  "GK19gp01-11u:1569": "nayanābhyāṃ padmam,",
  "GK19gp01-11u:1570": "nāsikayā makaram,",
  "GK19gp01-11u:1571": "smitena kundam,",
  "GK19gp01-11u:1572": "kaṇṭhena śaṅkham,",
  "GK19gp01-11u:1573": "caraṇayoḥ pṛṣṭābhyāṃ kacchapam,",
  "GK19gp01-11u:1574": "rucā nīlam,",
  "GK19gp01-11u:1575": "sarvair eva ca sarveṣāṃ kharvam |",
  "GK19gp01-11u:1576": "kiṃ bahunā,",
  "GK19gp01-11u:1577": "svena mukundam apīti yugapad atra tat-tad-avasara-prasavādīnāṃ tathā durlabha-sannidhīnāṃ nidhīnām api sannipatanaṃ nāsambhāvyam |",
  "GK19gp01-11u:1578": "[95] atha tasya janmani ko' pi viśeṣaḥ, yathā -",
  "GK19gp01-11u:1579": "tadā tatra māyā milad-bālya-kāyā",
  "GK19gp01-11u:1580": "tadīyānukūlyaṃ kṛpā-mātra-mūlyam |",
  "GK19gp01-11u:1581": "sadā kurvatī taṃ samastān atītaṃ",
  "GK19gp01-11u:1582": "vidhāyāgrajātaṃ svayaṃ prāpa jātam ||JGc_1,3.33||",
  "GK19gp01-11u:1583": "[96] atha snigdhakaṇṭhena bhāvitaṃ sa-pramāṇaḥ khalv idam - adṛśyatānujā viṣṇoḥ sāyudhāṣṭa-mahābhujā [BhP 10.4.9] iti śrī-bhāgavatād,",
  "GK19gp01-11u:1584": "tac ca nandas tv ātmaja utpanne jātāhlādo mahā-manāḥ [BhP 10.5.1] ity ādiṣv ātmaja-padaiḥ sthāpanā-vyapadeśataḥ sadeśa-rūpam eva nirūpyate |",
  "GK19gp01-11u:1585": "kintu tad idam apracchannaṃ vivicya pṛcchāmaḥ yatheha sandehaḥ sarveṣāṃ śāmyati |",
  "GK19gp01-11u:1586": "[97] spaṣṭam apy ācaṣṭa - aho ārya tarhi kathaṃ vasudeva-devakī-putratayā so' yam avadhāryate ?",
  "GK19gp01-11u:1587_0": "[98] tad īdṛg-vacasi sati snigdhakaṇṭhe vacasi kiñcit-kuṇṭhena madhukaṇṭhena manasi",
  "GK19gp01-11u:1587_1": "bhāvitam - śrīmatā devarṣiṇedam āvāṃ praty atiharṣeṇādiṣṭaṃ - yadi kadācic chrīmati",
  "GK19gp01-11u:1587_2": "mahā-premavati vraje kṛta-vrajanayoḥ kathā-yogo bhavatoḥ sambhāvyate,",
  "GK19gp01-11u:1588": "tadā śrī-kṛṣṇa-devasya sarvato varṣyam aiśvaryaṃ gopanīyam ity ato munivarga-prasiddha-garga-siddhāntam evālambya saṃvadiṣyāvahe |",
  "GK19gp01-11u:1589": "sa cāmībhiḥ śruta eveti nāścaryāya paryavasiṣyatīti |",
  "GK19gp01-11u:1590": "[99] prakaṭaṃ covāca - atra khalv idam asya śrī-vraja-rāja-tanūjasya rahasyam udbhāvayato mama samatikramaḥ svayam amunaiva bāḍhaṃ soḍhavyaḥ |",
  "GK19gp01-11u:1591": "tathā hi asmin sarvato labdhātirekakā saṃsiddhiḥ khalv ekā vartate |",
  "GK19gp01-11u:1592": "yad atikrānta-sarveha-sneha-maya-hṛdaya eva sadā vartamānaḥ snighdatā-digdha-janānāṃ bhāva-mudrayā parokṣaṃ kṛtayāpi svahṛdi pratibimbatatayā mudrito bhavati |",
  "GK19gp01-11u:1593": "asya svarūpeṇāvirbhāvaś ca sneha-maya-sphūrti-pūrti-vaśībhāvata eva sarvathā, na tv anyathā |",
  "GK19gp01-11u:1594": "putratayāvirbhāve ca bījaṃ pitṛ-bhāva-maya-sneha eva nānyeṣām ivānyat |",
  "GK19gp01-11u:1595": "jāte ca kutracit putratayāvirbhāve tat-tat-sambandha-maya-sneha-kṛta-caya-sphūrtir eva tathā tathā bhāvenāvirbhāve nibandhanaṃ bhavati |",
  "GK19gp01-11u:1596_0": "[100] tad evaṃ sthite sarvataḥ samudbuddha-śuddha-pitrādi-bhāva-vicitrāṇāṃ vraja-nṛpati-prabhṛtīnāṃ",
  "GK19gp01-11u:1596_1": "bhṛti-bhuk-paryantānāṃ vraja-janānāṃ yeṣām adhimadhyaṃ prati-dviparārdhaṃ pratikalpam āvirbhavati,",
  "GK19gp01-11u:1597": "vṛddhi-jīvikānām iva teṣām eva prema-sañcaya-paryudañcana-prapañcam añcaṃs tad-vṛddher aparicchedyatābuddhyā pratidātum adhyavasāyaṃ muñcan sadā putrāditayā sa eṣa virājate,",
  "GK19gp01-11u:1598": "nānye tu tatra kila tilam apy avakāśa-kālaṃ labhante |",
  "GK19gp01-11u:1599": "[101] etad evoktaṃ brahmaṇā eṣāṃ ghoṣa-nivāsinām uta bhavān kiṃ deva rāteti naḥ [BhP 10.14.35] ity ādinā |",
  "GK19gp01-11u:1600": "etad eva ca śrī-nārāyaṇa-devena samādiṣṭaṃ - yo' sāv atasī-kusuma-suṣamaḥ sukumāraḥ kumāraḥ ity ādinā | tataś ca -",
  "GK19gp01-11u:1601": "tasmān nandātmajo 'yaṃ te nārāyaṇa-samo guṇaiḥ |",
  "GK19gp01-11u:1602": "śriyā kīrtyānubhāvena gopāyasva samāhitaḥ ||[BhP 10.8.19]",
  "GK19gp01-11u:1603_0": "iti garga-vacanānusāreṇedam utprekṣyāmahe - etad-rūpa-svaputra-mātra-paryāpta-sarva-svārthena",
  "GK19gp01-11u:1603_1": "śrīmad-vraja-mahendreṇa mahīyamānasya yasya mahābhagavato yā yogamāyākhyā durghaṭa-ghañanī",
  "GK19gp01-11u:1603_2": "svarūpa-śaktiḥ śāstreṇa vaktīkriyate |",
  "GK19gp01-11u:1604": "tena kila dattā sā tvat-putre śrī-kṛṣṇa eva paryavasyati sma |",
  "GK19gp01-11u:1605": "sā ceha svajana-sneha-nikṣipta-cittasya yadyapy asya tat-putrasya prāyo' vadhānaṃ na prāpnoti |",
  "GK19gp01-11u:1606": "tathāpi tasmād anyasmāc ca parokṣam anukṣaṇam anugatiṃ līlā-sahāyakaṃ ca prapañcati |",
  "GK19gp01-11u:1607": "yathā ca yogamāyā tathā tad-anugatā māyādayo' pīti |",
  "GK19gp01-11u:1608": "yadyapy evaṃ tathāpi tvat-prabhu-pratta-śaktim enaṃ tvam eva nija-śrī-prabhṛti-śaktibhir gopāyasveti gargo vyañjitavān |",
  "GK19gp01-11u:1609": "tad evaṃ sati bahūni santi nāmāni rūpāṇi ca sutasya te [BhP 10.8.15] ity api tad-uktir udriktīsyāt |",
  "GK19gp01-11u:1610": "yataḥ sva-snigdha-jana-bhajana-rasāveśitāveśatayā",
  "GK19gp01-11u:1611_0": "sadā virājamānasya śrīmad-vraja-rājātmajasya khalv asya sva-snigdha-jana-bhāva-svabhāva-viśeṣa-vinodam",
  "GK19gp01-11u:1611_1": "anumodamānasya tad-bhāva-rūpānurūpaṃ rūpaṃ yadṛcchāvaśād ekadhānekadhā ca samīpator'samīpato'",
  "GK19gp01-11u:1611_2": "py āvirbhavati tirobhavati ca |",
  "GK19gp01-11u:1612": "[102] tataḥ śrī-vasudeva-devakyor antar yac caturbhujam asya rūpaṃ sphurati,",
  "GK19gp01-11u:1613": "tad eva hi bahir āvirbhavati sma |",
  "GK19gp01-11u:1614": "phalena phala-kāraṇam anumīyate iti nyāyena |",
  "GK19gp01-11u:1615": "tenaiva ca nyāyena śrī-vrajeśvaryos tu paraṃ dvibhuja-mūrtitayā sphūrtir āsīt |",
  "GK19gp01-11u:1616": "tataḥ prāg ayaṃ vasudevasya kvacij jātas tavātmajaḥ [BhP 10.8.14] iti dhṛta-tapo-vargasya gargasya vacanam anusṛtya parāmṛśyate |",
  "GK19gp01-11u:1617": "yadā nṛśaṃsa-kaṃsa-bhiyā svāvirbhūta-caturbhuja-rūpācchādana-pūrvaka-dvibhuja-rūpāvirbhāvanāya śrī-devakīcchā jātā,",
  "GK19gp01-11u:1618": "tadā tasya yad apūrvaṃ dvibhuja-rūpaṃ pūrvaṃ māyayā saha śrī-yaśodāyāḥ svāntaram āyātaṃ,",
  "GK19gp01-11u:1619": "tad eva tatra sannidhānam avāpya caturbhujaṃ rūpam antarbhāvya svayam āvirbabhūva |",
  "GK19gp01-11u:1620": "yatra sākāratayā mātṛ-garbha-sthitāpi māyā nirākāratayā tūrdhva-gatyā tanvā tad-vāhanatām āgatā |",
  "GK19gp01-11u:1621": "gandavāha-śreṇī nīla-kamala-dalam iva tatra sarvālakṣitatayā tat prāpitavatī |",
  "GK19gp01-11u:1622": "yā khalu pūrvaṃ tad-ākarṣeṇa dharṣeṇa paraṃ mātaram api mohena mlāpitavatī |",
  "GK19gp01-11u:1623": "[103] atha punas tena garbhasthenākāreṇa mātuḥ prasūti-bhramaṃ ca samprathayya bahir ātmanaṃ saṃvalayya prasūti-śayyām evādhiśayya sthitavatī |",
  "GK19gp01-11u:1624": "yā khalu śrī-devakītaḥ śrī-rohiṇyāṃ saṅkarṣaṇa-saṅkramaṇe' pi tathā prakramate sma iti |",
  "GK19gp01-11u:1625_0": "[104] atra ca snigdhakaṇṭhenāntaś cintitam - satyam evāha sma nūnaṃ athāham aṃśabhāgena",
  "GK19gp01-11u:1625_1": "[BhP 10.29] iti hi māyāṃ prati śrī-bhagavad-vākyam ādiṣṭā prabhuṇāṃśena kāryārthe",
  "GK19gp01-11u:1625_2": "sambhaviṣyati [BhP 10.1.25] iti ca devān prati brahma-vacanam |",
  "GK19gp01-11u:1626": "atra aṃśabhāgena caturbhuja-rūpeṇākāra-bhedeneti bhagavad-abhiprāyaḥ |",
  "GK19gp01-11u:1627": "kāryārthe tat-tan-mohanāya aṃśena sambhaviṣyati śrī-kṛṣṇasya dvibhuja-rūpeṇākāra-bhedena saha miliṣyati seti brahmaṇo' bhiprāyaḥ |",
  "GK19gp01-11u:1628": "tad evam eva hi vyākhyātam anyatra śrī-bhāgavata-tattvavidbhiḥ avatīrṇau jagaty-arthe svāṃśena bala-keśavau [BhP 10.38.32] ity atra svāṃśena mūrti-bhedeneti |",
  "GK19gp01-11u:1629": "[105] api ca śrī-vrajeśvara-sambandha-nibandhanā yā kṛṣṇe yogamāyābhivyaktir uktā sā siddhāntato' pi siddhatām āsīdati |",
  "GK19gp01-11u:1630": "bhagavataḥ khalu priyajanecchām evānugacchati sarva-śakti-vyaktir na tu yadṛcchām iti |",
  "GK19gp01-11u:1631": "[106] atha sarve sāścaryam ūcuḥ - bhavatu nāma tat tat | kintu tataḥ kim anantaraṃ jātam ?",
  "GK19gp01-11u:1632_0": "[107] madhukaṇṭha uvāca - anantaraṃ tu caturbhujatāvirbhāvānurūpyataḥ pravyakta-yogamāyasya",
  "GK19gp01-11u:1632_1": "tasya prāg-upadeśataḥ śrī-vasudevaḥ sarvatra māyika-śāyikāyāṃ jātāyāṃ pūrva-deva-bhiyā",
  "GK19gp01-11u:1632_2": "dvibhujam atrakīyaṃ bālakam atrānīya tayā bālikayā vimilitavān |",
  "GK19gp01-11u:1633": "so' yaṃ tu teneśvaratā-pratyāyakena caturbhuja-rūpeṇopadeśena ca na tatra jātakatāṃ vyañjitavān iti putratāṃ sandehitavān |",
  "GK19gp01-11u:1634": "atra tu dvibhuja-rūpeṇa vacanādi-śakter vyakter abhāvena ca tām eva vyajya putratām eva nidehitavān |",
  "GK19gp01-11u:1635": "śrīmān ānakadundubhis tu tad idaṃ sarvaṃ nānusadadhau iti |",
  "GK19gp01-11u:1636": "[108] snigdhakaṇṭha uvāca - nānusandadhātu nāma |",
  "GK19gp01-11u:1637": "tathāpi yāṃ tanayām atrakīyām apamāya svayam apanināya tasyāḥ pratidānasyāpi sad-bhāvābhāvāt katham iva nyaste' py asminn ātmīyatāṃ pratyapadyata ?",
  "GK19gp01-11u:1638": "āgamādāv api yasya nandanandana-nandātmaja-nandaja-nandatanaya-ballavīnandanādi-nāmāni tat-tad-abhīṣṭa-pradatayā nirdiṣṭānīti |",
  "GK19gp01-11u:1639": "[109] punaḥ sa-hāsam āha sma - yasya nandanandana iti nāma viparītatayā paṭhatāpi krama-parītatayānubhūyate |",
  "GK19gp01-11u:1640": "tasmād evam apy asman-nṛpater eva pūrva-vyañjitaṃ samañjasaṃ sañjanam añjasā tasya labhyatvāyopapalabhyata iti |",
  "GK19gp01-11u:1641": "[110] hasitvā punar uvāca - atha sa vraja-deva-sutasya vasudevasyāgamana-prakāras tu varṇyatām |",
  "GK19gp01-11u:1642": "[111] madhukaṇṭha uvāca -",
  "GK19gp01-11u:1643": "aṅghryor bandho vyadālīd aśayiṣata janā dvāra-rodhā vidīrṇāḥ",
  "GK19gp01-11u:1644": "śeṣaś chatraṃ babhūva dyumaṇijani-nadī prāpya kedāra-bhāvam |",
  "GK19gp01-11u:1645": "āgopādhīśa-gehaṃ vṛti-rahitam abhūd gokulaṃ kṛṣṇa-vāhaṃ",
  "GK19gp01-11u:1646": "prāpya śrī-śūra-putraṃ yad iha tad akhilaṃ kasya kiṃ brūhi tat tu ||JGc_1,3.34||",
  "GK19gp01-11u:1647": "[112] snigdhakaṇṭha uvāca - tad akhilaṃ goparājasya bhāgyam iti |",
  "GK19gp01-11u:1648": "[113] tad evaṃ labdha-prathāyāṃ kathāyām -",
  "GK19gp01-11u:1649": "tayor māyā-jāla-prathana-tulayā saṅkathanayā",
  "GK19gp01-11u:1650": "hareḥ sā sā līlā nayanam iva yātā kila yadā |",
  "GK19gp01-11u:1651": "tadā bāṣpa-stambhaa-pralaya-mukha-bhāvāḥ pratipadaṃ",
  "GK19gp01-11u:1652": "babhūvur ye vā te kati kati ca varṇyā vrajasadām ||JGc_1,3.35||",
  "GK19gp01-11u:1653_0": "[115] tataś ca taṃ ratna-nidhāyaṃ nidhāya gate śrī-vasudeve kāraṇābhāvāt pracalāyitatā-pracaya-dohaṃ",
  "GK19gp01-11u:1653_1": "maoham apahṛtya ca gatāyāṃ māyāyāṃ śrī-vraja-rāja-jāyā punaḥ sambhūtaṃ sutaṃ sākṣād eva dadarśa |",
  "GK19gp01-11u:1654": "yathā viṣṇu-purāṇe --",
  "GK19gp01-11u:1655": "dadṛśe ca prabuddhā sā yaśodā jātam ātmajam |",
  "GK19gp01-11u:1656": "nīlotpala-dala-śyāmaṃ tato' tyarthaṃ mudaṃ yayau ||[ViP 5.5.22] iti |",
  "GK19gp01-11u:1657": "[117] yathā ca -",
  "GK19gp01-11u:1658": "bālaṃ divyāti-divyāsita-maṇi-vapuṣaṃ candrajic candra-vaktraṃ",
  "GK19gp01-11u:1659": "lokātītābja-netraṃ dyu-taru-nava-dalollaṅghi-śobhāṅghri-pāṇim |",
  "GK19gp01-11u:1660": "kiñcic cañcat-karādi-mradima-madhurita-krandanād viśva-mohaṃ",
  "GK19gp01-11u:1661": "paśyantī gopa-rājñī tanujam amanuta svaṃ tadā citra-kalpam ||JGc_1,3.36||",
  "GK19gp01-11u:1662": "sāmrājyaṃ śyāma-bhāsāṃ nidhir api tad idaṃ rūpa-ratnākarāṇāṃ",
  "GK19gp01-11u:1663": "bhāgyaṃ lāvaṇya-bhājāṃ vilasita-nigamas tat-tad-aṅgāvalīnām |",
  "GK19gp01-11u:1664": "evaṃ mīmāṃsamānā vrajapati-dayitā yāvad āste sma tāvat",
  "GK19gp01-11u:1665": "krandann om om itītthaṃ nava-śiśur asakau tad dhruvaṃ svīcakāra ||JGc_1,3.37||",
  "GK19gp01-11u:1666": "dṛṣṭvā putram asau vrajeśa-gṛhiṇī sadyaḥ prajātaṃ sakhīr",
  "GK19gp01-11u:1667": "āhūtā na śaśāka kartum api ced āstāṃ paraṃ ceṣṭitam |",
  "GK19gp01-11u:1668": "asrair āvṛtam akṣi-kaṇṭham atha yat stabdhaṃ ca tasyā vapus",
  "GK19gp01-11u:1669": "tasmin lālana-lālasā-vaśatayā cātmātmanā vyagritaḥ ||JGc_1,3.38||",
  "GK19gp01-11u:1670": "kiṃ ca -",
  "GK19gp01-11u:1671": "yadā māyā gatā tarhi vraje mohaṃ jahau janaḥ |",
  "GK19gp01-11u:1672": "kadā yadā hy āvirāsīt tatra śrī-puruṣottamaḥ ||",
  "GK19gp01-11u:1673": "JGc_1,3.39||",
  "GK19gp01-11u:1674": "tadā vyavahitānām apy eṣa prākāśayan manaḥ |",
  "GK19gp01-11u:1675": "kumudvatīnāṃ sumano-gaṇaṃ vā śīta-dīdhitiḥ ||",
  "GK19gp01-11u:1676": "JGc_1,3.40||",
  "GK19gp01-11u:1677": "sphurati sma paraṃ mātuḥ śayyāyāṃ na sa bālakaḥ |",
  "GK19gp01-11u:1678": "snigdhānām api citteṣu svaccheṣu pratibimbavat ||",
  "GK19gp01-11u:1679": "JGc_1,3.41||",
  "GK19gp01-11u:1680": "sphurati sma yadā bālas tāsāṃ vyavahito' pi saḥ |",
  "GK19gp01-11u:1681": "taṃ drutaṃ tās tadā jagmuḥ sāraṅgyo vā ghanāgamam ||",
  "GK19gp01-11u:1682": "JGc_1,3.42||",
  "GK19gp01-11u:1683": "rohiṇyādibhir etābhiḥ samam āloki bālakaḥ |",
  "GK19gp01-11u:1684": "udayat-pūrṇa-candro vā cakorībhiḥ samantataḥ ||",
  "GK19gp01-11u:1685": "JGc_1,3.43||",
  "GK19gp01-11u:1686": "stambhe' pi smera-netrābhyāṃ paśyantīṃ sutam eva tām |",
  "GK19gp01-11u:1687": "pratikāryāṃ vicāryāmūḥ paryālocanta taṃ tataḥ ||JGc_1,3.44||",
  "GK19gp01-11u:1688": "tā etā manasā dṛśā kalitam apy atrāsitaṃ bālakaṃ",
  "GK19gp01-11u:1689": "sandehāspadatām anaiṣur asakṛd yat tat tu yogyaṃ matam |",
  "GK19gp01-11u:1690": "yad vastu prathitaṃ sudurlabhatayā tad daivato labhyatāṃ",
  "GK19gp01-11u:1691": "kintv etat prathamaṃ pratīti-padavīṃ nātmany alaṃ yacchati ||JGc_1,3.45||",
  "GK19gp01-11u:1692": "tad yathā -",
  "GK19gp01-11u:1693": "navyendīvaram-mālyam asti kim idaṃ kiṃ śakra-nīlaṃ mahat",
  "GK19gp01-11u:1694": "kiṃ vaidūryam aho tad etad atulaṃ jñātuṃ na yac chakyate |",
  "GK19gp01-11u:1695": "paśyāmaḥ kila bālakasya tu tanuṃ sarvendriyāṇāṃ kṛtiṃ",
  "GK19gp01-11u:1696": "rundhānā khalu yā tanoti nayana-dvandvasya nirdvandvatām ||JGc_1,3.46||",
  "GK19gp01-11u:1697": "[118] tatra ca - nirmitaṃ kila mṛgamada-saurabha-tamāla-dala-sāreṇa,",
  "GK19gp01-11u:1698": "abhyaktaṃ kila nikhila-vilambaka-lāvaṇyena,",
  "GK19gp01-11u:1699": "udvartitaṃ kila nija-deha-tejasā,",
  "GK19gp01-11u:1700": "snātaṃ kila nija-mukha-niryat-kānti-sudhayā,",
  "GK19gp01-11u:1701": "anuliptaṃ kila jananī-dṛṣṭi-karpūra-labdha-saṃghṛṣṭi-bhadra-śriyā,",
  "GK19gp01-11u:1702_0": "bhūṣitaṃ kila sahaja-śubhatā-rūṣita-nijākāreṇa iti sadyo-jātaṃ tad apatyaṃ vitarkya",
  "GK19gp01-11u:1702_1": "mithaḥ-kṛta-samāgamāḥ sarvāḥ punas taṃ bālaṃ labdha-tamāla-patra-bhoga-mṛga-bheda-mṛgamada-sāra-paṅkam iva komalāṅgam,",
  "GK19gp01-11u:1703": "nija-kara-cūrṇitatama iva cūrṇa-kuntalam,",
  "GK19gp01-11u:1704": "vahan-mukha-vidhu-bimbam īkṣayantaṃ sarva-manāṃsy ākraṣṭum iva karau muṣṭīkurvantaṃ,",
  "GK19gp01-11u:1705": "taraṇijā-nijāguru-taraṅgam iva kara-caraṇa-kamalaṃ cālayantaṃ vilokayāmāsuḥ |",
  "GK19gp01-11u:1706": "[119] tad evaṃ vilokya ca -",
  "GK19gp01-11u:1707": "sarvās tāḥ kalakalam eva moda-yuktāḥ",
  "GK19gp01-11u:1708": "kurvatyaḥ param avidur na tatra kṛtyam |",
  "GK19gp01-11u:1709": "ekā tu drutam atha suṣṭhu-dhīra-cittā",
  "GK19gp01-11u:1710": "taṃ kampre kara-yugale dadhaty apaśyat ||JGc_1,3.47||",
  "GK19gp01-11u:1711": "[120] tataś ca pum-apatya-cihnam ahnāyāvagatya tāsāṃ pratyekam api samīhitam | yathā -",
  "GK19gp01-11u:1712": "aho śirasi dhāraye nayanayor muhuḥ sparśaye",
  "GK19gp01-11u:1713": "hṛdi pracuram arpaye hṛdaya-madhyamāveśaye |",
  "GK19gp01-11u:1714": "idaṃ vividha-bhāvanaṃ bhṛśam atītya vīcikṣiṣā",
  "GK19gp01-11u:1715": "balād vara-dṛśāṃ dṛśāṃ viṣayatām anaiṣīd amum ||JGc_1,3.48||",
  "GK19gp01-11u:1716": "tatra ca -",
  "GK19gp01-11u:1717": "muhur aho tanayaṃ nayanaṃ gataṃ",
  "GK19gp01-11u:1718": "pramadataḥ praṇayanty api nātṛpat |",
  "GK19gp01-11u:1719": "ghana-rucir jananī-stana-yugmajām",
  "GK19gp01-11u:1720": "amṛta-vṛṣṭim adhād api dṛṣṭijām ||JGc_1,3.49||",
  "GK19gp01-11u:1721": "[121] tataś cātyarvāg arha-śiśu-snapanādi-parvānusandhānataḥ sarvāsāṃ sāvadhānatā-vidhāne jāte -",
  "GK19gp01-11u:1722": "rohiṇyājñām anu pati-suta-śreyasī vṛddha-viprā",
  "GK19gp01-11u:1723": "vṛttaṃ vijñāpayitum atulānandam eti sma nandam |",
  "GK19gp01-11u:1724": "vaktrollāsāt palita-valanād ambarāc chubhra-dhāmā",
  "GK19gp01-11u:1725": "dhāmnāṃ hāsa-prathiti-tulitā yā javān nirjagāma ||JGc_1,3.50||",
  "GK19gp01-11u:1726": "[122] atha tad etat-paryante vṛtte vṛtte,",
  "GK19gp01-11u:1727": "jāta-tat-tad-bhāva-sampadaḥ sabhāsadaḥ pratikṛtāñjalitayā sthitayor madhukaṇṭha-snighdakaṇṭhayor madhukaṇṭhaḥ prāha sma -",
  "GK19gp01-11u:1728": "vrajendra so' yaṃ putras te sadaḥ-sādbhuta-sampadaḥ |",
  "GK19gp01-11u:1729": "janma-mātrāj jana-śreṇyā nandana-śreṇi-janmadaḥ ||JGc_1,3.51|| iti |",
  "GK19gp01-11u:1730": "[123] tataś ca tau nijopakaṇṭhopam anu vraja-rāja ājuhāva |",
  "GK19gp01-11u:1731": "āgatyoś ca tayoḥ śirasi kara-saroruham ādhāya nijālaṅkārair alañcakāra |",
  "GK19gp01-11u:1732": "sarvaṃ ca tat-sampradāyaṃ bahu-sampradānena sampradānam akarot |",
  "GK19gp01-11u:1733": "uvāca ca - adya vāsaḥ samāsādyatāṃ bhojananādy-artham iti |",
  "GK19gp01-11u:1734": "sarvān prati covāca - punar evaṃ prātaḥ prātar āyātavyam iti |",
  "GK19gp01-11u:1735_0": "[124] atha go-sambhālanārthaṃ pitaram anujñāṃ samabhyarthya mātaraṃ ca vanya-bhojana-prasthāpanaṃ",
  "GK19gp01-11u:1735_1": "prārthya sūta-kumāraayoś cātma-saṅgamanaṃ samarthya kṛta-vrāje vraja-yuva-rāje sarve",
  "GK19gp01-11u:1735_2": "yathā svam āvāsaṃ yayuḥ ||",
  "GK19gp01-11u:1736": "iti śrī-śrī-gopāla-campūm anu",
  "GK19gp01-11u:1737": "kṛta-pūraṇa-vraja-varti-tṛṣṇa-śrī-kṛṣṇa-janma-sampan-mayaṃ",
  "GK19gp01-11u:1738": "nāma tṛtīyaṃ pūraṇam",
  "GK19gp01-11u:1739": "||3||",
  "GK19gp01-11u:1740": "*************************************************************",
  "GK19gp01-11u:1741": "(4)",
  "GK19gp01-11u:1742": "atha caturtha-pūraṇam",
  "GK19gp01-11u:1743": "nanda-nandana-parva",
  "GK19gp01-11u:1744": "[1] atha pūrvedyur madhukaṇṭhaḥ kṛtī yathācīkṛtat,",
  "GK19gp01-11u:1745": "evam aparedyuś ca vraja-deva-sabhāyāṃ bhāsamānāyāṃ sāvasara-nidigdhaḥ snigdhakaṇṭhas tat-kīrtim acīkīrtat |",
  "GK19gp01-11u:1746": "[2] madhukaṇṭhaḥ sotkaṇṭhaṃ papraccha-",
  "GK19gp01-11u:1747": "prāg yadvac caritaṃ harer arasayad vāg-indriyaṃ tadvad apy",
  "GK19gp01-11u:1748": "adyāsvādayituṃ mamecchatitarām udyamya karṇa-dvayam |",
  "GK19gp01-11u:1749": "yady apy ekaka eva bhoktṛ-pada-bhāg jīvas tathāpi prati-",
  "GK19gp01-11u:1750": "svaṃ cakṣuḥ-prabhṛtīni tāni ca muhur vāñchanti bhoga-prathām ||JGc_1,4.1||",
  "GK19gp01-11u:1751": "[3] tathā ca snigdhakaṇṭha uvāca-athānanda-samṛddhā sā vṛddhā go-dohanārthaṃ gosthānam adhyavasthitān madhya-sthita-śrīman-nandopanandādīn vindati sma | tatra ca-",
  "GK19gp01-11u:1752": "asta-vyasta-gatiḥ pramoda-madhurā paśyanty amūn agrataḥ",
  "GK19gp01-11u:1753": "kiñcid vaktum ivodyad āsya-valanā dīrghāyitālpa-kṣitiḥ |",
  "GK19gp01-11u:1754": "hasta-nyasta-phalādir evam api sā putrodbhavaṃ vyañjatī",
  "GK19gp01-11u:1755": "yat kiñcid vadati sma tat punar avādīd ity amī menire ||JGc_1,4.2||",
  "GK19gp01-11u:1756": "[4] madhukaṇṭha uvāca-kim uktavatī sā ?",
  "GK19gp01-11u:1757": "[5] snigdhakaṇṭha sasmitam uvāca-asmākaṃ rājādya prajāta-prajāḥ |",
  "GK19gp01-11u:1758": "kathaṃ bhavantas tan-milanāya nāyānti ? iti |",
  "GK19gp01-11u:1759": "[6] madhukaṇṭha sahāsam uvāca-tatas tataḥ ?",
  "GK19gp01-11u:1760": "[7] snigdhakaṇṭha uvāca-tataś ca taj-janma-vṛttāmṛta-nava-varṣābhiḥ śikhina iva gopāḥ kolāhalaṃ kalayāmāsuḥ |",
  "GK19gp01-11u:1761": "śrī-gopaty-adhipas tu vānaspatya iva pulakāṅkura-kulākulatayā paraṃ paramānandaṃ vyañjayāmāsa, na tu vacasā |",
  "GK19gp01-11u:1762": "[8] madhukaṇṭha uvāca-tatas tataḥ ?",
  "GK19gp01-11u:1763_0": "[9] snigdhakaṇṭha uvāca-tataś ca smita-sambhramādara-bhara-karbūritaiḥ sarvair vanditayā",
  "GK19gp01-11u:1763_1": "nanditayā ca tayā satvarayā paliknī-varayā sa-nijāṅga-jāta eva bhavān maṅgala-saṅgī",
  "GK19gp01-11u:1763_2": "bhūyād ity apūrvāṃ sukha-pūrvāṃ vācaṃ procya rocanā-kuṅkuma-saṅga-lepa-saṅkula-sad-aṅkura-phala-maṅgale",
  "GK19gp01-11u:1763_3": "śrīmad-vraja-rājasya kṣemaṅkara-karayor vinyaste tena vilokita-kalpaḥ śrīmān upanandaḥ",
  "GK19gp01-11u:1763_4": "sānandaṃ jalpati sma-iha dohāya saṃhāya raṃhasāyamānā dhenu-saṅghāḥ kām apy avihāya",
  "GK19gp01-11u:1763_5": "drutam asyāḥ sagṛhāya vihāpyantām |",
  "GK19gp01-11u:1764": "[10] tatra sarve cāmoda-garveṇa procuḥ-anyad vā yat kiñcid asyā hitaṃ samīhitaṃ bhavati | tataś ca-",
  "GK19gp01-11u:1765": "āhlādena samaṃ jajñe bālaḥ kiṃ kiṃ sa eva saḥ |",
  "GK19gp01-11u:1766": "evaṃ viviktuṃ nandasya nāsīn matimatī matiḥ ||JGc_1,4.3||",
  "GK19gp01-11u:1767": "[11] atha śrīmān vrajeśaḥ svīkṛta-dhārmika-veśas tad api bahulam anyad api bahulādikaṃ dānāya saṃcakpe |",
  "GK19gp01-11u:1768": "yatra sarvaś ca tathābhāvāya kharvaśaś cakpe |",
  "GK19gp01-11u:1769": "saṅkalpya ca gṛhe gantuṃ kṛta-spṛhe dhṛta-veśe ca tat-tad-vṛta-vraja-nareśe śrī-rāma-prasū-samādeśān mahā-gopura-deśād dundubhi-dvandvam unnanāda |",
  "GK19gp01-11u:1770": "tac ca vādya-vidyā-vidura-vyañjitaṃ vādyaṃ vyaktam evedaṃ muhur vakti sma-prādurbhūto nandānanda iti | tataś ca-",
  "GK19gp01-11u:1771": "api śrutam abhūn niśi tridiva-vādya-garjojitaṃ",
  "GK19gp01-11u:1772": "jitaṃ jitam iti svanaṃ na tu viniścitaṃ kāraṇam |",
  "GK19gp01-11u:1773": "tadā tad-anuvādi tat kalayatām amīṣāṃ muhur",
  "GK19gp01-11u:1774": "mudā kalakalā-ravaṃ samajani vraja-prāṇinām ||JGc_1,4.4||",
  "GK19gp01-11u:1775_0": "[12] atha saṃmadena muhur lambhita-stambhārambhatāyām apy utkaṇṭhayākṛṣṭa iva tatra",
  "GK19gp01-11u:1775_1": "ca labdha-kampa-sampattāyām api kevalaṃ svakṛta-sevena nārāyaṇa-devena datta-hastāvalamba",
  "GK19gp01-11u:1775_2": "iva dhairyam avalambamānaḥ svālayaṃ prati vraja-bhūpālaḥ pracacāla | tataś ca-",
  "GK19gp01-11u:1776": "tad vṛnde gṛham abhiyāti bandhu-vargā",
  "GK19gp01-11u:1777": "dhāvantaḥ krama-militā mithaḥ purogāḥ |",
  "GK19gp01-11u:1778": "ye gaṅgā-jharam anu nirjhara-prabhedā",
  "GK19gp01-11u:1779": "yadvat tat-tūlitatayānayanta vṛddhim ||JGc_1,4.5||",
  "GK19gp01-11u:1780": "athāgatāḥ pura-vanitāḥ puraḥ puraḥ",
  "GK19gp01-11u:1781": "sahasraśaḥ kalita-śubhāyutāyutāḥ |",
  "GK19gp01-11u:1782": "vrajeśvaraṃ puru nirarājayan jayan",
  "GK19gp01-11u:1783": "navātmaja-prabhavamahe mahehayā ||JGc_1,4.6||",
  "GK19gp01-11u:1784": "tataś ca kolāhalibhir vraja-sthitaiḥ",
  "GK19gp01-11u:1785": "samaṃ gataḥ śrīla-mahā-vrajeśvaraḥ |",
  "GK19gp01-11u:1786": "svarāṃs tu sālaṅkṛti cārv aśūśubhan",
  "GK19gp01-11u:1787": "nabhaḥ-sabhaṃ pūrṇa-sudhāṃśuvat prabhuḥ ||JGc_1,4.7||",
  "GK19gp01-11u:1788": "yadyapi viprāḥ sahasā",
  "GK19gp01-11u:1789": "svayam āgataye kṛtodyamāḥ sarve |",
  "GK19gp01-11u:1790": "tad api tad-ādara-vidhaye",
  "GK19gp01-11u:1791": "rājñāhūtāḥ pṛthak pṛthak prathamam ||JGc_1,4.8||",
  "GK19gp01-11u:1792": "sukhāviṣṭas tasmin madhuram upaviṣṭaiḥ sadasi tair",
  "GK19gp01-11u:1793": "mahā-snigdhaiḥ śarma-prakara-paridigdhaiḥ parivṛtaḥ |",
  "GK19gp01-11u:1794": "paṭhadbhiḥ putrāśīr ucita-nigamaṃ bhūsura-varaiḥ",
  "GK19gp01-11u:1795": "kiradbhir dūrvādyaṃ śirasi sukha-pūrvaṃ sa mahitaḥ ||JGc_1,4.9||",
  "GK19gp01-11u:1796": "sasne yat paricaskare vapur api svasti-śrutiḥ śuśruve",
  "GK19gp01-11u:1797": "śrīman-nanda-mahātmanā suta-janau tat tat stuve nāparam |",
  "GK19gp01-11u:1798": "adyāpi sphuṭam eti sarva-janatā yeṣāṃ śrutād apy aho",
  "GK19gp01-11u:1799": "snānādy apy atigamya satkṛti-phalaṃ yasyāsti nāntaḥ kvacit ||JGc_1,4.10||",
  "GK19gp01-11u:1800": "[13] atha jāta-karma bhavyaṃ kartavyam iti gurubhir ādiṣṭena tena tat-pratyutkramaś cakre, yathā-",
  "GK19gp01-11u:1801": "ānarcire vrajeśitrā mātṛkā yās tadā tu tāḥ |",
  "GK19gp01-11u:1802": "mātuḥ kam iva kaṃ yāsām ity artha-vyaktim āgatāḥ ||",
  "GK19gp01-11u:1803": "JGc_1,4.11||",
  "GK19gp01-11u:1804": "atha nāndīmukha-śrāddhaṃ rāddhaṃ gopāla-pālinā |",
  "GK19gp01-11u:1805": "pitaro hi svayaṃ yasmiṃs te nāndīmukhatāṃ gatāḥ ||JGc_1,4.12||",
  "GK19gp01-11u:1806_0": "[14] atha veda-vidhāna-paṭubhiḥ sārdham antaḥpuraṃ praviṣṭe bhadra-kumbhādi-bhadra-viśiṣṭa-sūtikā-gṛhāgra-vedy-upaviṣṭe",
  "GK19gp01-11u:1806_1": "śrī-vraja-kula-mahiṣṭhe parama-manorathārohiṇī rohiṇī tad avadhāya kula-traya-yaśo-dāyi-yaśodā-khaṭṭām",
  "GK19gp01-11u:1806_2": "antaḥ-paṭena vyavadhāya bālaṃ pidhāya gṛhāvagrahaṇīm ānināya |",
  "GK19gp01-11u:1807": "kintu nava-bālakaṃ vilokayituṃ śarmaṇā narmaṇā ca nijālaṅkṛty-arthaṃ prajāvatyas taṃ pratyabhitaḥ kim api kim apy amūlyatā-paryācitaṃ yācitavatyaḥ pratiśrute tu taṃ vilokayāmāsuḥ |",
  "GK19gp01-11u:1808": "[15] sa ca khalv astoka-roka-loka-valaya-bhava-prabala-nava-kuvalaya-kulapati-durlaṅgha-śobhā-saṅghaṃ durlabha-komalāmala-kānti-viśrānti-bhūmiṃ,",
  "GK19gp01-11u:1809": "kalita-marma-prayatana-karma-viśvādbhuta-viśvakarma-nirmita-nirmala-nīla-cintāmaṇi-pratimā-pratipratīkātikrama-parimita-sarvāvayavaṃ,",
  "GK19gp01-11u:1810": "prabala-pravāha-dalita-cara-bāla-vāyaja-samavāyaja-mañjulāñjana-kalita-tala-niścala-jala-kālindī-hrada-jālaja-bāla-śaivālaka-ruci-rucira-rocir-valitārāla-ślakṣṇa-bāla-samudāyaṃ,",
  "GK19gp01-11u:1811": "kamalālayā-kara-kiśalaya-sita-lasita-sita-kamalāntar-valaya-dala-nirmala-vilocanaṃ,",
  "GK19gp01-11u:1812": "vaikuṇṭha-sthita-kalpa-taru-tallaja-pallava-kuṇṭhatākara-kara-caraṇādharaṃ,",
  "GK19gp01-11u:1813": "nipīta-kanaka-ruci-śuci-pītana-pītitāmbarāvaraṇa-rocanaṃ rocanaṃ bālakam ālocayann ātmānaṃ nayana-payaḥ-payasā snapayan vilakṣaṇatayā kṣaṇa-katipayaṃ jalavad āsīt",
  "GK19gp01-11u:1814": "|",
  "GK19gp01-11u:1815": "yadyapi bahuvidha-bhāvā, jātā goṣṭheśitus tarhi |",
  "GK19gp01-11u:1816": "tad api ca jāḍyaṃ balavaj jajñe gāmbhīrya-śīlasya ||JGc_1,4.13||",
  "GK19gp01-11u:1817": "[16] atha cirāya dhīra-bhāvaṃ dhāritavatī vraja-dharitrī rājya-śrīmatī tad-ānanda-spṛhiṇī nava-nandanam upananda-gṛhiṇī tad-utsaṅga-saṅginaṃ cakāra |",
  "GK19gp01-11u:1818": "utsaṅgaṃ vahati śiśuṃ vrajādhirāje",
  "GK19gp01-11u:1819": "sā dūrād adhiśayitā prasūti-śayyām |",
  "GK19gp01-11u:1820": "āsīt tac-chravaṇaja-bāṣpa-romaharṣa-",
  "GK19gp01-11u:1821": "stambhādyair vivaśa-tanūr vrajādhirājñī ||JGc_1,4.14||",
  "GK19gp01-11u:1822": "[17] atha tatra medhā-janakaṃ karma śarmānta-nāmabhir nirmame,",
  "GK19gp01-11u:1823": "yatra bhūs tvayi ity-ādikaṃ paṭhitvā hemāntarhitayānāmikayā bālo ghṛta-lavaṃ lehayāmāse |",
  "GK19gp01-11u:1824": "athāyuṣya-kriyā kriyate sma, yatra oṃ divaspati ity ādikena ḍimbhaḥ spṛṣṭaḥ |",
  "GK19gp01-11u:1825": "dik-catuṣṭaye madhye ca oṃ hṛdam annaṃ prāṇāya ity ādibhir bhūmiś cābhimantritā |",
  "GK19gp01-11u:1826": "atha oṃ aśmā bhava ity ādinā punar arbhako' bhimṛṣṭaḥ |",
  "GK19gp01-11u:1827": "tataḥ oṃ iḍāsi ity ādinā tan-mātābhimantritā |",
  "GK19gp01-11u:1828": "punar mātuḥ stana-dvayaṃ oṃ imaṃ stanam iti,",
  "GK19gp01-11u:1829": "oṃ yas te stanam ity ābhyām ṛgbhyāṃ krameṇa prakṣālitam |",
  "GK19gp01-11u:1830": "tataś ca tam uttāna-śāyinaṃ sūtikā-śayyāyāṃ nidhāya tac-chiraḥ-pradeśe oṃ āpo deveṣu ity ādinodapātraṃ nihitam iti |",
  "GK19gp01-11u:1831_0": "[18] tad evaṃ jāta-karma-śarmaṇi nirvṛtte bāla-nābhi-nāle ca prāpta-cchedana-kāle",
  "GK19gp01-11u:1831_1": "vṛtte paramānanda-sandohenānavahita-prāyā yā saiva tadaiva tad-avadhātrī dhātrī sapulaka-kāyā",
  "GK19gp01-11u:1831_2": "citram idam iti dvi-tri-vāram idam niveditavatī-rājan ! itaratra nābhi-sarasi nālam",
  "GK19gp01-11u:1831_3": "eva lakṣyate, na tu nālīkam |",
  "GK19gp01-11u:1832": "atra punar nālīkam eva na tu nālam iti |",
  "GK19gp01-11u:1833": "kiṃ ca-",
  "GK19gp01-11u:1834": "aṅghryor vyakta-darāri-vajra-kamalādyāścarya-cihnair alaṃ",
  "GK19gp01-11u:1835": "kamrair ujjvalitāṃ tathā kara-yuge taiḥ kaiścid anyair api |",
  "GK19gp01-11u:1836": "paśya śrī-vrajanātha nīrada-rucer bālasya sāmudrako-",
  "GK19gp01-11u:1837": "llaṅghi-śrī-vibhavasya deha-valanām asmāsu citra-pradām ||JGc_1,4.15||",
  "GK19gp01-11u:1838": "[19] tadā ca sarvasminn api vismita-caryā-paryākule baṭavaḥ sahāsa-pāṭavam ūcuḥ-aye ! sarva-śarmada ! nirmala-dharmaṇo bhavataḥ katham aśaucaṃ nāma sāmarthyaṃ samarthayatām ?",
  "GK19gp01-11u:1839": "yato nāḍī-ccheda eva vṛtte tad āmananti sma |",
  "GK19gp01-11u:1840_0": "[20] tad evam ullasan nikhila-roma-samutphulla-mukha-somaḥ parivārita-baṭu-stomatayā",
  "GK19gp01-11u:1840_1": "bahir vihita-homa-sthānam āgamya samyag arpita-sarvānandaḥ saṅgi-samarpita-tat-tad-vṛtta-śantama-kandaḥ",
  "GK19gp01-11u:1840_2": "śrīmān nandas tān dānīya-viprān ānīya pradānārambhaṃ sambhṛtavān |",
  "GK19gp01-11u:1841": "ārebhe sa ca dātuṃ, lebhe na tulāṃ tu saṅgināṃ teṣām |",
  "GK19gp01-11u:1842": "tādṛśa-tat-prasava-śrī-vārtā yair arpitā paritaḥ ||JGc_1,4.16||",
  "GK19gp01-11u:1843": "tathāpi-",
  "GK19gp01-11u:1844": "ayutaṃ prayutaṃ niyutaṃ bhavati daśānāṃ sahasram ārabhya |",
  "GK19gp01-11u:1845": "niyute viṃśati-lakṣaṃ tāvad dhenūr adān nandaḥ ||",
  "GK19gp01-11u:1846": "JGc_1,4.17||",
  "GK19gp01-11u:1847": "viṃśati-lakṣaṃ dattvā dhenūḥ sauvarṇa-śṛṅga-saṅgy-aṅgīḥ |",
  "GK19gp01-11u:1848": "hṛdayam apūrṇatayāsīt tasyānyasmai pradānāya ||",
  "GK19gp01-11u:1849": "JGc_1,4.18||",
  "GK19gp01-11u:1850": "daśabhir daśabhir droṇaiḥ kṛta-tila-saptācalīm adadāt |",
  "GK19gp01-11u:1851": "yad-vṛti-maṇi-kanakānāṃ tad-adhikatara-bhāratā dvijair mene ||",
  "GK19gp01-11u:1852": "JGc_1,4.19||",
  "GK19gp01-11u:1853": "tebhyaś ca dakṣiṇīyebhyaḥ prattā yā dakṣiṇāmunā |",
  "GK19gp01-11u:1854": "tayāpy akṣīṇayānyeṣām akṣīṇy āścaryam āyayuḥ ||",
  "GK19gp01-11u:1855": "JGc_1,4.20||",
  "GK19gp01-11u:1856": "bāḍavyānām asaṅkhyānāṃ nāsīt paricitis tadā |",
  "GK19gp01-11u:1857": "brahma-varcasam evāsmin paricāyakatāṃ yayau ||JGc_1,4.21||",
  "GK19gp01-11u:1858": "[21] tatra ye vidita-vedābhiprāyā viprā nija-nija-vidyātiśāyakāḥ sūta-māgadha-vandi-kṛśāśvi-gāyakāḥ svacchanda-nānā-śabda-vādakā vādakāś ca,",
  "GK19gp01-11u:1859": "te sarve' pi tasmin parvaṇi saṅginaḥ santaḥ sumaṅgalam eva śabdāyamānāḥ pṛthaktāyām apy apṛthaṅ-nisvanā iva viśvaṃ vismāyayanti sma |",
  "GK19gp01-11u:1860": "yāvad evaṃ vṛttaṃ vṛttam, tāvad vraja-sthalam api hṛṣṭam iva dṛṣṭaṃ, kim uta vrajasthāḥ |",
  "GK19gp01-11u:1861": "yataḥ saṃsṛṣṭatayā vikṣepa-śūnyam iva saṃsiktatayā snigdham iva,",
  "GK19gp01-11u:1862": "cala-citra-dhvajāditayā nṛtyad iva cāsīt |",
  "GK19gp01-11u:1863": "tatra ca yadā go-vṛṣa-vatsānām api svabhāvata eva bhavataḥ sānurāga-snehasya taila-vidrāvita-haridrā-samakti-vyājād bahir api vyaktir āsīt |",
  "GK19gp01-11u:1864": "harṣa-vaicitryasya ca vicitra-dhātu-barha-srak-kāñcana-mālā-vyājāt |",
  "GK19gp01-11u:1865": "tadā kim uta gopānāṃ te hy adyāpi yaśasā",
  "GK19gp01-11u:1866": "vidyamānā go-pṛthivyāḥ pātāra itīva tathocyante |",
  "GK19gp01-11u:1867": "ye khalu vyañjita-rasa-bhāvatayā vidhṛtālaṅkāratayā ca sva-varṇana-kāvya-granthair abhedam āyayuḥ |",
  "GK19gp01-11u:1868": "ullāsa-vidhṛta-nānā-maṇi-maya-bali-pāṇitayā premaṇi sveṣāṃ vīratāṃ ca vyañjayāmāsuḥ |",
  "GK19gp01-11u:1869": "yadā caivaṃ gopās tadā punar atīva jīvanāyamāna-gokula-kuleśvarī guṇa-gaṇa-digdha-snigdha-hṛdayā gopa-vara-varṇinyaḥ kiyad vā varṇanīyāḥ ?",
  "GK19gp01-11u:1870": "[22] yāḥ khalu pūrvaṃ tad-apatya-samapatty-abhāvān nirveda-vedanayā tyakta-prāya-pariṣkārāḥ,",
  "GK19gp01-11u:1871_0": "samprati tu kiñcic-caraṇa-pravaṇa-tad-apatya-śravaṇa-mātreṇa vidhṛta-vividha-sukha-vikārās",
  "GK19gp01-11u:1871_1": "tat-parva-rañjanārthaṃ vilambanīyām api pariṣkṛtim urīkṛtya nṛtyantya iva tat-purīṃ prati calitāḥ |",
  "GK19gp01-11u:1872": "yāś ca vyañjijiṣita-maṅgala-saṅgatayā sneha-maya-kāmanā-pariṇāmatayā ca svayam eva mahā-maṇi-mayopāyana-pāṇayo babhūvuḥ |",
  "GK19gp01-11u:1873": "yāsām ānandād anyad eva śobhā-vaibhavam āvirbhavati sma |",
  "GK19gp01-11u:1874": "tathā hi-",
  "GK19gp01-11u:1875": "jita-kuṅkumam uru ruruce mukha-śaśināṃ rocir etāsām |",
  "GK19gp01-11u:1876": "samuditam uditaṃ parvaṇi suta-januṣaḥ śrī-yaśodāyāḥ ||JGc_1,4.22||",
  "GK19gp01-11u:1877": "[23] tatra ca gāyanti-",
  "GK19gp01-11u:1878": "ajani yaśodā niśi suta-sāram |",
  "GK19gp01-11u:1879": "iti mahilālir itā tad-agāram ||dhru||",
  "GK19gp01-11u:1880": "sambhrama-viracita-bahu-vidha-veśam |",
  "GK19gp01-11u:1881": "pathi mālya-cyava-pūrita-deśam ||",
  "GK19gp01-11u:1882": "cala-maṇi-kuṇḍala-valita-kapolam |",
  "GK19gp01-11u:1883": "aparikalita-galad-aṃśa-nicolam ||",
  "GK19gp01-11u:1884": "ucchalita-cchavi-capalāhāram |",
  "GK19gp01-11u:1885": "citra-vasana-vasa-rasanā-vāram ||",
  "GK19gp01-11u:1886": "aparaspara-gati-vijitānyonyam |",
  "GK19gp01-11u:1887": "sagaṇā vyahasīd iha cānyonyam ||JGc_1,4.23|| iti |",
  "GK19gp01-11u:1888": "kiṃ ca-",
  "GK19gp01-11u:1889": "vrajaḥ prakaṭatāṃ yātas tatra kṛṣṇaś ca saṅgataḥ |",
  "GK19gp01-11u:1890": "ity avādyanta vādyāni vādyādhiṣṭhātṛ-daivataiḥ ||",
  "GK19gp01-11u:1891": "JGc_1,4.24||",
  "GK19gp01-11u:1892": "tasmād ānanda-sandohād upananda-puraḥsarāḥ |",
  "GK19gp01-11u:1893": "gambhīrās te' pi cābhīrā vijahrur nanṛtur jaguḥ ||",
  "GK19gp01-11u:1894": "JGc_1,4.25||",
  "GK19gp01-11u:1895": "tadā tatrāgatā yoṣās taṃ sadāśīrbhir arbhakam |",
  "GK19gp01-11u:1896": "nirvarṇya varṇayitvā ca parasparam idaṃ jaguḥ ||JGc_1,4.26||",
  "GK19gp01-11u:1897": "pāhi ciraṃ vraja-rāja-kumāra |",
  "GK19gp01-11u:1898": "asmān atra śiśo sukumāra ||dhru||",
  "GK19gp01-11u:1899": "drutatara-vṛddhi-samṛddhi-gatena |",
  "GK19gp01-11u:1900": "śaṃ bhavatād bhavatābhimatena ||",
  "GK19gp01-11u:1901": "spṛhayāmas te hasita-mukhāya |",
  "GK19gp01-11u:1902": "aṅgana-saṅgata-riṅga-sukhāya ||",
  "GK19gp01-11u:1903": "go-bālāvali-lūmālambi |",
  "GK19gp01-11u:1904": "calanaṃ tava valatām avilambi ||",
  "GK19gp01-11u:1905": "saha go-śāvaka-gama-ramaṇena |",
  "GK19gp01-11u:1906": "sukhayasi hanta kadā kamanena ||",
  "GK19gp01-11u:1907": "go-gaṇa-cāraṇa-viharaṇam asya |",
  "GK19gp01-11u:1908": "sa tu paśyed vara-bhāgyaṃ yasya ||",
  "GK19gp01-11u:1909": "duṣṭa-kadala-dada-suṣṭhu-balāya |",
  "GK19gp01-11u:1910": "bhava-śiṣṭāli-viśiṣṭa-phalāya ||JGc_1,4.27||",
  "GK19gp01-11u:1911": "iti saṅgīta-saṅginyo raṅgiṇyo maha-sampadi |",
  "GK19gp01-11u:1912": "pītā-tailena siñcantyaḥ siñcantyaḥ prayayur bahiḥ ||JGc_1,4.28||",
  "GK19gp01-11u:1913": "tataś ca-",
  "GK19gp01-11u:1914": "dadhi-dugdhādi-sekena mitho' mī śubhratāṃ gatāḥ |",
  "GK19gp01-11u:1915": "taraṅgā iva dugdhābdher anṛtyan vara-goduhaḥ ||JGc_1,4.29||",
  "GK19gp01-11u:1916": "[24] atha tās tad avadhāya tad eva gāyanti sma, yathā-",
  "GK19gp01-11u:1917": "paśya sakhī-kula gokula-rājam |",
  "GK19gp01-11u:1918": "putrotsavam anu khelā-bhājam ||dhru||",
  "GK19gp01-11u:1919": "udadhi-prabha-dadhi-saṃplava-deśam |",
  "GK19gp01-11u:1920": "parito ghūrṇita-mandara-veśam ||",
  "GK19gp01-11u:1921": "madhya-dhaṭī-phaṇi-rāje kṛṣṭam |",
  "GK19gp01-11u:1922": "hṛdya-suhṛdbhir atīva ca hṛṣṭam ||",
  "GK19gp01-11u:1923": "madhye madhye durlabha-dānam |",
  "GK19gp01-11u:1924": "dadataṃ dadhataṃ vismaya-bhānam ||",
  "GK19gp01-11u:1925": "ekaṃ punar alam abhavad apūrvam |",
  "GK19gp01-11u:1926": "ajani vidhur bata yad itaḥ pūrvam ||JGc_1,4.30|| iti |",
  "GK19gp01-11u:1927": "[25] etad api ślokayāmāsuḥ-",
  "GK19gp01-11u:1928": "neyaṃ dugdha-vikīrṇi-pālir api tu drāg-vāri-dhārā-gatir",
  "GK19gp01-11u:1929": "neyaṃ syān navanīta-piṇḍa-visṛtir muktās tu muktāmbudāḥ |",
  "GK19gp01-11u:1930": "neyaṃ dīrṇa-haridra-nīra-vikṛtiḥ kintu prabhā vidyutāṃ",
  "GK19gp01-11u:1931": "parvaivedam atīva harṣa-mahasā varṣā-vapur nirmame ||JGc_1,4.31|| iti |",
  "GK19gp01-11u:1932": "bālasya mātāmaham etya mātulās",
  "GK19gp01-11u:1933": "tadā gṛhītāḥ kara-corakā iva |",
  "GK19gp01-11u:1934": "dadhy-ādi-paṅkeṣu muhur vikarṣaṇāt",
  "GK19gp01-11u:1935": "pitṛvya-vargeṇa vihasya daṇḍitāḥ ||JGc_1,4.32||",
  "GK19gp01-11u:1936": "[26] śrīmān nandaś ca-",
  "GK19gp01-11u:1937": "mahodāra-cittaś citāneka-vittaṃ",
  "GK19gp01-11u:1938": "samāhūya sarvaṃ guṇājīvi-kharvam |",
  "GK19gp01-11u:1939": "vinā tad-vicāraṃ vapuḥ-śakti-sāraṃ",
  "GK19gp01-11u:1940": "samutkṣipya ratnaṃ dade sātiyatnam ||JGc_1,4.33||",
  "GK19gp01-11u:1941": "kiṃ ca-",
  "GK19gp01-11u:1942": "grahītā yācitāny atra pradātāṅgīkriyā-yutaḥ",
  "GK19gp01-11u:1943": "śrīman-nandena dāne tu tatra jāto viparyayaḥ ||JGc_1,4.34||",
  "GK19gp01-11u:1944": "ataeva-",
  "GK19gp01-11u:1945": "vinā yācñāṃ dadāne tu sarvaṃ vraja-patau tadā |",
  "GK19gp01-11u:1946": "kalpadru-cintāmaṇy-ādyās te' py āsan kṛpaṇā iva ||JGc_1,4.35||",
  "GK19gp01-11u:1947": "tatra ca-",
  "GK19gp01-11u:1948": "anena prīyatāṃ viṣṇus tena stān me sute śivam |",
  "GK19gp01-11u:1949": "evaṃ prasabham udbhūtā dāne nandasya bhāvanā ||JGc_1,4.36||",
  "GK19gp01-11u:1950": "[27] atha sarvā janatā janita-snāna-kāmā samam amunā yamunām ayāmāsa |",
  "GK19gp01-11u:1951_0": "[28] tatra cānandena śrī-nandena saha galad-vrīḍāṃ jala-krīḍāṃ santatya nirmala-parimala-parimilana-pūrvakaṃ",
  "GK19gp01-11u:1951_1": "snānam ātatya divya-vastra-saṃvastraṇaṃ vitatya candra-candana-samālambhaṃ pratatya",
  "GK19gp01-11u:1951_2": "tatroṭaja-madhyam adhyāsīnāṃ siddha-pratana-prayatanatayā pūrṇa-mānasāṃ paurṇamāsīm",
  "GK19gp01-11u:1951_3": "anu namanam avatatya vandi-jana-janita-viśrāva-pūrita-śravasā śravasā valitā sā punas",
  "GK19gp01-11u:1951_4": "tad eva sadanam āsasāda |",
  "GK19gp01-11u:1952": "[29] tataḥ śrīmān vrajasya rājā ruci-dānāni racayan bandhu-vṛnda-sindhuṃ pūrayāmāsa |",
  "GK19gp01-11u:1953_0": "[30] atha tasminn ānanda-pīvni pratidīvni śrī-rāma-jananyā śraddhā-yantritatayā nimantritāḥ",
  "GK19gp01-11u:1953_1": "kṛta-ghṛta-pakva-jemanāḥ sarva eva parva-lakṣmyā pūritāś candrā iva sva-sva-mandiram avindananta |",
  "GK19gp01-11u:1954": "viditvā ca tad-ānandaṃ prati kṛta-pratijāgarāṃ jāgarām eva nṛtya-gītādi-dhanyāyāṃ rajanyām abhajanta |",
  "GK19gp01-11u:1955": "śrī-rohiṇyā hari-jani-sukhaṃ śakyate kena vaktuṃ",
  "GK19gp01-11u:1956": "yasmād veṣaṃ vividham adadhād bhartṛtaḥ proṣitāpi |",
  "GK19gp01-11u:1957": "citraṃ citraṃ sukṛta-varimā dṛśyatāṃ viśva-vandyaḥ",
  "GK19gp01-11u:1958": "śrīman-nando' py amanuta nijaṃ bhāgyam āyātim asyāḥ ||JGc_1,4.37||",
  "GK19gp01-11u:1959": "[31] atha so' yaṃ ratnākaro' pi vrajas taṃ harer āvirbhāvam ārabhyāharahar viraha-rahita-tad-viharaṇād vardhiṣṇu-samṛddhiḥ kām api camatkāritāṃ vitene |",
  "GK19gp01-11u:1960": "gopa-samavāyāt kramād āvirbhūtānāṃ prabhūtānāṃ paramāṇāṃ ramāṇāṃ ramaṇa-dhāmatayā tu kim uta ?",
  "GK19gp01-11u:1961": "[32] atha madhukaṇṭhena cintanyāñcakre-āṃ śrīmad-bhāgavata-saṃvādaś cātra sambhavati-",
  "GK19gp01-11u:1962": "tata ārabhya nandasya vrajaḥ sarva-samṛddhimān |",
  "GK19gp01-11u:1963": "harer nivāsātma-guṇai ramā-krīḍam abhūn nṛpa ||[BhP 10.5.18] iti |",
  "GK19gp01-11u:1964": "[33] snigdhakaṇṭhas tu vibhāvya punar āha sma-aho mahotsāha-svabhāvatādibhir virājamānatā śrīmad-vrajarājasya | yataḥ-",
  "GK19gp01-11u:1965": "tāvan mānaṃ vitaraṇam aho sampadas tāḥ kiyatyas",
  "GK19gp01-11u:1966": "tāvat saṅkhyaṃ mahasi racanaṃ bhṛtya-vargāḥ kiyantaḥ |",
  "GK19gp01-11u:1967": "tāvat prāntaṃ jana-sama-vanaṃ katy amuṣyāvadhānāny",
  "GK19gp01-11u:1968": "evaṃ sarvaṃ vraja-narapateḥ ko nu śakto vivektum ||JGc_1,4.38|| iti |",
  "GK19gp01-11u:1969": "[34] samāpayaṃś covāca-",
  "GK19gp01-11u:1970": "īdṛśas tanayo jātas tava goṣṭha-kṣitīśa yaḥ |",
  "GK19gp01-11u:1971": "lakṣmī-lakṣānvitaṃ kurvan goṣṭhaṃ ninye vilakṣatām ||JGc_1,4.39||",
  "GK19gp01-11u:1972": "[35] tad etad vṛtte ca vṛtte pūrva-dinavad akhilā eva nija-nijālayam āsāditavantaḥ śrī-gokula-yuvarājaś ca gavāṃ kulam iti |",
  "GK19gp01-11u:1973": "iti śrī-gopāla-campūm anu",
  "GK19gp01-11u:1974": "śrīman-nanda-nandana-parva nāma",
  "GK19gp01-11u:1975": "caturthaṃ pūraṇam",
  "GK19gp01-11u:1976": "||4||",
  "GK19gp01-11u:1977": "*************************************************************",
  "GK19gp01-11u:1978": "(5)",
  "GK19gp01-11u:1979": "atha pañcamaṃ pūraṇam",
  "GK19gp01-11u:1980": "pūtanā-vadhāvadhāraṇaṃ",
  "GK19gp01-11u:1981": "[1] athottaredyus tathā dyotamānāyāṃ sabhāyāṃ kaṇṭha-dhvani-kṛta-sarvotkaṇṭhaḥ śubhaṃyur madhukaṇṭhaḥ samācaṣṭa,",
  "GK19gp01-11u:1982": "aye snigdhakaṇṭha, śrūyatām-",
  "GK19gp01-11u:1983": "[2] atha tasminn evāpadoṣe pradoṣe samasta-deva-rūpa-śrī-vasudeva-sadeśataḥ sandeśa-haraḥ ko' pi gopitātmā śrī-vrajarāja-caraṇa-rājīva-pīṭha-paryanta-dhāma samājagāma |",
  "GK19gp01-11u:1984_0": "sa ca śrīmatā tena tadīya-pratna-sevaka-ratnatayā pariciti-yuktaḥ paryanuyukta-kuśala-tatir",
  "GK19gp01-11u:1984_1": "namaḥ samācarann uvāca-“rakṣāṃsi sarvaṃ bhakṣayituṃ jīvati bhṛśaṃ nṛśaṃse kaṃse kim",
  "GK19gp01-11u:1984_2": "iva niraṅkuśaṃ kuśalam?",
  "GK19gp01-11u:1985": "tac ca mama veśenaiva vitarkyatām |",
  "GK19gp01-11u:1986": "yad asmākaṃ taraṇyā taraṇaṃ,",
  "GK19gp01-11u:1987": "taraṇau ca sati kutrāpi prasthānaṃ na sambhavatīti bāhubhyām eva santaraṇāt tīrṇa-taraṇijaḥ sārdra-vastraḥ pradoṣe samāgato' smi |“",
  "GK19gp01-11u:1988": "[3] vrajarājas tu rukṣaṃ hasann āha, “viśeṣaś cet kathyatām |“",
  "GK19gp01-11u:1989": "[4] dūta uvāca-“kim adhikayā vaivadhikatayā sāmpratam asmākam ajīvanir eva jīvātu-vallī,",
  "GK19gp01-11u:1990": "yayā nijādhīśaṃ tādṛśa-tad-adhīnaṃ na paśyāmaḥ |“",
  "GK19gp01-11u:1991": "[5] vrajarāja uvāca-“samprati taṃ prati kim api viśeṣa-vṛttaṃ vṛttam asti?“",
  "GK19gp01-11u:1992": "[6] dūta uvāca-“atha kiṃ? yata eva tadīya-caraṇa-hitaḥ prahitas tenāham ayam asmi |“",
  "GK19gp01-11u:1993": "[7] vrajarāja uvāca-“kiṃ tat?“",
  "GK19gp01-11u:1994": "[8] dūta uvāca-“ānantaryeṇa paryavasitāyā niśāyā niśīthe śrīmad-īśasya tasmin kārāgāra eva śrī-devakī-devītaḥ kācit kanyā jātā |“",
  "GK19gp01-11u:1995": "[9] vrajarāja uvāca-“tatas tataḥ?“",
  "GK19gp01-11u:1996": "[10] dūta uvāca-“tataḥ sā nava-sutā sutarāṃ guptāpi rudatī rakṣibhir akṣibhir alakṣitāpi viditā,",
  "GK19gp01-11u:1997": "veditā cāntaḥ-purīśaya-sānuśaya-durāśaya-durīśāya |",
  "GK19gp01-11u:1998": "sa ca śrī-devakī-devī-vivāha-gatāham ārabhya nabhaḥ-sabhya-jana-vāṇītaḥ suṣṭhu bhītaḥ satataṃ vyagratayā jāgrad eva tiṣṭhati |",
  "GK19gp01-11u:1999": "tatas tad-vacana-varṇākarṇana-mātreṇa samagra-vyagra-manāḥ vikṣipta-keśaḥ sa bhojeśaḥ sa-karavālaḥ karālaḥ skhalad-gatiḥ kumatiḥ sūtikāgāram āsasāra |“",
  "GK19gp01-11u:2000": "[11] vrajarāja sa-bhayam uvāca-“tatas tataḥ?“",
  "GK19gp01-11u:2001": "[12] dūta uvāca-“tataś ca niravagraha-graha-van niranugrahaḥ sahasā raṃhasā sūtikā-śayyām eva sajjan sa nirlajjaḥ prajātāyā jāta-parivedanāyā devyāḥ kroḍataḥ samācchidya,",
  "GK19gp01-11u:2002": "tad vidyamānam eva vikṣiptatām eva vikṣipta-cittaḥ kṣipram eva tāṃ prastarāya prakṣiptavān,",
  "GK19gp01-11u:2003": "yataḥ sarvataḥ sa eva pratikṣiptatām āpa |“",
  "GK19gp01-11u:2004": "[13] atha vrajarāja sāsram uvāca-“āḥ katham etad durakṣara-mrakṣitam anakṣaram asmāsu śrāvitam?",
  "GK19gp01-11u:2005": "bhavatv, adyāpy avadyam idaṃ madīya-saṃstyāye na prastāvyam |",
  "GK19gp01-11u:2006": "sā tu tad-duḥkha-duḥkhitā śrī-devakī-sakhī tathā tad-virahiṇī śrī-rohinī ca moham āpsyati |“",
  "GK19gp01-11u:2007": "[14] dūta uvāca-“deva, śrūyatām avyagram agrimam āścaryam |“",
  "GK19gp01-11u:2008": "[15] vrajarājaḥ sa-harṣam ivovāca, “āyuṣman, kathyatāṃ tathyam |“",
  "GK19gp01-11u:2009": "[16] dūta uvāca-“sā tu kanyā tasyānyāya-bhājo bhojeśasya hastād astāpi prastaram aprāptā,",
  "GK19gp01-11u:2010": "pratyuta tan-mastaka-nyasta-caraṇam ūrdhva-gatyā samutpatyāśu divy anyad eva divyaṃ rūpaṃ smitavatī prakāśitavatī |“",
  "GK19gp01-11u:2011": "[17] vrajarāja uvāca-“kīdṛśam?“",
  "GK19gp01-11u:2012": "[18] dūta uvāca,",
  "GK19gp01-11u:2013": "“śyāmāṣṭapāṇi-pariveṣṭita-pārśva-yugmā",
  "GK19gp01-11u:2014": "cakrādi-śastra-valitā khaga-siṃha-vāhā |",
  "GK19gp01-11u:2015": "devādibhiḥ pariṇuta-prasarat-prabhāvā",
  "GK19gp01-11u:2016": "sarvaiḥ samunnata-mukhaiḥ parito vyaloki ||JGc_1,5.1|| [vasanta] iti yādṛśam |“",
  "GK19gp01-11u:2017": "[19] vrajarājaḥ sāścaryam uvāca-“kiṃ vadasi?“",
  "GK19gp01-11u:2018": "[20] dūta uvāca-“deva, nātrānyathā kim apy anyad api kalyam ākalyatām |",
  "GK19gp01-11u:2019": "sā khalv idaṃ sācchūritam accham uvāca,",
  "GK19gp01-11u:2020": "ære pāpa kaṃsa kim iti tvam ahan mudhā māṃ",
  "GK19gp01-11u:2021": "tvat-pūrva-śatrur ajani kvacana pradeśe |",
  "GK19gp01-11u:2022": "yasmād upetya nidhanaṃ tava jātu kartā",
  "GK19gp01-11u:2023": "tan nānyam apy atiśiśuṃ kvacid iccha hastam ||JGc_1,5.2|| '” [vasantatilakā]",
  "GK19gp01-11u:2024": "[21] vrajarājaḥ sāścarya-smitam uvāca-“nūnaṃ śrī-vasudeva-bhakti-praṇālī-putrī-kṛtā bhadrakālī |",
  "GK19gp01-11u:2025": "sā bhadram idaṃ vadati sma yad adyāvadhi nādhīram avadhīritaḥ so' yaṃ vacasāpi kenacanāpi” iti |",
  "GK19gp01-11u:2026": "[22] dūta uvāca-“ārya-kṣitīśa, punaś cedam āścaryam avadhāryatām |",
  "GK19gp01-11u:2027": "sa khalu bhrātṛ-vyapadeśa-bhrātṛvyaḥ svasya bhaginy-aṣṭama-garbham aniṣṭatayā niṣṭaṅkitaṃ kurvatīṃ sura-vartma-vāṇīm api devyādiṣṭaḥ sva-dviṣṭa-sura-kptāṃ matvā,",
  "GK19gp01-11u:2028": "tau kārāgārād āhūya bhūyaḥ,",
  "GK19gp01-11u:2029": "pāda-graha-caryā-paryantāgrahataḥ putra-ṣaṭka-hatyāgas-tyāgaṃ bhūri-visūrita iva vidhitsan nigaḍān mocitavān |“",
  "GK19gp01-11u:2030": "[23] vrajarāja uvāca-“tatas tataḥ?“",
  "GK19gp01-11u:2031": "[24] dūta uvāca-“tataś ca madīya-śrīmad-īśvarī putra-ghātiny api tasmin sāralya-doṣād eva roṣān nivivṛte |",
  "GK19gp01-11u:2032": "śrīman-mad-īśitā tu vicāritavān,",
  "GK19gp01-11u:2033": "æpūrvaṃ śuṣka-peṣaṃ piṣṭavān,",
  "GK19gp01-11u:2034": "samprati tu sarpiḥ-peṣaṃ pinaṣṭi so' yam asmān' iti |",
  "GK19gp01-11u:2035": "tad evaṃ tat-kauṭilya-koṭiṃ parikalpyāpi saujaunya-prābalyād iha sāralyam evāvalambitavān |",
  "GK19gp01-11u:2036": "tena pitari-śūreṇa durmatinānumataḥ śūra-nandanaḥ saha-dharmiṇyā saha sva-gṛham āgatavāṃś ca,",
  "GK19gp01-11u:2037": "na punar viśvāsam āśvāsaṃ ca labdhavān | yataḥ,",
  "GK19gp01-11u:2038": "jāty-anya-janitaḥ kaṃsaḥ sadā dunvan samāśritān |",
  "GK19gp01-11u:2039": "mātaraṃ ca dunoty uccaiḥ śilā-putraḥ śilām iva” ||JGc_1,5.3|| [anuṣṭubh]",
  "GK19gp01-11u:2040": "[25] vrajarājaḥ sahāsam uvāca-“tad-anantaraṃ prātar ārabhya sa punar asabhyaḥ kāṃ kārim akārṣīt?“",
  "GK19gp01-11u:2041": "[26] dūta uvāca-“svabhāva-jāṃ kārim eva |",
  "GK19gp01-11u:2042": "tathā hi, prātar asau duṣṭas tv anyad duśceṣṭitam anu ceṣṭitavān |“",
  "GK19gp01-11u:2043": "[27] vrajarāja uvāca-“hanta, kathaya tat kim?“",
  "GK19gp01-11u:2044": "[28] dūta uvāca-“prātaḥ sa tu malinī-kṛta-nija-kulaḥ khalinī-patiḥ svadayitān daiteyān ānayāmāsa niśāmayāmāsa ca niśīthinī-vṛttam |",
  "GK19gp01-11u:2045": "te ca bhinna-setavaḥ ketava iva rāhu-nibham etaṃ militā vyaghra-varga-nirghoṣa-prabha-ghargharāyamāṇāṃ goṣṭhīm anuṣṭhitavantaḥ,",
  "GK19gp01-11u:2046": "kiṃ bahunā,",
  "GK19gp01-11u:2047": "tatra mahendrādi-nirjaya-garjana-parya-vasānatas tātparyam idam eva jātam,",
  "GK19gp01-11u:2048": "yad viśvadrīcāṃ viṣṇum anucariṣṇūnāṃ deva-devadryag-bhūdeva-gavādīnāṃ pīḍanenaiva tat-pīḍanam īḍitaṃ,",
  "GK19gp01-11u:2049": "tathā tat-sadhrīcīna-tayā nirdaśā-nirdaśānāṃ bālānāṃ nirdayatayā nirdalanam iti khalyām eva balyām avalambya tatra sa ca saṃvalate sma |",
  "GK19gp01-11u:2050": "tayā ca tadānīṃ bahu samprayacchate sma |“",
  "GK19gp01-11u:2051": "[29] vrajarājas tu tad idaṃ ruṣad-vacanam avakalayya saruṣas tataḥ satrāsam uvāca-“tatra śrīmad-bhrātā kim apy akliṣṭaṃ mayy upadiṣṭam asti?“",
  "GK19gp01-11u:2052": "[30] dūta uvāca-“atha kiṃ?",
  "GK19gp01-11u:2053": "yat khalu śīghram evāsmai rāja-vyāja-rākṣasāya saṅgamya balir valayitavyo militavyaś cāham” iti |",
  "GK19gp01-11u:2054": "kiṃ cedam api sandiṣṭam,",
  "GK19gp01-11u:2055": "“bhavan-nandanotpatti-samayaṃ samayā vayam atyutkaṇṭhitās tan-maṅgalena saṅgama-nīyāḥ,",
  "GK19gp01-11u:2056": "tathā bhavat-putra-nirviśeṣasya tasya bāla-viśeṣasya vṛttir vartayitavyā” iti |",
  "GK19gp01-11u:2057": "[31] atha tad etad avakalayya saṃśayya ca taṃ bhojanādinā yojayitvā,",
  "GK19gp01-11u:2058": "nijāgrajā-nujān ākārya tad agre punas taṃ tad anu rahasam anuvyāhāritavān |",
  "GK19gp01-11u:2059": "[32] tata upananda uvāca-“yuktam evānakadundubhinā sandiṣṭam |",
  "GK19gp01-11u:2060": "sāmprataṃ kareṇaiva kareṇa rāja-viṣa-dharasya tasya mukha-mudraṇam eva sāmpratam |“",
  "GK19gp01-11u:2061": "[33] atha vrajeśas taṃ sandeśam urasikṛtya prātaḥ-prāyam adhigamya dūtaṃ nidideśa,",
  "GK19gp01-11u:2062": "“saumya,",
  "GK19gp01-11u:2063": "bhavān vyagram agrataḥ prayātu,",
  "GK19gp01-11u:2064": "tad-bālakasya sāṅga-maṅgala-saṅgitāṃ tathā tasya vāñchitam anyam udayan-mudam udantam api sva-mukha-svasti-mukhata eva prathayatu |",
  "GK19gp01-11u:2065": "vayaṃ tu bhrātur ājñayā rājñe karam ācitya prābhṛtaṃ ca paritaḥ pracitya dina-pañcakānantaram āgacchanta eva sma |“",
  "GK19gp01-11u:2066_0": "[34] tad evaṃ gate dūte dināntare tu jātaka-mātuḥ snāna-vidhāne kṛta-sandhāne sarva-maṅgala-saṅgatam",
  "GK19gp01-11u:2066_1": "ahaḥ saṅgatya mahan mahaḥ santatya purohita-sahita-hita-mahita-pañcajana-jana-prapañcaṃ",
  "GK19gp01-11u:2066_2": "yathā puraḥsaram antaḥ-puram ānāyam ānāyaṃ nava-bālakaṃ gopāla-bhūpālaḥ samālokayāmāsa | tathā hi,",
  "GK19gp01-11u:2067": "tasmin puṇyāhavarye vraja-nṛpati-śiśor ādi-vīkṣā-sudhābhiḥ",
  "GK19gp01-11u:2068": "satraṃ jajñe tathā tac-chravaṇa-parimalād eva śaktā yathā te |",
  "GK19gp01-11u:2069": "ājanma-prāpta-sampan-mṛdutara-tanavo' py ātmanā prīti-dānāny",
  "GK19gp01-11u:2070": "ūhur bhārāyamāṇāny uta dadhur amitān sveda-romāñca-bāṣpān ||JGc_1,5.4||[sragdharā]",
  "GK19gp01-11u:2071": "śrīmad-gopa-nṛpeṇa nūtana-tanūjātasya vīkṣā-kṛte",
  "GK19gp01-11u:2072": "prāgryā eva nimantritā vraja-janāḥ sarve tu tatrāyayuḥ |",
  "GK19gp01-11u:2073": "yarhy ambhoja-vanākaraḥ sva-kusuma-vrāta-prakāśa-prathā-",
  "GK19gp01-11u:2074": "vyāptaḥ syāt kim u tarhi ṣaṭpada-gaṇān ākārayaty ātmanā ||JGc_1,5.5|| [śārdūla]",
  "GK19gp01-11u:2075": "paryag dvāriṇi rāṅkavāsta-racite vistīrṇa-gehe yaśo-",
  "GK19gp01-11u:2076": "dādy-agre sthaviropananda-gṛhiṇī-kroḍe vicitraṃ śiśum |",
  "GK19gp01-11u:2077": "darśaṃ darśam amī na yadyapi gatās tṛptiṃ tathāpy uccakair",
  "GK19gp01-11u:2078": "nāsthuḥ pṛṣṭhy-ajanāvakāśa-vidhaye śīlaṃ hi maryāditā ||JGc_1,5.6|| [śārdūla]",
  "GK19gp01-11u:2079": "“aṅka-bhrāji-śiśūpananda-gṛhiṇīm ājñā madīyedṛśī",
  "GK19gp01-11u:2080": "yan mā mādṛśa-dṛṣṭi-sambhrama-vaśād utthāta yūyaṃ muhuḥ |“",
  "GK19gp01-11u:2081": "ity evaṃ vinigadya yājaka-guruḥ sammoda-sampan-milat-",
  "GK19gp01-11u:2082": "kampaḥ sākṣata-pāṇi sāśru-nayanaṃ svasti-śrutīr ūcivān ||JGc_1,5.7|| [śārdūla]",
  "GK19gp01-11u:2083": "āgacchantaḥ sva-gehād abhimukha-militā bāla-vaiśiṣṭhya-pṛcchā-",
  "GK19gp01-11u:2084": "vantas tad-bāla-dṛṣṭyā pramudita-hṛdayair ūcire kaiścid evam |",
  "GK19gp01-11u:2085": "“śobhā sā dṛṣṭi-gamyā na tu para-vacana-śreṇi-gamye“ti harṣāt",
  "GK19gp01-11u:2086": "kuṇṭhat-kaṇṭhair abhāvi prativacasi parais tat tu nāśrāvi cānyaiḥ ||JGc_1,5.8|| [sragdharā]",
  "GK19gp01-11u:2087": "ākaiśoraṃ yat pariṣkāra-vastraṃ",
  "GK19gp01-11u:2088": "yāvad dhāryaṃ māsa-māsaṃ sutena |",
  "GK19gp01-11u:2089": "tasmai tāvat tad-vicāreṇa sarvaiḥ",
  "GK19gp01-11u:2090": "prattaṃ pitrā ko' pi koṣo hy anantaḥ ||JGc_1,5.9|| [śālinī]",
  "GK19gp01-11u:2091": "śobhāṃ vindan nandajāloka-lokaḥ",
  "GK19gp01-11u:2092": "sadmāyāsīt kṛtrimākṛtrimā yā |",
  "GK19gp01-11u:2093": "vastrādīnāṃ citratā yatra pūrvā",
  "GK19gp01-11u:2094": "netrādīnāṃ citratāsīd apūrvā ||JGc_1,5.10|| [śālinī]",
  "GK19gp01-11u:2095": "āgatā nija-gṛhaṃ yadāpy amūr",
  "GK19gp01-11u:2096": "nanda-bālam avalokya lobhanam |",
  "GK19gp01-11u:2097": "hanta tarhy api dināni kānicit",
  "GK19gp01-11u:2098": "menire dṛśi-gataṃ vraja-prajāḥ ||JGc_1,5.11|| [rathoddhatā]",
  "GK19gp01-11u:2099": "[35] atha mathurā-pathikatāṃ prathayiṣyamāṇaḥ śrī-gokula-kula-rājas tv agrajādīn nija-pratinidhitādi-karmaṇi nirmāya calann antaś cintitavān,",
  "GK19gp01-11u:2100": "“hanta,",
  "GK19gp01-11u:2101": "suhṛdi durhṛdi ca mama mānasaṃ samāna-sambandha-hārda-bandham api prasabhaṃ bhṛśam eva tatra prasajjati nava-jātake,",
  "GK19gp01-11u:2102": "yenāsau pībitā jīvitāśāpi na paricchinnatām icchati |",
  "GK19gp01-11u:2103": "samprati duṣṭasyāviprakṛṣṭam aṭann asmi, nānubhavann asmi kiṃ bhavitā |",
  "GK19gp01-11u:2104": "tasmād vikalatāvikalanāya vilokaṃ vilokam eva taṃ bālakaṃ yadu-nilayaṃ calāni” iti |",
  "GK19gp01-11u:2105": "[36] atha gamana-samaye ca,",
  "GK19gp01-11u:2106": "utsaṅge nihitasya tasya tu śiśor vaktraṃ muhur dṛṣṭavān",
  "GK19gp01-11u:2107": "nāmodaṃ ciram ādade niṭilakād gaṇḍāv acumbīd bhṛśam |",
  "GK19gp01-11u:2108": "āśiśleṣatarāṃ vapur na tu tadā tṛptiṃ vrajeśo yayau",
  "GK19gp01-11u:2109": "yāṃ pātheyatayā viveda mathurā-prasthānam āsthāya saḥ ||JGc_1,5.12|| [śārdūla]",
  "GK19gp01-11u:2110": "vatse śyāma pitā tavāyam ayituṃ rājñaḥ puraṃ tvat-kṛtā-",
  "GK19gp01-11u:2111": "nujñāṃ prārthayate tato vitaratād” ity eṣa dhātrīritaḥ |",
  "GK19gp01-11u:2112": "āścaryātula-bāla-bhāva-balād babhre smitaṃ tena ca",
  "GK19gp01-11u:2113": "śrīmān gopa-janādhipaḥ pracita-dhīḥ prasthānam āsedivān ||JGc_1,5.13|| [śārdūla]",
  "GK19gp01-11u:2114": "smāraṃ smāraṃ tan-mukhaṃ susmitāktaṃ",
  "GK19gp01-11u:2115": "vyaktaṃ vyaktaṃ gopayan prema-dhāma |",
  "GK19gp01-11u:2116": "ānandenānalpa-jalpeṣu gopeṣv",
  "GK19gp01-11u:2117": "ātmārāma-prāyatāṃ prāpa nandaḥ ||JGc_1,5.14|| [śālinī]",
  "GK19gp01-11u:2118": "[37] atha mathurām āsādya sadya eva karādhikāriṣu karam upasādya tad-dvārā dūrata eva rājānam anujānantaṃ prasādya śakaṭa-ghaṭāvamocanam evānañca,",
  "GK19gp01-11u:2119": "na tu śrī-vasudeva-sadma,",
  "GK19gp01-11u:2120": "kaṃse tena sākaṃ nijānāsañjana-vyañjanāya |",
  "GK19gp01-11u:2121_0": "[38] snigdhakaṇṭha uvāca-śiṣṭa-dviṣṭi-viśiṣṭo' pi sañjāta-jātaka-dveṣa-pātako' pi",
  "GK19gp01-11u:2121_1": "para-dhanāyayā dhanānusandhāna-nirbandha-sandho' pi sa katham asmin nigama-śiṣṭi-saṃsliṣṭe",
  "GK19gp01-11u:2121_2": "vicitreṇa putrekṣaṇena putra-kṣaṇena ca vismāyita-sakale jagad-vitta-vittā-śakale saralāyate sma |",
  "GK19gp01-11u:2122": "[39] madhukaṇṭha uvāca-uktam eva purā yat praguṇatayākhilasamañjasayaśasaḥ śrī-vrajeśacandramasaḥ khalv asya guṇena guṇeneva ko vā baddho na bhavet? it |",
  "GK19gp01-11u:2123": "[40] snigdhakaṇṭha uvāca-tatas tataḥ?",
  "GK19gp01-11u:2124_0": "[41] madhukaṇṭha uvāca-tato vraja-trātari taṃ bhrātaram anu nirjana-milanāya mantraṃ",
  "GK19gp01-11u:2124_1": "valayati paryakalitāvasaraḥ sa śrī-śūra-tanūja-varaḥ svayaṃ kevala-sevaka-viśeṣa-saṅgitayā saṃvalate sma |",
  "GK19gp01-11u:2125": "[42] atha tenāvrajita-sadeśaḥ śrīmān vraja-maheśaḥ sahasā mahasāvṛtatayā sābhyutthānam utthāya nyāya-paramaḥ,",
  "GK19gp01-11u:2126": "kṛta-tad-abhigamaḥ svam anujam anuraktaḥ pariṣvaktavān pariṣvaktaś cānena na tu kañcit kaścin natavān,",
  "GK19gp01-11u:2127": "jātāv ekasya jyāyastvam anyasya tu jātāv iti |",
  "GK19gp01-11u:2128": "na ca kevalam etad eva kāraṇatām avalambate,",
  "GK19gp01-11u:2129": "api tu paraspara-praṇayātiśayaś ca,",
  "GK19gp01-11u:2130": "yenānyan nānusandhātuṃ śakyate |",
  "GK19gp01-11u:2131": "[43] etad eva ca dṛṣṭāntena spaṣṭīkṛtaṃ śrī-bādarāyaṇinā--dehaḥ prāṇam ivāgatam [BhP 10.5.21] iti |",
  "GK19gp01-11u:2132": "atra ca deha-sthānīyasya go-sthāna-pater asmad-īśitur evāsaktir atiriktā darśitā |",
  "GK19gp01-11u:2133": "prāṇaḥ khalv anyaṃ dehaṃ sañcarati, dehas tu taṃ vinā na bhavaty eveti |",
  "GK19gp01-11u:2134": "sa tu catura-śiromaṇiḥ svayam eva rāgatas tac-chivirāgatas tenātithivad eva pūjitas tad-vyavahāreṇa jitaḥ |",
  "GK19gp01-11u:2135": "samprati jātayoḥ sva-tanujātayoḥ prasakta-dhīr idam uktavān-",
  "GK19gp01-11u:2136": "“diṣṭyā bhrātaḥ pravayasa idānīm aprajasya te |",
  "GK19gp01-11u:2137": "prajāśāyā nivṛttasya prajā yat samajāyata || [BhP 10.5.23]",
  "GK19gp01-11u:2138_0": "[44] upādhi-kṛta-hāni-vṛddhiṃ vinā kṛta-sneha-samṛddhi-maya-dehatayā gambhīra-svaratayā",
  "GK19gp01-11u:2138_1": "ca payaḥ-payodhir ivāyaṃ vrajādhīśvaras tu tasya sarva-stutasya vaṃśān kaṃsa-kṛta-dhvaṃsān anuśocan,",
  "GK19gp01-11u:2139": "karma-vāda-rocanayā dhairyaṃ saṃvarmayann ātmanaś ca tasya ca śarma sūnṛtāmṛta-bhṛta-santarpaṇaṃ kṛtavān |",
  "GK19gp01-11u:2140": "[45] tataḥ śrīmān ānakadundubhis taṃ kṛta-kāryam avadhārya bhāvy utpātaṃ vicārya sva-bhavanam eva gantum anumatavān |",
  "GK19gp01-11u:2141": "śrī-vrajarājas tu vastutaś cetasā cetaḥ pracalita eva, samprati tu gehaṃ prati deham evehayāmāsa |",
  "GK19gp01-11u:2142": "[46] atha vraja-vṛttam anuvṛttyatām |",
  "GK19gp01-11u:2143": "yathā pūrva-devānāṃ pūrva-mantraṇāyām āmantritā rākṣasa-pakṣiṇī nirdaśāna-nirdaśāṃś ca deśa-deśataḥ śāvakān bakān iva śyenī vinighnatī,",
  "GK19gp01-11u:2144": "kaṃsasya nighnatī vairocani-kanyā rajanyām asyāṃ vraja-pradeśa-sadeśam ājagāma;",
  "GK19gp01-11u:2145": "yā khalu jaṭā-ghaṭā-vighaṭita-prakaṭa-muṇḍā,",
  "GK19gp01-11u:2146_0": "viśaṅkaṭa-daṃṣṭrā-saṃsṛṣṭa-daṣṭa-ḍimbha-koṭi-vikaṭa-tuṇḍā netra-garta-vartamāna-vartma-loma-samuddaṇḍa-kuṇḍali-khaṇḍita-brahmāṇḍa-varti-dhairyā",
  "GK19gp01-11u:2146_1": "pakṣati-dvaya-madhya-sthita-vakṣaḥ-sthala-lambamāna-vakṣoja-yugalodgīrṇa-dugdha-miṣa-viṣa-viṣama-jvālā-sahya-bala-dahyamāna-paryantatayā",
  "GK19gp01-11u:2146_2": "yantrita-jantu-sthairyā cetyādi-mahā-ghoratāvahā,",
  "GK19gp01-11u:2147": "kiṃ bahunā,",
  "GK19gp01-11u:2148": "pratīka-mātra-prāṇi-pratīkā pṛthukān eva ca pṛthukān iva kurvatī vartate |",
  "GK19gp01-11u:2149": "[47] atha sā śrī-vraja-kṣitīśa-rakṣita-gīrvāṇa-vāṇa-jña-dhānuṣka-bhiyā duṣkara-svarūpaṃ vihāya hāri-rūpāntaraṃ prātihārikatayā dhṛtavatī,",
  "GK19gp01-11u:2150_0": "yena khalu sampad-adhidevīyam adhibhūmi sampatantī nijāśraya-viśeṣam anvicchantī",
  "GK19gp01-11u:2150_1": "ca sarva-sal-lakṣaṇatayā kṛta-lakṣaṇaṃ samprati jātaṃ śrī-vrajarāja-jātam eva samāśrayiṣyatīti",
  "GK19gp01-11u:2150_2": "matvā tasyā nūtana-vapuḥ pūtanāyāś cākūtam amatvā hārita-hṛdbhī rakṣibhir na nivāritā",
  "GK19gp01-11u:2150_3": "rakṣiṇībhiś ca nāvadhāritā;",
  "GK19gp01-11u:2151": "yeyaṃ pakṣa-pātinī kaṃsa-pakṣa-pātinī sātvata-bhartuḥ śravaṇa-kīrtanādi-pradeśam anuvartitum asamarthā,",
  "GK19gp01-11u:2152": "tad-bahirmukhānām arbhakān nighnatī tat-pakṣa-pātiny eva lakṣitā |",
  "GK19gp01-11u:2153": "evam apy asyāḥ śrīmad-vrajāgamanādikaṃ tu kautuka-viśeṣāya sādhayituṃ yogamāyā khalu yogam",
  "GK19gp01-11u:2154": "āyāntī babhūva,",
  "GK19gp01-11u:2155": "yasyāś ca hetor anyatra kutracin netram anādadhatī sarvam atyādadhatī śrīman-nanda-mandira-sthaṃ tam eva bālakam ālokayāmāsa |",
  "GK19gp01-11u:2156": "aṅgāra-dhānī-saṅgata-sphuliṅga-vad aṅgāra-saṅgham iva tamasi pataṅgī taṃ ca yogamāyā-kṛta-prākṛta-bālaka-kalpatākalpanayā yathāvan nānubabhūva,",
  "GK19gp01-11u:2157": "ujjvala-guñjā-puñja-tulanayā prajvalad iṅgalam iva |",
  "GK19gp01-11u:2158_0": "[48] ayaṃ tu śrīmān nanda-nandanaḥ sva-tāta-śubhānudhyāna-maya-yogamāyayā sevitatayā",
  "GK19gp01-11u:2158_1": "janmata eva samasta-jñānādi-sampan-mayatāyāṃ śastaḥ svajana-sneha-vaśaṃvada-bālyādi-līlā-sukhāveśena",
  "GK19gp01-11u:2158_2": "tatrānādṛtyātula-tad-vyakti-vyatiriktīkṛtas tathāpy avasaram avāpya madhyaṃ madhyaṃ",
  "GK19gp01-11u:2158_3": "sā sva-sevām adhyavasyantī tatra prādurbhavati |",
  "GK19gp01-11u:2159": "tataḥ samprati ca tām antarvikṛtākṛtim upalabhya bhavya-svabhāva-rocane locane nimīlitavān |",
  "GK19gp01-11u:2160": "[49] tataś ca sahasā parābhāvya-dhiyā bhiyā vinā bhūtā tam aṅkam eva niḥśaṅkam ānītavatī,",
  "GK19gp01-11u:2161": "mūṣika-dhiyā sarpantī sarpī nakulam iva |",
  "GK19gp01-11u:2162": "[50] snigdhakaṇṭha uvāca-agrajanmaṃs tan-mātarau katham iva tām aparicitāṃ na nivāritavatyau,",
  "GK19gp01-11u:2163": "na ca vicāritavatyau?",
  "GK19gp01-11u:2164": "[51] madhukaṇṭha uvāca-purastād yogamāyākhyaṃ kāraṇam upanyastaṃ,",
  "GK19gp01-11u:2165": "prakriyāntaraṃ ca tatra tayā kriyate sma |",
  "GK19gp01-11u:2166": "yathā,",
  "GK19gp01-11u:2167": "sā hi tatrāntar-gūḍhāṅga-bhujaṅgī-saṅgatāyāḥ kūṭa-kanaka-maya-payaḥ-kanakālukāyāḥ sāmyāvagamyaṃ rūpaṃ dadhatī,",
  "GK19gp01-11u:2168": "paritaḥ sravad-asra-dhārā-vārājasra-stanya-pravāhān vahantī,",
  "GK19gp01-11u:2169": "snehānukāraka-dehata eva te mohitavatī |",
  "GK19gp01-11u:2170": "[52] punaś cedaṃ sagadgadaṃ jagāda,",
  "GK19gp01-11u:2171": "“ayi yaśode,",
  "GK19gp01-11u:2172": "tvam api haṭhottaratayā kaṭhorāsi,",
  "GK19gp01-11u:2173": "sutarāṃ tu sva-suta-sthita-cittādrohiṇī rohiṇī,",
  "GK19gp01-11u:2174": "yataḥ śayanatala evedṛśa-sukumāraṃ kumāraṃ nidhāya cintām avidhāya nātikṛta-niṣṭhaṃ tiṣṭhathaḥ, na tu hṛdaye |",
  "GK19gp01-11u:2175": "prāṇā api hṛdaya eva rakṣaṇīyāḥ, kim uta prāṇādhiko' yaṃ sutaḥ?",
  "GK19gp01-11u:2176": "tasmād dhig vo rākṣasīto' pi rūkṣa-mānasā mānuṣīḥ |",
  "GK19gp01-11u:2177": "ahaṃ tu sampad-adhiṣṭhātṛ-devī tvayā prasūtaṃ sutaṃ viśva-vilakṣaṇa-lakṣaṇaṃ śrutvā tat-kṣaṇam evāgatānena vasantena vāsantīm iva dṛṣṭiṃ hṛṣṭāṃ kṛtavaty asmi |",
  "GK19gp01-11u:2178": "mama ca stanau sarva-śreyastananau nityam amṛtaṃ kṣarataḥ,",
  "GK19gp01-11u:2179": "yena pītena so' yaṃ niḥsandeha-siddha-dehaḥ syāt |",
  "GK19gp01-11u:2180": "tasmād aham asya sarva-sukha-vidhātrī dhātrī",
  "GK19gp01-11u:2181": "ca bhaviṣyāmi” iti |",
  "GK19gp01-11u:2182": "[53] snigdhakaṇṭha uvāca-tato grahaṇād anantaraṃ kiṃ jātam?",
  "GK19gp01-11u:2183": "[54] madhukaṇṭha uvāca-tad evaṃ miṣataḥ sā viṣayoṣā taṃ gṛhītvā vilambaṃ hitvā cūcukopary eva tan-mukha-vāry-udbhavaṃ nidadhe |",
  "GK19gp01-11u:2184": "[55] snigdhakaṇṭha sabhayam uvāca-tatas tataḥ?",
  "GK19gp01-11u:2185_0": "[56] madhukaṇṭha sahāsam uvāca- tataḥ sa tu svamātuḥ sākṣāt tasyās tādṛśa-bhṛśa-durnaya-darśanād",
  "GK19gp01-11u:2185_1": "upajātena tat-prāṇān pibatā roṣa-tejaḥ-saṅghātena tat-stanyasya ca doṣaṃ śoṣayan",
  "GK19gp01-11u:2185_2": "mātṛ-bhāvābhāsa-sphurad-ullāsa-sva-sparśa-svābhāvyena tu tad-dehe sugandhitā-sugandhitām",
  "GK19gp01-11u:2185_3": "iva tat-stanye pīyūṣatāṃ rūṣayaṃs cūṣaṇaṃ cakāra |",
  "GK19gp01-11u:2186": "kṛṣṇena pūtanā-stanya-pānam itthaṃ virocate |",
  "GK19gp01-11u:2187": "yathā gaṅgā-pravāheṇa karmanāśā-jalāhṛtiḥ ||JGc_1,5.15|| [anuṣṭubh]",
  "GK19gp01-11u:2188_0": "[57] sā tu rākṣasa-pakṣiṇī “muñca muñca” iti puṣṭa-kruṣṭatayā vyathita-sanīḍāṃ pīḍāṃ",
  "GK19gp01-11u:2188_1": "prapañcayantī prāṇān api muñcantī saṃskāra-vaśāt taṃ vakṣasy eva nikṣipya pakṣa-vikṣepād",
  "GK19gp01-11u:2188_2": "vrajād bahiḥ sasāra mamāra ca |",
  "GK19gp01-11u:2189": "yatra hrādinī sā hrādinīty eva tarkyate sma, yatra ca svarūpāvasthitim eva cāsasāra |",
  "GK19gp01-11u:2190": "uḍḍiḍye sapadi yadā tu pakṣiṇī sā",
  "GK19gp01-11u:2191": "taṃ bālaṃ hṛdi parigṛhya lambamānaṃ |",
  "GK19gp01-11u:2192": "uḍḍīnā drutataram eva mātṛ-yugma-",
  "GK19gp01-11u:2193": "prāṇāś ca sphuṭita-hṛdambujād ivāsan ||JGc_1,5.16|| [praharṣiṇī]",
  "GK19gp01-11u:2194": "tasmin hṛte pūtanayā tu bāle",
  "GK19gp01-11u:2195": "mātror yadi prāṇa-gaṇo na mūrcchet |",
  "GK19gp01-11u:2196": "bhoktuṃ tad ābhīla-kulaṃ tadā te",
  "GK19gp01-11u:2197": "kiṃ śaknuyātām? api kintu naiva ||JGc_1,5.17|| [indravajrā]",
  "GK19gp01-11u:2198": "ākrandād bhidurāṇi pakṣa-pavanāt kalpaṃ bhuvi bhraṃśanād",
  "GK19gp01-11u:2199": "bhū-bhraṃśaṃ śava-rūpatā-śavalanād gotrāṅga-paṅktīr api |",
  "GK19gp01-11u:2200": "āśāṅkyābhigatā diviṣṭha-paṭalī tat-tad-vijātīyatāṃ",
  "GK19gp01-11u:2201": "nirṇīyātha visismiye katipayaṃ kālaṃ bakī-saṃsthitau ||JGc_1,5.18|| [śārdūla]",
  "GK19gp01-11u:2202": "[58] tataś ca pūtanāṃ niścitya,",
  "GK19gp01-11u:2203": "tasyāḥ surā vakṣasi lagnam enaṃ",
  "GK19gp01-11u:2204": "smeraṃ gṛhītākṛśa-cūcukāgram |",
  "GK19gp01-11u:2205": "asya prabhāvāvali-vijña-cittāḥ",
  "GK19gp01-11u:2206": "sarve samantāj jahasur vilokya ||JGc_1,5.19|| [indravajrā]",
  "GK19gp01-11u:2207": "ūcuś ca,",
  "GK19gp01-11u:2208": "“abhajad iha yad eṣā parvatākāra-varṣmā,",
  "GK19gp01-11u:2209": "kṣayam atitanu-mūrtiṃ prāpya bālaṃ tam etam |",
  "GK19gp01-11u:2210": "na hi tad ativicitraṃ prekṣyatām eva sākṣād",
  "GK19gp01-11u:2211": "vidhur ayam amṛtāṅgaḥ pūtaneyaṃ viṣāṅgī ||JGc_1,5.20|| [mālinī]",
  "GK19gp01-11u:2212": "tathā ca,",
  "GK19gp01-11u:2213": "“viṣaṃ syād viṣam anyasminn amṛtaṃ tu viṣe viṣam |",
  "GK19gp01-11u:2214": "pūtanā-kṛṣṇa-saṅgharṣe dṛśyatām etad eva hi ||JGc_1,5.21|| [anuṣṭubh]",
  "GK19gp01-11u:2215": "athavā,",
  "GK19gp01-11u:2216": "“nava-nava-rasa-pākād utpalābhoga-dhātrī",
  "GK19gp01-11u:2217": "sthalaja-jalaja-padme sarvadā duḥkha-dātrī |",
  "GK19gp01-11u:2218": "rajanicara-gaṇānāṃ śaśvad āmoda-pātrī",
  "GK19gp01-11u:2219": "prati hari-layam āgāt pūtanā vyāja-rātrī ||JGc_1,5.22|| [mālinī]",
  "GK19gp01-11u:2220": "[59] kintu, sva-carita-cāturībhir idam ivāyaṃ sūcayati,",
  "GK19gp01-11u:2221": "“stanandhayasya stana eva jīvikā",
  "GK19gp01-11u:2222": "dattas tvayā svayam ānane mama |",
  "GK19gp01-11u:2223": "mayā ca pīto mriyate yadi tvayā,",
  "GK19gp01-11u:2224": "kiṃ vā mamāgaḥ? svayam eva kathyatām ||JGc_1,5.23|| [upajāti 12]",
  "GK19gp01-11u:2225": "[60] snigdhakaṇṭha uvāca-hanta, śrī-vrajeśvary-ādīnāṃ dīnānāṃ kā maryādā dhairyāya jātā?",
  "GK19gp01-11u:2226": "kiṃ vā tat-parijanaiḥ samādhānam adhāyi?",
  "GK19gp01-11u:2227_0": "[61] madhukaṇṭha uvāca-atha vraje tu mahā-kolāhala-vraje jāte vrajeśvara-gṛhiṇīṃ",
  "GK19gp01-11u:2227_1": "rohiṇīṃ ca vihāyaṃ vihāyam upary upari paridrutāsu vṛddhā-madhyā-vadhūṣu tāsu tadaiva",
  "GK19gp01-11u:2227_2": "daiva-niścita-diśaḥ kāścit pṛthu-naga-pṛtanām patitāṃ pūtanāṃ dṛṣṭvāpi vighaṭita-bhayā",
  "GK19gp01-11u:2227_3": "nikaṭam aṭitā vidhi-ghaṭita-skhalita-bāhu-ghaṭṭam ārūḍhā bāla-bhāvād akutobhayatayā",
  "GK19gp01-11u:2227_4": "khelantam iva taṃ bāla-gopālam avilambitaṃ gṛhītvā tāṃ saṃvega-jāta-vegatayā sarvaṃ",
  "GK19gp01-11u:2227_5": "cātihāya gṛhāya dudruvuḥ |",
  "GK19gp01-11u:2228_0": "[62] tataś ca tad-avalokenāsaṅkhya-lokena sukha-magnena paścāl-lagnena pariplava-tayā",
  "GK19gp01-11u:2228_1": "samutplavamānena saha samahaṃ mahāntaḥ-puram āgatā nārī-janā jananyor niśceṣṭitāṃ",
  "GK19gp01-11u:2228_2": "dṛṣṭvā kartavya-mūḍhatām ūḍhā babhūvuḥ |",
  "GK19gp01-11u:2229": "[63] atha tathā-lakṣaṇatayā kṣaṇa-katipaye labdha-vyatyaye yatnāntara-pathe ca vitathe,",
  "GK19gp01-11u:2230": "kācid buddhimatī sa-kaśmalayos tayor apy aṅke taṃ bālakam evāvalambayāmāsa |",
  "GK19gp01-11u:2231": "avalambite ca bāle tenaivāmṛteneva kṛta-trāṇeṣu prāṇeṣu,",
  "GK19gp01-11u:2232": "taṃ bālakam avalokamāne te punar anyāṃ mūrcchām ānarcchatuḥ |",
  "GK19gp01-11u:2233": "tataḥ punaḥ punar evaṃ-vidhānāc cid-ādhānena prakṛtim āsedatuḥ,",
  "GK19gp01-11u:2234": "muhur eva jala-saṃvalanena nidāgha-dagdha-bhūmivat |",
  "GK19gp01-11u:2235": "[64] atha bālakam apy avalokayantyāv ālokana-vacanayoḥ kārābhir ivāśru-dhārābhir atīva vyagratām agrataḥ prāpatuḥ |",
  "GK19gp01-11u:2236": "tataś cānyābhir eva stanyābhimukhīkṛtena tena sukumāreṇa kumāreṇa kramānusāreṇa dhīratāṃ dhārayāmāsatuḥ | tataś ca,",
  "GK19gp01-11u:2237": "āśliṣṭaḥ pratidṛṣṭi-cumbita-mukhaḥ sughrāta-mūrdhā dṛgar-",
  "GK19gp01-11u:2238": "ṇaḥ-siktaḥ suhṛdāṃ puro bhuvi dhṛtaḥ svenāpi nirmañchitaḥ |",
  "GK19gp01-11u:2239": "satyaṃ satyam idaṃ na cānyad iti sa vyaktaṃ viviktīkṛto",
  "GK19gp01-11u:2240": "mātṛbhyāṃ na tathāpi saṃhṛta-bhayaṃ dṛṣṭo bakī-mardanaḥ ||JGc_1,5.24|| [śārdūla]",
  "GK19gp01-11u:2241": "[65] atha śrī-vrajeśvarī sa-camatkāram uvāca-“hanta, vilokyatām asau dvitīyo bālaḥ” iti |",
  "GK19gp01-11u:2242": "tad etad uktvā ca tāṃ svayaṃ dhāvitum udyatāṃ vibudhya pratirudhya śrīla-rohiṇī bahula-mahilābhiḥ saha gṛhāntaram avagāhamānā,",
  "GK19gp01-11u:2243": "taṃ maṅgala-saṅgataṃ vilokayantī,",
  "GK19gp01-11u:2244": "saṅginībhir aṅgīkṛta-pālanaṃ vidhāya ca,",
  "GK19gp01-11u:2245": "tad-āgamana-spṛhinīṃ vraja-mahendra-gṛhiṇīṃ saṃhāya sāntvitavatī |",
  "GK19gp01-11u:2246": "[66] pūtanā-hantus tu,",
  "GK19gp01-11u:2247": "go-mūtrādyaiḥ snānam ācārya tasya",
  "GK19gp01-11u:2248": "premṇā cakrur mantra-rakṣāṃ jananyaḥ |",
  "GK19gp01-11u:2249": "śrutvā yasmin śāstra-vijñatvam āsāṃ",
  "GK19gp01-11u:2250": "sarve' py uccaiḥ kovidā vismayante ||JGc_1,5.25|| [śālinī]",
  "GK19gp01-11u:2251": "[67] atha tādṛśa-mahotpāta-dṛśvarī śrīmatī vrajeśvarī sarvānarvācīnāḥ prati sa-gadgadaṃ jagāda,",
  "GK19gp01-11u:2252": "“putro bhaved evam atispṛhā nau",
  "GK19gp01-11u:2253": "nāsīd abhūd eṣa tu vaḥ spṛhātaḥ |",
  "GK19gp01-11u:2254": "pratyarpi so' yaṃ bata yuṣmakābhir",
  "GK19gp01-11u:2255": "asmāsu yuṣmāsu tathāsmakābhiḥ ||JGc_1,5.26|| [indravajrā]",
  "GK19gp01-11u:2256": "iti tāsāṃ caraṇa-parisaraṇam anu bālaṃ namayantī bāṣpaṃ mumoca |",
  "GK19gp01-11u:2257": "[68] tāś ca dhairyaṃ hitvā sa-sambhramaṃ bālakaṃ gṛhītvā procuḥ,",
  "GK19gp01-11u:2258": "“asmākaṃ yad akhilam asti puṇya-jātaṃ",
  "GK19gp01-11u:2259": "yad vāsmat-pitṛ-jananī-kulānujātam |",
  "GK19gp01-11u:2260": "tenāsau bata bhavatād aho yaśode",
  "GK19gp01-11u:2261": "putras te niravadhi-maṅgala-pramode ||JGc_1,5.27|| [praharṣiṇī]",
  "GK19gp01-11u:2262": "iti sāsram ātmanā taṃ nirmañchayañcakruḥ |",
  "GK19gp01-11u:2263": "[69] tasyāḥ sāntvanārthaṃ samuditā muditās tatraiva tasthuś ca |",
  "GK19gp01-11u:2264": "tatra ca putanayā kṛtam ajanyaṃ jananyāv anyāś ca sva-svadṛṣṭam anyo' nyaṃ nirdiṣṭavatyaḥ | tathā hi,",
  "GK19gp01-11u:2265": "yathāgatā sā yad uvāca yac ca vā",
  "GK19gp01-11u:2266": "cakāra tad-grastam amū samūcatuḥ |",
  "GK19gp01-11u:2267": "amūḥ samūcuḥ yathā svayaṃ gatā",
  "GK19gp01-11u:2268": "yathānvapaśyaṃś ca tathā sa-gadgadam ||JGc_1,5.28|| [vaṃśasthavilā]",
  "GK19gp01-11u:2269": "[70] śrī-vrajarājādayas tu dūrataḥ kiñcit kiñcid īkṣitvā mithaḥ-kathayā kathantayā tad etad uccāvaca-vacanaṃ racayāmāsuḥ |",
  "GK19gp01-11u:2270": "tathā hi,",
  "GK19gp01-11u:2271_0": "[71] “samuḍḍīyamānāmāna-vāyasātāyi-samudāyāvivikta-mahā-ghora-rūpaṃ caṇḍa-raśmi-bhasmīkṛta-santam",
  "GK19gp01-11u:2271_1": "asāv aśiṣṭa-mahiṣṭha-granthi-santatitayopahasitaṃ jhaṭiti niviḍita-vaḍrībhūtāṭavī-khaṇḍa-maṇḍita-pradeśatayā",
  "GK19gp01-11u:2271_2": "nirdiṣṭaṃ bhūri-dūratayā bhū-lagnavat pratīyamāno' yaṃ toyada-sambhāra iti sambhāvitaṃ",
  "GK19gp01-11u:2271_3": "śrī-vasudeva-sūcitotpātocitaṃ kiñcin nicitam idam” iti cintitam |",
  "GK19gp01-11u:2272": "punar, “labdha-pakṣatayotpātam ācarann utpatya patito' yam akharva-parvata-viśeṣa” iti vitarkitam |",
  "GK19gp01-11u:2273": "[72] rākṣasākāra-sākṣāt-kāra-vikalpa-kalpanā-janita-jana-caya-bhaya-hāsa-kautuka-visaṃvāda-nādaṃ kṣaṇato",
  "GK19gp01-11u:2274_0": "rākṣasa-tāla-kṣaṇālakṣaṇa-viniścita-vrajāpaciti-pracayaṃ svābhimukham āgatāyā janatāyā",
  "GK19gp01-11u:2274_1": "mukhān naikabheda-vedana-viccheda-kāraṇāvadhāraṇād avadhārita-vedanaṃ naikaṭya-ghaṭyamāna-vaikaṭyatayā",
  "GK19gp01-11u:2274_2": "vitrasta-samasta-cittaṃ pari vrajāt patitaṃ pūtanā-pudgalam udbhāvayāmāsuḥ |",
  "GK19gp01-11u:2275": "śrutvā pūtanayā sutasya nayanaṃ tasyās tu tasmān mṛtiṃ",
  "GK19gp01-11u:2276": "mūrcchann eva tadā vraja-kṣiti-patiḥ samyak prabodhaṃ yayau |",
  "GK19gp01-11u:2277": "labdhvā durdhara-kāla-nāga-daśana-troṭaṃ yathā tat-kṣaṇād",
  "GK19gp01-11u:2278": "divyaṃ mantram api śrayeta manujaḥ kaścid drutaṃ jīvitum ||JGc_1,5.29|| [śārdūla]",
  "GK19gp01-11u:2279": "[73] atha vrajarājas tatrāścarya-pāramparyam idam aśṛṇod adarśayad anvabhūd api |",
  "GK19gp01-11u:2280": "[74] tatrāśṛṇod yathā prathamaṃ tāvat pūtanā-tanur āyāmatas tri-gavyūtiṃ vyāpya patitavatī,",
  "GK19gp01-11u:2281": "vistāratas tu gavyutim,",
  "GK19gp01-11u:2282": "ucchrāyataś ca prāyaḥ krośam iti |",
  "GK19gp01-11u:2283": "[75] sā ca yāma-dvaya-gamyāyāma-tad-ardha-vistāra-vrajāgāra-vrajād bahir eva papāta,",
  "GK19gp01-11u:2284": "tatra ca na prāṇinaḥ pīḍitavatī,",
  "GK19gp01-11u:2285": "kintu drumān eveti |",
  "GK19gp01-11u:2286": "[76] athādarśayad yathā,",
  "GK19gp01-11u:2287": "tatra hi kuliśa-tulya-niṣṭhura-mahiṣṭha-kulya-kulākulā-ghanās tad-apaghanāḥ svīya-samājñayā vraja-jana-pṛthak-pṛthag-jana-vrajena jhaṭity eva kaṭhina-kuṭhārair vipāṭitāḥ,",
  "GK19gp01-11u:2288": "pracuratara-sthāna-sthāpitās tato' py ativitatāni nirbandhenendhanāni sandhāya sandagdhāś ceti |",
  "GK19gp01-11u:2289": "[77] tad evaṃ tad-vraja-bahir-dhāma-pāmara-carmakārādi-karmākāra-gaṇānām api gaṇanā śakti-samatiriktatā ca na vyaktīkartuṃ śakyate,",
  "GK19gp01-11u:2290": "kim uta gopādīnām iti |",
  "GK19gp01-11u:2291": "[78] athānvabhūd yathā-",
  "GK19gp01-11u:2292": "kaṃsāreḥ sumadhurimā pramāṇa-caryāṃ",
  "GK19gp01-11u:2293": "na prāpsyaty adhiyuga-koṭi-kūṭito' pi |",
  "GK19gp01-11u:2294": "sā rākṣasy api rudhirāśanāpi yasya",
  "GK19gp01-11u:2295": "sparśāṃśād vara-surabhitvam āsasāda ||JGc_1,5.30|| [praharṣiṇī]",
  "GK19gp01-11u:2296": "yataḥ,",
  "GK19gp01-11u:2297": "tadā ca dūtā iva pūtanāṅgato",
  "GK19gp01-11u:2298": "dagdhād gatā dhūma-gaṇāḥ sugandhayaḥ |",
  "GK19gp01-11u:2299": "grāmāntaraṃ yātavatāṃ dināntare",
  "GK19gp01-11u:2300": "keṣāñcid āhvāna-kṛtiṃ vinirmamuḥ ||JGc_1,5.31|| iti ||| [upajāti 12]",
  "GK19gp01-11u:2301": "athātmajaṃ kalayitum āśu gokula-",
  "GK19gp01-11u:2302": "kṣitīśitā vraja-pura-madhyam āyayau |",
  "GK19gp01-11u:2303": "gato' ntike pathi patad-aśru-vigrahaḥ",
  "GK19gp01-11u:2304": "kṣaṇaṃ sthitaḥ svajana-gṛhīta-dor-yugaḥ ||JGc_1,5.32|| [rucirā]",
  "GK19gp01-11u:2305_0": "[79] atha dhīratām eva dhārayan parama-dhīra-dhīr asau dvi-tra-mitra-parivṛtatayā",
  "GK19gp01-11u:2305_1": "bṛhad-gṛhālinda-vedīṃ vindamānaḥ kanakāsana-kṛtāsanaḥ svakula-gokula-kula-purandhrībhiḥ",
  "GK19gp01-11u:2305_2": "sārdham ardhāṅgena sānandam upananda-vadhū-hasta-vinyastaṃ bālaṃ puraskurvatā purataḥ patir abhijagme |",
  "GK19gp01-11u:2306": "bālaś ca tasyotsaṅga-saṅgī kārayāñcakre | tatra ca-",
  "GK19gp01-11u:2307": "“kiṃ grahārditatayā sa bālako",
  "GK19gp01-11u:2308": "dūnatām agamad eka-rātrataḥ |“",
  "GK19gp01-11u:2309": "ity acintayad amuṃ tadenduvat",
  "GK19gp01-11u:2310": "sphītam aikṣata punar vrajādhipaḥ ||JGc_1,5.33|| [rathoddhata]",
  "GK19gp01-11u:2311": "kiṃ ca,",
  "GK19gp01-11u:2312": "līḍhaṃ rūpa-madhu prakṛṣya rasitaṃ vaktra-prasādāmṛtaṃ",
  "GK19gp01-11u:2313": "samyak svādita eva tulya-rahita-sparśotsavaḥ ko' py asau |",
  "GK19gp01-11u:2314": "tasya śyāmala-bāla-komala-tanor mūrdhnas tu tātena tāṃ",
  "GK19gp01-11u:2315": "saurabhya-svadanānubhūtim abhito viśvaṃ madād vismṛtam ||JGc_1,5.34|| [śārdūla]",
  "GK19gp01-11u:2316": "[80] nibhālya ca śrīman mukhaṃ sukham ūce,",
  "GK19gp01-11u:2317": "“yadi nārāyaṇena tvaṃ datto' si kṛpaṇāya me |",
  "GK19gp01-11u:2318": "tenaiva sarvaṃ nirvoḍhā soḍhā ca mama durnayaḥ ||JGc_1,5.35|| [anuṣṭubh]",
  "GK19gp01-11u:2319_0": "[81] atha “nirvoḍhā nirvoḍhā” ity anuvadanty atyantābhiniveśād ekenāpy akṛta-nirdeśā",
  "GK19gp01-11u:2319_1": "pṛṣṭha-deśād ita-praveśā jaṭilita-kacā satya-vacāḥ paurṇamāsī sarvair eva tūrṇam",
  "GK19gp01-11u:2319_2": "utthāya samanaskāreṇa namaskāreṇa puraścakre,",
  "GK19gp01-11u:2320": "arcayāñcakre cāsanādibhiḥ |",
  "GK19gp01-11u:2321": "[82] tataś ca,",
  "GK19gp01-11u:2322": "svapraśnottara-viṣayīkṛta-tad-viṣa-yoṣā-vṛtti-śeṣā rājñānujñāpayām babhūve pūrvavad apūrva-dānādy-apūrvāya |",
  "GK19gp01-11u:2323": "tac ca tām eva pradhānaṃ vidhāya vidhīyate sma iti |",
  "GK19gp01-11u:2324": "[83] tad evaṃ pūtanāṃ ghātayitvā samāpanāya punar apīdaṃ madhukaṇṭhaḥ paramarṣi-sammatatā-vyañjanayā samuṭṭaṅkitavān-",
  "GK19gp01-11u:2325": "īdṛśas tanayo jātas tava gopa-pate yataḥ |",
  "GK19gp01-11u:2326": "sā bāla-rākṣasī jajñe nija-saṃsāra-rākṣasī ||JGc_1,5.36|| [anuṣṭubh]",
  "GK19gp01-11u:2327": "[84] cetasi cedaṃ viviktavān,",
  "GK19gp01-11u:2328": "arbhāsṛg-bhug ajani yat purā yad arvāg-",
  "GK19gp01-11u:2329": "dhātrī cābhavad iyam atra nanda-sūnoḥ |",
  "GK19gp01-11u:2330": "tat kvādhaspadam atha tac-chiraspadaṃ vā",
  "GK19gp01-11u:2331": "kvety antar-hṛdi vimṛśan bhṛśaṃ bhramāmi ||JGc_1,5.37|| [praharṣiṇī]",
  "GK19gp01-11u:2332": "[85] tad evaṃ vṛtte tad-dine' pi pūrvavad eva kathā rakṣitā yathāyatham api svāvasathādi-pathānugatir ācaritā |",
  "GK19gp01-11u:2333": "iti śrī-śrī-gopāla-campūm anu",
  "GK19gp01-11u:2334": "pūtanā-vadhāvadhāraṇaṃ nāma",
  "GK19gp01-11u:2335": "pañcamaṃ pūraṇam |",
  "GK19gp01-11u:2336": "||5||",
  "GK19gp01-11u:2337": "*************************************************************",
  "GK19gp01-11u:2338": "(6)",
  "GK19gp01-11u:2339": "atha ṣaṣṭhaṃ pūraṇam",
  "GK19gp01-11u:2340": "viśaṅkaṭa-śakaṭa-vighaṭṭa-nādi-vicitra-bālya-caritram",
  "GK19gp01-11u:2341": "[1] atha tathaivādhare-dyuḥ subhāsamānāyāṃ sabhāyāṃ anumodana-nidigdhaḥ snigdhakaṇṭhaḥ sotkaṇṭha uvāca-madhu-madhura-kaṇṭha śrī-madhukaṇṭha, śrūyatām-",
  "GK19gp01-11u:2342": "[2] tataḥ samantād aharahar anyad anyal lāvaṇyam utphullayan vidhuḥ sva-janma-pakṣam ullāsayāmāsa |",
  "GK19gp01-11u:2343": "tatra dig-darśanaṃ yathā-",
  "GK19gp01-11u:2344": "ekā dvitrāś catasro yuta-viyutatayā pañca-ṣāḥ sapta cāṣṭau",
  "GK19gp01-11u:2345": "paṅktir vā paṅkti-baddhāḥ śiśu-yuvati-jaraty-ardha-vṛddhāḥ samantāt |",
  "GK19gp01-11u:2346": "āyānti drāg viśanti vraja-nṛpati-gṛhaṃ taṃ ca paśyanti bālaṃ",
  "GK19gp01-11u:2347": "kṛtvā cuckāra-miśraṃ bahula-vilasitaṃ smāyayantyo hasanti ||JGc_1,6.1|| [sragdharā]",
  "GK19gp01-11u:2348": "yathā ca-",
  "GK19gp01-11u:2349": "mātrā pitrātha mātā-pitara-kula-bhavair ākulaiś citra-mitrair",
  "GK19gp01-11u:2350": "netrāṇām añjanābhaṃ śiśum anubhavituṃ santataṃ kañjanābham |",
  "GK19gp01-11u:2351": "āgamyāgamya ramyākṛti-parivṛtim udvāsya hāsyādi-pūrvaṃ",
  "GK19gp01-11u:2352": "sparśaṃ sparśaṃ tam uccair aharahar ahaho dṛṅ-maho labhyate sma ||JGc_1,6.2|| [sragdhara]",
  "GK19gp01-11u:2353": "tataś ca-",
  "GK19gp01-11u:2354": "vigalad-alaka-jālālola-dṛk-khañjarīṭaḥ",
  "GK19gp01-11u:2355": "prakaṭita-tilaka-śrī-rocanā-kuṅkumābhyām |",
  "GK19gp01-11u:2356": "smita-vilasita-vaktraḥ śyāma-dhāmācalāṅghriḥ",
  "GK19gp01-11u:2357": "śiśur atiśuśubhe sa prāpya māsaṃ tṛtīyam ||JGc_1,6.3|| [mālinī]",
  "GK19gp01-11u:2358": "tatra ca-",
  "GK19gp01-11u:2359": "snigdhāḥ paśyati seṣmayīti bhujayor yugmaṃ muhuś cālayann",
  "GK19gp01-11u:2360": "atyalpaṃ madhuraṃ ca kūjati pariṣvaṅgāya cākāṅkṣati |",
  "GK19gp01-11u:2361": "lābhālābha-vaśād amuṣya lasati krandaty api kvāpy asau",
  "GK19gp01-11u:2362": "pīta-stanyatayā svapity api punar jāgran mudaṃ yacchati ||JGc_1,6.4||[śārdulavikrīḍitā]",
  "GK19gp01-11u:2363": "[3] atha kadācin nākṣatra-māsa-trayānte nakṣatreśa-kānte taj-janma-nakṣatre śrīman-mātrā putrābhiṣeka-kautuka-yātrā pravartitā | tadā ca,",
  "GK19gp01-11u:2364": "bhavanam anu suyatne ratna-paryaṅka-varye",
  "GK19gp01-11u:2365": "surabhi-mṛdula-tulī-śubhra-vastra-praśaste |",
  "GK19gp01-11u:2366": "hari-maṇi-ruci-bālaḥ śobhate smāsitāmbho-",
  "GK19gp01-11u:2367": "ruham iva sura-sindhau kṣīra-sindhau harir vā ||JGc_1,6.5|| [mālinī]",
  "GK19gp01-11u:2368": "athottāna-śāyī sa sarvātiśāyī",
  "GK19gp01-11u:2369": "nijāmbā-yaśodaḥ sva-tāta-pramodaḥ |",
  "GK19gp01-11u:2370": "sva-nakṣatra-bhāte babhūva prabhāte",
  "GK19gp01-11u:2371": "balenātisāṅgaḥ parāvartitāṅgaḥ ||JGc_1,6.6|| [bhūjaṅgaprayātā]",
  "GK19gp01-11u:2372": "[4] tataś ca,",
  "GK19gp01-11u:2373_0": "śayanaṃ pārśvenopapīḍaṃ śayānam amuṃ sukumāra-kumārāpīḍam akasmād vilokya tad-vṛtte",
  "GK19gp01-11u:2373_1": "dhātrībhir mātre nivedita-mātre sati sātimātrānanda-kandalitā nija-nandana-maṅgalātiśaya-spṛhiṇī",
  "GK19gp01-11u:2373_2": "śrīman-nanda-kṣitīśa-gṛhiṇī bhartur ājñāṃ sujñātāṃ sambhūya bhūyaḥ sarvāḥ samāhūya",
  "GK19gp01-11u:2373_3": "tam eva mahotsavam aho mahotsavaṃ cakāra |",
  "GK19gp01-11u:2374": "[5] tatra kāsāñcid api gṛha-pālanāya sthitānām āhūtir evam anusandheyā;",
  "GK19gp01-11u:2375": "lālyasyādya tu janmabhaṃ vijayate tatrāpi cautthānikaṃ",
  "GK19gp01-11u:2376": "sarvā eva gatās tvam eva kila kiṃ sadmāvituṃ vartase |",
  "GK19gp01-11u:2377": "āgṛhṇāti muhur vrajeśa-gṛhiṇī kiṃ vā vraje moṣakaḥ",
  "GK19gp01-11u:2378": "ko' py asti sphuṭam asti vā sa tu śiśur muṣṇāti cetaḥ param ||JGc_1,6.7|| [śārdulavikrīḍitam]",
  "GK19gp01-11u:2379": "[6] atha tatra citra-vāditra-śubha-rīti-gīti-praśasta-vipra-kula-śasta-svasti-vācana-pūrvaka-vidhim atiricyābhiṣicya,",
  "GK19gp01-11u:2380": "pīta-vāsasā parikṛtyālaṅkṛtya,",
  "GK19gp01-11u:2381": "mantrādibhir abhirakṣyābhilakṣya,",
  "GK19gp01-11u:2382": "tad-uddharṣa-harṣamaya-bahutara-kārya-caryā-maryādāṃ paryāpayitum itas tataś calantī,",
  "GK19gp01-11u:2383": "parijanān api niyojanayā sa-prayojanān janayantī,",
  "GK19gp01-11u:2384": "jananī gehāyamāna-visaṅkaṭa-ghaṭana-mahā-śakaṭādhaḥ kalya eva palyaṅke bālam ālokājira evājire śāyitavatī |",
  "GK19gp01-11u:2385": "tatra kumārayataḥ kumārāṃś ca sthāpitavatī |",
  "GK19gp01-11u:2386": "tatrāvaṣṭambha-stambha-catuṣṭaya-madhyaga-dolākāraḥ sa palyaṅko yathā-",
  "GK19gp01-11u:2387": "pravālāṅghrir gārutmata-ghaṭita-paṭṭī-paṭu-rucir",
  "GK19gp01-11u:2388": "vahan madhye paṭṭāruṇa-cipiṭa-ḍorī-paṭa-vṛtim |",
  "GK19gp01-11u:2389": "dukūlāntas tula-sphurita-vara-tulī-valayito",
  "GK19gp01-11u:2390": "darāndolo dolo yad upari vireje śiśu-hariḥ ||JGc_1,6.8|| [sikhariṇī]",
  "GK19gp01-11u:2391": "tatra ca-",
  "GK19gp01-11u:2392": "sthaviṣṭha-paṭṭa-stavakaṃ vicitraṃ",
  "GK19gp01-11u:2393": "nibaddham ūrdhvād abhilambamānam |",
  "GK19gp01-11u:2394": "spṛśan karābhyām asitaḥ sa kūjann",
  "GK19gp01-11u:2395": "uttāna-śāyī muhur ujjahāsa ||JGc_1,6.9|| [upajāti 11]",
  "GK19gp01-11u:2396": "[7] tataś ca,",
  "GK19gp01-11u:2397": "brāhmaṇādi-pūjāyāṃ pūryamāṇāyāṃ kṛta-samāharaṇena haraṇena sārdhaṃ sārdha-praharaṇe' py atiyāte na kasyacid anyat kiñcid api chidra-mātram āsīt |",
  "GK19gp01-11u:2398": "[8] tadā ca pūtanāvan nūtanārbhakāya kaṃsa-prahitaḥ kaścid diviṣad-ahitaḥ samāgamya divi sthita evaṃ cintayāmāsa:",
  "GK19gp01-11u:2399": "“sa pūtanā-pothako' yaṃ poto visaṅkaṭa-śakaṭādhastād āste |",
  "GK19gp01-11u:2400": "sākṣān mantuṃ vidhātuṃ na ko' pi jantur amuṣya śakṣyatīti lakṣyate |",
  "GK19gp01-11u:2401": "chadma-rūpa-sadmatayā ca pūtanā saṃsthitā, tasmād amūrta eva sann atra pūrtaye bhavāni” iti |",
  "GK19gp01-11u:2402": "tataś cāsau śakaṭam aprakaṭam āviṣṭavān |",
  "GK19gp01-11u:2403": "[9] tad-āveśena cāsau bhūmyāṃ praviśac cakratayā vakrībhavad-akṣatayā copari-pāta-parīpāka-prakramaṃ yadā cakre,",
  "GK19gp01-11u:2404": "tadaiva tad-daiva-vaśataḥ kila tasya potasya stana-nidigdha-dugdha-jagdhīcchā jātā |",
  "GK19gp01-11u:2405_0": "tadā ca mātaram anupalabhya kātara iva nava-kamala-dala-komala-caraṇāsphālanād udghaṭitaṃ",
  "GK19gp01-11u:2405_1": "nija-śakaṭaṃ pakṣa-vihīnam api kutukād iva rākṣasa-pakṣiṇīvad uḍḍīnaṃ vidhāya vivṛtta-patanatvam",
  "GK19gp01-11u:2405_2": "āsādayāmāsa sa śāvakaḥ |",
  "GK19gp01-11u:2406": "[10] idam eva sāścaryatayānuditaṃ śrīmad-arjunena viṣṇu-dharme:",
  "GK19gp01-11u:2407": "tālocchritāgraṃ guru-bhāra-sāram",
  "GK19gp01-11u:2408": "āyāma-vistāravad adya jātaḥ |",
  "GK19gp01-11u:2409": "pādāgra-vikṣepa-vibhinna-bhāṇḍaṃ",
  "GK19gp01-11u:2410": "cikṣepa ko' nyaḥ śakaṭaṃ yathā tvam? ||iti |",
  "GK19gp01-11u:2411": "[11] sa cāsuraḥ svayam evāmūrtatām urīkṛtavān itīva tam apy asāv ākāśa-nīkāśatayā nāśayāmāsa |",
  "GK19gp01-11u:2412": "tad idam aho kākatālīyam eva jātam |",
  "GK19gp01-11u:2413": "so' yam asurāveśa eva brahmāṇḍa-purāṇe śrī-kṛṣṇāṣṭottara-śata-nāma-stotre śakaṭāsura-bhañjana iti nāmnā vyañjitaḥ |",
  "GK19gp01-11u:2414": "[12] atra devāḥ śrīla-gopāla-bhāvam utprekṣāñcakrire, yathā-",
  "GK19gp01-11u:2415": "“śakaṭam idam ihāsti mad-gṛhasya",
  "GK19gp01-11u:2416": "svayam aviśastad anena cotpluto' si |",
  "GK19gp01-11u:2417": "ruditam anupadaṃ mayā vikīrṇaṃ",
  "GK19gp01-11u:2418": "tad api yadi mriyase na tan mamāgaḥ ||JGc_1,6.10|| iti | [puṣpitāgrā]",
  "GK19gp01-11u:2419": "āvirbhavat-kaṭakaṭe śakaṭe' tha sarve",
  "GK19gp01-11u:2420": "kiṃ kiṃ kim ity abhita eva bhiyābhiyātāḥ |",
  "GK19gp01-11u:2421": "tasyātipātam avalokya vilokya tokaṃ",
  "GK19gp01-11u:2422": "krandad-vimūḍha-matitātatimūḍhavantaḥ ||JGc_1,6.11|| [vasantatilaka]",
  "GK19gp01-11u:2423": "mātā ca taṃ vivaśitāvayavāpi devā",
  "GK19gp01-11u:2424": "viṣṭeva paśyati jane jagṛhe draveṇa |",
  "GK19gp01-11u:2425": "paścāt tu kampa-mukha-bhāva-nipīḍitāṅgīṃ",
  "GK19gp01-11u:2426": "tāṃ vidrutāḥ paraparāḥ parito' py agṛhṇan ||JGc_1,6.12|| [vasantatilakā]",
  "GK19gp01-11u:2427": "[13] tasminn anasy abdavac-chabde jāte tu,",
  "GK19gp01-11u:2428": "kiṃ tat? kiṃ tan nanāda? śruti-kaṭu-śakaṭas tat kathaṃ sa vyaloṭhīt",
  "GK19gp01-11u:2429": "kasmāt kasmād? akasmāt kuśala-kuśalam? oṃ vāsudeva-prasādāt |",
  "GK19gp01-11u:2430": "itthaṃ praśnottarābhyāṃ vraja-kula-patayaḥ prāpur antaḥ-purāntar",
  "GK19gp01-11u:2431": "dṛṣṭvā tat-pātam āsan daśana-tati-śikhād aṣṭa-jihvāś cirāya ||JGc_1,6.13|| [sragdharā]",
  "GK19gp01-11u:2432": "[14] tataś ca sahasā bahiḥ-purād antaḥ-pura-pura-sthala-bhājaṃ śrīmad-vraja-rājaṃ nirvarṇya sarve paryāyāgatā dvidhābhūtāḥ pūrato dūrato' vakāśaṃ daduḥ |",
  "GK19gp01-11u:2433": "[15] tato' sau janakas tu jana-kalakalatas tad-vṛttam avakalayann ambālā-galāvalambaṃ bālakam eva sva-pāṇi-talam avalambayāmāsa,",
  "GK19gp01-11u:2434": "vilokayāmāsa ca tasya sarvāvayavān |",
  "GK19gp01-11u:2435": "[16] tad anu ca sarva eva śāntatāmāyāntas tad-antaṃ samantataḥ śakaṭa-nikaṭa-saṃvalakān bālakān eva papracchuḥ |",
  "GK19gp01-11u:2436": "te ca tad-eka-nirdeśinyā darśayantas tam eva nirdidiśuḥ |",
  "GK19gp01-11u:2437": "tatraiko lohalo' py agra-vādī nivārita-kolāhalaḥ pralalāpa,",
  "GK19gp01-11u:2438": "“ma ma mama pā pā pā pārśvataḥ śrūyatām,",
  "GK19gp01-11u:2439": "ya ya ya yadā ca ca caraṇa mu mutthāpitavān ayam,",
  "GK19gp01-11u:2440": "ta ta ta tadā te tena spṛṣṭa-mātro ḍi ḍi ḍi ḍi ḍīna ivodvṛttaḥ so' yaṃ śa śa śa śakaṭaḥ” iti |",
  "GK19gp01-11u:2441": "[17] tataś ca,",
  "GK19gp01-11u:2442": "tad-viḍamba-vādiṣu bālādiṣu hasatsu bībhatsita-bāliśa-bhāṣitāḥ parama-vatsalā vicikitsāṃ na dhitsāṃ cakruḥ |",
  "GK19gp01-11u:2443": "pūtanā-vadhāvadhāritānuvāditayā karkaśa-tarka-cakra-niruddha-buddhayas tu cakruḥ |",
  "GK19gp01-11u:2444": "[18] pitā tu punaḥ svasti-vācanābhiṣecanādinā vipra-kula-pratoṣaṇādinā sarvāśī-rāśinā ca taṃ laṅgima-bālaṃ maṅgalena saṅgamayāmāsa mātur utsaṅgena ca |",
  "GK19gp01-11u:2445": "tayā ca sva-bāla-lālanā-kalāpa-mayyā gṛhāntaḥ-śayyāyām evāyaṃ śāyyate sma |",
  "GK19gp01-11u:2446": "gopa-mahendrādibhir mahita-mahā-śakaṭaś ca yathā-sthānaṃ ghaṭayāmāse |",
  "GK19gp01-11u:2447": "[19] atha madhukaṇṭha uvāca-vatsa,",
  "GK19gp01-11u:2448": "bālakena mahā-śakaṭa-samuccāṭanam asambhāvyam iti sambhāvya bhaṇyatām,",
  "GK19gp01-11u:2449": "anyathā hi kaver evānyathātvam āpadyeta |",
  "GK19gp01-11u:2450": "[20] snigdhakaṇṭha uvāca-ārya,",
  "GK19gp01-11u:2451": "pūrvam evātrāpūrvatā nivāritāsti,",
  "GK19gp01-11u:2452": "yato yogamāyā khalv asya sambhāvita-yogaṃ nirmāpayatīti punar mā prākṣīḥ |",
  "GK19gp01-11u:2453": "[21] madhukaṇṭhaḥ sa-smitam uvāca-tad-anantaram udantaḥ kaḥ?",
  "GK19gp01-11u:2454": "[22] snigdhakaṇṭha uvāca-athāgrajānujān anu vrajasya rājā viviveca,",
  "GK19gp01-11u:2455": "“bālaka-yugalam idam apṛthag-ālayālambanatām eva nitarām arhati,",
  "GK19gp01-11u:2456": "yatas tadīya-jananyoḥ svayam eva tal-lālanāya lālasā-dhanyayos,",
  "GK19gp01-11u:2457": "tatra ca paraspara-tad-āsaktayor nānā-spṛha-gṛha-kārya-paryāpaṇa-vyasanayor yugapat tad-yugalasya pṛthag-avakalanaṃ durbalam iti kevalaṃ sudināgamana-vilambatām avalambe |",
  "GK19gp01-11u:2458_0": "yathā vā bhavatām icchā bhavati” iti śrutvā śrutajñāḥ śrotriyān āśrāvya tadaiva daivānukūlyaṃ",
  "GK19gp01-11u:2458_1": "nibhālya samam udyad-vādya-parīta-gīta-svasti-vācanādi-praśasti-pūrvakaṃ dvayor apūrva-milanam",
  "GK19gp01-11u:2458_2": "āśu kalayāmāsuḥ | tac ca yathā-",
  "GK19gp01-11u:2459": "mitho lagnā dṛṣṭiḥ samajani ciraṃ mūrtir acalā",
  "GK19gp01-11u:2460": "dravac-cittaṃ netrodaka-miṣatayāgād abhimukham |",
  "GK19gp01-11u:2461": "iti bhrātror bālye' py asita-sitayoḥ sā prasitatā",
  "GK19gp01-11u:2462": "nave vyatyāloke kutukam iha kiṃ vā na tanute? ||JGc_1,6.14|| [śikhariṇī]",
  "GK19gp01-11u:2463": "bālye prathamam anyo' nyaṃ milato rāma-kṛṣṇayoḥ |",
  "GK19gp01-11u:2464": "sitāsitāṃśavaḥ pṛktā jajñire mṛga-lāñchanāḥ ||JGc_1,6.15|| [anuṣṭubh]",
  "GK19gp01-11u:2465": "[23] tad evam eva sarva eva parva vidhāya nija-nija-nūtana-tanūjān gaṇaka-gaṇita-guṇa-gaṇe' hani snehaṃ teṣāṃ teneha sahehamānāḥ sa-maṅgalaṃ saṅgamayāmāsuḥ |",
  "GK19gp01-11u:2466": "[24] atha yukti-matyā sad-ukti-sammatyā śrīmad-bhāgavata-kathana-vyutkrameṇāpy upakramyate, yataḥ,",
  "GK19gp01-11u:2467": "sarvaiḥ kavibhir anukrama śāli procyate kṛṣṇa-līlādyam |",
  "GK19gp01-11u:2468": "śuka-mukha-vacasi prema pramada-maye tad vinā tu citrāya ||JGc_1,6.16|| [gīti]",
  "GK19gp01-11u:2469": "[25] tad evaṃ dina-śata-pūraṇam adūratām anujasyāgrajasya tu tasmād apy adūratāṃ labdham |",
  "GK19gp01-11u:2470": "samyaṅ mātuḥ paricitir abhūd yatra kiñcit pituś ca",
  "GK19gp01-11u:2471": "prāptaḥ so' yaṃ svasadana-janaḥ kiṃ na vetthaṃ matiś ca |",
  "GK19gp01-11u:2472": "tasmin bālye valayati tayoḥ kāpi śobhā sudhābdhi",
  "GK19gp01-11u:2473": "prakhyā goṣṭhaṃ bhūvanam api sā vīcibhiḥ siñcati sma ||JGc_1,6.17|| [mandākrāntā]",
  "GK19gp01-11u:2474": "[26] tad etad adhigatya śīghram eva nāma-karaṇaṃ kartavyam iti sammatya śrīmantaṃ vasudevaṃ prati yadā śrī-vraja-naradevas tan nijam iṣṭaṃ sandiṣṭavān,",
  "GK19gp01-11u:2475": "tadā paramārtha-vicāreṇa mitra-putratārha-samadhika-bahir-vyavahāreṇa cānujasya śatatamaṃ vāsaram eva tad-avasaraṃ niścinvan,",
  "GK19gp01-11u:2476": "śrī-vasudevaḥ śrī-vrajarājaṃ prati yathāvasaraṃ tan nivedayiṣyāma ity aniścinvann iva sandideśa |",
  "GK19gp01-11u:2477": "atha tapo-dhāmānaṃ garga-nāmānam ātmanaḥ parama-hitaṃ kula-purohitaṃ manasi sammatya rahasi saṅgatya nija-tanaya-vinimaya-mayaṃ vṛttaṃ vitatya nivedayāmāsa |",
  "GK19gp01-11u:2478": "sa ca sahāsam āha sma, “tad etad aparam apy ahaṃ nānā-vṛttaṃ jānāmy eva |",
  "GK19gp01-11u:2479": "sampraty atra mat-kṛtyaṃ tv ājñāpyatām |“",
  "GK19gp01-11u:2480": "[27] vasudeva uvāca-“tatas tatra-bhavatā nanda-vraja-bhūvaṃ vrājaṃ vrājaṃ mithaḥ saṃyutau navyau nija-yajamāna-sutau dvijāti-jāti-samucita-prakāreṇa saṃskāreṇa puraskartavyau,",
  "GK19gp01-11u:2481": "kintūpanayanopayamane yathā tasyāṃ na syātāṃ,",
  "GK19gp01-11u:2482": "tathā prayatanīyam |“",
  "GK19gp01-11u:2483": "[28] munir uvāca-“yuktam uktam, yataḥ sva-pakṣa evāsmābhir apekṣaṇīyaḥ |“",
  "GK19gp01-11u:2484": "[29] atha tasminn anujasya śatatama eva vāsare,",
  "GK19gp01-11u:2485": "vrajaṃ prati prasthite ca muni-vare,",
  "GK19gp01-11u:2486": "vraja-rājas tu jyāyasas tad-dinātikramāt puṇyataraṃ dināntaram eva dvayor api nāma-karaṇasyādhikaraṇaṃ bhaviṣyatīti niścitya,",
  "GK19gp01-11u:2487_0": "prātar eva tarṇakānāṃ koṭibhir nṛtya-paripāṭībhir āṭīkamānābhir vicitraṃ sthānaṃ",
  "GK19gp01-11u:2487_1": "go-gopānāṃ vana-prasthānān nirjanāvasthānaṃ gosthānam anusaṃskārālaṅkāra-sambhālanārtham",
  "GK19gp01-11u:2487_2": "eka-sevaka-mātra-kṛtānuvrajanatayā kṛta-vrajanaḥ sa-kṛpatayā tān paśyann āsīt |",
  "GK19gp01-11u:2488_0": "tatraiva ca sarvato' py atirikte vivikte bālyata eva kṛta-sevaṃ nija-devaṃ sarva-sal-lakṣaṇa-nandita-nikhilāyāṃ",
  "GK19gp01-11u:2488_1": "śrīmal-lakṣmī-nārāyaṇākhya-śālagrāma-śilāyām aṣṭākṣareṇopatiṣṭhamānaś cirād virājate sma |",
  "GK19gp01-11u:2489": "kṛta-samāpane ca sabhājane sarva-sarvajña-gurur muni-pariṣadām",
  "GK19gp01-11u:2490_0": "ururvāṇī-vāsita-sāmā śrī-garga-nāmā vāraṃ vāraṃ niṣkrama-dvāraṃ vilokamānena gopa-loka-pradhānena",
  "GK19gp01-11u:2490_1": "tasmād akasmāt tarṇakānām utkarṇatā-nirvarṇanayā kasyacid āgamanaṃ vitarkayatā turṇam",
  "GK19gp01-11u:2490_2": "abhyarṇata eva niravarṇi | tadā ca-",
  "GK19gp01-11u:2491": "unmīlad-vidhu-varṇam ardha-palitaṃ vaktrādir upānvitaṃ",
  "GK19gp01-11u:2492": "kiñcit sthūlam akharvam āyāta-bhūjaṃ viṣvak-prasādākaram |",
  "GK19gp01-11u:2493": "śubhra-śrī-vasana-dvayaṃ śruti-karālaṅkāra-dīvyat-prabhaṃ",
  "GK19gp01-11u:2494": "putra-prema-vilakṣitākhilam ṛṣiḥ śrī-nandam atraikṣata ||JGc_1,6.18|| [śārdula]",
  "GK19gp01-11u:2495": "[30] asya ca muner anena cirād vīpsayābhīpsitam āgamanam āsīt,",
  "GK19gp01-11u:2496": "yataḥ pratīkṣya eva sarvatrāyaṃ pratīkṣyatāṃ vā kathaṃ na labheta?",
  "GK19gp01-11u:2497": "[31] tad evaṃ,",
  "GK19gp01-11u:2498_0": "“pratītatayā pratītaḥ so' yam” iti taṃ vrajapatir api nipītāmṛtavat parama-prītaḥ",
  "GK19gp01-11u:2498_1": "śīghram āsana-pradeśam atītaḥ samatirikta-bhakti-parītaḥ kṛtāñjalitayātivinītaḥ sākṣād",
  "GK19gp01-11u:2498_2": "adhokṣaja-dhītaḥ praṇanāma |",
  "GK19gp01-11u:2499": "brahma-varcasena carcitam enam ānarcā-śeṣeṇa devārcana-dravya-śeṣeṇa, provāca ca-",
  "GK19gp01-11u:2500": "“alam iha kuśalaṃ pṛṣṭvā kuśalaṃ kuśalaṃ bhaved yasmāt |",
  "GK19gp01-11u:2501": "kintu svaka-kuśalārthaṃ kuśalaṃ tatra ca vipṛcchyate sadbhiḥ ||JGc_1,6.19|| [udgīti]",
  "GK19gp01-11u:2502": "svāgata-pṛcchā dhārṣṭyaṃ bhavati mahiṣṭhe sadeti gīr-yuktā |",
  "GK19gp01-11u:2503": "tad api surārcām anu sā yadvan nirmīyate tadvat ||JGc_1,6.20|| [āryā]",
  "GK19gp01-11u:2504": "kevala-vacasā toṣo vaibhava-sattve na yujyate nunam |",
  "GK19gp01-11u:2505": "kintv idam apūrṇa-viṣayaṃ pūrṇe kiñcin na māty eva ||JGc_1,6.21|| [āryā]",
  "GK19gp01-11u:2506": "na sataḥ svārthāpekṣā kintu sadā sā parārthaiva |",
  "GK19gp01-11u:2507": "tasmād viharati tasmin para-para-vijñāpanaṃ sukhadam ||JGc_1,6.22|| [upagīti]",
  "GK19gp01-11u:2508": "jyotiḥ-śāstraṃ bhavatā kṛtam atha vede' pi niṣṇātam |",
  "GK19gp01-11u:2509": "tat tat para-sukha-mātrāpekṣaṃ tad idaṃ nivedyaṃ me ||JGc_1,6.23|| [upagīti]",
  "GK19gp01-11u:2510": "bālo yo mama jātas tasmād adhikaś ca vāsudevo yaḥ |",
  "GK19gp01-11u:2511": "nija-dṛk-sudhayā taṃ taṃ śīkitum āstāṃ bhavān karuṇaḥ ||JGc_1,6.24|| [upagīti]",
  "GK19gp01-11u:2512": "[32] tad etad āśrutya gargaḥ sa-gadgadaṃ jagāda-",
  "GK19gp01-11u:2513": "“yan-manā bhikṣur āyātas tad dātā ditsati svayam |",
  "GK19gp01-11u:2514": "tadā bhāgyaṃ kiyad varṇyaṃ bhikṣor dātuś ca kauśalam? ||JGc_1,6.25|| [anuṣṭubh]",
  "GK19gp01-11u:2515": "[33] tad evam ātmane ślāghamāne muni-rāje śrī-vrajarājaḥ sva-niyojyasya karṇe varṇitavān,",
  "GK19gp01-11u:2516": "“evam evaṃ kuru,",
  "GK19gp01-11u:2517": "” iti,",
  "GK19gp01-11u:2518": "pravartayāmāsa ca muninā kaṃsa-durvṛtta-vivartita-vasudeva-vṛtta-saṃvādam |",
  "GK19gp01-11u:2519_0": "[34] sampravadamānayoś ca tayoḥ so' pi tat-prayojanaṃ parāmṛśya śuddhāntaṃ praviśya",
  "GK19gp01-11u:2519_1": "nija-nijotsaṅga-saṅgatīkṛta-bāle ambāle puro vidhāya gandha-puṣpādi-lasita-cāmīkara-bhājana-karaḥ",
  "GK19gp01-11u:2519_2": "parama-kiṅkaraḥ sahasā rahasāsasāda |",
  "GK19gp01-11u:2520": "vīkṣyātha mātror urasi prasañjitāv",
  "GK19gp01-11u:2521": "atyarbhakau dūrata eva tāv ṛṣiḥ |",
  "GK19gp01-11u:2522": "javād udasthān maṇi-mantravat prabhoḥ",
  "GK19gp01-11u:2523": "prabhāva evādṛtaye na vistṛtiḥ ||JGc_1,6.26|| [upajāti 12]",
  "GK19gp01-11u:2524": "tataś ca,",
  "GK19gp01-11u:2525": "mātṛ-yugma-lalitāṅga-lālitau",
  "GK19gp01-11u:2526": "vīkṣya kṛṣṇa-dhavalau sa bālakau |",
  "GK19gp01-11u:2527": "nirnimeṣa-daśayā dṛśor jalaṃ",
  "GK19gp01-11u:2528": "roddhum aiṣṭa nitarāṃ na tāpasaḥ ||JGc_1,6.27|| [rathoddhatā]",
  "GK19gp01-11u:2529": "[35] atha saṅkocaṃ vidhāya sannidhāya mātṛbhyām ātmanātmajābhyāṃ ca maunenaivānāmi muni-varaḥ |",
  "GK19gp01-11u:2530": "so' yam uccakair āśīśiṣac ca, yathā,",
  "GK19gp01-11u:2531": "“pitroḥ pratisvaṃ kulayos tadīyayoḥ",
  "GK19gp01-11u:2532": "sambandhi-bandhu-prakare jagaty api |",
  "GK19gp01-11u:2533": "ānanda-dātā bhava nanda-nandana,",
  "GK19gp01-11u:2534": "tvaṃ tadvad apy ānakadundubheḥ suta! ||JGc_1,6.28|| [indravaṃśā]",
  "GK19gp01-11u:2535": "[36] tataś ca, tad-eka-sarge garge vrajeśvara-yācanataḥ svāsanam āgate purataḥ kiñcid dūrataḥ:",
  "GK19gp01-11u:2536": "sitāsitaikaika-puṣpa viṣṇukrāntādvaya-prabhe |",
  "GK19gp01-11u:2537": "te rohiṇī-yaśodākhye tanayābhyāṃ virejatuḥ ||JGc_1,6.29|| [anuṣṭubh]",
  "GK19gp01-11u:2538": "[37] tato muner ādeśatas te' py upaviviśituś ca |",
  "GK19gp01-11u:2539": "śrī-garge ca tayor āveśita-dhīndriya-varge,",
  "GK19gp01-11u:2540": "vraja-kṣiti-patiḥ kṣaṇaṃ pratīkṣya sāñjali-girābhilaṣitaṃ vyañjitavān-",
  "GK19gp01-11u:2541": "“yogya eva para-yogyatākaras",
  "GK19gp01-11u:2542": "tādṛśatvam api veda-vedajam |",
  "GK19gp01-11u:2543": "tvaṃ tu veda-viduṣāṃ varas tataḥ",
  "GK19gp01-11u:2544": "saṃskuru dvija-janus tanū amū ||JGc_1,6.30|| [rathoddhatā]",
  "GK19gp01-11u:2545": "[38] garga uvāca-“bhavanto yadu-bījyatve' pi vaiśyatatījya-mātṛ-vaṃśānvayitayā tad-guru-padavyāgatair eva karma kārayitavyāḥ na tu mayā |“",
  "GK19gp01-11u:2546": "[39] vrajarāja uvāca-“bhaved evaṃ,",
  "GK19gp01-11u:2547": "kintu kvacid utsarge' py apavāda-vargaṃ bādhate' dhikāri-viśeṣa-śleṣam āsādya,",
  "GK19gp01-11u:2548": "yathaivāhiṃsā-nivṛtta-karmaṇi baddha-śraddhaṃ prati yajñe' pi paśu-hiṃsāṃ |",
  "GK19gp01-11u:2549": "tasmād bhavatāṃ brāhmaṇa-bhāvād utsarga-siddhā gurutā śraddhā-viśeṣavatām asmākaṃ kule kathaṃ laghutām āpnotu?",
  "GK19gp01-11u:2550": "tatrāpi bhavataḥ sarva-pramāṇataḥ samadhikatā samadhigatā, tasmād anyathā mā sma manyathāḥ |",
  "GK19gp01-11u:2551": "etad upari nija-purohitānām api hitam apihita-mahasā kariṣyāmaḥ |“",
  "GK19gp01-11u:2552": "[40] gargaḥ punar atigopanāya sa-vicāram uvāca-“tatrāpi khalaḥ sa khalu devakī-toka-hantā durmantā devyāḥ śaṃsanena nṛśaṃsaḥ kaṃsaḥ punar āgatāśaṅkaḥ syāt |",
  "GK19gp01-11u:2553": "yasmād yādava-gurutayā puru-prasiddhaḥ so' yam anya-vargajam amuṃ samaskuruta,",
  "GK19gp01-11u:2554": "tasmād eva vasudeva-kṛtopāsanayā nūnam anayā devyā svena vinimitaḥ sa bālas tatra vartate,",
  "GK19gp01-11u:2555": "gīrvāṇa-vāṇīnām amṛṣābhāvād iti |",
  "GK19gp01-11u:2556": "tadā niḥṣamam idam atiduḥṣamaṃ syāt |“",
  "GK19gp01-11u:2557": "[41] atha vrajarājas tu manāg vimanāyamāna ivāsīt |",
  "GK19gp01-11u:2558": "punar,",
  "GK19gp01-11u:2559": "anena svasti-vācanādike kṛte sarvaṃ śastaṃ bhaved iti vibhāvya provāca-“yasmāt tava saṅga eva sa-maṅgalas tasmāt,",
  "GK19gp01-11u:2560": "alakṣito' smin rahasi māmakair api go-vraje |",
  "GK19gp01-11u:2561": "kuru dvijāti-saṃskāraṃ svasti-vācana-pūrvakam ||[BhP 10.8.10] iti |",
  "GK19gp01-11u:2562": "[42] garga uvāca-“bhavatu, bhavad-icchayā yadṛcchayā maṅgalaṃ saṅgamayiṣyate |",
  "GK19gp01-11u:2563": "tataḥ samaya-sammatatvād āpātatas tu nāma-karaṇam eva karavāṇi” iti svasti-vācanādy ācarya provāca tatrāgrajam uddiśya, yathā:",
  "GK19gp01-11u:2564": "“īryeta praṇayādi-sad-guṇa-gaṇair etaṃ tathā bandhutā",
  "GK19gp01-11u:2565": "mukhyaṃ lokam aśeṣam eṣa ramayan rāmo, balitvād balaḥ |",
  "GK19gp01-11u:2566": "kiṃ cāyaṃ bhavad-ādi-śūra-tanayādīnāṃ yadūnāṃ gaṇaṃ",
  "GK19gp01-11u:2567": "saṅkrakṣyaty ubhayatra bhāva-tulayā svaṃ tena saṅkarṣaṇaḥ ||JGc_1,6.31|| [śārdula]",
  "GK19gp01-11u:2568": "[43] athānujam uddiśya,",
  "GK19gp01-11u:2569": "“śuklo raktaḥ pīta ity ādi-varṇās",
  "GK19gp01-11u:2570": "tat-tad-bhāvād asya tat-tad-yugeṣu |",
  "GK19gp01-11u:2571": "tat-tan-mūla-śyāmataikātmya-yogāj",
  "GK19gp01-11u:2572": "janmany asmin kṛṣṇa-nāmāyam asti ||JGc_1,6.32|| [śālinī]",
  "GK19gp01-11u:2573": "“yuṣmatto janmataḥ pūrvaṃ vasudevāt tavātmajaḥ |",
  "GK19gp01-11u:2574": "jāto yasmāt tato vāsudeva ity api gīyate ||JGc_1,6.33|| [anuṣṭubh]",
  "GK19gp01-11u:2575": "“nāmāni yāni guṇa-karma-nibandhanāni",
  "GK19gp01-11u:2576": "rūpāṇi ca pratidiśaṃ nikhila-stutāni |",
  "GK19gp01-11u:2577": "sākalyato nahi vayaṃ yadi tāni vidmo,",
  "GK19gp01-11u:2578": "jānanti tarhi na pare tv iti paunaruktyam ||JGc_1,6.34|| [vasantatilakā]",
  "GK19gp01-11u:2579": "sānandaṃ nanda-rājena tadā munir agadyata: |",
  "GK19gp01-11u:2580": "“lagnaṃ hṛdi na lagnaṃ naḥ, sarvajñas tad bhavān gatiḥ ||JGc_1,6.35|| [anuṣṭubh]",
  "GK19gp01-11u:2581": "punaś ca-",
  "GK19gp01-11u:2582": "“īkṣatāṃ bhagavann asmai bhavān,” iti niveditaḥ |",
  "GK19gp01-11u:2583": "gargas tasmai rādhyati sma prahasan mahasānvitaḥ ||JGc_1,6.36|| [anuṣṭubh]",
  "GK19gp01-11u:2584": "[44] “tad etad asmākaṃ khamāṇikyanāmni jyotirgranthe prāg eva nirupitamasti |",
  "GK19gp01-11u:2585": "uccasthāḥ śaśibhaumacāndriśanayo lagnaṃ vṛṣo lābhago",
  "GK19gp01-11u:2586": "jīvaḥ siṃhatulāliṣu kramavaśāt puṣośanorāhavaḥ |",
  "GK19gp01-11u:2587": "naiśīthaḥ samayo' ṣṭamī budhadinaṃ brahmarkṣamatra kṣaṇe",
  "GK19gp01-11u:2588": "śrīkṛṣṇābhidhamambujekṣaṇamabhūd āviḥ paraṃ brahma tat ||iti |",
  "GK19gp01-11u:2589": "“vṛṣakanyātulāmīnarājeṣu sphuṭamuccagāḥ |",
  "GK19gp01-11u:2590": "somasaumyaśanikṣauṇīsutāstajjanmani sthitāḥ ||JGc_1,6.37|| [anuṣṭubh]",
  "GK19gp01-11u:2591": "yasmād viśvāvasau varṣe janma tvajjanmanaḥ śiśoḥ |",
  "GK19gp01-11u:2592": "viśvameva vasu śrīmad bhavitāmuṣya tuṣyataḥ ||JGc_1,6.38|| [anuṣṭubh]",
  "GK19gp01-11u:2593": "rohiṇyāṃ janmanā rohiṇyayutānāmasau patiḥ |",
  "GK19gp01-11u:2594": "vṛṣalagnaṃ ca tatrāsīd vṛṣakoṭīśitā tataḥ ||JGc_1,6.39|| [anuṣṭubh]",
  "GK19gp01-11u:2595": "āyatiścāsya bhavitā sadaivāyatimaty ataḥ |",
  "GK19gp01-11u:2596": "āyatyāṃ munayo' py asmin kuryurmanasa āyatim ||JGc_1,6.40|| [anuṣṭubh]",
  "GK19gp01-11u:2597": "eṣa vakṣyati śāstrāṇi śastrāṇy apy ātmatejasā;",
  "GK19gp01-11u:2598": "aniṣṭahṛd amitrāṇāṃ mitrāṇāṃ ca vrajādhipa ||JGc_1,6.41|| [anuṣṭubh]",
  "GK19gp01-11u:2599": "bhavatorbhavitā bhavyamasmād iti vṛthā kathā |",
  "GK19gp01-11u:2600": "bhāvatkānāṃ ca tad bhavyaṃ bhavasya ca bhavasya ca ||JGc_1,6.42|| [anuṣṭubh]",
  "GK19gp01-11u:2601": "asyāścaryā caryā vahati bahunāṃ kutuhalaṃ bahulam |",
  "GK19gp01-11u:2602": "sasurān asurān dunvan bhavati surāṇāṃ purāpy asāv avitā ||JGc_1,6.43|| [udgīti]",
  "GK19gp01-11u:2603": "sahajapremṇāṃ bhavatām amunā kiṃ tāraṇaṃ citram?",
  "GK19gp01-11u:2604": "tān api kṛtrimahārdān sarvān nistārayed eṣaḥ ||JGc_1,6.44|| [āryā]",
  "GK19gp01-11u:2605": "“tasmān nandātmajas te yad api hari-samaḥ sarva-sādguṇya-vṛttyā",
  "GK19gp01-11u:2606": "sarvatremaṃ tathāpi sva-mahima-vibhava-khyātibhiḥ pālaya tvam |",
  "GK19gp01-11u:2607": "vaśyaṃ kurvan sva-devaṃ harim amum api taṃ svāṅgajaṃ nirmimīṣe",
  "GK19gp01-11u:2608": "tad vīra tvāṃ vinā na svayam ayam ayate svairatāṃ svāvanāya ||JGc_1,6.45|| [śārdulavikrīḍitam]",
  "GK19gp01-11u:2609": "[45] “tad evaṃ bhavadbhiḥ sva-devena tulya-guṇiny asmiṃs tan-nāmāny eva kāmaṃ gaṇanīyānīti saṅkṣepeṇārtha-nikṣepaḥ |“",
  "GK19gp01-11u:2610": "[46] tad evam ākarṇya joṣaṃ juṣamāṇe tu vraja-rāje,",
  "GK19gp01-11u:2611": "muniḥ punar uvāca-“vraja-rāja,",
  "GK19gp01-11u:2612": "bhavad-icchayā vayam evāgamya cāgamya cānayor dvijāti-saṃskārān kariṣyāmaḥ,",
  "GK19gp01-11u:2613": "kintu karṇa-vedha-cuḍā-karaṇe na sambhavataḥ |",
  "GK19gp01-11u:2614": "paśya cābhyarṇataḥ sukṣmatayā karṇa-cchidram asti,",
  "GK19gp01-11u:2615": "keśa-lavasyāpi lavaḥ sphuṭaṃ na sambhavatīti,",
  "GK19gp01-11u:2616": "tataś cānna-prāśana-mātraṃ bhavadbhir ācaryam |",
  "GK19gp01-11u:2617": "sāvitra-samāvartana-vivāha-vṛttaṃ tu na svayam udyama-pātraṃ kāryaṃ,",
  "GK19gp01-11u:2618": "kintu samaya-jñair asamaya-jñair asmābhir eva” iti |",
  "GK19gp01-11u:2619": "[47] tataś ca kṣaṇaṃ munitām eva vyavasyan munis tau paśyan vaśya-manā babhūva | tataś ca,",
  "GK19gp01-11u:2620": "yadyapi pitroḥ snehānvaya-maya-bālyaika-tānau tau |",
  "GK19gp01-11u:2621": "tad api munis taj jñānaṃ śaṅkitavān saṅkucann āsīt ||JGc_1,6.46|| [upagīti]",
  "GK19gp01-11u:2622": "saṅkocād iva gopa prabhum anu sa munir vidhāpayann ājñām |",
  "GK19gp01-11u:2623": "calito' py alabhata tasmin sthita iva tat-tat-parisphūrtim ||JGc_1,6.47|| [āryā]",
  "GK19gp01-11u:2624": "[48] calana-samaye tu śrīmān vrajeśaḥ svayam anuvrajya bālakābhyām abhyavādayata |",
  "GK19gp01-11u:2625": "sa ca, “sa-gave saha-putrāya svasti te' stu vrajāmy aham” iti vyaktam uktavān |",
  "GK19gp01-11u:2626": "[49] tataś cātmano mahatā suprajastvena vraja-rājaḥ svāntar evam ātmānam āmantrya vadan nananda,",
  "GK19gp01-11u:2627": "“putro labdhaḥ sucirād iṣṭaḥ sa mahadbhir evam ādiṣṭaḥ |",
  "GK19gp01-11u:2628": "asmāt pūrṇānandān manuṣva nanu nanda-pūrṇo' smi ||JGc_1,6.48|| [āryā]",
  "GK19gp01-11u:2629": "[50] atha munaye sa dākṣiṇyāya sa-dakṣiṇānāṃ gavām ayutaṃ prayutaṃ ca gopair indragopa-varṇānāṃ svarṇānāṃ parokṣaṃ vihāpayāmāsa,",
  "GK19gp01-11u:2630": "“yathecchaṃ svīya-parakīya-yajña-yogyaṃ kriyatām idam” iti |",
  "GK19gp01-11u:2631": "[51] atha nija-dvija-svajana-vargān āhūya ca bhūyaḥ prakaṭam eva viśaṅkaṭa-tat-tan-nāma-karaṇa-parvaṇā sarvān ānanditavān iti |",
  "GK19gp01-11u:2632": "[52] tad evam avadhārayan madhukaṇṭhaḥ saha-vismaya-gadgada-kaṇṭham āha sma,",
  "GK19gp01-11u:2633": "nāmnā prasiddhim anyasya prasādhayati nāma-kṛt |",
  "GK19gp01-11u:2634": "aho kṛṣṇasya tat-kartā gargas tena prasidhyati ||JGc_1,6.49|| [anuṣṭubh]",
  "GK19gp01-11u:2635": "[53] atha madhukaṇṭhaś cintayāmāsa,",
  "GK19gp01-11u:2636": "“tasmān nandātmajas te yad api hari-samaḥ” iti yad uktam,",
  "GK19gp01-11u:2637": "tat tu yuktam eva,",
  "GK19gp01-11u:2638": "nārāyaṇa-samo guṇaiḥ [BhP 10.8.19] iti hi śrīmad-bhāgavata-sthaṃ tad vākyam apīdṛśaṃ dṛśyate,",
  "GK19gp01-11u:2639": "tat-puruṣa-bahuvrīhibhyāṃ śliṣṭatvād asyādhikatvaṃ ca lakṣyate iti |",
  "GK19gp01-11u:2640": "[54] prakaṭaṃ covāca-nanu nāma-karaṇaṃ viśiṣya na proktam anna-prāśanaṃ tu na kiñcid apīti |",
  "GK19gp01-11u:2641": "tac ca tac ca stūyamānatayā prastūyatām |",
  "GK19gp01-11u:2642": "[55] snigdhakaṇṭhaḥ sahāsam āha sma,",
  "GK19gp01-11u:2643": "tan nāma-karaṇaṃ cānna-prāśanaṃ ca vraje mahaḥ |",
  "GK19gp01-11u:2644": "yātam asman-mano-rājyaṃ na pṛthak stotum īśmahe ||JGc_1,6.50|| iti | [anuṣṭubh]",
  "GK19gp01-11u:2645": "[56] tad idaṃ procya punaḥ sānandam uvāca-tataḥ śrūyatām uttara-vṛttāntaḥ:",
  "GK19gp01-11u:2646": "yadavadhi gargaḥ prayayau vraja-sadanān nāma nirmāya |",
  "GK19gp01-11u:2647": "kramatas tadavadhi pṛthukāv abhimānyete sma tena svaiḥ ||JGc_1,6.51|| [upagīti]",
  "GK19gp01-11u:2648": "yathā-",
  "GK19gp01-11u:2649": "utkarṇatā-niśamanaṃ nayanābhimukhyaṃ",
  "GK19gp01-11u:2650": "sva-bhrātṛ-nāmni ca nijāhvaya-bhāṇa-rītiḥ |",
  "GK19gp01-11u:2651": "tat-tad-viviktim abhi jhaṅkṛti-mādhurī ca",
  "GK19gp01-11u:2652": "svān atra kṛṣṇa-balayor balavat pupoṣa ||JGc_1,6.52|| [vasantatilakā]",
  "GK19gp01-11u:2653": "udīkṣya madhuraṃ mukhaṃ sukha-cariṣṇu kṛṣṇākhyayā",
  "GK19gp01-11u:2654": "tadā janaka-diṣṭayā tanayam iṣṭam āhūya tam |",
  "GK19gp01-11u:2655": "tadīya-kala-huṅkṛtīr api niśamya ramyākṛtīḥ",
  "GK19gp01-11u:2656": "prasūr amṛta-bhṛt-prabhā jagati śarma sā nirmame ||JGc_1,6.53|| [pṛthvī]",
  "GK19gp01-11u:2657": "athāvrajad drutam iva riṅga-raṅgatāṃ",
  "GK19gp01-11u:2658": "tayor vrajeśvara-sadanāṅgana-kṣitiḥ |",
  "GK19gp01-11u:2659": "sametya tau caraṇa-carārbhakā muhur",
  "GK19gp01-11u:2660": "vilebhire sukham abhilebhire tataḥ ||JGc_1,6.54|| [rucirā]",
  "GK19gp01-11u:2661": "[57] atra gāyanti cādyāpi:",
  "GK19gp01-11u:2662": "“riṅgana-keli-kule jananī-sukha-kārī | vraja-dṛśi sukṛta-sphurad-avatārī |",
  "GK19gp01-11u:2663": "valayita-bālya-vilāsa jaya bala-valita hare! ||dhru||",
  "GK19gp01-11u:2664": "kiṅkiṇi-gaṇa-raṇane hṛdaye ruci-dhārī | pada-yuga-cālana-kutuka-vihārī ||",
  "GK19gp01-11u:2665": "gorasa-kīrṇi-bhave paṅke laghu-cārī | vāraṇa-kāraṇa-vāg aticārī ||",
  "GK19gp01-11u:2666": "akalita-jana-milane tasmād apasārī | jananīṃ prati gati-cāpala-bhārī ||",
  "GK19gp01-11u:2667": "jananī-stana-vasane bhaya-bhāg-anuhārī | tatra payo-rasa-visarāhārī ||",
  "GK19gp01-11u:2668": "vapuṣi mṛdā maline mṛdutām apahārī | jananī-kara-kṛta-mṛjayā hārī ||",
  "GK19gp01-11u:2669": "api tandrāvalane stanapām anukārī | jananī-smita-patad-amṛtāsārī ||JGc_1,6.55|| iti",
  "GK19gp01-11u:2670": "[mātrāsamaka]",
  "GK19gp01-11u:2671": "tataś ca,",
  "GK19gp01-11u:2672": "varṣa-pañcakam anu skhaled vayas",
  "GK19gp01-11u:2673": "tat tu tat trayam anu dvayos tayoḥ |",
  "GK19gp01-11u:2674": "kintu na skhalati tat-kiśoratā",
  "GK19gp01-11u:2675": "yā gatāgami-daśā-tiraskarī ||JGc_1,6.56|| [rathoddhatā]",
  "GK19gp01-11u:2676": "[58] yathānantaram āha-",
  "GK19gp01-11u:2677": "kālenālpena rājarṣe rāmaḥ kṛṣṇaś ca gokule |",
  "GK19gp01-11u:2678": "aghṛṣṭa-jānubhiḥ padbhir vicakramatur ojasā ||[BhP 10.8.26] iti |",
  "GK19gp01-11u:2679": "[59] yathā ca śambara-gṛhāt prathama-vayasaḥ pradyumnasyāgamana-samaye prāha-kṛṣṇaṃ matvā striyo hrītā nililyustatra tatra ha [BhP 10.55.28] iti | tatra ca-",
  "GK19gp01-11u:2680": "na navyād yauvanād anyāvasthā tasyeti yan matam |",
  "GK19gp01-11u:2681": "varjayaty aṅga-vṛddhiṃ tan, na mādhurya-samarjanam ||JGc_1,6.57|| [anuṣṭubh]",
  "GK19gp01-11u:2682": "[60] yataḥ priyajanabhāvabhāvita eva tasyāvirbhāva ity avādi sma | tatra tadbhāvo yathā:",
  "GK19gp01-11u:2683": "utkaṇṭhā vaṣṭi tṛptiṃ sthavayitum abhitaḥ sā tu śaśvat kṛśantī",
  "GK19gp01-11u:2684": "tām evoccair bakāreḥ sthavayati jhaṭiti prema-bhājāṃ janānām |",
  "GK19gp01-11u:2685": "yadyapy evaṃ tathāpi prathamaja-vayasas tūrdhvagāṃ tat-tad-īhāṃ",
  "GK19gp01-11u:2686": "noṣṭas te suṣṭhu kintu prasṛmara-madhurimṇy eva tāṃ nirmimāte ||JGc_1,6.58|| [sragdharā]",
  "GK19gp01-11u:2687": "[61] atha kālenālpena ity ādau līlāyāḥ sādhu-rīti-madhuratāsvādyatām | [62] tatra gati-śikṣā yathā-",
  "GK19gp01-11u:2688": "hasta-tyāga-maye navye saṃstavye gati-śikṣaṇe |",
  "GK19gp01-11u:2689": "putre skhalati sā jīyān mātuḥ putrasya ca tvarā ||JGc_1,6.59|| [anuṣṭubh]",
  "GK19gp01-11u:2690": "dvitra-kramaṃ gataḥ kṛṣṇaś calitaḥ skhalane rudan |",
  "GK19gp01-11u:2691": "putra putreti cumbantīm ambām ālolayan muhuḥ ||JGc_1,6.60|| [anuṣṭubh]",
  "GK19gp01-11u:2692": "kiñcid dūraṃ yad ānañca svaka-tejaḥ-prapañcakaḥ |",
  "GK19gp01-11u:2693": "sthirībhūya prasū-vaktraṃ sa-smitaṃ sa vyalokata ||JGc_1,6.61|| [anuṣṭubh]",
  "GK19gp01-11u:2694": "dūraṃ mātur yadā yāti tadāsau mantharāyate |",
  "GK19gp01-11u:2695": "samīpaṃ tu yadā tarhi smayamāno drutāyate ||JGc_1,6.62|| [anuṣṭubh]",
  "GK19gp01-11u:2696": "[63] gīḥ-śikṣā yathā-",
  "GK19gp01-11u:2697": "prathamam agrajasya tuṇḍa-puṇḍarīke |",
  "GK19gp01-11u:2698": "kṣarad-akṣara-madhu-madhure jāte ||JGc_1,6.63|| [*3]",
  "GK19gp01-11u:2699": "[*3] This is not in any recognizable metre. Probably editor's mistake.",
  "GK19gp01-11u:2700": "[64] tad-anujātam api dhātryā lāpayāmāsa | yatra ca-",
  "GK19gp01-11u:2701": "“mā mā tā tā” iti vacaḥ paṭhan nanda-tanūjanuḥ |",
  "GK19gp01-11u:2702": "ānandārtham abhūt pitror vrajasya nikhilasya ca ||JGc_1,6.64|| [anuṣṭubh]",
  "GK19gp01-11u:2703": "ardhoditānāṃ dantānām akṣarāṇāṃ tathā tatiḥ |",
  "GK19gp01-11u:2704": "citrīyāmāsa kṛṣṇasya yatrācitrīyata prasūḥ ||JGc_1,6.65|| [anuṣṭubh]",
  "GK19gp01-11u:2705": "“īśīthāḥ kiṃ jagatyām?” “om” “bandhūn pāsyasi naḥ kim?” “om“",
  "GK19gp01-11u:2706": "ity ādi mātṛ-sutayoḥ saṃvādavad abhūd iha ||JGc_1,6.66|| [anuṣṭubh]",
  "GK19gp01-11u:2707": "ajñāta-vācaṃ śukavat paṭhantaṃ",
  "GK19gp01-11u:2708": "viśeṣa-pṛcchā-kṛti-tarjanīkam |",
  "GK19gp01-11u:2709": "dhātrī-janādhyāpita-vāk-pracāraṃ",
  "GK19gp01-11u:2710": "vrajasya bhāgyaṃ paritaḥ smarāmi ||JGc_1,6.67|| [upajāti 11]",
  "GK19gp01-11u:2711": "nāma-grāhaṃ tadā prāha rāmaḥ kṛṣṇaṃ śanaiḥ śanaiḥ |",
  "GK19gp01-11u:2712": "kṛṣṇo rāmam athāryeti mātṝṇāṃ pariśikṣayā ||JGc_1,6.68|| [anuṣṭubh]",
  "GK19gp01-11u:2713": "tadā ca-",
  "GK19gp01-11u:2714": "pṛcchantyā vṛddhayāṅgāni yadā kim api pṛcchyate |",
  "GK19gp01-11u:2715": "tadāmbā-śikṣayā bālaḥ sa tāṃ muhur atāḍayat ||JGc_1,6.69|| [anuṣṭubh]",
  "GK19gp01-11u:2716": "[65] atha bhrātṛ-dvayam api mithaḥ kiñcid vadati sma, yathā-",
  "GK19gp01-11u:2717": "“āgaccha khelāṃ gacchāva |” “mātā kopaṃ kariṣyati” |",
  "GK19gp01-11u:2718": "“na kuryād,” iti tau bālau kṛṣṇa-rāmau samūcatuḥ ||JGc_1,6.70|| [anuṣṭubh]",
  "GK19gp01-11u:2719": "[66] atha bālyacāpalyaṃ cāvakalyatām:",
  "GK19gp01-11u:2720": "daṃṣṭrāṃ dhitsati daṃṣṭriṇaḥ phaṇi-pater udyat-phaṇāṃ śṛṅgiṇaḥ",
  "GK19gp01-11u:2721": "śṛṅgaṃ prajvalad-arciṣaṃ huta-bhujaḥ koṭiṃ ca khaḍgādinaḥ |",
  "GK19gp01-11u:2722": "itthaṃ bhrātṛ-yugaṃ nivartitam api prāgalbhyam evāsadan",
  "GK19gp01-11u:2723": "mātros tena samasta-vismṛtir abhūd gehe' pi dehe' pi ca ||JGc_1,6.71|| [śārdula]",
  "GK19gp01-11u:2724": "“dūram añca na hi cañcala sphuṭaṃ",
  "GK19gp01-11u:2725": "tatra ko' pi varivarti bhīṣaṇaḥ |“",
  "GK19gp01-11u:2726": "evam eṣa jananī-girā punas",
  "GK19gp01-11u:2727": "tat-kṛte kutukitāṃ dadhe śiśuḥ ||JGc_1,6.72|| [rathoddhatā]",
  "GK19gp01-11u:2728": "śiśunā bhīṣma-grahaṇe sthāne mātur bhayaṃ yato mātā |",
  "GK19gp01-11u:2729": "kavayas tv idam anumimate tejasvitvasya bījaṃ tat ||JGc_1,6.73|| [āryā]",
  "GK19gp01-11u:2730": "yaṃ yaṃ padārtham atitīvram iyaṃ prayāti",
  "GK19gp01-11u:2731": "bhrātṛ-dvayī, sa ca sa ca pratibhāti saumyaḥ |",
  "GK19gp01-11u:2732": "atrānumāna-vidurā niranaiṣur etad",
  "GK19gp01-11u:2733": "yugmaṃ bhaviṣyati sadā kali-nāśanāya ||JGc_1,6.74|| [vasantatilaka]",
  "GK19gp01-11u:2734": "[67] atha krameṇa mātṛ-vañcanī buddhir apy udbuddhā | yatra yatra sa ca sa ca,",
  "GK19gp01-11u:2735": "“naiva naiva cala cañcala re re,“",
  "GK19gp01-11u:2736": "vākyam etad avakarṇya jananyāḥ |",
  "GK19gp01-11u:2737": "māyayā sma parivṛtya hasitvā",
  "GK19gp01-11u:2738": "tāṃ nivartya laṣite varivarti ||JGc_1,6.75|| [svāgatā]",
  "GK19gp01-11u:2739": "[68] alpa-hīna-hāyana-vayastve tu jāte yatra kutracit krīḍanāya nirgacchantau na sambhālayituṃ śakyete |",
  "GK19gp01-11u:2740": "sambhālitau ca tau kuto līyeta iti nāvadhārayituṃ pāryete |",
  "GK19gp01-11u:2741": "[69] atha jananī-dvayam ubhayato vartmāvṛtya paritaś ca dhātrīr avadhāna-vidhātrīr vitatya dravantau tatra-bhavantau gṛhṇāti |",
  "GK19gp01-11u:2742": "[70] tato rudantau hasantau ca tau gṛhāntarānītāv udvartanādinā veṣa-parivartanādinā ca stana-pāyanādinā śāyanādinā ca rocayati |",
  "GK19gp01-11u:2743_0": "[71] tad evaṃ varṇanam ākarṇayatsu sabhāsatsu prahasatsu śrīmad-vraja-purandara-kula-dhurandhara-kiśora-vare",
  "GK19gp01-11u:2743_1": "cānavarajena saha dara-smita-sundaratara-vadanatayā netrādaraṇīye sati samāpanāya",
  "GK19gp01-11u:2743_2": "punar uvāca snigdhakaṇṭhaḥ-",
  "GK19gp01-11u:2744": "īdṛśas tanayo jātas tava gopādhināyaka |",
  "GK19gp01-11u:2745": "bālyāvalita-cāpalyād api yo muni-mohanaḥ ||JGc_1,6.76|| [anuṣṭubh]",
  "GK19gp01-11u:2746": "[72] atha kṛta-sukha-prathāyāṃ kathāyāṃ vṛttāyām,",
  "GK19gp01-11u:2747": "anya-dinavat kathakān sa prasādhanaṃ sedhayāmāsa śubha-caritrī-vraja-dharitrīśaḥ |",
  "GK19gp01-11u:2748": "iti śrī-śrī-gopāla-campūm anu",
  "GK19gp01-11u:2749": "viśaṅkaṭa-śakaṭa-vighaṭṭanādi-vicitra-bālya-caritraṃ nāma",
  "GK19gp01-11u:2750": "ṣaṣṭaṃ pūraṇam",
  "GK19gp01-11u:2751": "||6||",
  "GK19gp01-11u:2752": "*************************************************************",
  "GK19gp01-11u:2753": "(7)",
  "GK19gp01-11u:2754": "atha saptamaṃ pūraṇam",
  "GK19gp01-11u:2755": "bālya-līlā-caurya-śauryaṃ",
  "GK19gp01-11u:2756": "[1] atha dināntaravat prabhātāntaḥ prabhātāyāṃ sabhāyāṃ madhukaṇṭha uvāca-snigdhakaṇṭha,",
  "GK19gp01-11u:2757": "līlāntareṇa nidigdha-citto bhava |",
  "GK19gp01-11u:2758": "[2] atha varṣa-jāte jāte nabhasye māsi sarva-sampan-mayaṃ janma-dinam āyātam |",
  "GK19gp01-11u:2759": "tatra ca gargopadeśa-vargopāśrayā kṛṣṇasya janma-tithi-pūjā pūryate sma |",
  "GK19gp01-11u:2760": "yatra ca vraja-kṣiti-patinā praśasta-vācanādi-pūrvakāpūrva-parva pravartayāmāsa | yathā-",
  "GK19gp01-11u:2761": "vedair vādyaiḥ pragītair naṭana-paṭimabhiḥ mantra-pūrvābhiṣekaiḥ",
  "GK19gp01-11u:2762": "sa-prītyādāna-dānaiḥ pramada-kala-kalair yajña-vijña-prayogaiḥ |",
  "GK19gp01-11u:2763": "ṣaṭ-tilyādi-prakārair mṛd-aguru-rasa-dhānyādi-bhavyābhimarśair",
  "GK19gp01-11u:2764": "matsyādīnāṃ pramokair ajani jani-tithir gopa-rājāṅgajasya ||JGc_1,7.1|| [sragdharā]",
  "GK19gp01-11u:2765": "kintu,",
  "GK19gp01-11u:2766": "krameṇa vṛddhir varṣāṇāṃ yathā nandātma-janmanaḥ |",
  "GK19gp01-11u:2767": "tathā tat-parvaṇo' py āsīt sphuṭaṃ yad-abhidā dvayoḥ ||JGc_1,7.2|| [anuṣṭubh]",
  "GK19gp01-11u:2768": "kṛṣṇa-bhojanam annaṃ yat kṛṣṇācchādanam aṃśukam |",
  "GK19gp01-11u:2769": "tat-tan-nāmnā pracāro' bhūt tasya tasya vraje tataḥ ||JGc_1,7.3|| [anuṣṭubh]",
  "GK19gp01-11u:2770": "[3] tad evaṃ harṣeṇa varṣe gaṇite,",
  "GK19gp01-11u:2771": "kadācid varṣiyaḥ-prabhṛtiṣu strī-puṃseṣu tat-tat-kṛti-vyāpṛteṣu nijotsaṅgena bāla-gopālaḥ sva-mandirālinde jananyā lālyate sma, yathā--",
  "GK19gp01-11u:2772": "mukhe mukhaṃ lagayati cumbati sma tad",
  "GK19gp01-11u:2773": "vṛthā kathāḥ kathayati tena durgamāḥ |",
  "GK19gp01-11u:2774": "hasaty atho hasati ca tatra bālake",
  "GK19gp01-11u:2775": "vrajeśvarī sukha-śata-siktatām agāt ||JGc_1,7.4|| [rucirā]",
  "GK19gp01-11u:2776_0": "[4] tataś ca pūrva-pūrva-nihiṃsanāt prajāta-mati-bhraṃśena dhairya-rahitatayā kaṃsena",
  "GK19gp01-11u:2776_1": "prahitaḥ sumanasām ahitaḥ sura-vartmani dūrataḥ sthitas tṛṇāvartas taṃ tathā vartamānaṃ",
  "GK19gp01-11u:2776_2": "dadarśa vimamarśa ca |",
  "GK19gp01-11u:2777": "so' yam eva toyada-varṇaḥ pṛthukaḥ pṛthu-gṛhālindaṃ vindamānāyā mātur aṅke vartata iti śaṅke |",
  "GK19gp01-11u:2778": "[5] tad evam adhunā sarvaṃ dhunānaḥ sāmbālam eva bālaṃ sura-vartmani vartayāṇi |",
  "GK19gp01-11u:2779": "kintu pūtanā nūtana-tanu-kalanayā,",
  "GK19gp01-11u:2780": "śakaṭaś ca śakaṭāviṣṭāmūrtatā-valanayā chalayitum iṣṭenāpy anena diṣṭāntam āpyate sma |",
  "GK19gp01-11u:2781": "tasmād ahaṃ tad-ubhayetara-vāta-rūpeṇa praviśāmi iti |",
  "GK19gp01-11u:2782": "[6] tadā ca sadā tad-avasaram anusarantī tu yoga-māyā tad-vapur-yogam āyātā,",
  "GK19gp01-11u:2783": "mātuḥ pṛthag-bhāvāya sva-vaibhavam āvirbhāvayāmāsa |",
  "GK19gp01-11u:2784": "yena ca tad-ambā komala-nīla-kamalāyamāna-kalevarasyāpi tasya bhāram asahamānā vismayamānā cānyasya tad-bhārāsahatayā sahasā bhūmāv eva taṃ dhṛtavatī,",
  "GK19gp01-11u:2785": "dhyātavatī ca jagatām antaryāmi-puruṣam |",
  "GK19gp01-11u:2786": "atibhītā ca tad-upadrava-bādhanāya tad-ārādhanāya vyagra-cittā babhūva |",
  "GK19gp01-11u:2787": "[7] tṛṇāvartas tu vātāvartena vartamānaḥ sura-vartmani taṃ ca vartayan gala-graha-pāśam iva sañjagrāha |",
  "GK19gp01-11u:2788": "goṣṭham api kaṣṭada-karkarādi-vṛṣṭibhir naṣṭa-prāyatayā ghaṭṭayāmāsa |",
  "GK19gp01-11u:2789": "yatra ca trasam atrasam api sarvaṃ vitrastam asti sma | tataś ca,",
  "GK19gp01-11u:2790": "tamobhir āvṛtaṃ sarvaṃ bahir eva na kevalam |",
  "GK19gp01-11u:2791": "janānām antaraṃ cāsīt tṛṇāvarta-pravartane ||JGc_1,7.5|| [anuṣṭubh]",
  "GK19gp01-11u:2792": "[8] tena tu durjanena tadaivam anyūnānāṃ janyūnām ajanye janyamāne tatra vitrastāḥ prajāḥ prajajalpuḥ, yathā-",
  "GK19gp01-11u:2793": "utsarpat-karparāṃśa-vraṇa-janaka-javaḥ śrotra-dṛk-tarja-garja-",
  "GK19gp01-11u:2794": "dhvānas truṭy-utkuṭheṣu prakaṭa-kaṭa-kaṭeṣv ardhayan vāyur āyuḥ |",
  "GK19gp01-11u:2795": "goṣṭhaṃ koṣṭhaṃ ca bhindann naṭati bata hahā hanta kiṃ tatra vṛttaṃ",
  "GK19gp01-11u:2796": "yatrāste nīla-paṅkeruha-dala-tulanā lālitāṅgaḥ sa bālaḥ ||JGc_1,7.6|| [sragdharā]",
  "GK19gp01-11u:2797": "śrīman-nanda-deva-mandire tu-",
  "GK19gp01-11u:2798": "upadrave' sminn adhi yad dadhe sutaṃ",
  "GK19gp01-11u:2799": "taṃ tatra nāpaśyad asau vrajeśvarī |",
  "GK19gp01-11u:2800": "gavādhika-snigdhatarāpi yā tadā",
  "GK19gp01-11u:2801": "vicāra-lopād valate sma go-tulām ||JGc_1,7.7|| [upajāti 11]",
  "GK19gp01-11u:2802": "upaplava-marut-plave' bhajati tatra putrāstitām",
  "GK19gp01-11u:2803": "avīkṣya paśupeśvarī bata jagāma yāṃ vyagratām |",
  "GK19gp01-11u:2804": "hahā vigata-tarṇakā budhita-loka-bhāṣādikā",
  "GK19gp01-11u:2805": "yadi sphurati naicikī kvacana kācid ūhate tām ||JGc_1,7.8|| [pṛthvī]",
  "GK19gp01-11u:2806": "[9] tadā ca tām ārabhya jana-rodana-paramparayā paritaḥ prasarpaṇād amandena tad-ākrandena sarva-gokulam ākulaṃ babhūva |",
  "GK19gp01-11u:2807": "[10] avigaṇayya ca tādṛśaṃ visadṛśam upadravaṃ sadravam evāgamyāgamyāpāra-duḥkha-vāra-vārāṃ nidhau sarve mamajjuḥ | tatra ca-",
  "GK19gp01-11u:2808": "tṛṇāvarta-hṛte kṛṣṇe mātur bhārāyitā tanuḥ |",
  "GK19gp01-11u:2809": "tadīyānāṃ yathā sāsīd ubhayeṣāṃ yathā truṭiḥ ||JGc_1,7.9|| [anuṣṭubh]",
  "GK19gp01-11u:2810": "[11] tataś ca, sarvāsu nirviśeṣaṃ rodana-vaśatāṃ viśantīṣu, hā rohiṇi, drohiṇi, kiṃ kariṣyāmi?",
  "GK19gp01-11u:2811": "kathaṃ tam anavalokya mariṣyāmi?",
  "GK19gp01-11u:2812": "kathaṃ vā vraja-rāja-diśi mukhaṃ vitariṣyāmi iti paryantaṃ paryanta-daśāvasānam anu yaḥ khalv aśeṣa-vilāpanaḥ prasū-vilāpaḥ |",
  "GK19gp01-11u:2813": "sa punar avakalitaḥ sahasā ghṛtam iva vilālayati hṛdayam |",
  "GK19gp01-11u:2814": "kathaṃ kathayitum īśyate?",
  "GK19gp01-11u:2815": "ity alam atiprasaṅgena iti madhukaṇṭhaḥ svasya sarvasya ca vaivaśya-vaśyatām āśaṅkya maṅkṣu saṅkathayāmāsa,",
  "GK19gp01-11u:2816": "[12] nabhasā hṛtasya sujātasya śrīman-nanda-jātasya tasya bandhūnām avagāḍha-duḥsaha-sāda-sindhūnāṃ sahasānukūlaṃ kūlam āsannam | tathā hi,",
  "GK19gp01-11u:2817": "bālya-svabhāvena balānujanmā",
  "GK19gp01-11u:2818": "balān nijagrāha galaṃ tadīyam |",
  "GK19gp01-11u:2819": "tadātigāḍhaṃ sa ca pīḍitas tau",
  "GK19gp01-11u:2820": "mene bhujau pāśi-bhujaṅga-pāśau ||JGc_1,7.10|| [upajāti 11]",
  "GK19gp01-11u:2821": "bhujāpīḍanavat tasya bhāraś ca vavṛdhe śiśoḥ |",
  "GK19gp01-11u:2822": "voḍhuṃ tyaktuṃ ca roddhuṃ ca nāśakad dānavādhamaḥ ||JGc_1,7.11|| [anuṣṭubh]",
  "GK19gp01-11u:2823": "tadā ca mālya-haratānarhāvasthena cāmunā |",
  "GK19gp01-11u:2824": "sa bhāra-hāratāṃ prāptaḥ sva-prāṇa-haratāṃ gataḥ ||JGc_1,7.12|| [anuṣṭubh]",
  "GK19gp01-11u:2825": "yathā,",
  "GK19gp01-11u:2826": "mālya-buddhyāhival loma-paṭala-bhrāntyā tam ṛkṣavat |",
  "GK19gp01-11u:2827": "kṛṣṇo' vaveṣṭad ātmāṅgaṃ vātūlaḥ katham ujjhatu? ||JGc_1,7.13|| [anuṣṭubh]",
  "GK19gp01-11u:2828": "yathā ca,",
  "GK19gp01-11u:2829": "tṛṇāvarte ruddha-kaṇṭhe tac-chvāsā ruddhatāṃ gatāḥ |",
  "GK19gp01-11u:2830": "tadaiva ca bahir vātās tat kiṃ tasya ta eva te? ||JGc_1,7.14|| [anuṣṭubh]",
  "GK19gp01-11u:2831": "[13] athākāśāvakāśāt prastara-kṛtāstaraṇāyām aṅgaṇa-sthalyām ativistīrṇaṃ mahā-ghoṣa-badhirī-kṛta-ghoṣaṃ tad-vapur nipapāta |",
  "GK19gp01-11u:2832": "nipatya ca mūrtiman mūrtikam api ślatha-sandhi-bandhī-bhūtam adṛśyata | tataś ca, tat tu,",
  "GK19gp01-11u:2833": "kim idam ahahahā papāta kasmād",
  "GK19gp01-11u:2834": "iti parivavrur upetya gopa-rāmāḥ |",
  "GK19gp01-11u:2835": "bhayam adhur atha kaṃ nirīkṣya rakṣas",
  "GK19gp01-11u:2836": "tad-upari bāla-hariṃ ca mṛgyamāṇam ||JGc_1,7.15|| [puṣpitāgrā]",
  "GK19gp01-11u:2837": "danu-sutam alam udvivartitākṣaṃ",
  "GK19gp01-11u:2838": "śiśum atha vīkṣya nirīkṣamāṇa-netram |",
  "GK19gp01-11u:2839": "tad-upari sahasā nidhāya lattām",
  "GK19gp01-11u:2840": "amum upajahrur amūr mudā jananyām ||JGc_1,7.16|| [puṣpitāgrā]",
  "GK19gp01-11u:2841": "[14] atha mantravat kiñcid vacanāt punar amūr amuṣyāś cetanām ācinvate sma, yathā,",
  "GK19gp01-11u:2842": "mṛtyur mṛto, mṛtyu-hṛtas tu jīvitas",
  "GK19gp01-11u:2843": "tad etam ādatsva tanūja-vatsale |",
  "GK19gp01-11u:2844": "ity ukti-mantrānvita-bālakauṣadhaṃ",
  "GK19gp01-11u:2845": "vinyasya tāṃ pratyudajījivann amūh ||JGc_1,7.17|| [upajāti 12]",
  "GK19gp01-11u:2846": "śiśum upasadya yaśodā danuja-hṛtaṃ drāk ciceta līnāpi |",
  "GK19gp01-11u:2847": "varṣājalam upalabhya prāṇiti jātir yathendra-gopānām ||JGc_1,7.18|| [gīti]",
  "GK19gp01-11u:2848": "athāgaman vraja-pati-saṅgatā janāḥ",
  "GK19gp01-11u:2849": "sa-vismayaṃ sa-bhayam adabhra-sambhramam |",
  "GK19gp01-11u:2850": "gṛhāntara-vrajana-vicāraṇā'nyadā",
  "GK19gp01-11u:2851": "na tarhy abhūd yad abhavad eka-bhāvatā ||JGc_1,7.19|| [rucirā]",
  "GK19gp01-11u:2852": "paśyann api tṛṇāvartam apaśyann iva taṃ janaḥ |",
  "GK19gp01-11u:2853": "kṛṣṇam evāgamad draṣṭuṃ tat-premā hy adbhutādijit ||JGc_1,7.20|| [anuṣṭubh]",
  "GK19gp01-11u:2854": "spṛṣṭaḥ kampreṇa hastena dṛṣṭaḥ sāsreṇa cakṣuṣā |",
  "GK19gp01-11u:2855": "pitrātha mātur utsaṅgād avitrā śiśur ādade ||JGc_1,7.21|| [anuṣṭubh]",
  "GK19gp01-11u:2856": "[15] tataś ca rākṣasa-sparśaja-kṣatajādi-śaṅkayā,",
  "GK19gp01-11u:2857": "nirīkṣitāvayava-gaṇo' pi mātṛbhir",
  "GK19gp01-11u:2858": "vilokitaḥ sa tu janakena kṛtsnaśaḥ |",
  "GK19gp01-11u:2859": "mameti-dhī-pṛthu-mamatāspadaṃ dṛśā",
  "GK19gp01-11u:2860": "svayā paraṃ na tu parayā parīkṣyate ||JGc_1,7.22|| [rucirā]",
  "GK19gp01-11u:2861": "[16] atha vyagrehitā vṛṣabhānv-agresarāḥ parama-hitāḥ parasparam aparasparaṃ kathayāñcakruḥ-",
  "GK19gp01-11u:2862": "kvāyaṃ hatas tīvra-balaḥ palāśanaḥ,",
  "GK19gp01-11u:2863": "kva tīrṇavān so' yam atīva bālakaḥ |",
  "GK19gp01-11u:2864": "kiṃ vā sva-pāpena vihiṃsyate khalaḥ",
  "GK19gp01-11u:2865": "sādhuḥ samatvena bhayāt pramucyate ||JGc_1,7.23|| [upajāti 12]",
  "GK19gp01-11u:2866": "[17] athavāsmākam eva bhāgyam idam iti yogyam | tathā hi-",
  "GK19gp01-11u:2867": "kiṃ nas tapaḥ pūrtam aśeṣa-sauhṛdam",
  "GK19gp01-11u:2868": "dattaṃ tatheṣṭaṃ hari-tuṣṭaye' jani |",
  "GK19gp01-11u:2869": "rakṣo-gṛhītaḥ punar eṣa bālakaḥ",
  "GK19gp01-11u:2870": "svayaṃ sva-bandhūn sukhayan yad āgataḥ ||JGc_1,7.24|| [upajāti 12]",
  "GK19gp01-11u:2871": "samastārtha-karī viṣṇu-bhaktiḥ sākṣād vrajeśvare |",
  "GK19gp01-11u:2872": "dṛśyatāṃ mṛśyatām anyat kiṃ vā bālaka-maṅgalam ||JGc_1,7.25|| [anuṣṭubh]",
  "GK19gp01-11u:2873": "yataḥ-",
  "GK19gp01-11u:2874": "sarvadā kramate yasya buddhiḥ sad-bhaktaye hareḥ |",
  "GK19gp01-11u:2875": "sa sadā kramate tasya lakṣmīś ca kramatetarām ||JGc_1,7.26|| [anuṣṭubh] iti |",
  "GK19gp01-11u:2876": "[18] devāś ca sa-kautukam imaṃ śrī-kṛṣṇābhiprāyam utprekṣāṃ cakrire |",
  "GK19gp01-11u:2877": "bālo' haṃ na paricinomy abhadra-bhadraṃ",
  "GK19gp01-11u:2878": "yaḥ kroḍe kalayati tad-galaṃ dadhāmi |",
  "GK19gp01-11u:2879": "tena tvaṃ yadi maraṇaṃ prayāsi kaḥ svid",
  "GK19gp01-11u:2880": "doṣaḥ syān mama tam atha tvam eva jalpa ||JGc_1,7.27|| [praharṣiṇī] iti |",
  "GK19gp01-11u:2881": "[19] tataś ca sarvānarvācīnābhīra-vīrāṇāṃ seyaṃ mantraṇā jātā,",
  "GK19gp01-11u:2882": "goṣṭham idaṃ duṣṭānām adhiṣṭhānaṃ vṛttam,",
  "GK19gp01-11u:2883": "tasmād gṛha eva gopanīyam idaṃ bāla-yugalam iti |",
  "GK19gp01-11u:2884": "[20] tataḥ śaṅkātiśaya-mayaṃ dina-katipayaṃ nānā-krīḍanakena krīḍayamānā mātṛ-samānā gopikā gopikā babhūvuḥ |",
  "GK19gp01-11u:2885": "yatra ca bāla-bālikā-kula-pālikādayaḥ sadayaṃ samāgamya ramyaṃ tat-keli-kutūhalaṃ kalayanti, yathā-",
  "GK19gp01-11u:2886": "krīḍanāni vividhāni taṃ sadā",
  "GK19gp01-11u:2887": "darśayanti ca mudā hasanti ca |",
  "GK19gp01-11u:2888": "khelayanti ca balena tā iti",
  "GK19gp01-11u:2889": "svāntare param amū arakṣiṣuḥ ||JGc_1,7.28|| [rathoddhatā]",
  "GK19gp01-11u:2890": "tataś ca-",
  "GK19gp01-11u:2891": "bālena samam anyo' nyaṃ prābalyaṃ darśayann iva |",
  "GK19gp01-11u:2892": "ūrdhvādho-bhāvam āsādya sarvā hāsayati sma saḥ ||JGc_1,7.29|| [anuṣṭubh]",
  "GK19gp01-11u:2893": "mātṝṇām agrato bāhū vikṣipan dhāvati sma saḥ |",
  "GK19gp01-11u:2894": "darśayann iva tejaḥ svaṃ hasan pāte ruroda ca ||JGc_1,7.30|| [anuṣṭubh]",
  "GK19gp01-11u:2895": "balaṃ vā jñānaṃ vā kiyad abhavad asyeti vimṛśan",
  "GK19gp01-11u:2896": "yadā gopī-saṅghaḥ kim api muhur ānetum adiśat |",
  "GK19gp01-11u:2897": "tadā śaktiṃ vyañjan kva ca punar aśaktiṃ kva ca śiśuḥ",
  "GK19gp01-11u:2898": "sa paśyaṃs tad-vaktraṃ hasati ca puro hāsayati ca ||JGc_1,7.31|| [śikhariṇī]",
  "GK19gp01-11u:2899": "nāmādeśaṃ yadā mātā diśate nayanādikam |",
  "GK19gp01-11u:2900": "kṛṣṇaś ca kurute bāḍhaṃ cakre tasyā na kiṃ tadā? ||JGc_1,7.32|| [anuṣṭubh]",
  "GK19gp01-11u:2901": "rudantam indave mantha-gargaryāṃ pratirūpiṇe |",
  "GK19gp01-11u:2902": "piṇḍena nāvanītena vṛddhāgardhayatārbhakam ||JGc_1,7.33|| [anuṣṭubh]",
  "GK19gp01-11u:2903": "svasya svalpāpahāre' pi cakranda maṇi-hānivat |",
  "GK19gp01-11u:2904": "kṛtvānya-maṇi-hāniṃ ca prāhasīd bāla-kṛṣṇakaḥ ||JGc_1,7.34|| [anuṣṭubh]",
  "GK19gp01-11u:2905": "nirmañchanaṃ tava bhajāma kuleśalālya",
  "GK19gp01-11u:2906": "bālyātimohana balānuja nṛtya nṛtya |",
  "GK19gp01-11u:2907": "ity aṅganābhir uditas thi thi thitthi thīti",
  "GK19gp01-11u:2908": "kptena tāla-valayena harir nanarta ||JGc_1,7.35|| [vasantatilakā]",
  "GK19gp01-11u:2909": "māṃ nartayata bho vṛddhāḥ, iti tāsāṃ puro gataḥ |",
  "GK19gp01-11u:2910": "bhadraṃ nṛtyasi bhadras tvam, iti stotrān nanarta saḥ ||JGc_1,7.36|| [anuṣṭubh]",
  "GK19gp01-11u:2911": "vihasantīṣu sarvāsu sauṣṭhavāt pracyavād api |",
  "GK19gp01-11u:2912": "nṛtyan vrīḍitavat kṛṣṇo mātur aṅke' palāyata ||JGc_1,7.37|| [anuṣṭubh]",
  "GK19gp01-11u:2913": "[21] kṣaṇaṃ viramya ca ramyānanaḥ stana-dhayanam api tatrārabdhavān,",
  "GK19gp01-11u:2914": "yad darśanam anu saṅkarṣaṇaḥ serṣyam iva nijam utkarṣaṃ vāñchan nija-jananī-stana-pānam ārabdhavān |",
  "GK19gp01-11u:2915": "[22] tadaiva ca tau līlābhiḥ pramīlām āgatau yātṛbhyāṃ mātṛbhyāṃ śanaiḥ śanaiḥ śayyām adhiśāyyete sma |",
  "GK19gp01-11u:2916": "[23] tad evaṃ sarāmasya tasya nirodhe vidhīyamāne bahir vijihīrṣite cātīva tad-upajīvana-pīvatām āsann eva yogamāyā tad-anukulyāya kiñcit prapañcitavatī, yathā-",
  "GK19gp01-11u:2917": "ekadārbhakam ādāya svāṅkam āropya bhāvinī |",
  "GK19gp01-11u:2918": "prasnutaṃ pāyayāmāsa stanaṃ sneha-pariplutā ||",
  "GK19gp01-11u:2919": "pīta-prāyasya jananī sutasya rucira-smitam |",
  "GK19gp01-11u:2920": "lālayantī mukhaṃ viśvaṃ jṛmbhato dadṛśe idam ||[BhP 10.7.34-5] iti |",
  "GK19gp01-11u:2921": "[24] tena ca santataṃ vismayamānāyāṃ nijajāyāyāṃ tasyāṃ kadācit śrīmān vrajarājaḥ papraccha,",
  "GK19gp01-11u:2922": "mayā yad aniṣṭa-bhayād bāla-rodhanam upadiṣṭam, tat kiṃ nirvahati?",
  "GK19gp01-11u:2923": "[25] sā prāha-nirvahaty eva, kintu vṛtheti lakṣyate |",
  "GK19gp01-11u:2924": "[26] vrajarāja uvāca-hanta, katham iva?",
  "GK19gp01-11u:2925": "[27] sā prāha-vraja-mātra-vrajanaṃ varjyate |",
  "GK19gp01-11u:2926": "dṛṣṭaṃ tu mṛṣṭa-smitaṃ jṛmbhamānasya bālakasya vadana-dvārā jagad eva iti |",
  "GK19gp01-11u:2927": "[28] atha vrajarājaḥ sa-vailakṣyam ālakṣya lakṣmī-jāni-lakṣyatayā maunam ālambya vilambya covāca-yady evam,",
  "GK19gp01-11u:2928": "tadā svajana-parāyaṇasya śrī-nārāyaṇasya vidhitsitam eva sarvaṃ vicikitsitam api cikitsitaṃ kariṣyati |",
  "GK19gp01-11u:2929": "tasyaiva khalv idaṃ vaibhavam iti |",
  "GK19gp01-11u:2930": "[29] evaṃ tad-avadhi tad-vidhinā nātinirodhe vidhīyamāne kvacid api samaye saṃyamanaṃ samayā sarāmaḥ sa rāmānujaḥ śrīdāma-sudāma-vasudāmādibhiḥ samaṃ ramate sma |",
  "GK19gp01-11u:2931": "[30] tatra vinodena mṛdadanaṃ cakrāṇe cakrāṅkita-caraṇe saṅkarṣaṇā-dayaḥ khelāyāṃ kalita-kalahā rahas tan-mātaraṃ nivedayāmāsuḥ,",
  "GK19gp01-11u:2932": "ye khalu tayā tad-vidha-vidhāne' vadhāpitā vidhīyante sma |",
  "GK19gp01-11u:2933": "[31] mātā ca pracchannam āgacchantī bāhuṃ gṛhītvā papraccha, capala, kim idaṃ duścaritam ācaritam?",
  "GK19gp01-11u:2934": "[32] sa tu sahasā saṅkalitānana-kamalaḥ kātara-matir mātaram uvāca-mātar, na kim api |",
  "GK19gp01-11u:2935": "[33] mātā prāha-mṛttikām atti sma bhavān |",
  "GK19gp01-11u:2936": "[34] suta uvāca-ka idaṃ vadati?",
  "GK19gp01-11u:2937": "[35] mātā prāha-sarva eva tava savayasaḥ |",
  "GK19gp01-11u:2938": "[36] suta uvāca-ete khalu nija-nija-vastyān madhura-vastūni muṣṇantaḥ sa-tṛṣṇam atrapam atra parasparam aśnanti,",
  "GK19gp01-11u:2939": "tad anaṅgī-kṛtavataḥ kapāṭita-radane mama vadane prathamaṃ samaṃ balāc chalād api samarpayanti,",
  "GK19gp01-11u:2940": "tac ca tvayi sa-nirvedaṃ nivedayitum icchor mama tucchaṃ sa-vivādaṃ durvādam etam avādiṣuḥ |",
  "GK19gp01-11u:2941": "[37] mātā suvismitam ūrdhvam adho mūrdhānam ādhūya sasmitam uvāca-savyāja-rāja! tavāpy agrajaḥ so' yaṃ vyañjayati,",
  "GK19gp01-11u:2942": "tatra kiṃ vadiṣyati?",
  "GK19gp01-11u:2943": "[38] suta uvāca-ete sarva eva vīthyāṃ vīthyāṃ mithyābhiśaṃsinaḥ |",
  "GK19gp01-11u:2944": "[39] mātā prāha-sa-cchala-pralapita! bho mat-pitaḥ,",
  "GK19gp01-11u:2945": "balabhadraḥ kim iti pramiti-rahitam abhadraṃ vadatu?",
  "GK19gp01-11u:2946": "[40] suta uvāca-ayam apy etad-gaṇa-pātīti tathānyedyur mṛttikām atti sma,",
  "GK19gp01-11u:2947": "tad avadyaṃ nivedayitum udyataṃ mad-vacanaṃ mṛṣodyatām āsādayitum iti |",
  "GK19gp01-11u:2948": "[41] mātā tan-mukhaṃ dhṛtvā sahāsam āha sma, kim idaṃ ciraṃ nigirann asi?",
  "GK19gp01-11u:2949": "[42] suta uvāca-uktam eva mama lapane balād galāntaḥ praveśāya kim api nyastaṃ samastaiḥ iti |",
  "GK19gp01-11u:2950": "[43] mātā prāha-dhūrta, kathaṃ jānīyām?",
  "GK19gp01-11u:2951": "[44] suta uvāca-sāmprataṃ mama mukham eva nirīkṣyatām |",
  "GK19gp01-11u:2952": "[45] mātā sa-saṃrambha-smitam uvāca-vyādehi, paśyāmaḥ |",
  "GK19gp01-11u:2953": "[46] tataś ca bhayena sa eṣa mṛc-cihnitam apy ahnāya vadanaṃ vyādadau |",
  "GK19gp01-11u:2954": "[47] tatas tad-bhayam avadadhānā samādadhānā ca rasāntareṇa mātuḥ kopa-śāntaye tad-antar-yogam āyātā sā yogamāyā punar viśvaṃ darśitavatī |",
  "GK19gp01-11u:2955": "[48] tatra cedaṃ vrajeśvarī parāmamarśe-",
  "GK19gp01-11u:2956": "aho bahir ivekṣyate jagad idaṃ mukhābhyantare",
  "GK19gp01-11u:2957": "śiśos tad anu bhūr iyaṃ bhuvi ca māthuraṃ maṇḍalam |",
  "GK19gp01-11u:2958": "iha vraja-kulaṃ yad anv api mayā dhṛto bālakaḥ",
  "GK19gp01-11u:2959": "sa eva tad aho kathaṃ kim iva hanta kiṃ sidhyati ||JGc_1,7.38|| [pṛthvī]",
  "GK19gp01-11u:2960": "[49] atha punaḥ svapnādikam analpaṃ kalpayitvā paścimam idaṃ niścikāya,",
  "GK19gp01-11u:2961": "ahaṃ yaśodāsmi patir vrajādhipaḥ",
  "GK19gp01-11u:2962": "sutaḥ sa eṣa svam idaṃ ca gokulam |",
  "GK19gp01-11u:2963": "pratīyate' thāpi śiśor mukhe jagad",
  "GK19gp01-11u:2964": "yan-māyayetthaṃ kumatiḥ sa me gatiḥ ||JGc_1,7.39|| [upajāti 12]",
  "GK19gp01-11u:2965_0": "[50] tad evaṃ sa ca nārāyaṇas tad-bhāva-parāyaṇatāṃ tām anu nitāntāṃ vicārayann ātmanaḥ",
  "GK19gp01-11u:2965_1": "paramābhiruci-paricitāvirbhāve tasminn eva vismiti-nicitaṃ janany-ucita-sneham eva dehayāmāsa,",
  "GK19gp01-11u:2966": "yaṃ khalu nemaṃ viriñci [BhP 10.9.20] vakṣyamāṇānusāreṇa samastāni śāstrāṇi sadā praśastatayā gāyanti |",
  "GK19gp01-11u:2967": "[51] atha kautukāntaraṃ cāntaram ānīyatām |",
  "GK19gp01-11u:2968_0": "tad evaṃ sarvānandanaḥ śrīman-nanda-nandanaḥ krīṇīhi bhoḥ phalāni iti [BhP 10.11.10]",
  "GK19gp01-11u:2968_1": "gīti-rīti-rocana-vacanaṃ karṇayor āracayann eva capala-locanaḥ kiñcanāpy ālocayann",
  "GK19gp01-11u:2968_2": "eva ca laghunāpi pāṇi-yugalena laghutayā puraḥ patita-dhānya-puñjataḥ pūrṇam añjalim",
  "GK19gp01-11u:2968_3": "ādāya tad-abhimukhaṃ jagāma |",
  "GK19gp01-11u:2969": "kintu drava-vaśād alpakāñjalitaḥ skhalitam idam iti bhidāṃ na vidāñcakāra,",
  "GK19gp01-11u:2970": "kevalam eva kara-yugalaṃ krayya-phala-pūrita-tat-patra-pātropari parivṛttyā ca cālayāmāsa |",
  "GK19gp01-11u:2971_0": "[52] tataś ca sā smitavatī smita-digdha-tan-mukha-mādhurī-sādhu-rītibhiḥ snigdha-hṛdayā",
  "GK19gp01-11u:2971_1": "vyañjita-spṛhāvalīṃ tad-añjaliṃ phala-valayena bhikṣayantī dūrata eva saṅkalana-mudrām",
  "GK19gp01-11u:2971_2": "api śikṣayantī sakalena tu pūrayituṃ śaśāka |",
  "GK19gp01-11u:2972": "[53] nija-bhājanaṃ phala-riktaṃ babhūva vā na vā kim iti tu na viviktuṃ cakāra |",
  "GK19gp01-11u:2973_0": "gṛhābhyantareṇāntarite tu tasmin nijaṃ patrajam amatram ayatnatayā ratna-pūritam",
  "GK19gp01-11u:2973_1": "apy anibhālya bhāram apy asambhālya tan-mādhuryāveśābhiniveśavatī svajanānām api",
  "GK19gp01-11u:2973_2": "śarma-jananāya bahula-phalāvali-bali-samānayanāya ca nija-nilayam eva jagāma |",
  "GK19gp01-11u:2974": "kintu gṛhaṃ gatvā jñāta-maṇi-tattvāpy akuṇṭhāsakṛd-utkaṇṭhāvahena tan-mukha-śobhābhara-viraheṇa sā dhanyā hārita-mahā-dhanaṃ-manyā babhūva,",
  "GK19gp01-11u:2975": "yata eva sā kṛṣṇa-dṛśvarī viśvam api visasmāra",
  "GK19gp01-11u:2976": "|",
  "GK19gp01-11u:2977_0": "[54] sa tu vividha-durvidha-śarma-vidhāna-sannidhānaḥ svayaṃ labdha-nidhānavad atisāvadhāna-pāṇir",
  "GK19gp01-11u:2977_1": "nṛtyann iva mātuḥ samīpam añcan madhura-cañcalehitas tasyā nicolāñcale nirbandhataḥ",
  "GK19gp01-11u:2977_2": "sakalāni phalāni babandha |",
  "GK19gp01-11u:2978": "[55] mātā covāca-putra kutra labdhāni tānīmāni?",
  "GK19gp01-11u:2979": "[56] sutas tu bālya-bhāvād ardhārdha-varṇaṃ varṇayāmāsa,",
  "GK19gp01-11u:2980": "kadācid ācita-phalā dhānyāni mūlyam ādāya dhanyā mayi cānukūlyam ādhāya samarpitavatī |",
  "GK19gp01-11u:2981": "[57] mātovāca-vatsa, gṛhajanavat sarvataḥ pratītiṃ mā kṛthāḥ iti |",
  "GK19gp01-11u:2982": "[58] sutas tu kā khalv apratītir iti ca na vidāñcakāra |",
  "GK19gp01-11u:2983": "[59] kṣaṇataś ca tāṃ gatāṃ nirīkṣya punar āgataḥ sakṣaṇatayā janāya tat-phala-vibhajanāya jananīṃ niyojayāmāsa |",
  "GK19gp01-11u:2984": "[60] mātā cāmandenānandena kṛta-spandena kara-dvandvena tāni vibhajantī tadantīkṛtiṃ nāsasāda |",
  "GK19gp01-11u:2985": "dina-katipayaṃ vismaya-vaśā smayamānā vasati sma |",
  "GK19gp01-11u:2986": "tad-āsvāda-karāś ca labdha-camatkārā na vismaranti sma |",
  "GK19gp01-11u:2987": "[61] atha līlāntaram udbhāvayitum evaṃ vibhāvyate-",
  "GK19gp01-11u:2988": "gokuleṣu kila śīlam īdṛśaṃ",
  "GK19gp01-11u:2989": "yad divā vanam ayanti gonarāḥ |",
  "GK19gp01-11u:2990": "yoṣitaḥ pracura-gavya-saṃskriyāṃ",
  "GK19gp01-11u:2991": "krīḍanaṃ rahasi bāla-tarṇakāḥ ||JGc_1,7.40|| [rathoddhatā] iti |",
  "GK19gp01-11u:2992": "[62] tadā caikadā gṛha-vyaya-payaḥ-kṛte samīpakṛte vatsa-sadmani ruddha-dvārān śakṛt-kari-sārān bāla-hariḥ paritaḥ-sthita-bālaka-jālaḥ kalayāmāsa | tatra ca,",
  "GK19gp01-11u:2993": "vatsīr matvā tadā dhenūś chāga-tokāni vatsakān |",
  "GK19gp01-11u:2994": "ātmānaṃ go-duhaṃ bālā go-doham anunirmamuḥ ||JGc_1,7.41|| [anuṣṭubh]",
  "GK19gp01-11u:2995": "vatsīṣu yarhi gavyanto goduhanti sma te' rbhakāḥ |",
  "GK19gp01-11u:2996": "teṣāṃ prahāsajā bhāsaḥ payasyante sma tās tadā ||JGc_1,7.42|| [anuṣṭubh]",
  "GK19gp01-11u:2997": "iyeṣa ca yadā dhenu-cāraṇānukṛtiṃ prati |",
  "GK19gp01-11u:2998": "mantrayitvā tadā kṛṣṇaḥ prāmuñcan nava-vatsakān ||JGc_1,7.43|| [anuṣṭubh]",
  "GK19gp01-11u:2999": "rakṣām icchū vatsa-pucchaṃ gṛhṇānau rāma-keśavau |",
  "GK19gp01-11u:3000": "tad-ākṛṣṭatayā goṣṭhe bālair babhramatustarām ||JGc_1,7.44|| [anuṣṭubh]",
  "GK19gp01-11u:3001": "[63] tac ca tarṇakānugatayā tayoḥ prathamam abhyarṇāgamanam ākarṇya nirvarṇya ca vara-varṇinyaḥ skhalad-varṇaṃ varṇayāmāsuḥ | tathā hi gītam-",
  "GK19gp01-11u:3002": "bala-kṛṣṇau balavalitavilāsau |",
  "GK19gp01-11u:3003": "khelata iha sakhi sakhi-kṛta-hāsau ||dhru||",
  "GK19gp01-11u:3004": "tarṇaka-puccha-dhṛti-vyāpṛtinau |",
  "GK19gp01-11u:3005": "praṇaya-kalita-kali-kalane kṛtinau ||",
  "GK19gp01-11u:3006": "gṛha-gṛha-vīkṣaṇa-sakṣaṇa-netrau |",
  "GK19gp01-11u:3007": "dhenu-pāla-tulayā dhṛta-vetrau ||",
  "GK19gp01-11u:3008": "druta-tarṇakam anuvidrutavantau |",
  "GK19gp01-11u:3009": "śreṇīyita-cala-veṇīmantau ||",
  "GK19gp01-11u:3010": "śārada-vārṣika-vārida-vapuṣau |",
  "GK19gp01-11u:3011": "cala-locana-ruci-capalāṃśu-juṣau ||",
  "GK19gp01-11u:3012": "skhalad-alaka-dyuti-valayita-lapanau |",
  "GK19gp01-11u:3013": "ali-lalitāmala-kamala-glapanau ||",
  "GK19gp01-11u:3014": "nīla-kanaka-ruci-śuci-laghu-vasanau |",
  "GK19gp01-11u:3015": "cañcala-caraṇa-sphuṭa-raṭa-rasanau ||JGc_1,7.45|| iti | [mātrāsamaka]",
  "GK19gp01-11u:3016": "[64] tad evam aṅganād aṅganād vrajāṅganābhir aham-pūrvikayānugamyamānau,",
  "GK19gp01-11u:3017": "vihitākasmika-parva-sukha-dohana-sarva-mohanatayādhigamyamānau,",
  "GK19gp01-11u:3018": "saṃvāda-vivāda-parīvāda-bandhura-bandhūnām abhyarṇatayā nirvarṇyamānau,",
  "GK19gp01-11u:3019": "tādṛśākarṇana-nivarṇanam anu parasparaṃ varṇyamānau,",
  "GK19gp01-11u:3020": "tāsu ca kābhiścid amṛtam anṛtaṃ kurvatā praticarvaṇaṃ sarasena rasa-visareṇa bhojyamānau,",
  "GK19gp01-11u:3021": "tadvad ekābhir nija-gṛhājīvya-divya-maṇi-hāram upahāram upahāraṃ hāritayopayojyamānau tadvad varṇyamānau,",
  "GK19gp01-11u:3022": "tāsu ca kābhir api premānugamya-ramya-vacana-pracaya-racanayā kañcana kālaṃ varivasyamānau,",
  "GK19gp01-11u:3023": "kiṃ cānyābhiḥ samuttambhita-karṇa-tarṇaka-kṛta-kṛṣṭi-dṛṣṭitaḥ śasyamānavat parihasyamānau,",
  "GK19gp01-11u:3024": "tadvad anyatarābhis tan-madhura-cakura-cikura-cañcuratā-pracura-cañcalatāṃ nicāyya cāturyataś caritam idaṃ bhavan-mātṛ-caraṇeṣu gocarayāmaḥ,",
  "GK19gp01-11u:3025": "iti sūcanayā tasmād varjyamānau,",
  "GK19gp01-11u:3026": "tābhir eva mātara-pitarāv ārabhya gaṇanālabhya-kulāli-gāli-pālim upalabhya kalita-vyalīkam iva sa-kolāhala-praṇaya-kalita-kalitayā tarjyamānau",
  "GK19gp01-11u:3027": "bala-gopāla-nāmānau valgu-bālyavayasā samānau khelāṃ kalayāmāsatuḥ |",
  "GK19gp01-11u:3028_0": "[65] atha mātarāv api jātāv amū kutra yātāv iti kātarāyamāṇa-nayane nirjanatā-janita-svairatā-bhāg-ayane",
  "GK19gp01-11u:3028_1": "vraja-nīvṛd-ayane ruṣā ninditābhir upamātṛbhir mudā vanditābhir api tad-abhidhātṛ-yātṛbhiḥ",
  "GK19gp01-11u:3028_2": "samam eva gṛhataḥ kṛta-niryāṇe svayam eva samyag mṛgayamāṇe dara-sarasi-janija-cihna-vigata-nihnava-caraṇa-lakṣaṇa-vilakṣaṇa-vartma-valanena",
  "GK19gp01-11u:3028_3": "mahilānāṃ kutūhala-kolāha-lāva-kalanena ca samayā samayāñcakrāte |",
  "GK19gp01-11u:3029": "tadā ca nijāgamana-varjanīṃ tarjanīm abhicālya pracchannatayā nibhālya tasmād akasmād anayor bāhū jagṛhatuḥ |",
  "GK19gp01-11u:3030": "bālakās tu sarvataḥ sarva eva dudruvuḥ,",
  "GK19gp01-11u:3031": "mahilāś ca kāścanānukūlyataḥ kāścana prātikūlyata iva ca tayoś cāpalyaṃ lapantyaḥ samam eva mātṛbhyām abhyāyayuḥ |",
  "GK19gp01-11u:3032": "dhātryas tu bālayor atīva sneha-pātryas tarṇakān ādāya",
  "GK19gp01-11u:3033": "tad-abhyarṇam ājagmuḥ |",
  "GK19gp01-11u:3034": "[66] atha tad ārabhya vīthīṃ vīthīm upalabhya kutukakarmā balānujanmā saha- sahacaraḥ kolāhalaṃ kalayāmāsa |",
  "GK19gp01-11u:3035_0": "tadā ca kadācin nijatanūjalabhyaprāgalbhya-spṛhiṇī vrajeśagṛhiṇī tadānandabṛṃhiṇībhir",
  "GK19gp01-11u:3035_1": "vivadamānābhir iva dīyamāna-tadīyamānasamānābhir upālambhasamādhānalambhanavākovākyavyaṅgam",
  "GK19gp01-11u:3035_2": "avyaṅgam abhyadhāyi |",
  "GK19gp01-11u:3036": "[67] tatra sabhāyāṃ sā yathā-",
  "GK19gp01-11u:3037": "āsīnā kanakāsane sutayutā śrīmad-vrajādhīśvarī",
  "GK19gp01-11u:3038": "pīṭha-śreṇim upāśritā vraja-vadhūr nānātma-bhāva-śriyaḥ |",
  "GK19gp01-11u:3039": "kṛṣṇa-prema-sudhā-mahomaya-girām āsvādanād dhinvatī",
  "GK19gp01-11u:3040": "tābhiś ca pratidhinvitākhila-sabhā śobhāṅga-yaṣṭir babhau ||JGc_1,7.46|| [śārdūlavikrīḍitam]",
  "GK19gp01-11u:3041": "[68] vākovākyaṃ yathā-",
  "GK19gp01-11u:3042": "tava sūnur muhur anayaṃ kurute |",
  "GK19gp01-11u:3043": "akuruta kiṃ vā vyañjita-kurute ||dhru||",
  "GK19gp01-11u:3044": "muñcati vatsān bhrāmaṃ bhrāmam |",
  "GK19gp01-11u:3045": "sācivyaṃ vaḥ kurute kāmam ||",
  "GK19gp01-11u:3046": "asamaya-mocanam asukha-nidhānam |",
  "GK19gp01-11u:3047": "kaḥ kiṃ kurute na yadi nidānam ||",
  "GK19gp01-11u:3048": "vinā nidānaṃ kurute svāmini |",
  "GK19gp01-11u:3049": "krośaṃ na kim iva kuruṣe bhāmini ||",
  "GK19gp01-11u:3050": "krośe hasati pratyuta so' yam |",
  "GK19gp01-11u:3051": "dattvā vaśaya sphuṭam api toyam ||",
  "GK19gp01-11u:3052": "atti steyaṃ param iha rucitam |",
  "GK19gp01-11u:3053": "ajñe bhānaṃ katham idam ucitam ||",
  "GK19gp01-11u:3054": "steyopāye gurur ayam akhile |",
  "GK19gp01-11u:3055": "nārhati sarvaṃ mithyā nikhile ||",
  "GK19gp01-11u:3056": "racayati pīṭhādikam āroham |",
  "GK19gp01-11u:3057": "tad agamyaṃ kuru sarvaṃ doham ||",
  "GK19gp01-11u:3058": "dūrāc chidraṃ kalayati pātre |",
  "GK19gp01-11u:3059": "asya kathaṃ dhīḥ sati tan-mātre ||",
  "GK19gp01-11u:3060": "antar-dhiyam anu sa iha viśālaḥ |",
  "GK19gp01-11u:3061": "vakṣi yathāsau na tathā bālaḥ ||",
  "GK19gp01-11u:3062": "vetti sa kṛtsnaṃ gopana-rītim |",
  "GK19gp01-11u:3063": "geha-guhā nahi davayati bhītim ||",
  "GK19gp01-11u:3064": "geha-guhātra vṛthā tanu-dīpe |",
  "GK19gp01-11u:3065": "tanur anuliptā kalaya samīpe ||",
  "GK19gp01-11u:3066": "maṇi-gaṇa-mahasā gaṇayati na tamaḥ |",
  "GK19gp01-11u:3067": "bhūṣaṇa-rahitas tiṣṭhet katamaḥ ||",
  "GK19gp01-11u:3068": "api cāśayati balād api kīśam |",
  "GK19gp01-11u:3069": "manuṣe kiyad amum attum adhīśam ||",
  "GK19gp01-11u:3070": "tad aśaktau pātraṃ bhedayate |",
  "GK19gp01-11u:3071": "tasyāśaucaṃ vā vedayate ||",
  "GK19gp01-11u:3072": "gama-samaye rodayati ca bālām |",
  "GK19gp01-11u:3073": "prakṣyāmo vara-mahilāmālām ||",
  "GK19gp01-11u:3074": "api bālān mehayate gehe |",
  "GK19gp01-11u:3075": "nahi nahi cūrṇaṃ patitaṃ snehe ||",
  "GK19gp01-11u:3076": "tava purato' yaṃ sthiravan-mūrtiḥ |",
  "GK19gp01-11u:3077": "āścaryeyaṃ tava vāk-pūrtiḥ ||JGc_1,7.47|| iti | [mātrāsamaka]",
  "GK19gp01-11u:3078": "[69] punaś ca pratītim āsādayantya ivedaṃ vadanti sma, nāścaryam atrācaryatām | yataḥ,",
  "GK19gp01-11u:3079": "indriya-kulam atigūḍhaṃ netrādy-anta-nigūḍham evāsti |",
  "GK19gp01-11u:3080": "tan-madhyād api cittaṃ harato nṛ-harer na hāryaṃ kim? ||JGc_1,7.48|| [āryā]",
  "GK19gp01-11u:3081_0": "[70] tad evam abhīṣaṅga-bhaṅgībhir vara-varṇinībhir varṇyamānam ākarṇya capala-dṛṣṭi-parāmṛṣṭi-karṇaṃ",
  "GK19gp01-11u:3081_1": "jhaṭiti jāta-vilakṣaṇa-varṇaṃ śrī-kṛṣṇa-mukha-śrī-parṇaṃ nirvarṇya vihasantīṃ tām",
  "GK19gp01-11u:3081_2": "anu vihasantībhis tābhiḥ śapantībhir iva bhaṇitam-yadi ca vayaṃ sādhu-caritācaritārthatāṃ gatās,",
  "GK19gp01-11u:3082": "tadā bhavatyā bhavane' pi śīghram etat patiṣyati |",
  "GK19gp01-11u:3083": "[71] hasantī sā covāca-bhadraṃ bhadram, tadaiva vo bhadratvam anubhaviṣyāmaḥ iti |",
  "GK19gp01-11u:3084": "[72] vastutas tu tasyāḥ komalatāyām avakalitāyāṃ,",
  "GK19gp01-11u:3085": "muhur ayam asmad-ālayaṃ valiṣyate iti vicāryaiva caryeyam amūbhir ācaryate sma |",
  "GK19gp01-11u:3086": "[73] atha samāpanam idaṃ madhukaṇṭha-vacanam,",
  "GK19gp01-11u:3087": "adbhutaṃ bālyacaritaṃ tava sūnor vrajeśvara |",
  "GK19gp01-11u:3088": "kva tṛṇāvarta-dalanaṃ kva mātur bhaya-bhāvanam? ||JGc_1,7.49|| [anuṣṭubh]",
  "GK19gp01-11u:3089": "[74] tad evaṃ tad-divāvṛtte pūrvavad eva tal-līlā-parvaṇi sākṣād iva vṛtte sarve puraskṛta-vrajeśāḥ sambhṛta-tat-tad-āveśā yathāyatham ātma-pathaṃ pratasthire |",
  "GK19gp01-11u:3090": "iti śrī-śrī-gopāla-campūm anu",
  "GK19gp01-11u:3091": "bālya-līlā-caurya-śauryaṃ nāma",
  "GK19gp01-11u:3092": "saptamaṃ pūraṇam",
  "GK19gp01-11u:3093": "||7||",
  "GK19gp01-11u:3094": "*************************************************************",
  "GK19gp01-11u:3095": "(8)",
  "GK19gp01-11u:3096": "athāṣṭamaṃ pūraṇam",
  "GK19gp01-11u:3097": "dāmodarānumodaḥ",
  "GK19gp01-11u:3098": "[1] athetaradyur api prabhāta eva sabhām upaviśya vibhāteṣu vaiśyajāteṣu snigdhakaṇṭha uvāca-kadācid dāmodara-māsi darānvavasāne,",
  "GK19gp01-11u:3099": "sāmodā yaśodā prātar bāla-gopālaṃ śayānam unmīlan-nibha-netra-nīla-nalina-yugalaṃ nibhālya śanair eva kara-kiśalayena palyaṅkād upari talpa eva parilālya punar asūṣupat-kalpam |",
  "GK19gp01-11u:3100": "tasmād alpam alpaṃ niṣkrāmantī cālindaṃ vindamānā prāhṇetarām ahnāya nijālaya-vyaya-sambandhi dadhi katipayaṃ nicita-nicaya-granthir manthitum ārebhe |",
  "GK19gp01-11u:3101": "yasminn ahani saha-nandanāmanda-syandanārohiṇī rohiṇī praṇaya-maya-yantraṇayā nimantraṇayā śrīmad-upananda-mandiraṃ vindamānāsīt |",
  "GK19gp01-11u:3102": "parijana-nāryaś ca svasva-kāryātiśaya-paryāya-paryāpaṇāya gatāḥ |",
  "GK19gp01-11u:3103": "kāryātiśayaś cāyaṃ hāyana-śīrṣāyamāṇa-mārgaśīrṣāgame",
  "GK19gp01-11u:3104": "jana-varga-mahita-mahendra-mahā-mahaḥ kula-paramparā-vihitaḥ sannihita āsīd iti |",
  "GK19gp01-11u:3105_0": "[2] tad evaṃ svayam eva sayatnī-bhūya vraja-rāja-patnī dadhi-cayam asakṛd adhimathnatī",
  "GK19gp01-11u:3105_1": "tasya nidrāyā drāghīyastvāya gāyantī tadeka-tānatayā tad-ānanam eva nicāyantī paritas",
  "GK19gp01-11u:3105_2": "tadīya-caritam eva jagau |",
  "GK19gp01-11u:3106": "yad uktaṃ śrī-bādarāyaṇinā-",
  "GK19gp01-11u:3107": "yāni yānīha gītāni tadbālacaritāni ca |",
  "GK19gp01-11u:3108": "dadhinirmanthane kāle smarantī tāny agāyata ||iti | [BhP 10.9.2]",
  "GK19gp01-11u:3109": "[3] atra manthanaṃ yathā,",
  "GK19gp01-11u:3110": "śyāmā lola-dukūla-ratna-vilasat-kāñcī-cayenāñcitā",
  "GK19gp01-11u:3111": "taj-jhaṅkāra-karambita-dhvani-dhara-śrī-kaṅkaṇālaṅkṛtā |",
  "GK19gp01-11u:3112": "paśyantī tanayānanaṃ laghu-laghūnmīlan-nibhākṣi-dvayaṃ",
  "GK19gp01-11u:3113": "śrīmad-gopa-maheśvarī cala-bhujāmathnād abhīkṣṇaṃ dadhi ||JGc_1,8.1|| [śārdūlavikrīḍita]",
  "GK19gp01-11u:3114": "[4] gānaṃ yathā-",
  "GK19gp01-11u:3115": "gokula-pati-kula-tilaka tvam asīha |",
  "GK19gp01-11u:3116": "kṛta-sukṛta-vraja-racita-sukha-vraja, nayanānandi-samīha ||dhru||",
  "GK19gp01-11u:3117": "ānandodbhava-janma-mahotsava-nandita-gopa-samāja |",
  "GK19gp01-11u:3118": "pūta-nikāmṛti-nava-maṅgala-kṛti-valayita-gokula-rāja ||a||",
  "GK19gp01-11u:3119": "dhairya-nivartana-śakaṭa-vivartanam anu bhavyena parīta |",
  "GK19gp01-11u:3120": "satṛṇāvartaka-vāyu-nivartaka-parameśenānīta ||b||",
  "GK19gp01-11u:3121": "madhura-prāṅgaṇa-viracita-riṅgana jalaja-nayana supuṇya |",
  "GK19gp01-11u:3122": "nānā-keliṣu nṛtya-kalāliṣu darśita-vara-naipuṇya ||c||",
  "GK19gp01-11u:3123": "tarṇaka-vāladhi-śabalita-tanvadhi-valayita-mañjula-śobha |",
  "GK19gp01-11u:3124": "jaratī-nivahe kautuka-kalahe prabalita-mithyā-lobha ||d||",
  "GK19gp01-11u:3125": "māṃ mātaram anu sukham udvitanu pratataṃ satataṃ kṛṣṇa |",
  "GK19gp01-11u:3126": "drutam urarīkuru tanu-vṛddhiṃ puru-khelāvali-kṛta-tṛṣṇa ||e||",
  "GK19gp01-11u:3127": "tribhuvana-darśana-vismaya-marśana-niścita-vaiṣṇava-māya |",
  "GK19gp01-11u:3128": "hari-varivasyā-sukhadatamaḥ syā vigata-jarāmara-kāya ||f|| ||JGc_1,8.2|| | iti | [8 x 8 x 11]",
  "GK19gp01-11u:3129": "[5] atha labdha-jāgaraḥ sa nityatā-śāli-lālitya-sāgaraḥ sapadi rudann iva samutthitavān,",
  "GK19gp01-11u:3130": "mātaram itavāṃś ca, yathā,",
  "GK19gp01-11u:3131": "dīrgha-śvāsaṃ gātra-moṭa-prayuktaṃ",
  "GK19gp01-11u:3132": "netre mārjan jāgrad ambeti jalpan |",
  "GK19gp01-11u:3133": "krandan mantha-dhvānam ākarṇya bālaḥ",
  "GK19gp01-11u:3134": "śrī-gopālaḥ praskhalaṃs tāṃ jagāma ||JGc_1,8.3|| [rucirā]",
  "GK19gp01-11u:3135_0": "[6] tataś ca mātā bālyatā-ghaṭita-lālyatā-jaṭita-praṇayākula-kāku-lava-saṅkulatayā",
  "GK19gp01-11u:3135_1": "tena subhagākhaṇḍalena vighaṭite kṣubdha-daṇḍasya gati-maṇḍale svayaṃ payas-tananayoḥ",
  "GK19gp01-11u:3135_2": "stanayoḥ prasnavaṃ navakaṃ taṃ śāvakaṃ pāyayāmāsa |",
  "GK19gp01-11u:3136": "payo varṣati dhārābhir varṣāvan medura-śriyaḥ |",
  "GK19gp01-11u:3137": "tasyāḥ payodhare suṣṭhu kṛṣṇaś cātakatāṃ gataḥ ||JGc_1,8.4|| [anuṣṭubh]",
  "GK19gp01-11u:3138": "[7] sā tatra gardhenārdhe tena pīte dhanye stanye netrānantara-gṛhāntara-santāpyamāna-payaḥ-santānānām utsekaṃ prati nirvivekatāṃ pratipadya sadya eva taṃ vihāya yad-drutavatī,",
  "GK19gp01-11u:3139": "drava-gamane tasya patana-bhītyā ca na taṃ gṛhītvā gatavatī |",
  "GK19gp01-11u:3140": "[8] madhukaṇṭha uvāca-kim ittham āttha?",
  "GK19gp01-11u:3141": "tāvan-mātrāya tasyāḥ kathaṃ kṣut-kṣāma-gātrād bāla-putrād anyatra yātrā yukti-pātrāyatām?",
  "GK19gp01-11u:3142": "sā hi vatsa-vatsalānām acchatā-bhāg-upamā |",
  "GK19gp01-11u:3143": "[9] snigdhakaṇṭhaḥ sahāsam āha sma, guro, puro' vadhīyatāṃ yad vātsalyavilāsa eva khalv ayam asyāḥ |",
  "GK19gp01-11u:3144": "[10] madhukaṇṭha uvāca-katham iva?",
  "GK19gp01-11u:3145": "[11] snigdhakaṇṭha uvāca-tathā hi,",
  "GK19gp01-11u:3146": "ye geha-dehādayas taṃ vināstamita-prāyā manyante sma,",
  "GK19gp01-11u:3147": "te tu taj-janmārabhya tan-mamatā-maya-mamatā eva tābhyāṃ pitṛbhyām abhyamanyanta |",
  "GK19gp01-11u:3148": "yad-dhāmārtha-suhṛt-priyātma-tanaya-prāṇāśayas tvat-kṛte [BhP 10.14.35] iti brahma-vākye vraja-mātrasyāpi tathā śrūyate,",
  "GK19gp01-11u:3149": "kim uta tayor iti |",
  "GK19gp01-11u:3150": "idaṃ ca mugdhaṃ dugdhaṃ dadhi ca tad-adhika-tat-pradhānatāvadhikam eveti sa-viśeṣatayāvagamyate |",
  "GK19gp01-11u:3151_0": "[12] tad evaṃ sati tasyāḥ seyaṃ bhāvanā- kleśam api viṣahya spṛhyamāṇāṃ nānā-nija-gṛhya-kriyāṃ",
  "GK19gp01-11u:3151_1": "sāmprataṃ na jānāti so' yaṃ bālaka iti dayanīyatayāsmadīyam eva khalv etadīya-kṛtyaṃ kṛtyam iti |",
  "GK19gp01-11u:3152": "so' yam evaṃ-vidha-sneha-vividha-vidhis tair eva boddhum adhyavasyate yaiḥ kṛtaṃ tarjana-tāḍanādikam api lālanā-mayatāṃ kalayati,",
  "GK19gp01-11u:3153": "kim utānyat? yataḥ,",
  "GK19gp01-11u:3154": "snehataḥ kvacana ruṭ prajāyate",
  "GK19gp01-11u:3155": "tasya vardhana-karī ca dṛśyate |",
  "GK19gp01-11u:3156": "medure' pi mudire tathā tathā",
  "GK19gp01-11u:3157": "vidyud-agnir asakṛd vivartate ||JGc_1,8.5|| [rathoddhatā]",
  "GK19gp01-11u:3158": "[13] tathā hi, tayor mitho hitayor ubhayor api caritam |",
  "GK19gp01-11u:3159": "dugdhāya gamana-samaye sā khalu tan-muditatā-nibandhanam idam uditavatī,",
  "GK19gp01-11u:3160": "vatsa,",
  "GK19gp01-11u:3161": "nirmañchanaṃ bhajāmi,",
  "GK19gp01-11u:3162": "kṣaṇaṃ tāvan manthana-gargarī rakṣatām,",
  "GK19gp01-11u:3163": "tvadīyaṃ payo vīkṣya yāvad drutam aham āyāmi iti | tataś ca-",
  "GK19gp01-11u:3164": "yāvad vihāya pṛthukaṃ bata manthanāntād",
  "GK19gp01-11u:3165": "ambā yayau drutam asau tata āyayau ca |",
  "GK19gp01-11u:3166": "tāvat payodhara-yugaṃ hṛdaya-stha-vastra-",
  "GK19gp01-11u:3167": "knopaṃ vavarṣa pathi picchilatā yathāsīt ||JGc_1,8.6|| [vasantatilakā]",
  "GK19gp01-11u:3168": "[14] tad evam api sa tu nijārthite pratyarthite bhṛśam āvijate sma, yathā-",
  "GK19gp01-11u:3169": "tenātha kopa-sphuritāruṇādharaṃ",
  "GK19gp01-11u:3170": "sandaśya dadbhyām udasarji rodanam |",
  "GK19gp01-11u:3171": "daṇḍāhatāmatram akhaṇḍi cāśmanā",
  "GK19gp01-11u:3172": "nālambhi tasmin navanītam aṇv api ||JGc_1,8.7|| [vaṃśastha]",
  "GK19gp01-11u:3173": "[15] atra tu varṇayanti,",
  "GK19gp01-11u:3174": "dantendu-lekhāviśad ādharāruṇaṃ",
  "GK19gp01-11u:3175": "cakṣuś-cakora-dvayam aśru cādadhe |",
  "GK19gp01-11u:3176": "tadā śiśor asya karāmbu-janmanāpy",
  "GK19gp01-11u:3177": "ariṣṭam uddhūya balād vijṛmbhitam ||JGc_1,8.8|| [upajāti 12]",
  "GK19gp01-11u:3178": "[16] tad evaṃ kalaśāntarīṇe kālaśeye sarvato rīṇe parvāntaram api jātam, yathā-",
  "GK19gp01-11u:3179": "tato gṛhābhyantara-śikya-lakṣitaṃ",
  "GK19gp01-11u:3180": "haiyaṅgavīnaṃ parigṛhya yatnataḥ |",
  "GK19gp01-11u:3181": "jaghāsa tatrorvaritaṃ tu pakṣaka-",
  "GK19gp01-11u:3182": "dvāreṇa nihnutya jahāra keśavaḥ ||JGc_1,8.9|| [upajāti 12]",
  "GK19gp01-11u:3183": "[17] sa ca yatno, yathā-",
  "GK19gp01-11u:3184": "kuñcīkṣepād argalām antaraṅgām",
  "GK19gp01-11u:3185": "alpāṃ muñcan sadma gatvā yuyoja |",
  "GK19gp01-11u:3186": "kṛtvā khaṭṭāṃ tatra niḥśreṇikābhāṃ",
  "GK19gp01-11u:3187": "kṛtvā sarpir guptam añcann apāgāt ||JGc_1,8.10|| [śālinī]",
  "GK19gp01-11u:3188": "tataḥ kṣaṇād dugdham itaṃ tu mugdhatām",
  "GK19gp01-11u:3189": "ādhāya mātā sutam āgamad drutam |",
  "GK19gp01-11u:3190": "aprāpya taṃ tasya tu karma tad-vidhaṃ",
  "GK19gp01-11u:3191": "buddhvā sa-kopaṃ sa-sukhaṃ jahāsa sā ||JGc_1,8.11|| [upajāti 12]",
  "GK19gp01-11u:3192": "[18] tatra prathamaṃ śaṅkā-saṅkasukāyāṃ tasyāṃ yogamāyā-prakāśitākāśa-vāg eva hāsa-prakāśanasya bodhasya kāraṇaṃ jātam | [19] sā yathā-",
  "GK19gp01-11u:3193": "śiśu-madhu-kṛd atakṣan madhv asiddhaṃ pipāsan",
  "GK19gp01-11u:3194": "sarasija-mukulādhaś chedam ācarya paśyan |",
  "GK19gp01-11u:3195": "drava-vigalana-mātraṃ tatra nirvidya madhye",
  "GK19gp01-11u:3196": "kamalam aparam añcan prāpa tasmin madhūni ||JGc_1,8.12|| [mālinī]",
  "GK19gp01-11u:3197": "kiṃ ca,",
  "GK19gp01-11u:3198": "śamayāñcakṛṣe dugdhaṃ",
  "GK19gp01-11u:3199": "kṣubhitaṃ tat tava sudakṣatā kalitā |",
  "GK19gp01-11u:3200": "śamayasi yadi śiśu-kopaṃ",
  "GK19gp01-11u:3201": "tādṛśam uccais tadā praśasyethāḥ ||JGc_1,8.13|| [udgīti]",
  "GK19gp01-11u:3202": "[20] tad evaṃ śrutvā hasitvā kālaśeya-leśādhyavaseyatānapahnava-caraṇa-cihnam īkṣitvā sādhakatamāntareṇa dvāra-yantraṃ mocayitvā ca sā punar evam ācacāra-",
  "GK19gp01-11u:3203": "gatvā gṛhābhyantaram anyad apy asau",
  "GK19gp01-11u:3204": "dṛṣṭvā sutasyātula-cāpalaṃ prasūḥ |",
  "GK19gp01-11u:3205": "tadīya-vartmānugamena ca kramād",
  "GK19gp01-11u:3206": "ālokayal lola-vilocanaṃ ca tam ||JGc_1,8.14|| [upajāti 12]",
  "GK19gp01-11u:3207": "[21] tatra lola-vilocanatvam, yathā-",
  "GK19gp01-11u:3208": "havir abhihṛtavān ihāsmi dṛśyaḥ",
  "GK19gp01-11u:3209": "katham atha mātaram īkṣaṇaṃ nayāni |",
  "GK19gp01-11u:3210": "iti nayana-yugaṃ śruti-dvayāntar",
  "GK19gp01-11u:3211": "muhur iva veśayati sma bāla-kṛṣṇaḥ ||JGc_1,8.15|| [puṣpitāgrā]",
  "GK19gp01-11u:3212": "adho-mukhī-kṛtya balād udūkhalaṃ",
  "GK19gp01-11u:3213": "niviśya tasyopari cañcalekṣaṇam |",
  "GK19gp01-11u:3214": "kīśāya sarpir dadataṃ prasūḥ sutaṃ",
  "GK19gp01-11u:3215": "vīkṣya smitaṃ prāpa tathā ca vismitam ||JGc_1,8.16|| [upajāti 12]",
  "GK19gp01-11u:3216": "gūḍhaṃ pratasthe kṛta-moṣam ātmajaṃ",
  "GK19gp01-11u:3217": "dhartuṃ prasūr eṣa nirīkṣya cādravat |",
  "GK19gp01-11u:3218": "prasiddhir eṣā khalu lokataḥ śataṃ",
  "GK19gp01-11u:3219": "dṛśor mataṃ hartari bhartari dvayam ||JGc_1,8.17|| [upajāti 12]",
  "GK19gp01-11u:3220": "[22] sa khalu dṛptaḥ śākhā-mṛgas tu navanītānāṃ tṛptaḥ paṭa-veṣṭita-yaṣṭim etāṃ dṛṣṭvā drutam eva śākhām ārūḍhaḥ |",
  "GK19gp01-11u:3221": "atha dravantaṃ sutam anvagāt prasūḥ",
  "GK19gp01-11u:3222": "prasūna-vṛṣṭi-pratha-keśa-bandhanā |",
  "GK19gp01-11u:3223": "kva yāsi re coravareti jalpitā",
  "GK19gp01-11u:3224": "nātisphuṭa-krandana-hāsa-sundaram ||JGc_1,8.18|| [upajāti 12]",
  "GK19gp01-11u:3225": "tokaṃ dhartuṃ sā samīpe' pi śīghraṃ",
  "GK19gp01-11u:3226": "dhāvantī tat prāpa dhāvan na mātā |",
  "GK19gp01-11u:3227": "prāgañcantaṃ vāyu-vegāt pratīcī",
  "GK19gp01-11u:3228": "stokāmbhodaṃ yadvad ambhoda-vīthī ||JGc_1,8.19|| [śālinī]",
  "GK19gp01-11u:3229": "[23] atha pura-dvāraṃ na mātur gamana-dvāram iti matvā palāyana-grahilas tad-diśam eva jagrāha |",
  "GK19gp01-11u:3230": "jananī tu tadānīṃ tatrājanatāṃ jānatī tam evānuyātavatī | tataś ca,",
  "GK19gp01-11u:3231": "yadādravat pṛṣṭham anīkṣamāṇas",
  "GK19gp01-11u:3232": "tadā na lebhe pṛthuko jananyā |",
  "GK19gp01-11u:3233": "yadā bhayād vīkṣitavān sa paścāt",
  "GK19gp01-11u:3234": "tadā tayāsau jagṛhe kareṇa ||JGc_1,8.20|| [upendravajrā]",
  "GK19gp01-11u:3235": "[24] sa ca tathāpi-",
  "GK19gp01-11u:3236": "akṣiṇī drava-gamāya sākṣiṇī",
  "GK19gp01-11u:3237": "rodanaṃ krud-udaya-praṇodanam |",
  "GK19gp01-11u:3238": "cālanaṃ vapuṣi dhārṣṭya-pālanaṃ",
  "GK19gp01-11u:3239": "sṛṣṭavān avinayaṃ na mṛṣṭavān ||JGc_1,8.21|| [svāgatā]",
  "GK19gp01-11u:3240": "nirmame prasabham ambayā mukhaṃ",
  "GK19gp01-11u:3241": "sammukhaṃ nijaśiśor yadā yadā |",
  "GK19gp01-11u:3242": "sarpir-arpita-vilepanaṃ tadā",
  "GK19gp01-11u:3243": "rūkṣaṇāya tad aghukṣad eṣa ca ||JGc_1,8.22|| [svāgatā]",
  "GK19gp01-11u:3244": "tataś ca-",
  "GK19gp01-11u:3245": "vaṣṭi ced bata bhavān gṛha-muṣṭiṃ",
  "GK19gp01-11u:3246": "yaṣṭim ākalaya mat-kara-mṛṣṭām |",
  "GK19gp01-11u:3247": "ittham uccakitite kamalākṣe",
  "GK19gp01-11u:3248": "tāṃ jahau nijajahau vraja-rājñī ||JGc_1,8.23|| [svāgatā]",
  "GK19gp01-11u:3249": "mā meti vadatā tena, cora coreti gīḥ-kalim |",
  "GK19gp01-11u:3250": "rahasā saha sā rājñī sahasā sahasātanot ||JGc_1,8.24|| [anuṣṭubh]",
  "GK19gp01-11u:3251": "aho rājāsi corāṇāṃ, corās tvat-pitṛ-gotrajāḥ |",
  "GK19gp01-11u:3252": "ity ādy acakalan mātā śiśunā gavya-coriṇā ||JGc_1,8.25|| [anuṣṭubh]",
  "GK19gp01-11u:3253": "kiṃ ca-",
  "GK19gp01-11u:3254": "dadhi-maṇḍaḥ kathaṃ khaṇḍo? daṇḍo' yaṃ parameśituḥ |",
  "GK19gp01-11u:3255": "ghṛtaṃ kīśāya kaḥ prādād? asau yena vinirmitaḥ ||JGc_1,8.26|| [anuṣṭubh] iti |",
  "GK19gp01-11u:3256": "śaṅke svāduṅkāram itthaṃ sadā tvaṃ",
  "GK19gp01-11u:3257": "yajñāṅgīyaṃ lekṣi haiyaṅgavīnam |",
  "GK19gp01-11u:3258": "evaṃ coraṅkāram ambā śiśuṃ taṃ",
  "GK19gp01-11u:3259": "praty ākrośanty ārdra-cittā babhūva ||JGc_1,8.27|| [śālinī]",
  "GK19gp01-11u:3260": "[25] tataḥ sa-saṃrambhaṃ vihasya,",
  "GK19gp01-11u:3261": "sarahasyam ucyatām,",
  "GK19gp01-11u:3262": "dambhaś ca mucyatām iti mātrā pṛṣṭaḥ sṛṣṭa-rodana-netraḥ putra uvāca-",
  "GK19gp01-11u:3263": "tvayy udbhaṭaṃ pradravantyām aṅghryāḥ kaṭaka-ghaṭṭanāt |",
  "GK19gp01-11u:3264": "asphuṭad dadhi-maṇḍasya ghaṭaḥ, kā mama dhṛṣṭatā? ||JGc_1,8.28|| [anuṣṭubh]",
  "GK19gp01-11u:3265": "kīśo' yam īśa-nirdiṣṭaḥ praviṣṭaḥ sadma muṣṭaye |",
  "GK19gp01-11u:3266": "kṛṣṭaḥ sarpiḥ-parāmṛṣṭo mayā, kā mama duṣṭatā? ||JGc_1,8.29|| [anuṣṭubh]",
  "GK19gp01-11u:3267": "tathāpi tvām ātta-yaṣṭiṃ dṛṣṭvā dudrava coravat |",
  "GK19gp01-11u:3268": "tvaṃ punar māṃ vṛthā bhītam api dudrotha nirdayam ||JGc_1,8.30|| [anuṣṭubh]",
  "GK19gp01-11u:3269": "[26] atha sānutāpam iva mātā prāha-re vāco-yuktimattama corottama! tvaṃ narottama-jāto' pi vānara-priyo vānara-prakṛtir evāsi |",
  "GK19gp01-11u:3270": "[27] sutas tu sa-bhayaṃ sabhaya-pradānam apy uvāca-tato vanam eva praviśya sthāsyāmi |",
  "GK19gp01-11u:3271": "[28] atha mātā sabhayaṃ cintitavatī, ko jānīyāt, kuryād apīdaṃ mānī |",
  "GK19gp01-11u:3272": "tarhi tan-nibandhanaṃ bandhanam eva sandheyam,",
  "GK19gp01-11u:3273": "yad ekayā mayālaya-bālayor avadhānaṃ durdhānaṃ bhavitā |",
  "GK19gp01-11u:3274": "[29] spaṣṭaṃ tv idam uktavatī-",
  "GK19gp01-11u:3275": "re caura cañcala-vilola-vilocana-śrī-",
  "GK19gp01-11u:3276": "nikṣipta-moha manuṣe vinivāraṇaṃ na |",
  "GK19gp01-11u:3277": "baddhvā bhavantam aham āśu calāmi gehaṃ,",
  "GK19gp01-11u:3278": "śaktir yadi prathayatāṃ kuru cauryam anyat ||JGc_1,8.31|| [vasantatilakā]",
  "GK19gp01-11u:3279": "[30] bandhodyame ruṣitatā-ruṣitaḥ putraḥ phut-kurvann iva sāsram uccair uvāca-amba,",
  "GK19gp01-11u:3280": "rohiṇi,",
  "GK19gp01-11u:3281": "saha sahajena kva gatāsi?",
  "GK19gp01-11u:3282": "tvayā rahitaṃ mām iyaṃ badhnāti, tad drutam iha samehi |",
  "GK19gp01-11u:3283": "[31] tad etad dūragatayā tayā nāvadhāryate sma,",
  "GK19gp01-11u:3284": "kintu parāḥ pāramparyeṇāvadhārya kṛtopālambha-caryāḥ kāścin nikaṭa-nikāyyā nāryaḥ parivārya militāḥ |",
  "GK19gp01-11u:3285": "sva-vācam iha smārayitum aikāgārikaḥ so' yaṃ bhavad-agāre' pi kāṃ kārim akārṣīt iti sūcayantya iva saha jahasuś ca |",
  "GK19gp01-11u:3286": "[32] tatas tad anavadadhatī kuntala-santāna-bandhād vighaṭitāṃ paṭṭa-ḍorīm ekām upasādya,",
  "GK19gp01-11u:3287": "sadyaḥ sadma-dvārāntar upasadyamānam udūkhalam anu vatsa-gala-bandhavad alagnam evāvalagne sa-nirbandhaṃ bandhum udyatavatī,",
  "GK19gp01-11u:3288": "stanandhayaṃ śikṣā-jananī jananī |",
  "GK19gp01-11u:3289": "sā tu dvy-aṅgulāṅga-nyūnājani |",
  "GK19gp01-11u:3290_0": "[33] tataś ca tasyā dhammillād udvāsyānyasyā vinyastatve' pi tad-avasthatāyāṃ dṛśyamānāyāṃ",
  "GK19gp01-11u:3290_1": "sāścaryam iva nāry-arpitair manthana-netrair bahubhir api pāraṃ na vavrāja vrajeśvarī | tataś ca-",
  "GK19gp01-11u:3291": "tad-aṅge dvy-aṅgulābhāse sarve labdhāvakāśakāḥ |",
  "GK19gp01-11u:3292": "dṛśyante sma vaṭās tatra vidūrādrau ghanā iva ||JGc_1,8.32|| [anuṣṭubh]",
  "GK19gp01-11u:3293": "[34] tad etat paśyantībhiḥ parihasantībhir uktam,",
  "GK19gp01-11u:3294": "vraja-devi,",
  "GK19gp01-11u:3295": "niveditam evāsmābhiḥ;",
  "GK19gp01-11u:3296": "sa eṣa samunnatayā mohanatayā kaphallakam api vellayan loptra-mātra-sukalatānandī parāskandī sandīpyate iti |",
  "GK19gp01-11u:3297": "[35] sā prāha-kiṃ jānāty asāv adya-jātaḥ,",
  "GK19gp01-11u:3298": "kintu bhavatīnām eva kāpīyam avadyāvidyā yad antar asya pakṣa-pātinyaḥ samīkṣyadhve,",
  "GK19gp01-11u:3299": "bahir evānyathā vyavahāratayā viharantyaḥ stha |",
  "GK19gp01-11u:3300": "[36] sarvāḥ sahāsam ūcuḥ,",
  "GK19gp01-11u:3301": "tatrabhavati,",
  "GK19gp01-11u:3302": "bhavac-caraṇebhyaḥ śapatham ācarāmaḥ,",
  "GK19gp01-11u:3303": "nāsmākaṃ vismāpikeyaṃ vidyā vidyate iti |",
  "GK19gp01-11u:3304": "[37] sā ca cetasi vicāram ācacāra,",
  "GK19gp01-11u:3305": "tarhi garga-vacana-vargavat sakṛt kāpi bhāgavatī śaktir evāmum avaruṇaddhi,",
  "GK19gp01-11u:3306": "na cāyaṃ kiñcid api jānāti |",
  "GK19gp01-11u:3307": "[38] atheyam asyāścaryasya paryantaṃ paryālocituṃ tābhir eva gṛhād anyāny api manthana-dāmāni muhur muhur ānāyya sanirbandhaṃ bandham ādadhaty api gaty-antaraṃ na prāpa | tataś ca-",
  "GK19gp01-11u:3308": "badhnatī na tu sutaṃ vrajeśvarī",
  "GK19gp01-11u:3309": "pāram āpa tad apāra-karmaṇaḥ |",
  "GK19gp01-11u:3310": "gharma-vāri-varimāṇam āvrajad",
  "GK19gp01-11u:3311": "vāra-vāram alakāvṛtīr api ||JGc_1,8.33|| [rathoddhatā]",
  "GK19gp01-11u:3312": "[39] tato yāvad eva yādava-deva-kulajasya tasya haṭhavattāyāṃ prayatnādhīr āsīt,",
  "GK19gp01-11u:3313": "tāvat tad-āgraho' pi graha-nigṛhīta ivābhūt |",
  "GK19gp01-11u:3314": "mātṛ-vaikalyena kalyamāna-manastve tu prathama-ḍorikā-dvaya-mātra-sambaddha-gātratayā baddha eva so' yam abudhyata |",
  "GK19gp01-11u:3315": "anyāni tu sarvāṇi dāmāni tasminn urvaritāny evādṛśyanta |",
  "GK19gp01-11u:3316": "[40] yogamāyā-nāminī tat-karma-kāriṇī hi tan-mano' nusāriṇī,",
  "GK19gp01-11u:3317": "yayā tan niṣpādya mātaraṃ praty,",
  "GK19gp01-11u:3318": "api bhrama evāyam iti pratyayaḥ pratyaham āsādyata |",
  "GK19gp01-11u:3319": "[41] atha labdha-sandhaṃ taṃ bandhaṃ dīrghatamayānyayā rajjvābadhya ca tayā tad-udūkhala-madhyaṃ babandha |",
  "GK19gp01-11u:3320": "[42] baddhvā ca mātā śikṣāṃ ghaṭayantī nija-kaṭhinatām eva tasmin haṭhini prakaṭayantī tābhir vihasantībhiḥ saha sa-narma-geha-karmaṇe gacchantī,",
  "GK19gp01-11u:3321": "tat-paripālanāya bālakān paritaḥ sthāpitavatī",
  "GK19gp01-11u:3322": "|",
  "GK19gp01-11u:3323": "[43] tataś ca gatāsu tāsu kṣaṇaṃ kṛta-rodana-vinodaḥ,",
  "GK19gp01-11u:3324_0": "paścād bahala-khalaṃ praty udūkhala-nodanāya labdha-modaḥ sa tu baddha eva kevala-bāla-valitatayā",
  "GK19gp01-11u:3324_1": "prabalita-cāpala-śraddhas taiḥ saha prahasan khelann ulūkhalam etaṃ laghu laghu cālayām āsa,",
  "GK19gp01-11u:3325": "hārayāmāsa ca tair evolbaṇa-hāsatayā śulva-hāriṇīnāṃ labdha-śūnya-sādharmya-harmya-śreṇyā hāri-śikyita-nava-nava-nītādikam āhārayāmāsa ca |",
  "GK19gp01-11u:3326": "kintu,",
  "GK19gp01-11u:3327": "tat-karṣaṇa-maya-harṣa-prada-līlayā na ca kareṇa na cāpareṇa tad-uddāna-mocana-rocanatām avāpa |",
  "GK19gp01-11u:3328": "[44] tatra tu pura-dvāra-purastād-varti vātāvarta-vartita-nartanam iva yamalam arjuna-dvayam asya netra-vartmani vartate sma |",
  "GK19gp01-11u:3329": "krameṇa cāsau tayor antara eva vikramate sma iti |",
  "GK19gp01-11u:3330_0": "[45] etāvan mukta-kaṇṭham uṭṭaṅkayan snigdhakaṇṭhas tad-bhañjane kāraṇaṃ harer aiśvarya-pracāraṇam",
  "GK19gp01-11u:3330_1": "iti tat pratārayan kāraṇāntaram eva vyājahāra- [46] tataḥ sphuṭaṃ jhaṭiti parataḥ",
  "GK19gp01-11u:3330_2": "paryaṭitum utkaṇṭhayā tan-madhya-sambaddhenaivādhvanā niścakrāma,",
  "GK19gp01-11u:3331": "tad-adhvanas tu saṅkṣiptatayādhaḥ-kṣiptatayā tad udūkhalaṃ pratitaṣṭambhe |",
  "GK19gp01-11u:3332": "[47] atha sphuṭam asau vaṭītroṭanecchayā tat kṛṣṭavān | haṭhād ākṛṣṭe ca tasmin-",
  "GK19gp01-11u:3333": "kuṭha-dvayaṃ kaṭakaṭa-śabda-mugja-",
  "GK19gp01-11u:3334": "vighaṭṭitaṃ sphuṭam aluṭhad dvayor diśoḥ |",
  "GK19gp01-11u:3335": "na dhī-dhṛtiṃ vadhira-vimugdhatām adhi",
  "GK19gp01-11u:3336": "vrajann adhi vrajam adadhāt prajā-vrajaḥ ||JGc_1,8.34|| [rucirā]",
  "GK19gp01-11u:3337": "citraṃ tutroṭa tat tatra vajra-majjārjuna-dvayam |",
  "GK19gp01-11u:3338": "na punar mātṛ-vātsalya-nirbandha-maya-bandhanam ||JGc_1,8.35|| [anuṣṭubh]",
  "GK19gp01-11u:3339": "[48] ślokayanti cātra-",
  "GK19gp01-11u:3340": "śyāmāṅga-dyuti kiṅkiṇi-dhvani-dharaṃ riṅgātiraṅga-pradaṃ",
  "GK19gp01-11u:3341": "karṣac chaśvad udūkhalaṃ khara-kharat-kāra-prakāra-pratham |",
  "GK19gp01-11u:3342": "visphūrja-pratimārjuna-dvaya-kaṭat-kārārjitāt kautukāt",
  "GK19gp01-11u:3343": "paryāvṛtta-nirīkṣaṇaṃ vraja-vadhū-lālyasya bālyaṃ stuve ||JGc_1,8.36|| [śārdūla]",
  "GK19gp01-11u:3344": "[49] atha tayor atyūrjitena visphūrjitena muhūrtārdham ārtatayā goṣṭhādhiṣṭhānā mūrcchām ṛcchantaḥ sthitāḥ,",
  "GK19gp01-11u:3345": "tan-nikaṭa-saṅghaṭṭinīm arbhaka-ghaṭāṃ vinā |",
  "GK19gp01-11u:3346": "sā tu tal-līlā-mādhurī-dhurīṇatayā citrākṛtir iva mitrāvalī na vitrāsam āsasāda |",
  "GK19gp01-11u:3347": "[50] dūrād api tad-ūrjitaṃ visphūrjitaṃ sambhrama-kāry avadhārya tu vraja-pati-mukhās tarkita-mukhās tad evābhipratasthire |",
  "GK19gp01-11u:3348": "satrā sa-trāsam atrābhidadhire ca-",
  "GK19gp01-11u:3349": "vinā vātaṃ vinā varṣaṃ vidyut-prapatanaṃ vinā |",
  "GK19gp01-11u:3350": "vinā hasti-kṛtaṃ doṣaṃ kenemau pātitau drumau? ||JGc_1,8.37|| [anuṣṭubh]",
  "GK19gp01-11u:3351": "ajanya-janyam etāvaj jātā nirjanatā kutaḥ? |",
  "GK19gp01-11u:3352": "tasmāt tasmān mahā-garjān mūrcchām ārcchan vraje janāḥ ||JGc_1,8.38|| iti |",
  "GK19gp01-11u:3353": "[anuṣṭubh]",
  "GK19gp01-11u:3354": "[51] avadadhire ca tan-nikaṭa-taṭasthaṃ bhāsamāna-hāsa-vilāsa-mukham ulūkhalaṃ karṣantaṃ līlā-sukhaṃ varṣantaṃ bāla-gopālam |",
  "GK19gp01-11u:3355": "tena ca, kathaṃ, kathaṃ? iti kathayantas tam āvṛnvanta evāvatasthire |",
  "GK19gp01-11u:3356": "[52] sa tu pitaram anuvindamānam anucakranda |",
  "GK19gp01-11u:3357": "[53] pitā cāntaḥ-sambhrāntaḥ sann api tasya sāntvanāya mukha-mātraṃ hasita-pātram ācarann acirād eva taṃ vipāśayāmāsa |",
  "GK19gp01-11u:3358": "[54] sa-rodana-vadanaṃ vadanaṃ cumban vidann api muhuḥ papraccha ca,",
  "GK19gp01-11u:3359": "putra,",
  "GK19gp01-11u:3360": "kutratyaḥ sa khalu khala-buddhir yena colūkhale nirbandha-janita-baddhas tvam asi? iti |",
  "GK19gp01-11u:3361": "[55] sa tu pitari rataś cirataḥ śliṣṭa-kaṇṭhatayābhyarṇam āgataḥ karṇe varṇayāmāsa,",
  "GK19gp01-11u:3362": "tāta, mātaiva iti |",
  "GK19gp01-11u:3363": "[56] pitā tu tāṃ pūrvaṃ vigata-saṃvedatayā anantaraṃ tu svata eva jāta-nirvedatayā dūnāṃ veda sma |",
  "GK19gp01-11u:3364": "tata eva na sahasā rahasāpi paribhāṣitum iyeṣa |",
  "GK19gp01-11u:3365": "ajñatayāvajñayā na ca papraccha bālakān, kim idaṃ vṛttam? iti |",
  "GK19gp01-11u:3366": "[57] te tu svayam evocuḥ,",
  "GK19gp01-11u:3367": "sphuṭam anena kṛta-madhya-gamanena vistīrṇa-khale pura-sthale krīḍituṃ niṣkramya,",
  "GK19gp01-11u:3368": "vikṛṣṭa-tale tiryag-bhāvād acale cāsminn ulūkhale khaṭat-khaṭiti truṭitatām ṛcchat kuṭha-dvayaṃ jhaṭiti luṭhad-bhāvam ānarccha |",
  "GK19gp01-11u:3369": "[58] tataś ca khaṇḍitābhyām ābhyāṃ nirgatya kaṭaka-mukuṭa-kuṇḍalādi-maṇḍitau rociṣmad-vapuṣmantau śuṣmāṇau praṇamantau samantād etaṃ kim api santoṣayāmāsatuḥ |",
  "GK19gp01-11u:3370": "tad-uttaram uttarasyāṃ diśi prāsthiṣātām |",
  "GK19gp01-11u:3371": "[59] tad etad ākalya, bālānāṃ pralāpo' yam iti vatsalāḥ kalayāmbabhūvuḥ |",
  "GK19gp01-11u:3372": "anye tu sāṃśayikatānapeta-cetasaḥ prajātāḥ |",
  "GK19gp01-11u:3373_0": "[60] tataś ca kramād eka-dvy-ādi-prakramān militena vraja-janena samaṃ vraja-bhūpālaḥ",
  "GK19gp01-11u:3373_1": "sva-bālakenāṅkaṃ sad alaṅkṛtya nitya-kṛtya-kṛte kālindīm anuvindamānas tenānuṣajya",
  "GK19gp01-11u:3373_2": "nimajya tatraiva vipraiḥ svasti-vācanādikam ācarya,",
  "GK19gp01-11u:3374": "mahā-dānādikaṃ visarjya,",
  "GK19gp01-11u:3375": "nikāyyam āsajya ca,",
  "GK19gp01-11u:3376": "pūrvāhna-bhojanāya sasajja |",
  "GK19gp01-11u:3377": "[61] taj-jāyā tu taj-jābhyāṃ duḥkha-lajjābhyāṃ sajjatī gṛhād āgrahāc ca na niṣkrāntavatī,",
  "GK19gp01-11u:3378": "na ca gṛhāgatāḥ sambhāṣitavatī |",
  "GK19gp01-11u:3379": "sarvāsv arvāg eva nivṛttāsu, samādhānohinī rohiṇī gaurava-pātrībhiḥ paurogavībhiḥ pariveṣayāmāsa |",
  "GK19gp01-11u:3380": "[62] śrī-vraja-rājas tv avarātmajaṃ rāmam api samānīya tena sutena ca sārdhaṃ tayoḥ snigdha-kala-kolāhala-nidigdhaḥ sagdhim ācaritavān |",
  "GK19gp01-11u:3381": "tābhyāṃ mūrta-paramānanda-pūrtābhyāṃ muhūrtam ekaṃ viśramya ca samyag-īdṛg-auśīra-sukha-dhīra-cetā gavāgamana-ramya-samaye gosthānam āgamya go-dohanādi-kāryaṃ ca kārayati sma |",
  "GK19gp01-11u:3382": "[63] udavasitād atisitāṃ sitām ānāyya tayā sahitaṃ suhitaṃ saha sa-vayobhis tanayau stana-pāna-pratinidhitayā dhāroṣṇaṃ payaḥ pāyayāmāsa ca |",
  "GK19gp01-11u:3383": "śikṣayāmāsa ca tatra patra-puṭī-ghaṭanām |",
  "GK19gp01-11u:3384": "[64] atha punar api harmyam āgamya tābhyām ācarita-sāyam-bhojana-sukha-samāje vraja-rāje,",
  "GK19gp01-11u:3385": "saha-rohiṇīkās tadīya-santata-sukhābhīkāḥ svakula-māṇikya-lakṣmyaḥ sarvāḥ prāmāṇikyaḥ samāsādya nivedavatyaḥ-",
  "GK19gp01-11u:3386": "[65] rājan, kṛṣṇa-janany adya na bhuktavatī, na kenacid uktavatī ca vartate |",
  "GK19gp01-11u:3387": "tām anu sarvāś ca tathā vartante |",
  "GK19gp01-11u:3388": "[66] vrajarājas saha-duḥkha-hāsam uvāca-vayaṃ kiṃ kurmaḥ?",
  "GK19gp01-11u:3389": "roṣam anuvartamānā svayam eva sva-doṣaṃ paśyatu |",
  "GK19gp01-11u:3390": "[67] sarvāḥ sāsram ūcuḥ,",
  "GK19gp01-11u:3391": "hanta,",
  "GK19gp01-11u:3392": "sā khalv antar bahir apy atikomalā tavedṛśā-lāpena tāpenātimlāsyati |",
  "GK19gp01-11u:3393": "[68] vrajarājas tu sa-smitaḥ sutam apṛcchat, sva-mātaraṃ yāsyasi?",
  "GK19gp01-11u:3394": "[69] kṛṣṇa uvāca-nahi nahi, kintu tvām eva samayā samayān gamayiṣyāmi |",
  "GK19gp01-11u:3395": "[70] atha rāja-jyāyaḥ-prajāvatyaḥ sahāsam ūcuḥ-stanaṃ kasya pāsyasi?",
  "GK19gp01-11u:3396": "[71] kṛṣṇa uvāca-sitāsambhaviṣṇu dhāroṣṇaṃ payaḥ pāsyāmi |",
  "GK19gp01-11u:3397": "[72] sarvā ūcuḥ-kena krīḍiṣyasi?",
  "GK19gp01-11u:3398": "[73] kṛṣṇa uvāca-tātenaiva samam | tathā bhrātaram api saṅgaṃ gamayiṣyāmi |",
  "GK19gp01-11u:3399": "[74] vrajarāja uvāca-bhrātur mātaraṃ kathaṃ nānugacchasi?",
  "GK19gp01-11u:3400": "[75] kṛṣṇaḥ sa-roṣāsram uvāca-māṃ vihāyeyam apīyāya iti |",
  "GK19gp01-11u:3401": "[76] tad etad ākarṇya sāsrā rohiṇī nīcair uvāca-putra, kathaṃ kaṭhorāyase? mātā tava duḥkhāyate |",
  "GK19gp01-11u:3402": "[77] kṛṣṇas tad etad aśrṇvann iva sāsraṃ pitṛ-mukham īkṣate sma |",
  "GK19gp01-11u:3403": "rohiṇī tu saṅkarṣaṇaṃ tasya saṅkarṣaṇāya sañjñayā jñāpayāmāsa |",
  "GK19gp01-11u:3404": "tena gṛhīta-hastaḥ punar asau nirasta-tad-dhastatayā vidrutya pitur utsaṅga-saṅgī babhūva |",
  "GK19gp01-11u:3405": "tathābhavaṃś ca bhujābhyām avaguṇṭhita-tat-kaṇṭhaḥ kṛta-bāṣpa-vṛṣṭiṃ tad-dṛṣṭim eva paśyaṃs tam atīva vaśyam ācarann āsīt |",
  "GK19gp01-11u:3406": "[78] vraja-rājas tu mātary antaḥ-sneham asya paryālocya tad abhivyaktaye hastaṃ kiñcid udastaṃ vidhāyābhidadhe-putra,",
  "GK19gp01-11u:3407": "yadi vakṣi,",
  "GK19gp01-11u:3408": "tarhi bāḍhaṃ tāṃ tāḍayāmi |",
  "GK19gp01-11u:3409": "kṛṣṇas tu tad asahamānas tasya hastaṃ stambhayāmāsa |",
  "GK19gp01-11u:3410": "[79] tato vraja-rājaḥ punar vihasya nija-vatsalatayātīva sadayaṃ tadīya-mātur api hṛdayam adhiyan-putra,",
  "GK19gp01-11u:3411": "tava mātā yady evaṃ bhaviṣyati,",
  "GK19gp01-11u:3412": "tadā kiṃ kariṣyasi?",
  "GK19gp01-11u:3413": "ity anadhātor viruddhārthaṃ prayujya sa-parihāsam āha sma |",
  "GK19gp01-11u:3414": "[80] kṛṣṇas tu bālaka-bhāvenājasraṃ mātari sa-tṛṣṇaḥ sāsraṃ, kutra me mātā?",
  "GK19gp01-11u:3415": "tatra gamyatām iti sa-śaṅkaṃ rohiṇy-aṅkaṃ gatavān |",
  "GK19gp01-11u:3416": "[81] tataś ca,",
  "GK19gp01-11u:3417": "prahasita-kalakaleṣu sakaleṣu parama-sukhārohiṇyā rohiṇyānītaḥ so' pi veśma praviśya sa-rodana-modam ambālā-galaṃ lagnavān | tataś ca-",
  "GK19gp01-11u:3418": "vatsa-mūrdhni cibukaṃ dadhatī sā",
  "GK19gp01-11u:3419": "dhenuvad valita-gharghara-śabdā |",
  "GK19gp01-11u:3420": "rodana-prathanayā dravad-ātmā",
  "GK19gp01-11u:3421": "rodayat parikarān api sarvān ||JGc_1,8.39|| [svāgatā]",
  "GK19gp01-11u:3422": "[82] atha tāsāṃ tv aneka-sāntvanayā labdha-śāntiḥ kiñcid vyañjita-mukha-kāntiḥ śrī-sumukha-kanyeyaṃ stanyena tanayaṃ prīṇayāmāsa |",
  "GK19gp01-11u:3423": "bubhuje ca sahāgrajātena tena parama-hitābhiḥ sahitā |",
  "GK19gp01-11u:3424": "[83] tad ārabhya tu saṅkocaṃ upalabhya vrajarāja-locana-gocaratāṃ vāsara-trayaṃ nāsāditavatī |",
  "GK19gp01-11u:3425": "dināntare tu pitṛ-nideśa-pāla-bāla-gopālenaiva celāñcale gṛhītvā nītā |",
  "GK19gp01-11u:3426": "tad-dinaś ca sa-narmāmodaṃ dāmodaraḥ iti vraja-vadhūbhir āhūyate sma, so' yaṃ śyāma-manoharaḥ iti |",
  "GK19gp01-11u:3427": "vrajeśvarīṃ stotum apīha kovidaḥ",
  "GK19gp01-11u:3428": "ko vā bhavel lokaga-loka-saṅgrahe |",
  "GK19gp01-11u:3429": "brahmāpi sarvo' pi ramāpi yat-kalā-",
  "GK19gp01-11u:3430": "kalāṃ ca nāñcīd iti bādarāyaṇiḥ ||JGc_1,8.40|| [upajāti]",
  "GK19gp01-11u:3431": "[84] so' yam asyā bādarāyaṇinā ghaṭita-samyag-udghaṭṭanaḥ śrīmān yaśaḥ-paṭaha-śabdas trailokyam eva ślokyatayā paryaṭann asti |",
  "GK19gp01-11u:3432": "tathā hi, nemaṃ viriñciḥ [BhP 10.9.20] ityādi |",
  "GK19gp01-11u:3433": "[85] śrī-rāmas tu nijānujaṃ sa-tṛṣṇam āha sma, smarasi, bhrātar, bṛhad-vane vatsyāvaḥ |",
  "GK19gp01-11u:3434": "[86] anujo' pi sa-smitam āha sma, āṃ āṃ, tatra krīḍām api kariṣyāvaḥ iti |",
  "GK19gp01-11u:3435": "[87] atha kathakaḥ samāpanam āha-",
  "GK19gp01-11u:3436": "īdṛśas tanayo jātas tava gopa-maheśvara |",
  "GK19gp01-11u:3437": "yau vṛkṣāv api tau svasya divya-bhaktau vinirmame ||JGc_1,8.41|| [anuṣṭubh]",
  "GK19gp01-11u:3438": "[88] tad evaṃ vṛtte vṛtte sarve tat-tat-kathāṃ api tat-tat-parvaivānubhūya svaṃ svam āvāsam āsannavantaḥ |",
  "GK19gp01-11u:3439": "iti śrī-śrī-gopāla-campūm anu",
  "GK19gp01-11u:3440": "dāmodarānumodo nāma",
  "GK19gp01-11u:3441": "aṣṭamaṃ pūraṇam",
  "GK19gp01-11u:3442": "||8||",
  "GK19gp01-11u:3443": "*************************************************************",
  "GK19gp01-11u:3444": "(9)",
  "GK19gp01-11u:3445": "atha navamaṃ pūraṇam",
  "GK19gp01-11u:3446": "śrī-vṛndāvana-deśe praveśaḥ",
  "GK19gp01-11u:3447": "[1] atha dināntare bhāsamānāyāṃ sabhāyāṃ śrī-vrajarājaḥ paryanuyuktavān,",
  "GK19gp01-11u:3448": "vatsa snigdhakaṇṭha,",
  "GK19gp01-11u:3449": "tau khalu vṛkṣau vraje saṅkalpa-pradatayā devatā-sadṛkṣau |",
  "GK19gp01-11u:3450": "tataḥ prāg-janmani kīdṛśāv, atra vā kasmād āgatau, samprati ca kīdṛśatayā kva gatau?",
  "GK19gp01-11u:3451": "[2] snigdhakaṇṭha uvāca-pūrvaṃ dhūrjaṭi-mitrād utpannavantau śrī-devarṣi-varye dhārṣṭyam anuṣṭhitavantau santau,",
  "GK19gp01-11u:3452": "pariṇāmataḥ paramānugraheṇa śrī-devarṣi-varya-kṛta-nigraheṇa vṛkṣatāyām api bhavagad-bhaktatām āgatavantau |",
  "GK19gp01-11u:3453": "pratibhavad-avatāram udbhavatas tasya bṛhadvana-stha-bhavad-gṛhasya tu sadeśe deśe yamalārjuna-veśena sthitavantau |",
  "GK19gp01-11u:3454": "etad-anantaraṃ ca nija-gatim āgatavantau parama-bhagavad-bhaktimantau ca jātavantau |",
  "GK19gp01-11u:3455": "samprati tu tad-bhakti-phala-vyaktim apy ākalayantau vartete |",
  "GK19gp01-11u:3456": "[3] vrajarājaḥ sakautukam uvāca-kathyatāṃ tathyaṃ, samprati kutra pratiyātau?",
  "GK19gp01-11u:3457": "[4] atha snigdhakaṇṭhaḥ sva-mukha-kamalaṃ namayitvā tuṣṇīm iva sthitvā ca madhukaṇṭhaṃ kaṭākṣeṇekṣāñcakre |",
  "GK19gp01-11u:3458": "[5] vrajarāja uvāca-saṅkucann iva kathaṃ nocitavān asi?",
  "GK19gp01-11u:3459": "[6] snigdhakaṇṭhaḥ sa-sambhramam uvāca-deva, vayaṃ kiṃ brūmahe? śrī-caraṇāḥ svayam eva vetsyanti |",
  "GK19gp01-11u:3460": "[7] vrajarājaḥ sasmitam uvāca-satyaṃ bhavad-uktaṃ punar-uktam eva bhavet,",
  "GK19gp01-11u:3461": "yato bhavato maunam evātra bravītīti rīti-vaśāj jñātavanta eva ca vayam |",
  "GK19gp01-11u:3462": "tathāpi, sva-mukhena sukhena yojayatu bhavān asmān |",
  "GK19gp01-11u:3463": "[8] snigdhakaṇṭha uvāca-sarva-sukha-varṣi-śrī-devarṣi-caraṇānāṃ kṛpaṇa-viṣaya-kṛpā-kpta-tad-etad-gatī labdhamatī tāv eva sphuṭam āvām iti |",
  "GK19gp01-11u:3464": "[9] tad etad ākarṇya nirvarṇita-tan-mukhāḥ śrī-vrajarāja-pramukhāḥ samāhūya bhūyaḥ sa-kautukaṃ sa-sukhaṃ tau militavantaḥ |",
  "GK19gp01-11u:3465": "madhye samupaveśya nirīkṣitavantaś ceti |",
  "GK19gp01-11u:3466": "[10] punas tu tat-praśnānantaraṃ madhukaṇṭhaḥ krama-prāptāṃ kathāṃ prāha,",
  "GK19gp01-11u:3467": "[11] tad evaṃ vicitrāt pūrva-caritrād divasa-pañcakānantaraṃ śrīmān upanandaḥ sva-mandiraṃ vindamānaḥ sva-patnīṃ papraccha,",
  "GK19gp01-11u:3468": "adya sva-devara-nara-deva-gṛhe kiṃ gamana-maṅgalaṃ jagṛhe bhavatyā?",
  "GK19gp01-11u:3469": "[12] patnī prāha-atha kim,",
  "GK19gp01-11u:3470": "ko vā tad gamanaṃ vinā mano mānayituṃ śaknoti,",
  "GK19gp01-11u:3471": "kim uta bhavad-vidha-savidha-sambandhinas te vayam?",
  "GK19gp01-11u:3472": "[13] patir āha-viśeṣaś cet kathyatām |",
  "GK19gp01-11u:3473": "[14] patnī prāha-",
  "GK19gp01-11u:3474": "yasmin prema-pracuraṃ bhayam api tasmin vibhāvyate pracuram |",
  "GK19gp01-11u:3475": "yadvan netraṃ śaṅkā-viṣayas tadvan na karṇādi ||JGc_1,9.1|| [gīti]",
  "GK19gp01-11u:3476": "[15] tathā hi,",
  "GK19gp01-11u:3477": "yadyapi niravadyādhāna-vidhātṛ-mātṛ-prabhṛtibhī rakṣyete sabhībhir eva tau,",
  "GK19gp01-11u:3478": "tathāpi khela-velāyāṃ sambhālayitum apāraṇīyatayā sukalam eva vikalayataḥ |",
  "GK19gp01-11u:3479": "tatra cādyatanaṃ vṛttaṃ pratipadyatām-",
  "GK19gp01-11u:3480_0": "[16] tau bhavad-bhrātṛjau sa-nija-vraja-vrajeśvara-bhojya-sajjanāya janitāmodāyāṃ",
  "GK19gp01-11u:3480_1": "yaśodāyāṃ tadīya-sāhāyakā-rohiṇyām api rohiṇyām āśaṅkā-pātrīr dhātrīr vañcayitvā",
  "GK19gp01-11u:3480_2": "vidūraṃ cañcitavantau | yathā,",
  "GK19gp01-11u:3481": "dhātrīṇām aparatra karmaṇi manāg dattātmanām agrataḥ",
  "GK19gp01-11u:3482": "savyāsavya-dṛśor dṛśor aviṣaye sāntarddhi-deśe ca tau |",
  "GK19gp01-11u:3483": "krīḍā-dambha-vaśāt kramād apagatau vidrutya dūra-sthitau",
  "GK19gp01-11u:3484": "tatrātha sva-suhṛdbhir uddhata-gaṇaiḥ kolāhalaṃ cakratuḥ ||JGc_1,9.2|| [śārdūla]",
  "GK19gp01-11u:3485_0": "[17] atha tathā nikṛtas tat-pālanādhikṛta-dhātrī-vargaḥ kṣaṇāt kṛtāvadhāna-sargaḥ",
  "GK19gp01-11u:3485_1": "śīghram eva kṛtānumārgaḥ krameṇa svasyākāraṇam akāraṇatām āsāditam avadhārya nijeśvaryor āvedayāmāsa |",
  "GK19gp01-11u:3486": "[18] tāvac ca tato' py atidūraṃ gambhīra-sarit-tīraṃ gatāv ākarṇya pūtanā-sūdana-prasū rāmāmbālām eva tayoḥ saṅkalanāya cālayāmāsa |",
  "GK19gp01-11u:3487": "æhanta,",
  "GK19gp01-11u:3488": "na jāne khalv arjuna-yugalavad durjana-preryamāṇatayā kaścid anokaho vā nadyavaroho vā skhalatīti mayi pāka-karma-vipākāvaruddhāyāṃ satvaraṃ tvam eva svayaṃ yāhi' iti |",
  "GK19gp01-11u:3489": "sā ca tatra gatā śīghraṃ vyagrī-bhūtāṅga-mānasā |",
  "GK19gp01-11u:3490": "sarit-tīra-gataṃ kṛṣṇaṃ bhagnārjunam athāhvayat ||JGc_1,9.3|| [anuṣṭubh]",
  "GK19gp01-11u:3491": "[19] tataś ca krīḍā-raṅgākulatayā tad anaṅgīkartari saṅgīśitari kṛṣṇe kṛṣṇāgraje ca tad-anuga-tṛṣṇe,",
  "GK19gp01-11u:3492": "sā parivṛtya sadmāgatya tasya kiñcid bhaya-sthānaṃ prabhava-sthānam eva prasthāpayāmāsa |",
  "GK19gp01-11u:3493": "[20] tataś ca tan-mātā ca gatvā-",
  "GK19gp01-11u:3494": "krīḍantaṃ tanayaṃ bālair ativelaṃ sahāgrajam |",
  "GK19gp01-11u:3495": "vīkṣya stana-miṣāt snehaṃ varṣantī hūtim ātanot ||JGc_1,9.4|| [anuṣṭubh]",
  "GK19gp01-11u:3496": "[21] na tu sahasā samīpam āpa tat-palāyana-śaṅkayā | āhūti-mādhurī ceyam āsvāda-dhurīṇatāṃ nīyatām-",
  "GK19gp01-11u:3497": "kṛṣṇa kṛṣṇāravindākṣa",
  "GK19gp01-11u:3498": "tāta ehi stanaṃ piba |",
  "GK19gp01-11u:3499": "alaṃ vihāraiḥ kṣuc-chrāntas",
  "GK19gp01-11u:3500": "tad bhavān bhoktum arhati ||[BhP 10.11.15] iti |",
  "GK19gp01-11u:3501": "[22] tathāpi mithaḥ saṅgharṣayataḥ krīḍā-tarṣavantaṃ tam anāgacchantaṃ dharṣayantī,",
  "GK19gp01-11u:3502": "vicchiduratā-vidhur asajātīya-snehasya dvitīya-pātram ādṛta-sva-vacana-mātratayāvaśyam eva vaśyaṃ śrī-bala-bhadram eva sānukrośaṃ cukrośa-",
  "GK19gp01-11u:3503": "he rāmāgaccha tātāśu sānujaḥ kulanandana |",
  "GK19gp01-11u:3504": "prātar eva kṛtāhāraḥ krīḍāśrānto' pi putraka ||",
  "GK19gp01-11u:3505": "pratīkṣate tvāṃ dāśārha bhokṣyamāṇo vrajādhipaḥ |",
  "GK19gp01-11u:3506": "ehy āvayoḥ priyaṃ dhehi, svagṛhaṃ yāta bālakāḥ ||[BhP 10.11.16-7]",
  "GK19gp01-11u:3507": "[23] tato mātṛ-harṣaṇāya nivartayituṃ kṛṣṇaṃ karṣati saṅkarṣaṇe,",
  "GK19gp01-11u:3508": "sacchala-protsāhanaṃ tam eva bhaṇati sma-",
  "GK19gp01-11u:3509": "dhūli-dhūsaritāṅgas tvaṃ tāta majjanam āvaha |",
  "GK19gp01-11u:3510": "janmarkṣaṃ te' dya bhavati viprebhyo dehi gāḥ śuciḥ ||[BhP 10.11.18]",
  "GK19gp01-11u:3511": "[24] punas tadānīm eva gṛhād āgatān bālān ākalayya spṛhāṃ bṛṃhayantī babhāṣe,",
  "GK19gp01-11u:3512": "paśya paśya vayasyāṃs te mātṛ-mṛṣṭa-svalaṅkṛtān |",
  "GK19gp01-11u:3513": "tvaṃ ca snātaḥ kṛtāhāro viharasva svalaṅkṛtaḥ ||[BhP 10.11.19]",
  "GK19gp01-11u:3514_0": "[25] tad evaṃ bālyam evārabhya vipra-poṣaṇād ātmanas toṣa iti tad ārambhāya stambhamānam",
  "GK19gp01-11u:3514_1": "āhvānādi-lakṣyeṇa laghu laghu samīpam āsannā sa-rāmaṃ rāmānujaṃ bhujayor gṛhītvā gṛham ānināya |",
  "GK19gp01-11u:3515": "[26] tataś ca,",
  "GK19gp01-11u:3516": "janmarkṣaṃ te iti mithyā-kathyamānam api tena gṛhītaṃ nitarām eva gṛhītavatī vrajarāja-gṛhiṇī tat parva,",
  "GK19gp01-11u:3517": "yatra duṣṭa-dṛṣṭi-nivāraṇāya sa-yantrā mantrā muhur vinyāsam ūhuḥ |",
  "GK19gp01-11u:3518": "[27] tad evam avadhāya sa sarva-darśaḥ śrīmān upanandaḥ parāmamarśa,",
  "GK19gp01-11u:3519": "satyam āśaṅkitaṃ prajāṃ prati prajāvatyor anayoḥ prajāvatyoḥ,",
  "GK19gp01-11u:3520": "yad idaṃ goṣṭha-prakoṣṭham avaduṣṭam iva dṛśyate |",
  "GK19gp01-11u:3521": "bhavatu, vrajarāja-samājam anu vicārayiṣyāmaḥ |",
  "GK19gp01-11u:3522": "[28] tatpatnī prāha-vicāraḥ punas tatrabhavaty eva sthāsyate |",
  "GK19gp01-11u:3523": "[29] atha prātar eva go-vraja-vrajānta-sthāyāṃ sarvāsthāspada-vrajarāja-samāja-rājamānāyām āsthānyāṃ militā gopālā gopāla-nādi-saukaryaṃ nātreti paryālocayāmāsuḥ-",
  "GK19gp01-11u:3524": "[30] ciravāsenotsannatāsanna-vanatayā bṛhadvanasya |",
  "GK19gp01-11u:3525_0": "tatra tu vayo-jñānābhyāṃ vṛddhaḥ śrī-rāma-kṛṣṇa-premṇā samṛddhaḥ svāṅka-palyaṅkaṃ",
  "GK19gp01-11u:3525_1": "sad-alaṅkariṣṇunā madhye madhye ca cibukaṃ gṛhītvā vitatha-praśnam ācariṣṇunā tat",
  "GK19gp01-11u:3525_2": "tadā krīḍanaka-yācñā-satṛṣṇena kṛṣṇena labhyamānānandaḥ śrīmān upanandaḥ prāvocad akhila-rocanam |",
  "GK19gp01-11u:3526": "iha ca vrajarājasya saṅkocam avalocayan bāla-prajā-mātrasya hita-pakṣam upalakṣayāmāsa | yathā-",
  "GK19gp01-11u:3527": "æiha na stheyam' itītthaṃ vraja-hitam uktaṃ bhavadbhir yat |",
  "GK19gp01-11u:3528": "tat punar atibālānāṃ hita-pradhānaṃ mama sphurati ||JGc_1,9.5|| [upagīti]",
  "GK19gp01-11u:3529": "sahajani-janite yan mama para-para-yatnena rakṣite' py atra |",
  "GK19gp01-11u:3530": "jātaṃ viplava-jātaṃ, tasmāt kiṃ syād ihorvaritam? ||JGc_1,9.6|| [āryā]",
  "GK19gp01-11u:3531": "tat-tad-upadrava-jāte kevala-parameśitū rakṣā |",
  "GK19gp01-11u:3532": "tasmin bhāraṃ dadyād iti ca na khalu tat-parair iṣṭam ||JGc_1,9.7|| [udgīti]",
  "GK19gp01-11u:3533": "calatā dvayam anucintyaṃ: tyājyaṃ gamyaṃ ca yad dhāma |",
  "GK19gp01-11u:3534": "tyājyaṃ duḥkha-nidānaṃ, gamyaṃ sukhitā-nidhānaṃ tu ||JGc_1,9.8|| [upagīti]",
  "GK19gp01-11u:3535": "sthānaṃ tad apadeyaṃ, yad iha paratra ca ghaṭeta duḥkhāya |",
  "GK19gp01-11u:3536": "bṛhad-ākhyaṃ vanam anupadam aihika-duḥkhāya sāmprataṃ jātam ||JGc_1,9.9|| [gīti]",
  "GK19gp01-11u:3537": "sthānaṃ tad upadeyaṃ, yad iha paratra ca ghaṭeta saukhyāya |",
  "GK19gp01-11u:3538": "vṛndāvanāraṇyaṃ cādaḥ samasta-sukhatamam atīva puṇyaṃ ca ||JGc_1,9.10|| [gīti]",
  "GK19gp01-11u:3539": "govardhana iti nāmā yatrāraṇye giriḥ sphurati |",
  "GK19gp01-11u:3540": "tat khalu go-jātīnāṃ gopānāṃ cāsti sarvasvam ||JGc_1,9.11|| [upagīti]",
  "GK19gp01-11u:3541": "gopāḥ kānana-karadā grāmādīnāṃ viniścayābhāvāt |",
  "GK19gp01-11u:3542": "tad apara-kānana-gamane rājñāṃ cājñā svataḥ-siddhā ||JGc_1,9.12|| [āryā]",
  "GK19gp01-11u:3543": "sukhato bhayato vā yat kṛtyaṃ kartavyatāṃ yāti |",
  "GK19gp01-11u:3544": "śīghraṃ yat khalu kāryaṃ valayati śaṅkām alaṃ vilambas tu ||JGc_1,9.13|| [udgīti]",
  "GK19gp01-11u:3545": "utthātavyaṃ tasmād asmāt sadyo na kāryam ālasyam |",
  "GK19gp01-11u:3546": "tulitā hy udyama-kalanā kṛtyaṃ yad yad yadā kriyate ||JGc_1,9.14|| [āryā]",
  "GK19gp01-11u:3547": "iyam asmākam udīkṣā yuṣmabhyaṃ yadi tu rocamānā syāt |",
  "GK19gp01-11u:3548": "para-vīkṣite' pi vastuni bahu-sammatir utsavaṃ dugdhe ||JGc_1,9.15|| [āryā]",
  "GK19gp01-11u:3549": "bhavati tu ced iha bhavatāṃ samarthanā tarhi gāvaḥ prāk |",
  "GK19gp01-11u:3550": "samyak pāyita-vatsāś carantu vṛndāṭavī-vartma ||JGc_1,9.16|| [upagīti]",
  "GK19gp01-11u:3551": "paścāt paṭa-gṛha-śakaṭāny aṭantu gṛhyaṃ samastam ādāya |",
  "GK19gp01-11u:3552": "vidhi-vidhi-siddhā seyaṃ vrajanād vrajatā hi goduhāṃ sadane ||JGc_1,9.17|| [gīti]",
  "GK19gp01-11u:3553": "tataś ca,",
  "GK19gp01-11u:3554": "tad vākyaṃ paśupa-samūham ūha-śūnyaṃ",
  "GK19gp01-11u:3555": "svārthāya svayam anugamya kalpate sma |",
  "GK19gp01-11u:3556": "sādharmya-spṛśi mṛdi paśya bīja-bhedaḥ",
  "GK19gp01-11u:3557": "sphītaḥ syāt phalati ca tatra nāparatra ||JGc_1,9.18|| [praharṣiṇī]",
  "GK19gp01-11u:3558_0": "[31] tad evaṃ paurṇamāsīm api vijñāpya samanujñāpya purataḥ prasthāpya ca śīghram",
  "GK19gp01-11u:3558_1": "utthāpyatāṃ vrajaḥ iti dundubhi-nirghoṣaṇayā kṛta-poṣaḥ so' yaṃ ghoṣaḥ sva-niruktim",
  "GK19gp01-11u:3558_2": "evātiriktatayā vyaktavān |",
  "GK19gp01-11u:3559": "gavyānāṃ mānuṣyakānām api kolāhalān mahā-ghoṣāspadatā hi ghoṣatā nirdiṣṭā | yathā,",
  "GK19gp01-11u:3560": "tadā vraje kalakala-koṭir utthitā",
  "GK19gp01-11u:3561": "hihī-hihī-jihi-jihi-kāra-miśritā |",
  "GK19gp01-11u:3562": "ghaḍad ghaḍad ghaḍad iti śākaṭā-ravaḥ",
  "GK19gp01-11u:3563": "sa-vādyakaḥ punar akhilaṃ-gilaḥ sthitaḥ ||JGc_1,9.19|| [*jabhajasaga]",
  "GK19gp01-11u:3564": "āropyānasi vṛddhādīn svayam ūḍha-śarāsanāḥ |",
  "GK19gp01-11u:3565": "gauraveṇa gavāṃ gopā yayur vikramamāṇatām ||JGc_1,9.20|| [anuṣṭubh]",
  "GK19gp01-11u:3566": "[32] tataś ca saṅkrīḍati śakaṭa-varge saṅkrīḍamāne sati,",
  "GK19gp01-11u:3567": "śakaṭa-gṛhāṭana-caryāṃ paryākalayan vidūra-go lokaḥ |",
  "GK19gp01-11u:3568": "vyatiṣajyāvadad etad grāmaḥ kaścic cariṣṇur astīti ||JGc_1,9.21|| [gīti]",
  "GK19gp01-11u:3569": "pathi tu,",
  "GK19gp01-11u:3570": "eko dhāvati kaścanāhvayati ko' py atrottaraṃ bhāṣate",
  "GK19gp01-11u:3571": "kaścit tatra nivṛtya gacchati nijaṃ sambhālayaty anyakaḥ |",
  "GK19gp01-11u:3572": "sarvo gāyati kṛṣṇa-bālya-caritaṃ bāṣpāyate stambhate",
  "GK19gp01-11u:3573": "svidyaty ejati romaharṣam ayate vaivarṇyam āsīdati ||JGc_1,9.22|| [śārdūla]",
  "GK19gp01-11u:3574": "ārūḍha-śakaṭā gopyo vyūḍha-navya-pariṣkriyāḥ |",
  "GK19gp01-11u:3575": "amandaṃ jagur ānandād ānandān nanda-nandanam ||JGc_1,9.23|| [anuṣṭubh]",
  "GK19gp01-11u:3576": "yathā,",
  "GK19gp01-11u:3577": "nanda-mahī-pati-jāta nanda yaśodā-māta |",
  "GK19gp01-11u:3578": "janma-mahā-maha-digdha ramita-samasta-snigdha ||dhru |",
  "GK19gp01-11u:3579": "sparśādita-viṣa-yoṣa aparicitāpada-doṣa |",
  "GK19gp01-11u:3580": "śakaṭa-vighaṭṭana-śeṣa gokula-puṇya-viśeṣa ||",
  "GK19gp01-11u:3581": "kṛta-nāmabhir abhirāma santata-rāmā-rāma |",
  "GK19gp01-11u:3582": "riṅga-bhṛtāṅga-naraṅga aṅgīkṛta-sakhi-saṅga ||",
  "GK19gp01-11u:3583": "laṅghita-māruta-cakra nandita-gokula-śakra |",
  "GK19gp01-11u:3584": "vatsa-vimocana-moda vraja-jana-śarma-yaśoda ||",
  "GK19gp01-11u:3585": "sarvānandana-caurya tasmin darśita-śaurya |",
  "GK19gp01-11u:3586": "ayi dāmodara-līla akhila-sukha-prada-śīla ||JGc_1,9.24|| [2 x 3 gaṇas] iti |",
  "GK19gp01-11u:3587": "[33] tad evaṃ gāyantyas tad-darśanasya nāthamānā vyatyatikrāmanti sma-",
  "GK19gp01-11u:3588": "tadā yaśodā-rohiṇyāv ekaṃ śakaṭam āsthite |",
  "GK19gp01-11u:3589": "rejatuḥ kṛṣṇa-rāmābhyāṃ tat-kathā-śravaṇotsuke ||[BhP 10.11.34]",
  "GK19gp01-11u:3590": "[34] tatra sthitir, yathā:",
  "GK19gp01-11u:3591": "maṇi-khacita-suvarṇa-citra-varṇe",
  "GK19gp01-11u:3592": "śuci-mṛdu-tulikayānukūla-madhye |",
  "GK19gp01-11u:3593": "gṛha-nibha-śakaṭe virejatus te",
  "GK19gp01-11u:3594": "suta-ruci-rociṣi rohiṇī-yaśode ||JGc_1,9.25|| [puṣpitāgrā]",
  "GK19gp01-11u:3595": "[35] tat-kathā tu dvi-vidhā, tat-sambandhinī, tat-kartṛkā ca | pūrvā yathā,",
  "GK19gp01-11u:3596": "snigdhā nāryaḥ śakaṭam abhito mātarau putrayos tair",
  "GK19gp01-11u:3597": "jñātājñātair akhila-caritair dhinvate smāviśeṣāt |",
  "GK19gp01-11u:3598": "premṇaḥ seyaṃ prakṛtir akhilāścarya-rūpā yad uccaiḥ",
  "GK19gp01-11u:3599": "sarvaṃ svīyaṃ viṣayam amanaḥ-spṛṣṭa-tulyaṃ karoti ||JGc_1,9.26|| [mandākrāntā]",
  "GK19gp01-11u:3600": "[36] uttarā yathā-",
  "GK19gp01-11u:3601": "kṛṣṇa uvāca-mātaḥ, kva nu khalu gacchantaḥ sma?",
  "GK19gp01-11u:3602": "[37] mātā prāha-putra, vṛndāvana-nāmani vana-dhāmani |",
  "GK19gp01-11u:3603": "[38] kṛṣṇa uvāca-kadā sadanam āyāsyāmaḥ?",
  "GK19gp01-11u:3604": "[39] mātā sasmitam āha-vatsāsmad-anuṣaṅgata eva saṅgacchamānaṃ tad āste |",
  "GK19gp01-11u:3605": "[40] kṛṣṇa uvāca-kva nu nirūpyatām?",
  "GK19gp01-11u:3606": "[41] rāmaḥ prahasann āha-kṛṣṇa,",
  "GK19gp01-11u:3607": "pākādi-nitya-kṛtya-sanniveśa-deśādhaḥ-pradeśān mahā-śakaṭa-veśān gṛhān nikaṭata evāṭataḥ paśya |",
  "GK19gp01-11u:3608": "[42] kṛṣṇaḥ sāścaryaṃ dṛṣṭvā śrī-rāmaṃ spṛṣṭvā jahāsa, punar uvāca ca, tathyam idaṃ kathyate sma |",
  "GK19gp01-11u:3609": "yasmād vidūra-kṣitigā api kṣiti-ruhās tathā lakṣyante |",
  "GK19gp01-11u:3610": "[43] mātā tu rohiṇyā saha sa-hāsam āha sma,",
  "GK19gp01-11u:3611": "putra,",
  "GK19gp01-11u:3612": "ta ete tu na kutracana ca gacchanti,",
  "GK19gp01-11u:3613": "kintu samprati tathā pratīyante mātram |",
  "GK19gp01-11u:3614": "[44] kṛṣṇaḥ sa-tṛṣṇam uvāca-bhavatu, tad vṛndāvanaṃ kutra?",
  "GK19gp01-11u:3615": "[45] rohiṇy āha-putra, yamunāyāḥ pāre |",
  "GK19gp01-11u:3616": "[46] rāma uvāca-ekā yamunā dūrataḥ paścān nyastā, purataḥ kim anyāpy asti?",
  "GK19gp01-11u:3617": "[47] mātā sahāsam āha-putra, kutracid api manāg api na vicchinna-gamanā sā |",
  "GK19gp01-11u:3618": "[48] rāmas tu mātṛ-mukhaṃ sāścaryatayā sa-sukha-caryaṃ paśyati sma |",
  "GK19gp01-11u:3619": "[49] kṛṣṇa uvāca-tatra-bhavatā kila na tarkitaṃ,",
  "GK19gp01-11u:3620": "yat khalv ita iva tatrāccha gacchantī sā dṛśyate sma |",
  "GK19gp01-11u:3621": "[50] tad evaṃ tayoḥ sollāsaṃ hāsaṃ bibhratoḥ punaḥ kṛṣṇaḥ sa-tṛṣṇam uvāca-laghu-mātaḥ,",
  "GK19gp01-11u:3622": "kā tatra śāta-sampad asti yad etāvatā prayāsena prayāsyāmaḥ?",
  "GK19gp01-11u:3623": "[51] rohiṇy āha-putra, krīḍā-sthānāni krīḍanakāni ca bahūni santi |",
  "GK19gp01-11u:3624_0": "[52] kṛṣṇaḥ saharṣaṃ saṅkarṣaṇa-niṣkalaṅka-vidhor aṅkaṃ nija-śyāma-dhāmnālaṅkurvann",
  "GK19gp01-11u:3624_1": "eva sāṅga-praṇayatayā samuttānitāṅgas tan-mukham unmukhaṃ paśyan vihasan vilasan muhur luṭhati sma |",
  "GK19gp01-11u:3625": "[53] saṅkarṣaṇas tu tan-mukham anu mukhaṃ nidhāya muhur vihasita-līlāṃ vidhāya cirāya taṃ hāsayati sma |",
  "GK19gp01-11u:3626_0": "[54] atha yamunā-taraṅga-saṅgha-saṅgata-māruta-digdha-snigdha-vana-lekheyam āsannā",
  "GK19gp01-11u:3626_1": "iti mātṛ-yugala-saṃlāpaṃ niśamya samyag utthitaḥ kṛṣṇaḥ saṅkarṣaṇa-saṅkaraḥ prāg",
  "GK19gp01-11u:3626_2": "ajñātān jñātān api naga-mṛga-khagān hasantībhiḥ skhalita-dantībhir vivādataḥ sarvān",
  "GK19gp01-11u:3626_3": "apūrvān iva pṛcchann uttaram āyacchaṃś ca tat-kūlānukūla-vanam āsasāda |",
  "GK19gp01-11u:3627": "[55] tatra praśnottare yathā-",
  "GK19gp01-11u:3628": "ko' sau vṛkṣaḥ samantād aniśa-cala-dalaḥ? pippalaḥ | ko' ṇḍa-koṭiṃ",
  "GK19gp01-11u:3629": "sūte? soḍumbarākhyaḥ ka iha ghana-jaṭā-vyāpta-mūrtir? baṭaḥ saḥ |",
  "GK19gp01-11u:3630": "itthaṃ navyāṃ vanāntar-gatim anu jananī-ḍimba-saṃvāda-jātaṃ",
  "GK19gp01-11u:3631": "lokaṃ pīyūṣa-varṣair asukhayad akhilaṃ tatra tatrāticitram ||JGc_1,9.27|| [sragdharā]",
  "GK19gp01-11u:3632": "kiṃ ca-",
  "GK19gp01-11u:3633": "gaurāḥ kṛṣṇa-pradhānāpluta-gati-paśavaḥ ke ramante? hariṇyaḥ",
  "GK19gp01-11u:3634": "ke vāmī sairibhāśva-pratima-tanudharā? rohiṣākhyāḥ prasiddhāḥ |",
  "GK19gp01-11u:3635": "ke śṛṅgānekaśākhā-śavalita-vapuṣaḥ? śambarākhyās tad evaṃ",
  "GK19gp01-11u:3636": "mātur gīr-jñāta-nāmā sa jayati sa-balo nanda-gopāla-bālaḥ ||JGc_1,9.28|| [sragdharā]",
  "GK19gp01-11u:3637": "api ca-",
  "GK19gp01-11u:3638": "citraḥ ko' pi? mayūraḥ ka iha mṛdukuhūgāyakaḥ? kokilākhyaḥ",
  "GK19gp01-11u:3639": "ko vaktuṃ vaṣṭi vāṇīṃ naravad api? śukaḥ puṣpagaḥ kaś ca? bhṛṅgaḥ |",
  "GK19gp01-11u:3640": "itthaṃ mātṛ-dvayena prathama-vana-game saṃlapantau hasantau,",
  "GK19gp01-11u:3641": "bālau gopāla-rāmau vraja-kula-mahilāḥ śarmabhiḥ siñcataḥ sma ||JGc_1,9.29|| [sragdharā]",
  "GK19gp01-11u:3642": "athāgatās taraṇi-sutā-taṭaṃ vraja-",
  "GK19gp01-11u:3643": "prajā-vrajāḥ sa-śakaṭa-dhenu-saṅkaṭam |",
  "GK19gp01-11u:3644": "sa-sambhramaṃ taritu-manastayā ca te",
  "GK19gp01-11u:3645": "parasparaṃ kalakala-kīrṇam abhraman ||JGc_1,9.30|| [jabhasajaga]",
  "GK19gp01-11u:3646": "[56] tataś ca dvāv api bhrātarau mātarau vihāya,",
  "GK19gp01-11u:3647": "paramam unnatatamaṃ vrajeśituḥ pituḥ śakaṭam āgatāv,",
  "GK19gp01-11u:3648": "ūrdhva-sthityā dalad-indīvara-sundaratā-śāli-kālindīṃ prāṇi-vṛnda-prīṇi vṛndāvanam api phulla-dṛśā dadṛśatuḥ |",
  "GK19gp01-11u:3649": "[57] śrī-vrajeśvarādayas tu parasparam ūcuḥ-aho,",
  "GK19gp01-11u:3650": "rūpam iha pārīṇa-vanyā-sambandhinyā bhāsvat-kanyāyāḥ,",
  "GK19gp01-11u:3651": "yā khalu pratibimba-saṃvalanayā vṛndāvanāntam antar-vahantī vicitra-citra-paṭṭa-paṭavad ācarati |",
  "GK19gp01-11u:3652": "[58] aho madhurīṇāṃ sādhu-rītir asya ca vṛndāvanasya,",
  "GK19gp01-11u:3653": "yat khalu nīlābhaṃ sita-pīta-lohita-prasūnālibhir niḥsarad-āsāra-vidyotamāna-vidyut-kānti-rohita-rohita-nīrada-vad ābhāsamānaṃ dūrato' py amṛta-pūram arpayati |",
  "GK19gp01-11u:3654": "yasya cākṛṣṭa-tripiṣṭapa-pada-ṣaṭpada-padatayā vyakta-daurlabhyaṃ samākarṣi-saurabhyaṃ ghrāṇābhyāgatānāṃ dūram ārabhya pratyudgami sabhājaka-sabhya-vṛndam iva labhyate |",
  "GK19gp01-11u:3655": "[59] yasya ca vicitra-patri-kṛtrima-kala-kalila-kākalī-saṅkula-kolāhala-kulam ākarṣaṇa-mantra ivārtha-grahaṇaṃ vināpi sa-karṇakaṃ janyuṃ nijāśrayābhyarṇam",
  "GK19gp01-11u:3656": "ākarṣati |",
  "GK19gp01-11u:3657": "[60] tad evaṃ paśyatoḥ śṛṇvator api sa-tṛṣṇayo rāma-kṛṣṇayor gopāḥ gāḥ pārayituṃ vyāpāraṃ kārayāmāsuḥ,",
  "GK19gp01-11u:3658": "nīraṃ taraṇi-kanyāyās tīraṃ ca taraṇe tadā |",
  "GK19gp01-11u:3659": "go-mayaṃ gomaya-mayaṃ kṣaṇād ajani sarvataḥ ||JGc_1,9.31|| [anuṣṭubh]",
  "GK19gp01-11u:3660": "[61] tīrṇāsu goṣu tathā karṇīrathād avatīrṇāsu parijana-paricchada-sahitāsu gopa-vanitāsu,",
  "GK19gp01-11u:3661": "kāśa-kuśa-śara-vaṃśa-varair alaṅkarmīṇa-nirmita-paraspara-naddha-plava-rājī rāja-paddhatir ivāsambādhatayā sādhitā |",
  "GK19gp01-11u:3662_0": "[62] tataś ca pārāvārīṇa-bhūmyor ekatāyāṃ kṛtāyām avārīṇam iva pārīṇam madhupurī-kālīya-hradayor",
  "GK19gp01-11u:3662_1": "antarālaṃ tad vana-bhāgaṃ sarva eva gāyantaḥ prahasantaḥ krīḍantaś ca śakaṭa-ghaṭayāpi",
  "GK19gp01-11u:3662_2": "praviviśuḥ | tad evam evoktam,",
  "GK19gp01-11u:3663": "vṛndāvanaṃ sampraviśya sarva-kāla-sukhāvaham |",
  "GK19gp01-11u:3664": "tatra cakrur vrajāvāsaṃ śakaṭair ardha-candravat ||[BhP 10.11.35] iti|",
  "GK19gp01-11u:3665_0": "[63] rāma-kṛṣṇāu ca baddha-tṛṣṇāv āsādita-tīropakaṇṭhāv utkaṇṭhayā bhuvi śakaṭād",
  "GK19gp01-11u:3665_1": "utplutau pluta-samplutāhvānataḥ sukha-samanvitaṃ sakhīn anvag vidhāya pratyagram",
  "GK19gp01-11u:3665_2": "api pratyagrāyamāṇa-vaicitrī-gahaṇaṃ gahanam avagāhamānau savyāpasavyayoḥ paśyantau",
  "GK19gp01-11u:3665_3": "caraṇa-cāritām evācaritavantau |",
  "GK19gp01-11u:3666": "tadā ca kim anyad varṇanīyam,",
  "GK19gp01-11u:3667": "samastaṃ vṛndāvanam api kṛṣṇena spṛṣṭaṃ hṛṣṭam eva nirṇīya parāmṛṣṭam | yataḥ,",
  "GK19gp01-11u:3668": "yad gānaṃ vipinasya kokila-kale nṛtyaṃ latā-vibhrame",
  "GK19gp01-11u:3669": "romṇām utthitam aṅkure ca kavitaṃ yogyān nidānādṛte |",
  "GK19gp01-11u:3670": "tan mithyā yadi kṛṣṇa-saṅgati-vaśāt tasmiṃs tathā varṇyate",
  "GK19gp01-11u:3671": "satyaṃ tarhi sadāpi tat tad akhilaṃ yasmād darīdṛśyate ||JGc_1,9.32|| [śārdūla]",
  "GK19gp01-11u:3672_0": "[64] tataś ca tau kvacid vikramaṇena kvacit tu snigdha-jana-skandhādy-ākramaṇena",
  "GK19gp01-11u:3672_1": "bandhubhir āsvādyamānānavadya-lālityāmṛtau śubha-śakuna-sambhṛtau vatsa-krīḍanābhidha-yamunā-ghaṭṭataḥ",
  "GK19gp01-11u:3672_2": "saṭṭīkarākhyaṃ pradeśam āsedatuḥ |",
  "GK19gp01-11u:3673": "[65] athāvataraṇa-turya-ghoṣa-jāte rājñā samanujñāte,",
  "GK19gp01-11u:3674": "taṃ paścān nidhāya dakṣiṇa-paścimām agre vidhāya sarve samākīrṇa-vistīrṇa-deśatayāvatīrṇāḥ |",
  "GK19gp01-11u:3675": "loka-hūti-vyakta-ceṣṭaṃ tadā nandādi-veṣṭitam |",
  "GK19gp01-11u:3676": "vṛndāvanam idaṃ reje supta-jāgarita-prabham ||JGc_1,9.33|| [anuṣṭubh]",
  "GK19gp01-11u:3677": "tatra cakrur vrajāvāsaṃ śakaṭair ardha-candravat |",
  "GK19gp01-11u:3678": "yad-antaḥ-pūritaṃ gobhiḥ krameṇa ghana-rītibhiḥ ||JGc_1,9.34|| [anuṣṭubh]",
  "GK19gp01-11u:3679": "śrī-hari-vaṃśe ca,",
  "GK19gp01-11u:3680": "niveśaṃ vipulaṃ cakre gavāṃ caiva hitāya ca |",
  "GK19gp01-11u:3681": "śakaṭāvarta-paryantaṃ candrārdhākāra-saṃsthitam ||iti | [2.9.20-1]",
  "GK19gp01-11u:3682": "[66] evaṃ taddine śakaṭair eva cakruḥ, dināntare tu,",
  "GK19gp01-11u:3683": "kaṇṭakībhiḥ pravṛddhābhis tathā kaṇṭakibhir drumaiḥ |",
  "GK19gp01-11u:3684": "nikhātocchrita-śākhābhir abhiguptaṃ samantataḥ ||iti | [2.9.22]",
  "GK19gp01-11u:3685": "go-purasya puraḥ kṛtvā govardhana-dharādharam |",
  "GK19gp01-11u:3686": "gopa-vāsaḥ sa tatrāsīn nagopa-vasatir yataḥ ||JGc_1,9.35|| [anuṣṭubh]",
  "GK19gp01-11u:3687": "paurastya-vastya-tyāge' pi tat-tan-maryādayācitaḥ |",
  "GK19gp01-11u:3688": "vrajākāras tathaivāsīt kṛṣṇāpāre yathā sthitaḥ ||JGc_1,9.36|| [anuṣṭubh]",
  "GK19gp01-11u:3689": "aṣṭa-krośīm āyataṃ goṣṭham etan",
  "GK19gp01-11u:3690": "madhye tasmin vistṛtaṃ cārdham asyāḥ |",
  "GK19gp01-11u:3691": "etan mānaṃ cātra lokasya dṛṣṭyā",
  "GK19gp01-11u:3692": "śaktyānantācintya-dhāmatvam eva ||JGc_1,9.37|| [śālinī]",
  "GK19gp01-11u:3693": "madhye rājñaḥ sadma tat-pārśvatas tad-",
  "GK19gp01-11u:3694": "bhrātṝṇāṃ tad-bāhyatas tat pareṣām |",
  "GK19gp01-11u:3695": "yadvat premaṇy antaraṅgādi-rītir",
  "GK19gp01-11u:3696": "vāse' pi syād aucitī tadvad eva ||JGc_1,9.38|| [śālinī]",
  "GK19gp01-11u:3697": "[67] atha tatra parama-śarmaṇā gamyamāna-samaya-vraje pūrvavad vraje krīḍā-ratayor api tayor vana-didṛkṣā punar atīva vilakṣaṇā jātā |",
  "GK19gp01-11u:3698": "tataś ca pratidinam api gavāvanāya vanāya prayātena tātena samaṃ samantata eva vrajataḥ sma | yatra-",
  "GK19gp01-11u:3699": "vṛndāvanaṃ govardhanaṃ yamunā-pulināni ca |",
  "GK19gp01-11u:3700": "vīkṣyāsīd uttamā prītī rāma-rāmānujātayoḥ ||JGc_1,9.39|| [BhP 10.11.36]",
  "GK19gp01-11u:3701": "yathā,",
  "GK19gp01-11u:3702": "prādhānyād atidivya-vṛkṣa-vitater vṛndāvanaṃ ratna-bhū-",
  "GK19gp01-11u:3703": "palyaṅkānvita-pīṭha-jetṛ-dṛśadāṃ vṛndasya govardhanaḥ |",
  "GK19gp01-11u:3704": "glau-cūrṇodbhava-raṅga-bhūmi-vijayi-sthalyāvaler aṃśumat-",
  "GK19gp01-11u:3705": "kanyāyāḥ pulinālir utsava-śataṃ dugdhe sma mugdhaṃ tayoḥ ||JGc_1,9.40|| [śārdūlavikrīḍitam]",
  "GK19gp01-11u:3706": "[68] atha madhukaṇṭhaḥ samāpanam idaṃ sāñjalitayā vyānañja,",
  "GK19gp01-11u:3707": "īdṛśas tanayo jātas tava gopādhināyaka |",
  "GK19gp01-11u:3708": "pālyaṃ karoti yo viśvaṃ bālyasya caritād api ||JGc_1,9.41||",
  "GK19gp01-11u:3709": "[69] tad evaṃ tal-līlānāṃ sākṣāt-prathāyāṃ kathāyāṃ vṛttāyāṃ pūrva-vṛttavat tad-dine' pi sarve' py ānandānām akharvāṇāṃ kharveṇa karburitā nija-nijālayaṃ kalayāmāsuḥ |",
  "GK19gp01-11u:3710": "iti śrī-śrī-gopāla-campūm anu",
  "GK19gp01-11u:3711": "śrī-vṛndāvana-deśe praveśo nāma",
  "GK19gp01-11u:3712": "navamaṃ pūraṇam",
  "GK19gp01-11u:3713": "||9||",
  "GK19gp01-11u:3714": "*************************************************************",
  "GK19gp01-11u:3715": "(10)",
  "GK19gp01-11u:3716": "atha daśamaṃ pūraṇam",
  "GK19gp01-11u:3717": "vatsāsurādy-utsādanam",
  "GK19gp01-11u:3718": "[1] atha prātar api pūrvavat kathā prathate sma |",
  "GK19gp01-11u:3719": "[2] yathā snigdhakaṇṭha uvāca- athānayor atibālyād ūrdhva-vilāsam ārabhamāṇaṃ sukumāraṃ kumāratā-śeṣaṃ varṇayiṣyāmaḥ | yathā-",
  "GK19gp01-11u:3720": "mukta-stanyam udañcad aṅgavalayaṃ cāñcalya-paryākulaṃ",
  "GK19gp01-11u:3721": "khelā-cañcad-akharva-netra-yugalaṃ śaśvat-prahāsānanam |",
  "GK19gp01-11u:3722": "nānā-kautuka-bhāvitaṃ sakhijanakrīḍāvilāsāspadaṃ",
  "GK19gp01-11u:3723": "vatsekṣā-spṛhi rāma-kṛṣṇa-kalitaṃ kaumāram antar bhaje ||JGc_1,10.1|| [śārdūla]",
  "GK19gp01-11u:3724": "api ca,",
  "GK19gp01-11u:3725": "śubhraśyāmau nīla-pītābha-vastrau",
  "GK19gp01-11u:3726": "śṛṅgī-pārīdhvāna-śikṣāsu dakṣau |",
  "GK19gp01-11u:3727": "krīḍā-lolau mitra-varge vicitraṃ",
  "GK19gp01-11u:3728": "citrīyete rāma-kṛṣṇau kumārau ||JGc_1,10.2|| [śālinī]",
  "GK19gp01-11u:3729": "[3] etad-avadhi ca vastra-paridhānaṃ krameṇa niścitaṃ jātaṃ, yathā-",
  "GK19gp01-11u:3730": "vastraṃ dadhāti jananī-nihitaṃ prayatnāt",
  "GK19gp01-11u:3731": "kṣipraṃ ca bandhana-dhiyā svayam ujjahāti |",
  "GK19gp01-11u:3732": "bhūyas tad ardati bibharti ca yasya cārdhaṃ",
  "GK19gp01-11u:3733": "vrīḍāṃ vikalpya laghu nityayati sma kṛṣṇaḥ ||JGc_1,10.3|| [vasantatilakā]",
  "GK19gp01-11u:3734": "[4] tatra nityam eva gojātam anuyātena tātena saha yātavantau samantād alaṃ tau bhramataḥ | yathā,",
  "GK19gp01-11u:3735": "agacchatāṃ tatra vane janānāṃ",
  "GK19gp01-11u:3736": "snehārthināṃ kroḍa-gatau pituś ca |",
  "GK19gp01-11u:3737": "apṛcchatāṃ tat-prati-vastu bālāv",
  "GK19gp01-11u:3738": "ayacchatāṃ śarma ca rāma-kṛṣṇau ||JGc_1,10.4|| [upajāti 11]",
  "GK19gp01-11u:3739": "[5] tatra ca nivāryamāṇāv api visphāry-aham-pūrvikayā go-goyugaṃ gogoyuga-yugaṃ go-ṣaḍ-gavam api yugapad vaśayantāv akrīḍatām |",
  "GK19gp01-11u:3740": "anantaram api parasparam aparasparaṃ sadravam eva dravantau vighaṭita-dhenv-anaḍuha-saṅghaṭṭāv uddhatā dhenur vṛṣabhān api śṛṅga-grāhaṃ nivartayataḥ sma |",
  "GK19gp01-11u:3741": "kiṃ ca, pañcakenāpi paśūn gṛhṇītaḥ sma |",
  "GK19gp01-11u:3742": "[6] dina-katipaye punar evaṃ gata-samaye tad etad upadhārya vrajeśvaryā patiṃ prati praṇaya-sphurad-upālambhaṃ bhaṇitaṃ,",
  "GK19gp01-11u:3743": "kim idam apūrvam iva kurvanti tatra-bhavantaḥ? iti |",
  "GK19gp01-11u:3744": "tena ca lajjātaṅkau sajjatā tau vañcayatā vanaṃ cañcatāmunānumatā taṃ ca taṃ ca sā ca sā ca tan-mātā vana-gamanatas tanayam atipraṇayān niruddhavatī |",
  "GK19gp01-11u:3745": "[7] niruddhau ca tāv utkaṇṭhāviṣṭhāv arodiṣṭām |",
  "GK19gp01-11u:3746": "tatra ca kadācid ahnāya nihnavam ārabhya pitur abhyarṇaṃ gacchantau,",
  "GK19gp01-11u:3747": "savayobhyaḥ sukhaṃ yacchantau vartmāparikalya vrajabahir upaśalya-sthair vatsa-pālyair bālaiḥ kṛta-melantau khelantau tat-pālāyamānau mumudāte |",
  "GK19gp01-11u:3748": "[8] tad evaṃ tayor asakṛtkṛtim anubhūya bhūyaḥ śrī-vraja-bhūpatī dampatī sukha-sambhūyamānatāyām api bhavya-dūyamāna-manastayā mantrayāmāsatuḥ:",
  "GK19gp01-11u:3749": "yadi go-saṅgāvasthānaṃ vinā na sthātuṃ pārayatas,",
  "GK19gp01-11u:3750": "tarhi vraja-sadeśa-deśe vatsān eva tāvat sañcārayatām iti |",
  "GK19gp01-11u:3751": "[9] tad etad eva vrajarājaḥ sahajādibhir mantra-vidbhiḥ saha mantra-sahatayā vicārya,",
  "GK19gp01-11u:3752": "tantra-vidbhiḥ puṇya-dinam avadhārya,",
  "GK19gp01-11u:3753": "puṇyāha-vācanādikam api sañcārya tābhyāṃ go-bāla-pālanārambham ācārayāmbabhūva |",
  "GK19gp01-11u:3754": "[10] tābhyām eva saha mahā-gopālā mahaṃ vidhāya manasi ca sukhaṃ nidhāya nija-nija-bālān vatsa-pālān kalayāmāsuḥ |",
  "GK19gp01-11u:3755": "yasya cādau jananī-janitena majjana-sajjanena bhojana-bhajanena vasana-vasanena sad-alaṅkaraṇa-dharaṇena vetra-netra-muralī-gavalānāṃ valanena ca bala-kṛṣṇau śobhāṃ lebhāte |",
  "GK19gp01-11u:3756": "[11] kṛṣṇas tv ānīte upānahau nahi-nahi-kāreṇa bahiś cakāra,",
  "GK19gp01-11u:3757": "kula-paramparā-gata-dhana-godhan-samārādhana-dharma-marma-bādhanaṃ hi tat-prasādhana-vaśād bhavati iti |",
  "GK19gp01-11u:3758": "tataḥ kṛṣṇa-bhāvam anubhavatā rāmeṇāpi tathānumatam |",
  "GK19gp01-11u:3759_0": "[12] duṣkara-gaṇanāni godhanāni tu nūnaṃ kṛta-tad-avadhānāni tad-ānukūlyāya prakhara-khara-khura-khanana-khuralībhir",
  "GK19gp01-11u:3759_1": "mṛn-maya-reṇūn api puṣpa-reṇūn iva vidhāya karkarākaṇṭakādikam api khaṇḍaśas tathā",
  "GK19gp01-11u:3759_2": "sandhāya tadīya-caraṇa-pracāra-bhūmiṃ sukha-sañcāratayā kārayāmāsuḥ |",
  "GK19gp01-11u:3760": "vasudhā ca sudhā-sekam eva tadīya-caraṇa-sañcāreṇa manvānā vṛndayā saha ca yogaṃ tanvānā tad-ānukūlyāvaśeṣaṃ niravaśeṣaṃ cakāra |",
  "GK19gp01-11u:3761": "yathā ca khadira-vanādikam api sukha-sañcārāya samyag adhikaṃ bhavati | [13] yathā ca",
  "GK19gp01-11u:3762": "sarvatra tadīya-caraṇa-kiśalayālaya-sūkṣma-rekhā-lekhānām udayaḥ sarva-mud-ayanaṃ bhavatīti prakṛtam anusarāmaḥ |",
  "GK19gp01-11u:3763_0": "[14] tad evaṃ mahā-maṅgala-saṅgatatayā vatsa-cāraṇotsavam anukriyamāṇe prayāṇe samudgata-śobha-samudgaka-vicitrac-chatra-cāmara-paṭṭa-paṭādi-nānā-sāmagrī-saṅgraha-vyagrībhūta-karā",
  "GK19gp01-11u:3763_1": "bhuvana-śubhaṅkarā jita-vṛndākarāḥ kiṅkara-dārakās tāv anusarantaḥ kim apy antaḥ-sukham anubabhūvuḥ |",
  "GK19gp01-11u:3764_0": "[15] tatra ca mātara-pitarāv ārabhya pratyāgāra-dvāraṃ sarvābhir anarvācīnābhir vara-varṇinībhir",
  "GK19gp01-11u:3764_1": "mahā-dhanair nirmañchyamānau dīpāyamāna-maṇibhir nīrājyamānau praphulla-surabhi-prasūnair",
  "GK19gp01-11u:3764_2": "abhivṛṣyamāṇau maṅgala-saṅgha-saṅgata-gītaiḥ saṅgīyamānau yathārhaṃ tad-antika-vacana-kānti-santatibhiḥ santoṣyamāṇau,",
  "GK19gp01-11u:3765": "purastād vikīrṇa-vistīrṇa-nayanair nirvarṇyamānau gurūn abhivādya niravadya-vādya-prasādyamāna-kautuka-pratataṃ pratasthāte",
  "GK19gp01-11u:3766": "| [16] yatra divya-gaṇāś ca tadvad eva dīvyanti sma | tataś ca-",
  "GK19gp01-11u:3767": "veṇu-vetra-dala-śṛṅgavaṭībhiḥ",
  "GK19gp01-11u:3768": "kanduka-bhramara-dāru-naṭībhiḥ |",
  "GK19gp01-11u:3769": "krīḍinau sa-śiśu-go-suta-jāte",
  "GK19gp01-11u:3770": "nīla-pīta-vasanau rurucāte ||JGc_1,10.5|| [svāgatā]",
  "GK19gp01-11u:3771": "[17] tad anu,",
  "GK19gp01-11u:3772": "dūrataḥ sūratatayā purataḥ paśyadṛśaḥ pitṛtatsadṛśas te kāṃścit prauḍhān ūḍhāvadhānān vidhāya,",
  "GK19gp01-11u:3773": "cārapradeśavicāram abhidhāya ca,",
  "GK19gp01-11u:3774": "kramata eva vyutkramataḥ kramamāṇāḥ sukṛtinaḥ kṛtinaḥ parāvavṛtire |",
  "GK19gp01-11u:3775": "[18] rāma-rāmānujādayaś ca kiñcid añcitvā-",
  "GK19gp01-11u:3776": "visārya vatsān āvārya paritaḥ śādvale sthale |",
  "GK19gp01-11u:3777": "khelāṃ cakrur mitho melād āvelāṃ bhojanāgateḥ ||JGc_1,10.6|| [anuṣṭubh]",
  "GK19gp01-11u:3778": "yathā,",
  "GK19gp01-11u:3779": "veṇuṃ vādayatoḥ phalādi kiratoḥ śiñjat-tulākoṭi-bhāg-",
  "GK19gp01-11u:3780": "aṅghribhyāṃ kṣipator vṛṣānukaraṇaiḥ saṃyudhyator etayoḥ |",
  "GK19gp01-11u:3781": "bhrātror nirjayinor mitho drava-vaśād uccaiḥ sakhāyaś ca te",
  "GK19gp01-11u:3782": "pārṣṇi-grāhatayā yudhaṃ vidadhataḥ kolāhalaṃ cakrire ||JGc_1,10.7|| [śārdūla]",
  "GK19gp01-11u:3783": "[19] tataś ca tau vatsāṃs tṛṇair āpyāyya jalam āpāyya sarvān vilokitavantau |",
  "GK19gp01-11u:3784": "śrī-kṛṣṇas tu teṣu kasyacid gaṇḍādi-kaṇḍūti-khaṇḍanena bāhu-daṇḍa-kṛta-kaṇṭhāvaguṇṭhanena,",
  "GK19gp01-11u:3785": "mātaraṃ militum icchasi?",
  "GK19gp01-11u:3786": "melayiṣyāmi iti tat-karṇe mithaḥ kapola-melana-pūrvaka-vṛthā-varṇanena ca tam upacarya sukham upalabdhavān |",
  "GK19gp01-11u:3787_0": "[20] atha bhrātarau sakhibhir jalāplavana-kelim ācarya vanya-veśa-viśeṣam apy āsajjya",
  "GK19gp01-11u:3787_1": "caraṇa-caryayā carantāv apūrva-mṛga-pakṣiṇaḥ samantāl lakṣayantau vailakṣyam āsedatuḥ | tatra ca,",
  "GK19gp01-11u:3788": "rutam anukurutas tau līlayā yasya jantoḥ",
  "GK19gp01-11u:3789": "samudayati tadīyaṃ jāti-mātraṃ tadāśu |",
  "GK19gp01-11u:3790": "bhaṇitam atha vidhattas tad-viruddhasya tasmin",
  "GK19gp01-11u:3791": "yadi bhayam anu tasmāl līyate taj javena ||JGc_1,10.8|| [mālinī]",
  "GK19gp01-11u:3792_0": "[21] tataś cāhnāya madhyāhnāśanam ādāya sva-sva-dhāmataḥ samāgatābhis tad-ucitābhir",
  "GK19gp01-11u:3792_1": "vanitābhir janitānandanaḥ śrīmān nanda-nandanaḥ sakhi-vṛndam ānandayan vāṇīya-māna-veṇu-raṇitenākāraṇayā",
  "GK19gp01-11u:3792_2": "maṅkṣu saṅkalayāmāsa |",
  "GK19gp01-11u:3793": "saṅkalitāṃś ca sakhīn eṇīdṛśaḥ śreṇīkṛtya cādṛtya ca samupaveśitān suveśitān madhyam adhyāsita-śyāma-rāmān bhojana-kāmān krama-niśāmanayā yām anayā jemayāmāsuḥ |",
  "GK19gp01-11u:3794": "[22] yatra narmaṇā śarma-dānāya kiñcit kaścit kiñcit kaścid viśiślāghe śaślāghe ca |",
  "GK19gp01-11u:3795_0": "yatra ca tair vivadamānānāṃ saṃvadamānānāṃ cānyāsāṃ vacana-prativacana-śravaṇa-kautukānantaraṃ",
  "GK19gp01-11u:3795_1": "dhātrī-gaṇa-pātrī kācit tu dāsera-bālakān prati phelā-visarjana-rañjanāya pūrti-vyañjanayā",
  "GK19gp01-11u:3795_2": "bhojana-vitṛṣṇatām anucariṣṇuṃ",
  "GK19gp01-11u:3796": "kṛṣṇaṃ prati sa-kāku jagāda-",
  "GK19gp01-11u:3797": "mayā yatnād etad drava-madhuram ārād upahṛtam",
  "GK19gp01-11u:3798": "jananyā rāmasya prayatana-yujā sādhitam idam |",
  "GK19gp01-11u:3799": "bhavan-mātrā cāsya svadana-vidhaye datta-śapathaṃ",
  "GK19gp01-11u:3800": "muhuḥ sandiṣṭaṃ tan nikhilam upayuṅkṣva trayam api ||JGc_1,10.9|| [śikhariṇī]",
  "GK19gp01-11u:3801_0": "[23] tad evaṃ kautuka-viśeṣeṇa jāte bhojana-śeṣe racitācamanaṃ tam ananta-guṇa-kamanaṃ",
  "GK19gp01-11u:3801_1": "rāma-dāmādibhiḥ sahitaṃ sahitaṃ sā punaḥ karpūra-rasa-pūra-pūrṇa-khapura-pūrita-sacūrṇa-svarṇa-varṇa-parṇa-puṭa-dāna-puraḥ-saram evam avādīt,",
  "GK19gp01-11u:3802": "lālya-pālyamāna-mātṛ-sandeśatayā bālyam apahāya tūrṇam eva vraja-sadanaṃ pūrṇam ācaraṇīyam |",
  "GK19gp01-11u:3803": "[24] atha kiñcid dūraṃ gatvā tasya teṣāṃ ca khelā-melābhiniveśaṃ matvā grīvāṃ parāvartya nartyamāna-nayanatayā samarthāṃs tat-pālakān bālakān praty uvāca-are re,",
  "GK19gp01-11u:3804": "śīghram evāyaṃ prāṇayanīyo vraja-dharaṇīśa-praṇayinyāḥ prāṇasya prāṇaḥ iti |",
  "GK19gp01-11u:3805_0": "[25] tad evaṃ gatāsu tāsu sāgrajaḥ sa tu duṣparihara-bāṣpa-cchedya-sa-puṣpa- tṛṇa-mukhān",
  "GK19gp01-11u:3805_1": "vatsān vrajābhimukhān vidhāya śanaiś cārayan gāyan nṛtyan hasan krīḍan divi-carair",
  "GK19gp01-11u:3805_2": "brāhmaṇair brāhmaṇaiḥ stūyamānaḥ sumanobhiś ca sumanobhir vṛṣyamāṇaḥ svagṛhāya vartma jagṛhe |",
  "GK19gp01-11u:3806_0": "[26] tataś ca vatsāvāsaṃ yāvat sāgraja-mitra-vrajatayā yathākramaṃ vikramamānas tatra",
  "GK19gp01-11u:3806_1": "ca vatsān saṅkṛtya kṛta-kṛtyatayā ramamāṇas tal-lāvaṇya-darśanena harṣamānas tat",
  "GK19gp01-11u:3806_2": "prāg eva sarvair vraja-vāsibhir upavrajyamānaḥ snānādi-pūrvakaṃ divyam ambaraṃ valayamānaḥ",
  "GK19gp01-11u:3806_3": "śīghram eva bhojanaṃ bhajamānaḥ punar api go-dohana-bhūmi-gamanena sukhaṃ yajamānas",
  "GK19gp01-11u:3806_4": "tat-tan-mātṛ-nāmabhir vatsān hvayamānaḥ sambhramatas tad-gamana-vyatikramāt prahāsa-maya-mānaḥ",
  "GK19gp01-11u:3806_5": "pradugdhāni dugdhāni ca tāni kiṅkara-nikareṇa gṛhaṃ hārayamāṇaḥ punar ālayam āgamya",
  "GK19gp01-11u:3806_6": "kṣaṇa-katipayaṃ mātaram ānandya tām anu vindamānaś candra-śālikāṃ viśramāya śrayamāṇaḥ",
  "GK19gp01-11u:3806_7": "punar sarveṣām atiharṣaṃ vavarṣa |",
  "GK19gp01-11u:3807": "prasvāpya ca taṃ ca taṃ ca sā ca sā ca mātā paritaḥ parijana-kumārān",
  "GK19gp01-11u:3808": "sannidhāpya gṛha-vyavahārāya bṛhad-dhāma jagāma |",
  "GK19gp01-11u:3809_0": "[27] tad evaṃ dina-katipaye parama-ramaṇena gamita-samaye sa tu nṛśaṃsaḥ kaṃsa-nāmā",
  "GK19gp01-11u:3809_1": "yathārha-varṇa-kṛta-varṇanataḥ samākīrṇa-tat-tad-vṛndāvanāgamanādi-vṛttāntaḥ svāntaś cintayāmāsa-",
  "GK19gp01-11u:3810": "[28] hanta,",
  "GK19gp01-11u:3811": "satyatā-sāreṇa devyā vacanānusāreṇa nanda-gopa-ḍimbhatā-dambha eva sa ko' pi gopitaḥ sambhāvyate,",
  "GK19gp01-11u:3812": "yena nūtanāvayavenāpi duḥsaha-mahasaḥ pūtanādayaḥ sahasā gāmbhīryāvṛttena vīryātiśayenālambhanīyatāṃ lambhitāḥ |",
  "GK19gp01-11u:3813": "trasyati ca tasya nāma-dhāma-vaśān mama hṛdayam |",
  "GK19gp01-11u:3814": "tasmād asau chalata evotkalanīyaḥ |",
  "GK19gp01-11u:3815": "hanta, chalān apy uttaram uttaram atiriktaṃ yuktam eva te prayuktavantaḥ |",
  "GK19gp01-11u:3816": "tathāpi kadarthitī-bhūya vyarthī-bhūtāḥ iti vicārya,",
  "GK19gp01-11u:3817": "punar api taṃ praṇidhiṃ sannidhiṃ nikāyyataḥ samānāyya papraccha,",
  "GK19gp01-11u:3818": "aye,",
  "GK19gp01-11u:3819": "tvayedam apy avakalitaṃ,",
  "GK19gp01-11u:3820": "jātau kasyāṃ tasyādaraḥ sneha-bharaś ca paramaḥ parāmṛśyate?",
  "GK19gp01-11u:3821": "[29] sa covāca-deva, go-vatseṣu tad-utsekaḥ pratīyate |",
  "GK19gp01-11u:3822": "[30] kaṃsa uvāca-samyag gamyatāṃ nijam eva harmyam |",
  "GK19gp01-11u:3823": "punaś cānyam uvāca-ākāryatāṃ purataḥ sa vatsāsuraḥ |",
  "GK19gp01-11u:3824": "sa ca śacī-pater api klamanaḥ |",
  "GK19gp01-11u:3825": "sa-sambhrama-vikrama-kramatayā tenānīya samarpitaḥ pānīya-lavavad drava-pravaṇatāvastha eva tasthau |",
  "GK19gp01-11u:3826": "tena ca sambandhatām āśaṃsan pāṃśu-saṅghaval labdha-dhvaṃsaḥ kaṃsas tūpāṃśu taṃ sutam iva śaśaṃsa,",
  "GK19gp01-11u:3827": "vatsa vatsāsura,",
  "GK19gp01-11u:3828": "gaccha nandasya vrajam |",
  "GK19gp01-11u:3829": "gatvā ca vatsāṃś cārayataḥ kumārayatas tat-kumārasya sadeśam āsādya nijaṃ vatsa-veśam utpādya tasyāpakāram ārabhasva |",
  "GK19gp01-11u:3830": "[31] tataḥ sa ca,",
  "GK19gp01-11u:3831": "yathājñāpayanti rājñām ājñāpakāḥ iti tad-vacanānupathātmā tat pratiśāsanād atrāsam eva tatrājagāma |",
  "GK19gp01-11u:3832": "yatra svacche vatsa-krīḍana-nāmani yāmuna-kacche tad-vidha-māraka-karmā vraja-rāja-janmā vatsān mānayan nayana-viṣayaṃ viṣa-dharam iva taṃ cakāra |",
  "GK19gp01-11u:3833_0": "[32] atha matsaratas tata itaḥ saratas tasya gandhānusandhānataḥ kṛtsnān khaṭa-deśam",
  "GK19gp01-11u:3833_1": "aṭataḥ śakṛtkarīn vyagraṃ paśyataḥ paśyann agrajaṃ vrajarāja-tanūjanū rahaḥ sa-vyājaṃ vyajahāra,",
  "GK19gp01-11u:3834": "bṛhad-bhrātaḥ,",
  "GK19gp01-11u:3835": "prātar anāyātaḥ paricīyate vā ko' yam upatoyaṃ pratīyate vatsaḥ?",
  "GK19gp01-11u:3836": "[33] rāma uvāca-bhrātar, nahi nahi |",
  "GK19gp01-11u:3837": "[34] kṛṣṇa uvāca-nirūpyatām |",
  "GK19gp01-11u:3838": "[35] rāma uvāca-bhīṣaṇa-prakṛtir iva pratīyate |",
  "GK19gp01-11u:3839": "[36] kṛṣṇa uvāca-pūrvaja, pūrva-devo' yam |",
  "GK19gp01-11u:3840": "[37] rāma uvāca-satyam, yasmād asmāsu vatseṣu cākasmād adṛṣṭijādṛṣṭir asya dṛśyate |",
  "GK19gp01-11u:3841": "[38] kṛṣṇa uvāca-yadi bhavad-ādiṣṭaṃ syāt tarhy etaṃ diṣṭāntam āsādayāmi |",
  "GK19gp01-11u:3842": "[39] rāma uvāca-lokataḥ kalaṅkataḥ śaṅke |",
  "GK19gp01-11u:3843": "[40] kṛṣṇa uvāca-maraṇe ditya-patyatā param āgatya pratyakṣī-bhaviṣyaty asya |",
  "GK19gp01-11u:3844": "tataḥ ko' pi nāpavadeta |",
  "GK19gp01-11u:3845": "[41] rāmaḥ saharṣam uvāca-dviṣantapa, sacchalam etaṃ sacchalam eva mandaṃ mandam abhyavaskanda |",
  "GK19gp01-11u:3846": "[42] atha śrīvatsa-vakṣāś ca vatsān anyāṃś cucukāreṇa sannidhānaḥ kaṇṭha-gaṇḍa-piciṇḍādau kaṇḍūm apanayamānaḥ,",
  "GK19gp01-11u:3847": "sarvataḥ krīḍan gāyan parva tanvann ivāsīt |",
  "GK19gp01-11u:3848": "[43] tatas tasyāpi labdha-chidraṃ-manyasya,",
  "GK19gp01-11u:3849": "kūṭa-mayyā sva-kaṇḍūti-vighaṭanecchayā nikaṭam aṭatas,",
  "GK19gp01-11u:3850": "tad akarkaśa-mudrayā sahasā tān hitvā taṃ sa-puccha-pādaṃ gṛhītvā bhramayāmāsa |",
  "GK19gp01-11u:3851": "yāvacchaḥ parivartanaṃ bhramayatā vatsasya cakre' munā",
  "GK19gp01-11u:3852": "tāvacchaḥ pratipat kramān niragamad rūpāntaraṃ cāgamat |",
  "GK19gp01-11u:3853": "krīḍāyāḥ phala-pātanārtham iva ca kṣipte kapitthopari",
  "GK19gp01-11u:3854": "jñātṛtvaṃ naṭavat kalāṃ ca pṛthukās te tasya śaślāghire ||JGc_1,10.10|| [śārdūla]",
  "GK19gp01-11u:3855": "atha devaiḥ prasūnāni vṛṣṭāni hasitāni ca |",
  "GK19gp01-11u:3856": "na nāsayā na ca dṛśā bhinnatāṃ netum īśire ||JGc_1,10.11|| [anuṣṭubh]",
  "GK19gp01-11u:3857": "[44] tad anu ca parihāsa-bhāsamāna-hāsaṃ divya-sabhāsadas tad idam avadaṃś ca,",
  "GK19gp01-11u:3858": "nūnam etad eva deva-vairi-vairiṇas tātparyaṃ paryavasyati |",
  "GK19gp01-11u:3859": "vayaṃ gāṃ gopālāḥ paricinumahe tad-dviṣam api",
  "GK19gp01-11u:3860": "praticchanne rūpe' py anumiti-nidāna-vyatikarāt |",
  "GK19gp01-11u:3861": "ato re re vatsākṛti-suraripo mad-vidha-karāt",
  "GK19gp01-11u:3862": "kathaṃ te mokṣaḥ syād iha laṣasi cet pretya bhavatu ||JGc_1,10.12|| iti | [śikhariṇī]",
  "GK19gp01-11u:3863": "tad evaṃ-",
  "GK19gp01-11u:3864": "tau vatsād api rakṣantau sarvaṃ lokaṃ rarakṣatuḥ |",
  "GK19gp01-11u:3865": "yad-arthaṃ prātarāśādi yasmin daitya-vadhādi ca ||JGc_1,10.13|| [anuṣṭubh]",
  "GK19gp01-11u:3866": "[45] tataś ca tad-dine' pi śrī-kṛṣṇa-rāmayoḥ svadhāma-samāgamanaṃ jātam,",
  "GK19gp01-11u:3867": "kintu tad-vṛttam aniṣṭam iti tad-iṣṭa-gaṇaḥ sarva evāvariṣṭa |",
  "GK19gp01-11u:3868": "tac ca, na jāne kiṃ-vadantī kiṃvadantī syād, iti sacintībhūya |",
  "GK19gp01-11u:3869": "kaṃsas tu tasmād vatsapād api vatsāsura-nirvāsanam apasarpa-mukhād viṣam iva karṇa-randhra-sparśa-mātreṇāntaḥ sambhūya bhṛśaṃ dṛśau nimīlayāmāsa |",
  "GK19gp01-11u:3870": "tena daśamīm iva daśāṃ prāpitaḥ |",
  "GK19gp01-11u:3871": "sa tu mantribhiḥ kathañcid bahir avadhāpitaḥ sārdham eva tair idam acāru vicārayāmāsa,",
  "GK19gp01-11u:3872": "hanta sambhāvitā dambhānvitā bahavaḥ prasthāpitāḥ,",
  "GK19gp01-11u:3873": "na tu tair bhadraṃ kiñcid api sañcitam |",
  "GK19gp01-11u:3874": "teṣāṃ dhīpsā-vīpsā hi na hīpsāṃ trātavatī, pratyuta tān eva psātavatī | tataḥ kiṃ kurmaḥ?",
  "GK19gp01-11u:3875": "[46] mantriṇa ūcuḥ,",
  "GK19gp01-11u:3876": "deva,",
  "GK19gp01-11u:3877": "kevalaṃ bakam atra balam avalambāmahe,",
  "GK19gp01-11u:3878": "yatas tajjātāv eva dambha-sambhārā gambhīrāyante |",
  "GK19gp01-11u:3879": "[47] kaṃsa uvāca-āṃ āṃ,",
  "GK19gp01-11u:3880_0": "mama suhṛttamaḥ sa eva kevalas tatra prasthāpanāya sthāpyatām ity ānāyya tathādiṣṭaḥ",
  "GK19gp01-11u:3880_1": "sad-aniṣṭaḥ sa duṣṭaḥ kaṃsa-puṣṭaḥ samprati baka-sthala-nāmānaṃ nāndīśvara-giri-samīpa-dhāmānam",
  "GK19gp01-11u:3880_2": "upasarasaṃ pradeśaṃ bhāvi-kṛṣṇa-praveśam adhigamyābhigamya giri-śṛṅga-bhramārambhaṃ",
  "GK19gp01-11u:3880_3": "dambhaṃ dadhamānas tasthau |",
  "GK19gp01-11u:3881": "yatra tulya-paryāyatayā dambha eva gahvarāyate sma |",
  "GK19gp01-11u:3882_0": "[48] tadā ca śrī-gopāla-valitā gopāla-bālā go-bālān pālayantaḥ pānīyaṃ pāyayantaḥ",
  "GK19gp01-11u:3882_1": "kūlam anusthāpayantaḥ svayam api payaḥ-pānam ayantaḥ parasparaṃ snapayantaḥ samutthāya",
  "GK19gp01-11u:3882_2": "ca kalāpayantaś cikrīḍuḥ |",
  "GK19gp01-11u:3883": "kalāpayantaś ca puṣpāharaṇāya parataḥ pracāram āceruḥ,",
  "GK19gp01-11u:3884": "tam ācarantaś ca taṃ bakam īkṣāmāsur utprekṣāmāsuś ca: aho,",
  "GK19gp01-11u:3885": "girir ayaṃ dūrata eva kutaḥ?",
  "GK19gp01-11u:3886": "puras tasya śṛṅgam |",
  "GK19gp01-11u:3887": "tataḥ sadya evādaḥ śata-manyunā manyunā śata-koṭi-troṭitam iti ghaṭate |",
  "GK19gp01-11u:3888": "punar nicāyya ca procuḥ,",
  "GK19gp01-11u:3889": "nedaṃ giri-śṛṅgaṃ saṅgacchate,",
  "GK19gp01-11u:3890": "kintu jantu-viśeṣaḥ so' yaṃ mantum iva cikīrṣann amitaśīrṣaṃ vartate,",
  "GK19gp01-11u:3891": "yata ugram-paśyatayā kharatā-cañcu-cuñcutayā ca baka iva parāmṛśyate |",
  "GK19gp01-11u:3892": "[49] śrī-kṛṣṇa uvāca-",
  "GK19gp01-11u:3893": "ākārāt pakṣitulyaḥ syād vyāpārān na ca pakṣivat |",
  "GK19gp01-11u:3894": "bakaḥ kiṃ navakaḥ sākṣāt kūṭavat sthitir īkṣyate? ||JGc_1,10.14|| [anuṣṭubh]",
  "GK19gp01-11u:3895": "[50] atra tatra jigamiṣann eva samiṣa-śliṣṭatāviśiṣṭaṃ kūṭa-śabdaṃ paṭhitavān |",
  "GK19gp01-11u:3896": "[51] atha samuddaṇḍa-daṇḍa-varaṇḍa-sakhi-maṇḍala-maṇḍitaḥ puṇḍarīka-locanas taṃ jānann apy ajānann iva tasya tuṇḍa-sannidhim eva gamane' vadhiñcakāra |",
  "GK19gp01-11u:3897": "sparśa-viṣa-viṣadhara-viśeṣa-kumāraḥ kautukātireka-vaśād bhekasyeva |",
  "GK19gp01-11u:3898": "[52] tataś ca gaṇḍūpadaṃ manyamānaḥ sa ca maṇḍūka iva kuṇḍali-pogaṇḍaṃ taṃ nijagāra,",
  "GK19gp01-11u:3899": "na tu kiñcit kuñcayitum api śaśāka |",
  "GK19gp01-11u:3900": "kintu hanta,",
  "GK19gp01-11u:3901": "hanta,",
  "GK19gp01-11u:3902": "sphūrtiṃ prati santama-sadharmaṇā tena karmaṇā śrī-rāma-dāmādīn prāṇair vikalitāṃ kalayāmāsa |",
  "GK19gp01-11u:3903": "sva-bhrātṛ-vīryaṃ januṣā vidann api",
  "GK19gp01-11u:3904": "pralamba-kārir baka-ceṣṭite' rditaḥ |",
  "GK19gp01-11u:3905": "bhaiṣmīkṛte tasya gatau yathaiva sa",
  "GK19gp01-11u:3906": "premā hi sarvaṅgila-bhāvam ṛcchati ||JGc_1,10.15|| [upajāti 12]",
  "GK19gp01-11u:3907": "[53] atha bakaḥ sva-kaṇṭhāvaṭe kṛpīṭa-yonivat kapaṭa-tejaskaṃ taṃ jhaṭity ujjagāra |",
  "GK19gp01-11u:3908": "tataś ca,",
  "GK19gp01-11u:3909": "so' yaṃ mama hṛdayam abhrākṣīd iti vibhāvya punas tan nigaraṇa-yogyaṃ nādrākṣīt,",
  "GK19gp01-11u:3910": "kintu tataḥ parāṅ-mukhaḥ sa punar baka iva mūrkhaḥ sura-śātrava-bakas tejo-mātra-gātratayāvagatam api taṃ troṭi-koṭibhyāṃ troṭayitum udayuṅkta |",
  "GK19gp01-11u:3911": "[54] sa tu śauṭīrya-koṭīśvaras tat-troṭī karābhyāṃ vighaṭayaṃs taṃ sa-pāṭavaṃ pāṭayāmāsa,",
  "GK19gp01-11u:3912": "bhīmo jarāsandham iva,",
  "GK19gp01-11u:3913": "bālo vīraṇam iva vā |",
  "GK19gp01-11u:3914": "yadā murāriṃ nijagāra kahvas",
  "GK19gp01-11u:3915": "tadā sakhāyaḥ sabalā mumūrcchuḥ |",
  "GK19gp01-11u:3916": "udgīrṇavān yarhi tadānvacetan",
  "GK19gp01-11u:3917": "svabhāva-jaṃ prema parān apekṣi ||JGc_1,10.16|| [upajāti 11]",
  "GK19gp01-11u:3918": "[55] yatra vṛndārakā dārakāś ca kramān mumudire | yathā-",
  "GK19gp01-11u:3919": "bakāsure vatsasurāri-ghātinā",
  "GK19gp01-11u:3920": "hate surā nartana-vādya-vartanāḥ |",
  "GK19gp01-11u:3921": "te nandanād apy atisetutāṃ gatā",
  "GK19gp01-11u:3922": "mallyādyam ullūya mudā varīvṛṣuḥ ||JGc_1,10.17|| [upajāti 12]",
  "GK19gp01-11u:3923": "[56] śrī-kṛṣṇābhiprāyam utprekṣamāṇāḥ sādbhutaṃ prekṣamāṇā bakam upajahasuś ca | yathā-",
  "GK19gp01-11u:3924": "prasārayaṃs tvaṃ grasanāya cañcuṃ",
  "GK19gp01-11u:3925": "sāhāyakaṃ tatra mayāpy akāri |",
  "GK19gp01-11u:3926": "vidīrṇam āsīd yadi sarvam aṅgaṃ",
  "GK19gp01-11u:3927": "mamāsti doṣaḥ kva nu mūḍha kahva? ||JGc_1,10.18|| [upajāti 11]",
  "GK19gp01-11u:3928": "tatra ca-",
  "GK19gp01-11u:3929": "yasmin bakāsyād udite' pi te' rbhakā",
  "GK19gp01-11u:3930": "jijīvur asmin milite bakāntake |",
  "GK19gp01-11u:3931": "teṣv aśru-kampa-svara-bhaṅga-saṅgataṃ",
  "GK19gp01-11u:3932": "vaivarṇyam ṛcchet kim u varṇanīyatām ||JGc_1,10.19|| [upajāti 12]",
  "GK19gp01-11u:3933": "[57] atha sarve samaya-vyagratayā śīghram eva tasmin sarasi militvā snātvā taṃ pradeśaṃ hitvā kṛṣṇaṃ gṛhītvā gṛhāya pratasthire |",
  "GK19gp01-11u:3934": "kṛta-gṛhāgamanā vraja-bālakās",
  "GK19gp01-11u:3935": "tad akhilaṃ khalu vṛttam avarṇayan |",
  "GK19gp01-11u:3936": "baka-khagasya tathākṛtitā",
  "GK19gp01-11u:3937": "tathā śiśu-kṛtā mṛtir evam abhūd iti ||JGc_1,10.20|| [drutavilambitā]",
  "GK19gp01-11u:3938": "tad-vārtā-yugalena gokula-bhuvāṃ dagdhaṃ ca siktaṃ ca yat",
  "GK19gp01-11u:3939": "pratyaṅgaṃ tad idaṃ layāya bhavitety evaṃ janaiḥ śaṅkitam |",
  "GK19gp01-11u:3940": "paścāt pratyuta romaharṣam adadhād yat tat tu yuktaṃ parā",
  "GK19gp01-11u:3941": "vārtā tatra varāmṛtād api parā tair evam āsvādyata ||JGc_1,10.21|| [śārdūla]",
  "GK19gp01-11u:3942_0": "[58] tataś ca te sarve samudvignam uditāḥ samuditā vitrāsānanda-nispandaṃ śrīman-nanda-mandira-jana-vṛndam",
  "GK19gp01-11u:3942_1": "anuvindamānāḥ śrī-govinda-vadanāravindam asra-sanditāḥ sandarīdṛśya parāmṛśya ca",
  "GK19gp01-11u:3942_2": "bakāntānām aśāntānāṃ maraṇe kāraṇaṃ parasparam ūcuḥ-",
  "GK19gp01-11u:3943": "asya bālasya kiṃ pūrvaṃ kim apūrvaṃ vrajeśituḥ |",
  "GK19gp01-11u:3944": "kim arthaṃ vā pūrvam āgas te cakrus te hatā yataḥ ||JGc_1,10.22|| [anuṣṭubh]",
  "GK19gp01-11u:3945": "[59] tad evaṃ prapañce' vatīrṇānām api śrīman-nandādīnāṃ tad-varṇanānandād adīnānāṃ prapañca-dharmeṇa saṅkīrṇatāṃ na varṇayāmāsuḥ |",
  "GK19gp01-11u:3946": "ūcuś ca śrī-bādarāyaṇi-caraṇāḥ-",
  "GK19gp01-11u:3947": "iti nandādayo gopāḥ kṛṣṇa-rāma-kathāṃ mudā |",
  "GK19gp01-11u:3948": "kurvanto ramamānāś ca nāvindan bhava-vedanām ||[BhP 10.11.58] iti |",
  "GK19gp01-11u:3949": "[60] tad etad baka-nirgranthanam ugram ugrasena-duṣputraḥ śrotreṇāpīya vyagra-cetā babhūva,",
  "GK19gp01-11u:3950": "bhāvayāmāsa ca-hanta,",
  "GK19gp01-11u:3951": "sarva eva māyātiriktatā-prayoktāras tatra riktī-kṛtāḥ |",
  "GK19gp01-11u:3952": "sarvaṃ lumpantas te culumpāmāsire ca |",
  "GK19gp01-11u:3953": "tarhi vyomābhidhāna-dānava-mātram atra pātraṃ paśyāmaḥ |",
  "GK19gp01-11u:3954": "[61] sarva-māyā-maya-maya-tanayaḥ prakhyāta-bala-valayaḥ sa hi mahīyān iti padmāvatī-jaraṭha-jaṭhara-janmā saṃmānanayā tam ānāyya tat-kāryāya paryāpayāmāsa |",
  "GK19gp01-11u:3955_0": "[62] sa cāgamya vyoma-nāmā kṛta-vyomāvalambatayā nyakṣeṇa vīkṣamāṇaḥ kāmyakāraṇya-dharaṇī-dhara-sannidhānataḥ",
  "GK19gp01-11u:3955_1": "samam atyarbhaka-vṛndenātyarbhakatayā nirvrīḍa-krīḍā-sandarbhaṃ śrī-yaśodā-garbha-jātaṃ",
  "GK19gp01-11u:3955_2": "śrī-rohiṇy-arbhakaṃ vinā samāyātaṃ dadarśa vimamarśa ca-",
  "GK19gp01-11u:3956": "[63] ete khalu bhoḥ dāsyāḥ-putra ! caurasya-kula ! paśyato-hara ! devānāṃ priya ! iti parasparaṃ sambodhayantaḥ krīḍanti |",
  "GK19gp01-11u:3957": "te caite meṣa-tat-poṣaka-tan-moṣakāyamāṇā ramamāṇā lakṣyante |",
  "GK19gp01-11u:3958": "yatra ca meṣā moṣyamāṇā api na bhāṣante |",
  "GK19gp01-11u:3959": "poṣakāś ca teṣāṃ bahalānāṃ sambhālanāya durbalāyante,",
  "GK19gp01-11u:3960": "moṣakās tu nirghoṣatayā pracchannam evāgacchanti |",
  "GK19gp01-11u:3961": "ayaṃ tu tat-poṣakāyamāṇaḥ śyāma-dhāmā kumāraḥ prabhākara-sahasra-prabhāva-bhāvitatayā nāsmad-vidha-sannidheya-sannidhānas tarkyate |",
  "GK19gp01-11u:3962": "tathāpy asmākam ayam evāvasaro varo nāvaro varaṇīyatām anusarati |",
  "GK19gp01-11u:3963": "atra hi tasya niravadhānasya bahiś-cara-prāṇa-tulāṃ valamānā bālakā vinaivārtiṃ hartavyā bhaveyuḥ |",
  "GK19gp01-11u:3964": "tato vyagrībhūtaḥ so' yam agrīyaś ca vinā vigrahaṃ grahītavyatām ṛcchet, sāmikṛtaṃ",
  "GK19gp01-11u:3965": "tu na svāmine rociṣyate |",
  "GK19gp01-11u:3966": "tad etad vicārayaṃś cora-vad-ācāra-gopa-dāraka-prakāras tadīya-niviḍa-krīḍāyāṃ praviveśa |",
  "GK19gp01-11u:3967": "praviśya ca,",
  "GK19gp01-11u:3968": "niviḍa-kānana-kṛta-praveśatayā poṣakābhiniveśam atikrāmatas tān moṣāyamānān kramaśaś catuḥ-pañcāvaśeṣam apakramayāmāsa |",
  "GK19gp01-11u:3969": "apakramyāpakramya ca giri-guhāyāṃ nigūhayamānaḥ punaḥ punar ayamānaḥ peśaskaritānusārī prastarāstaraṇatas tad-dvāram āvavāra |",
  "GK19gp01-11u:3970": "[64] etaj jñātvā nirjarāri-prahārī śiṣṭān kaṣṭantaṃ harantaṃ kumārān vyagrī-bhūtaḥ siṃhavad grāma-siṃhaṃ vidrutyārād agrahīn nyagrahīc ca |",
  "GK19gp01-11u:3971": "svāṅga-vyaṅgāt spaṣṭa-bhūmiṣṭhamānaṃ",
  "GK19gp01-11u:3972": "kṛṣṭā ḍimbhāṃs taṃ tataḥ kṣauṇī-pṛṣṭhe |",
  "GK19gp01-11u:3973": "āpātyātha prāṇa-vartmaṇi rundhan",
  "GK19gp01-11u:3974": "vyagrī-kṛtyālambhya-kalpaṃ cakāra ||JGc_1,10.23|| [śālinī]",
  "GK19gp01-11u:3975": "[65] tad evaṃ saṃhata-saṃhananam apy etaṃ niḥsandhi-bandhanaṃ visṛjya tat-pada-paddhatiṃ saṃsṛjya tad-gupti-dvāram anusasāra | tataś ca,",
  "GK19gp01-11u:3976": "sadyo nirbhidyāpidhānaṃ guhāyās",
  "GK19gp01-11u:3977": "tatrāviśya dyotam āviścakāra |",
  "GK19gp01-11u:3978": "tasyās teṣāṃ cārbhakāṇāṃ samantād",
  "GK19gp01-11u:3979": "ātmālābhād yat tamas taj jahāra ||JGc_1,10.24|| [śālinī]",
  "GK19gp01-11u:3980": "yeṣāṃ duḥkhaṃ tad-guhā-garta-rodhe",
  "GK19gp01-11u:3981": "tadvan nāsīd yadvad etad-viyoge |",
  "GK19gp01-11u:3982": "dṛṣṭvākasmād enam ete bakāriṃ",
  "GK19gp01-11u:3983": "prāṇān prāntākarṣaṇenaiva jagmuḥ ||JGc_1,10.25|| [śālinī]",
  "GK19gp01-11u:3984": "sarve tasmād utthitā rodanārtās",
  "GK19gp01-11u:3985": "tadvad ārtaṃ kṛṣṇam ahnāya cakruḥ |",
  "GK19gp01-11u:3986": "so' pi kṣmābhṛt tat-pratidhvāna-dambhāt",
  "GK19gp01-11u:3987": "krandann āsīd ity amībhir vyabhāvi ||JGc_1,10.26|| [śālinī]",
  "GK19gp01-11u:3988": "tasmāt kṛṣṭās tena taṃ veṣṭayantaḥ",
  "GK19gp01-11u:3989": "śaśvat tasya spṛṣṭito naṣṭa-duḥkhāḥ |",
  "GK19gp01-11u:3990": "dṛṣṭvā dviṣṭa-prāṇam atyanta-bhīṣmaṃ",
  "GK19gp01-11u:3991": "vyomaṃ hṛṣṭā mitra-goṣṭhīm upeyuḥ ||JGc_1,10.27|| [śālinī]",
  "GK19gp01-11u:3992": "atha parimilitair vicitra-mitrair",
  "GK19gp01-11u:3993": "bhuvi divi deva-gaṇais tadopalambhyaḥ |",
  "GK19gp01-11u:3994": "apahṛti-caritaṃ nija-kramāt taiḥ",
  "GK19gp01-11u:3995": "kathitam asau kalayan vraje viveśa ||JGc_1,10.28|| [puṣpitāgrā]",
  "GK19gp01-11u:3996": "[66] atra vyomaṃ diṣṭānta-daṣṭaṃ dṛṣṭvā kusuma-vṛṣṭi-kṛdbhir dānava-dveṣṭṛbhir ayaṃ śrī-kṛṣṇābhiprāyaḥ spaṣṭaṃ parāmṛṣṭaḥ-",
  "GK19gp01-11u:3997": "krīḍāyām atra corāṇāṃ śvāsa-rodho vidhīyate |",
  "GK19gp01-11u:3998": "vyomas tvaṃ vyomatāṃ prāptas tasmāc cet karavāṇi kim? ||JGc_1,10.29|| [anuṣṭubh]",
  "GK19gp01-11u:3999": "[67] atha kathakaḥ kathā-samāpanam uvāca,",
  "GK19gp01-11u:4000": "īdṛk kautukavān putras tava gopa-narādhipa |",
  "GK19gp01-11u:4001": "vatsādi-trayam āninye līlayā yas tu pañcatām ||JGc_1,10.30|| [anuṣṭubh]",
  "GK19gp01-11u:4002": "[68] tad evam amī sākṣād iva vyoma-vadham anubhūya bhūyasā sukhena vilasan-mukhena lalitā gṛhāya calitā babhūvuḥ |",
  "GK19gp01-11u:4003": "iti śrī-śrī-gopāla-campūm anu",
  "GK19gp01-11u:4004": "vatsāsurādy-utsādanaṃ nāma",
  "GK19gp01-11u:4005": "daśamaṃ pūraṇam",
  "GK19gp01-11u:4006": "||10||",
  "GK19gp01-11u:4007": "*************************************************************",
  "GK19gp01-11u:4008": "(11)",
  "GK19gp01-11u:4009": "athaikādaśaṃ pūraṇam",
  "GK19gp01-11u:4010": "agha-brahmāgha-mocanam",
  "GK19gp01-11u:4011": "[1] atha pūrvavat prabhātataḥ prabhātāyāṃ sabhāyāṃ madhukaṇṭhaḥ sotkaṇṭham uvāca-",
  "GK19gp01-11u:4012": "[2] tad evaṃ pūrvavad eva devana-kutukataḥ pūrvadeva-mārayoḥ kumārayor anayoḥ kaumāram ativṛtta-kalpam āsīt | [3] yau khalu,",
  "GK19gp01-11u:4013": "śubhra-śyāma-rucī rucīm akurutāṃ paugaṇḍa-lakṣmī-kṛte",
  "GK19gp01-11u:4014": "cāpalyena muner api sma kurutaś cittaṃ milac-cāpalam |",
  "GK19gp01-11u:4015": "nānā-krīḍita-mādhurī-vara-kalā śikṣā-kalāpaṃ gatau",
  "GK19gp01-11u:4016": "veṇūdgāna-sudhāṃ sudhāṃśu-vadanāv ātatya cikrīḍatuḥ ||JGc_1,11.1|| [śārdūla]",
  "GK19gp01-11u:4017": "[4] atha kadācid atiprātar agrato jāgrato nija-vihārato jagad eva pātuḥ śrī-rāma-bhrātur yādṛcchikīyam icchā jātā |",
  "GK19gp01-11u:4018": "prātar-bhojanam apy adya nirjana-vana eva yojanīyam iti |",
  "GK19gp01-11u:4019": "tataś ca kṛta-prātaḥ-kriyas tat-prārthanāya racita-mātṛ-priyas tad-anujñayā gacchan śṛṅga-rava-sañjñayā sāgrajaṃ sakhi-vrajaṃ jāgarayāmāsa |",
  "GK19gp01-11u:4020": "jhaṭiti cāṭitvā śṛṅgāṭaka-madhyam adhyāsya kṣaṇa-katipayaṃ tat pratīkṣaṇaṃ pratīkṣaṇaṃ vyāpārayāmāsa |",
  "GK19gp01-11u:4021": "[5] śayyotthāyāṃ vidrutya militeṣu savayaḥ-sama-vāyeṣu rāmam āgamayitum ūrdhvaṃ vartamānas tan-mānavena vārtānuvartayāmāse |",
  "GK19gp01-11u:4022": "[6] yathā ca provāca tad vācikam asau-hanta bhoḥ,",
  "GK19gp01-11u:4023": "kṛṣṇa,",
  "GK19gp01-11u:4024": "tvayā saha krīḍā-tṛṣṇag apy ahaṃ viruddha-vidhinā niruddha evāsmi,",
  "GK19gp01-11u:4025": "yad akasmāt kasmād api puru-kulajanmā man-mātulaḥ paramātula-nirbandhān mām avalokayitum āgamya harmya eva sthāvara-sādharmyam āsāditavān asti |",
  "GK19gp01-11u:4026": "adya ca tavātīva prātar ātta-jāgaratayā samīhita-viśeṣam ūhitavān asmi |",
  "GK19gp01-11u:4027": "tasmād bhavatā yā līlā bhāvayituṃ bhāvitā, sāvaśyaṃ bhāvayitavyā |",
  "GK19gp01-11u:4028": "navyārambhe viṣkambhaḥ khalv apratibaddha-siddhi-sambhāvanāṃ stambhayati iti |",
  "GK19gp01-11u:4029": "[7] atha varṇyamāṇaṃ tad ākarṇya sa ca kamala-savarṇatā-vilasad-ākarṇa-locanaḥ pratipanna-krīḍā-rocanaḥ sakhīn uvāca-bhavatu |",
  "GK19gp01-11u:4030": "bhavanta eva sva-sva-bhavanād vihaṅgikāyāṃ kācam āyojya bhojya-bhakta-bhakta-niyojyajanaṃ prayojya tat tad upayojyam ānāyya vanāya gamanāya tvarayantu |",
  "GK19gp01-11u:4031": "asmaj-jananī ca bhavyānāṃ bhājana-bhṛta-bhojana-dravyāṇāṃ drutam eva sajjana-vargeṇāsmabhyaṃ visarjanam arjayiṣyati iti nijehite tathā vihite,",
  "GK19gp01-11u:4032": "hitepsu-bālaka-samudāya-mudām udāra-ceṣṭaḥ puraskṛta-vatsa-cayeṣṭaḥ kānanaṃ praviṣṭavān |",
  "GK19gp01-11u:4033": "yatra ca vatsa-pāla-bālakāḥ pratighasraṃ sahasraśa eva tena miśratayā viśrūyante |",
  "GK19gp01-11u:4034": "teṣāṃ vatsāś cāyuta-prayuta-niyutādi-saṅkhyā-yutā varṇyante |",
  "GK19gp01-11u:4035": "kṛṣṇa-vatsānāṃ saṅkhyā punar asaṅkhya-sañjñā saṅgīyate | tataś ca-",
  "GK19gp01-11u:4036": "āpūrṇa-śṛṅga-muralī-niyutaṃ savatsa-",
  "GK19gp01-11u:4037": "yūthāyutāravam udīrita-hūti-miśram |",
  "GK19gp01-11u:4038": "kṛṣṇaś calann atha vanāya balasya cittaṃ",
  "GK19gp01-11u:4039": "lolaṃ cakāra jagatā saha kautukāya ||JGc_1,11.2|| [vasantatilaka]",
  "GK19gp01-11u:4040": "[8] atha gahanaṃ gāhamānā maṇi-jāta-rūpābhyāṃ suṣṭhu jāta-rūpā api bālāḥ phala-pravālādibhir alaṅkṛtam ātmānaṃ kṛtavantaḥ,",
  "GK19gp01-11u:4041": "yathā nikāyye duryāca-kāca-guñjā-puñjam apy upayuñjate sma |",
  "GK19gp01-11u:4042": "nahi vilāsa-bahulatākulānām idaṃ na tat tulam iti vicāraḥ sañcarati |",
  "GK19gp01-11u:4043": "kārpaṇyam eva khalu paṇyaṃ gaṇyatāṃ nayati, vilāsitā punar dṛśyatām eva parāmṛśya hṛṣyatīti |",
  "GK19gp01-11u:4044": "[9] atha te śikyitānna-pātrāṇi vṛkṣa-śākhāsv avalambita-gātrāṇi vidhāya kṛṣṇa-bhrū-bhaṅga-taraṅga-saṅgata-raṅgatayā cāpalya-viśeṣaṃ śleṣayāmāsuḥ |",
  "GK19gp01-11u:4045": "muṣṇanto' nyo' nya-śikyādīn jñātān ārāc ca cikṣipuḥ |",
  "GK19gp01-11u:4046": "tatratyāś ca punar dūrād hasantaś ca punar daduḥ ||[BhP 10.12 |5] iti |",
  "GK19gp01-11u:4047": "[10] tatra cauryādikaṃ, yathā:",
  "GK19gp01-11u:4048": "yaṣṭy-āder narmaṇāsann apaharaṇa-karā ye hṛta-svās tathā ye",
  "GK19gp01-11u:4049": "dūre ye kṣepakā ye pratiharaṇa-kṛtas te ca te cāśu sarve |",
  "GK19gp01-11u:4050": "śrī-kṛṣṇa-bhrū-vidhūti-pratilava-laghutā-śāli-tat-tad-vilāsaiḥ",
  "GK19gp01-11u:4051": "pratyekaṃ svīya-yogyaṃ nigamanam avidus tatra naivānyad anyat ||JGc_1,11.3|| [sragdharā]",
  "GK19gp01-11u:4052": "[11] tad evam eva saṃyogād yathā tad-eka-sukha-yoga eva teṣāṃ bhogas tathā viyogād api, yathā:",
  "GK19gp01-11u:4053": "yadi dūraṃ gataḥ kṛṣṇo vana-śobhekṣaṇāya tam |",
  "GK19gp01-11u:4054": "ahaṃ pūrvam ahaṃ pūrvam iti saṃspṛśya remire ||[BhP 10.12 |6] iti |",
  "GK19gp01-11u:4055": "[12] asya cārthaḥ samasya darśyate | tatra sparśanaṃ, yathā-",
  "GK19gp01-11u:4056": "vatsebhyaḥ preṣya sarvāṃ sakhitatim aghajid vīkṣituṃ vanya-lakṣmīṃ",
  "GK19gp01-11u:4057": "dūre' gād kṛṣṭa-dṛṣṭiḥ kramaśa iha tadā sā nivṛttā vidūrāt |",
  "GK19gp01-11u:4058": "saurabhyāghrāṇa-netrā madhupa-kula-tulā saṅghaśas taṃ dravantī",
  "GK19gp01-11u:4059": "spṛṣṭvāham-pūrvikāyām aham-ahamikayā pṛcchatī cānananda ||JGc_1,11.4|| [sragdharā]",
  "GK19gp01-11u:4060": "[13] ramaṇaṃ yathā-",
  "GK19gp01-11u:4061": "mitho' pi snigdha-bhāvānāṃ kṛṣṇa-kautuka-dattaye |",
  "GK19gp01-11u:4062": "āhopuruṣikā teṣām āloki spardhanām iva ||JGc_1,11.5|| [anuṣṭubh]",
  "GK19gp01-11u:4063": "jagur eke veṇunā tat-pracchādana-parāḥ pare |",
  "GK19gp01-11u:4064": "vādayanto viṣāṇāni hāsayāmāsur acyutam ||JGc_1,11.6|| [anuṣṭubh]",
  "GK19gp01-11u:4065": "vyañjayantas tatra kecit pūrveṣāṃ grāmya-rītitām |",
  "GK19gp01-11u:4066": "tān nivārya svayaṃ bhṛṅgair jagus tadvat pikaiḥ pare ||JGc_1,11.7|| [anuṣṭubh]",
  "GK19gp01-11u:4067": "gopālānāṃ javaḥ ślāghyo gānādyaṃ bhikṣutā-param |",
  "GK19gp01-11u:4068": "itthaṃ kecid vyañjayantaḥ pakṣi-cchāyena dudruvuḥ ||JGc_1,11.8|| [anuṣṭubh]",
  "GK19gp01-11u:4069": "ke' pi sarvānukartṛtva-sva-guṇādhikya-sūcakāḥ |",
  "GK19gp01-11u:4070": "haṃsa-kahva-mayūrāṇāṃ goṣṭhī-madhyaṃ prapedire ||JGc_1,11.9|| [anuṣṭubh]",
  "GK19gp01-11u:4071": "kecid vāṃśa-naṭīṃ vidyām ātmano vyañjituṃ mudā |",
  "GK19gp01-11u:4072": "viḍambitaiḥ kīśa-ḍimbaiḥ saha śākhāsu babhramuḥ ||JGc_1,11.10|| [anuṣṭubh]",
  "GK19gp01-11u:4073": "tatra sarva-kaniṣṭhās tu sva-niṣṭhā-mātra-tat-parāḥ |",
  "GK19gp01-11u:4074": "sākaṃ bhekair vilaṅghantaḥ saritaḥ srava-samplutāḥ ||JGc_1,11.11|| [anuṣṭubh]",
  "GK19gp01-11u:4075": "vihasantaḥ praticchāyāṃ śapantaś ca pratisvanān | [BhP 10.12 |10]",
  "GK19gp01-11u:4076": "hasantaḥ kṛṣṇa-santoṣaṃ lasantaḥ santataṃ daduḥ ||JGc_1,11.12|| [anuṣṭubh]",
  "GK19gp01-11u:4077": "kartuṃ pratidhvanau śāpaṃ pratibimbe viḍambanam |",
  "GK19gp01-11u:4078": "nudan bālān mudaṃ lebhe pratiśāpādito hariḥ ||JGc_1,11.13|| [anuṣṭubh]",
  "GK19gp01-11u:4079": "eṣā gatir māyika-dṛg-vimohanī",
  "GK19gp01-11u:4080": "jñātātmanāṃ bhaktimatāṃ ca dūragā |",
  "GK19gp01-11u:4081": "yāsādito kṛṣṇam anuvrajārbhakair",
  "GK19gp01-11u:4082": "iti sphuṭaṃ śrī-śuka-deva-niścitiḥ ||JGc_1,11.14|| [upajāti 12]",
  "GK19gp01-11u:4083_0": "[14] tad evaṃ līlām anyām api titaṃsati kaṃsa-dviṣi dīvyatsu ca sarva-kalā-vidvatsu",
  "GK19gp01-11u:4083_1": "visaraj-jāleṣu vatsa-pāleṣu bakī-bakayor anujaḥ kaścid agha-nāmā danujas tad-vartmani vartate sma,",
  "GK19gp01-11u:4084": "jyotir-maṇḍaleṣu pracaṇḍa-kāla-jalada iva |",
  "GK19gp01-11u:4085": "yaṃ khalu kaṃsaḥ śaśaṃsa-aye, madīya-mahā-sahāya! vismayam apahāya śrūyatām |",
  "GK19gp01-11u:4086": "tvam ajagara-bhāvena sadā jāgara-rahita eva śāśayyamānatā-niṣṭhaṃ tiṣṭhan na jānāsīti hi tvaṃ jāgarayāmāsiṣe |",
  "GK19gp01-11u:4087": "[15] agha uvāca-jagadīśa, kāmam ādiśyatām |",
  "GK19gp01-11u:4088_0": "[16] atha devakī-vivāha-gatāha-nabhaḥ-sabhya-vāṇīm ārabhya sarva-kathā-śaṃsana-pūrvakaṃ",
  "GK19gp01-11u:4088_1": "kaṃsa uvāca-tad evaṃ pratyekaṃ nūtana-nūtanārabdha-miṣa-viṣa-maya-pūtanādiṣu dhūta-phala-prayāsāliṣu",
  "GK19gp01-11u:4088_2": "sarvaṅgila-līlatayā bhavān adyānavadya-gatiḥ |",
  "GK19gp01-11u:4089": "iha ca rāvaṇasya kumbha ity ardhoktam aśakuna-bhiyācchādya,",
  "GK19gp01-11u:4090": "pūrveṣāṃ pūrva-devānāṃ vṛtra iva ity api pratyākhyāyedam ākhyat-dhruvaṃ dhruvasyeva tava cātra bhrātra-mitra-niryātanam avaśya-vaśyatām arhati iti |",
  "GK19gp01-11u:4091_0": "[17] tad evaṃ bhavya-prasavyam apy upalabhya sphuṭam asabhyatayā śīghram asau baka-bhrātṛkaḥ",
  "GK19gp01-11u:4091_1": "kṛṣṇa-bhrātṛkāṇāṃ teṣāṃ purataḥ pracaran pracura-tarāṅgam uraṅgam arūpam āsthāya sthitaḥ |",
  "GK19gp01-11u:4092": "kintv athāsau tathāsīd yathātma-pathādhikṛta-prathā-calatayā prathayāmāse |",
  "GK19gp01-11u:4093": "narmaṇā nāga-dharmatām upadiśadbhir amībhir ūce ca-",
  "GK19gp01-11u:4094": "udyad-garatayā jāgrad vartmany ajagaraḥ puraḥ |",
  "GK19gp01-11u:4095": "samagraṃ grasitā tasmād asmān yadi bakiṣyati ||JGc_1,11.15|| [anuṣṭubh]",
  "GK19gp01-11u:4096": "[18] tad etad abhidhāya śrī-kṛṣṇa-mukha-kamalaṃ nidhyāya,",
  "GK19gp01-11u:4097": "bāḍhaṃ kara-tāḍanāl lasanto hasanto mahā-giri-guhāntarvat tad-vaktrāntaraṃ praviviśur,",
  "GK19gp01-11u:4098": "jyotir-valayaḥ paścimācalam iva,",
  "GK19gp01-11u:4099": "yato mayūkhavat samagrā vatsāś ca tad-vartmāyacchanti sma;",
  "GK19gp01-11u:4100": "yatra niṣiṣitsann api śrīvatsa-lakṣmā nāvasaram avāpa,",
  "GK19gp01-11u:4101": "kintu bhāvi-nija-līlā-niścalatayā vismayam āpa,",
  "GK19gp01-11u:4102": "paścāt-tāpam āpad apy asau yena hi teṣāṃ vartmāpy anuvartamānas tatra praviveśa,",
  "GK19gp01-11u:4103": "nīhāra-kujjhaṭikā-ghaṭita-tamaś-cakravāle pracaṇḍa-martaṇḍa-maṇḍalam iva;",
  "GK19gp01-11u:4104": "[19] yatra murāri-prabhāvācaturāḥ surāḥ surārayaś ca muhur ārād ārād api hanta-hanta-kāraṃ cakruḥ;",
  "GK19gp01-11u:4105": "yatra ca teṣām ubhayeṣāṃ tat-tad-varṇataḥ samānam ānana-kula-yugalaṃ tat-tad-varṇataḥ kramād bhayaṃ vijayam udbhāvayāmāsa |",
  "GK19gp01-11u:4106_0": "[20] baka-ceṣṭām anutiṣṭhatas tasya tu pāpiṣṭhasya kaṇṭhe so' yam akuṇṭha-dhāmā kṛṣṇa-nāmā",
  "GK19gp01-11u:4106_1": "vraja-nṛpa-tapaḥ-pratāpa-maya-yogamāyā-sahāyatayā keśi-praveśi-sva-bhuja-divya-bhujaṅgamavad vavṛdhe |",
  "GK19gp01-11u:4107": "[21] sa tu jāta-śvāsa-rodhaḥ parityakta-bodhaś ca kṣaṇa-katipayam āsīt |",
  "GK19gp01-11u:4108": "tad-ūrdhvaṃ pāṭita-mūrdhānaṃ prāṇam apahāya pūtanā-śamayituḥ saṅgataḥ pūtaḥ pūtanā-bhrātur ātmā nitya-nūtanāṃ sad-gatim avāptum asya bahir āgamanaṃ pratīkṣate sma |",
  "GK19gp01-11u:4109_0": "[22] sa śrīvatsa-vatsas tu tam antar hatya vatsa-vatsapān mūrcchitān amṛta-vṛṣṭi-maya-dṛṣṭi-pracāreṇa",
  "GK19gp01-11u:4109_1": "sañcarita-cetanān ācarann amībhiḥ samaṃ gamana-vartmanā tasmān nirjagāma svar-bhānu-mukhād amṛta-bhānur iva |",
  "GK19gp01-11u:4110": "[23] tataś ca himācalād gāṅga-pravāhānām iva teṣāṃ pravahe jāte tasyātma-jyotir ajitasyāṅga-saṅghān niḥsajjad eva jagaj-janena dṛdaśe caṇḍa-jyotir-jyotiṣi jyotir iva |",
  "GK19gp01-11u:4111_0": "[24] yatra brahma-puraḥsarāḥ surāḥ sura-vartmani purataḥ sthitāḥ sura-taru-puṣpa-stavaka-vṛṣṭibhiḥ",
  "GK19gp01-11u:4111_1": "stava-kṛta-saṃstava-tauryatrikādi-prastāva-sṛṣṭibhiḥ stava-nīyaṃ vrajarāja-tanūjaṃ pūjayāmāsur,",
  "GK19gp01-11u:4112": "upajahasur apy aghāsuram |",
  "GK19gp01-11u:4113": "mama sparśa-mātrād bhavaj-jñāti-mātraṃ",
  "GK19gp01-11u:4114": "vinaśyaty akasmāt tamas tejaso vā |",
  "GK19gp01-11u:4115": "idaṃ jñātavān apy aghākhyāsura tvaṃ",
  "GK19gp01-11u:4116": "kathaṃ mām ayāsīr itīvāha kṛṣṇaḥ ||JGc_1,11.16|| [bhujaṅgaprayātā]",
  "GK19gp01-11u:4117": "athavā,",
  "GK19gp01-11u:4118": "sarvāṃs tvaṃ kharva-koṭīḥ paśu-paśupa-śiśūn grastavān mām tathāpi",
  "GK19gp01-11u:4119": "grastaṃ nirmātum aiṣīr iti sukhadatayā prāpam antas tvadīyam |",
  "GK19gp01-11u:4120": "saṅkocād gantum icchan bahir atha bhujaga prāṇa-vargas tavāddhā",
  "GK19gp01-11u:4121": "man-nirbandho' pi mūrdhnaḥ sphuṭana-kṛtitayā dhig gataḥ kiṃ vidadhyām? ||",
  "GK19gp01-11u:4122": "JGc_1,11.17||",
  "GK19gp01-11u:4123": "[sragdharā] ity evam |",
  "GK19gp01-11u:4124_0": "[25] tataś ca tasmāt kalita-gaṇatayā taruni-cayād ācita-kācita-divya-dīdivitayā cāticapalaṃ",
  "GK19gp01-11u:4124_1": "calitasya tasya kācanātidūrā bhūr āyata-vana-kalāpa-vimalāpasaro-varāntaratayā varāpy avaratām āsasāda |",
  "GK19gp01-11u:4125": "[26] yām upasādya ca sadyaḥ sukha-vikasita-mukha-paṅkajaḥ padma-locanaḥ svaṃ rocanaṃ vacana-gocaram ācacāra | yathā-",
  "GK19gp01-11u:4126": "bhāsvan-maho yoga-vikāsa-hṛd-gata-",
  "GK19gp01-11u:4127": "prabhāmbujātaṃ madhusūdana-prabham |",
  "GK19gp01-11u:4128": "paśyantu mitrāṇi sujīvanālayaṃ",
  "GK19gp01-11u:4129": "mahan-manas-tulyataraṃ sarovaram ||JGc_1,11.18|| [upajāti 12]",
  "GK19gp01-11u:4130": "eṣā vanālī sarasī tathā mitho",
  "GK19gp01-11u:4131": "guṇena puṣṭā guṇitena sarvadā |",
  "GK19gp01-11u:4132": "ādyā rasena dvaya-pūraṇī yataḥ",
  "GK19gp01-11u:4133": "prasūna-saurabhya-śatena puṣpate ||JGc_1,11.19|| [upajāti 12]",
  "GK19gp01-11u:4134": "sphurati pulinam acchaṃ komalaṃ bālukābhiḥ",
  "GK19gp01-11u:4135": "kusuma-phala-vana-kṣmā-prāvṛtaṃ sūkṣma-dūrvam |",
  "GK19gp01-11u:4136": "yad iha mṛga-janānāṃ vṛkṣa-lakṣālayānām",
  "GK19gp01-11u:4137": "upa vimala-jalāntaṃ bhāti śayyāyamānam ||JGc_1,11.20|| [mālinī]",
  "GK19gp01-11u:4138": "atra bhoktavyam asmābhir divārūḍhaṃ kṣudhārditāḥ |",
  "GK19gp01-11u:4139": "vatsāḥ samīpe' paḥ pītvā carantu śanakais tṛṇam ||[BhP 10.13 |6]",
  "GK19gp01-11u:4140": "[27] atha samaṃ bhūmisthitaṃ saṃyujya bhojana-jananārthaṃ racita-majjaneṣu kṛta-mithaḥ-sajjaneṣu teṣu suhṛj-janeṣu prathamatas tāvad evaṃ jātam |",
  "GK19gp01-11u:4141": "kṛṣṇaṃ madhye labdhavantaḥ sakhāyaḥ",
  "GK19gp01-11u:4142": "sarvaṃ tat tad vismarantaḥ sva-duḥkham |",
  "GK19gp01-11u:4143": "tat-kāntīnāṃ santataṃ pātu-kāmās",
  "GK19gp01-11u:4144": "tasthur yadvat pūrṇa-candraṃ cakorāḥ ||JGc_1,11.21|| [śālinī]",
  "GK19gp01-11u:4145": "[28] tataś ca tat-pālana-tṛṣṇena kṛṣṇena yatnena yojitabhojaneṣu savayojaneṣu kācid anyā śobhā dhanyāṃ tāṃ vanyāṃ śobhayāmāsa, yathā:",
  "GK19gp01-11u:4146": "antarāntara-milad-valayānāṃ",
  "GK19gp01-11u:4147": "valgu bālya-vayasām adhimadhyam |",
  "GK19gp01-11u:4148": "sarvato' bhimukhatāṃ harir āgāl",
  "GK19gp01-11u:4149": "līlayābhramad apūrva-naṭābhaḥ ||JGc_1,11.22|| [svāgatā]",
  "GK19gp01-11u:4150": "vibhrad-veṇuṃ jaṭhara-paṭayoḥ śṛṅga-vetre ca kakṣe",
  "GK19gp01-11u:4151": "vāme pāṇau masṛṇa-kavalaṃ vyañjanāny aṅgalīṣu |",
  "GK19gp01-11u:4152": "tiṣṭhan madhye priya-savayasāṃ hāsayan hāsitas tair",
  "GK19gp01-11u:4153": "divye loke kalayati mudā bhuktavān bāla-kṛṣṇaḥ ||JGc_1,11.23|| [mandākrāntā]",
  "GK19gp01-11u:4154": "[29] tad evaṃ paramotsva-rateṣu teṣu vatsāḥ kaccha-deśād anaccha-tārṇa-pradeśaṃ praviśya pracchannā babhūvuḥ |",
  "GK19gp01-11u:4155_0": "[30] pracchanneṣu ca teṣu vicchinna-bhojana-ratīr mitra-tatīḥ svasthayan tad-avastha",
  "GK19gp01-11u:4155_1": "eva svayaṃ nīrandhra-vanāvanīdhra-madhyam adhyāsitān avīdhra-durga-mārgān vicitya",
  "GK19gp01-11u:4155_2": "kṛtakṛtyatā-rāhityaṃ pratītya ca nivṛtya tatra ca mitra-vargān aparicitya vaicittya-vaśād",
  "GK19gp01-11u:4155_3": "ubhayān api sabhayān matvā vicikitsan vicikāya |",
  "GK19gp01-11u:4156": "kāya-kleśataḥ keśavaḥ so' yaṃ kintayā cintayāmāsa ca,",
  "GK19gp01-11u:4157": "aho, mātṝṇāṃ yac chiśu-kulam asubhyo' pi dayitaṃ",
  "GK19gp01-11u:4158": "sthitiṃ vatsatvena prasajati tathā vatsapatayā |",
  "GK19gp01-11u:4159": "tad etan mat-prāṇa-pratikṛti-śarīraṃ kva nu gataṃ",
  "GK19gp01-11u:4160": "yad arthaṃ duṣṭāher jaṭharam aviśaṃ hā viṣamayam ||JGc_1,11.24|| [śikhariṇī]",
  "GK19gp01-11u:4161": "[31] tad etad aguṇa-guṇa-guṇagaṇa-nidhānasya tasya niravadhānam api na citram adhyasyati |",
  "GK19gp01-11u:4162": "[32] eṣa hi prema-maya-līlāveśa-vaśyatām āpannaḥ kadācid avaśyaṃ paśyann apaśyann iva bhavati |",
  "GK19gp01-11u:4163": "tadā hi sadya evedaṃ pratyapadyata |",
  "GK19gp01-11u:4164": "āṃ brahmaṇaḥ khalv idaṃ karma |",
  "GK19gp01-11u:4165": "mama punar etāvantaṃ kālaṃ sañjaṅghanya-māna-sakhi-saṅgha-praṇayāsaṅga-vaśāl laṅghita-jñānatayā na tad-anusandhānaṃ jātam |",
  "GK19gp01-11u:4166": "na ca tena virodhitayedam ācaritam,",
  "GK19gp01-11u:4167": "kintu mayi prema-sthema-saṃhitasya tasya vraja-hitasya samprati mad-vaibhavaṃ prati viśeṣa-vīkṣā-pratīkṣā jātety evam evācaritam |",
  "GK19gp01-11u:4168": "yata eva khalu māyā-vaibhavatas tad ananya-sthāna-sthitaṃ-manyam evānyatra vanya-bhūmāv ākṛṣya punas tatraiva puline pratikṛṣya tat-tad-vṛndam anenāgopāyi,",
  "GK19gp01-11u:4169": "tato na virodhi-buddhir asau |",
  "GK19gp01-11u:4170": "virodhiṣu mad-buddhi-vīryayor",
  "GK19gp01-11u:4171": "nidrāgame' pi jāgarukatā kalitā |",
  "GK19gp01-11u:4172": "tato vayaṃ bhakte tasmin narma-karmaṭhatām eva ghaṭayiṣyāmaḥ |",
  "GK19gp01-11u:4173": "tatra ca prāyaḥ śrīmat-pitṛ-caraṇābhiprāya-mayatayā yā mama yogamāyā sāhāyakam āyāti |",
  "GK19gp01-11u:4174": "yadi tām eva samprati cāvalambeya, tadā svayam eva tat-tad-rūpatāṃ labheya |",
  "GK19gp01-11u:4175": "nānyad dhi mad-dhitānāṃ teṣāṃ sāmyaṃ bhajed iti-[33] yena ca śatānandasya vrajānandasya ca mandatā-mandatāṃ vindeta,",
  "GK19gp01-11u:4176": "tad evaṃ cintayann eva,",
  "GK19gp01-11u:4177": "saha-suhṛl-loka-śokaṃ cintayāmāsa,",
  "GK19gp01-11u:4178": "hanta,",
  "GK19gp01-11u:4179": "hanta,",
  "GK19gp01-11u:4180": "kathaṃ tān māṃ vinā tāntān vinā samayaṃ gamayiṣyāmi? iti | tataś ca,",
  "GK19gp01-11u:4181": "yasya yasya ca śucā guṇa-rūpaṃ",
  "GK19gp01-11u:4182": "cintayann abhajata svatayātha |",
  "GK19gp01-11u:4183": "tasya suṣṭhu dhuta-bhedatayā'sau",
  "GK19gp01-11u:4184": "jajñivān prayatanaṃ vyatiricya ||JGc_1,11.25|| [svāgatā]",
  "GK19gp01-11u:4185_0": "[34] iti tathānusandhāya svatas tat-tad-bālavatsādi-rūpāṇi sandhāya sarva-samādhāna-nirbandhāya",
  "GK19gp01-11u:4185_1": "dināntaravad eva vrajāgamana-devanena gehaṃ gehaṃ praveśam āsīnas tāṃ sandhyām abandhyāṃ cakāra |",
  "GK19gp01-11u:4186": "[35] tan-mātaras tu dināntarād apy antaraṅgataram ānandaṃ vindanti sma | tathā hi,",
  "GK19gp01-11u:4187": "sute gopeśvaryā nija-nija-suta-pratyaya-mudā",
  "GK19gp01-11u:4188": "tathā tan-mitratva-sphuraṇa-sukha-lakṣmyā dvi-guṇitam |",
  "GK19gp01-11u:4189": "purāvad vātsalyaṃ vraja-pura-purandhrīr vidadhatīs",
  "GK19gp01-11u:4190": "tadīyā saṃsiddhir yad adhinuta tad bhāti tad iva ||JGc_1,11.26|| [śikhariṇī]",
  "GK19gp01-11u:4191": "yadyapy eka-svarūpā vraja-nṛpati-sutasyāpare bāla-vatsā",
  "GK19gp01-11u:4192": "jātās tarhy apy amī tat-pratima-padam adhus tatra nety eva yuktam |",
  "GK19gp01-11u:4193": "tad-rūpaṃ tad-guṇālis tad-amita-vihṛtiś cāśrayaḥ khalv amīṣāṃ",
  "GK19gp01-11u:4194": "tasyāpi svasya citra-sthiti-kṛd iti yatas tatra tatrābhyadhāyi ||JGc_1,11.27|| [sragdharā]",
  "GK19gp01-11u:4195": "[36] tad evaṃ hāna-prāyasya tasya hāyanasya pūraṇāya pañcaṣāṇy ahāni yadā hīnāni,",
  "GK19gp01-11u:4196_0": "tadā tu kṛṣṇa-viṣayaka-sneha-jātīya-sneham anu sva-para-tat-paratāyās teṣu bālādiṣu",
  "GK19gp01-11u:4196_1": "samyag avagamyamānatayā rāmo' pi vismitya tena saha praśnottare vinimitya viniścitya ca sthitavān,",
  "GK19gp01-11u:4197": "kintu teṣāṃ sakhīnām akhilānāṃ vipralambha-lambhita-kaṣṭena nijānuje ruṣṭatayā pañcaṣāṇy ahāni tena saha vanaṃ nājighāya |",
  "GK19gp01-11u:4198": "brahmā tu tatra guptam āgataḥ śrī-kṛṣṇena tarkyate sma, yathā-",
  "GK19gp01-11u:4199": "yasmād eti paraiti paśyati puraḥ paścāt tathā pārśvataḥ",
  "GK19gp01-11u:4200": "svātmānaṃ paritaḥ stṛṇoty anupadaṃ sambhrāmyati bhrāmyati |",
  "GK19gp01-11u:4201": "loptrā loptrasa-vatsa-vatsapa-gaṇaṃ sandigdham ālokate",
  "GK19gp01-11u:4202": "tasmān me pratibhāty asāv anudiśaṃ vaktraṃ dadhat stenakaḥ ||JGc_1,11.28|| [śārdūla]",
  "GK19gp01-11u:4203": "[37] atha brahmā teṣām arvācīnānāṃ prācīnānāṃ ca bālādīnāṃ rūpādibhiḥ parasparam abhedam ākalayya cetasāścaryam ācarya cārvācaḥ parivindan,",
  "GK19gp01-11u:4204": "sarvato' py atidṛṣṭa-mahiṣṭhatā-bhūyiṣṭhān dṛṣṭavān |",
  "GK19gp01-11u:4205": "[38] brahmāṇaṃ paśyati śrīdāmādi-mitre tu sva-mitrāṇām evānayanecchā jāteti yadṛcchayā tad-anveṣaṇāvasthā prādurbhūtā,",
  "GK19gp01-11u:4206": "sāmpratikāś cāntarbhūtāḥ |",
  "GK19gp01-11u:4207": "[39] tad evaṃ nānā-vaibhavam anubhavataḥ kamala-bhavasya traptatayānutaptatayā ca yā racitāvācīnatā,",
  "GK19gp01-11u:4208": "sā svayaṃ praṇāmāya pariṇamati sma | tatra ca,",
  "GK19gp01-11u:4209": "ekam ekam adhaḥ kṛtvā mukhaṃ tatra caturmukhaḥ |",
  "GK19gp01-11u:4210": "namann anya-mukhasyordhvī-bhāvāt pūrtiṃ jagāma na ||JGc_1,11.29|| [anuṣṭubh]",
  "GK19gp01-11u:4211": "yadyapi na naman mumude vidhir ekāsyānavāg-bhāvāt |",
  "GK19gp01-11u:4212": "tadapi harer mukhacandrā-lokālopān mudaṃ lebhe ||JGc_1,11.30|| [upagīti]",
  "GK19gp01-11u:4213": "[40] athāpakṛṣṭaṃ-manyaḥ sann ananya-gatitayā sumedhā vedhāḥ stavakeneva stavakeneṣṭavāṃś ca kṛṣṇam |",
  "GK19gp01-11u:4214": "yatra ca caturbhir vaktrair ānuvāna iva nuvann asau sarva-mahān api yat kiñcid gokulānugatānugatim eva prati nijānumatim ātatāna | yathā cāha sma-",
  "GK19gp01-11u:4215": "tad bhūri bhāgyam iha janma kimapy aṭavyāṃ",
  "GK19gp01-11u:4216": "yad gokule' pi katamāṅghri-rajo' bhiṣekam |",
  "GK19gp01-11u:4217": "yaj-jīvitaṃ tu nikhilaṃ bhagavān mukundas",
  "GK19gp01-11u:4218": "tv adyāpi yat-pada-rajaḥ śruti-mṛgyam eva ||[BhP 10.14.34] iti |",
  "GK19gp01-11u:4219": "[41] tad evaṃ vraja-mahi-mahima-kara-kara-nikara-jaḍī-bhūtā vayaṃ nopapatti-pratyāsattiṃ labhāmaha ity alam ativistareṇa |",
  "GK19gp01-11u:4220": "[42] atha snigdhakaṇṭha uvāca-śrīmad-vraja-yuvarājena tatra kim uktam?",
  "GK19gp01-11u:4221": "[43] madhukaṇṭhaḥ sa-smitam uvāca-na kim api, kintu tatra stuti-samaye tāvat |",
  "GK19gp01-11u:4222": "govindaḥ smitam atanot stuvānam enam",
  "GK19gp01-11u:4223": "dṛṣṭvā yat kim api dadarśa tatra citram |",
  "GK19gp01-11u:4224": "ekasmin vadati caturmukhe hi tasmiṃś",
  "GK19gp01-11u:4225": "catvāro dadhati rutīr iti bhramaḥ syāt ||JGc_1,11.31|| [praharṣiṇī]",
  "GK19gp01-11u:4226": "[44] stuty-uttara-kālatas tu,",
  "GK19gp01-11u:4227": "vayaṃ gopāś cārthavanto brahmā ca tvam anarthavān |",
  "GK19gp01-11u:4228": "brūmas tvāṃ kim itīvāyam avadan smitam ātanot ||JGc_1,11.32|| [anuṣṭubh]",
  "GK19gp01-11u:4229": "[45] snigdhakaṇṭha uvāca-parisedhaty api vedhasi kiṃ kiñcid apy uktam?",
  "GK19gp01-11u:4230_0": "[46] madhukaṇṭha uvāca-stava-paryāvasāne khalu nija-rūpa-rūpatayā sarva-paryāptimadbhir",
  "GK19gp01-11u:4230_1": "api paścād āvirbhūtavadbhir bālādibhiḥ paritoṣa-poṣam amanyamānaḥ sa dhanyaḥ svajana-prema-jitaḥ",
  "GK19gp01-11u:4230_2": "śrīmān ajitas tān vraja-bālādīn evānetuṃ yadā vāñchām ānañca,",
  "GK19gp01-11u:4231": "tadāñjali-bandha-vyañjitāṃ sañjñām anu samanujñāṃ yācamānaṃ viriñciṃ khalv evaṃ lambhita-tad-upālambha-narma-smitam anujñāpayāmāsa-yadi tatra-bhavatām ājñā vijñāyate,",
  "GK19gp01-11u:4232": "tadā tān pūrvam evānusaṃhitān sannihitān ānayāmi iti |",
  "GK19gp01-11u:4233": "[47] tataś ca viriñciḥ kiñcin namra-niṭilatā-ghaṭita-muni-vrata-sunirūpita-nija-durnītitayānujñāyāḥ karma-kartṛtvaṃ vyaktīkurvan,",
  "GK19gp01-11u:4234": "bhakti-bharāsakti-pṛktīkṛta-pulaka-saṅkulatayā svāparādha-maya-bādhā-vyakulatayā ca triḥ parikramya bahuśaḥ praṇamya ca nija-harmyam eva jagāma |",
  "GK19gp01-11u:4235_0": "[48] śrī-kṛṣṇaś ca manasi tasyāparādhaṃ manāg apy anāgamayann āgamayamānaḥ prāg-diṣṭa-sadiṣṭa-dveṣa-veśa-kriyānatikrami-kramatayāvasthitāṃs",
  "GK19gp01-11u:4235_1": "tān vatsāṃs tat-sadṛg-avasthair vatsa-pālair melayāmāsa |",
  "GK19gp01-11u:4236": "[49] tathaiva hi teṣāṃ kāla-deśa-viparyayā paryālocanāya druhiṇa-devena sneha-dehany anavadya-vidyeyam udbhāvitā | etad evoktam-",
  "GK19gp01-11u:4237": "tato' nujñāpya bhagavān sva-bhuvaṃ prāg-avasthitān |",
  "GK19gp01-11u:4238": "vatsān pulinam āninye yathā pūrva-sakhaṃ svakam ||[BhP 10.14.42] iti |",
  "GK19gp01-11u:4239": "[50] atha te,",
  "GK19gp01-11u:4240": "ūcuś ca suhṛdaṃ kṛṣṇaṃ, svāgataṃ te' tiraṃhasā |",
  "GK19gp01-11u:4241": "naiko' py abhoji kavala, ehītaḥ sādhu bhujyatām ||",
  "GK19gp01-11u:4242": "tato hasan hṛṣīkeśo' bhyavahṛtya sahārbhakaiḥ |",
  "GK19gp01-11u:4243": "darśayaṃś carmājagaraṃ nyavartata vanād vrajam ||[BhP 10.14.45-46] iti |",
  "GK19gp01-11u:4244": "[51] carma cedam etāvantaṃ samayaṃ yathāvad eva yogamāyayāntardhāpitam iti gamyam |",
  "GK19gp01-11u:4245": "[52] tataś ca saṃvatsara-prasara-vatsa-vatsapāla-bāla-viraha-virahān mahatānandena mahitas tair eva sahitaḥ saṃhita-sampad-vrajaṃ vrajaṃ praviśan,",
  "GK19gp01-11u:4246": "tat-tad-unmaryāda-vatsa-parāvartanāya nidiśan,",
  "GK19gp01-11u:4247": "pūrva-pūrvato' py apūrvaṃ parva parvati sma | tathā hy uktam-",
  "GK19gp01-11u:4248": "barha-prasūna-vana-dhātu-vicitritāṅgaḥ",
  "GK19gp01-11u:4249": "proddāma-veṇu-dala-śṛṅga-ravotsavāḍhyaḥ |",
  "GK19gp01-11u:4250": "vatsān gṛṇann anuga-gīta-pavitra-kīrtir",
  "GK19gp01-11u:4251": "gopī-dṛg-utsava-dṛśiḥ praviveśa goṣṭham ||[BhP 10.14.47] iti |",
  "GK19gp01-11u:4252": "[53] tataś ca pitṛ-sambandhibhir nanda-sūnur iti mātṛ-sambandhibhir yaśodā-sūnur iti tasya nāmānūdya,",
  "GK19gp01-11u:4253": "sadya eva siddham iti cirantanam api tac-caritaṃ jage | tad yathā-",
  "GK19gp01-11u:4254": "nanda-tanūjanur adya vyālam | hatavān hṛtavān asmat-kālam ||iti dhru ||",
  "GK19gp01-11u:4255": "adya yaśodā-sūnur vyālam | hatavān hṛtavān asmat-kālam ||iti vā ||",
  "GK19gp01-11u:4256": "oṣṭhādharam iha jalada-taṭāliḥ | dambhāvalir api dantaka-pāliḥ ||",
  "GK19gp01-11u:4257": "śvāsa-bharaḥ kharadāvaja-vātaḥ | jihvā-yugam api vartma-nipātaḥ ||",
  "GK19gp01-11u:4258": "ity utprekṣitatama-vividhāṅgān | vyatihāsān ācarataḥ sāṅgān ||",
  "GK19gp01-11u:4259": "ahim anv ahitāṃ kalpayamānān | girir iti taṃ viśataḥ kṛta-mānān ||",
  "GK19gp01-11u:4260": "tad-udara-madhya-kṛtābhyanuveśān | nija-virahādi-vimūrcchita-veśān ||",
  "GK19gp01-11u:4261": "sneha-bharād atha svena sametān | svaka-netrāmṛta-vṛṣṭi-sacetān ||",
  "GK19gp01-11u:4262": "tasmād bahir atha niṣkāsitavān | punar iha nikhilaṃ bata darśitavān ||",
  "GK19gp01-11u:4263": "prāṇād adhikaḥ so' yaṃ prāṇān | rakṣann asmān kurute trāṇān ||JGc_1,11.33|| [mātrā-samaka]",
  "GK19gp01-11u:4264": "[54] iti śrutvā ca te vrajasthāś cintayāmāsuḥ,",
  "GK19gp01-11u:4265": "sādhu-ghātukānāṃ pātukānām āmīṣāṃ katham iva jātu kāmāḥ sidhyeyuḥ? iti |",
  "GK19gp01-11u:4266": "[55] tad evaṃ siddhe,",
  "GK19gp01-11u:4267_0": "sukhānubiddhe teṣāṃ same samāgame prātas tu bṛhad-bhrātaram anugamya praṇaya-maya-ramya-roṣam",
  "GK19gp01-11u:4267_1": "anunīya dīyamāna-vismayatayā tān ānīya tena caikatra praṇīya śrīvatsa-vatsaḥ pūrvavad",
  "GK19gp01-11u:4267_2": "eva vatsa-pālanam ārebhe |",
  "GK19gp01-11u:4268": "[56] atha punar madhukaṇṭhaḥ samāpanāya sa-vismayam ivāha sma-",
  "GK19gp01-11u:4269": "īdṛśas tanayo jātas tava goṣṭhādhināyaka |",
  "GK19gp01-11u:4270": "brahmāṇḍa-grāmaṇīr yasya brahmāpi grāmaṇīr iva ||JGc_1,11.34|| [anuṣṭubh]",
  "GK19gp01-11u:4271_0": "[57] tad evaṃ kathakayoḥ kathāṃ prathayitvā sabhyeṣu sākṣād iva kalita-tat-tat-keli-sandhayoḥ",
  "GK19gp01-11u:4271_1": "kṛtāñjali-bandhayos tad-dine' pi pūrvavad eva sarve gṛha-vartmani vartamānā nija-nija-spṛhaṇīyaṃ",
  "GK19gp01-11u:4271_2": "karma nirmimāṇā api tām eva līlāṃ bṛṃhitāṃ hṛdi jagṛhire |",
  "GK19gp01-11u:4272": "iti śrī-śrī-gopāla-campūm anv",
  "GK19gp01-11u:4273": "agha-brahmāgha-mocanam nāma",
  "GK19gp01-11u:4274": "ekādaśaṃ pūraṇam",
  "GK19gp01-11u:4275": "||11||"
}