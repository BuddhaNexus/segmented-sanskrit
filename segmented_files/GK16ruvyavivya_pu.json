{
  "GK16ruvyavivya_pu:0": "Ruyyaka [Rājānaka]: Vyaktivivekavyākhyā, 2nd vimarśa",
  "GK16ruvyavivya_pu:1": "atha dvitīyo vimarśaḥ /",
  "GK16ruvyavivya_pu:2_0": "evaṃ tāvat prathame vimarśe dhvanilakṣaṇaṃ dūṣayitvā dhvaniśāstragataṃ granthāntaraṃ",
  "GK16ruvyavivya_pu:2_1": "dūṣayituṃ sāmānyena tāvat kāvyagatam anaucityollāsarūpaṃ dūṣaṇaprapañcam upapādayitum",
  "GK16ruvyavivya_pu:2_2": "āha - iha khalv ityādinā / uktam iti sahṛdayaiḥ / antaraṅgam iti sākṣād rasaviṣayatvāt /",
  "GK16ruvyavivya_pu:2_3": "ādyair iti dhvanikāraprabhṛtibhiḥ / tad uktam -",
  "GK16ruvyavivya_pu:3": "anaucityād ṛte nānyad rasabhaṅgasya kāraṇam /",
  "GK16ruvyavivya_pu:4": "prasiddhaucityabandhas tu rasasyopaniṣat parā //",
  "GK16ruvyavivya_pu:5_0": "ityādinā / bahiraṅgam iti vācyamukhena rase paryavasānād vidheyaḥ prādhānyena pratipipādayiṣito",
  "GK16ruvyavivya_pu:5_1": "yo 'rthas tasya avimarśo 'nanusaṃdhānam upasarjanīkaraṇāt / prakramaḥ kasya cid vastuno",
  "GK16ruvyavivya_pu:5_2": "nirvāhāyārambhas tasya bhedo madhye 'nyathīkaraṇam anyathānirvāhaś ca / kramasya",
  "GK16ruvyavivya_pu:5_3": "paripāṭyā bheda ullaṅghanaṃ vyutkrama iti yāvat / paunaruktyaṃ punaḥpratipādanam /",
  "GK16ruvyavivya_pu:5_4": "vācyasya vaktavyasya avacanam anuktiḥ / etā avāntarabhedabhinnāḥ pañca dūṣanajātayaḥ /",
  "GK16ruvyavivya_pu:6": "yad etad ihagranthakṛtā vicārasaraṇim āśritya vidheyāvimarśādidoṣapañcakam udbhāvitaṃ,",
  "GK16ruvyavivya_pu:7_0": "na tatrādyatanapuruṣamātrabuddhipraṇayanāsūyayānādaraḥ karaṇīyaḥ / pūrvair evaṃvidhadoṣodbhāvanarūpasya",
  "GK16ruvyavivya_pu:7_1": "vicārasya praṇītatvāt / tathā hi / dāsyāḥ putra ityādāv ākrośe ṣaṣṭhyā alukaṃ pratipādayatā",
  "GK16ruvyavivya_pu:7_2": "sūtrakṛtā vidheyāvimarśaḥ sūcita eva / tathā svāmīśvarādhipatidāyādety atra sūtre",
  "GK16ruvyavivya_pu:7_3": "na hi bhavati gavāṃ svāmī aśveṣu ca iti vadatā bhāṣyakṛtā spaṣṭam eva prakramabhedaḥ",
  "GK16ruvyavivya_pu:7_4": "pratipāditaḥ / tathā kṛñcānuprayujyate liṭi iy atrānuprayogasyānuśabdaparyālocanayā",
  "GK16ruvyavivya_pu:7_5": "vyavahitapūrvaprayogaṃ taṃ pātayāṃ prathamam āsa ityādau niṣedhatā cādīnāṃ ca na",
  "GK16ruvyavivya_pu:7_6": "hi bhavati ca vṛkṣaḥ ityādinā prayoganiyamakhyāpanena dyotakatvaṃ kathayatā asthānaprayogalakṣaṇaḥ",
  "GK16ruvyavivya_pu:7_7": "kramabhedaḥ kaṭākṣita eva / tathā karmadhārayamatvarthīyābhyāṃ bahuvrīhir laghutvāt",
  "GK16ruvyavivya_pu:7_8": "syād iti vṛttilāghavaṃ cintayatā kātyāyanena paunaruktyam api prakāśitam eva / tathā",
  "GK16ruvyavivya_pu:7_9": "īṣad asamāptau ity atra pratijñānasamadhigamyaṃ sūtrakāroktaṃ rūpakalakṣaṇam arthaṃ",
  "GK16ruvyavivya_pu:7_10": "dūṣayatā prakṛtyarthasadṛśe kalpavādividhānam iti pratijñānasamadhigamyārthabhūtām",
  "GK16ruvyavivya_pu:7_11": "upamāṃ vyavasthāpayatopamāśrayeṇa vācyāvacanam api dyotitam eva / etena rūpakāśrayeṇāvācyavacanam",
  "GK16ruvyavivya_pu:7_12": "api dyotitam eva / tad evaṃ mahāviduṣāṃ mārgam anusṛtya sahṛdayaśikṣādarāya vicārayandaraṃto",
  "GK16ruvyavivya_pu:7_13": "'sya mahāmater na kaś cit paryanuyogaleśasyāpy avasara ity alam atiprasaṅgena /",
  "GK16ruvyavivya_pu:8_0": "etasya ceti sāmānyenānaucityasya / doṣā iti kāvyasya vikṛtatvāpādanād dūṣaṇād doṣā",
  "GK16ruvyavivya_pu:8_1": "iti / mugdha iti pṛṣṭasyāprativikṛtatve trīṇi kāraṇāni / prativacanāpratibhānalakṣaṇaṃ",
  "GK16ruvyavivya_pu:8_2": "maugdhyaṃ pratibhāne 'py aprauḍharūpatvam asahyatvam / prauḍhatve 'pi guṇāsahiṣṇutvalakṣaṇaṃ",
  "GK16ruvyavivya_pu:8_3": "mātsaryam / tāny atra saṃdihyamānatayā krameṇoktāni / yaḥ kilety atraiva cchedaḥ /",
  "GK16ruvyavivya_pu:8_4": "chātrābhyarthanayeti praṣṭṛtvasyāṅgīkṛtam iti prativaktṛtvasya ca nirdeśaḥ / paurobhāgyaṃ",
  "GK16ruvyavivya_pu:8_5": "doṣaikagrāhitvam / nanu yadi parakīye kāvye parihārāya doṣāṇāṃ vicāraḥ kriyate,",
  "GK16ruvyavivya_pu:9_0": "tat kiṃ nijakāvye na teṣāṃ parihāraḥ / tathā ca bhajate mātsaryamaunaṃ nu kim ity",
  "GK16ruvyavivya_pu:9_1": "ato 'nantaram iti pṛṣṭa ity evaṃ krameṇetiśabdo nirdeśyaḥ kramāntareṇa nirdeśāt kramabhedo",
  "GK16ruvyavivya_pu:9_2": "na yujyate / evam anyat śokāpadānādau jñeyam / tadartham āha - svakṛtiṣv iti kṛtiḥ kāvyam /",
  "GK16ruvyavivya_pu:10_0": "saṃrambha iti kutsitāḥ kariṇaḥ karikīṭāḥ kutsitāni kutsanaiḥ iti samāsaḥ / karikīṭānām",
  "GK16ruvyavivya_pu:10_1": "āśādviradaiḥ pratinirdeśaḥ / meghaśakalānāṃ tu kalpāntatoyadaiḥ ya ity atraiva cchedaḥ /",
  "GK16ruvyavivya_pu:10_2": "ayaṃ śloko vakroktijīvite vitatya vyākhyāta iti tata evāvadhāryaḥ / tāvacchabdo vidheyāvimarśatrayasyaitacchlokagatasyopakramadyotakaḥ /",
  "GK16ruvyavivya_pu:10_3": "saṃbandhopapatter iti / ayaṃ bhāvaḥ - samarthaḥ padavidhiḥ iti vacanāt samāsaḥ sāmarthyanimittakaḥ /",
  "GK16ruvyavivya_pu:10_4": "sāmarthyaṃ ca saṅgatārthatvaṃ,",
  "GK16ruvyavivya_pu:11_0": "saṅgatatvaṃ ca saṃbandhaḥ / sa cātra viśeṣaṇaviśeṣyabhāvaḥ / paryudāsasyaiva viśeṣaṇaṃ",
  "GK16ruvyavivya_pu:11_1": "nañā abrāhmaṇa iti yathā / na cātra vakṣyamāṇanyāyena paryudāso ghaṭata iti / nanv",
  "GK16ruvyavivya_pu:11_2": "abrāhmaṇa ityādau nañ kathaṃ viśeṣaṇam / viśeṣaṇaṃ hi viśeṣyasyoparañjakaṃ bhavati /",
  "GK16ruvyavivya_pu:11_3": "na ca nañśabdo viruddhatvād vidhim uparañjayati / tat katham asya viśeṣaṇatvam /",
  "GK16ruvyavivya_pu:11_4": "naitat / abrāhmaṇa ityādau brāhmaṇaśabdo brāhmaṇasadṛśe kṣatriyādau vartate / sā",
  "GK16ruvyavivya_pu:11_5": "cākṣatriyādau brāhmaṇaśabdasya vṛttir nañā dyotyate / tad uktam - nañ ivayuktam anyasadṛśādhikaraṇe",
  "GK16ruvyavivya_pu:11_6": "tatha hy artha iti / tatra ca śabdaśaktisvābhāvyaṃ kāraṇam / yathā caitat tathā nañsūtrabhāṣyād avaseyam /",
  "GK16ruvyavivya_pu:12_0": "pradhānatvam iti / yatra vidheḥ prādhānyaṃ pratiṣedhasyāprādhānyaṃ naña uttarapadena",
  "GK16ruvyavivya_pu:12_1": "saṃbandhaḥ samarthasamāsa ekavākyatvaṃ ca tatra paryudāsaḥ kiṃ cid varjayitvā kasya",
  "GK16ruvyavivya_pu:12_2": "cid upadeśo nirāsa iti nigamanāt / tatra kārikāyāṃ trayaṃ nirdiṣṭaṃ dvayaṃ cākṣipyate /",
  "GK16ruvyavivya_pu:12_3": "jugopeti / atra nañarthaviśiṣṭasyottarapadārthasya vidhir na trastatvādiniṣedhaḥ /",
  "GK16ruvyavivya_pu:12_4": "tatrāpy atrastatvādeḥ siddhatvāt tadanuvādena gopanādi vidhīyata iti paryudāsatvam /",
  "GK16ruvyavivya_pu:12_5": "aprādhānyam iti / yatra pratiṣedhasya prādhānyaṃ vidher aprādhānyyaṃ nañaḥ kriyāpadena",
  "GK16ruvyavivya_pu:12_6": "saṃbandho 'samarthasamāsaḥ vākyabhedaś ca,",
  "GK16ruvyavivya_pu:13": "tatra prasajya prāpayya pratiṣedha iti prasajyapratiṣedhaḥ / atra kārikāyāṃ traye nirdiṣṭe 'nyad dvayam ākṣiptam / na veti / atra dṛptaniśācaraṃ prati niṣedhaḥ pratīyate,",
  "GK16ruvyavivya_pu:14_0": "na tv adṛptaniśācaravidhir iti prasajyapratiṣedhatā / saṃrambhavatpratiṣedho hy atreti /",
  "GK16ruvyavivya_pu:14_1": "saṃrabdhavān yaḥ puruṣas tadgatā yeyaṃ saṃrabdhatā saṃrambhaṇakriyā tasyā vakṣyamāṇanyāyena",
  "GK16ruvyavivya_pu:14_2": "pratiṣedha ity arthaḥ / asaṃradhavadvidhir iti saṃrabdhavatsadṛśasya saṃrambhasadṛśakriyākarttur",
  "GK16ruvyavivya_pu:14_3": "udāsīnaprāyasya vidhir ity arthaḥ / yad uktaṃ nañ iva yuktam ityādi / tatreti saṃrabdahavatpratiṣedhe /",
  "GK16ruvyavivya_pu:14_4": "na cāsāv iti pratiṣedhati / tatsiddhipakṣa iti vivakṣito yaḥ pradhānabhūtaniṣedhalakṣaṇo",
  "GK16ruvyavivya_pu:14_5": "'rthasya siddhipakṣa ity arthaḥ / asya vidhyanuvādabhāvasyeti / nañarthasya vidhir",
  "GK16ruvyavivya_pu:14_6": "uttarapadārthasyānuvāda ity asya / samāse hi nañarthopasarjana uttarapadārthaḥ prādhānyena",
  "GK16ruvyavivya_pu:14_7": "pratīyate / kāvyārtheti / atra vyavacchedyaṃ prasajyapratiṣedhaṃ pradarśya paricchedyaṃ",
  "GK16ruvyavivya_pu:14_8": "paryudāsam udāharati /",
  "GK16ruvyavivya_pu:15": "nanu prasajyapratiṣedhe nañaḥ kriyānvaye 'saṃrabdahavān ity atra saṃrambhakriyāniṣedho bhaviṣyati / tat ko 'tra doṣa ity āha:",
  "GK16ruvyavivya_pu:16": "kriyākartraṃśabhāg iti / ayaṃ bhāvaḥ:",
  "GK16ruvyavivya_pu:17_0": "asaṃrabdhavān ity atra dvāv aṃśau kriyāṃśaḥ kārakāṃśaś ca / tatrobhayāṃśabhāgarthaniṣedhe",
  "GK16ruvyavivya_pu:17_1": "śabdaśaktisvābhāvyād vākye kriyāṃśaniṣedhas tasya prādhānyena vivakṣitasyāparāmarśam",
  "GK16ruvyavivya_pu:17_2": "anuktād vidheyāvimarśaḥ / yathā ca prasajyapratiṣedhe samāso neṣṭas tathoktanayena",
  "GK16ruvyavivya_pu:17_3": "paryudāse 'py asamāso neṣyata ity āha - nanu sādhv iti atra na kurvateti karaṇakriyākartṛsadṛśena",
  "GK16ruvyavivya_pu:17_4": "kriyāṃ praty udāsīnaprāyeṇety arthaḥ / akurvateti vācye na kurvateti kriyāṃśaniṣedhaḥ",
  "GK16ruvyavivya_pu:17_5": "pratīter vaiparītyakārī / evaṃ nocitam apīty ucitatvamātraniṣedhaḥ pratīter vaiparītyakṛd",
  "GK16ruvyavivya_pu:17_6": "eva / tacchravaṇaṃ kriyāśravaṇam / tayor iti siddhārthā vṛttiḥ / sādhyārthaṃ vākyam /",
  "GK16ruvyavivya_pu:17_7": "asūryaṃpaśyādiṣv iti / atrāpi nañaḥ sūryeṇottarpadārthena nābhisaṃbandhaḥ,",
  "GK16ruvyavivya_pu:18_0": "api tu taddraṣṭrarthenaiva / tatrāpi kartraṃśaḥ pradhānaṃ na kriyāṃśaḥ karttari khaśo",
  "GK16ruvyavivya_pu:18_1": "vidhānād iti pūrvavad avaseyam / bhuṅkta iti atra hi vākyasya kriyāprādhānyaṃ pratīyamānabhavatyādikriyāpekṣe",
  "GK16ruvyavivya_pu:18_2": "nañaḥ samanvaye śrāddhabhojī na bhavatīti vākyārthaḥ / aśrāddhabhojīty atra tu nañā",
  "GK16ruvyavivya_pu:18_3": "bhoktus samanvaye śrāddhabhoktṛvyatirikto 'pi vighasāśyā+i++ pratīyate / yataś cātrāśrāddhabhojītyādau",
  "GK16ruvyavivya_pu:18_4": "samāse pratiṣedho neṣṭaḥ,",
  "GK16ruvyavivya_pu:19": "tata eva samarthasamāsas tadviparyayeṇāsamarthasamāsaś ca kārikādvayenoktaḥ / vākyabhedābhedayos tu sāmarthyāt pratītir ity avacanam /",
  "GK16ruvyavivya_pu:20_0": "evakemaṃ vidheyāvimarśaṃ vicārya dvitīyam udāharati - yo 'sāv ity atreti tacchabdaṃ",
  "GK16ruvyavivya_pu:20_1": "praty ākāṅkṣāyāḥ kenāpy anivarttanāt / ekatareti kvacid yacchabdenopakrame tacchabdenopasaṃhāraḥ /",
  "GK16ruvyavivya_pu:20_2": "kva cit tacchabdenopakrame yacchabdenopasaṃhāraḥ prasajyate / etac ca dvayaṃ śābdopakramopasaṃhārakrameṇodāhariṣyati /",
  "GK16ruvyavivya_pu:20_3": "tayor apīti / apiśabdo nañarthaṃ samuccinoti / prasajyapratiṣedhe hi nañartho vidheyo",
  "GK16ruvyavivya_pu:20_4": "niṣedhyo 'rtho 'nuvādyaḥ / paryudāse tu viparyaya ity uktaṃ prāg / anuvādyavidheyeti /",
  "GK16ruvyavivya_pu:20_5": "yattador nityābhisaṃbandhe 'pi śabdaśaktisvābhāvyād yado 'nuvādyaviṣayatvaṃ tado",
  "GK16ruvyavivya_pu:20_6": "vidheyaviṣayatvam / nityatvād iti / apekṣāprāṇatayāvasthānāt / śābda iti śabdenobhayoḥ",
  "GK16ruvyavivya_pu:20_7": "saṃsparśād / ubhayoḥ saṃsparśābhāva ārthatvam / tatra dvayī gatiḥ - anyatarānupādānaṃ",
  "GK16ruvyavivya_pu:20_8": "dvayor anupādānaṃ vā / anyatarānupādanam api yattadāśrayabhāvena dvidhā / krameṇa",
  "GK16ruvyavivya_pu:20_9": "caitad udāhariṣyati / upakalpito nityasāpekṣatvād upasthāpitaḥ / atra ca prasiddhādiviṣayatvaṃ",
  "GK16ruvyavivya_pu:20_10": "yadā nirdiṣṭam / sā kalā yā prasiddheti sphuṭatvena pratīteḥ / kva cit tado 'pi vyapadiśyate,",
  "GK16ruvyavivya_pu:21_0": "tasya yacchabdenaikaviṣayatvāt / te iti ye mayaivānubhūte ity arthaḥ / anviyeṣa sa",
  "GK16ruvyavivya_pu:21_1": "iti / atra sa iti yaḥ prakrānta ity arthaḥ / upāttavastv iti vakṣyamāṇaśloke ko 'pīti",
  "GK16ruvyavivya_pu:21_2": "yad upāttaṃ vastu tadviṣayatvenety arthaḥ / asya upakramopasaṃhārasya prakrāntavastuviṣayasya /",
  "GK16ruvyavivya_pu:22_0": "tacchabdāt prayogātiprasaṅganiyamaṃ prakāśayan parihāryaṃ viṣayaṃ pradarśayati /",
  "GK16ruvyavivya_pu:22_1": "- yas tv ekavākya iti / ekavākyagrahaṇena parāmamṛśyasya pratyakṣāyamāṇatoktā / tataś",
  "GK16ruvyavivya_pu:22_2": "ca vākyabhede na doṣaḥ / kartṛtveneti prādhānyaṃ sūcayati aprādhānyasya parāmarśo",
  "GK16ruvyavivya_pu:22_3": "na duṣyatīti khyāpanārtham / sa ity arthaḥ parāmṛṣṭaḥ / tebhya iti kartṛtvavācakād",
  "GK16ruvyavivya_pu:22_4": "idamādibhyaś ca / asau tacchabdaḥ / asamanvayād iti tacchabdasya parokṣārthapratipādakatve",
  "GK16ruvyavivya_pu:22_5": "saṃbandhavirodhād ity arthaḥ / tādātmyāyeti / śaśikalāmaulisvarūpatvāyety arthaḥ /",
  "GK16ruvyavivya_pu:22_6": "ārtha iti upakramopasaṃhārakramā nirdiṣṭaḥ / kalpitatatkramādīti / kalpitaṃ tad yac",
  "GK16ruvyavivya_pu:22_7": "chabdanirdiṣṭaṃ karmādi viṣayo 'syeti yacchabdārthaḥ karmakaraṇāditayā viṣayatvenāsya",
  "GK16ruvyavivya_pu:22_8": "kalpita ity arthaḥ / saṃbandhadvaividhyeti śābdārthabhedena dvaividhyam / yattad",
  "GK16ruvyavivya_pu:22_9": "iti / yacchabdasamīpe samānādhikaraṇas tacchabda upādīyamānaḥ śabdaśaktisvābhāvyāt",
  "GK16ruvyavivya_pu:22_10": "prasiddhavastuviṣayaṃ yacchabam ākāṅkṣati / vaiyadhikaraṇyena vyavadhānena ca nirdeśe",
  "GK16ruvyavivya_pu:22_11": "tu nirdiṣṭenaiva yadā samanvayaṃ bhajate / na kevalaṃ yo mahato 'pabhāṣate,",
  "GK16ruvyavivya_pu:23": "śṛṇoti tasmād api yaḥ sa pāpabhāg ity atra yady api yaḥ sa iti yattador nairantaryeṇa sāmānādhikaraṇyena ca nirdeśaḥ,",
  "GK16ruvyavivya_pu:24": "tathāpi na yat tad ūrjitam iti nyāyena tacchabdo yacchabdāntaraṃ praty apekṣāyām iha yadi tacchabdo nirantaropāttayacchabdāpekṣayaiva prayujyate,",
  "GK16ruvyavivya_pu:25": "tadā syād eṣa doṣaḥ,",
  "GK16ruvyavivya_pu:26_0": "yāvatā na kevalaṃ ya ity atra yacchabdāpekṣayā vyavadhānena prādhānyāt prayuktas",
  "GK16ruvyavivya_pu:26_1": "tacchabdāntarānākāṅkṣaḥ prasaṅgena nirantaranirdiṣṭayacchabdānvayaṃ bhajamānaḥ pūrvasaṃskāreṇa",
  "GK16ruvyavivya_pu:26_2": "na tacchabdāntaram ākāṅkṣatīty anavadyam etat / tad itthaṃ yattador upakramopasaṃhārakramo",
  "GK16ruvyavivya_pu:26_3": "dvividhaḥ parighaṭitaḥ / sa cātra śloke na yujyata ity āha - evaṃ ceti / tadupādāna",
  "GK16ruvyavivya_pu:26_4": "iti / yacchabdo nātra tad eti prakrāntas tacchabdaḥ parāmṛśyate tatsaṃbandhapratītāv ity arthaḥ.",
  "GK16ruvyavivya_pu:27_0": "nanu prayogadarśanam evātra samarthakaṃ bhaviṣyatīty āśaṅkya prayogasya prāmādikapāṭhaviparyāsahetukatvam",
  "GK16ruvyavivya_pu:27_1": "āha - mīlitam iti / tadabhinnārthaḥ tacchabdābhinnārthaḥ / tasya adaśśabdasya / tacchabdābhinnārthatve",
  "GK16ruvyavivya_pu:27_2": "'daśśabdasya dūṣaṇadvayam uktam / kevalādaśśabdapryoge asau marud ityādau yacchabdākāṅkṣā",
  "GK16ruvyavivya_pu:27_3": "syād ity ekaṃ yacchabdasahāyasyādaśśabdasya prayoge yo 'sau jagattrayetyādau prayuktatacchabdākāṅkṣā",
  "GK16ruvyavivya_pu:27_4": "na syād iti dvitīyam / atra yasya prakopetyadaśśabdarahitayacchabdaprayogo dṛṣṭāntatvenokto",
  "GK16ruvyavivya_pu:27_5": "yathāsya kevalasya tacchabdākāṅkṣā tathādaśśabdayuktasyāpīty arthaḥ / parikalpyata",
  "GK16ruvyavivya_pu:27_6": "iti tasya yathoktavastv iti yathā avigānena śiṣṭaprasiddhipāraṃparyeṇoktaṃ vastu",
  "GK16ruvyavivya_pu:27_7": "tacchabdārthavivikto viṣayas tasya tanmate asaṃbhavaḥ / tvayā hy adaśśabdasya tacchabdārthatvam",
  "GK16ruvyavivya_pu:27_8": "ucyate tatra yacchabdaparāmarśāpekṣāprasaṅgaḥ ity arthaḥ / parikalpyata iti prayogapravāhaprāmāṇyānyathānupapattyāvāyātayārthāpattyety",
  "GK16ruvyavivya_pu:27_9": "arthaḥ / tam antareṇeti / tacchabdena prayogapravāhaḥ parāmṛṣṭaḥ / tadatadarthatvaniścayo",
  "GK16ruvyavivya_pu:27_10": "vivakṣitāvivakṣitārthatvaniścayaḥ / yadi tu tām iti tadabhinnārthatānupapattiḥ parāmṛṣṭā /",
  "GK16ruvyavivya_pu:27_11": "gate 'nugataṃ yasya sa gatānugatikaḥ / matvarthīyo 'tra ṭhanpratyayaḥ / yenaiva pathā",
  "GK16ruvyavivya_pu:27_12": "eko gacchati tenaivāvicāritenaiva yo gacchati sa ity arthaḥ / tato bhāvapratyayaḥ /",
  "GK16ruvyavivya_pu:27_13": "avikalpam ity akārapraśleṣaḥ / niśśaṅkam ity arthaḥ / yad vā na vikalpamātreṇa,",
  "GK16ruvyavivya_pu:28_0": "api tu sākṣād ity arthaḥ / smṛtibhūḥ kāmaḥ / dvitīyaḥ smṛtibhūśabdaḥ smaraṇaviṣaye",
  "GK16ruvyavivya_pu:28_1": "prayuktaḥ / dagdhatvāt smṛtimātraśeṣa ity arthaḥ / kṣatāt vadhāt / vyavahitānām eveti",
  "GK16ruvyavivya_pu:28_2": "yathā yo 'vikalpam ityādau / avyavahitatve veti / yathā smṛtibhūr ityādau / etadartham",
  "GK16ruvyavivya_pu:28_3": "evodāharaṇadvayam uktam /",
  "GK16ruvyavivya_pu:29_0": "tatra hīti idamādisahitaprayoge / tayor iti yattadoḥ / taditareti yadṛcchayaikataraprayoge",
  "GK16ruvyavivya_pu:29_1": "anyatarāpekṣety arthaḥ / sutarām iti idamādisāhityena prayukto yacchabdaḥ svabhāvato",
  "GK16ruvyavivya_pu:29_2": "vikāsitāsya eva tacchabdaṃ pratīkṣate,",
  "GK16ruvyavivya_pu:30": "evaṃ tacchabdo 'pi yacchabdam iti jñeyam / etac ca krameṇodāhṛtaṃ yad etad iti,",
  "GK16ruvyavivya_pu:31": "so 'yam iti ca / tad anyena granthena pradarśaka upayujyate tadvad asya yacchabdasya na prakrāntaparāmarśe saṃbandho,",
  "GK16ruvyavivya_pu:32_0": "nāpi prakraṃsyamānavastusamanvayamārgopadeśe tacchabdādhyāhāraḥ śaraṇam / sa ca satkāvyakalaṅkāyamāno",
  "GK16ruvyavivya_pu:32_1": "heya eva anuktvaiveti yattador madhye parāmṛśyam anuktvā yatra nirantaraḥ prayogaḥ",
  "GK16ruvyavivya_pu:32_2": "yathā yat tad ūrjitam ityādau tatra tayor yattador yathāyogaṃ punaḥ prayogo na duṣyati",
  "GK16ruvyavivya_pu:32_3": "yatha nūnaṃ tad api hāritam ityādau / tathā tayor yattadoḥ / nirantaranirdiṣṭeṣv",
  "GK16ruvyavivya_pu:32_4": "idamādiṣu satsu tayor yattadoḥ teṣām idamādīnāṃ ca saṅghaṭitatvena sthitānāṃ yathāyogaṃ",
  "GK16ruvyavivya_pu:32_5": "yattadoḥ pratyavekṣā na nivarttate yathā aprayukteṣv idamādiṣu kevalayoḥ pṛthagavasthitayor",
  "GK16ruvyavivya_pu:32_6": "apekṣā na nivarttate tadvat prayukteṣv apīty arthaḥ yathā yad etac candrāntar iti,",
  "GK16ruvyavivya_pu:33_0": "so 'yaṃ paṭa iti ca / evaṃ prakṛte 'pi yo 'sāv iti / tatsāṅkaryeti / yacchabdasya",
  "GK16ruvyavivya_pu:33_1": "pṛthag idamādisāhitye tacchabdasya ca pṛthag idamādisāhitye yattadoḥ parasparasāhitye ca bahavo bhedāḥ,",
  "GK16ruvyavivya_pu:34": "teṣām udāharaṇeṣu diṅmātraṃ darśitam /",
  "GK16ruvyavivya_pu:35": "saṃprati prāyeṇa vākyārthasamanvayavyāpinor yattador yo 'yaṃ nityābhisaṃbandhatvenopakramopasaṃhārakramaḥ,",
  "GK16ruvyavivya_pu:36_0": "sa prasaṅgād vicāryate / sa ca puṣṭāpuṣṭaduṣṭabhedena trividhaḥ / puṣṭo 'pi prathamaṃ",
  "GK16ruvyavivya_pu:36_1": "śābdatvārthatvabhedena dvividhaḥ / śābdo 'pi yacchabdopakramas tacchabdopakramaś",
  "GK16ruvyavivya_pu:36_2": "ceti dvividhaḥ / ārtho 'pi yacchabdamātrānupādāne tacchabdasyopāttasya prasiddhānubhūtaprakrāntaviṣayeṇa",
  "GK16ruvyavivya_pu:36_3": "yadābhisaṃbandhāt trividhaḥ / yacchabdasya ca tacchabdānupādāne kevalam upāttasya",
  "GK16ruvyavivya_pu:36_4": "prakrāntaviṣayeṇa kalpitatatkarmādiviṣayeṇa ca tadābhisaṃbandhād dvividhaḥ / ubhayānupādāne",
  "GK16ruvyavivya_pu:36_5": "tu dvayor upāttavastuviṣayatākalpana eka eva bhedaḥ / evaṃ śābdo dvividha ārthaḥ",
  "GK16ruvyavivya_pu:36_6": "ṣaḍbheda ity aṣṭavidho yattador upakramopasaṃhārakramaḥ puṣṭaḥ / tac caitac ceha",
  "GK16ruvyavivya_pu:36_7": "granthakṛtodāhṛtam / yat tadūrjitam ityādau tu śābdasyārthasya copasaṃhārakramasya",
  "GK16ruvyavivya_pu:36_8": "saṅkīrṇatvam iti nāsya pṛthagbhāvaḥ / apuṣṭasya duṣṭamadhye prasaṅgena varṇayiṣyamāṇatvād",
  "GK16ruvyavivya_pu:36_9": "idānīṃ duṣṭo vyākriyate / tatra yattadoḥ sthāne tacchabdayacchabdanairantaryeṇa sāmānādhikaraṇyena",
  "GK16ruvyavivya_pu:36_10": "cedamādīnaṃ duṣṭataiva teṣām atadarthatvāt tannikaṭe ca prayujyamānānāṃ prasiddhimātraparāmarśakatvād,",
  "GK16ruvyavivya_pu:37_0": "yathā yo 'sau kutra camatkṛter iti / evaṃ tacchabdasācivyenedamādīnām udāharaṇam",
  "GK16ruvyavivya_pu:37_1": "ūhyam / viprakṛṣṭatvena sannikṛṣṭatve 'pi vaiyadhikaraṇyena vā teṣām prayoge na duṣṭaṃ",
  "GK16ruvyavivya_pu:37_2": "nāduṣṭam ity apuṣṭatvam eva yathā yo 'vikalpam iti smṛtibhūḥ smṛtibhūr iti ca / evaṃ",
  "GK16ruvyavivya_pu:37_3": "tacchabdopakrama udāharttvayam / tathā tacchabdasya parokṣāyamāṇārthapratyavamarśitvād",
  "GK16ruvyavivya_pu:37_4": "ekavākyasthapratyakṣāyamāṇapradhānabhūtārthapratyavamarśe duṣṭatvaṃ,",
  "GK16ruvyavivya_pu:38": "yathā sa vaḥ śaśikalāmaulir ityādau / pradhānagrahaṇena na kartṛmātraṃ nirdiṣṭam,",
  "GK16ruvyavivya_pu:39": "api tu kārakāntaram api prādhānyena vivakṣitatvāt pratyakṣāyamāṇam / tena",
  "GK16ruvyavivya_pu:40": "sa medinīṃ vinirjitya caturjaladhimekhalām /",
  "GK16ruvyavivya_pu:41": "sacivārpitatadbhāras tasyām āsta yathāsukham //",
  "GK16ruvyavivya_pu:42_0": "iti medinyās tacchabdaparāmarśo na sundara ity āhuḥ / yathā yattadoḥ padārthavākyārthagatatvena",
  "GK16ruvyavivya_pu:42_1": "dvividhāvasthāne yad ekasya padārthaniṣṭhatvād anyasya vākyārthaviṣayatvaṃ tad bhinnaviṣayatvena",
  "GK16ruvyavivya_pu:42_2": "nityābhisaṃbandhaparipanthi duṣṭam eva / yathā",
  "GK16ruvyavivya_pu:43": "hemrāṃ bhāraśatāni vā madamucāṃ bṛndāni vā dantināṃ śrīharṣeṇa yad arpitāni guṇine bāṇāya kutrādya tat /",
  "GK16ruvyavivya_pu:44": "yā bāṇena tu tasya sūktivisarair uṭṭaṅkitāḥ kīrttayas tat kalpapralaye 'pi yānti na manāṅ manye parimlānatām //",
  "GK16ruvyavivya_pu:45_0": "iti / yā iti padārthaviṣayatvam anipātasya tacchabdasya / tad iti tu vākyārthaviṣayas",
  "GK16ruvyavivya_pu:45_1": "tacchabdaḥ / padārthaviṣaye tā iti syāt / atraiva yad bāṇena tu tasyeti tāḥ kalpapralaye",
  "GK16ruvyavivya_pu:45_2": "'pi iti ca pāṭhe yado vākyārthaviṣayatve tadaḥ padārthaniṣṭhatva udāharaṇaṃ deyam /",
  "GK16ruvyavivya_pu:45_3": "tasmād yā bāṇena tv iti tāḥ kalpapralaye 'pīti ca paṭhanīyam / iha tu",
  "GK16ruvyavivya_pu:46": "indīvaraṃ yadatasīkusumasya vṛttyā yat ketakaṃ jaraḍhabhūrjadalānuvṛttyā /",
  "GK16ruvyavivya_pu:47": "yan manyase ca vakulaṃ karavīravṛttyā sā sāmprataṃ madhupa hanta tavaiva hāniḥ //",
  "GK16ruvyavivya_pu:48": "iti na kevalaṃ yacchabdo vākyārthaviṣaye,",
  "GK16ruvyavivya_pu:49_0": "yāvat tacchabdo 'pi / yadi paraṃ sa vākyārtho hānipadena piṇḍīkṛtya prakāśitas tacchabdena",
  "GK16ruvyavivya_pu:49_1": "parāmṛṣṭaḥ / ata evātra tacchabdasya vidheyapadārthābhiprāyeṇa strīliṅgatvam / anuvādyābhiprāyeṇa",
  "GK16ruvyavivya_pu:49_2": "tu tat sāmpratam iti / ubhayathāpi liṅgaparigrahaḥ śiṣṭapravāhe sthitaḥ /",
  "GK16ruvyavivya_pu:50_0": "kiṃ ca yattador nityābhisaṃbandhād guṇapradhānayoś ca saṃbandhārhatvāt parāmṛśya",
  "GK16ruvyavivya_pu:50_1": "ekatra yacchabdavākye tacchabdavākye vā nirdiṣṭa itaravākye tadā yadā vā pratyavamṛśyate /",
  "GK16ruvyavivya_pu:50_2": "yacchabdavākye tu nirdiṣṭena yacchabdāntareṇa guṇānāṃ pradhānānāṃ ca parasparam abhisaṃbandhāt /",
  "GK16ruvyavivya_pu:50_3": "evaṃ ca tathā parāmarśe dvau duṣṭābhedau / yathā:",
  "GK16ruvyavivya_pu:51": "yeṣāṃ tās tridaśebhadānasaritaḥ pītāḥ pratāpoṣmabhir līlāpānabhuvaś ca nandanatarucchāyāsu yaiḥ kalpitāḥ /",
  "GK16ruvyavivya_pu:52": "yeṣāṃ huṅkṛtayaḥ kṛtāmarapurakṣobhāḥ kṣapācāriṇāṃ kiṃ tais tvatparitoṣakāri vihitaṃ kiṃ cit pravādocitam //",
  "GK16ruvyavivya_pu:53_0": "iti / kṣapācāriṇām iti ṣaṣṭhyantaṃ yacchabdena saṃbaddhaṃ yacchadbāntareṇa partyavamṛṣṭam /",
  "GK16ruvyavivya_pu:53_1": "kṣapācāribhir iti pāṭho nyāyyaḥ / evaṃ tacchabdavākye nirdiṣṭaṃ yacchabdaiḥ parāmṛśyamānaṃ",
  "GK16ruvyavivya_pu:53_2": "na duṣyati, yathā ca:",
  "GK16ruvyavivya_pu:54": "puṇḍrekṣoḥ paripākapāṇḍunibiḍe yo madhyame parvaṇi khyātaḥ kiṃ ca rasaḥ kaṣāyamadhuro yo rājajambūphale /",
  "GK16ruvyavivya_pu:55": "tasyāsvādadaśāviluṇṭanapaṭur yeṣāṃ vacovibhramaḥ sarvatraiva jayanti citramatayas te bharttṛmeṇḍādayaḥ //",
  "GK16ruvyavivya_pu:56": "iti / atra dvitīye yacchabdavākye rasaḥ parāmṛśyo nirdiṣṭas tacchabdena parāmṛśyate / prathame yacchabdavākye tu yacchadaparāmarśo na yujyate dvayor asaṃbandhād, yathā:",
  "GK16ruvyavivya_pu:57": "namo 'stu tābhyo bhuvane jayanti tāḥ sudhāmucas tāś ca kavīndrasūktayaḥ /",
  "GK16ruvyavivya_pu:58": "bhavaikavicchedi kathāśarīratām upaiti yāsāṃ caritaṃ pinākinaḥ //",
  "GK16ruvyavivya_pu:59_0": "iti kavīndrasūktīnāṃ tacchabdavati vākyena nirdiṣṭānāṃ tacchabdāntareṇa parāmarśo",
  "GK16ruvyavivya_pu:59_1": "na yuktaḥ / kiṃ ca yattacchabdayoḥ svabhāvena vākyabhedotthāpakatve yad ekataravākye",
  "GK16ruvyavivya_pu:59_2": "'nyatarat padaṃ prayujyānyatarat prayujyate tad api duṣṭam eva / yathā:",
  "GK16ruvyavivya_pu:60": "aprākṛtasya caritātiśayaiś ca dṛṣṭair atyadbhutair apahṛtasya tathāpi nāsthā /",
  "GK16ruvyavivya_pu:61": "ko 'py eṣa vīraśiśukākṛtir aprameyamāhātmyasārasam udāyamayaḥ padārthaḥ //",
  "GK16ruvyavivya_pu:62": "ity atra yady apīty apekṣitam / na ca tadekavākyatāyāṃ saṃbandhuṃ yogyam /",
  "GK16ruvyavivya_pu:63_0": "ekatrāpi vākye guṇakriyādigataṃ kalpitaṃ bhedam āśritya prakrāntavastuviṣayatacchabdaprayoge",
  "GK16ruvyavivya_pu:63_1": "pradhānakriyāyāṃ parāmṛśyasya pradhānatvād eva svarūpeṇa nirdeśe guṇakriyādiviṣaye",
  "GK16ruvyavivya_pu:63_2": "tu tacchabdena parāmarśe nyāyye yadviparyayakaraṇaṃ tad duṣṭam eva / yathā",
  "GK16ruvyavivya_pu:64": "prajānām eva bhūtyarthaṃ sa tābhyo balim agrahīt /",
  "GK16ruvyavivya_pu:65": "sahasraguṇam utsraṣṭum ādatte hi rasaṃ raviḥ //",
  "GK16ruvyavivya_pu:66": "iti / baliṃ prajābhyo jagrāha sa tāsām eva bhūtaye iti yuktaḥ pāṭhaḥ / tathaikaviṣayatve yattador ekasya dravyādiviṣayatve 'nyasya kālādigocaratve duṣṭam eva / yathā:",
  "GK16ruvyavivya_pu:67": "tvam evaṃ saundaryā sa ca ruciratāyāḥ paricitaḥ kalānāṃ sīmānaṃ param iha yuvām eva bhajathaḥ /",
  "GK16ruvyavivya_pu:68": "ayi! dvandvaṃ diṣṭyā tad iti subhage! saṃvadati vāmataḥ śeṣaṃ yat syāj jitam iha tadānīṃ guṇitayā //",
  "GK16ruvyavivya_pu:69": "atra ataḥ śeṣaṃ cet syād iti paṭhanīyaṃ cec chabdasya yadiśabdārthatvāt / tathā prakrāntaviṣayatve tacchabdasya vyavasthite tadviṣaye prakramyamāṇavastugocaratvaṃ doṣa eva / yathā:",
  "GK16ruvyavivya_pu:70": "ye saṃtoṣasukhaprabuddhamanasas teṣāṃ na bhinno mado ye 'py ete dhanalobhasaṃkuladhiyas teṣāṃ tu dūre nṛṇām /",
  "GK16ruvyavivya_pu:71": "itthaṃ kasya kṛte kṛtaḥ sa vidhinā tādṛk padaṃ saṃpadāṃ svātmany eva samāptahemamahimā merur na me rocate //",
  "GK16ruvyavivya_pu:72": "atra meruḥ prakramyamāṇaḥ sa ity anena parāmṛṣṭaḥ / etad vākyabheda udāharaṇam / ekavākye tu:",
  "GK16ruvyavivya_pu:73": "tīrthe tadīye gajasetubandhāt pratīpagām uttarato 'sya gaṅgām /",
  "GK16ruvyavivya_pu:74": "iti deyam / tathā nirvīpsenaikenopakrame savīpsenānyena parāmarśo duṣṭa eva / yathā:",
  "GK16ruvyavivya_pu:75": "yaḥ kalyāṇabahirbhūtaḥ sa sa durgatim aśnute /",
  "GK16ruvyavivya_pu:76": "savīpsena tv ekena prakrame nirvīpsenānyenopasaṃhāraḥ savīpsasya pratyavamṛṣṭatvād na duṣṭānvayaḥ kin tv apuṣṭa eva / yathā:",
  "GK16ruvyavivya_pu:77": "kalyāṇānāṃ tvam asi mahasāmīśiṣe tvaṃ vidhatse puṇyāṃ lakṣmīm iha mayi ciraṃ dhehi deva! prasīda /",
  "GK16ruvyavivya_pu:78": "yad yat pratijahi jagannātha! namrasya tan me bhadraṃ bhadraṃ vitara bhagavan! bhūyase maṅgalāya //",
  "GK16ruvyavivya_pu:79": "iti / atra yad yad iti nirdiṣṭaṃ kevalena tacchabdena parāmṛṣṭam / etad yacchabdasya savīpsasyodāharaṇam / tacchabdasya tu savīpsasya nirvīpsena parāmarśa udāharaṇaṃ yathā:",
  "GK16ruvyavivya_pu:80": "kṣāntaṃ na kṣamayā gṛhocitasukhaṃ tyaktaṃ na santoṣataḥ soḍho dussahaśītavātatapanakleśo na taptaṃ tapaḥ /",
  "GK16ruvyavivya_pu:81": "dhyātaṃ nityam ahar niśaṃ niyamitaprāṇair na śambhoḥ padaṃ tat tat karma kṛtaṃ yad eva munibhis tais taiḥ phalair vañcitāḥ //",
  "GK16ruvyavivya_pu:82": "iti / yatra tu savīpsasya prakrame savīpsena pratyavamarśas tatra puṣṭatvam eva yathā",
  "GK16ruvyavivya_pu:83": "yo yaḥ śastraṃ bibhartti svabhujagurum adaḥ pāṇḍavīnāṃ camūnāṃ yo yaḥ pāñcālagotre śiśur adhikavayā garbhaśayyāṃ gato vā /",
  "GK16ruvyavivya_pu:84": "yo yas tatkarmasākṣī carati mayi raṇe yaś ca yaś ca pradīptaḥ krodhāndhas tasya tasya svayam api jagatām antakasyāntako 'ham //",
  "GK16ruvyavivya_pu:85": "iti / yatra cānekasya savīpsasya cānekena pratyavamarśas, tatrāpi puṣṭatvam eva / yathā:",
  "GK16ruvyavivya_pu:86": "yo yo yaṃ yam avāpnuyād avayavoddeśaṃ spṛśan pāṇinā tat tanmātrakam eva yatra sa sa te rūpaṃ paraṃ manyate /",
  "GK16ruvyavivya_pu:87": "tajjātyandhapuraṃ ha hā karipate! nīto 'si durvedhasā ko nāmātra bhaved batākhilabhavan māhātmyavedī janaḥ //",
  "GK16ruvyavivya_pu:88_0": "iti / yadi paraṃ yaṃ yam iti prakrame tat tanmātrakam eveti pratyavamarśe vidheyāvimarśaḥ",
  "GK16ruvyavivya_pu:88_1": "savīpsasya tadarthasya samāse guṇībhāvāt / naitat / mātragrahaṇenāvadhāraṇam ucyate",
  "GK16ruvyavivya_pu:88_2": "yathā - prātipadikārthaliṅgaparimāṇavacanamātre iti / taccāvadhāryamāṇaparatantram",
  "GK16ruvyavivya_pu:88_3": "ity avadhāryamāṇasyaiva savīpsasya tadarthasyodrekāt prādhānyam akhaṇḍitam eva /",
  "GK16ruvyavivya_pu:88_4": "pūrvapadārthaprādhānyena kva cit supsupeti samāso dṛśyate, yathā:",
  "GK16ruvyavivya_pu:89": "nirvāṇabhūyiṣṭham athāsya vīryaṃ sandhukṣayantīva vapur guṇena /",
  "GK16ruvyavivya_pu:90": "anuprayātā vanadevatābhyām adṛśyata sthāvararājakanyā //",
  "GK16ruvyavivya_pu:91_0": "iti / atra hi bhūyiṣṭhaṃ nirvāṇaṃ nirvāṇabhūyiṣṭham iti samāse nirvāṇārthasyaiva",
  "GK16ruvyavivya_pu:91_1": "prādhānyaṃ tasya vīryaviśeṣaṇatvenāvasthitatvād / na tadvad iha tattanmātrakam iti",
  "GK16ruvyavivya_pu:91_2": "tadarthasya prādhānyaṃ bhaviṣyati / kevalaṃ kṛte 'vadhāraṇārthe mātraśabde kimarthaḥ",
  "GK16ruvyavivya_pu:91_3": "kapratyayaḥ / tasminn api vā kṛte evaśabdaḥ kimarthaḥ / evaśabda eva vā kiṃ na kriyate /",
  "GK16ruvyavivya_pu:91_4": "naitat / kapratyayasya tāvad atra kutsāpratipādakatvāt / na paunaruktyaṃ tan tameveti",
  "GK16ruvyavivya_pu:91_5": "kevalaivaśabdaprayoge vikṣipta iva tadarthaḥ pratīyate / mātragrahaṇe tu piṇḍitasyaiva",
  "GK16ruvyavivya_pu:91_6": "tadarthasya pratītir ity asti viśeṣaḥ / yadi paraṃ dvayor upādānaṃ lokapratītyanusaraṇena",
  "GK16ruvyavivya_pu:91_7": "dṛḍhīkṛtāvadhāraṇapratītyartham / dṛśyate hīdṛśeṣu dvayor avadhāraṇapratipādakayoḥ",
  "GK16ruvyavivya_pu:91_8": "prayogaḥ / yathā - bālā kevalam eva roditi galallolodakair aśrubhiḥ / atraiva tad",
  "GK16ruvyavivya_pu:91_9": "iti nirvīpsena tadā nirdiṣṭaṃ jātyandhapuraṃ nirvīpsenaiva yadā pratyavamṛśyate /",
  "GK16ruvyavivya_pu:91_10": "tataś cātrānuguṇaparāmarśān na doṣaḥ kaś cit /",
  "GK16ruvyavivya_pu:92": "tathā yatra pūrvavākye yacchabdo nirdiṣṭa uttaravākye tu na tacchabdo nirdiṣṭaḥ,",
  "GK16ruvyavivya_pu:93": "tatra sākāṅkṣatvād duṣṭaiva yathā -",
  "GK16ruvyavivya_pu:94": "mīlitaṃ yad abhirāmatādhike sādhu candramasi puṣkaraiḥ kṛtam /",
  "GK16ruvyavivya_pu:95": "iti / uttaravākyagatatvena tu yacchabdaprayoge pūrvavākye tacchabdaprayoge na duṣṭatvam,",
  "GK16ruvyavivya_pu:96_0": "api tu prākpratipāditaṃ puṣṭatvam eva sāmānyenopakramāt paścād viśeṣasyotthāpanāt /",
  "GK16ruvyavivya_pu:96_1": "etadabhiprāyeṇa kalpitatatkarmādiviṣayatvam uktam / udāharaṇaṃ tu sādhu candramasi",
  "GK16ruvyavivya_pu:96_2": "puṣkaraiḥ kṛtaṃ mīlitaṃ yadabhirāmatādhike iti pūrvaślokārdhapāṭhaviparyaye yathā /",
  "GK16ruvyavivya_pu:96_3": "yattacchabdayor aviśiṣṭe 'pi parāmarśakatve uttaravākye nirdiṣṭo yacchabdaḥ svabhāvata",
  "GK16ruvyavivya_pu:96_4": "āvidūryeṇa pūrvavākyārthāśliṣṭatayā vastu parāmṛśati,",
  "GK16ruvyavivya_pu:97_0": "tacchabdas tu parokṣāyamāṇārthaniṣṭhatvāt vaidūryeṇa / āvidūryaṃ ca prakṛtārthaṃ",
  "GK16ruvyavivya_pu:97_1": "prakṛṣṭatāṃ nayad vākyārthaṃ śleṣayati / tataś ca tathābhūte viṣaye yacchabdasya",
  "GK16ruvyavivya_pu:97_2": "prayogārhatve tacchabdasya prayogo 'puṣṭa eva.",
  "GK16ruvyavivya_pu:98": "tasyāḥ śalākāñjananirmiteva kāntir bhruvor ānatarekhayor yā /",
  "GK16ruvyavivya_pu:99": "tāṃ vīkṣya līlācaturām anaṅgaḥ svacāpasaundaryam adaṃ mumoca //",
  "GK16ruvyavivya_pu:100": "atra sā yāṃ vīkṣyeti yattadau viparyayeṇa paṭhanīyau / yathā ca:",
  "GK16ruvyavivya_pu:101": "dṛṣṭir nāmṛtavarṣiṇī smitamadhuprasyandi vaktraṃ na kiṃ nārdrārdraṃ hṛdayaṃ na candanarasasparśāni vāṅgāni ca /",
  "GK16ruvyavivya_pu:102": "kasmin labdhapadena te kṛtam idaṃ krūreṇa dagdhāgninā nūnaṃ vajramayo 'nya eva dahanas tasyedam āceṣṭitam //",
  "GK16ruvyavivya_pu:103": "atra yasyeti paṭhanīyam / yathā ca:",
  "GK16ruvyavivya_pu:104": "ācāryo me sa khalu bhagavān asmadgrāhyanāmā tasmād eṣā dhanur upaniṣat tatprasādāt kṣamo 'pi /",
  "GK16ruvyavivya_pu:105": "adhyāsīnaḥ katham aham aho vartma vaikhānasānāṃ sītāpāṇigrahaṇapaṇitaṃ cāpam āropayāmi //",
  "GK16ruvyavivya_pu:106_0": "atra ca yasmād eṣā dhanur upaniṣad iti paṭhanīyam / evaṃ ca prāg ukte hemno bhārataśatānītyādau",
  "GK16ruvyavivya_pu:106_1": "tā bāṇena tu tasya sūktivisarair uṭṭaṅkitāḥ kīrtayo yāḥ kalpapralaye 'pi yānti na",
  "GK16ruvyavivya_pu:106_2": "manāṅ manye parimlānatām iti paṭhanīyam / api ca parāmṛśyam anuktvā yacchabdena ca",
  "GK16ruvyavivya_pu:106_3": "vākyārthopakrame tacchabdavati parāmṛśyanirdeśe pūrvavākyārthe parāmṛśyam aspṛśantī",
  "GK16ruvyavivya_pu:106_4": "upaplavamānā pratītir iti vākyārthapratipattiviprakarṣād apuṣṭatvam / yathā:",
  "GK16ruvyavivya_pu:107": "pādāhataṃ yad utthāya mūrdhānam adhirohati /",
  "GK16ruvyavivya_pu:108": "svasthād evāvamānena dehinas tad varaṃ rajaḥ //",
  "GK16ruvyavivya_pu:109_0": "ata evātra ślokārdhayor viparyayapāṭhe puṣṭatvam eva / tathā pūrvavākyārthe nirdiṣṭasyārthasyottaravākyārthe",
  "GK16ruvyavivya_pu:109_1": "sarvanāmamātreṇa parāmarśe nyāyye yaḥ svaśabdasahitasya sarvanāmno nirdeśaḥ sa duṣṭa eva / yathā:",
  "GK16ruvyavivya_pu:110": "udanvacchinnā bhūḥ sa ca nidhir apāṃ yojanaśataṃ sadā pānthaḥ pūṣā gaganaparimāṇaṃ kalayati /",
  "GK16ruvyavivya_pu:111": "iti prāyo bhāvaḥ sphuradavadhimudrāmukulitaḥ satāṃ prajñonmeṣaḥ punar ayam asīmā vijayate //",
  "GK16ruvyavivya_pu:112_0": "iti / atra sa ca nidhir apām iti sasvaśabdaḥ sarvanāmno nirdeśaḥ / evaṃ rāmagiryāśrameṣv",
  "GK16ruvyavivya_pu:112_1": "iti prakṛte tasminn adrau kati cid ity atra jñeyam / atra tu ke cit samarthayante",
  "GK16ruvyavivya_pu:112_2": "- rāmagiryāśrameṣv iti rāmagiriḥ samāsa upasarjanībhūto buddhāv udrekeṇānavabhāsāt",
  "GK16ruvyavivya_pu:112_3": "kathaṃ sarvanāmnā parāmṛśyate sarvanāmnānusandhir vṛtticchannasyeti pradhānabhūtaparāmṛśyābhiprāyeṇa",
  "GK16ruvyavivya_pu:112_4": "sthitaṃ yathā samyagjñānapūrvikā sarvapuruṣārthasiddhir iti tad vyutpādyate iti /",
  "GK16ruvyavivya_pu:112_5": "atrādrāv iti nirdiśyamānam adrimātrapratīter na prakṛtam adriṃ gamayet / tasmād ubhayam",
  "GK16ruvyavivya_pu:112_6": "atropādeyaṃ yathā atha śabdnānuśāsanam / keṣāṃ śabdānām iti / giriśabdena girau prakrānta",
  "GK16ruvyavivya_pu:112_7": "adriśabdena paryāyāntareṇa tv āgatam āsamañjasyaṃ duṣpariharam eveti / udanvacchinnā",
  "GK16ruvyavivya_pu:112_8": "bhūr ity atra tu udanvataḥ parāmṛśyasya naikaṭhyād yogyatvāc ca bhuvaḥ strītvena",
  "GK16ruvyavivya_pu:112_9": "sa iti parāmarśānarhatvāc ca sarvanāmaparāmarśa eva yukto,",
  "GK16ruvyavivya_pu:113_0": "na punaḥ svaśabdagocaratvam ity atra duṣṭataiva / kiṃ ca samudāyasya kasya cit kena",
  "GK16ruvyavivya_pu:113_1": "cid vākyena nirdeśe vākyāntare tadavayavasya nirdhāreṇa karttavye tasya samudāyasaya",
  "GK16ruvyavivya_pu:113_2": "nirdhāraṇaviṣayapratītaye yacchabdena nirdeśe karttavye nirdhāryamāṇasyāvayavasya",
  "GK16ruvyavivya_pu:113_3": "nirdeśo duṣṭa eva / yathā:",
  "GK16ruvyavivya_pu:114": "tasmād ajāyata manur navarājabījaṃ yasyānvaye sa sagaraḥ sa bhagīrathaś ca /",
  "GK16ruvyavivya_pu:115": "ekena yena jaladhiḥ parikhānito 'yam anyena siddhasaritā paripūritaś ca //",
  "GK16ruvyavivya_pu:116_0": "atra sa sagaraḥ sa bhagīrathaś ceti yan nirdiṣṭaṃ tasyaiketyādinā nirdhāraṇaṃ vihitam /",
  "GK16ruvyavivya_pu:116_1": "nirdhāraṇaṃ ca jātiguṇakriyābhiḥ samudāyād ekadeśasya pṛthak karaṇam / na cātra samudāyaḥ",
  "GK16ruvyavivya_pu:116_2": "kena cit padena nirdiṣṭaḥ / yaccaikeneti nirdiṣṭam,",
  "GK16ruvyavivya_pu:117": "tan na samudāyaḥ,",
  "GK16ruvyavivya_pu:118_0": "api tv ekadeśaḥ / tataś ca nirdeśyānirdeśād anirdeśyanirdeśyāc cātra duṣṭatvam /",
  "GK16ruvyavivya_pu:118_1": "evaṃ ca samudāyasyaiva nirdhāraṇaviṣayasya yacchabdena nirdeśe karttavye eko yayor",
  "GK16ruvyavivya_pu:118_2": "jalanidhīn nicakhāna sapta gāṅgaiḥ payobhir abhivarṣitavān dvitīyaḥ iti pāṭhaḥ śreyān /",
  "GK16ruvyavivya_pu:119": "kva cid yattacchabdāv agrahaṇena vidhyanuvādabhāvena vākyārthaprastāve yadantarānyathākaraṇaṃ tatra duṣṭatvaṃ yathā:",
  "GK16ruvyavivya_pu:120": "yat tvannetrasamānakānti salile magnaṃ tad indīvaram",
  "GK16ruvyavivya_pu:121_0": "iti / atra prathamatṛtīyayoḥ pādayor yattacchabdaparigraheṇa vidhyanuvādabhāvenopanibandhaḥ /",
  "GK16ruvyavivya_pu:121_1": "dvitīyapādagatatvena tadullaṅghanaṃ doṣaḥ / indīvarāṇāṃ rājahaṃsānāṃ ca bahutvāt",
  "GK16ruvyavivya_pu:121_2": "sītāsaṃbandhivastūpamitayor indīvararājahaṃsayor vyāvṛttyarthaṃ vidhyanuvādabhāvaparigrahaḥ /",
  "GK16ruvyavivya_pu:121_3": "candrasya tv ekatvāt tadakaraṇam iti ke cit / tad asat / candrasyāpi dvitīyācandrādibhedena",
  "GK16ruvyavivya_pu:121_4": "bahutvasaṃbhavāt tatrāpi vidhyanuvādabhāvo yuktaḥ / indīvarāṇāṃ vyaktibhedena mukhyo",
  "GK16ruvyavivya_pu:121_5": "bhedaḥ / candrasya punar ekavyaktirūpasya kālabhedād avasthābhedāc ca bhinnatvam",
  "GK16ruvyavivya_pu:121_6": "amukhyam iti cen na / bhinnā eva candravyaktayaḥ / anyo hi dvitīyācandro 'nyaś ca",
  "GK16ruvyavivya_pu:121_7": "pūrṇacandraḥ / ataś caiva dvitīyācandrādivyāvṛttyā pūrṇacandrapratītyarthaṃ mukhacchāyānukārīti",
  "GK16ruvyavivya_pu:121_8": "viśeṣaṇaṃ dattam / na hi śaśiśabdaḥ pūrṇacandrābhidhāyī,",
  "GK16ruvyavivya_pu:122_0": "tasya candramātravācakatvāt / saṅkhyāvyavahāreṣu candrasyaikatvapratītir iti cet /",
  "GK16ruvyavivya_pu:122_1": "kva cij jātivyavahāreṣv apīndīvarādīnām ekatvaṃ siddham / tasmāt kavivyavahāre candragatatvenānekatvasya",
  "GK16ruvyavivya_pu:122_2": "vyavahārāt tadāśrayeṇeha vidhyanuvādabhāvaḥ śreyān /",
  "GK16ruvyavivya_pu:123": "kiṃ cāsthānaviniveśanaṃ tacchabdasya pratītiviprakarṣāyaiva / yathā:",
  "GK16ruvyavivya_pu:124": "masṛṇacaraṇapātaṃ gamyatāṃ bhūḥ sadarbhā viracaya sicayāntaṃ mūrdhni gharmaḥ kaṭhoraḥ",
  "GK16ruvyavivya_pu:125_0": "iti / atra viracaya sicayāntam ity atra tacchabdo hetvartho viniveśayitavyas tṛtīyapādādau",
  "GK16ruvyavivya_pu:125_1": "niveśitaḥ / na ca tatra tasyopayogaḥ / kṛtas tatra pratītikuṇṭhatvam utpādayatīti /",
  "GK16ruvyavivya_pu:125_2": "kva cit pradhānakriyāyās tadādisarvanāmnā parāmṛṣṭasya guṇakriyāyāṃ svaśabdenopādānaṃ",
  "GK16ruvyavivya_pu:125_3": "duṣṭam eva / yathā pratyāsanne nabhasi iti / atra tasmai iti sarvanāmnā pūrvaprakrānto",
  "GK16ruvyavivya_pu:125_4": "meghaḥ parāmṛśyata utaitacchlokagato jīmūtaḥ / tatrādye pakṣe jīmūtagrahaṇam anarthakaṃ",
  "GK16ruvyavivya_pu:125_5": "pradhānakriyāyāṃ tadā parāmṛṣṭasya pūrvaprakrāntasyaiva meghasyārthataḥ saṃbandhayogyatvāt /",
  "GK16ruvyavivya_pu:125_6": "na hi yāvatāṃ yena saṃbandhas tāvatāṃ pratyekaṃ nirdeśaḥ kriyate / ekatra kṛto 'nyatrākāṅkṣādinopajīvyate /",
  "GK16ruvyavivya_pu:125_7": "tasmāj jīmūtagrahaṇaṃ na karttavyaṃ,",
  "GK16ruvyavivya_pu:126_0": "kṛtaṃ pratyuta vastvantarapratītiṃ janayad vairasyam āvahati / atha tacchabdenaitacchokagato",
  "GK16ruvyavivya_pu:126_1": "jīmūtaḥ pratyavamṛśyate / tad asat / sarvatrātra prakaraṇe pūrvaprakrāntasyaiva meghasya",
  "GK16ruvyavivya_pu:126_2": "parāmarśaḥ sthita itīhāpi tathaiva parāmarśo nyāyya iti punar api jīmūtagrayaṇam anarthakam eva /",
  "GK16ruvyavivya_pu:127_0": "itthaṃ dvitīyaṃ vidheyāvimarśaṃ vivicya tṛtīyam apy atraiva śloke prapañcayitum upakramate",
  "GK16ruvyavivya_pu:127_1": "- api cetyādinā / prāyeṇeti dvandvaṃ varjayitvā tatra yugapadadhukaraṇavacanatayā",
  "GK16ruvyavivya_pu:127_2": "sāmarthyaṃ prakārāntareṇa samarthitam / tatrādya iti tatpuruṣaḥ samānādhikaraṇaḥ",
  "GK16ruvyavivya_pu:127_3": "karmadhārayaḥ iti vacanāt / bahuvrīhiḥ samānādhikaraṇānām iti vacanāt prāyeṇa bahuvrīhiḥ",
  "GK16ruvyavivya_pu:127_4": "samānādhikaraṇaviṣaya eva / susūkṣmajaṭakeśādau tu vyadhikaraṇānām apīṣyate / tatraiva",
  "GK16ruvyavivya_pu:127_5": "samānādhikaraṇe padārthe / yadā saṅkhyāyā iti vyadhikaraṇa saṅkhyāpūrvo dviguḥ iti",
  "GK16ruvyavivya_pu:127_6": "vacanāt / pratiṣedhasyeti nañ iti nañsūtrārambhāt / dvitīya iti vyadhikaraṇaḥ / kārakāṇām",
  "GK16ruvyavivya_pu:127_7": "iti kartṛkaraṇe kṛtā bahulam ityādinā / saṃbandhasyeti ṣaṣṭhī ityādinā / tatrāpīti",
  "GK16ruvyavivya_pu:127_8": "kārakasaṃbandhayoge adhistri upakumbham ityādau / svāśrayo viśeṣyam / vidheyadhurām",
  "GK16ruvyavivya_pu:127_9": "iti śabdavṛtte yo vidheyaḥ tasya kakṣyāṃ vāstavīṃ vidheyatām ity arthaḥ / anūdyamānakalpatayeti /",
  "GK16ruvyavivya_pu:127_10": "śābdaṃ prādhānyam anapekṣya vāstavena prādhānyenety arthaḥ / astam iyād iti ekārthībhāvād",
  "GK16ruvyavivya_pu:127_11": "vibhaktatvenāpratīter ity arthaḥ / ekatreti vidheyānuvādyagarbhatve / anyatreti saṃbandhamātrapratipādane /",
  "GK16ruvyavivya_pu:127_12": "vikalyeteti mahāvibhāṣayā vyavasthitavibhāṣātvād iti bhāvaḥ / ekasyaiveti / viśeṣaṇagatasya",
  "GK16ruvyavivya_pu:127_13": "prādhānyasya anyasya tadgatasyaivāprādhānyasya / ekasya hīti,",
  "GK16ruvyavivya_pu:128_0": "aparasya punar iti ca / atra phalabheda ity atra prakrāntaṃ phalaṃ saṃbandhanīyam /",
  "GK16ruvyavivya_pu:128_1": "atra codayati virodhasyobhayavastuniṣṭhatvāsiddher atrābhāva uktaḥ / tad asat / tarhi",
  "GK16ruvyavivya_pu:128_2": "na hi sahānavasthānalakṣaṇo vastugata eka eva virodhaḥ bhedo,",
  "GK16ruvyavivya_pu:129_0": "yaḥ śītoṣṇādau labdhavṛttiḥ / kiṃ tarhi parasparaparihārasthitatālakṣaṇo vastvavastutvāśrayo",
  "GK16ruvyavivya_pu:129_1": "dvitīyo 'py asti virodhaprakāraḥ / tadā hi yadi vastvāśrayo na saṃbhavati virodho",
  "GK16ruvyavivya_pu:129_2": "vastvavastutvāśrayas tu kathaṃ na syād / ataś ca syāt pūrvapakṣavelāyāṃ bhāvābhāvayor",
  "GK16ruvyavivya_pu:129_3": "evety uktam / naiṣa doṣaḥ / vastvavastvāśrayasya virodhasya tādātmyaniṣedhe vyāpārāt /",
  "GK16ruvyavivya_pu:129_4": "yadi nāma prādhānyaṃ,",
  "GK16ruvyavivya_pu:130": "tasyām eva kakṣyāyāṃ svayam aprādhānyaṃ na syād,",
  "GK16ruvyavivya_pu:131": "aprādhānye vā prādhānyam / prādhānyavidheye punar apekṣāntareṇāprādhānyaṃ kathaṃ na syāt / na syād,",
  "GK16ruvyavivya_pu:132_0": "yadi śītoṣṇavad dvayor vastutvaṃ syāt / na cātraitad asti vaivakṣikasyāvastutvāt /",
  "GK16ruvyavivya_pu:132_1": "yathā rājapuruṣa ity atra rājño vaivakṣikam eva prādhānyaṃ vāstavaṃ punar aprādhānyam",
  "GK16ruvyavivya_pu:132_2": "eva tadvad atrāpi draṣṭavyam / tad ayam atra piṇḍārthaḥ saṃsarganiṣedho 'tra kartavyaḥ /",
  "GK16ruvyavivya_pu:132_3": "sa ca vastudvayaniṣṭha iti dvayor atrābhāvān naikenāparatra pratiṣedha iti /",
  "GK16ruvyavivya_pu:133": "anyeneti viśeṣyābhidhāyinety arthaḥ / anyonyam iti / parasparaviśeṣaṇānāṃ yady api viśeṣaṇaṃ viśeṣyeṇa iti viśeṣaṇasya viśeṣyeṇaiva samāsa uktaḥ,",
  "GK16ruvyavivya_pu:134_0": "tathāpi kāṇakhañjādiṣu siddhaṃ viśeṣaṇaviśeṣyayor yatheṣṭatvād iti vacanenaikasya",
  "GK16ruvyavivya_pu:134_1": "viśeṣyatvavivakṣām āśritya parasparaṃ viśeṣaṇānāṃ samāsaḥ samarthitaḥ / tadabhiprāyeṇānyonyam",
  "GK16ruvyavivya_pu:134_2": "iti saṃbhāvanā / dārasukha iti dārāṇāṃ sukheti tatpuruṣaḥ kartavyaḥ / bahuvrīhau",
  "GK16ruvyavivya_pu:134_3": "rājāhassakhibhyaḥ iti ṭac na syāt / he hasteti / mṛtasya śiśor dvijasya ity atra",
  "GK16ruvyavivya_pu:134_4": "samāsaḥ śaṅkitaḥ / rāmasya pāṇir asi iti tu ṣaṣṭhīsamāsa udāharaṇam / atra kva cit",
  "GK16ruvyavivya_pu:134_5": "kartṝṇām karmaṇāṃ ca prathamāntānāṃ kvāpi saṃbandhināṃ karmaṇāṃ ca ṣaṣṭhyantānāṃ",
  "GK16ruvyavivya_pu:134_6": "kutrāpy āmantraṇānāṃ samāsaḥ śaṅkitaḥ / vakṣyamāṇanayeneti / vyāsaḥ pārāśaryaḥ ityādivicāreṣu /",
  "GK16ruvyavivya_pu:134_7": "cāpācārya iti / atra hi tripuravijayitvādyanuvādena cāpācāryatvādividhiḥ / anūdyamānaś",
  "GK16ruvyavivya_pu:134_8": "cārtho vidheyasyotkarṣam āvahan pratīyate / na caivam iti upendravajrasthāne indravajraprayogāt /",
  "GK16ruvyavivya_pu:134_9": "upagatam asmābhir iti / duḥśravatvam api vṛttasya śabdānaucityam eva / tasyāpy anuprāsāder",
  "GK16ruvyavivya_pu:134_10": "ivetyādivadadbhiḥ / atra yathā ca kāraṇaguṇe ityādigranthaḥ antaraślokaparyantaḥ",
  "GK16ruvyavivya_pu:134_11": "pratyudāharaṇaṃ yathā taṃ kṛpāmṛdur ity ataḥ pūrvaṃ paṭhitaḥ sāmañjasyaṃ bhajate,",
  "GK16ruvyavivya_pu:135_0": "pratyudāharaṇaṃ ceti udāharaṇagranthaḥ samañjasa eva syāt / dṛśyate ca pustakeṣv",
  "GK16ruvyavivya_pu:135_1": "evaṃ pāṭhaḥ / tasmād atra jāgaraṇīyam / kāraṇam atra parāśāro jamadagniś ca / tadabhāve",
  "GK16ruvyavivya_pu:135_2": "hetur iti tacchabdena samāsaḥ parāmṛṣṭaḥ / tataś cātra pārāśaryādipadaṃ vyāsādāv",
  "GK16ruvyavivya_pu:135_3": "utkarṣam arpayat punar uktam / takṣakasarpa iti takṣakaśabdenaivātra sarpaviśeṣatvāt",
  "GK16ruvyavivya_pu:135_4": "sarpatve pratīte sarpapadam utkarṣasamarpaṇapravaṇam eveti tadarthasya vidheyatvam /",
  "GK16ruvyavivya_pu:135_5": "lohitas takṣaka iti yathā takṣakaśabdād eva sarpatvajātiḥ pratītā tadval lohitalakṣaṇo",
  "GK16ruvyavivya_pu:135_6": "guṇo 'pi tata evāvyabhicārāt pratītaḥ / tatas tau jātiguṇau vidheyatābhiprāyeṇoktau",
  "GK16ruvyavivya_pu:135_7": "na samāsa nyagbhāvanīyau / uktanyāyād iti vidheyatvān na samāsaḥ pravartata ity arthaḥ /",
  "GK16ruvyavivya_pu:135_8": "pakṣo na cāsty anyas tadatyaye iti / iha dvau pakṣāv ullikhitau takṣakasya svarūpamātrapratipādanaṃ",
  "GK16ruvyavivya_pu:135_9": "vā lohitākhyaguṇavidhir vā / ubhayatrāpi kṛtā carcā / tadatyaye ca kathitapakṣadvayātikrame",
  "GK16ruvyavivya_pu:135_10": "cānyas tṛtīyapakṣo nāstīty arthaḥ /",
  "GK16ruvyavivya_pu:136_0": "evam iyatā karmadhārayaṃ vicārya bahuvrīhinirūpaṇāyāha bahuvrīhau yatheti / tatas",
  "GK16ruvyavivya_pu:136_1": "tad iti sthalīkaraṇādi yad viśeṣaṇatayopāttaṃ tat parāmṛśyate / tair vidhyādibhiḥ /",
  "GK16ruvyavivya_pu:136_2": "tadapratītiḥ utkarṣāpakarāpratītiḥ / pratītibhedahetau samāsāsamāsayoge / pratītisāmarthye",
  "GK16ruvyavivya_pu:136_3": "karmadhārayādiviṣaye / tadasaṃbhavaḥ pratītibhedāsaṃbhavaḥ / antyāvasthā prāptakāraṇeṣu",
  "GK16ruvyavivya_pu:136_4": "yuktaiva kāryotpattir ity arthaḥ / etadabhyupagame dṛṣṭavirodham āha / evaṃ hīti /",
  "GK16ruvyavivya_pu:136_5": "naiva veti nyāyāviśeṣāt / ardhajaratīyam iti ardhaṃ jaratyā iti samāsāc ca tadviṣayā",
  "GK16ruvyavivya_pu:136_6": "iti cchapratyayaḥ / yathā jaratyā varāṅgaṃ kāmayate mukhaṃ na kāmayate tadvad evety",
  "GK16ruvyavivya_pu:136_7": "arthaḥ / tat tasya iti tad iti tasmāt / tau sūryacandramasau / tayor iti anuvādyayos",
  "GK16ruvyavivya_pu:136_8": "sūryācandramasoḥ / pāramparyeṇeti vidheyatām āha pitāmahatvadvāreṇa / ata eva sūryācandramasāv",
  "GK16ruvyavivya_pu:136_9": "iti dvandvanirdeśo dvayoḥ spardhitāṃ prakāśayati / urvaśyā ca bhuvā ceti samāsābhāvo",
  "GK16ruvyavivya_pu:136_10": "varaṇasya mukhyāmukhyatvapradarśanārtham ekasya vāstavatvād aparasya kaviprauḍhoktiniṣpāditatvāt /",
  "GK16ruvyavivya_pu:136_11": "iha ceti pratītivaicitryaṃ spaṣṭataram eva dhārayatu matimān iti pāścātya sanbandhanāyaṃ",
  "GK16ruvyavivya_pu:136_12": "janaka iti / atra janakākhyarājarṣiprabhṛtayaḥ pitṛtvāder utkarṣam arpayanti /",
  "GK16ruvyavivya_pu:137_0": "evaṃ bahuvrīhiṃ vicārya dviguṃ vyācaṣṭe dvigau yatheti / niravaśeṣa iti saptatvasaṅkhyāyāṃ",
  "GK16ruvyavivya_pu:137_1": "vidheyatvena saṃrambhāspadatvaṃ samāse tu nyagbhāvāt / daśasv iti daśatvasaṅkhyāyā",
  "GK16ruvyavivya_pu:137_2": "vidheyatvaṃ rāvaṇasya paribhavātiśayaṃ prakāśayati ekasminn api mūrdhani padanyāsaḥ",
  "GK16ruvyavivya_pu:137_3": "paribhavāspadaṃ kiṃ punar daśāsv iti / pratyudāharaṇaṃ saptāṅgyām iha yasya sa itītyādipāṭhe /",
  "GK16ruvyavivya_pu:137_4": "vaiśasaṃ bādhaḥ / evaṃ dviguṃ vyākhyāya nañsamāsaṃ vyācaṣṭe nañsamāseti / upadarśitam",
  "GK16ruvyavivya_pu:137_5": "iti asaṃrabdhavān ity atra vidheyāvimarśavicāre anuktavān iti noktavān iti vācyam /",
  "GK16ruvyavivya_pu:137_6": "tatpuruṣe kartrādīnāṃ ṣaṇṇāṃ kārakāṇāṃ saṃbandhasya ca krameṇodāharaṇāny āha deśetyādinā /",
  "GK16ruvyavivya_pu:137_7": "so 'yam iti / atra sa evāyam iti vyākhyā / ahitasaṃbandhināṃ śastrāṇāṃ ghasmarāṇi",
  "GK16ruvyavivya_pu:137_8": "grasanaśīlāni ata eva gurūṇi / karaṇaṃ pratīti kriyāṃ pratīty arthaḥ / tat tasyeti",
  "GK16ruvyavivya_pu:137_9": "prakrāntasya viśeṣyasya karaṇasya / tasyeti rāmasya / śauryaṃ balam / nighnaḥ paravaśaḥ /",
  "GK16ruvyavivya_pu:137_10": "tena tad iti rāmeṇeti viśeṣaṇam /",
  "GK16ruvyavivya_pu:138_0": "anekeṣām iti / anekaśabdasya nañsamāse uttarapadārthaprādhānyād ekavacanaprasaṅgaḥ /",
  "GK16ruvyavivya_pu:138_1": "satyam kiṃ tu nañprayogaviṣaye ekaśabdasyaikavyatiriktavastuviṣayatvaṃ yathā abrāhmaṇa",
  "GK16ruvyavivya_pu:138_2": "ity atra brāhmaṇaśabdasya kṣatriyādigocaratvam / ekavyatiriktaṃ ca vastu kadā cid",
  "GK16ruvyavivya_pu:138_3": "ekatvoparaktaṃ pratīyate,",
  "GK16ruvyavivya_pu:139_0": "kadā cin nijenaiva svarūpeṇa / ādye pakṣe anekam iti bhavati dvitīye tv anekānīti /",
  "GK16ruvyavivya_pu:139_1": "yathā ca padamañjariḥ patañjaliḥ - pravṛttibhede prayojakaṃ cittam ekam anekeṣām",
  "GK16ruvyavivya_pu:139_2": "iti / gurudattam iti guruṇā dattam iti vācyam / tat tasyā iti sītāyā viśeṣaṇabhūtāyāḥ",
  "GK16ruvyavivya_pu:139_3": "sītākartṛtkāyā gamanakriyāyā ity arthaḥ / gurvartham iti gurave idaṃ gurvartham iti",
  "GK16ruvyavivya_pu:139_4": "kriyāviśeṣaṇam etat / kriyāviśeṣaṇānāṃ karmatvaṃ napuṃsakaliṅgatvaṃ ca / īpsitatamatve",
  "GK16ruvyavivya_pu:139_5": "tu ṣaṣṭhī syāt / arthanakriyāmukheneti arthayata iti nigamanāt / tat tasyeti tad",
  "GK16ruvyavivya_pu:139_6": "gurvartham iti viśeṣaṇam / tasyārthinaḥ / avamatatām anabhipretatām / avamatatvaṃ",
  "GK16ruvyavivya_pu:139_7": "garhitatvam / sutanirviśeṣam iti / kriyāviśeṣaṇam eva / pradakṣiṇakriyety atra pradakṣiṇakriyāyā",
  "GK16ruvyavivya_pu:139_8": "atyayakriyākarmabhūtāyā antarāyahetukopanimittatvāt prādhānyam / evaṃ prathamaprabodhita",
  "GK16ruvyavivya_pu:139_9": "iti prāthamyasya / tathā yathākāmatvayathākālatvayor jñeyam / yadavalokaneti rūpasampat parāmṛṣṭā /",
  "GK16ruvyavivya_pu:140_0": "svahasteneti karaṇapadam / svahastalikhitānīti svahastaśabdo 'trādarapratītihetukatvena",
  "GK16ruvyavivya_pu:140_1": "lekhanaṃ praty utkarṣanimittam api samāse guṇīkṛtaḥ / pūrvavad iti kṛtasamāsavaiśasam /",
  "GK16ruvyavivya_pu:140_2": "tac ca vipradattam iti pāṭhe / pitāmahapitāmatayeti pitāmaho brahmā pitāmahaḥ pūrvapuruṣo",
  "GK16ruvyavivya_pu:140_3": "yasya / tayor janmanidhanayoḥ / tadvato janmanidhanavataḥ / tābhyāṃ janmanidhanābhyām /",
  "GK16ruvyavivya_pu:140_4": "kṭāntād adhikam āsamudrāt kṣitīśānām iti ca vācyam / apādānasamānanyāyatvād avadhir",
  "GK16ruvyavivya_pu:140_5": "api pañcamyanto 'tra gṛhyata iti pratyudāharaṇopapattiḥ / upāgatemeti upāgatā iti",
  "GK16ruvyavivya_pu:140_6": "nirdiṣṭā upāgamakriyā /",
  "GK16ruvyavivya_pu:141_0": "raṇabhūṣita iti / atra raṇabhuvīti vācyam / śocanīyatāgatiḥ kriyā / tatra samāgamaprārthanā",
  "GK16ruvyavivya_pu:141_1": "hetutvenopāttā / tasyāḥ saṃbandhidvāreṇa saṃbandhitvamukhena kapālina iti viśeṣaṇam /",
  "GK16ruvyavivya_pu:141_2": "atra saṃbandhiśabdo bhāvavṛttiḥ saṃbandhitve varttate,",
  "GK16ruvyavivya_pu:142": "yathā dvyekayor dvivacanaikavacane iti,",
  "GK16ruvyavivya_pu:143_0": "sudhīram uvāceti / tat tasyā iti / tad viśeṣaṇam / tasyās samāgamaprārthanāyāḥ /",
  "GK16ruvyavivya_pu:143_1": "tatra śocanīyatāgatau / sāmarthyam avyabhicāreṇa sampādakatvam / tasya sakaleti tacchabdaḥ",
  "GK16ruvyavivya_pu:143_2": "kapālina ity asya parāmarśakaḥ / viśeṣyeṇa samāgamaprārthanayety anena / pratyavaraṃ",
  "GK16ruvyavivya_pu:143_3": "guṇabhūtam / evaṃ tātasyeti,",
  "GK16ruvyavivya_pu:144": "āryasyeti,",
  "GK16ruvyavivya_pu:145": "skandasyeti,",
  "GK16ruvyavivya_pu:146_0": "taveti cety eṣāṃ viśeṇaṇānām utkarṣasamarpakatvaṃ jñeyam / tasyaiveti gauravadurāropatvanibandhanasya",
  "GK16ruvyavivya_pu:146_1": "harasya / tacceti prādhānyam / tasyeti harasya / kalpitārthasyeti vistāritakṛtrimatvamātravācino",
  "GK16ruvyavivya_pu:146_2": "'dhijyatvamātralakṣaṇārthāropāt / aprayuktasyeti uktanayenāsminn arthe kavibhir aprayujyamānasya /",
  "GK16ruvyavivya_pu:146_3": "guṇāntaralābha iti vakṣyamāṇalakṣaṇasya vācyāvacanasya parihārāt / mātreti evaṃ kṛtam",
  "GK16ruvyavivya_pu:146_4": "ity atra karaṇam / niṣka ābharaṇaviśeṣaḥ / vibhaktyanvayeti śrūyamāṇāyā vibhakter",
  "GK16ruvyavivya_pu:146_5": "ity arthaḥ / tathā ca ṣaṣṭhyā ākrośe iti jñāpakam rūpakam upadeśa iṣyata iti pramāṇāntareṇa",
  "GK16ruvyavivya_pu:146_6": "loko vedas tathādhyātmaṃ pramāṇaṃ trividham ity uktarūpeṇa siddhau yau svasya viśeṣaṇasyotkarṣāpakarṣau",
  "GK16ruvyavivya_pu:146_7": "tadādhāyinām arthād viśeṣyaṃ pratīty arthaḥ / ārthaṃ vāstavam / alukam āha ṣaṣṭhyā",
  "GK16ruvyavivya_pu:146_8": "ākrośe ity anena / cintyam iti / etadavagamāya vicāryam ity arthaḥ / samāse ca vibhaktilopād",
  "GK16ruvyavivya_pu:146_9": "iti / iha hi vibhaktiśravaṇāśravaṇe vā anvayavyatirekābhyāṃ viśeṣaṇagatayor vāstavayoḥ",
  "GK16ruvyavivya_pu:146_10": "prayojakatāṃ bhajete / te tu prāyeṇa vākyasamāsagatatvenopalabhyamāne samāsasya vibhaktyaśravaṇād",
  "GK16ruvyavivya_pu:146_11": "vidheyāvimarśatām utpādayataḥ / ata eva samāse 'pi yadi vibhaktiḥ śrūyate,",
  "GK16ruvyavivya_pu:147_0": "tadā na vidheyāvimarśo yathā dāsyāḥ kāmuka ityādau / samāsas tu tatraikapadyādiprayojanatvena",
  "GK16ruvyavivya_pu:147_1": "kṛtaḥ / tannibandhaneti utkarṣāpakarṣanibandhanā / evaṃ ca vibhaktyaśravaṇānvayavyatirekānuvidhāyitvaṃ",
  "GK16ruvyavivya_pu:147_2": "vidheyāvimarśasya vyāptyā pradarśitaṃ bhavati /",
  "GK16ruvyavivya_pu:148_0": "evaṃ ca saptaprakāraṃ tatpuruṣaṃ nirūpyāvyayībhāvaṃ nirūpayati - avyayībhāva iti /",
  "GK16ruvyavivya_pu:148_1": "samāpaṃ viśeṣyaṃ prati dayitasyeti yad viśeṣaṇaṃ tat tasya samīpasyeti yojanā / madhyevyometi",
  "GK16ruvyavivya_pu:148_2": "pāre madhye ṣaṣṭhyā vā ity avyayībhāvaḥ / sa ceti prakarṣaḥ / evam iyatā dvandvavarjaṃ",
  "GK16ruvyavivya_pu:148_3": "samāsavṛttir vicāritā / idānīm atideśamukhena kṛttaddhitavṛttir nirūpyate anenaivetyādinā /",
  "GK16ruvyavivya_pu:148_4": "vivakṣāviśeṣād ity akārapraśleṣaḥ / sarvaṃ kaṣatīti sarvakūlābhrakarīreṣu kaṣaḥ iti",
  "GK16ruvyavivya_pu:148_5": "khaco 'yaṃ viṣayaḥ / bibhartti yaḥ iti kukṣiṃbhariś ca iti nipātitasya kukṣimbhariśabdasyāyaṃ",
  "GK16ruvyavivya_pu:148_6": "gocaraḥ / vidhun tud iti vidhvaruṣos tud iti khaśpratyayasthānam / śīrṣacchedam iti",
  "GK16ruvyavivya_pu:148_7": "śīrṣacchedād yac ca iti taddhitasya yat pratyayasyedaṃ padam / tair iti kaṣaṇādibhiḥ / sarvārthasyeti,",
  "GK16ruvyavivya_pu:149": "kāyopalakṣaṇasya kukṣer iti,",
  "GK16ruvyavivya_pu:150_0": "vidhoś ceti vyakta sthitaḥ utkarṣam ādadhatāṃ prādhānyena vivakṣety atra sāmastyena",
  "GK16ruvyavivya_pu:150_1": "yojanīyam / śīrṣacchedasya ceti utkarṣam ādadhataḥ prādhānyena vivakṣeti saṃbandhanīyam /",
  "GK16ruvyavivya_pu:150_2": "pūrvebhyo 'sya pṛthaṅnirdeśas taddhitavṛttiviṣayatvena bhinnajātīyatvāt / atra ca",
  "GK16ruvyavivya_pu:150_3": "sarvārthādīnāṃ caturṇām utkarṣādhāne samanantaranirdiṣṭa bhuvanābhayetyādicatuṣṭayaṃ",
  "GK16ruvyavivya_pu:150_4": "krameṇa hetutvena draṣṭavyam / tad apīti caritam / kaṣaṇādikartṛṣv iti khalaudarikarāhuṣv",
  "GK16ruvyavivya_pu:150_5": "ity arthaḥ / rāmo 'smi sarvaṃ saha iti / pūssarvayor dārisahoḥ iti khaco 'yaṃ viṣayaḥ /",
  "GK16ruvyavivya_pu:150_6": "daśarathasya hi prasūtir asāv iti tasyāpatyam iti stracpratyaye taddhite kṛte dāśarathiśabdasyāyaṃ",
  "GK16ruvyavivya_pu:150_7": "gocaraḥ / vākye tu yady apīti tad uktam - kriyāpradhānaṃ guṇavad ekārthaṃ vākyam",
  "GK16ruvyavivya_pu:150_8": "iṣyate iti / anya iti vakṣyamānanyāyena śabdakṛtasāmarthyoktiḥ / sa iti pradhānabhāvenety",
  "GK16ruvyavivya_pu:150_9": "atra nirdiṣṭaḥ pradhānabhāvaḥ śabdārthasāmarthyavivakṣākṛtānāṃ trayāṇām apīti śabdakṛtaṃ",
  "GK16ruvyavivya_pu:150_10": "śabdasaṃskāramahimnā niṣpannaṃ yathā karmadhārayād uttarapadasya / arthasāmarthyakṛtaṃ",
  "GK16ruvyavivya_pu:150_11": "vastuvṛttaniṣpāditaṃ yathā grahaṃ saṃmārṣṭītyādau grahādeḥ / tasya saṃskāryatvena",
  "GK16ruvyavivya_pu:150_12": "vastutaḥ prādhānyam / vivakṣākṛtaṃ prayoktṛyadṛcchāpratipāditaṃ yad anyasyotkarṣāpakarṣādhānatayā",
  "GK16ruvyavivya_pu:150_13": "vivakṣitaṃ yathā rāmasya pāṇir asi ityādau rāmādeḥ / tatra triṣu prādhānyeṣu vivakṣākṛtam",
  "GK16ruvyavivya_pu:150_14": "eva grādhānyaṃ pradhānam / tatkṛtatvāt kāvyārthacamatkārasya / ata evoktaṃ tayoḥ",
  "GK16ruvyavivya_pu:150_15": "samaśīrṣikābhāvād iti / tayor iti śabdārthasāmarthyakṛtayoḥ vivakṣākṛtena sahety",
  "GK16ruvyavivya_pu:150_16": "arthāt / nanu pūrvaṃ śābdasyaiva prādhānyasya vaivakṣikatvam uktam anyasya tu vāstavatvam /",
  "GK16ruvyavivya_pu:150_17": "tat katham iha śābdavaivakṣikayor anyatvam ucyate / anyatve vā prādhānyatrayapratipādane",
  "GK16ruvyavivya_pu:150_18": "'rthasāmarthyakṛtavivakṣākṭayoḥ ko viśeṣaḥ / śabdakṛtād dhi prādhānyād anyadarthasāmarathyakṛtam",
  "GK16ruvyavivya_pu:150_19": "ucyate / tena vivakṣākṛtasya uktatvāt / tat kim arthasāmarthyakṛtam avaśiṣyata iti /",
  "GK16ruvyavivya_pu:150_20": "naiṣa doṣaḥ / pūrvaṃ hi śābdikaikagocarasya śābdikavivakṣākṛtatvād vaivakṣikatvam /",
  "GK16ruvyavivya_pu:150_21": "anyasya tu kavigocarasya vāstavatvaṃ tad evārthatvam / iha punaḥ sahṛdayaikagocarasya",
  "GK16ruvyavivya_pu:150_22": "kavivivakṣāvaśād vaivakṣikatvam ucyate / śābdikaikaviṣayasya śābdatvam ity apekṣābhedāt",
  "GK16ruvyavivya_pu:150_23": "pūrvas tāvan na virodhaḥ / yad api prādhānyatrayapratipādane 'rthasāmarthyavivakṣākṛtayor",
  "GK16ruvyavivya_pu:150_24": "bheda uktas tatrāyaṃ bhāvaḥ - iha śābdaṃ vāstavaṃ ceti dvividham eva prādhānyam /",
  "GK16ruvyavivya_pu:150_25": "vāstavatvasya ca vivakṣānapekṣatvena vastusāmarthyaprayojaka+++darthasāmarthyakṛtatvam",
  "GK16ruvyavivya_pu:150_26": "uktam / saty api śabdakṛtād anyatva utkarṣāpakarṣapratipādanaprayuktakavivivakṣākṛtatve",
  "GK16ruvyavivya_pu:150_27": "vāstavam eva vivakṣākṛta pratipāditam / tathā ca grahaṃ saṃmārṣṭīti vaidikaṃ vivakṣānapekṣam",
  "GK16ruvyavivya_pu:150_28": "arthasāmarthyakṛtasyodāharaṇaṃ dattam iti viṣayavibhāgavyavasthiter na dvitīyo 'pi",
  "GK16ruvyavivya_pu:150_29": "virodha iti samañjasaṃ sarvam / evaṃ kṛttaddhitavṛttiviṣaye ātideśikaṃ guṇapradhānabhāvaṃ",
  "GK16ruvyavivya_pu:150_30": "vicārya samāsagatatvenaupadeśikaṃ prakṛtam anusandhatte tad idam atreti / sarūpāṇām",
  "GK16ruvyavivya_pu:150_31": "iti dvandvasamāsasamānanyāyatvād ekaśeṣavṛttir api svīkṛtā / viśeṣaṇaviśeṣyabhāvābhāve",
  "GK16ruvyavivya_pu:150_32": "'pīti samāsoṭṭaṅkanikāyāṃ prāyagrahaṇaprayojanaṃ prakāśayati / rūpaṃ ca kāntiś ca vidagdhatā ceti,",
  "GK16ruvyavivya_pu:151_0": "amṛtena viṣeṇeti cābhihitānābhihitakartṛvibhāgenodāharaṇadvayam / rūpam ityādau hi",
  "GK16ruvyavivya_pu:151_1": "gamyamānabhavanakriyāpekṣaṃ rūpādīnāṃ kartṛtvam / etena tatpuruṣasya kartrudāharaṇaprastāve",
  "GK16ruvyavivya_pu:151_2": "kartrādīnāṃ kārakāṇām anekeṣām iti yad uktaṃ,",
  "GK16ruvyavivya_pu:152_0": "tat samīhitam. kaś ca kaś ceti / atraikaśeṣo na kṛtaḥ / kṛtaikaśeṣam iti kāv iti",
  "GK16ruvyavivya_pu:152_1": "prayoge / adhunā pradhānetarabhāvāpattiṃ darśayati yatra punar iti / bhavata iti",
  "GK16ruvyavivya_pu:152_2": "ripustrīṇāṃ saṃbandhitvena,",
  "GK16ruvyavivya_pu:153_0": "ripustrīṇām iti stanayugasya saṃbandhitveneti yojanā / ripustrīṇām iti samāsasyodāharaṇam /",
  "GK16ruvyavivya_pu:153_1": "na cātra saṃbandhamātrād atiriktaṃ pratīyate / tadartham eveti upamotprekṣādayo 'py",
  "GK16ruvyavivya_pu:153_2": "alaṅkārāḥ upamotprekṣādīnām utkarṣam apakarṣaṃ vā pratipādayituṃ vidhīyante / anyathā",
  "GK16ruvyavivya_pu:153_3": "tadviracanaṃ niṣprayojanaṃ syāt / tau vidheyeti / utkarṣāpakarṣau / samāsa iti sā",
  "GK16ruvyavivya_pu:153_4": "samāsa iti vivakṣā parāmṛśyate / vaidarbhīti yady api vāmanamate asamāsā pāñcālī,",
  "GK16ruvyavivya_pu:154": "madhyamasamāsā tu vaidarbhī,",
  "GK16ruvyavivya_pu:155_0": "tathāpi matāntare viparyayaḥ sthita iti tadabhiprāyeṇehāsamāsā vaidarbhī kathitā /",
  "GK16ruvyavivya_pu:155_1": "kārikāmadhya eva saṃbandhamātrapratītau samāsasyodāharaṇam / ūrdhvākṣitāpeti / atra",
  "GK16ruvyavivya_pu:155_2": "caturthapādaikaśeṣadeśayuktasya pādatrayasya samāse saṃbandhamātraṃ pratīyate,",
  "GK16ruvyavivya_pu:156_0": "notkarṣāpakarṣau / vākyāt tūbhayam iti ubhayaṃ saṃbandharūpam utkarṣāpakarṣarūpaṃ",
  "GK16ruvyavivya_pu:156_1": "ca vastv ity arthaḥ / atrodāharaṇaṃ me yadaraya iti samāse hi madaraya iti syāt /",
  "GK16ruvyavivya_pu:156_2": "na cāsmād atiśayaḥ pratītaḥ / nanu padād uttarapadayor yuṣmadasmadoḥ temayāv ekavacanasya",
  "GK16ruvyavivya_pu:156_3": "iti temayāv ādeśāv uktau / na cātra padāt paro 'smacchabdaḥ / evaśabdaḥ padam iti",
  "GK16ruvyavivya_pu:156_4": "cen na / tatprayoge nacavāhāhaivayukte iti niṣedhād bhinnavākyagatatvāc ca / samānavākye",
  "GK16ruvyavivya_pu:156_5": "hi nighātayuṣmadasmadādeśāḥ / etenaiva vyatiriktaṃ padāntaraṃ pratyuktam / utkarṣamātram",
  "GK16ruvyavivya_pu:156_6": "eva śabdādeśaḥ atra ke cid āhuḥ vākye tāvad rasapratītir nirvyūḍhā / tām anupamaradayan",
  "GK16ruvyavivya_pu:156_7": "kāvye yady asādhuśabdo 'pi syān na tadā sthūlaḥ kaś cid doṣaḥ / kāvye hi rasapratītiḥ",
  "GK16ruvyavivya_pu:156_8": "pradhānam / tadanirvāhe kāvyam eva na syāt / apaśabdaprayoge tu lakṣaṇāsmaraṇamātram / tad uktaṃ -",
  "GK16ruvyavivya_pu:157": "nīrasas tu prabandho yaḥ so 'paśabdo mahān kaveḥ /",
  "GK16ruvyavivya_pu:158": "sa tenākavir eva syād anyenāsmṛtalakṣaṇaḥ //",
  "GK16ruvyavivya_pu:159": "iti / anye tv āhuḥ / bhavatu rasāpekṣayāpaśabdasya svalpadoṣatvaṃ,",
  "GK16ruvyavivya_pu:160": "tathāpi mahākavīnām apaśabdaprayogo mahān doṣaḥ / tenātra temeśabdau nipāteṣv iti tādṛśo vibhaktipratirūpako meśabdo nipāto,",
  "GK16ruvyavivya_pu:161_0": "yathā ahantā ahaṃyur ityādāv ahaṃśabdaḥ / tataś ca nātra kaś cid viśeṣa iti / kiṃ",
  "GK16ruvyavivya_pu:161_1": "sarvātmanā karaṇasya duṣṭatvam eva / nety āha kin tv iti / etasya samāsasya / antareṇeti",
  "GK16ruvyavivya_pu:161_2": "vīraraudrādeḥ samāsena prakāśyatvāt / vṛttaṃ vasantatilakādi / vṛttayaḥ kaiśikyādyāḥ",
  "GK16ruvyavivya_pu:161_3": "upanāgarikādyāś ca / kākuḥ kākvadhyāyalakṣito dhvanivikārarūpo vā / vācikābhinayo",
  "GK16ruvyavivya_pu:161_4": "vāgvikārarūpo 'nubhāvaḥ / ardhāntāvadhir iti ślokāpekṣayā ardham antāvadhiḥ / nyūneti",
  "GK16ruvyavivya_pu:161_5": "padyāpekṣayā nyūnaṃ rasābhivyaktihetutvam ity arthaḥ / yathā pūrvokta iti ūrdhvākṣitāpetyādau /",
  "GK16ruvyavivya_pu:161_6": "samāso 'rdhāntāvadhiḥ kāryo nādhika ity anena vyāvartyasyādhikasya tad udāharaṇam /",
  "GK16ruvyavivya_pu:161_7": "tasyeti padārthānāṃ parasparasaṃbandhaś cen na cchidyate tadā tasya samāsasya madhye",
  "GK16ruvyavivya_pu:161_8": "vicchedo na kārya ity arthaḥ / avyabhicārād iti vidheyatvaṃ hi prādhānyāvinābhāvaḥ /",
  "GK16ruvyavivya_pu:161_9": "sneham iti / atra pānādīnām prakāśanasya ca vidhyanuvādalopitvaikakartṛkāṇāṃ prādhānyabhāvo",
  "GK16ruvyavivya_pu:161_10": "nāpasmṛtam atra ca yo 'yam iti yacchabdena dīpasya padārthasya parāmarśopakrame tattamasa",
  "GK16ruvyavivya_pu:161_11": "iti tacchabdena vākyārthasya parāmarśo duṣṭa ity upapāditaṃ prāk / śaktiḥ sāmarthyam",
  "GK16ruvyavivya_pu:161_12": "āyudhabhedaś ca / tārakāḥ jyotīṃṣi daityaviśeṣaś ca tārakaḥ / adho nistejastvena",
  "GK16ruvyavivya_pu:161_13": "vāhanatvena ca / śikhīvahnir mayūraś ca / candrasya suvarṇasya saṃbandhī kāntāvabhāso",
  "GK16ruvyavivya_pu:161_14": "lasan dedīpyamāno yasmin / candrakāṇāṃ mecakānām avabhāso lasanaṃ sphurad yasya /",
  "GK16ruvyavivya_pu:161_15": "andhakāre tamasi andhakārer harasya / guhaḥ kumāraḥ / apara iveti atrāparaśabdasāmarthyād",
  "GK16ruvyavivya_pu:161_16": "bhūpe dvitīyaguhatvapratītau vastutas tadasaṃbhave tatsaṃbhāvanāyām utprekṣā / aparaśabdābhāve",
  "GK16ruvyavivya_pu:161_17": "tu svasvarūpasthitasyaiva vāstavasya guhasya pratītāv iyam upamā syāt / evam apara iva pākaśāsano,",
  "GK16ruvyavivya_pu:162_0": "maurvīṃ dvitīyām ityādau ca mantavyam / aharpater iti / aharādīnāṃ patyādiṣu iti",
  "GK16ruvyavivya_pu:162_1": "vacanād rephaḥ / atra dhāraṇādīnāṃ guṇabhāvaḥ / ādhārasya tu prādhānyam / karttā",
  "GK16ruvyavivya_pu:162_2": "hi guṇakriyā niṣpādayan pradhānakriyām aidamparyeṇa niṣpādayati,",
  "GK16ruvyavivya_pu:163_0": "na tu tāsv aidamparyam / yatra sarvāsv aidamparyaṃ tatra bhavaty eva sarvāsām ākhyātavācyatvam /",
  "GK16ruvyavivya_pu:163_1": "yathā saudhād ityādi / itarad aprādhānyam / ādyā pradhānabhūtā / aparā aprādhānyavatī /",
  "GK16ruvyavivya_pu:163_2": "bahulagrahaṇam iti viśeṣaṇaṃ viśeṣyeṇa bahulam ity atra / kva cid ityādi / kva cit",
  "GK16ruvyavivya_pu:163_3": "pravṛttiḥ kva cid apravṛttir iti bahulagrahaṇaprayojanasya vyavasthitatvāt / utargeti",
  "GK16ruvyavivya_pu:163_4": "samāsavidhiḥ sāmānyarūpatvād utsargaḥ prādhānyādivivakṣānimittaś ca tatpratiṣedho",
  "GK16ruvyavivya_pu:163_5": "viśeṣarūpatvād apavādaḥ / apavādasyaiveti / apavādaviṣayaparihāreṇotsargasya pravṛttir",
  "GK16ruvyavivya_pu:163_6": "iti nyāyāt / kartum aśakya iti / avyavasthitaviṣayatvāt / yathā utsargasya ghañy",
  "GK16ruvyavivya_pu:163_7": "amanuṣye bahulam ity atra / pariśabde tv ayaṃ bhavati / parivādaḥ parīvāda iti /",
  "GK16ruvyavivya_pu:163_8": "vivāda ity atra naiva bhavati / tadviṣayaḥ syād iti kṛtyalyuṭo bahulam ityādigatasya",
  "GK16ruvyavivya_pu:163_9": "bahulagrahaṇasya vidhyanuvādabhāvaviṣaye sāmarthyābhāvāt samāsābhāva iti bhāvaḥ /",
  "GK16ruvyavivya_pu:163_10": "tadabhiprāyam iti ācāryābhiprāyam / sāpekṣatāmidīti / ṛddhasya rājñaḥ puruṣa ityādau /",
  "GK16ruvyavivya_pu:163_11": "tat samarthagrahaṇam / etadvyāvṛttīti etacchabdena pradhānetarabhāvaḥ parāmṛṣṭaḥ /",
  "GK16ruvyavivya_pu:163_12": "tasyehārthatvam apīti samarthagrahaṇaṃ pradhānetarabhāvaviṣayanivṛttyartham apīty",
  "GK16ruvyavivya_pu:163_13": "arthaḥ / vidheyoddeśyeti uddeśyo 'trordhvanirdeśārhatvād anuvādyaḥ / yat teneti /",
  "GK16ruvyavivya_pu:163_14": "yacchabdaḥ pūrvārthasaṃbaddhaḥ / tenāpāraṇena / anabhidhānaṃ veti abhidhānalakṣaṇā",
  "GK16ruvyavivya_pu:163_15": "hi kṛttaddhitasmāsā iti / samarthagrahaṇaṃ ca veti / caśabdo 'trātiriktaḥ,",
  "GK16ruvyavivya_pu:164": "samuccayavikalpayor virodhāt / evaṃ ca -",
  "GK16ruvyavivya_pu:165": "dṛṣṭir nāmṛtavarṣiṇī smitamadhuprasyandi vaktraṃ na tan nārdrārdraṃ hṛdayaṃ na candanarasasparśāni cāṅgāni vā /",
  "GK16ruvyavivya_pu:166": "ity atra cavāśabdadvayaṃ pratyuktaṃ,",
  "GK16ruvyavivya_pu:167_0": "cavāśabdārthayor ekatra virodhāt / khaṇḍiketi khaṇḍo granthasaṃbandhī na tu samasto",
  "GK16ruvyavivya_pu:167_1": "granthaḥ / sa vidyate yeṣām / anavagatatadabhiprāyair iti samarthagrahaṇaṃ praty",
  "GK16ruvyavivya_pu:167_2": "ācāryasya hi tair abhiprāyo nāgataḥ / abhidhānādhānoddhāreti / abhidhānānāṃ śabdānām",
  "GK16ruvyavivya_pu:167_3": "ādhānam abhinavānāṃ nyasanam / uddhāraḥ pūrvakāṇām uddharaṇam / śālīnā adhṛṣṭā avicārakā",
  "GK16ruvyavivya_pu:167_4": "ity arthaḥ / aparam apīti punaruktādikam / taccinteti / prādhānyetarabhāvena samāsāsamāsacintā /",
  "GK16ruvyavivya_pu:167_5": "prakaraṇeti / yatrārthaprakaraṇādinā śabdasya vācyo 'rthaḥ prakarṣāpakarṣādikam arthāntaraṃ prakāśayati,",
  "GK16ruvyavivya_pu:168_0": "tatrābhipretārthavināśabhayāt samāso na karttavyaḥ / yathā rāmasya pāṇir asi iti /",
  "GK16ruvyavivya_pu:168_1": "prakaraṇaśabdādisakha iti pāṭhe śabdasyānyasya sannidhir iti svīkṛtam / yadā prakaraṇakākvādisakha iti pāṭhaḥ,",
  "GK16ruvyavivya_pu:169_0": "tadā kākugrahaṇena svaraviśeṣa ucyate yaḥ kālo vyaktisvarādayaḥ iti kāvyagatatvena",
  "GK16ruvyavivya_pu:169_1": "svīkṛtaḥ / evaṃ prasaktānuprasaktikayā samāsagatatvena tadatideśena samagrapravṛttigatatvenāpi",
  "GK16ruvyavivya_pu:169_2": "guṇapradhānabhāvavivakṣāṃ mahatā prapañcena parighaṭayya prakṛtodāraṇe ṣaṣṭhītatpuruṣagatatvena",
  "GK16ruvyavivya_pu:169_3": "yojayitum āha ittham avasthita iti / ambikāyā upādānam iti saṃbandhaḥ / tat kim iti /",
  "GK16ruvyavivya_pu:169_4": "viśeṣaṇasyānyakesarivyāvṛttir vā,",
  "GK16ruvyavivya_pu:170_0": "kesarigataprakarṣapratipādanaṃ vā phalam / ādye pakṣe nirdiṣṭacamatkārasambhāvanā /",
  "GK16ruvyavivya_pu:170_1": "dvitīye tu samāsānupapattir iti tātparyam / vivakṣitapadaṃ camatkārātiśayapadena",
  "GK16ruvyavivya_pu:170_2": "yojanīyam / tasyā ity ambikāyās sakāśāt / jātyantaraṃ viśiṣṭāvāntarakesarijātiḥ /",
  "GK16ruvyavivya_pu:170_3": "tayāvacchinno viśiṣṭaḥ / viśiṣṭa eveti lokottaraḥ / mohantv iti harer vihaṅgamo garuḍaḥ /",
  "GK16ruvyavivya_pu:170_4": "moham ajñānaṃ hantv ity arthaḥ / garuḍajātyavacchinna iti / saugatadṛśā garuḍānāṃ",
  "GK16ruvyavivya_pu:170_5": "bahutvād iti bhāvaḥ / vihaṅgamaviśeṣatvaṃ tu jātyādivailakṣaṇyāt / svābhiprāyāviṣkaraṇam",
  "GK16ruvyavivya_pu:170_6": "iti / sādṛśyamūlayāprastutapraśaṃsayeti bhāvaḥ / tasyāś ceti tacchabdena sarasvatī",
  "GK16ruvyavivya_pu:170_7": "parāmṛṣṭā / sarasvatyā ambikā pratibimbam ātmanaś ca kesarīty arthaḥ / dvitīyapakṣa",
  "GK16ruvyavivya_pu:170_8": "iti / kesarigataprakarṣapratipādanapakṣe /",
  "GK16ruvyavivya_pu:171_0": "samāsād asāv iti ambikākesariśabdād unmiṣaty eva sa camatkāra ity arthaḥ / udayāstamayeti /",
  "GK16ruvyavivya_pu:171_1": "vṛttau camatkārasyāstamaya vākye udaya iti cūlikākrameṇa yogaḥ / upadarśitam eva",
  "GK16ruvyavivya_pu:171_2": "prāg iti udāharaṇapratyudāharaṇapradarśanadvāreṇa / iṣṭaṃ hīti abhipretasyāprāptir yā,",
  "GK16ruvyavivya_pu:172": "sā codanārhā iṣṭam etan na sidhyatīti / yat tu nābhipretaṃ tasyāprāptir bhūṣaṇaṃ,",
  "GK16ruvyavivya_pu:173_0": "na tu dūṣaṇam ity arthaḥ / asmābhir asāv iti asau camatkāraḥ / sā bhrāntir eveti",
  "GK16ruvyavivya_pu:173_1": "nirvikalpavikalpabhedena dvividhā bhrāntiḥ / tatrādyā timirādyupaplutendriyasya dvicandrādipratītirūpā /",
  "GK16ruvyavivya_pu:173_2": "dvitīyā tv abhimānarūpā śuktirajatādipratītisvarūpā / seti camatkārāvagatiḥ / vyākhyāvākyād",
  "GK16ruvyavivya_pu:173_3": "eveti ambikāyāḥ kesarīti samāsavivaraṇavākyāt / teṣām iti pratītivaicitryānabhyupagamavādinām /",
  "GK16ruvyavivya_pu:173_4": "tatrāropiteti tatra samāse śuktisthānīye rajatam ivāropitāvāstavīty arthaḥ / udayāstamayapakṣau",
  "GK16ruvyavivya_pu:173_5": "kramād vākyasamāsagatau / udyoga iti / saṃrambhapadaṃ nirasyodyogapadakaraṇaṃ prakramyamānodyuktavat",
  "GK16ruvyavivya_pu:173_6": "padakramābhedāya / yo 'sāv ity adaḥśabdaḥ prasiddhiparāmarśakaḥ yacchabdapratinirdeśasya",
  "GK16ruvyavivya_pu:173_7": "tacchabdena kariṣyamāṇatvāt / pratipāditeti / ārtho hi kevalatacchabdasya prayoganibandhana",
  "GK16ruvyavivya_pu:173_8": "upakramopasaṃhārakramaḥ pratipādita eva / rajaś chaleneti / chalevaśabdaprayoge sāpahnaveyam",
  "GK16ruvyavivya_pu:173_9": "utprekṣā / kevalacchalaśabdaprayoge 'py apahnutiḥ / kevalevaśabdaprayoge ca sambhāvanapratītāv",
  "GK16ruvyavivya_pu:173_10": "utprekṣā / dvayaprayoge tu śabalā pratītiḥ / na cātrāpahnutyutprekṣayoḥ saṅkaraḥ /",
  "GK16ruvyavivya_pu:173_11": "utprekṣā hy apahnutyavinābhāvinī / so 'pahnavaḥ kva cid garbhīkṛto yathā nakhakṣatānīva",
  "GK16ruvyavivya_pu:173_12": "vanasthalīnām ity atra,",
  "GK16ruvyavivya_pu:174": "na palāśāni,",
  "GK16ruvyavivya_pu:175": "kin tu sambhāvayāmi nakhakṣatānīti pratīteḥ / kva cit tu śabdena pratipādyate yathā adhyāruroheveti / evaṃ cāsyā apahnutyavinābhāvinyā apahnutibādhakatvaṃ,",
  "GK16ruvyavivya_pu:176_0": "na tayā saha saṅkaraḥ / bhinnavākyatāyām eveti / tatra hi vidhyanuvādabhāva āñjasyena",
  "GK16ruvyavivya_pu:176_1": "krameṇa pratīyate / tad eva veti viśeṣaṇam / tac ca vidhyanuvādabhāvavivakṣāyāṃ vidheyam /",
  "GK16ruvyavivya_pu:176_2": "anyatreti / utkarṣāparṣayor vidheyatvasya cābhāve / kāmacāra iti samāsāsamāsayoḥ /",
  "GK16ruvyavivya_pu:176_3": "tadartham iti utkarṣādiviṣaye samāsaniṣedhārtham / sāpekṣeti sāpekṣam asamarthaṃ",
  "GK16ruvyavivya_pu:176_4": "bhavatīty etāvanmātrapratītaye / pitroḥ svateveti yathā pitarau vandanīyāv iti nityasaṃbandhanyāyād",
  "GK16ruvyavivya_pu:176_5": "nijāv eva pitarau pratīyete,",
  "GK16ruvyavivya_pu:177": "tadvat sāpekṣāṇām anabhidhānākhyena nyāyena samāsābhāvaḥ pratyeṣyate / svatā ātmīyatvam iva / sā doṣaprakāranivṛttiḥ /",
  "GK16ruvyavivya_pu:178_0": "adhunā svotkarṣaśālitāprakaṭanārthaṃ svapariśramaṃ piṇḍīkṛtya ślokena darśayitum",
  "GK16ruvyavivya_pu:178_1": "āha kāvyakāñcaneti / kāvyam eva parīkṣaṇīyatvāt suvarṇaṃ tatra parīkṣāsthānaṃ nikaṣopalam ātmānaṃ manyate,",
  "GK16ruvyavivya_pu:179_0": "na punar uktakrameṇa parāmarthas san nikaṣopalaḥ / ata eva kuntakeneti khyātasyāpy",
  "GK16ruvyavivya_pu:179_1": "ulluṇṭhanavacanam / śloka eṣa iti / yaḥ sarvasāratayā pradarśitas tatreyatī dūṣaṇavṛṣṭir",
  "GK16ruvyavivya_pu:179_2": "muktā / tatrānyasya granthasya kā gaṇeneti sūcitam / nidarśitaḥ sthālīpulākanyāyenodāhṛtaḥ /",
  "GK16ruvyavivya_pu:179_3": "atra śloke vakṣyamāṇaitadīyanyāyānusāreṇa kaṣeṇa niyamena kāñcanākṣepāt kāñcanapadaṃ",
  "GK16ruvyavivya_pu:179_4": "paunaruktyadoṣaduṣṭam / nijakāvyalakṣmaṇīty atra nijārthasya saṃrambhāspadatvena",
  "GK16ruvyavivya_pu:179_5": "vidheyatvāt samāsakaraṇaṃ vidheyāvimarśadūṣitaṃ ke cid ācakṣate vicakṣaṇāḥ / tattvenaiva",
  "GK16ruvyavivya_pu:179_6": "granthakṛtā svakṛtiṣv ayantrita ityādinā dattottaram eva / asya ca vidheyāvimarśasyānantetaraprasiddhalakṣyapātitvenāsmābhir",
  "GK16ruvyavivya_pu:179_7": "nāṭakamīmāṃsāyāṃ sāhityamīmāṃsāyāṃ ca teṣu teṣu sthāneṣu prapañcaḥ pradarśita iti",
  "GK16ruvyavivya_pu:179_8": "granthavistarabhayād ita evoparamyate /",
  "GK16ruvyavivya_pu:180_0": "evaṃ vidheyāvimarśaṃ prakāravaicitryeṇa lakṣayitvā prakramabhedaṃ lakṣayitum āha",
  "GK16ruvyavivya_pu:180_1": "- prakramabhedo 'pīti / pratipattṛpratīter iti rathasthānīyā pratipattṛpratītiḥ /",
  "GK16ruvyavivya_pu:180_2": "utkhāto viṣamonnataḥ pradeśaḥ / enam iti śabdārthavyavahāram / tadviṣayabhāvaḥ prakramabhedaviṣayatvam /",
  "GK16ruvyavivya_pu:180_3": "anabhibhāṣaṇaṃ tatkartṛkabhāṣaṇābhāvaḥ / evam anālapanaṃ jñeyam / analam asamarthā /",
  "GK16ruvyavivya_pu:180_4": "vidhyanuvādabhāvaprakāratopagamād iti prakāraḥ sādṛśyam / upakrāntaṃ hy anuvādasthānīyam /",
  "GK16ruvyavivya_pu:180_5": "nirvāhakaṃ ca vidheyaprakhyam / tatra spaṣṭaṃ vidheyānuvādyaprakāram udāharati yatheti /",
  "GK16ruvyavivya_pu:181": "tadā jāyante guṇā yadā tais sahṛdayair gṛhyante /",
  "GK16ruvyavivya_pu:182": "ravikiraṇānugṛhītāni bhavanti kamalāni kamalāni //",
  "GK16ruvyavivya_pu:183": "evam eva janas tasyā dadāti kapolopamāyāṃ śaśibimbam /",
  "GK16ruvyavivya_pu:184": "paramārthavicāre punaś candraś candra iva varākaḥ //",
  "GK16ruvyavivya_pu:185_0": "utkarṣāpakarṣamātreti kamalānām utkarṣavivakṣā / candrasya punar apakarṣavivakṣā /",
  "GK16ruvyavivya_pu:185_1": "ata evodāharaṇadvayaṃ dattam / prakramabhedaprakāra iti prakāro 'tra viśeṣaḥ / paryāyaprakrameti /",
  "GK16ruvyavivya_pu:185_2": "candraśabdārthasya śaśiśabdena paryāyāntaranirdeśo na yukto vakṣyamāṇaprakramabhedaprasaṅgāt /",
  "GK16ruvyavivya_pu:185_3": "na caivam iti tenaiva śabdenopasaṃhāra ity arthaḥ / tayor iti prakramabhedapunaruktayoḥ /",
  "GK16ruvyavivya_pu:185_4": "asyeti prakramābhedasya parāmarśaḥ / tatra hi yathoddeśaṃ pratinirdeśe na paunaruktyam,",
  "GK16ruvyavivya_pu:186": "aikarasyena pratītiprasaraṇāt / uddeśyapratinirdeśyabhāvo na paunaruktyasya viṣayaḥ / yathā -",
  "GK16ruvyavivya_pu:187": "kṣāmāṅgyaḥ kṣatakomalāṅguligaladraktaiḥ sadarbhāḥ sthalīḥ pādaiḥ pātitayāvakair iva galadbāṣpāmbudhautānanāḥ /",
  "GK16ruvyavivya_pu:188_0": "iti / atra galacchabdadvayaṃ nirdiṣṭaṃ yathoddeśaṃ pratinirdeśo 'sya viṣaya iti samañjasam /",
  "GK16ruvyavivya_pu:188_1": "[tayor iti prakramābhedapaunaruktyayoḥ / asyeti prakramābhedasya parāmarśaḥ /] nanu",
  "GK16ruvyavivya_pu:188_2": "vrajataḥ kva tāta! vajasīty atra vrajinā prakrame vajinā ca nirvāhe kathaṃ na prakramabhedaḥ /",
  "GK16ruvyavivya_pu:188_3": "vajatir api dhātur asti / vaja vraja gatāv iti pāṭhād ity āśaṅkyoktaṃ vrajata iti /",
  "GK16ruvyavivya_pu:188_4": "uditaṃ śiśuneti uditam ity asya viśeṣaṇaṃ paricayagatārtham iti / asphuṭam iti ca /",
  "GK16ruvyavivya_pu:188_5": "bhāve cātra pratyayaḥ / kāryārthaṃ pathi gacchataḥ paścān nāmodīraṇaṃ viruddham iti",
  "GK16ruvyavivya_pu:188_6": "śiśunā lalitavacasā nāmany udīrite jananyāsya bhartsanaṃ kṛtam iti tato 'sya manyur",
  "GK16ruvyavivya_pu:188_7": "vivṛddha ity atra tātparyārthaḥ / evaṃ dhāturūpāyāḥ prkṛte prakramabhedaṃ pradarśya",
  "GK16ruvyavivya_pu:188_8": "saṃprati prātipadikarūpāyās tasyā madhye ca sarvanāmādīnāṃ prakāravaicitryeṇa taṃ",
  "GK16ruvyavivya_pu:188_9": "darśayati sarvanāmeti / kva cit punaḥ pustakeṣu prakṛtiprakramabhedād anantaraṃ pratyayaprakramabhedodāharaṇaṃ",
  "GK16ruvyavivya_pu:188_10": "tat paścāt sarvanāmaprakramabhedanirdeśo dṛśyate / tatra ca prkṛter anantaraṃ pratyayasyaiva",
  "GK16ruvyavivya_pu:188_11": "nirdeśa ucita iti sa eva kathita iti saṅgatiḥ / tataḥ paraṃ prakṛtiviśeṣāṇāṃ pratyayaviśeṣāṇāṃ",
  "GK16ruvyavivya_pu:188_12": "tatsamudāyānāṃ ca tatprakramabhedo nirūpayiṣyate / uktarītyeti / yas tv ekavākye",
  "GK16ruvyavivya_pu:188_13": "kartṛtvenokto yaś cedamādibhir ity atroktena krameṇety arthaḥ / nanu yacchabdena",
  "GK16ruvyavivya_pu:188_14": "prakrame tacchabdenedamādibhir vā prakrame yacchabdena vā katham upasaṃhāra ity āha",
  "GK16ruvyavivya_pu:188_15": "na caivam iti / anyonyāpekṣe iti / yattador nityābhisaṃbandha ity uktam / evaṃ tacchabdādūraviprakṛṣṭārtheṣv",
  "GK16ruvyavivya_pu:188_16": "idamādiṣu prāg ukte yo 'vikalpam ityādau jñeyam / teneti prakṛtopasaṃhāraḥ / idamādīnāṃ",
  "GK16ruvyavivya_pu:188_17": "parasparāvāntaravaicitrye 'pi sthūladṛṣṭyā ekārthatvam / atra hīti atra hi kartṛviśeṣaṇadvāreṇaikasya",
  "GK16ruvyavivya_pu:188_18": "hetutvam aparasya sākṣād iti prakramabhedaḥ / yaśodhigantum iti atra hi tṛtīyātumunoḥ",
  "GK16ruvyavivya_pu:188_19": "pratītivaiṣamyajanakatvam / vāśabdasyeti / vakṣyati hi tulyakakṣyatayā yatra padārthāḥ",
  "GK16ruvyavivya_pu:188_20": "iti / apatyavato 'pīti yuktaḥ pāṭha iti / atra ke cit samarthayante - viśeṣataḥ snihyanto",
  "GK16ruvyavivya_pu:188_21": "dṛśyante tat putraśabdasyāpatyaviśeṣavācitve apatyaśabdasya ca sāmānyavācitve 'pi",
  "GK16ruvyavivya_pu:188_22": "sarvanāmavaśād viśeṣaparyavasāne bhavaty eva prakṛtārthaparipoṣa iti / tad etad asya",
  "GK16ruvyavivya_pu:188_23": "granthakārasya hṛdayam anālokyaiva,",
  "GK16ruvyavivya_pu:189": "yasmād dṛṣṭāntadārṣṭāntikabhāvenātra vākyārthadvayam upanibaddham / tatra ca dvayor bimbapratibimbabhāvena nirdeśo yujyate / dṛṣṭānte cātra sāmānyopakramaḥ,",
  "GK16ruvyavivya_pu:190": "viśeṣopasaṃhāraḥ,",
  "GK16ruvyavivya_pu:191_0": "puṣpaśabdasya sāmānyavācitvāc cūtaśabdasya viśeṣābhidhāyakatvād / viśeṣasya cotkṛṣṭatayaivātṛptiviṣayatvam /",
  "GK16ruvyavivya_pu:191_1": "dārṣṭāntike aniṣṭam viśeṣopakramaḥ / sāmānyopasaṃhāraḥ / sarvanāmavaśād vā viśeṣāntaranirdeśo",
  "GK16ruvyavivya_pu:191_2": "nyāyyaḥ / sthitapāṭhe putraśabdasya viśeṣavācitvam apatyaśabdasya sāmānyavācino viśeṣaparyavasānam /",
  "GK16ruvyavivya_pu:191_3": "yadā tv apatyavato 'pīti pāṭhas tadāsya sāmānyopakramo viśeṣopasaṃhāraḥ / dvitīyasyāpatyaśabdasya",
  "GK16ruvyavivya_pu:191_4": "sarvanāmasaṃbandhena viśeṣaparyavasānād yathaikīyamate tasminn adrau kati cid balety",
  "GK16ruvyavivya_pu:191_5": "atra / api śabdasyārthasaṅgatiś ced dṛśyeva bhrājate / yasya naivāpatyasaṃbandhas",
  "GK16ruvyavivya_pu:191_6": "tasya mā bhūt kanyāyām ekasyām atṛptiḥ yasya tv anekāpatyayogas tasya katham ekasminn",
  "GK16ruvyavivya_pu:191_7": "apatye snigdhatvam iti vismayaḥ / etadartha evāpiśabdo jīvati / atṛptikāraṇatvaṃ",
  "GK16ruvyavivya_pu:191_8": "ca kanyāyāḥ parasamarpaṇīyatvena / guṇagauraveṇa ca snehapātratā / etadartham asyāś",
  "GK16ruvyavivya_pu:191_9": "cūtena pratibimbanam / tad ittham apatyavato 'pīty eṣa eva pāṭhaḥ śreyān / samāsānupapattīti",
  "GK16ruvyavivya_pu:191_10": "adhikaṃ na tu taddhānir iti nyāyena guṇāntaralābha ity arthaḥ / varaṃ kṛteti / kṛtāḥ",
  "GK16ruvyavivya_pu:191_11": "śikṣitāḥ santo dhvastā naṣṭā guṇā yasya / amaṇir avidyamānamaṇir alaṅkāraḥ / upalaśabdenātra",
  "GK16ruvyavivya_pu:191_12": "maṇir eva vivakṣitaḥ / tannātra maṇiśabdaḥ prayukta iti paryāyaprakramabhedatvam /",
  "GK16ruvyavivya_pu:191_13": "kham iveti / haṃsaś candra iva candra iva haṃsa iti yuktaḥ pāṭhaḥ / maghona indrasya",
  "GK16ruvyavivya_pu:191_14": "sute 'rjune / vīryaṃ ca vidvatsv iti / vīryavedanaṃ cety eva hetutvena vivakṣitam /",
  "GK16ruvyavivya_pu:191_15": "samuccayo vikalpo veti / vikalpo yaśo 'dhigantum ity atrodāhṛtaḥ / samuccayasya tv",
  "GK16ruvyavivya_pu:191_16": "idaṃ vīryaṃ cety udāharaṇam / vidvatsu vīryaṃ tanaye iti pāṭhe na vedanaṃ hetutvena vivakṣitam,",
  "GK16ruvyavivya_pu:192_0": "api tu vastusvarūpapratipādanaparatvenety ayaṃ manyate / evaṃ ca vidvatsv iti viśeṣaṇasya",
  "GK16ruvyavivya_pu:192_1": "nairarthakyam āpadyata iti nānena vicāritam / duṣkūlabhāva iti / sāmānādhikaraṇyenopakrame",
  "GK16ruvyavivya_pu:192_2": "vaiyadhikaraṇyena pratinirdeśaḥ prakramabhedāvahaḥ atra caturthe pāde / kapālam evāmalaśekharaśrīr",
  "GK16ruvyavivya_pu:192_3": "ity atra kapālānāṃ bahutve vācye yad ekatvavacanam amalaśekharaśrīr ity atra ca śekharamātre",
  "GK16ruvyavivya_pu:192_4": "dharmiṇi vaktavye yacchekharaśrīr iti dharmavacanaṃ tad anupapannam eva gantavyam /",
  "GK16ruvyavivya_pu:192_5": "evaṃ ca pūrvokteṣu vakṣyamāṇeṣu codāharaṇeṣu saṃbhavann api vicāro granthavistarabhayān",
  "GK16ruvyavivya_pu:192_6": "na niravaśeṣatayā kṛta iti tatraivābhiyogaḥ kartavyaḥ / tadupetam iti / svaśabdena",
  "GK16ruvyavivya_pu:192_7": "sarvanāmnā vā nirdeśas tulyaphala iti pratipādayiṣyamāṇatvāt / bhagavati yuṣmatprasādeneti /",
  "GK16ruvyavivya_pu:192_8": "anena nyāyena paśyata mātaḥ iti vārttike dharmakīrteḥ prayogaḥ pratyuktaḥ / prādhānyābhāvād",
  "GK16ruvyavivya_pu:192_9": "ity uktam iti / yatraikakartṛkānekā prādhānyetarabhāk kriyā ity atra / anenijur akṣālayan /",
  "GK16ruvyavivya_pu:192_10": "jakṣur akhādan / bisaprasūnaṃ padmam / nejanādāv iti liṭā bhūtānadyatanaparokṣaprakrame",
  "GK16ruvyavivya_pu:192_11": "anenijur iti tu bhūtānadyatanena nirvāhaḥ / tathā dhṛtavikāsīty atra bhūtamātre ktapratyaya",
  "GK16ruvyavivya_pu:192_12": "ity atrāpi kālaprakramabhedaḥ / tatropari tiṅantaprakramabhedo dvitīyo 'tra na sthitaḥ /",
  "GK16ruvyavivya_pu:192_13": "evaṃ cehādigrahaṇena dhṛtavikāsīti gṛhyate / anenijur iti atra vikacam asya dadhuḥ",
  "GK16ruvyavivya_pu:192_14": "prasūnam iti samādhānaṃ na kṛtaṃ prakārāntareṇa samarthayiṣyamāṇatvāt / yadi vetyādināmuṃ",
  "GK16ruvyavivya_pu:192_15": "prakramabhedaṃ nirākaroti / ajayad iti atra parokṣo 'pi jayo darśanārhatvāt parokṣatvena",
  "GK16ruvyavivya_pu:192_16": "na vivakṣita iti liṭprayogo na kṛtaḥ / vidyamānasyāsyāvivakṣāyāṃ dṛṣṭāntam āha anudarā",
  "GK16ruvyavivya_pu:192_17": "kanyeti / na hi kasyāś cit kanyāyā udarābhāvaḥ kṛśatvāt punas tad api vivakṣyate / evaṃ ca -",
  "GK16ruvyavivya_pu:193": "abhūdabhūmiḥ pratipakṣajanmanāṃ bhiyāṃ tanūjas tapanadyutir diteḥ /",
  "GK16ruvyavivya_pu:194": "yam indraśabdārthaniṣūdanaṃ harer hariṇyapūrvaṃ kaśipuṃ pracakṣate // ityādeḥ,",
  "GK16ruvyavivya_pu:195": "tāta tvaṃ nijatejasaiva gamitaḥ svargaṃ yadi svasti te kiṃ tv anyena hṛtā vadhūr iti kathāṃ mā sakhyur agre kṛthāḥ /",
  "GK16ruvyavivya_pu:196": "rāmo 'haṃ yadi rāghavas tad akhilaṃ vrīḷānamatkandharaṃ sārdhaṃ bandhujanena sendravijayī vaktā svayaṃ rāvaṇaḥ //",
  "GK16ruvyavivya_pu:197_0": "ityādeś ca mahataḥ kāvyapravāhasya na kiṃ cid duṣṭatvam / arthasyeti tadbhāvo 'rthatvaṃ",
  "GK16ruvyavivya_pu:197_1": "sattā atadbhāva asattvam / yatreti pūrvārdhaśeṣaḥ / yatheti / na prakramabheda ity",
  "GK16ruvyavivya_pu:197_2": "anvayaḥ / tatra kālaviśeṣo darśitaḥ / yathā bhūtasya bhāvinaś ca kālasyādyatanānadyatanatve",
  "GK16ruvyavivya_pu:197_3": "parokṣāparokṣatve ca vaivakṣike eveti / te śīlādayo 'rthāḥ ā kves tacchīlataddharmatatsādhukāriṣu",
  "GK16ruvyavivya_pu:197_4": "ity atra nirdiṣṭāḥ / teṣāṃ ca vaivkṣike sattvāsattve / evaṃ ca kva cit tācchīlikādipratyayaprayoge",
  "GK16ruvyavivya_pu:197_5": "'py anyatra tadakaraṇam aduṣṭam / yathā -",
  "GK16ruvyavivya_pu:198": "jugopātmānam atrasto bheje dharmam anāturaḥ /",
  "GK16ruvyavivya_pu:199": "agṛdhnur ādade so 'rtham asaktaḥ sukham anvabhūt //",
  "GK16ruvyavivya_pu:200_0": "ity atrāgṛdhnur iti tācchīlyādyarthapratyayaprayoge 'py atrasta ity atrātrasnur ity",
  "GK16ruvyavivya_pu:200_1": "akaraṇe 'pi na duṣṭatvam atrasnur iti vā nirdeśe agṛdhnur iti nirdoṣam eva / kartuḥ",
  "GK16ruvyavivya_pu:200_2": "phalavattā kartrabhiprāyatvam / tad api vaivakṣikam eva / evaṃ ca dṛṣṭā dṛṣṭim adho",
  "GK16ruvyavivya_pu:200_3": "dadāti kurute nālāpam ābhāṣitā ity atra yadi kartrabhiprāyatvaṃ kriyāphalasya,",
  "GK16ruvyavivya_pu:201_0": "tadā dadātīti parasmaipadānupapattiḥ / na cet tadā kuruta ity atra parasmaipadaprasaṅga",
  "GK16ruvyavivya_pu:201_1": "iti prakramabhedaparyanuyogo niravakāśa eva / evam anyatra boddhavyam / tena te iti /",
  "GK16ruvyavivya_pu:201_2": "te kālaviśeṣādayaḥ tena vivakṣāprayuktatvena kāraṇena na darśitā ity arthaḥ / gāhantām",
  "GK16ruvyavivya_pu:201_3": "iti / atra kartur ākhyātenābhidhānaṃ karmaṇaś cānabhidhānaṃ prakrāntaṃ visrabdhair",
  "GK16ruvyavivya_pu:201_4": "ity anyathākṛtam iti kārakaprakramabhedaḥ / vihṛtiṃ viharaṇaṃ bhaṅgibhājanatvam ity",
  "GK16ruvyavivya_pu:201_5": "arthaḥ / vivṛtam iti pāṭhe vistaraśālitvam ity arthaḥ / ratau vigraho virodhaḥ stanatair",
  "GK16ruvyavivya_pu:201_6": "vyavahitas tatprasādād virodhasya kartum aśakyatvāt / vitene iti bhāve pratyayaḥ /",
  "GK16ruvyavivya_pu:201_7": "stanitāni vitatībhūtānīty arthaḥ / śābdaḥ prakramabheda iti śabdaviṣayatvāc chābdaḥ /",
  "GK16ruvyavivya_pu:201_8": "śābdaprakramabheda iti tu prakṛtiprakramabhedasyānukrameṇa ye paṭhanti taiḥ śābdaś",
  "GK16ruvyavivya_pu:201_9": "cārthaś cottaro grantho nālocita ity upekṣyam etat / saṅgamabhūṣeti / atra buhuvrīhāv",
  "GK16ruvyavivya_pu:201_10": "anyapadārthopasarjanenārthena krameṇopasaṃhṛtam iti / bhidyamānaśabdaviṣayatvāc chābdaḥ",
  "GK16ruvyavivya_pu:201_11": "prakramabhedaḥ / evam ārthaḥ prakramabheda ity atra prathamaprakrāntabhidyamānārthaviṣayatvād",
  "GK16ruvyavivya_pu:201_12": "ārtha iti vyākhyeyam / dhṛtavikāsīti pūrvaṃ kālaprakaraṇenodāhṛtam,",
  "GK16ruvyavivya_pu:202": "saṃprati śābdaviṣayatvenodāhriyate,",
  "GK16ruvyavivya_pu:203": "tiṅantagatatvenāpy ūhyate / na hīyam ārthaḥ prakramabheda iti atrodāharaṇadvitayaṃ dattaṃ mattateti samatayeti / tatra mattatety atra saṅgamabhūṣety ārthena krameṇa prakramaḥ,",
  "GK16ruvyavivya_pu:204_0": "bhūṣayatīty atra tu śābdarūpatayā pratinirdeśa ity ārthaḥ prakramabhedaḥ / kiṃ tu",
  "GK16ruvyavivya_pu:204_1": "tadvapus tad api cārutaratvam iti pāṭhaḥ sthitaparipāṭhyānuguṇyābhāvān na nyāyyaḥ /",
  "GK16ruvyavivya_pu:204_2": "cārutā sa khalu sāpi śarīram iti tu pāṭhaḥ śreyān / evaṃ ca dayitasaṅgatir eṣety",
  "GK16ruvyavivya_pu:204_3": "etacchabdaḥ paṭhanīyaḥ,",
  "GK16ruvyavivya_pu:205": "na punar āsām iti pāṭhaḥ / tatra hi mattatā kena śabdena parāmṛśyate / samatayety etat prāyeṇādarśeṣu śābdaprakramabhede udāharaṇatayā dṛśyate / ārtha prakramabhedaprastāve vā?",
  "GK16ruvyavivya_pu:206_0": "ca anantarodāharaṇayor ādyam āhitaviparyayam iti pāṭhaḥ / etac cāyuktaṃ yojanagranthe",
  "GK16ruvyavivya_pu:206_1": "varuṇasyārthaprakrama iti granthavirodhāt / kiṃ tu niyamayann iti vidagdhamanyatayā",
  "GK16ruvyavivya_pu:206_2": "datto 'pi no hṛdayaṅgamaḥ pāṭhaḥ,",
  "GK16ruvyavivya_pu:207_0": "varuṇenaiva tat saṃbaddham ity atra pramāṇābhāvāt / na hi varuṇasyānyopasarjanatvena",
  "GK16ruvyavivya_pu:207_1": "sthitasya svātantryam asti / tasya naivaṃvidhasaṃbandhaḥ puṣṭatvaṃ dhatte / ārthaprakramabhedaprastāve",
  "GK16ruvyavivya_pu:207_2": "idam evodāharaṇam āhitaviparyayam iti pāṭhaḥ śreyān / parihṛtau bhavata iti / vibhaktiprakramabhedacaśabdayor",
  "GK16ruvyavivya_pu:207_3": "dvitvād dvivacanam / caśabdasyobhayathā duṣṭatā ca / caśabdasya ca samuccayo viṣayaḥ /",
  "GK16ruvyavivya_pu:207_4": "tadbhāvaḥ uktaḥ / yena tulyakakṣyatvābhāvākyatvena nivāritaḥ / prakramabhedas tv",
  "GK16ruvyavivya_pu:207_5": "asatām ity asamuccetavyanikaṭaprayogāt / sa hi niyamanād ity asyānantaraṃ paṭhanīyaḥ /",
  "GK16ruvyavivya_pu:207_6": "loṣṭasaṃcāra ekaikasya bhedasya bhedāntaraiḥ saha saṃyojanaprakārākhyo gaṇanāviśeṣaḥ /",
  "GK16ruvyavivya_pu:207_7": "prakṛtipratyayayor iti laghuśabdaḥ prakṛtiḥ / tasyāṃ guruśabdena bhedaḥ / guruśabde",
  "GK16ruvyavivya_pu:207_8": "ceyasunn adhikaḥ prayukto,",
  "GK16ruvyavivya_pu:208_0": "yo laghuśabde na prayuktaḥ / tatpratyayasya ca pratinirdeśo na kṛta iti pratyayaprakramabhedo",
  "GK16ruvyavivya_pu:208_1": "'pi / abhinavapāṭhe tu tatpratyayarahitasyaiva laghuśabdasya pratinirdeśaḥ kṛtaḥ /",
  "GK16ruvyavivya_pu:208_2": "krameti ya uddeśakramaḥ prakrāntaḥ,",
  "GK16ruvyavivya_pu:209_0": "so 'nudeśe vaiparītyād na kṛta iti pratīter aikyasya vigamād duṣṭatvam / tava kusumaśaratvam",
  "GK16ruvyavivya_pu:209_1": "iti / idaṃ kramaprakramabhedodāharaṇaṃ na yuktaṃ cūlikākramasyaivātrocitatvam / tathā",
  "GK16ruvyavivya_pu:209_2": "hy uddeśaḥ / smaraṃ prati sāṃmukhyenābhidhānaṃ vihāya nenduṃ prāsaṅgikaṃ pratyayathārthajñānam",
  "GK16ruvyavivya_pu:209_3": "ucitam iti smarasya tāvat prathamanirdeśo nyāyyaḥ / anudeśe tv idaṃ viṣayaṃ tyaktvā",
  "GK16ruvyavivya_pu:209_4": "na prāsaṅgikena vākyārthaparisamāptiḥ śobhate iti pāryavasānikena smareṇaiva saṃmukhīkriyamāṇena",
  "GK16ruvyavivya_pu:209_5": "vākyārthaḥ parisamapanīya iti pāṭhakramāpekṣayā cūlikākrama eva sahṛdayahṛdayarañjaka",
  "GK16ruvyavivya_pu:209_6": "iti kuśāgrīyadhiṣaṇair nipuṇaṃ nirūpaṇīyam etat / tathā ca yuṣmadasmadoḥ padasya",
  "GK16ruvyavivya_pu:209_7": "padāt ṣaṣṭhīcaturthīdvitīyāsthayor vānnāvau iti cūlikākrameṇa vyavahāro dṛśyate /",
  "GK16ruvyavivya_pu:209_8": "kramaprakramabhedasya punar udāharaṇaṃ vastuprakramabhedavicāraprastāve nirūpayiṣyate /",
  "GK16ruvyavivya_pu:209_9": "pradhānabhūtasyety arthapratipādanāya śabdaprayogāc chabdasyopāyamātratvād upāyānāṃ",
  "GK16ruvyavivya_pu:209_10": "ca niyamābhāvāt / tad uktaṃ -",
  "GK16ruvyavivya_pu:210": "upādāyāpi ye heyās tān upāyān pracakṣate /",
  "GK16ruvyavivya_pu:211": "upāyānāṃ ca niyamo nāvaśyam avakalpate //",
  "GK16ruvyavivya_pu:212_0": "iti / prakramabheda iti / prakramabhedaviṣayasya vidhyanuvādabhāvaprakāratvāt prakramabhedo",
  "GK16ruvyavivya_pu:212_1": "'py upacārād vidhyanuvādaprakāra ity arthaḥ / anenaiva nyāyena śābdaś cārthaś ceti",
  "GK16ruvyavivya_pu:212_2": "prakramabhedasya bhedadvayaṃ śābdārthaviṣayatvād boddhavyam / śabdabhedam iti / ekaśabdābhedatvābhidheyatvenārthasya",
  "GK16ruvyavivya_pu:212_3": "pratyabhijñāyamānatvopapattaye / śabdabhede tasyaivārthasyānyasyeva pratīteḥ nāñjasena",
  "GK16ruvyavivya_pu:212_4": "prakāreṇa vidhyanuvādabhāvaviṣayatvam / kāvyagatatvena hi cintā prastutā / na ca",
  "GK16ruvyavivya_pu:212_5": "kāvye śāstrādivad arthapratītyarthaṃ śabdamātraṃ prayujyate,",
  "GK16ruvyavivya_pu:213_0": "sahitayoḥ śabdārthayos tatra prayogāt / sāhityaṃ tulyakakṣyatvenānyūnānatiriktatvam /",
  "GK16ruvyavivya_pu:213_1": "astv evam iti sāmānyena prakramabhedābhyupagamo viśeṣe tu paryanuyoga iti bhāvaḥ /",
  "GK16ruvyavivya_pu:213_2": "prakramabhedaniyamaṃ pratīti hṛdayaṅgamaḥ pāṭhaḥ / yadbhedābhedābhyām iti hi yacchabdena",
  "GK16ruvyavivya_pu:213_3": "prakramaḥ parāmṛśyate / prakramabhedaniyamaṃ pratīti tu pāṭhe yadbhedābhedābhyām",
  "GK16ruvyavivya_pu:213_4": "iti prakramasyaivoddhṛtasya yathākathaṃ cit parāmarśo vyākhyeyaḥ / śuci bhūṣayatīti /",
  "GK16ruvyavivya_pu:213_5": "atra bhūṣayatīti śābdaṃ bhūṣaṇaṃ prakrāntam alaṅkriyetyādāv ārthena rūpeṇa pratinirdiṣṭam /",
  "GK16ruvyavivya_pu:213_6": "atra ca paryāyaprakramabhedaḥ sthito 'pi sāṃprataṃ na cintitaḥ śabdārthaprakramabhedacintanaprastāvāt /",
  "GK16ruvyavivya_pu:213_7": "atra vibhāgasyaiveti / atra vety arthād upameyam tadabhisaṃbandhaḥ śabdābhisaṃbandhaḥ /",
  "GK16ruvyavivya_pu:213_8": "viparyayād iti sākṣāc chabdasaṃbandhābhāvāt / udāharaṇadvaye śuci bhūṣayati iti cārutā",
  "GK16ruvyavivya_pu:213_9": "vapur iti ca / yādṛśam iti sthitapāṭhābhiprāyeṇānaucityaṃ dattapāṭhāśayena tv aucityam",
  "GK16ruvyavivya_pu:213_10": "ity arthaḥ / tacchabdenānye parāmṛśyante / sādṛśyam eveti / tadā yacchabdasya napuṃsakatā",
  "GK16ruvyavivya_pu:213_11": "syāt / tasmāt surārivety atra parāmṛśyata iti avivekākṣamaprajñatvāt / tadapahṛteti",
  "GK16ruvyavivya_pu:213_12": "bhaṅgibhaṇitivaicitryaṃ parāmṛṣṭam / utkaṭena bhaṇitivaicitryeṇa varṇanīyam ācchāditam",
  "GK16ruvyavivya_pu:213_13": "ity arthaḥ / tad uktaṃ vakroktikṛtā laukikālaṅkārān upamānīkṛtya",
  "GK16ruvyavivya_pu:214": "yadvat tadvad alaṅkārair bhāsamānair nijātmanā /",
  "GK16ruvyavivya_pu:215": "svaśobhātiśayāntastham alaṅkāryaṃ prakāśyate //",
  "GK16ruvyavivya_pu:216": "iti / aprādhānyaṃ syād iti / ayaṃ bhāvaḥ - yadi śabdavyāpāraviṣayasya prādhānyam arthavyāpāraviṣayasya cāprādhānyam iti vyavasthā,",
  "GK16ruvyavivya_pu:217": "tadā trividhasya pratīyamānasya parair dhvanyatvena vyapanirdidiṣṭasyāsmābhir anumeyatvenopapāditasyāprādhānyaṃ prasajyeta tasyārthavyāpāraviṣayatvāt,",
  "GK16ruvyavivya_pu:218_0": "śabdavyāpāraviṣayatvasya dūṣitatvāt / iṣyate ca prādhānyam / tat katham iyaṃ prādhānyāprādhānyapratītir",
  "GK16ruvyavivya_pu:218_1": "ghaṭata iti / cakrābhighātetyādau ca paryāyokte samāsoktivad gamyamānasyaiva prādhānyaṃ",
  "GK16ruvyavivya_pu:218_2": "na vācyasyety upapāditaṃ prāk / ekābhighāta iti hayagrīvavadhe pāṭhaḥ sthitaḥ,",
  "GK16ruvyavivya_pu:219": "sudarśanasya pulliṅgasya prakrāntatvād ya ity anena parāmarśāt / tat tv anavabudhya cakraṃ yadi parāmṛśyate,",
  "GK16ruvyavivya_pu:220_0": "tadā yacchabdasya napuṃsakatā syāt / tan murārir evātra parāmṛśyata ity āśayena cakrābhighāteti",
  "GK16ruvyavivya_pu:220_1": "paṭhanti / na tv ayaṃ tatra prastāvaḥ / tadapekṣayaiva prādhānyam aprādhānyaṃ ceti",
  "GK16ruvyavivya_pu:220_2": "iha gamakam apradhānam upāyatvāt / gamyaṃ pradhānam upeyatvāt / tena pratīyamānasya",
  "GK16ruvyavivya_pu:220_3": "gamyatvāt prādhānyavyavahāraḥ / na pratītyapekṣayeti / śabdenārthena ca yā pratītis,",
  "GK16ruvyavivya_pu:221_0": "tadapekṣayā na prādhānyāprādhānyavyavahāra ity arthaḥ / tayas tv iha gamyagamakabhāvaviviktaviṣayatvena",
  "GK16ruvyavivya_pu:221_1": "cintā kṛtā / tadapekṣayaiva ceti / vācyasyāpi yaḥ śābdatvena prādhānyavyavahārayogas",
  "GK16ruvyavivya_pu:221_2": "tasyāpi / tadapekṣayā gamyagamakatvāpekṣayā / kva cid yatra pratīyamānasadbhāvas",
  "GK16ruvyavivya_pu:221_3": "tatrāprādhānyam ity arthaḥ / vācyaṃ hi pratīyamānaṃ prati gamakatvena vyavasthitaṃ",
  "GK16ruvyavivya_pu:221_4": "tena tadapekṣatvenāprādhānyam iti tātparyam / vicitrā bhaṅgibhiṇitaya iti yathā bhaṭṭabāṇasya",
  "GK16ruvyavivya_pu:221_5": "teṣu teṣu sthāneṣu / abhibhūyamānatvād iti / yad uktaṃ dhvanikṛtā",
  "GK16ruvyavivya_pu:222": "avyutpattikṛto doṣaḥ śaktyā saṃvriyate kaveḥ",
  "GK16ruvyavivya_pu:223_0": "iti / vākyabhedāc ceti vākyāntarāpekṣayā hi vākyāntarasya bhaṅgibhaṇitivaicitryam",
  "GK16ruvyavivya_pu:223_1": "ity aṃśena pratītivaidūryān na prakramabhedadoṣaṃ prakāśayati / nyāyasiddhatvād iti /",
  "GK16ruvyavivya_pu:223_2": "nyāyo 'tra bhaṇitivaiṣamyam / kāraṇabhedasyāpīti na kevalaṃ pratītibhedo bhedahetuḥ,",
  "GK16ruvyavivya_pu:224": "yāvat kāraṇabhedo 'pi / pratītibhedo vijñaptyapekṣayā bhedahetuḥ,",
  "GK16ruvyavivya_pu:225": "kāraṇabhedaḥ punar utpattyapekṣayeti viśeṣaḥ / tad uktam -",
  "GK16ruvyavivya_pu:226": "ayam eva bhedo bhedahetur vā bhāvānāṃ yo 'yaṃ viruddhadharmādhyāsaḥ kāraṇabhedaś ca",
  "GK16ruvyavivya_pu:227_0": "iti / iha bhaṅgibhaṇitivaicitryāvaicitrye pratītipariskhalanāskhalanayoḥ kāraṇe /",
  "GK16ruvyavivya_pu:227_1": "sa ceti prakramabhedaḥ / śābdaś cārthaś ceti pūrvaṃ prakṛtyādiprakramabhedavilakṣaṇau",
  "GK16ruvyavivya_pu:227_2": "śābdārthaprakramabhedau lakṣitāv udāhṛtau ca / adhunā vācyapratīyamānārthāpekṣayā",
  "GK16ruvyavivya_pu:227_3": "paryavasānābhiprāyeṇa sarvaprakramabhedavyāpakau sāmānyena śābdārthaprakramabhedāv",
  "GK16ruvyavivya_pu:227_4": "uktāv iti viśeṣo boddhavyaḥ / vastuprakramabheda iti / vastu varṇanīyaṃ yathā varṇayituṃ",
  "GK16ruvyavivya_pu:227_5": "prakrāntaṃ tasya tathā nirvāhābhāvād vastuprakramabhedaḥ / bhedeneti avayavasaṃbandhitvenety",
  "GK16ruvyavivya_pu:227_6": "arthaḥ / prathame hi pāde avayavina eva svarūpeṇa varṇanaṃ prakrāntam ity avayavisaṃbandhitvena",
  "GK16ruvyavivya_pu:227_7": "nirvāhaṇaṃ doṣaḥ / ubhayatrāpīti avayavivarṇane avayavavarṇane ca / tat svarūpaṃ",
  "GK16ruvyavivya_pu:227_8": "nāyikāsvarūpam / aṅgena ity āmantraṇam / patatu adhastāt gacchatu / sādṛśyapratipādaneti",
  "GK16ruvyavivya_pu:227_9": "dvicandram iti hi pāṭhe vadanena saha candro nabhaso dvicandratām āpādayati / tac",
  "GK16ruvyavivya_pu:227_10": "ca vadanacandrayoḥ sādṛśyamūlam iti vyatirekaprakrame sādṛśyanirvāhāt prakramabhedaḥ /",
  "GK16ruvyavivya_pu:227_11": "vastusargapaunaruktyasyeti punaruktavastuvirasa ity atra hi punaruktavastubhir virasa",
  "GK16ruvyavivya_pu:227_12": "iti vyākhyāne sādṛśyena nirvāhaḥ kṛtaḥ / vyatirekeṇa ca prakrama iti doṣa evāyam",
  "GK16ruvyavivya_pu:227_13": "vimukha iti / ke cit punaruktavastuṣu virasaḥ punaruktāni vastūni na karotīti vyākhyānena",
  "GK16ruvyavivya_pu:227_14": "vyatirekanirvāhād yathāsthitapāṭhaṃ samarthayāṃ cakre / arthadoṣāṇām iti prakramātikramarūpāṇām",
  "GK16ruvyavivya_pu:227_15": "ity arthaḥ / tapena varṣā iti",
  "GK16ruvyavivya_pu:228": "tapena varṣāḥ śaradā himāgamo, vasantalakṣmyā śiśiraḥ sametya ca /",
  "GK16ruvyavivya_pu:229": "prasūnakṛtyaṃ dadataḥ sadartavaḥ pure 'sya vāstavyakuḍumbitāṃ dadhuḥ //",
  "GK16ruvyavivya_pu:230": "atra hi strīpuruṣayugalatrayarūpatayā ṛtūnāṃ varṇane prastute strīrūpāṇām ṛtunāṃ tṛtīyāsaṃbandhād aprādhānye vivakṣite yat tapena varṣā ity atra viparyayaḥ kṛtaḥ,",
  "GK16ruvyavivya_pu:231": "kṛte vā tathā nirdeśe śaradā himāgama ityādau yad anyathākaraṇaṃ,",
  "GK16ruvyavivya_pu:232_0": "sa prakramabheda eva / yadi paraṃ strīpuṃsayor atra yena krameṇa prakramaḥ tasyānyathā",
  "GK16ruvyavivya_pu:232_1": "nirvāhāt kramaprakramabhedam imaṃ vidmaḥ / tena pūrvaṃ kramaprakramabhedasyedam evodāharaṇaṃ",
  "GK16ruvyavivya_pu:232_2": "deyam / tena varaṃ ghanaśriyoṣṇaḥ śaradā himāgamaḥ iti pāṭhaḥ kartavyaḥ / kartṛprakramabhedo",
  "GK16ruvyavivya_pu:232_3": "'pīti / yatra yuṣmadasmadarthagataṃ kartṛtvaṃ śeṣe 'tra cetane 'cetane vā vaktrā",
  "GK16ruvyavivya_pu:232_4": "buddhipūrvakam evāropyate,",
  "GK16ruvyavivya_pu:233_0": "tatra kartur anyasyāropaś cārutvāya vyatyāso guṇa evety arthaḥ / tayor iti / yatra",
  "GK16ruvyavivya_pu:233_1": "kartṛvyatyāsaprakramabhedayoḥ / na prakaraṇāvasita iti / yuṣmadasmadarthasya hi kva",
  "GK16ruvyavivya_pu:233_2": "cit kartṛtvaṃ prakaraṇādyavasitaṃ na śabdenābhidhātuṃ prakrāntam iti nāyaṃ prakramabhedadoṣasya",
  "GK16ruvyavivya_pu:233_3": "viṣayaḥ / anyatrāropyaivam uktam iti śeṣatvena vivakṣite rāmabhadre / evam uttaratra",
  "GK16ruvyavivya_pu:233_4": "bhārgave vaṭau cānyatvaṃ yojanīyam / nanu yuṣmadasmadarthasya cetanatvāt tadapekṣayācetanasyaivānyatvam",
  "GK16ruvyavivya_pu:233_5": "ucitam iti kathaṃ cetanasyaivānyatvam ity āha - dvividho hīti / ayaṃ bhāvaḥ / na",
  "GK16ruvyavivya_pu:233_6": "yuṣmadasmadarthagatacetanatvāpekṣayā vastvantarasyānyatvam,",
  "GK16ruvyavivya_pu:234_0": "api tu yuṣmadasmadarthatvāpekṣayaiva / yuṣmadasmadarthau ca kramāt saṃbodhyamānavastuniṣṭhaḥ",
  "GK16ruvyavivya_pu:234_1": "parabhāvo 'smitākhyā pratyaktā ca / tataś ca tadapekṣayā śeṣasyānyatvam / tasya ca",
  "GK16ruvyavivya_pu:234_2": "cetanatvācetanatvād dvaividhyam iti na virodhaḥ kaś cit / paraśunā candrahāsa iti",
  "GK16ruvyavivya_pu:234_3": "krameṇa dvayor api yuṣmadasmadarthayor acetanaviṣayakartṛtāvyatyāsa udāharaṇam /",
  "GK16ruvyavivya_pu:234_4": "bho laṅkeśvara iti / atra rāmaḥ svayaṃ yācata iti asmadarthakartṛtvasya cetanaviṣayavyatyāsasyānyat",
  "GK16ruvyavivya_pu:234_5": "sthitam apy udāharaṇīyaṃ na cintitaṃ,",
  "GK16ruvyavivya_pu:235": "pūrvam udāharaṇāntare cintitatvāt,",
  "GK16ruvyavivya_pu:236": "cintāntaraprastāvāc ca /",
  "GK16ruvyavivya_pu:237_0": "tad evam iyatā prabandhena prakramabhedaṃ vicārya kramaprāptaṃ kramabhedaṃ vicārayitum",
  "GK16ruvyavivya_pu:237_1": "āha kramebhedo yatheti / nanu yadi smṛtiparāmarśakasya tacchabdasyānubhūta evārtho viṣaya ity ucyate,",
  "GK16ruvyavivya_pu:238_0": "ye 'tyantaparokṣā rāmādayas teṣāṃ kavinā kāvye tacchabdena kathaṃ parāmarśaḥ kriyate",
  "GK16ruvyavivya_pu:238_1": "teṣām atīndriyatvād ity āha atra ca pratītimātram iti / ayam atrābhiprāyaḥ / yena",
  "GK16ruvyavivya_pu:238_2": "vinā yan nopapadyate,",
  "GK16ruvyavivya_pu:239": "tasya tadapekṣā nyāyyā / smṛtiś ca pratītimātram antareṇānupapadyamānā tadapekṣiṇī syāt,",
  "GK16ruvyavivya_pu:240_0": "naindriyikapratītyapekṣiṇī aindriyakapratītiṃ vināpi śabdādibhyaḥ pratītau tasyāḥ",
  "GK16ruvyavivya_pu:240_1": "saṃbhavadarśanāt / rāmādīnāṃ ca yadi naindriyikī pratītis tadā śabdāt prasiddher",
  "GK16ruvyavivya_pu:240_2": "vā pratītir astu / tannibandhanaś ca smṛtiparāmarśakena tacchabdena parāmarśa iti",
  "GK16ruvyavivya_pu:240_3": "na kaś cid virodhaḥ / nanv iti / ayam atrārthaḥ / padārthavimarśapurassaro vākyārthavimarśa",
  "GK16ruvyavivya_pu:240_4": "iti na padārthavimarśavelāyāṃ bhavatv iyam āśaṅkā / vākyārthavimarśasamaye tv akhaṇḍapratītau",
  "GK16ruvyavivya_pu:240_5": "pūrvāparabhāvaniyamāvabhāsanābhāvān nāsya doṣasyāvakāśaḥ / uddeśyatvāc ca vākyārthapratīter",
  "GK16ruvyavivya_pu:240_6": "antaraṅgatvam iti tadāśrayeṇaiva vyavasthopapattau na kramadoṣacintā kā cid iti /",
  "GK16ruvyavivya_pu:240_7": "pratirūpaḥ pratibimbarūpaḥ tatsaṃcāro vaktrabhiprāyasaṃkramaṇam / śabdavyavahārasyeti /",
  "GK16ruvyavivya_pu:240_8": "śabdavyavahāramukhena śrotṛgṛhīto vākyārthavimarśaḥ svīkṛtaḥ / vaktur iti yadi śortṛvimarśaparyavasāyī",
  "GK16ruvyavivya_pu:240_9": "śabdavyavahāro vaktṛvimarśapraticchandakarūpo na syāt,",
  "GK16ruvyavivya_pu:241_0": "tadā śabdair vaktṛvimarśasyāsaṃbandhitvād anumānaṃ na syād ity arthaḥ / tatra cāsāv",
  "GK16ruvyavivya_pu:241_1": "iti vaktṛśrotṛgate vākyārthavimarśe sūkṣmatvenāsphuṭarūpo 'sty eva paurvāparyapratibhāsa",
  "GK16ruvyavivya_pu:241_2": "iti yāvat / padārthabuddhāv iti vākyārthapūrvabhāsinyām / tatrāpīti / vaktṛśrotṛgatavākyārthavimarśe",
  "GK16ruvyavivya_pu:241_3": "'pi sūkṣmaḥ padārthāśrayo doṣo durnivāraḥ padārthān atikrameṇaiva vākyārthavimarśasya",
  "GK16ruvyavivya_pu:241_4": "vyavasthitatvād ity arthaḥ / pramādaja iti / evaṃ sati prakraṃsyamānavastuparāmarśadoṣas",
  "GK16ruvyavivya_pu:241_5": "tāvat parigṛhītā bhavati / pratīpagamanahetor iti gajasetubandhād ity asya / śābdasyeti",
  "GK16ruvyavivya_pu:241_6": "pañcamyantatvāt / tadīyatīrthābhidhāneti hetuhetumatos tadīyatīrthaśabdena vyavadhāne",
  "GK16ruvyavivya_pu:241_7": "satīty arthaḥ / gaṅgāviśeṣaṇamukheneti gajasetubandhām iti pāṭhe / ayam atrāśayaḥ",
  "GK16ruvyavivya_pu:241_8": "- śābdo yatra hetuhetumadbhāvas tatra hetutvenāpanyāsān na tayor vyavadhānaṃ kiṃ cit kāryam,",
  "GK16ruvyavivya_pu:242_0": "pratītiviprakarṣaprasaṅgāt / ārthe hetuhetumadbhāve upanyastasya hetutvād viśeṣaṇabhūtasya",
  "GK16ruvyavivya_pu:242_1": "hetor viśeṣyasvarūpavarṇanena caritārthatvāt saty api vyavadhāne na pratītiviprakarṣaḥ kaś cit,",
  "GK16ruvyavivya_pu:243_0": "paryālocanasāmarthyād dhetutvapratīteḥ / atra ca śloke tīrthe tadīye iti padadvayākaraṇe",
  "GK16ruvyavivya_pu:243_1": "'pi vākyārthasya nirākāṅkṣtvāt tatkaraṇam apuṣṭārtham eva / tadeti tacchabdena /",
  "GK16ruvyavivya_pu:243_2": "iti tacchabdaḥ āropanivṛttāv iti āropo bhramo 'nyasyānyatvena pratītiḥ,",
  "GK16ruvyavivya_pu:244_0": "yathā navajaladharasya sannaddhadṛptiniśācaratvena / tannivṛttāv atra vakṣyamānāyām",
  "GK16ruvyavivya_pu:244_1": "āropaviṣayasya jaladharāder vastusataḥ prakāśamānasyedamādinā nyāyye nirdeśe tasya",
  "GK16ruvyavivya_pu:244_2": "parāmṛśyasamīpa eva prayogeṇa bhāvyam / yas tv avastusadāropyamāṇanikaṭe prayogaḥ",
  "GK16ruvyavivya_pu:244_3": "sa kramabhedam āvahati / yas tv atraivāropaviṣayasvarūpatayā vidyuto nikaṭa idam ādyaprayogaḥ,",
  "GK16ruvyavivya_pu:245": "tatra dūṣaṇāntarāvakāśaḥ /",
  "GK16ruvyavivya_pu:246": "utkhātadrutam iva śailaṃ himahatakamalākaram iva lakṣmīvimuktam /",
  "GK16ruvyavivya_pu:247": "pītamadiram iva caṣakaṃ bahulapradoṣam iva mugdhacandrarahitam //",
  "GK16ruvyavivya_pu:248_0": "itīveti / atropalambharūpaḥ pūrvavākyārtha itiśabdāvacchinna utprekṣyata ity upālabdhety",
  "GK16ruvyavivya_pu:248_1": "ataḥ pūrvam itīvaśabdau prayojyau / viṣayāntare tu prayogāt kramabhedaḥ / prāpipayiṣupadeneti",
  "GK16ruvyavivya_pu:248_2": "pūrvavākyārthasthitena / tadadhīnatvaṃ puruṣāyattatvam / stambaram iti pīnonnatastanadvayadarśanād",
  "GK16ruvyavivya_pu:248_3": "ayaṃ praśaṃsoktiḥ / ṣidgāḥ viṭāḥ / pratītivaicitryam iti vākyārthasya tilatuṇḍalīkṛtasyāvagamānavagamau /",
  "GK16ruvyavivya_pu:248_4": "uktisvarūpeti / uktiḥ stamberamaḥ pariṇinaṃsur asāv upaiti ity eṣā / tasyā viṭasaṃbandhinyāḥ",
  "GK16ruvyavivya_pu:248_5": "svarūpam itiśabdenopalakṣaṇatvād evaṃśabdādinā vyavacchettum iṣṭam / ataś ca tatra",
  "GK16ruvyavivya_pu:248_6": "tasmād itiśabdād itiśabdopalakṣitād evamādayaś ca prāk pūrvam ukteḥ pūrvapradarśitāyāḥ /",
  "GK16ruvyavivya_pu:248_7": "anyat kiṃ cit padaṃ ṣidga ityādi na kathanīyam ity arthaḥ / evam udāharaṇāntare 'pi",
  "GK16ruvyavivya_pu:248_8": "yojanīyam / upādhibhāvād iti itiśabdasya svā śaktiḥ pūrvavākyāvacchedarūpā / tāṃ",
  "GK16ruvyavivya_pu:248_9": "pūrvatra vākye samarpayaṃs tasyopādhir itiśabdaḥ saṃpadyate / ataś ca na tasyānyatra",
  "GK16ruvyavivya_pu:248_10": "prayogaḥ karttavya ity arthaḥ / padasyānyasyeti ṣidgair ityādeḥ / anyatheti viṣayāntaraprayoge",
  "GK16ruvyavivya_pu:248_11": "āsamañjasyaṃ viśarārupratītitvam / ānantaryaniyama iti",
  "GK16ruvyavivya_pu:249": "yasya yenābhisaṃbandhā dūrasthasyāpi tena saḥ /",
  "GK16ruvyavivya_pu:250": "arthato hy asamānānām ānantaryam akāraṇam //",
  "GK16ruvyavivya_pu:251_0": "iti nyāyenārthaucityavaśād vyavahitānām apy ānantaryaniyamo bhaviṣyatīty arthaḥ /",
  "GK16ruvyavivya_pu:251_1": "anyatas tarhīti / anyato 'rthaucityavaśāt / tatkāryasiddheḥ ityādikarttavyasiddheḥ /",
  "GK16ruvyavivya_pu:251_2": "iti teṣāṃ prayogo niyataḥ syād ity uktam / nanu yasya yenābhisaṃbandho nyāyyaḥ kutrāvatiṣṭhatām",
  "GK16ruvyavivya_pu:251_3": "ity āha kaiś cid eveti / ayaṃ bhāvaḥ - ityādiśabdavarjanenoktakrameṇa śabdahetvādivarjanena",
  "GK16ruvyavivya_pu:251_4": "cānyeṣāṃ śabdānām ayaṃ nyāyaḥ / ityādīnām ayaṃ punar niyataprayogaviṣaya iti / nānyathā",
  "GK16ruvyavivya_pu:251_5": "teṣāṃ prayogaḥ karttavya iti /",
  "GK16ruvyavivya_pu:252_0": "evam uddeśakrameṇa kramabhedaṃ vimṛśya paunaruktyaṃ vicārayitum āha paunaruktyam",
  "GK16ruvyavivya_pu:252_1": "iti / iha khalu dvividhaṃ paunaruktyaṃ śabdapaunaruktyam arthapaunaruktyaṃ ceti /",
  "GK16ruvyavivya_pu:252_2": "tad uktam akṣpādamuninā - śabdārthayoḥ punarvacana[ṃ] punaruktam anyatrānuvādād iti /",
  "GK16ruvyavivya_pu:252_3": "tatra śabdapaunaruktyam arthāpaunaruktye na doṣaḥ,",
  "GK16ruvyavivya_pu:253_0": "arthapaunaruktyena duṣṭatva[ṃ] arthasyaiva prayojakatvāt / arthapaunaruktyam evaikaṃ",
  "GK16ruvyavivya_pu:253_1": "paunaruktyaṃ na śabdapaunaruktyam iti samudāyārthaḥ / ārtham iti arthāśritam / evaṃ",
  "GK16ruvyavivya_pu:253_2": "śābdam ity atrāpi vācyam / yad uktam iti vādanyāye / hasatīti eko hasatiśabdaḥ śatrantaḥ svāmiviśeṣaṇam,",
  "GK16ruvyavivya_pu:254_0": "aparaḥ kriyāpadam / evam uttaratra vācyam / yantram iti / abhedopacāreṇa bhṛtyasya",
  "GK16ruvyavivya_pu:254_1": "nirdeśaḥ kṛtānukāritvāt / anyatra tātparyabhedād iti tātparyabhede hi svarūpārthāviśeṣe",
  "GK16ruvyavivya_pu:254_2": "lāṭānuprāsa iṣṭaḥ / tad uktaṃ -",
  "GK16ruvyavivya_pu:255": "svarūpārthāviśeṣe hi punaruktiḥ phalāntarāt /",
  "GK16ruvyavivya_pu:256": "śabdānāṃ vā padānāṃ vā lāṭānuprāsa iṣyate //",
  "GK16ruvyavivya_pu:257": "iti / śakrasaṅkāśeti śrīnadīhaṃseti medinīcandreti vidviṣāṃ kāleti ca catvāryāmantraṇāṇi / atra tātparyabhedaḥ sphuṭa eva / tathā caikaḥ kāśaśabdo vastrāṇām upameyatvena sthitaḥ,",
  "GK16ruvyavivya_pu:258_0": "anyas tu hasānām upamānatveneti bhinnaṃ tātparyam / evam anyad api yojanīyam / ubhayābhāve",
  "GK16ruvyavivya_pu:258_1": "iti arthabhedasya tātparyabhedasya cābhāva ity arthaḥ / na ca ghāseti karmatvena",
  "GK16ruvyavivya_pu:258_2": "saṃbandhitvena cāstu tātparyabheda ity arthaḥ / etan na ceti niṣidhyate / svārtham",
  "GK16ruvyavivya_pu:258_3": "iti / etad uktaṃ bhavati - na svārthābhidhānam eva tātparyam,",
  "GK16ruvyavivya_pu:259": "api tu saty eva svārthābhidhāne 'dhikam arthāntaronmukhatvaṃ tātparyaṃ,",
  "GK16ruvyavivya_pu:260_0": "yathā kāśaśabdayoḥ / tatra kāśajātyavacchinnadravyapratipādanād atirikta upamānopameyabhāvaḥ",
  "GK16ruvyavivya_pu:260_1": "pratipādyate / na caivaṃbisaśabdayoḥ / na hy atra bisajātyavacchinnadravyātiriktaṃ",
  "GK16ruvyavivya_pu:260_2": "kiṃ cid vastu pratīyate / yat tu karmatvaṃ saṃbandhitvaṃ ca tadabhidheyasyaiva tathāvasthānaṃ",
  "GK16ruvyavivya_pu:260_3": "nodrekeṇānyatām āvahatīti svaśabdaparihāreṇa sarvanāmaparāmarśasyaiva viṣayo nyāyya",
  "GK16ruvyavivya_pu:260_4": "iti / nanu punaruktaṃ kim ucyate yatra tat prayogaṃ vinārthapratītiḥ yatra ca tatsamānapadāntaraprayogo 'vaśyam upayujyate,",
  "GK16ruvyavivya_pu:261": "tatra kathaṃ punaruktatvam / yatraikārthena pratītir na tātparyabhedaḥ,",
  "GK16ruvyavivya_pu:262_0": "tatra punaruktatvaṃ pratītivairasyāpādānāt / yatra tu tat samānaṃ padāntaram upayujyatāṃ",
  "GK16ruvyavivya_pu:262_1": "mā vā / sarvathā tatprayogakṛta vairasyaṃ paunaruktyaprayojakam iti tadāśrayeṇāyaṃ doṣa uktaḥ /",
  "GK16ruvyavivya_pu:263": "sarvanāmeti jakṣur bisam ity atra nirdiṣṭaṃ bisam uttaratra prasūnasaṃbandhitvena sarvanāmaparāmarśārhaṃ sad yat svaśabdenoktaṃ,",
  "GK16ruvyavivya_pu:264_0": "tat śabdapunaruktam / yady apy arthapunaruktam evaikaṃ punaruktaṃ prāg uktaṃ tathāpi",
  "GK16ruvyavivya_pu:264_1": "śabdasya punaruktatety uktam arthamukhenaiva śabdasyāpi punaruktatety abhiprāyeṇa /",
  "GK16ruvyavivya_pu:264_2": "sarvanāmaparāmarśayogyasyeti nirdiṣṭāṃ yogyatāṃ vibhaktum āha - prādhānyam iti /",
  "GK16ruvyavivya_pu:264_3": "dvividhaṃ parāmarśayogyatvaṃ śābdam ārthaṃ ceti / tatra yasmin parāmṛśyasya svātantryeṇa",
  "GK16ruvyavivya_pu:264_4": "kartṛtvādinā nirdeśena prādhānyaṃ tatra śābdam / yatra punaḥ parāmṛśyasyānyaḥ kaś",
  "GK16ruvyavivya_pu:264_5": "cit saṃbandhitvena nirdiśyate,",
  "GK16ruvyavivya_pu:265_0": "tatrārtham / tatra hi saṃbandhinaṃ prati asyopayoga eva yogyatvam / tathā caikam",
  "GK16ruvyavivya_pu:265_1": "udāhṛtam / saṃbandhipratītimukheneti / atra saṃbandhī haraḥ tasya maulidvāreṇa śaśāṅkasaṃbandhitvāt /",
  "GK16ruvyavivya_pu:265_2": "tatpratītimukhena cātra śaśāṅkaḥ pratīyate,",
  "GK16ruvyavivya_pu:266": "na tu cārutā vapur ityādau cārutāder iva sākṣād eva śaśāṅkasya pratītiḥ / śaśāṅkasaṃbandhinām iti / atra saṃbandhinibandha iti kārikāyāṃ yaḥ saṃbandhī yuktaḥ,",
  "GK16ruvyavivya_pu:267_0": "sa nirdiṣṭaḥ / tathā cātrāṃśavaḥ saṃbandhitvena nirdiṣṭāḥ / tatparāmarśayogyateti",
  "GK16ruvyavivya_pu:267_1": "tacchabdena parāmṛśyaḥ śaśāṅko nirdiṣṭaḥ / sā hi guṇībhūtasyeti / haramanyapadārthaṃ",
  "GK16ruvyavivya_pu:267_2": "prati niśāpatir guṇībhūtaḥ / tasyāpi niśā guṇībhūtā / sā ca bhuvaneti / atra na nagendratanayāyāḥ",
  "GK16ruvyavivya_pu:267_3": "saṃbandhī nirdiṣṭaḥ / api tu sā cety anena svarūpam nirdiṣṭam / vihasto na kva cic",
  "GK16ruvyavivya_pu:267_4": "chaktaḥ / samāsagatasyeti parāmṛśyasyeti saṃbandhaḥ / tatra hi parāmṛśyasya samāse",
  "GK16ruvyavivya_pu:267_5": "guṇībhāvāt saṃbandhinaś cānirdeśāt parāmarśo na nyāyyaḥ /",
  "GK16ruvyavivya_pu:268": "na sarvajanasaṃvedanīya iti / asyārthaḥ - yathāsmai rocate viśvaṃ tathedaṃ parivartate iti nyāyenātrātiprauḍhatayā granthakāro nijāyattāṃ padārthavyavasthāṃ karttum ārabdhaḥ,",
  "GK16ruvyavivya_pu:269": "yena tadaṃśunicitaḥ iti tat tamasām iti ca śaśāṅkasya niśāyāś ca tacchabdena parāmarśam aghaṭamānam api samarthayate,",
  "GK16ruvyavivya_pu:270_0": "jakṣur bisaṃ ghṛtavikāsibisaprasūnā ity atra ca bisaprasūnaśabdasya saṃjñāpadasyāpi",
  "GK16ruvyavivya_pu:270_1": "bisaśabdāśrayeṇa sūkṣmekṣikayā paunaruktyaṃ doṣam udbhāvayati / na caitat samarthanaṃ hṛdayahāri,",
  "GK16ruvyavivya_pu:271_0": "yasmāc chaśāṅkamaulir iti ca niśāpatimaulir iti ca saṃjñāśabdāv etau / saṃjñāśabdānāṃ",
  "GK16ruvyavivya_pu:271_1": "ca vidyamānasyāpy arthānugamasya na prayojakatvaṃ rūḍheḥ prādhānyāt / tataś cātra",
  "GK16ruvyavivya_pu:271_2": "na śaśāṅkārtho na niśārthaḥ kaś cit / kiṃ tūpāyamātreṇaitāv arthāv āśritya saṃjñiviśeṣa",
  "GK16ruvyavivya_pu:271_3": "evātra vivakṣitaḥ / evaṃ ca saṃjñyantargatayoḥ śaśāṅkaniśayos tacchabdaparāmarśena",
  "GK16ruvyavivya_pu:271_4": "sahṛdayahṛdayāny āvarjayatīti haṭhasarmathanam etat / kiṃ ca śaśāṅkamaulir ity atra",
  "GK16ruvyavivya_pu:271_5": "varaṃ śaśāṅkasya bhavatu sarvanāmnā parāmarśaḥ tasya vakrākṛtes tatra saṃnihitatvāt,",
  "GK16ruvyavivya_pu:272_0": "niśāpatimaulir ity atra tu niśāyāḥ parāmarśaḥ pāpāt pāpīyān niśāpater evoktakrameṇa",
  "GK16ruvyavivya_pu:272_1": "tatra saṃnihitatvāt / niśāyā upalakṣaṇamātratvenopayoginyās tatra saṃbhavābhāvāt /",
  "GK16ruvyavivya_pu:272_2": "yatra ca tasyā eva na saṃbhavas tatra kā vārtā tamasām / tad ayam andho maṇim avindat /",
  "GK16ruvyavivya_pu:272_3": "tam anaṅgulir āvayad iti nyāya āyāt / api ca yatra prasāritānugamena śabdena saṃjñinaḥ",
  "GK16ruvyavivya_pu:272_4": "pratyāyanaṃ kriyate,",
  "GK16ruvyavivya_pu:273": "paraṃ tatrānugamotkarṣād bhavati sarvanāmaparāmarśaḥ / yathā -",
  "GK16ruvyavivya_pu:274": "utsavāya jagataḥ sa jāyatāṃ rohiṇīramaṇakhaṇḍamaṇḍanaḥ /",
  "GK16ruvyavivya_pu:275": "tatprabhābhir iva pūritaṃ vapur bhāti yasya sitabhasmaguṇṭhitam //",
  "GK16ruvyavivya_pu:276_0": "iti / atra hi pādavyāpinī saṃjñānvarthatvam evotkarṣayati / tenātra parāmarśo nāpratītikaraḥ /",
  "GK16ruvyavivya_pu:276_1": "prakṛte tu tādṛśy api gatir nāsti / āstāṃ vā prakṛtam / atrāpi hi rohiṇīramaṇetyādau",
  "GK16ruvyavivya_pu:276_2": "yadi sūkṣmekṣikā kriyate tadā saṃjñāprādhānyāt tadaṃśasya sarvanāmaparāmarśo nāduṣṭatām",
  "GK16ruvyavivya_pu:276_3": "bhajate / prakṛte tu pāpāt pāpīyān parāmarśaḥ / kṛtaṃ cātra samarthanaṃ granthakṛtā /",
  "GK16ruvyavivya_pu:276_4": "tad etad asya viśvam agaṇanīyaṃ manyamānasya svātmanaḥ sarvotkarṣaśālitākhyāpanam iti /",
  "GK16ruvyavivya_pu:277_0": "granthakarttuḥ punar ayam āśayaḥ - iha tu dvividhāḥ saṃjñāśabdāḥ rūḍhā yogarūḍhayaś",
  "GK16ruvyavivya_pu:277_1": "ca / tatra rūdḥānām arthānugamābhāvāt tadanusaraṇaṃ na karttavyam / ye tu yogarūḍhayas",
  "GK16ruvyavivya_pu:277_2": "teṣāṃ yadi yoga utkaṭatāṃ bhajate tadāśrayo vyavahāro na duṣyati / ata eva nimittabalena",
  "GK16ruvyavivya_pu:277_3": "pravṛttasya śabdasya nimittāntarbhāve prayogaḥ saugatair niṣiddha eva / yad āhuḥ -",
  "GK16ruvyavivya_pu:278": "naimittikāḥ śruter artham arthaṃ vāparamārthikam /",
  "GK16ruvyavivya_pu:279": "śabdānām anurundhāno na bādhas tena varṇitaḥ //",
  "GK16ruvyavivya_pu:280_0": "iti / evaṃ sthite yogāśrite vyavahāre yadi saṃjñāvayavabhūtārthasyāvyabhicārī kaś",
  "GK16ruvyavivya_pu:280_1": "cit pratipipādayiṣitaḥ syāt tadā tadabhisaṃbandhāya tasyāvayavasya sarvanāmaparāmarśo",
  "GK16ruvyavivya_pu:280_2": "na duṣṭaḥ / yad uktam - sarvanāmnānusaṃdhivṛtticchannasya iti / maulir ity atra śaśāṅkāvyabhicāriṇo",
  "GK16ruvyavivya_pu:280_3": "raśmayaḥ saṃbandhitvena pratipāditāḥ / niśāpatimaulir ity atra niśāvyabhicārīṇi tamāṃsi /",
  "GK16ruvyavivya_pu:280_4": "teṣāṃ cāvāstavatvam api na tathā duṣṭam,",
  "GK16ruvyavivya_pu:281": "utprekṣāgocaratvena pratipāditatvāt / kevalaṃ pūrvatra saṃjñisaṃbandhī,",
  "GK16ruvyavivya_pu:282_0": "paratra tu saṃbandhisaṃbandhī parāmṛṣṭa iti viśeṣaḥ / tad evaṃ yaugikānāṃ saṃjñāśabdānāṃ",
  "GK16ruvyavivya_pu:282_1": "yoganimitto vyavahāraḥ kva cit kva cit suvyavasthita eva / yat tu kuryāṃ harasyāpi",
  "GK16ruvyavivya_pu:282_2": "pinākapāṇer ity atra pinākapāṇipadasya saṃjñāśabdasya sato 'rthānugamo nivārayiṣyate",
  "GK16ruvyavivya_pu:282_3": "yena saṃjñāvagamārthaṃ haraśabdaḥ prayuktaḥ,",
  "GK16ruvyavivya_pu:283": "tan nārthānugamābhāvapratipādanapareṇa,",
  "GK16ruvyavivya_pu:284_0": "kiṃ tv anugamyamānasyārthasya saṃrambhāspadatvena vivakṣitatvaṃ pṛthak saṃjñāpadaprayogam",
  "GK16ruvyavivya_pu:284_1": "antareṇa na nirvahati saṃjñārthasyārthānugamasya ca yugapat prādhānyābhāvād iti dvayaprayoga",
  "GK16ruvyavivya_pu:284_2": "evaivaṃvidheṣu sthāneṣu śasyata ity abhiprāyeṇa / prakṛte vastusvarūpamātrapratipādane",
  "GK16ruvyavivya_pu:284_3": "saṃjñāśabdatve 'py arthānugamānusaraṇam avyāhatam iti / itarathety ubhayavidhayogyatābhāve",
  "GK16ruvyavivya_pu:284_4": "parāmṛśyapratīter abhāvād ity arthaḥ / atra tv iti / jakṣur bisam ity atra / saṃbandhinaḥ",
  "GK16ruvyavivya_pu:284_5": "prasūnasya nibandhane upādāne / ārtha iti / kriyākārakabhāvasyākhyātapadavācyatvena",
  "GK16ruvyavivya_pu:284_6": "śābdena krameṇa prastāve 'tra viśeṣaṇadvāreṇa samāsena pra to 'rthaḥ pratīter ārthatvam /",
  "GK16ruvyavivya_pu:284_7": "taccānekaprakāram iti tacchabdena paunaruktyaṃ parāmṛṣṭam / saṃkṣepeṇa pañcaprakāraṃ",
  "GK16ruvyavivya_pu:284_8": "paunaruktya nirdiśyate / aśvīyeti / atra keśāśvābhyāṃ yañchau iti samūhe 'rthe chapratyayaḥ /",
  "GK16ruvyavivya_pu:284_9": "evaṃ chapratyayaḥ saṃhatiśabdaś ca bhisaḥ prakṛtitvena nirdiṣṭau punar uktau / aśvair",
  "GK16ruvyavivya_pu:284_10": "ity eva hi vācyam / biseti bisakisalayacchedapātheyā iti tvaguttarāsaṅgām iti ca",
  "GK16ruvyavivya_pu:284_11": "vācyam / bahuvrīhīti matvarthe bahuvrīhividhānam / karmadhārayamatvarthīyābhyām iti /",
  "GK16ruvyavivya_pu:284_12": "karmadhārayamatvarthīyau samuccayenāvasthitau vṛttilāghavād bahuvrīhiṇā bādhyete ity arthaḥ /",
  "GK16ruvyavivya_pu:285": "nanu -",
  "GK16ruvyavivya_pu:286": "bhūmanindāpraśaṃsāsu nityayoge 'tiśāyane /",
  "GK16ruvyavivya_pu:287": "saṃsarge 'stivivakṣāyāṃ bhavanti matubādayaḥ //",
  "GK16ruvyavivya_pu:288_0": "iti bahavo bhūmādayo 'rthā astyartham anugacchanto mattvarthīyatāviṣayatvenoktāḥ /",
  "GK16ruvyavivya_pu:288_1": "te kim iti na bahuvrīhivācyatvenoktā ity āha mator iti / matubgrahaṇaṃ matvarthīyānām",
  "GK16ruvyavivya_pu:288_2": "upalakṣaṇam / bhūmādayo hy arthā na kevalebhyo matubādibhyaḥ pratīyante,",
  "GK16ruvyavivya_pu:289": "kiṃ tu prakraṇādisahāyebhyas tebhya iti na matubādivicāreṇodāhriyante,",
  "GK16ruvyavivya_pu:290": "nāntarīyakatayā teṣāṃ gatatvāt / jāmbaveti tadīyeti vanyeti ca taddhitapratyayasya paunaruktyam / jambūpallavānīti,",
  "GK16ruvyavivya_pu:291": "tanmātaṅgeti,",
  "GK16ruvyavivya_pu:292": "vanakariṇām iti ca ṣaṣṭhīsamāsenaiva taddhitakarmadhārayalakṣaṇavṛttidvayārthapratīteḥ / vārtraghneti vṛtraghna indrasyāpatyam atra vivakṣitaṃ,",
  "GK16ruvyavivya_pu:293_0": "nedam artha iti nātra taddhitasya paunaruktyam / samūhārthāyā iti / grāmajanabandhusahāyebhyaḥ",
  "GK16ruvyavivya_pu:293_1": "iti samūhe talpratyayaḥ / atra janaśabdenaiva samūhārthapratītes talpratyayarūpāyāḥ",
  "GK16ruvyavivya_pu:293_2": "prakṛter bahuvacanasya pratyayasya ca paunaruktyam / pūrvavad iti dalatkandaleti",
  "GK16ruvyavivya_pu:293_3": "lambāmbudam iti phullāmbujā iti ca bahuvrīhiṇaiva bhajaty arthādīnāṃ pratīteḥ punar",
  "GK16ruvyavivya_pu:293_4": "uktatvam / viśeṣyamātreti viśeṣyasyāviśiṣṭaviśeṣyarūpatayā viśiṣṭaviśeṣyarūpatayā",
  "GK16ruvyavivya_pu:293_5": "vā pratītiḥ / tatra viśiṣṭaviśeṣyarūtayā pratītau yatra viśeṣaṇamātrād eva viśeṣyasyaiva pratītiḥ,",
  "GK16ruvyavivya_pu:294": "tatra viśeṣyaprayogo na duṣyati yathā tatra prasādād ity atra vakṣyate / kiṃ tūpāyamatreṇaitāva bhavaśabdasyeti śītakiraṇābharaṇa ity anenaiva pratītatvād bhavārthasya,",
  "GK16ruvyavivya_pu:295_0": "yathā nidhānagarbhām iva sāgarāmbarām ity atra sāgarāmbarāśabdena medinyāḥ / camūrur",
  "GK16ruvyavivya_pu:295_1": "mṛgaviśeṣaḥ / kuthaḥ varṇakambalaḥ / ekatarasyeti indravāhanaśabdaprayoge kuthasāmarthyān",
  "GK16ruvyavivya_pu:295_2": "nāgendrapratītir nāgendraśabdaprayoge ca śuklavarṇasya varṇitatvād indravāhanapratītir",
  "GK16ruvyavivya_pu:295_3": "ity ekatarasyaiva prayogo nyāyyaḥ / yatra tad ityādinā viśiṣṭaviśeṣyarūpatayā viśeṣyapratipattim",
  "GK16ruvyavivya_pu:295_4": "udāharati / tadviśeṣaḥ viśeṣyagato viśeṣaḥ / haraśabdasyeti pinākapāṇiśabdena haragato",
  "GK16ruvyavivya_pu:295_5": "viśeṣaḥ pratipādyate yaḥ sarvotkarṣahetutvena vivakṣito na sajñimātram ity arthaḥ /",
  "GK16ruvyavivya_pu:295_6": "viśeṣyopādānam antareṇāpīti / kusumāyudhaśabdo 'pi hi viśeṣaṇam api viśeṣyam avagamayaty",
  "GK16ruvyavivya_pu:295_7": "avyabhicārāt / na tu tasya pṛthakprayogaḥ / atrāpīti pinākapāṇer ity atra liṅuttamapuruṣeṇaiveti",
  "GK16ruvyavivya_pu:295_8": "asmady uttamaḥ ity atra hi sthāniny apīty anuvartanād aprayukte 'py asmacchabde tadarthasaṃbhave",
  "GK16ruvyavivya_pu:295_9": "uttamapuruṣo bhavaty eva / tadanupādānaṃ viśeṣyānupādānam / anyeṣām iti / bahuvacanād",
  "GK16ruvyavivya_pu:295_10": "īdṛkṣu sthāneṣv ekenaivevaśabdena gatārthatvād anyeṣāṃ prayogo viphala ity abhiprāyaḥ /",
  "GK16ruvyavivya_pu:295_11": "tṛtīyasyāpīti vākyārthaupamyavivakṣāyām eka evevaśabdaḥ prayoktavyaḥ / padārthaupamyavivakṣaṇe",
  "GK16ruvyavivya_pu:295_12": "tu yāvanto viśeṣyabhūtāḥ padārthās tāvanta ivaśabdāḥ prayoktavyāḥ / na tv ardhajaratīyaṃ",
  "GK16ruvyavivya_pu:295_13": "kāryam ity arthaḥ / etac cābhyupagamavādenoktam / na tu saṃbhavantyāṃ vākyārthopamāyāṃ",
  "GK16ruvyavivya_pu:295_14": "padārthopamāḥ kāryā ity asya pakṣaḥ / tathā ca dine dine ityādinā dūṣayiṣyati / dine",
  "GK16ruvyavivya_pu:295_15": "dine iti / atra cāndramasyā lekhāyā pārvatyupamānaṃ,",
  "GK16ruvyavivya_pu:296_0": "viśeṣāṇāṃ tu kalāntarāṇi / viśeṣāṇāṃ ca lāvaṇyamayān iti viśeṣaṇam / tatsthanīyaṃ",
  "GK16ruvyavivya_pu:296_1": "kalāntarāṇāṃ jyotsnāntarāṇīti / jyotsnāntare yeṣām iti hi vyākhyā / dine dine ityādi",
  "GK16ruvyavivya_pu:296_2": "pārvatīndulekhayoḥ sādhāraṇo dharmaḥ / na tu kalāntarāṇi kartṝṇi jyotsnāntarāṇi puṣṇatīti",
  "GK16ruvyavivya_pu:296_3": "sādhvī vyākhyā vacanabhedādidoṣaprasaṅgāt / atra cāndramasīva lekhā kalāntarāṇi puṣṇātīty",
  "GK16ruvyavivya_pu:296_4": "ekenaivevaśabdena gatārthatve dvitīyasyevaśabdasya paunaruktyam / yaṃ sametyeti /",
  "GK16ruvyavivya_pu:296_5": "atra yam ity asya caṇḍamāruta upamānaṃ,",
  "GK16ruvyavivya_pu:297_0": "cedipadasya ca pradīpaḥ / tulyārthe vatiḥ / vilocanapraśamanād eva śambhuvibhramatyāgaḥ /",
  "GK16ruvyavivya_pu:297_1": "atra ca datte 'pi pāṭhe karmabhūtayor upameyopamānayor lalāṭalekhayetyādivijātīyapadagarbhitatvaṃ",
  "GK16ruvyavivya_pu:297_2": "vikṛtapadaprayogo vairasyaṃ ca dupariharam eva / tena caṇḍamārutanavapradīpavad iti",
  "GK16ruvyavivya_pu:297_3": "pāṭhaḥ śreyān / evaṃ hi miśabdasthāne naśabdamātrakaraṇena stokamātravyatyāsena saukaryeṇa",
  "GK16ruvyavivya_pu:297_4": "doṣaparihārapratītiḥ saundaryaṃ ca / malayajārdram iveti himāṃśukhaṇḍasyotprekṣyatvenopanibaddham",
  "GK16ruvyavivya_pu:297_5": "ākāṅkṣāsaṃnidhisāmarthyāl lalāṭataṭasya viśeṣaṇaṃ paryavasyatīti kaver abhiprāyaḥ /",
  "GK16ruvyavivya_pu:297_6": "vastutas tv ivaśabdaprayogam antareṇāpīṣṭasiddher ivaśabdaḥ punar uktaḥ / na candrakhaṇḍasya",
  "GK16ruvyavivya_pu:297_7": "malayajārdratvotprekṣaṇe prayojanaṃ kiṃ cit / yatra caitad dhi viśeṣaṇam upayujyate,",
  "GK16ruvyavivya_pu:298_0": "tatrevaśabdaprayogo vyarthaḥ / tadabhinnārtheneti samāse ivārthagarbhīkārāt / viparyayeṇeti",
  "GK16ruvyavivya_pu:298_1": "lalāṭataṭanikaṭe prayogārhatvāt / varam iti ivaśabdasya bhinnakramatvāparihārād anavatṛptiḥ /",
  "GK16ruvyavivya_pu:298_2": "kevalaṃ hārīty asya samāsākaraṇād ivārthāpratīter ivaśabdo na punar ukta iti paunaruktyaparihāraḥ",
  "GK16ruvyavivya_pu:298_3": "kṛtaḥ / aho aparyanteti od iti pragṛhyasaṃjñā / upamārūpaketyādinā",
  "GK16ruvyavivya_pu:299": "alaṅkārasya kavayo yatrālaṅkaraṇāntaram /",
  "GK16ruvyavivya_pu:300": "asaṃtuṣṭā nibadhnanti hārāder maṇibandhavad",
  "GK16ruvyavivya_pu:301_0": "iti / vakroktijīvitakṛtas tu tam alaṅkārapuṣṭhapātinam alaṅkāraṃ dūṣayati / nirmokam",
  "GK16ruvyavivya_pu:301_1": "uktim iveti atropamārūpakatvaṃ paraprasiddhyoktam / na tv idam upamārūpakam / utprekṣārūpakaṃ tu syāt,",
  "GK16ruvyavivya_pu:302": "nirmokam uktas saṃbhāvyamānatvena pratīteḥ / tathā hi nirmokānuguṇyāt tāvat gaganasyorageṇa rūpaṇam / nirvyūḍhe ca rūpake nirmokam uktir na tāṭasthyena pratīyate,",
  "GK16ruvyavivya_pu:303_0": "kiṃ tu gaganoragasaṃbandhitvena / gaganoragasaṃbandhitvena ca pratītau na sādṛśyam",
  "GK16ruvyavivya_pu:303_1": "api tv adhyavasāyaḥ / tasya ca pravṛttamānatvam ity utprekṣaiva jyāyāsī pratītau /",
  "GK16ruvyavivya_pu:303_2": "ataś ceyaṃdaṃmuktipadaṃ kṛtam / anyathā śuddhasādṛśyapratipādane dharmy eva viśiṣṭo",
  "GK16ruvyavivya_pu:303_3": "nirmoka upamānatvena nirdeśyaḥ syāt / bhinnaliṅgayor upamāyā duṣṭatvān na nirdiṣṭa",
  "GK16ruvyavivya_pu:303_4": "iti cen na / sādhāraṇadharmasyānirdeśe nirdiṣṭasyāpi vā dvairūpyābhāve bhinnaliṅgasaṅkhyayor",
  "GK16ruvyavivya_pu:303_5": "api strīva gacchati ṣaṇḍo 'yam ityādau hantāvahanti doṣā iva nṛpatīnāṃ guṇa iha sahaivadurvinayam",
  "GK16ruvyavivya_pu:303_6": "ityādau copamānopameyabhāvasyeṣṭatvāt / tasmād upamāyāṃ nirmoka iveti syāt / utprekṣāyāṃ",
  "GK16ruvyavivya_pu:303_7": "kriyāmātrotprekṣaṇam upapadyata ity utprekṣārūpakam etat paramārthataḥ / etad asmābhir",
  "GK16ruvyavivya_pu:303_8": "harṣacaritavārttike vistṛtya pratipāditaṃ tata evāvaseyam / evaṃ paraśur ivetyādau",
  "GK16ruvyavivya_pu:303_9": "vācyam / tamoraṇyavahner ivārcir iti / atra tamaso 'raṇyena rūpeṇa vahnir arcissaṃbandhitayā",
  "GK16ruvyavivya_pu:303_10": "vivakṣitaḥ samāse niveśanīyaḥ,",
  "GK16ruvyavivya_pu:304_0": "yato na kaś cid atra nirdiṣṭaḥ yo vahninā rūpyeta / tasmāt tamoraṇyasya vahnyarcir",
  "GK16ruvyavivya_pu:304_1": "iti vaktavyam ity atra vācyāvacanaṃ doṣaḥ / ālānam iti saty eva sādṛśye āropyāropakabhāvasya",
  "GK16ruvyavivya_pu:304_2": "nidarśanam / cumbatīveti / atroprekṣārthe prayuktasyevaśabdasya lakṣaṇāsamarthitenārthena",
  "GK16ruvyavivya_pu:304_3": "kṛtārthatvāt punaruktatvam /",
  "GK16ruvyavivya_pu:305_0": "atra copamārūpakābhimate evaṃvidhe ca pradeśe granthakāro hevākitayaiva dūṣaṇam adāt /",
  "GK16ruvyavivya_pu:305_1": "tathā śabdārthayor vicchittir alaṅkāraḥ / vicchittiś ca kavipratibhollāsarūpatvāt",
  "GK16ruvyavivya_pu:305_2": "kavipratibhollāsasya cānantyād anantatvaṃ bhajamānā na paricchettuṃ śakyate / ata evoktaṃ dhvanikṛtā",
  "GK16ruvyavivya_pu:306": "vācaspatisahasrāṇāṃ sahasrair api yatnataḥ /",
  "GK16ruvyavivya_pu:307": "nibaddhā sā kṣayaṃ naiti prakṛtir jagatām iva //",
  "GK16ruvyavivya_pu:308": "iti / anyatrāpy uktam -",
  "GK16ruvyavivya_pu:309": "ajjavi abhiṇṇam uddo pajaai vāāparipphando",
  "GK16ruvyavivya_pu:310_0": "iti / evaṃ ca yadi vicchttyantarāpekṣayā tasya vicchittyantarasya paunaruktyaṃ tadopamāyā",
  "GK16ruvyavivya_pu:310_1": "rūpakādyapekṣayā paunaruktyaṃ syāt / upamāpekṣayā hi rūpakam atiśayoktir vā balīyasī /",
  "GK16ruvyavivya_pu:310_2": "na caivaṃ prayujyate,",
  "GK16ruvyavivya_pu:311_0": "vivakṣāyā nānātvāt / tathā hi kva cit sādṛśyamātraṃ vivakṣitam / tatrāpi kva cid",
  "GK16ruvyavivya_pu:311_1": "abhedaḥ / tasminn api kvacid āropaḥ / kvacid adhyavasāyaḥ / adhyavasāye 'pi kva cit",
  "GK16ruvyavivya_pu:311_2": "sādhyatvaṃ kva cit siddhatvam ityādikrameṇānantaprakāraṃ vicchittivaicitryam / tatrāpi",
  "GK16ruvyavivya_pu:311_3": "saṃyojanakrameṇa navaṃ vicchittivaicitryam anubhūyamānam āśritaṃ ca mahākavibhiḥ",
  "GK16ruvyavivya_pu:311_4": "kathaṃ saṃkṣeparucitvenāpahnūyate / na hīdaṃ vākyaṃ lakṣaṇaśāstraṃ,",
  "GK16ruvyavivya_pu:312_0": "yena mātrālāghavaṃ cintyate / tatrāpi vā na niyamena lāghavam āśritaṃ mahadbhiḥ /",
  "GK16ruvyavivya_pu:312_1": "tathā hi vāgrahaṇasya sthāne 'nyatarasyāṃ grahaṇam api kṛtam / vicchittivaicitryaṃ",
  "GK16ruvyavivya_pu:312_2": "tair apy āśritam eva / tad uktaṃ vicitrā hi sūtrasya kṛtiḥ pāṇineḥ iti / evaṃ cātra",
  "GK16ruvyavivya_pu:312_3": "kṛte 'pi rūpake utprekṣādinibandhaḥ kam api guṇam utkarṣayati na doṣam iti sahṛdayair",
  "GK16ruvyavivya_pu:312_4": "nipuṇaṃ nirūpaṇīyam / na tu hevākasya paścāl laganīyam ity āstāṃ tāvat / prakṛtam anusarāmaḥ //",
  "GK16ruvyavivya_pu:313_0": "murmuraḥ aṅgāraḥ / āmravaṇasyeti pranirantar ṇatvam / pathikavrajān parita iti /",
  "GK16ruvyavivya_pu:313_1": "paritaśśabdayoge abhitaḥ paritaḥ samayānikaṣā iti dvitīyā / atra dadhur ivetīvaśabdaḥ punar ukta eva,",
  "GK16ruvyavivya_pu:314": "vastvantarabhūtānāṃ rajaḥkaṇānāṃ vastvantarabhūtamurmuracūrṇatvadhāraṇena suṣṭhusādṛśyapratīteḥ / evaṃ -",
  "GK16ruvyavivya_pu:315": "tat pātu vaḥ śrīpatinābhipadmaṃ svādhyāyaśālā kamalāsanasya /",
  "GK16ruvyavivya_pu:316": "dīrghair ninādair dadhate 'nukāraṃ sāmadhvanīnām iva yatra bhṛṅgāḥ //",
  "GK16ruvyavivya_pu:317_0": "ityādāv anukāraśabdaprayoge ivādiśabdaprayogasya paunaruktyam avaseyam / prativastvalaṅkārād",
  "GK16ruvyavivya_pu:317_1": "iti pūrṇaḥ śaśāṅkābhyudayam ākāṅkṣati mahārṇavaḥ iti prativastūpamayā sādṛśyapratītau",
  "GK16ruvyavivya_pu:317_2": "dṛṣṭāntaśabdoktir duṣṭā / na ca dṛṣṭāntālaṅkāratvaṃ pratipādayituṃ dṛṣṭāntaśabdaḥ,",
  "GK16ruvyavivya_pu:318_0": "dṛṣṭāntaśabdād dṛṣṭāntālaṅkāratvāpratīteḥ / na hi ṣaṣṭhyādiparihāreṇa saṃbandhiśabdāt",
  "GK16ruvyavivya_pu:318_1": "saṃbandhapratītiḥ rasaśabdād vā rasapratītiḥ / adūraviprakarṣeṇa tv abhidhānaṃ vastusaṃsparśi",
  "GK16ruvyavivya_pu:318_2": "bhavatīti / nanu svakaṇṭhenābhidhānam apahāya kim iti sādṛśyapratītir āśrīyata ity",
  "GK16ruvyavivya_pu:318_3": "āha vācyo hy artha iti / pūrvavad iti / pūrvaṃ yathā ālānam ity ādau rūpakamukhenopamānopameyabhāvaḥ",
  "GK16ruvyavivya_pu:318_4": "kathitas tadvad iha dīpakamukhenety arthaḥ / atra ca dvayoḥ prabhādhenvoḥ prākaraṇikatvāt",
  "GK16ruvyavivya_pu:318_5": "tulyayogitām adyatanā manyante / dvayor api prākaraṇikatve mahāprakaraṇāpekṣayā dhenoḥ",
  "GK16ruvyavivya_pu:318_6": "prakṛṣṭaṃ prākaraṇikatvaṃ prabhāyās tv aprakrṣṭam ity etadapekṣayā cirantanair dīpakam",
  "GK16ruvyavivya_pu:318_7": "etat sthāpitam / tadapekṣayātrānena tadvācoyuktiḥ kṛtā / evam alaṅkārāntareṣv api",
  "GK16ruvyavivya_pu:318_8": "samāsoktyapastutapraśaṃsādiṣu / tatrāpy upamānopameyabhāvaḥ svakaṇṭhena nopanibandhanīyaḥ / tathā -",
  "GK16ruvyavivya_pu:319": "draviṇam āpadi bhūṣaṇam utsave śaraṇam ātmabhaye niśi dīpikāḥ /",
  "GK16ruvyavivya_pu:320": "bahuvidhārthyupakārabharakṣamo bhavati ko 'pi bhavān iva san maṇiḥ //",
  "GK16ruvyavivya_pu:321_0": "ity atrāprastutapraśaṃsayā bhavadarthasya sadṛśatvena pratīteḥ punar vacanaṃ na karttavyam",
  "GK16ruvyavivya_pu:321_1": "iti vakṣyate / asmābhiś caitat prapañco bṛhatyāṃ kariṣyate / itinaiveti itiśabdo",
  "GK16ruvyavivya_pu:321_2": "hetvarthah prayujyamānaḥ svabhāvataḥ pūrvavākyārthasyocyamānatvaṃ bodhyamānatvaṃ",
  "GK16ruvyavivya_pu:321_3": "vā garbhīkṛtya pravartate / varam iti uktadoṣadvayanivāraṇamātram etat / na tu sarvathā niravadyam idam,",
  "GK16ruvyavivya_pu:322_0": "yataśśabdātaśśabdayor vaiyarthyāt / anibandhanasyeti na hi pūraṇīyapūrakatvena duṣṭatvam /",
  "GK16ruvyavivya_pu:322_1": "aviśeṣaṇa iti viśeṣaṇadānārtham avyabhicāriṇo 'pi prayogaḥ śasyata ity arthaḥ tathā",
  "GK16ruvyavivya_pu:322_2": "cāha vāmanaḥ - viśeṣaṇasya ca iti / vyalokyateti vilokanakriyaiva lokitāraṃ lokam",
  "GK16ruvyavivya_pu:322_3": "ākṣipatīti lokaśabdasya paunaruktyam / dvaya'rpāti prasthānavaśān nītivaśāc cāśrīyante /",
  "GK16ruvyavivya_pu:322_4": "gām iti gośabdasya vākparyāyasya vacanakriyāyām avyabhicārāt prayogo na kāryaḥ /",
  "GK16ruvyavivya_pu:322_5": "dṛṣṭa iti darśanakriyāyā dṛg eva karaṇatvenākṣipteti dṛkśabdaḥ punar uktaḥ / kārakāntareṣv",
  "GK16ruvyavivya_pu:322_6": "apīti yathā sthāne tiṣṭhati ity atrādhikaraṇasya paunaruktyam / vivikte sthāne tiṣṭhatīti",
  "GK16ruvyavivya_pu:322_7": "tu viśeṣaṇārthaṃ prayogo na duṣṭaḥ / ekaiveti ekaivopamādiḥ / śābdatvaṃ śrautatvaṃ",
  "GK16ruvyavivya_pu:322_8": "yathevādiśabdaprayogāt / ārthatvaṃ sadṛśādiśabdaprayogāt / atisphuṭām iti sthūladṛṣṭyaiva",
  "GK16ruvyavivya_pu:322_9": "dṛśyām ity arthaḥ / umāvṛṣāṅkāv iti / atra śarajanmanā yathetyādinā pratīto 'py upamānopameyabhāvas",
  "GK16ruvyavivya_pu:322_10": "tatsadṛśenetyādinā punar uktaḥ / kaves tu nandananimittaḥ pūrva upamānopameyabhāvaḥ /",
  "GK16ruvyavivya_pu:322_11": "pratīyamānaprabhāvādinimittas tv aparaḥ / tathā cāyaṃ dilīpa iti rājendur induḥ kṣīranidhāv",
  "GK16ruvyavivya_pu:322_12": "iva ity evaṃvidham upamānopameyabhāvam ātanoti / granthakāras tu viśiṣṭopamānanirdeśān",
  "GK16ruvyavivya_pu:322_13": "nāntarīyakatayā prabhāvādipratītir bhavatīti na dvirupādānaṃ kāryam iti manyate /",
  "GK16ruvyavivya_pu:322_14": "yasyeti yasya pūrvatāder yadrūpatāyāḥ priyatamādirūpatvasyābhivyaktiḥ sāmarthyāl",
  "GK16ruvyavivya_pu:322_15": "liṅgaviśeṣaśliṣṭapadopanibandhanarūpād bhavati,",
  "GK16ruvyavivya_pu:323": "tasya parvatādeḥ tadarthaṃ priyatamādirūpatvapratītyartham upamā rūpakaṃ vā yan nibadhyate,",
  "GK16ruvyavivya_pu:324_0": "tat punar uktam ity arthaḥ / uravo mahāntaḥ payodharā meghāḥ urū ca payodharau stanau",
  "GK16ruvyavivya_pu:324_1": "ca / samayāt saṅgatety arthaḥ / ārdranakhakṣatam iveti bhinnakrama ivaśabdaḥ / yāpito",
  "GK16ruvyavivya_pu:324_2": "gamitaḥ nirvāhita ity arthaḥ / upamānād eveti ākārasādṛśyena palāśaṃ prati dīyamānād",
  "GK16ruvyavivya_pu:324_3": "ārdranakhakṣatam ity asmāt / tadviśeṣaṇopādānam iti ramaṇadattam ity ārdranakhakṣataviśeṣaṇopādānaṃ",
  "GK16ruvyavivya_pu:324_4": "madayāpitalajjayeti pramadāviśeṣaṇopādānaṃ cety arthaḥ / yata iti nakhakṣatam ivety",
  "GK16ruvyavivya_pu:324_5": "upamopakṛtāt surabhivanamālādīnāṃ puṃstvastrītvanirdeśād ity arthaḥ / strīpuṃsatvānumitir",
  "GK16ruvyavivya_pu:324_6": "iti prathamavimarśoktaprakāreṇa vyakter anumitirūpatvenopapāditatvāt / aindraṃ dhanur",
  "GK16ruvyavivya_pu:324_7": "iti atyanteti ābhogīti codāharaṇatrayaṃ vaidharmyakrameṇoktam / upapannakramasyāsya",
  "GK16ruvyavivya_pu:324_8": "sadbhāvāt / nāyakatvapratināyakatve iti / anumīyate iti śeṣaḥ / evam aṅganeva maṇistambhāv",
  "GK16ruvyavivya_pu:324_9": "iti anumīyata iti śeṣaḥ / bhogī vāsukeḥ sa eva netram ākarṣaṇarajjus tasya ā samantād",
  "GK16ruvyavivya_pu:324_10": "yat parivartanarūpo viśeṣeṇa bhramo bhramaṇaṃ,",
  "GK16ruvyavivya_pu:325_0": "tena mandarasya mūrttiḥ nitambe madhyabhāge valanaṃ parivarttanaṃ tenākulā jātā /",
  "GK16ruvyavivya_pu:325_1": "tathā ābhogi vistāravat yan netraṃ nayanaṃ tasya parivartanaṃ kaṭākṣīkaraṇaṃ sa eva",
  "GK16ruvyavivya_pu:325_2": "vibhramo vilāsaḥ / mūrttyā samāropitanāyikāvyavahārayā / utkalikās taraṅgā ruhiruhikāś",
  "GK16ruvyavivya_pu:325_3": "ca hṛdayaṃ madhyadeśāś cittaṃ ca / ārohārtha iti āroḍhum iti pūrvaślokabhāgagataḥ /",
  "GK16ruvyavivya_pu:325_4": "hṛdayārthaś ceti / hṛdayam ambunidher ity atra sthitiḥ / tayor iti āroho jīvavyāpāraviśeṣaḥ /",
  "GK16ruvyavivya_pu:325_5": "hṛdayaṃ jīvakāyaikadeśaviśeṣaḥ / alaṅkārāntaratvam iti sādṛśyāl lakṣaṇā vakroktir",
  "GK16ruvyavivya_pu:325_6": "ityādiprakāreṇa / lākṣaṇikahṛdayādiśabdaprayoge svaśabdaṃ vināpy arthāntaraṃ pratīyata",
  "GK16ruvyavivya_pu:325_7": "ity āha yadartheti / yatropameye 'mbunidhiprabhṛtau / yadarthaikāśrayo nāyakādirūpopamānaviṣayo",
  "GK16ruvyavivya_pu:325_8": "dharmo hṛdayādir āropito lakṣaṇayā bhavet,",
  "GK16ruvyavivya_pu:326_0": "tayor nāyakāder upamānasyāmbunidhyādeś copameyasyopamānopameyabhāvaḥ śābdo neṣyate /",
  "GK16ruvyavivya_pu:326_1": "gamyamānas tv iṣṭa evety arthaḥ / atraiva aparāgetyādinā śābdatve doṣodāharaṇam āha /",
  "GK16ruvyavivya_pu:326_2": "mūlāny amātyādiprakṛtivargaḥ vṛkṣāvabandhanāni ca unmūlayituṃ sukara iti yojanā /",
  "GK16ruvyavivya_pu:326_3": "tad dhīti upamānopameyatvam / rūpakaṃ yatheti / tasyopamā rūpakaṃ vā ity anusaṃdhatte /",
  "GK16ruvyavivya_pu:326_4": "anurāgo lauhityam api / apiśabdaḥ sukhādipadanikaṭe yojanīyaḥ / vasuśabdas tejodhanayoḥ /",
  "GK16ruvyavivya_pu:326_5": "atra niṣkāsanam utkaṭatvena gaṇikādharmo rūpakasya sādhakaḥ pramāṇam / kāryataś ceti",
  "GK16ruvyavivya_pu:326_6": "kāryam atra niṣkāsanam / tadviśeṣasya strītvaviśeṣasya gaṇikārūpasyeti / ubhayārtheti",
  "GK16ruvyavivya_pu:326_7": "dvyarthapadaprayogaḥ pāṇḍupayodhareṇa ityādau / liṅgaviśeṣaḥ śarad raveḥ ityādau /",
  "GK16ruvyavivya_pu:326_8": "guṇavṛtti padam āroḍhuṃ hṛdayam ityādau / upamānaviśeṣo yathā ārdranakhakṣatābham",
  "GK16ruvyavivya_pu:326_9": "ityādau / ākrośo gālidānam / paryāyoktīti yena rāhustrīstanayoḥ kārkaśyalakṣmīr vṛthā",
  "GK16ruvyavivya_pu:326_10": "kṛtety anena bhaṅgyantareṇa rāhoḥ śiraśchedaḥ prakāśita iti tatsādhanam asādhāraṇaṃ",
  "GK16ruvyavivya_pu:326_11": "cakraṃ pratīyata evety arthaḥ / padādīti padādigatānām akṣarāṇām anuprāso gumphabhaṅgī",
  "GK16ruvyavivya_pu:326_12": "darśayan kavīnām atyantavallabha ity arthaḥ / kalabhāṣiṇīti / atra kamalekṣaṇe ity",
  "GK16ruvyavivya_pu:326_13": "arthānuguṇaḥ pāṭhaḥ / anyathānuprāsahevākitaiva syāt / śatrur eva śātrava iti prajñāditvāt",
  "GK16ruvyavivya_pu:326_14": "svārthe 'ṇ / tadrūpaṇam eveti upamāpekṣayā rūpakasya gamyamānaupamyatvāt prayogārhatve",
  "GK16ruvyavivya_pu:326_15": "'pi sāmarthyāvagatarūpatvād yatrābhidhānaṃ punar uktaṃ tatropamāyāṃ paunaruktye kā",
  "GK16ruvyavivya_pu:326_16": "śaṅkā iti / ivaśabdasyeti mūrcchita iva mūrcchayatīty arthapratīteḥ siddhatvāt /",
  "GK16ruvyavivya_pu:326_17": "viṣādisaṃparkād dhi mohaṃ prāptaḥ parān api mohayatīti prasiddham / ayaṃ mandadyutir",
  "GK16ruvyavivya_pu:326_18": "iti nidarśanāyāṃ mamevety arthāt pratītaṃ na punar upāttam / mumūrccheti prasasārety",
  "GK16ruvyavivya_pu:326_19": "arthaḥ / bādhakasadbhāvābhāva iti / anena yatraikasyaiva viśeṣaṇasyopamānopameyasaṃbandhabādhakam",
  "GK16ruvyavivya_pu:326_20": "asti tatra pṛthakprayoge 'pi na doṣaḥ, yathā -",
  "GK16ruvyavivya_pu:327": "cakorya eva caturāś candrikācāmakarmaṇi /",
  "GK16ruvyavivya_pu:328": "āvantya eva nipuṇāḥ sadṛśo ratanarmaṇi //",
  "GK16ruvyavivya_pu:329_0": "ityādau prativastūpamāyām ity āha / atra hīvādiśabdābhāve sati vākyabhedaḥ / prākaraṇikatvopamānopameyabhāvapratītau",
  "GK16ruvyavivya_pu:329_1": "sādharaṇadharmasya pṛthakprayogam antareṇa vākyārthasaṅgatir na bhavatīti pṛthak",
  "GK16ruvyavivya_pu:329_2": "prayogo na duṣṭaḥ / tadvacanam iti sahajapadena svābhāvikatvavacanam / tulyavibhaktīnām",
  "GK16ruvyavivya_pu:329_3": "arthāt upamānopameyānām / eṣā nirdhāraṇe ṣaṣṭhī / etanmadhye ekasyety arthaḥ / paryāyair",
  "GK16ruvyavivya_pu:329_4": "iti / svābhāvikapadādiṣu kṛteṣu sahajapadādibhiḥ / samāsāntarapadāśrayaṇeneti umā",
  "GK16ruvyavivya_pu:329_5": "ca mā ca umāme / tayoḥ dhavāv ityādi dvandvapūrvakatatpuruṣāśrayeṇety arthaḥ / chāyānihatapadayor",
  "GK16ruvyavivya_pu:329_6": "iti prathamaṃ chāyāśabdaḥ dvitīyaś nihataśabdaḥ kartavyaḥ syād iti dārṣṭāntikakrameṇaiva",
  "GK16ruvyavivya_pu:329_7": "dṛṣṭāntāv uktau / astv iti chāyānihataśabdayoḥ prayogaḥ / ubhayor apīti / dvandvapūrvakasya",
  "GK16ruvyavivya_pu:329_8": "bahuvrīher bahuvrīhipūrvakasya vā dvandvasyety arthaḥ / etac ca dṛṣṭāntagatatvenoktam",
  "GK16ruvyavivya_pu:329_9": "api dārṣṭāntikagatatvenāpi paryavasānaṃ neyam / dārṣṭāntike hītthaṃ yojanā / tatpuruṣapūrvasya",
  "GK16ruvyavivya_pu:329_10": "dvandvasya dvandvapūrvasya vā tatpuruṣasya lakṣaṇānugamaḥ saṃbhavatīti / tadarthatvād",
  "GK16ruvyavivya_pu:329_11": "ity uktaṃ vidheyāvimarśavicāre / yāvadbhir iti padair ity arthāt / tatpuruṣalakṣaṇāśrayeṇeti",
  "GK16ruvyavivya_pu:329_12": "prakṛte dvandvalakṣaṇapūrvakatvaṃ jñeyam / evaṃ na dvandvalakṣaṇam ity atra tatpuruṣalakṣaṇapūrvakatvaṃ",
  "GK16ruvyavivya_pu:329_13": "boddhavyam / tasyeti dvandvasya / atajjātīya iti yatra tatpuruṣaśaṅkā nāstīti pārvatīparameśvarāv",
  "GK16ruvyavivya_pu:329_14": "ity atrāpi parameśvarapade karmadhārayāśrayaṇadarśanena tatpuruṣapūrvakatvaṃ yojanīyam /",
  "GK16ruvyavivya_pu:329_15": "avāntaracintayeti paunaruktyaprastāve samāsacintayety arthaḥ / atra mādhavaśabdasya",
  "GK16ruvyavivya_pu:329_16": "yaugikatve 'pi samṃjñātvena nrūḍher umāmādhavāv iti prayoge umāyā mādhavasya ca spṛṣṭatvena",
  "GK16ruvyavivya_pu:329_17": "pratītir na tu dvandvapūrvakatatpuruṣārthasyeti dvandvalakṣaṇaṃ nātīva hṛdayaṅgamam",
  "GK16ruvyavivya_pu:329_18": "ity āhuḥ / rekhā hīti rekhā maryādā avadhiḥ sīmeti paryāyāḥ / tatra heyapakṣapratikṣepeṇa",
  "GK16ruvyavivya_pu:329_19": "prayogo yathā saṃsāreti / atra saṃsārasaṃbhavasya nirākaraṇam iti heyasya pratikṣepaḥ /",
  "GK16ruvyavivya_pu:329_20": "upādeyaparigraho yathā tvaṣṭur iti / atra saṃpadaḥ prasaro vistāra ity upādeyasya",
  "GK16ruvyavivya_pu:329_21": "parigrahaḥ / indūdayasyeva saṃnibhā yasyeti atra saṃnibhāśabdaḥ prabhāparyāyo vyākhyātaḥ /",
  "GK16ruvyavivya_pu:329_22": "yathā tu dāṇḍo granthas tathā saṃnibhaśabdaḥ sadṛśaparyāyo 'sti tad uktam -",
  "GK16ruvyavivya_pu:330": "ivavad vāyathāśabdāḥ samānanibhasaṃnibhāḥ /",
  "GK16ruvyavivya_pu:331_0": "iti / tadanusāreṇendūdayena sadṛśa indūdayasaṃnibha iti vyākhyeyam / taduktyaiveti",
  "GK16ruvyavivya_pu:331_1": "avahitatvoktyety arthaḥ / mūḍhacetana iti mūḍhadhiya iti ca mohanāmno mūḍhatvasya",
  "GK16ruvyavivya_pu:331_2": "buddhidharmatvāt cetanadhīśabdayoḥ paunaruktyam / tatsaṃbandhāt tadavagatir iti cetanasaṃbandhāc",
  "GK16ruvyavivya_pu:331_3": "caitanyāvagatir ity arthaḥ / kṛpāmṛdur iti / kṛpā cetanadharma iti caitanyavācipadaṃ",
  "GK16ruvyavivya_pu:331_4": "na kṛtam / evaṃ mūḍhāḥ mūḍhaḥ ity atrāpi vācyam / uditavapuṣīti paunaruktyam evānusaṃdhatte /",
  "GK16ruvyavivya_pu:331_5": "manaḥkartṛkatvaṃ pramodaḥ kriyākaraṇaśabdayor iti atra gauḥ śābaleya itivac chokakriyāśabdayoḥ",
  "GK16ruvyavivya_pu:331_6": "sāmānyaviśeṣabhāvena prayogaḥ / granthakṛtas tu viśeṣasyaivopayogāt sāmānyāvyabhicārāc",
  "GK16ruvyavivya_pu:331_7": "ca kriyāśabdasya vaiyarthyam karaṇaśabdasya kriyāvācitvān niṣphalatvam iti śokaśabda",
  "GK16ruvyavivya_pu:331_8": "eva karttavya ity abhiprāyaḥ / anubhavaviśeṣātmatvopagama iti saugataprakriyayaitad",
  "GK16ruvyavivya_pu:331_9": "uktam / vaiśeṣikās tu jaḍam evātmaguṇam ekārthasamavāyinā jñānena grāhyaṃ sukham",
  "GK16ruvyavivya_pu:331_10": "āhuḥ / tatprakriyāyāṃ kartavyam evānubhavagrahaṇam / ekasyeti sāgarasya / itarasya",
  "GK16ruvyavivya_pu:331_11": "ceti uttārārthasya / tadrūpatāvagater ity ubhayatra vācyam / madirādraveti / atra",
  "GK16ruvyavivya_pu:331_12": "samābhātīty ekaṃ padaṃ gaṇitam upasargāṇāṃ dyotyapāratantryeṇa pṛthakpadārhatvābhāvāt /",
  "GK16ruvyavivya_pu:331_13": "ekādiprayoge satīti ekasya prayogābhyupagame 'nyeṣām eva tattvam / tatrāpy ekatvam",
  "GK16ruvyavivya_pu:331_14": "aniyatam / evaṃ dvayos trayāṇām ityādiyojanā kāryā,",
  "GK16ruvyavivya_pu:332": "tatrāpy aniyatatvena prakārabahutvāt / avivekaprayuktam iti / yady apy avimṛśyakāritvasyaivāpatkaraṇatvaṃ,",
  "GK16ruvyavivya_pu:333_0": "tathāpy avivekasyāvimṛśyakāritvaprayojakatvāt tasya kāraṇatve 'py avimṛśyakāritvam",
  "GK16ruvyavivya_pu:333_1": "eva kāraṇam uktaṃ bhavati / na hīti yasmin sati vahnau dhūma ityādike pratibandhakālabhāviny",
  "GK16ruvyavivya_pu:333_2": "anvaye sati viśeṣaṇasya yasya asati vahnau na dhūma ityādivyatirekasya gatiḥ pratītiḥ,",
  "GK16ruvyavivya_pu:334_0": "tasyānvayasya sa eva vyatireko hetur yuktaḥ vayavasthitasya hetuhetumadbhāvasya vaiparītyaprasaṅgāt /",
  "GK16ruvyavivya_pu:334_1": "anvayapratītihetuko hi vyatirekapratītyupakramo na tu viparyayaḥ / viśeṣaṇāc ceti",
  "GK16ruvyavivya_pu:334_2": "guṇalubdhā iti sādhāraṇatvād ity arthaḥ / sāmarthyeti / dvividhaṃ paunaruktyam arthagataṃ",
  "GK16ruvyavivya_pu:334_3": "śabdagataṃ ceti / tatrārthasya sāmarthyasiddhatve 'rthagataṃ gauṇam āmukhe paunaruktyānavabhāsāt /",
  "GK16ruvyavivya_pu:334_4": "śabdagatam āsukhāvabhāsamānatvād mukhyam / prakṛtipratyayārthasyeti prakṛtyarthaḥ",
  "GK16ruvyavivya_pu:334_5": "pratyayārthaḥ prakṛtipratyayasamudāyārtha iti vyastasamastatvena yojyam / evaṃ prakṛteḥ",
  "GK16ruvyavivya_pu:334_6": "pratyayasya cety atrāpi vācyam / anyathā prāṅnirdiṣṭasya pañcavidhasya paunaruktyasyāsaṅgrahaḥ",
  "GK16ruvyavivya_pu:334_7": "syāt / vihitasyeti / vastuvṛttyā sthitasya bahuvrīher yā karmadhārayaśaṅkā tayā matvarthīyādiḥ",
  "GK16ruvyavivya_pu:334_8": "śabdaḥ kṛto bisakisalayacchedapātheyavanta ityādau / tasya sphuṭaṃ paunaruktyaṃ vṛttidvayasya",
  "GK16ruvyavivya_pu:334_9": "gauravāt / yasminn iti jāmbavapallavādaunītyādau yasmin pallavaśabda ity arthaḥ /",
  "GK16ruvyavivya_pu:334_10": "arthaḥ yatra + tyalakṣaṇo yattaddhitotpattiḥ yasmād aṇpratyayākhyāt taddhitād utpattiḥ",
  "GK16ruvyavivya_pu:334_11": "pratītiviṣayatvāpattir yasyārthasya / tadantas taddhitapratyayānto jāmbavaśabdādiḥ /",
  "GK16ruvyavivya_pu:334_12": "tenaiva pallavaśabdena na samasanīyaḥ,",
  "GK16ruvyavivya_pu:335_0": "jambūpallavānīti samāsena gatatvāt taddhitavaiyarthyaprasaṅgāt / viśeṣaṇavaśād iti /",
  "GK16ruvyavivya_pu:335_1": "pinākapāṇyādiviśeṣaṇamāhātmyāt / viśiṣṭam utkarṣāpakarṣavantaṃ saṃjñinaṃ harādikaṃ",
  "GK16ruvyavivya_pu:335_2": "yatrecchet na tatra paunaruktyam / anyathā tu paunaruktyam / yathā pāyāt sa śītakiraṇābharaṇo",
  "GK16ruvyavivya_pu:335_3": "bhavo vaḥ ityādau / sakṛd eveti sāmyābhidhāyī ivaśabdādiḥ / niryāya vidyetyādau /",
  "GK16ruvyavivya_pu:335_4": "yadvad iti dṛṣṭāntamukhena janair ajātaskhalanair ityādi saṅgṛhītam / arthasyeti",
  "GK16ruvyavivya_pu:335_5": "rāhustrīratanayor ityādau / yadvaśād iti tajjigīrṣur ivetyādau / athavā yatra kārakaviśeṣavaśāt",
  "GK16ruvyavivya_pu:335_6": "kriyāyāḥ pratītiḥ kriyāviśeṣavaśād vā kārakasya,",
  "GK16ruvyavivya_pu:336_0": "tatra kriyākārakayoḥ prayogo na kārya ity ayam arthaḥ / yathā mā bhavantam ityādau /",
  "GK16ruvyavivya_pu:336_1": "yo yaddharmeti aparadiggaṇiketyādau yo diglakṣaṇo 'rtho yaddharmasya gaṇikādharmasya",
  "GK16ruvyavivya_pu:336_2": "niṣkāsanāder upacāreṇopalakṣitaḥ / tathā ambunidher mamanthe ityādau yasya kāmukasya",
  "GK16ruvyavivya_pu:336_3": "saṃbandhaṃ yad hṛdayādi tetyanānvito 'mbudhilakṣaṇo yaś cārthaḥ,",
  "GK16ruvyavivya_pu:337_0": "tasya tadrūpaṇād gaṇikākāmukarūpaṇāt na śābdī / neṣyate / ārthī punar iṣyata eva /",
  "GK16ruvyavivya_pu:337_1": "prayuktāntargatair eveti madirādravetyādau / kartari iti pradhānabhūte rājādau kartari /",
  "GK16ruvyavivya_pu:337_2": "tatkriyāyāṃ ca khaḍgena cchadakriyāyāṃ rūḍhāyāṃ sādhakatamasya khaḍgasya yāni bahūni",
  "GK16ruvyavivya_pu:337_3": "tadapekṣayāṅgāni dhārāvinipātādīni teṣāṃ vāg vacanaṃ neṣyate yathā karakalitetyādau /",
  "GK16ruvyavivya_pu:337_4": "etad uktaṃ bhavati / rājādau karttari cchedādikriyāyāṃ yat sādhakatamaṃ khaḍgādyaṅgaṃ",
  "GK16ruvyavivya_pu:337_5": "tasyāpy aṅgānāṃ dhārāvinipātādīnāṃ vacanaṃ neṣyate tenaivāṅgena pradhānabhūtenāvāntarāṅgānām",
  "GK16ruvyavivya_pu:337_6": "apy ākṣepād / doṣadvayaṃ prayukteti karttari iti ca pratipāditam / te iti samāsāḥ /",
  "GK16ruvyavivya_pu:337_7": "vṛttāv iti / samāse vākye vā asādhāraṇaṃ yatra viśeṣaṇaṃ tatra viśeṣyaṃ na vācyaṃ",
  "GK16ruvyavivya_pu:337_8": "yathā duḥkhānubhavetyādau / yo yadātmeti bāṣpāder jalādirūpatvāvyabhicārāt prayojanābhāve",
  "GK16ruvyavivya_pu:337_9": "jalādipadaprayogā na kārya ity arthaḥ / yathā nayane bāṣpavāriṇetyādau / yo yasyeti",
  "GK16ruvyavivya_pu:337_10": "yo niṣyandanādiḥ yasya candrakāntāder dharmiṇo 'vyabhicārī dharmaḥ tayoḥ samāso na praśasyate,",
  "GK16ruvyavivya_pu:338_0": "yathā dviṣadvadhūlocanetyādau / anyathā iti / sādharmyārtha ity arthaḥ / kriyeti",
  "GK16ruvyavivya_pu:338_1": "kriyāyāḥ śokādilakṣaṇāyāḥ pratītiḥ karaṇapratītiṃ na vyabhicarati karaṇam eva yataḥ",
  "GK16ruvyavivya_pu:338_2": "kriyā / tadapratītau karaṇāpratītau saiva śokādilakṣaṇā kriyā na niścitā syād ekatvāt /",
  "GK16ruvyavivya_pu:338_3": "tyāgakriyety atraitad eva kriyāśabdapravṛttinimittam / tat tasmāt / tayadvaśāt śokādiśabdaprayogavaśād",
  "GK16ruvyavivya_pu:338_4": "yasya karaṇasya vyaktiḥ prakāśas taduktau śākādiśabdaprayoge tat karaṇādivat padaṃ",
  "GK16ruvyavivya_pu:338_5": "na prayuñjītety arthaḥ,",
  "GK16ruvyavivya_pu:339_0": "yathā śokakriyākaraṇasyetyādau / prayukte ceti prakṛtyādipaunaruktyānāṃ caturṇām",
  "GK16ruvyavivya_pu:339_1": "upasaṃhāraḥ / anyonyeti vākyapaunaruktyasaṃgrahaḥ / ubhayor uktir ekasya ubhayamadhyāt",
  "GK16ruvyavivya_pu:339_2": "kasya cit / paunaruktyaṃ nātikrāmati / yathā sahasā vidadhītetyādau //",
  "GK16ruvyavivya_pu:340_0": "evaṃ paunaruktyaṃ saprapañcaṃ vicārya vācyāvacanaṃ prapañcayitum āha - vācyasyāvacanaṃ",
  "GK16ruvyavivya_pu:340_1": "yatheti / asamāsena nirdeśo vakṣyamāṇam etatsamānanyāyam avācyasya vacanam api kaṭākṣayitum /",
  "GK16ruvyavivya_pu:340_2": "idamā parāmarśa iti abādhitapratyakṣanimittatvād bhrāntinivṛtteḥ pratyakṣasya ca",
  "GK16ruvyavivya_pu:340_3": "viṣayamukhena parāmarśārhatvāt / tasya yat svaśabdena vacanam iti pūrvaṃ saty eva",
  "GK16ruvyavivya_pu:340_4": "sarvanāmni punaḥ svaśabdena pratipādanaṃ -",
  "GK16ruvyavivya_pu:341": "sarvanāmaparāmarśayogyasyārthasya yat punaḥ /",
  "GK16ruvyavivya_pu:342": "svaśabdenābhidhānaṃ sā śabdasya punaruktatā //",
  "GK16ruvyavivya_pu:343_0": "iti punaruktam uktam / idānīṃ tu sarvanāmasthanīyatvena svaśabdena vacanaṃ vācyāvacanam",
  "GK16ruvyavivya_pu:343_1": "ucyate / dharmidharmeti dharmī haralakṣaṇo 'rthaḥ / dharmaḥ kapālasaṃbandhena garhitatvam /",
  "GK16ruvyavivya_pu:343_2": "ubhayaṃ dharmidharmātmakam / viśeṣapratipattaya iti garhitatvam atra viśeṣaḥ / tasyeti",
  "GK16ruvyavivya_pu:343_3": "garhitatvasya / evaṃ tasya vivakṣitety atra jñeyam / vivakṣito 'rthaḥ śocyatālakṣaṇaḥ /",
  "GK16ruvyavivya_pu:343_4": "ārtha iti viśeṣaṇadvāreṇa bhāvāt / vāmalocanātvam iti / na cātra vāmalocaneti viśeṣyapadam /",
  "GK16ruvyavivya_pu:343_5": "yato 'pi yattacchabdadvayotthāpitavākyārthadvayasāmarthyān nāyikālakṣaṇasya viśeṣyasya",
  "GK16ruvyavivya_pu:343_6": "pratītiḥ / viśeṣaṇam evātra vāmalocanāpadam / tṛtīya iti ubhayavṛttitvākhyaḥ / na",
  "GK16ruvyavivya_pu:343_7": "cāsāv iti āvṛttiḥ / na caiṣām iti tenaiva tatparyāyeṇa sarvanāmnā cety eṣāṃ prakārāṇām /",
  "GK16ruvyavivya_pu:343_8": "alpadoṣatvād iti / tasyeti vyavahitasaṃbandhāt kiṃ cid utkṛṣṭatvam / tasya samāgamaprārthanayeti",
  "GK16ruvyavivya_pu:343_9": "vācyam / arthabhedād iti / ayam arthaḥ ekasyāsakṛdvṛttā sarvā vāvṛttiḥ,",
  "GK16ruvyavivya_pu:344_0": "yathā daridrāṇāṃ bhojane kāṃsyapātryāḥ / tad uktam - āvṛttir asakṛdvṛttiḥ iti / na",
  "GK16ruvyavivya_pu:344_1": "cārthabhede śabdasyaikatvaṃ nyāyyam arthabhedasya pradhānabhūtasya guṇabhūtaṃ śabdaṃ",
  "GK16ruvyavivya_pu:344_2": "prati bhedakatvam tvāt / tasmād atra dvayoḥ śabdayor vastuvṛttena yat sādṛśyaṃ yaś",
  "GK16ruvyavivya_pu:344_3": "ca sādṛśyahetukaḥ pratipattṛṛṇām ekatābhramaḥ,",
  "GK16ruvyavivya_pu:345": "tannibandhano 'yaṃ mukhya evāvṛttivyavahāra iti / ataś ceti / yata āvṛttir na yujyate,",
  "GK16ruvyavivya_pu:346_0": "tata ity arthaḥ / dharmidharmobhayātmakam iti / ubhayamaye vastuni pratipatsita ity",
  "GK16ruvyavivya_pu:346_1": "arthaḥ / yatrānyasyetyādinā / vācyāvacanodāharaṇaprasaṅgena śleṣaṃ guṇadoṣavattayā",
  "GK16ruvyavivya_pu:346_2": "vitataṃ vicārayati / alakālīti / alakāny evāḷikulam alakasadṛśaṃ cālikulam / chado",
  "GK16ruvyavivya_pu:346_3": "'dharaḥ patrāṇi ca / āmodaḥ praharṣaḥ saurabhaṃ ca / karṇikā karṇābharaṇaṃ bījakośaś",
  "GK16ruvyavivya_pu:346_4": "ca / na śleṣasyeti / nanu śleṣaprastāve kaḥ prasaṅgo 'bjasyopamānacarcāyām / naitat /",
  "GK16ruvyavivya_pu:346_5": "alaṅkārāntaraviviktaviṣayābhāvena sarvālaṅkārāpavādatvāc śleṣasyopamāpratibhotpattihetuḥ",
  "GK16ruvyavivya_pu:346_6": "śleṣa evātra nyāyyo nopamety abhiprāyaḥ / ata eva śleṣe tu tasya vācyatayety uktam /",
  "GK16ruvyavivya_pu:346_7": "nibandha iti nibadhnantīti nirdiṣṭaḥ / tatsāmyaṃ rajjvādisāmyam / na śleṣasyeti upamāśleṣasyety",
  "GK16ruvyavivya_pu:346_8": "arthaḥ / tena rajjvādipratipādakaṃ guṇā iveti na vācyam / nanu viśeṣaṇasāmyanibandhanā",
  "GK16ruvyavivya_pu:346_9": "samāsoktir na ca nibadhnantīti viśeṣaṇam ity āha na hi viśeṣaṇasāmyam eveti / etac",
  "GK16ruvyavivya_pu:346_10": "cāsmābhir harṣacaritavārtike nirṇītam iti tata evāvadhāryam / pṛthak tam upādāyeti",
  "GK16ruvyavivya_pu:346_11": "tacchabdena śaśī parāmṛṣṭaḥ / sa hy ārtha eveti upamānopameyabhāvaḥ / śleṣaviṣaye",
  "GK16ruvyavivya_pu:346_12": "iti / atra tisraḥ kakṣyāḥ / rājaśabdasyobhayārthatvāc śleṣaḥ / tadanāśrayaṇenendunā",
  "GK16ruvyavivya_pu:346_13": "rūpaṇaṃ tatpṛṣṭhe cendur ivety upamā / nanu rājendur ity atra tūpamārūpakayor ekaparigrahe",
  "GK16ruvyavivya_pu:346_14": "sādhakabādhakābhāvāt saṅkaro nyāyyaḥ,",
  "GK16ruvyavivya_pu:347_0": "na niyamena rūpakam / tat katham uktaṃ rūpakam āsūtritam iti / ucyate / prakramyamāṇopamābhiprāyāt",
  "GK16ruvyavivya_pu:347_1": "paunaruktyabhayena rūpakam āśritam / upamāyā abhāve tu saṅkara evātra yuktaḥ / yad",
  "GK16ruvyavivya_pu:347_2": "vopamāpekṣayā rūpakasyātra samāse sphuṭatvena pratīte rūpakaṃ saṃśritam / anenaiva",
  "GK16ruvyavivya_pu:347_3": "hy abhiprāyeṇa vakṣyati rūpakasya viṣaye upamāyā yatheti / tābhyāṃ spardhitum iti /",
  "GK16ruvyavivya_pu:347_4": "rūpakaṃ śleṣarūpakābhyām / tayor yathāpūrvam iti / upamāpekṣayā rūpakasya rūpakāpekṣayā",
  "GK16ruvyavivya_pu:347_5": "śleṣasyety arthaḥ //",
  "GK16ruvyavivya_pu:348": "nanv evaṃ satīti / asya doṣasyātiprasaṅgaṃ brūte / tāpa ātapo 'pi / phalaṃ śālyādikam api / sumanasaḥ puṣpāṇy api / khalatā durjanatvaṃ,",
  "GK16ruvyavivya_pu:349_0": "dhānyādikṣodanasthānaṃ ca / asatī dūṣaṇīyā aśobhanā ca / yadalaṅkāreti / khalatām",
  "GK16ruvyavivya_pu:349_1": "ityādāv upamotthāpite śleṣe nopamā śleṣaṃ bādhate / tasya viviktaviṣaytvābhāvāt /",
  "GK16ruvyavivya_pu:349_2": "śleṣas tu tām bādhate iti yuktam / asya nyāyasyālaṅkārāntare 'pi bhāvād vyāptigarbham",
  "GK16ruvyavivya_pu:349_3": "uktaṃ yad alaṅkāreti / nibandhanāntarābhāve iti / sati samāsoktyādinibandhane pūrvavat",
  "GK16ruvyavivya_pu:349_4": "śleṣottāpitopamā na kartavyā syāt / na cātrānirākṛtetyādiviśeṣaṇasāmyāt samāsoktir",
  "GK16ruvyavivya_pu:349_5": "iti vācyam / viśeṣaṇānāṃ niyatopamānagāmitvāpratīteḥ / atra viṣayatāśaṅkaiveti upamāviṣayatvasaṃbhāvanety",
  "GK16ruvyavivya_pu:349_6": "arthaḥ / kva cit tu tada[tadv]iṣayateti pāṭhaḥ / tatra śleṣaviṣayatvam upamāviṣayatvaṃ",
  "GK16ruvyavivya_pu:349_7": "ca yugapan na śaṅkanīyaṃ tayor utsargāpavādedabhāve na vyavasthiter ity arthaḥ /",
  "GK16ruvyavivya_pu:349_8": "uktadoṣadvayeti / uktaṃ yac śleṣaviṣaye doṣadvayaṃ - yatra samāsoktiviṣaye śleṣaḥ",
  "GK16ruvyavivya_pu:349_9": "kṛtaḥ śleṣaviṣaye copameti,",
  "GK16ruvyavivya_pu:350_0": "tasyātra saṃbandhābhāvād ity arthaḥ / yadalaṅkāreti / śleṣopamādīnām alaṅkārāṇām",
  "GK16ruvyavivya_pu:350_1": "abhivyaktyarthaṃ ye śabdā abjam ivetyādayaḥ tebhyo 'laṅkārebhya itaraḥ samāsoktiśleṣādiḥ",
  "GK16ruvyavivya_pu:350_2": "tair eva śabdaiḥ alpatarair abjam ivetyādirahitair yadi vyajyeta tadāsau samāsoktiśleṣādir laghutvād grāhyo,",
  "GK16ruvyavivya_pu:351_0": "nāparaḥ śleṣopamādir ity arthaḥ / nanu śobhātiśayahetutvam alaṅkārāntarāṇāṃ lakṣaṇam /",
  "GK16ruvyavivya_pu:351_1": "tad viśeṣyate / tat katham idam uktam ity āha - na hy astīti / śobhātiśayajanane",
  "GK16ruvyavivya_pu:351_2": "nije vyāpāre nāsty alaṅkārāṇāṃ viśeṣaḥ / tataś caiko gṛhyate 'paras tyajyata iti",
  "GK16ruvyavivya_pu:351_3": "na yuktam / gurulaghutvam āśritya punar yujyata etan nānyatheti tātparyam / vācyātiśayāpekṣayā",
  "GK16ruvyavivya_pu:351_4": "caitad uktam pratīyamānatvāpekṣayā tu samanantaraṃ viśeṣo vakṣyate / kiṃ cetyādinā",
  "GK16ruvyavivya_pu:351_5": "kāvyakriyāyāṃ saundaryaniṣpatteḥ prayojakatvam alaṅkāraniṣpatteś ca anuniṣpāditaṃ",
  "GK16ruvyavivya_pu:351_6": "yathā vaktā vedanācāmayoḥ ity āha / samāsoktiśleṣabhaṅgibhyām eveti / samāsoktyā",
  "GK16ruvyavivya_pu:351_7": "tu alakālītyādau / śleṣeṇa bhairavācārya ityādau / nopameyeti / alakālītyādāv upamā",
  "GK16ruvyavivya_pu:351_8": "śleṣopamā / bhairavācārya ityādau upamaivopamā / atra samāsoktiśleṣabhaṅgibhyām eva",
  "GK16ruvyavivya_pu:351_9": "ity etadgranthānusāreṇa rūpakasya viṣaye upamāyā yathetyādigranthaḥ prakṣipta iva",
  "GK16ruvyavivya_pu:351_10": "lakṣyate / rūpakasyehānupasaṃhārād,",
  "GK16ruvyavivya_pu:352_0": "uktadoṣadvayayogāsiddheḥ ity asya ca pūrvoktagranthasyātra pakṣe nyūnatvād ataś caivāyaṃ",
  "GK16ruvyavivya_pu:352_1": "kva cid ādarśe na paṭhyate / aprakṣepe tu trirūpakagrahaṇam iha kartvyaṃ syāt / tasmāt",
  "GK16ruvyavivya_pu:352_2": "sa vā grantho nivārya iha vā rūpakagrahaṇaṃ prakṣepyam / uktadoṣadvayeti ca prakṛtaucityena",
  "GK16ruvyavivya_pu:352_3": "vyākhyātam / te hi tatsiddhīti / rasabandhasiddhāv alaṅkārā avaśyaṃ sidhyantīty arthaḥ /",
  "GK16ruvyavivya_pu:352_4": "niṣpādakatvam ihānmāpakatvam / ata eva bharate rasaniṣpattir ity atra rasānumitir",
  "GK16ruvyavivya_pu:352_5": "iti vyākhyeyam / tadvaicitryaṃ vibhāvādivaicitryam / tadāśrayāḥ paraṃparayā rasāśrayā",
  "GK16ruvyavivya_pu:352_6": "rasajñaptihetava ity arthaḥ / tenaiṣām iti / kaver arthagataṃ cārutvaṃ tātparyeṇa saṃpādyaṃ,",
  "GK16ruvyavivya_pu:353_0": "nālaṅkāropanibandhaḥ alaṅkārāṇāṃ tannāntarīyakatvenāprādhānyāt / ataś cārutvaṃ yathā",
  "GK16ruvyavivya_pu:353_1": "niṣpadyate tathā teṣām upanibandhaḥ kāryaḥ / tatprayojanāc cādhānoddharaṇādaya ity",
  "GK16ruvyavivya_pu:353_2": "arthaḥ / nānvahādhānoddharaṇādaya ity uktyā alaṅkārāṇāṃ parasparaṃ cārutvaniṣpādane",
  "GK16ruvyavivya_pu:353_3": "viśeṣaḥ pratipāditaḥ / pūrvaṃ ca na hy asti nije ityādinā viśeṣābhāva uktaḥ / tat",
  "GK16ruvyavivya_pu:353_4": "kathaṃ na virodhaḥ / naitat / pūrvam avavadhānena cārutvaniṣpādanaṃ manasikṛtya viśeṣābhāvaḥ",
  "GK16ruvyavivya_pu:353_5": "pratipāditaḥ / iha tu vibhāvādyupakaraṇatvena gurulaghutvādinā viśeṣa ukta ity apekṣābhedā[n",
  "GK16ruvyavivya_pu:353_6": "na] virodhaḥ kaś cit /",
  "GK16ruvyavivya_pu:354_0": "kaiś cid iti vāmanaprabhṛtibhiḥ / adhunā yat pratijñāmātreṇa pratipāditaṃ yathā śabdasya",
  "GK16ruvyavivya_pu:354_1": "śaktyantarābhāvād vyañjakatvaṃ na saṃbhavati iti tadvācyāvacanodāharaṇatvopayogi",
  "GK16ruvyavivya_pu:354_2": "śleṣaprasaṅgenopapādayitum āsūtrayati - sa cāyam iti / yas samāsoktiviṣaye kṛto yasya",
  "GK16ruvyavivya_pu:354_3": "ca viṣaye upamā kṛtā sa ity arthaḥ / dvividha iti vakṣyamāṇasyobhayaśleṣasyātraivāntarbhāvaḥ /",
  "GK16ruvyavivya_pu:354_4": "ābhyām eva samuccitābhyāṃ tasyotthāpanāt / yatrānyūneti yatra viśeṣyasya viśeṣaṇaṃ",
  "GK16ruvyavivya_pu:354_5": "na nyūnībhavati nāpy atiricyate,",
  "GK16ruvyavivya_pu:355_0": "tatra śleṣaḥ / mātragrahaṇaṃ liṅgavacanānāṃ bhedād ubhayasaṃbandhasahiṣṇuśabdatāparigrahārtham /",
  "GK16ruvyavivya_pu:355_1": "kartṛkarmeti / kartṛkarmarūpaḥ ādigrahaṇāt kriyārūpo yatra pradhānabhūto 'rthaḥ śleṣeṇa",
  "GK16ruvyavivya_pu:355_2": "svarūpahāniṃ nīyate,",
  "GK16ruvyavivya_pu:356_0": "na tatra śleṣo niravadya ity arthaḥ / tasya ca dharmapratipādakaśabdaviṣayatvena",
  "GK16ruvyavivya_pu:356_1": "dharmipratipādakaśabdaviṣayatvena ca dvaividhyam / ubhayapratipādakaśabdaviṣayatvaṃ",
  "GK16ruvyavivya_pu:356_2": "tu dūṣayiṣyate / aparas tv iti / arthaśleṣaḥ / ubhayatrāpi śabdaśleṣe 'rthaśleṣe",
  "GK16ruvyavivya_pu:356_3": "ca / yāvad ivādi nibandhanaṃ nāśritaṃ tāvad arthāntaram apramāṇakam eveti śleṣābhivyaktyarthaṃ",
  "GK16ruvyavivya_pu:356_4": "nibandhanam āśrayaṇīyam / atrāntare iti phullamallikābhir dhavalā ye 'ṭṭās tripuracatuṣpuramahāprakārā",
  "GK16ruvyavivya_pu:356_5": "āpaṇā vā tair vikāso hāso yasya tadvac ca dhavalāṭṭahāso yasya / kusumasamayayugaṃ",
  "GK16ruvyavivya_pu:356_6": "māsadvayaṃ ramyatvena tatsadṛśa ca yugaṃ kṛtādim upasaṃharan ajṛmbhata vikasitavān",
  "GK16ruvyavivya_pu:356_7": "vyaktānanaś cābhūd mahākālo dīrghasamayaḥ saṃhartṛdevatāviśeṣaś ca / samāsoktīti /",
  "GK16ruvyavivya_pu:356_8": "mahākāla ity atra mahāsamaya ity aśliṣṭe viśeṣyapade prayukte viśeṣaṇasāmyād eva",
  "GK16ruvyavivya_pu:356_9": "devatāviśeṣapratīteḥ samāsoktir bhavantī mahākālaśabdasyāvṛttau pramāṇam / na cātra",
  "GK16ruvyavivya_pu:356_10": "mahākālaśabde prayukte prayāsaḥ kaś cit / yena alakālikuletivat samāsoktyā śleṣasya",
  "GK16ruvyavivya_pu:356_11": "vaiyarthyaṃ śaṅkyeta / ācchāditeti / parvatapakṣe ācchāditaṃ vaipulyād diśaś cāmbaram ākāśaṃ ca yena,",
  "GK16ruvyavivya_pu:357": "uccakair ucyatāṃ gāṃ bhūmiṃ cākramya vartamānaṃ,",
  "GK16ruvyavivya_pu:358": "mahārohapariṇāhāni śṛṅgāṇi śikharāṇi yasya,",
  "GK16ruvyavivya_pu:359": "tadaucityāc ca śirasi sphurac candralekham,",
  "GK16ruvyavivya_pu:360": "evaṃvidhaṃ nageśaṃ parvatarājaṃ dṛṣṭvā ko na vismito bhavatīty arthaḥ / harapakṣe tu ācchāditaṃ paridhānīkṛta diśa eva asya nava vastraṃ yena,",
  "GK16ruvyavivya_pu:361": "tathā u[k]taṃ sthūlaviṣāṇa ca vṛṣabham adhiruhya sthitaṃ,",
  "GK16ruvyavivya_pu:362_0": "mastake candrakalānvitaṃ ca nageśa kailāsādhipatiṃ sākṣātkṛtya anugṛhītammanyatvena",
  "GK16ruvyavivya_pu:362_1": "ko na vismayata ity arthaḥ / śveto dhāvatītivad iti śabdatantram / pradīpavad iti",
  "GK16ruvyavivya_pu:362_2": "punar arthatantram / yathāyogam iti tulyapradhānatvena sādhāraṇyaṃ tantram / atulyapradhānatvena",
  "GK16ruvyavivya_pu:362_3": "tu prasaṅgaḥ / tayoḥ pratipattir iti / kiṃ cit khalu vastuśaktyaiva kāryakāri yathā",
  "GK16ruvyavivya_pu:362_4": "dīpādi / kiṃ cit tu parāmarśāpekṣaṃ yathā dhūmādi liṅgam / yatra yasmin viṣaye parāmarśanairapekṣyeṇa",
  "GK16ruvyavivya_pu:362_5": "vastuśaktyaivobhayakāritvaṃ tatra tantrādi nānyatra / śabdaḥ parāmarśāpekṣo 'rthapratītikārī /",
  "GK16ruvyavivya_pu:362_6": "parāmarśo na nirnibandhana iti nātra tantrādipravṛttiḥ / ahāryaḥ parvataḥ / sahakāritā",
  "GK16ruvyavivya_pu:362_7": "saha karaṇaśīlatva sahakārasaṃbandhaś ca / anavamā utkṛṣṭāḥ / navaḥ pratyagraḥ /",
  "GK16ruvyavivya_pu:362_8": "mādhavo vasantaḥ / ramyatātireketi sahakārasaṃbandharūpa ity arthaḥ / tasya vācyasyeti /",
  "GK16ruvyavivya_pu:362_9": "tacchabdena nibandhanaṃ parāmṛṣṭam /",
  "GK16ruvyavivya_pu:363_0": "samayasmṛtiḥ saṅketasmaraṇam / asiddham ekatvam iti / tataś ca nāyaṃ tantrāder viṣayaḥ /",
  "GK16ruvyavivya_pu:363_1": "tattvam ekatvam / avyayānavyayātmakam iti / avyayam ivādi / anavyayaṃ sadṛśādi /",
  "GK16ruvyavivya_pu:363_2": "dharmārthasyeti / śleṣād abhinnatvam iti yojyam / prakaṭeti / kulayaś caṭakāḥ tad",
  "GK16ruvyavivya_pu:363_3": "uktam - kuliḥ kuliṅgaś caṭakaḥ iti / te ca te śakuntāḥ śakunayaḥ teṣāṃ cakreṇa samūhena",
  "GK16ruvyavivya_pu:363_4": "bhāsvatīnāṃ valabhīnāṃ hitāḥ anurūpā mattavāraṇāḥ aṅkaḥ cihnaṃ yasyāḥ / niśānto 'ntaḥpuram /",
  "GK16ruvyavivya_pu:363_5": "viḍambayantī uapahasantī / samarabhūpakṣe kuliśaṃ vajraṃ / kuntāḥ prāsāḥ / cakrāṇi",
  "GK16ruvyavivya_pu:363_6": "arīṇi / tair bhāsvadbhiḥ / vyatireko viḍambayantīti prakāśitaḥ / prakaṭetyādau ca",
  "GK16ruvyavivya_pu:363_7": "viśeṣaṇabhāge 'tra śleṣaḥ / uṣasīti / andhakāra eva malinatvāt paṅkaḥ / tasya vigalitasya",
  "GK16ruvyavivya_pu:363_8": "plavo 'navasthānaṃ tena śabalaṃ vicitram / ghanavartma viyat / dūram atyartham /",
  "GK16ruvyavivya_pu:363_9": "madhuraḥ sukumāro yas taraṇitāpo raviprabhā tadyogena tāraṃ hṛdyam / madhupāyino",
  "GK16ruvyavivya_pu:363_10": "bhramarās teṣāṃ paṅktiḥ / andhakārapaṅkaplava eva vigalanena nissāratvāc chavaḥ tasya",
  "GK16ruvyavivya_pu:363_11": "laṅghanena vartmasu pakṣmasu dūramā aramaṇīyaśrīḥ / madhuratā makarandāsaktā tathā raṇitā saśabdā,",
  "GK16ruvyavivya_pu:364_0": "yad vā madhuratena makarandāsaṅgena raṇitaṃ guñjitaṃ yasyāḥ / payogatā jalagatā /",
  "GK16ruvyavivya_pu:364_1": "aram atyartham / atra ghanavartmaśabdasyopameyavācinaḥ śleṣe 'ntarbhāvāt dharmidharmobhayārthasyodāharaṇatve",
  "GK16ruvyavivya_pu:364_2": "nyāyye dharmārthasyodāharaṇatvaṃ cintyam / anavarateti / anavarataṃ nayanasalilena",
  "GK16ruvyavivya_pu:364_3": "sicyamāno vṛddhiṃ nīyamānaḥ / tathā anavarataṃ nayanaṃ prāpaṇaṃ yasya tena salilena",
  "GK16ruvyavivya_pu:364_4": "sicyamāna ārdratvaṃ prāpyamāṇaḥ / vipado lavaḥ sūkṣmabhāgo vipallavo vigatakisalayaś",
  "GK16ruvyavivya_pu:364_5": "ca / prarohati vistīrṇībhavati aṅkurāṃś ca muñcati dharmāṃś ca muñcati dharmārthatvam",
  "GK16ruvyavivya_pu:364_6": "iti / kila atra sthitam api dharmārthatvaṃ nopamānaviśeṣaṇatvāyālaṃ viśeṣaṇatvasya",
  "GK16ruvyavivya_pu:364_7": "kakṣyāntarabhāvitvāt / na cāvṛttim antareṇa kakṣyāntaraparigraho nyāyyaḥ / na cātrāvṛttiḥ",
  "GK16ruvyavivya_pu:364_8": "kāryā / pramāṇābhāvāt / anāvṛttau tu tasyām eva kakṣyāyāṃ viśeṣaṇatve upameyasvarūpāpahāraprasaṅga",
  "GK16ruvyavivya_pu:364_9": "iti padārthaḥ / tasyopameyeti tacchabdena vipallavaśabdaḥ parāmṛṣṭaḥ / yaḥ punar",
  "GK16ruvyavivya_pu:364_10": "iti śleṣaprayojakaḥ śabdaḥ / apradhānaṃ viśeṣaṇabhūtam / pradhānasya hi pūrvoktanyāyenāvṛttir",
  "GK16ruvyavivya_pu:364_11": "nyāyyā / nibandhanam ivādi / sānuparvatasya mālabhūbhāgaḥ / aṅkollākhyās taravaḥ",
  "GK16ruvyavivya_pu:364_12": "teṣāṃ pallavā bhāsvanto yatra / aṅkollaśabdaḥ prākṛtabhāṣāpadam api kavibhir atiprasiddhyā",
  "GK16ruvyavivya_pu:364_13": "śleṣādiṣu prayujyate / tathā ca sakuśāṅkollapallavā / maithilīva śriyaṃ dhatte iti",
  "GK16ruvyavivya_pu:364_14": "parimalena prayutam / saṃskṛte punar aṅkoṭhaśabdaḥ sthitaḥ / tathā bhāsvān aṅke ullapan",
  "GK16ruvyavivya_pu:364_15": "mukharaḥ lavākhyaḥ putro yatreti sāmānyenānyapadārtho gṛhyate / iheti vipallavaśabde /",
  "GK16ruvyavivya_pu:364_16": "ivādyavyayam iti / tarur iveti prayuktasyevaśabdasyānyathā vyavasthāpayiṣyamāṇatvāt /",
  "GK16ruvyavivya_pu:364_17": "alaṅkārāntaraṃ samāsoktyādi / pradhānārthasaṃsparśamātrād iti / yataḥ tena padena",
  "GK16ruvyavivya_pu:364_18": "saṃbhavadapradhānārthenāpi pradhānabhūto 'rthaḥ saṃspṛṣṭaḥ,",
  "GK16ruvyavivya_pu:365": "tato 'ntarasaṃbandhāsahiṣṇutvāt dvirupādānārhatvam / yatra ca pradhānāpradhānobhayārthasya dvirupādānam avaśyaṃ kāryam,",
  "GK16ruvyavivya_pu:366_0": "tatra daṇḍāpūpikayā tadekārthasya pradhānamātrārthasya śabdasya dvirupādānaṃ nyāyasiddham",
  "GK16ruvyavivya_pu:366_1": "eva / rucir dīptiḥ abhilāṣaś ca ruciḥ / atra dvau ruciśabdau viśeṣyavācitvāt pradhānārthau /",
  "GK16ruvyavivya_pu:366_2": "nanūpamānasya yadi viśeṣyatvaṃ nopameyaviśeṣaṇatvaṃ tat katham upameyasaṃbandhiny",
  "GK16ruvyavivya_pu:366_3": "upamānasya vibhaktiḥ yathā vāgarthāv iva saṃpṛktau iti / naiṣa doṣaḥ / viśeṣaṇatvam",
  "GK16ruvyavivya_pu:366_4": "avacchedakatvaṃ tac copamānasyopameyaṃ praty upamitikriyāyāṃ vidyata eva / anyathā",
  "GK16ruvyavivya_pu:366_5": "tayoḥ saṃbandhābhāvād ananvyaprasaṅgaḥ / sthite viśeṣaṇatve tasya na viśeṣyavibhakter",
  "GK16ruvyavivya_pu:366_6": "hāniḥ kā cit / yat punar ihopamānaśabdasya viśeṣyavācitvam uktaṃ tad dharmitābhiprāyeṇa /",
  "GK16ruvyavivya_pu:366_7": "dharmī hy upamānam / na ca svatantratvāt viśeṣyārthaḥ / ataś caivāyaṃ strīva gacchati",
  "GK16ruvyavivya_pu:366_8": "ṣaṇḍo 'yam ity upameyaliṅgaṃ na bhajate / dharmavāci tu viśeṣaṇaṃ viśeṣyaliṅgam eva /",
  "GK16ruvyavivya_pu:366_9": "tad uktam - guṇavacanānām āśrayato liṅgavacanāni bhavanti iti / tad evam upamānam",
  "GK16ruvyavivya_pu:366_10": "upameyavibhaktiṃ na na bhajate dharmitvaṃ ca na jahātīti / khalatā durjanatvam /",
  "GK16ruvyavivya_pu:366_11": "khalatā ākāśavallī / atra prayukta iti / tarur ivety atra / vākyabhedaprasaṅgād iti",
  "GK16ruvyavivya_pu:366_12": "saṃbhavaty ekavākyatve vākyabhedaś ca neṣyate iti vākyabhedasya pratipattigauravavattvād",
  "GK16ruvyavivya_pu:366_13": "dheyatvam / atha samāsoktīti / anavaratajaletyāder viśeṣaṇasya dvyarthatvāt / upamānabhūteti /",
  "GK16ruvyavivya_pu:366_14": "yatropamānabhūtasya dharmiṇo 'nyasyārthasya gamyamānatvaṃ tatra samāsoktiḥ,",
  "GK16ruvyavivya_pu:367_0": "na sākṣād upādāna ity arthaḥ / kva cid iti / babhravaḥ kapilāḥ / etad dāvāgniviśeṣaṇaṃ",
  "GK16ruvyavivya_pu:367_1": "san nakulalakṣaṇam arthaṃ pratipādayatīti dharmidharmobhayātmatvam / evaṃ hariṇā",
  "GK16ruvyavivya_pu:367_2": "haritā mṛgāś ca / jaṭā mūlāni keśasaṃniveśāś ca / valkalaṃ vṛkṣatvak tatkṛtaṃ ca",
  "GK16ruvyavivya_pu:367_3": "vāsaḥ / kapilāḥ piṅgalā muniviśeṣāś ca / āropaviṣayabahutvād āropyamānānām api bahutvam /",
  "GK16ruvyavivya_pu:368_0": "kesariṇaṃ bakulapuṣpavantaṃ siṃhaṃ ca / vasantaṃ mādhavaṃ nivasantaṃ ca / abhimāno",
  "GK16ruvyavivya_pu:368_1": "dhārādhirūḍho māno mahāpramāṇaś ca / durvāraṇo 'śakyavāraṇo duṣṭaś ca karī / matto",
  "GK16ruvyavivya_pu:368_2": "matsakāśāt samadaś ca / abhimāna iti na tathā hṛdayaṅgamaḥ pāṭhaḥ / anyonyam iti",
  "GK16ruvyavivya_pu:368_3": "vasantam ity asya kesariṇam iti viśeṣaṇaṃ,",
  "GK16ruvyavivya_pu:369_0": "siṃhapakṣe ca kesariṇam ity asya vasantam iti / rūpyeti yaḥ kesarī pratītaḥ sa vasantasya",
  "GK16ruvyavivya_pu:369_1": "rūpakatvena na tāṭasthyena / evaṃ vasantam ity asya nivasanārthayoge 'pi vasantārthaḥ",
  "GK16ruvyavivya_pu:369_2": "kesariṇo rūpakatvena yojanīyaḥ / ittham eva durvāraṇābhimānayor vācyam / viśeṣyatvena",
  "GK16ruvyavivya_pu:369_3": "rūpyatvena ca svatantratvaṃ,",
  "GK16ruvyavivya_pu:370_0": "tadviparyayeṇa paratantratvam / viśeṣyādyātmaketi / ādigrahaṇena rūpyarūpakabhāvo",
  "GK16ruvyavivya_pu:370_1": "gṛhyate / tilakas taruviśeṣas tilakaś ca viśeṣakaḥ / tadabhivyaktir ubhayārthābhivyaktiḥ /",
  "GK16ruvyavivya_pu:370_2": "tayor ubhayor arthayoḥ / guṇavanto rajjuyuktā api ghaṭakāḥ saṅghaṭayitāro hrasvāś",
  "GK16ruvyavivya_pu:370_3": "ca ghaṭāḥ / pārthivā rājānaḥ,",
  "GK16ruvyavivya_pu:371_0": "na tu vakṣyamāṇayuktyā pṛthivīvikārā vyākhyeyāḥ guṇavattvaghaṭakatvayor iti / yady",
  "GK16ruvyavivya_pu:371_1": "apy atra samīhitasiddhau hetutvena vyavasthitasya ghaṭakā ity asya pārthivā iti prati viśeṣaṇatvaṃ,",
  "GK16ruvyavivya_pu:372": "tathāpi kūpa ivety upamāsāmarthyād viśeṣyatvam api ghaṭate //"
}