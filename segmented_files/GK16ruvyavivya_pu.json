{
  "GK16ruvyavivya_pu:0": "Ruyyaka [Rājānaka]:",
  "GK16ruvyavivya_pu:1": "Vyaktivivekavyākhyā, 2nd vimarśa",
  "GK16ruvyavivya_pu:2": "atha dvitīyo vimarśaḥ /",
  "GK16ruvyavivya_pu:3_0": "evaṃ tāvat prathame vimarśe dhvanilakṣaṇaṃ dūṣayitvā dhvaniśāstragataṃ granthāntaraṃ",
  "GK16ruvyavivya_pu:3_1": "dūṣayituṃ sāmānyena tāvat kāvyagatam anaucityollāsarūpaṃ dūṣaṇaprapañcam upapādayitum",
  "GK16ruvyavivya_pu:3_2": "āha - iha khalv ityādinā /",
  "GK16ruvyavivya_pu:4": "uktam iti sahṛdayaiḥ /",
  "GK16ruvyavivya_pu:5": "antaraṅgam iti sākṣād rasaviṣayatvāt /",
  "GK16ruvyavivya_pu:6": "ādyair iti dhvanikāraprabhṛtibhiḥ / tad uktam -",
  "GK16ruvyavivya_pu:7": "anaucityād ṛte nānyad rasabhaṅgasya kāraṇam /",
  "GK16ruvyavivya_pu:8": "prasiddhaucityabandhas tu rasasyopaniṣat parā //",
  "GK16ruvyavivya_pu:9": "ityādinā / bahiraṅgam iti vācyamukhena rase paryavasānād vidheyaḥ prādhānyena pratipipādayiṣito yo 'rthas tasya avimarśo 'nanusaṃdhānam upasarjanīkaraṇāt /",
  "GK16ruvyavivya_pu:10": "prakramaḥ kasya cid vastuno nirvāhāyārambhas tasya bhedo madhye 'nyathīkaraṇam anyathānirvāhaś ca /",
  "GK16ruvyavivya_pu:11": "kramasya paripāṭyā bheda ullaṅghanaṃ vyutkrama iti yāvat /",
  "GK16ruvyavivya_pu:12": "paunaruktyaṃ punaḥpratipādanam /",
  "GK16ruvyavivya_pu:13": "vācyasya vaktavyasya avacanam anuktiḥ /",
  "GK16ruvyavivya_pu:14": "etā avāntarabhedabhinnāḥ pañca dūṣanajātayaḥ /",
  "GK16ruvyavivya_pu:15": "yad etad ihagranthakṛtā vicārasaraṇim āśritya vidheyāvimarśādidoṣapañcakam udbhāvitaṃ,",
  "GK16ruvyavivya_pu:16": "na tatrādyatanapuruṣamātrabuddhipraṇayanāsūyayānādaraḥ karaṇīyaḥ /",
  "GK16ruvyavivya_pu:17": "pūrvair evaṃvidhadoṣodbhāvanarūpasya vicārasya praṇītatvāt /",
  "GK16ruvyavivya_pu:18": "tathā hi /",
  "GK16ruvyavivya_pu:19": "dāsyāḥ putra ityādāv ākrośe ṣaṣṭhyā alukaṃ pratipādayatā sūtrakṛtā vidheyāvimarśaḥ sūcita eva /",
  "GK16ruvyavivya_pu:20": "tathā svāmīśvarādhipatidāyādety atra sūtre na hi bhavati gavāṃ svāmī aśveṣu ca iti vadatā bhāṣyakṛtā spaṣṭam eva prakramabhedaḥ pratipāditaḥ /",
  "GK16ruvyavivya_pu:21_0": "tathā kṛñcānuprayujyate liṭi iy atrānuprayogasyānuśabdaparyālocanayā vyavahitapūrvaprayogaṃ",
  "GK16ruvyavivya_pu:21_1": "taṃ pātayāṃ prathamam āsa ityādau niṣedhatā cādīnāṃ ca na hi bhavati ca vṛkṣaḥ ityādinā",
  "GK16ruvyavivya_pu:21_2": "prayoganiyamakhyāpanena dyotakatvaṃ kathayatā asthānaprayogalakṣaṇaḥ kramabhedaḥ kaṭākṣita eva /",
  "GK16ruvyavivya_pu:22": "tathā karmadhārayamatvarthīyābhyāṃ bahuvrīhir laghutvāt syād iti vṛttilāghavaṃ cintayatā kātyāyanena paunaruktyam api prakāśitam eva /",
  "GK16ruvyavivya_pu:23_0": "tathā īṣad asamāptau ity atra pratijñānasamadhigamyaṃ sūtrakāroktaṃ rūpakalakṣaṇam",
  "GK16ruvyavivya_pu:23_1": "arthaṃ dūṣayatā prakṛtyarthasadṛśe kalpavādividhānam iti pratijñānasamadhigamyārthabhūtām",
  "GK16ruvyavivya_pu:23_2": "upamāṃ vyavasthāpayatopamāśrayeṇa vācyāvacanam api dyotitam eva /",
  "GK16ruvyavivya_pu:24": "etena rūpakāśrayeṇāvācyavacanam api dyotitam eva /",
  "GK16ruvyavivya_pu:25": "tad evaṃ mahāviduṣāṃ mārgam anusṛtya sahṛdayaśikṣādarāya vicārayandaraṃto 'sya mahāmater na kaś cit paryanuyogaleśasyāpy avasara ity alam atiprasaṅgena /",
  "GK16ruvyavivya_pu:26": "etasya ceti sāmānyenānaucityasya /",
  "GK16ruvyavivya_pu:27": "doṣā iti kāvyasya vikṛtatvāpādanād dūṣaṇād doṣā iti /",
  "GK16ruvyavivya_pu:28": "mugdha iti pṛṣṭasyāprativikṛtatve trīṇi kāraṇāni /",
  "GK16ruvyavivya_pu:29": "prativacanāpratibhānalakṣaṇaṃ maugdhyaṃ pratibhāne 'py aprauḍharūpatvam asahyatvam /",
  "GK16ruvyavivya_pu:30": "prauḍhatve 'pi guṇāsahiṣṇutvalakṣaṇaṃ mātsaryam /",
  "GK16ruvyavivya_pu:31": "tāny atra saṃdihyamānatayā krameṇoktāni /",
  "GK16ruvyavivya_pu:32": "yaḥ kilety atraiva cchedaḥ /",
  "GK16ruvyavivya_pu:33": "chātrābhyarthanayeti praṣṭṛtvasyāṅgīkṛtam iti prativaktṛtvasya ca nirdeśaḥ /",
  "GK16ruvyavivya_pu:34": "paurobhāgyaṃ doṣaikagrāhitvam /",
  "GK16ruvyavivya_pu:35": "nanu yadi parakīye kāvye parihārāya doṣāṇāṃ vicāraḥ kriyate,",
  "GK16ruvyavivya_pu:36": "tat kiṃ nijakāvye na teṣāṃ parihāraḥ /",
  "GK16ruvyavivya_pu:37": "tathā ca bhajate mātsaryamaunaṃ nu kim ity ato 'nantaram iti pṛṣṭa ity evaṃ krameṇetiśabdo nirdeśyaḥ kramāntareṇa nirdeśāt kramabhedo na yujyate /",
  "GK16ruvyavivya_pu:38": "evam anyat śokāpadānādau jñeyam /",
  "GK16ruvyavivya_pu:39": "tadartham āha - svakṛtiṣv iti kṛtiḥ kāvyam /",
  "GK16ruvyavivya_pu:40": "saṃrambha iti kutsitāḥ kariṇaḥ karikīṭāḥ kutsitāni kutsanaiḥ iti samāsaḥ /",
  "GK16ruvyavivya_pu:41": "karikīṭānām āśādviradaiḥ pratinirdeśaḥ /",
  "GK16ruvyavivya_pu:42": "meghaśakalānāṃ tu kalpāntatoyadaiḥ ya ity atraiva cchedaḥ /",
  "GK16ruvyavivya_pu:43": "ayaṃ śloko vakroktijīvite vitatya vyākhyāta iti tata evāvadhāryaḥ /",
  "GK16ruvyavivya_pu:44": "tāvacchabdo vidheyāvimarśatrayasyaitacchlokagatasyopakramadyotakaḥ /",
  "GK16ruvyavivya_pu:45": "saṃbandhopapatter iti /",
  "GK16ruvyavivya_pu:46": "ayaṃ bhāvaḥ - samarthaḥ padavidhiḥ iti vacanāt samāsaḥ sāmarthyanimittakaḥ /",
  "GK16ruvyavivya_pu:47": "sāmarthyaṃ ca saṅgatārthatvaṃ,",
  "GK16ruvyavivya_pu:48": "saṅgatatvaṃ ca saṃbandhaḥ /",
  "GK16ruvyavivya_pu:49": "sa cātra viśeṣaṇaviśeṣyabhāvaḥ /",
  "GK16ruvyavivya_pu:50": "paryudāsasyaiva viśeṣaṇaṃ nañā abrāhmaṇa iti yathā /",
  "GK16ruvyavivya_pu:51": "na cātra vakṣyamāṇanyāyena paryudāso ghaṭata iti /",
  "GK16ruvyavivya_pu:52": "nanv abrāhmaṇa ityādau nañ kathaṃ viśeṣaṇam /",
  "GK16ruvyavivya_pu:53": "viśeṣaṇaṃ hi viśeṣyasyoparañjakaṃ bhavati /",
  "GK16ruvyavivya_pu:54": "na ca nañśabdo viruddhatvād vidhim uparañjayati /",
  "GK16ruvyavivya_pu:55": "tat katham asya viśeṣaṇatvam /",
  "GK16ruvyavivya_pu:56": "naitat /",
  "GK16ruvyavivya_pu:57": "abrāhmaṇa ityādau brāhmaṇaśabdo brāhmaṇasadṛśe kṣatriyādau vartate /",
  "GK16ruvyavivya_pu:58": "sā cākṣatriyādau brāhmaṇaśabdasya vṛttir nañā dyotyate /",
  "GK16ruvyavivya_pu:59": "tad uktam - nañ ivayuktam anyasadṛśādhikaraṇe tatha hy artha iti /",
  "GK16ruvyavivya_pu:60": "tatra ca śabdaśaktisvābhāvyaṃ kāraṇam /",
  "GK16ruvyavivya_pu:61": "yathā caitat tathā nañsūtrabhāṣyād avaseyam /",
  "GK16ruvyavivya_pu:62": "pradhānatvam iti /",
  "GK16ruvyavivya_pu:63_0": "yatra vidheḥ prādhānyaṃ pratiṣedhasyāprādhānyaṃ naña uttarapadena saṃbandhaḥ samarthasamāsa",
  "GK16ruvyavivya_pu:63_1": "ekavākyatvaṃ ca tatra paryudāsaḥ kiṃ cid varjayitvā kasya cid upadeśo nirāsa iti nigamanāt /",
  "GK16ruvyavivya_pu:64": "tatra kārikāyāṃ trayaṃ nirdiṣṭaṃ dvayaṃ cākṣipyate /",
  "GK16ruvyavivya_pu:65": "jugopeti /",
  "GK16ruvyavivya_pu:66": "atra nañarthaviśiṣṭasyottarapadārthasya vidhir na trastatvādiniṣedhaḥ /",
  "GK16ruvyavivya_pu:67": "tatrāpy atrastatvādeḥ siddhatvāt tadanuvādena gopanādi vidhīyata iti paryudāsatvam /",
  "GK16ruvyavivya_pu:68": "aprādhānyam iti /",
  "GK16ruvyavivya_pu:69": "yatra pratiṣedhasya prādhānyaṃ vidher aprādhānyyaṃ nañaḥ kriyāpadena saṃbandho 'samarthasamāsaḥ vākyabhedaś ca,",
  "GK16ruvyavivya_pu:70": "tatra prasajya prāpayya pratiṣedha iti prasajyapratiṣedhaḥ /",
  "GK16ruvyavivya_pu:71": "atra kārikāyāṃ traye nirdiṣṭe 'nyad dvayam ākṣiptam /",
  "GK16ruvyavivya_pu:72": "na veti /",
  "GK16ruvyavivya_pu:73": "atra dṛptaniśācaraṃ prati niṣedhaḥ pratīyate,",
  "GK16ruvyavivya_pu:74": "na tv adṛptaniśācaravidhir iti prasajyapratiṣedhatā /",
  "GK16ruvyavivya_pu:75": "saṃrambhavatpratiṣedho hy atreti /",
  "GK16ruvyavivya_pu:76": "saṃrabdhavān yaḥ puruṣas tadgatā yeyaṃ saṃrabdhatā saṃrambhaṇakriyā tasyā vakṣyamāṇanyāyena pratiṣedha ity arthaḥ /",
  "GK16ruvyavivya_pu:77": "asaṃradhavadvidhir iti saṃrabdhavatsadṛśasya saṃrambhasadṛśakriyākarttur udāsīnaprāyasya vidhir ity arthaḥ /",
  "GK16ruvyavivya_pu:78": "yad uktaṃ nañ iva yuktam ityādi /",
  "GK16ruvyavivya_pu:79": "tatreti saṃrabdahavatpratiṣedhe /",
  "GK16ruvyavivya_pu:80": "na cāsāv iti pratiṣedhati /",
  "GK16ruvyavivya_pu:81": "tatsiddhipakṣa iti vivakṣito yaḥ pradhānabhūtaniṣedhalakṣaṇo 'rthasya siddhipakṣa ity arthaḥ /",
  "GK16ruvyavivya_pu:82": "asya vidhyanuvādabhāvasyeti /",
  "GK16ruvyavivya_pu:83": "nañarthasya vidhir uttarapadārthasyānuvāda ity asya /",
  "GK16ruvyavivya_pu:84": "samāse hi nañarthopasarjana uttarapadārthaḥ prādhānyena pratīyate /",
  "GK16ruvyavivya_pu:85": "kāvyārtheti /",
  "GK16ruvyavivya_pu:86": "atra vyavacchedyaṃ prasajyapratiṣedhaṃ pradarśya paricchedyaṃ paryudāsam udāharati /",
  "GK16ruvyavivya_pu:87": "nanu prasajyapratiṣedhe nañaḥ kriyānvaye 'saṃrabdahavān ity atra saṃrambhakriyāniṣedho bhaviṣyati /",
  "GK16ruvyavivya_pu:88": "tat ko 'tra doṣa ity āha:",
  "GK16ruvyavivya_pu:89": "kriyākartraṃśabhāg iti /",
  "GK16ruvyavivya_pu:90": "ayaṃ bhāvaḥ:",
  "GK16ruvyavivya_pu:91": "asaṃrabdhavān ity atra dvāv aṃśau kriyāṃśaḥ kārakāṃśaś ca /",
  "GK16ruvyavivya_pu:92": "tatrobhayāṃśabhāgarthaniṣedhe śabdaśaktisvābhāvyād vākye kriyāṃśaniṣedhas tasya prādhānyena vivakṣitasyāparāmarśam anuktād vidheyāvimarśaḥ /",
  "GK16ruvyavivya_pu:93_0": "yathā ca prasajyapratiṣedhe samāso neṣṭas tathoktanayena paryudāse 'py asamāso neṣyata",
  "GK16ruvyavivya_pu:93_1": "ity āha - nanu sādhv iti atra na kurvateti karaṇakriyākartṛsadṛśena kriyāṃ praty",
  "GK16ruvyavivya_pu:93_2": "udāsīnaprāyeṇety arthaḥ /",
  "GK16ruvyavivya_pu:94": "akurvateti vācye na kurvateti kriyāṃśaniṣedhaḥ pratīter vaiparītyakārī /",
  "GK16ruvyavivya_pu:95": "evaṃ nocitam apīty ucitatvamātraniṣedhaḥ pratīter vaiparītyakṛd eva /",
  "GK16ruvyavivya_pu:96": "tacchravaṇaṃ kriyāśravaṇam /",
  "GK16ruvyavivya_pu:97": "tayor iti siddhārthā vṛttiḥ /",
  "GK16ruvyavivya_pu:98": "sādhyārthaṃ vākyam /",
  "GK16ruvyavivya_pu:99": "asūryaṃpaśyādiṣv iti /",
  "GK16ruvyavivya_pu:100": "atrāpi nañaḥ sūryeṇottarpadārthena nābhisaṃbandhaḥ,",
  "GK16ruvyavivya_pu:101": "api tu taddraṣṭrarthenaiva /",
  "GK16ruvyavivya_pu:102": "tatrāpi kartraṃśaḥ pradhānaṃ na kriyāṃśaḥ karttari khaśo vidhānād iti pūrvavad avaseyam /",
  "GK16ruvyavivya_pu:103": "bhuṅkta iti atra hi vākyasya kriyāprādhānyaṃ pratīyamānabhavatyādikriyāpekṣe nañaḥ samanvaye śrāddhabhojī na bhavatīti vākyārthaḥ /",
  "GK16ruvyavivya_pu:104": "aśrāddhabhojīty atra tu nañā bhoktus samanvaye śrāddhabhoktṛvyatirikto 'pi vighasāśyā+i++ pratīyate /",
  "GK16ruvyavivya_pu:105": "yataś cātrāśrāddhabhojītyādau samāse pratiṣedho neṣṭaḥ,",
  "GK16ruvyavivya_pu:106": "tata eva samarthasamāsas tadviparyayeṇāsamarthasamāsaś ca kārikādvayenoktaḥ /",
  "GK16ruvyavivya_pu:107": "vākyabhedābhedayos tu sāmarthyāt pratītir ity avacanam /",
  "GK16ruvyavivya_pu:108": "evakemaṃ vidheyāvimarśaṃ vicārya dvitīyam udāharati - yo 'sāv ity atreti tacchabdaṃ praty ākāṅkṣāyāḥ kenāpy anivarttanāt /",
  "GK16ruvyavivya_pu:109": "ekatareti kvacid yacchabdenopakrame tacchabdenopasaṃhāraḥ /",
  "GK16ruvyavivya_pu:110": "kva cit tacchabdenopakrame yacchabdenopasaṃhāraḥ prasajyate /",
  "GK16ruvyavivya_pu:111": "etac ca dvayaṃ śābdopakramopasaṃhārakrameṇodāhariṣyati /",
  "GK16ruvyavivya_pu:112": "tayor apīti /",
  "GK16ruvyavivya_pu:113": "apiśabdo nañarthaṃ samuccinoti /",
  "GK16ruvyavivya_pu:114": "prasajyapratiṣedhe hi nañartho vidheyo niṣedhyo 'rtho 'nuvādyaḥ /",
  "GK16ruvyavivya_pu:115": "paryudāse tu viparyaya ity uktaṃ prāg /",
  "GK16ruvyavivya_pu:116": "anuvādyavidheyeti /",
  "GK16ruvyavivya_pu:117": "yattador nityābhisaṃbandhe 'pi śabdaśaktisvābhāvyād yado 'nuvādyaviṣayatvaṃ tado vidheyaviṣayatvam /",
  "GK16ruvyavivya_pu:118": "nityatvād iti /",
  "GK16ruvyavivya_pu:119": "apekṣāprāṇatayāvasthānāt /",
  "GK16ruvyavivya_pu:120": "śābda iti śabdenobhayoḥ saṃsparśād /",
  "GK16ruvyavivya_pu:121": "ubhayoḥ saṃsparśābhāva ārthatvam /",
  "GK16ruvyavivya_pu:122": "tatra dvayī gatiḥ - anyatarānupādānaṃ dvayor anupādānaṃ vā /",
  "GK16ruvyavivya_pu:123": "anyatarānupādanam api yattadāśrayabhāvena dvidhā /",
  "GK16ruvyavivya_pu:124": "krameṇa caitad udāhariṣyati /",
  "GK16ruvyavivya_pu:125": "upakalpito nityasāpekṣatvād upasthāpitaḥ /",
  "GK16ruvyavivya_pu:126": "atra ca prasiddhādiviṣayatvaṃ yadā nirdiṣṭam /",
  "GK16ruvyavivya_pu:127": "sā kalā yā prasiddheti sphuṭatvena pratīteḥ /",
  "GK16ruvyavivya_pu:128": "kva cit tado 'pi vyapadiśyate,",
  "GK16ruvyavivya_pu:129": "tasya yacchabdenaikaviṣayatvāt /",
  "GK16ruvyavivya_pu:130": "te iti ye mayaivānubhūte ity arthaḥ /",
  "GK16ruvyavivya_pu:131": "anviyeṣa sa iti /",
  "GK16ruvyavivya_pu:132": "atra sa iti yaḥ prakrānta ity arthaḥ /",
  "GK16ruvyavivya_pu:133": "upāttavastv iti vakṣyamāṇaśloke ko 'pīti yad upāttaṃ vastu tadviṣayatvenety arthaḥ /",
  "GK16ruvyavivya_pu:134": "asya upakramopasaṃhārasya prakrāntavastuviṣayasya /",
  "GK16ruvyavivya_pu:135": "tacchabdāt prayogātiprasaṅganiyamaṃ prakāśayan parihāryaṃ viṣayaṃ pradarśayati /",
  "GK16ruvyavivya_pu:136": "- yas tv ekavākya iti /",
  "GK16ruvyavivya_pu:137": "ekavākyagrahaṇena parāmamṛśyasya pratyakṣāyamāṇatoktā /",
  "GK16ruvyavivya_pu:138": "tataś ca vākyabhede na doṣaḥ /",
  "GK16ruvyavivya_pu:139": "kartṛtveneti prādhānyaṃ sūcayati aprādhānyasya parāmarśo na duṣyatīti khyāpanārtham /",
  "GK16ruvyavivya_pu:140": "sa ity arthaḥ parāmṛṣṭaḥ /",
  "GK16ruvyavivya_pu:141": "tebhya iti kartṛtvavācakād idamādibhyaś ca /",
  "GK16ruvyavivya_pu:142": "asau tacchabdaḥ /",
  "GK16ruvyavivya_pu:143": "asamanvayād iti tacchabdasya parokṣārthapratipādakatve saṃbandhavirodhād ity arthaḥ /",
  "GK16ruvyavivya_pu:144": "tādātmyāyeti /",
  "GK16ruvyavivya_pu:145": "śaśikalāmaulisvarūpatvāyety arthaḥ /",
  "GK16ruvyavivya_pu:146": "ārtha iti upakramopasaṃhārakramā nirdiṣṭaḥ /",
  "GK16ruvyavivya_pu:147": "kalpitatatkramādīti /",
  "GK16ruvyavivya_pu:148": "kalpitaṃ tad yac chabdanirdiṣṭaṃ karmādi viṣayo 'syeti yacchabdārthaḥ karmakaraṇāditayā viṣayatvenāsya kalpita ity arthaḥ /",
  "GK16ruvyavivya_pu:149": "saṃbandhadvaividhyeti śābdārthabhedena dvaividhyam /",
  "GK16ruvyavivya_pu:150": "yattad iti /",
  "GK16ruvyavivya_pu:151": "yacchabdasamīpe samānādhikaraṇas tacchabda upādīyamānaḥ śabdaśaktisvābhāvyāt prasiddhavastuviṣayaṃ yacchabam ākāṅkṣati /",
  "GK16ruvyavivya_pu:152": "vaiyadhikaraṇyena vyavadhānena ca nirdeśe tu nirdiṣṭenaiva yadā samanvayaṃ bhajate /",
  "GK16ruvyavivya_pu:153": "na kevalaṃ yo mahato 'pabhāṣate,",
  "GK16ruvyavivya_pu:154": "śṛṇoti tasmād api yaḥ sa pāpabhāg ity atra yady api yaḥ sa iti yattador nairantaryeṇa sāmānādhikaraṇyena ca nirdeśaḥ,",
  "GK16ruvyavivya_pu:155": "tathāpi na yat tad ūrjitam iti nyāyena tacchabdo yacchabdāntaraṃ praty apekṣāyām iha yadi tacchabdo nirantaropāttayacchabdāpekṣayaiva prayujyate,",
  "GK16ruvyavivya_pu:156": "tadā syād eṣa doṣaḥ,",
  "GK16ruvyavivya_pu:157_0": "yāvatā na kevalaṃ ya ity atra yacchabdāpekṣayā vyavadhānena prādhānyāt prayuktas",
  "GK16ruvyavivya_pu:157_1": "tacchabdāntarānākāṅkṣaḥ prasaṅgena nirantaranirdiṣṭayacchabdānvayaṃ bhajamānaḥ pūrvasaṃskāreṇa",
  "GK16ruvyavivya_pu:157_2": "na tacchabdāntaram ākāṅkṣatīty anavadyam etat /",
  "GK16ruvyavivya_pu:158": "tad itthaṃ yattador upakramopasaṃhārakramo dvividhaḥ parighaṭitaḥ /",
  "GK16ruvyavivya_pu:159": "sa cātra śloke na yujyata ity āha - evaṃ ceti /",
  "GK16ruvyavivya_pu:160": "tadupādāna iti /",
  "GK16ruvyavivya_pu:161": "yacchabdo nātra tad eti prakrāntas tacchabdaḥ parāmṛśyate tatsaṃbandhapratītāv ity arthaḥ.",
  "GK16ruvyavivya_pu:162": "nanu prayogadarśanam evātra samarthakaṃ bhaviṣyatīty āśaṅkya prayogasya prāmādikapāṭhaviparyāsahetukatvam āha - mīlitam iti /",
  "GK16ruvyavivya_pu:163": "tadabhinnārthaḥ tacchabdābhinnārthaḥ /",
  "GK16ruvyavivya_pu:164": "tasya adaśśabdasya /",
  "GK16ruvyavivya_pu:165": "tacchabdābhinnārthatve 'daśśabdasya dūṣaṇadvayam uktam /",
  "GK16ruvyavivya_pu:166": "kevalādaśśabdapryoge asau marud ityādau yacchabdākāṅkṣā syād ity ekaṃ yacchabdasahāyasyādaśśabdasya prayoge yo 'sau jagattrayetyādau prayuktatacchabdākāṅkṣā na syād iti dvitīyam /",
  "GK16ruvyavivya_pu:167": "atra yasya prakopetyadaśśabdarahitayacchabdaprayogo dṛṣṭāntatvenokto yathāsya kevalasya tacchabdākāṅkṣā tathādaśśabdayuktasyāpīty arthaḥ /",
  "GK16ruvyavivya_pu:168": "parikalpyata iti tasya yathoktavastv iti yathā avigānena śiṣṭaprasiddhipāraṃparyeṇoktaṃ vastu tacchabdārthavivikto viṣayas tasya tanmate asaṃbhavaḥ /",
  "GK16ruvyavivya_pu:169": "tvayā hy adaśśabdasya tacchabdārthatvam ucyate tatra yacchabdaparāmarśāpekṣāprasaṅgaḥ ity arthaḥ /",
  "GK16ruvyavivya_pu:170": "parikalpyata iti prayogapravāhaprāmāṇyānyathānupapattyāvāyātayārthāpattyety arthaḥ /",
  "GK16ruvyavivya_pu:171": "tam antareṇeti /",
  "GK16ruvyavivya_pu:172": "tacchabdena prayogapravāhaḥ parāmṛṣṭaḥ /",
  "GK16ruvyavivya_pu:173": "tadatadarthatvaniścayo vivakṣitāvivakṣitārthatvaniścayaḥ /",
  "GK16ruvyavivya_pu:174": "yadi tu tām iti tadabhinnārthatānupapattiḥ parāmṛṣṭā /",
  "GK16ruvyavivya_pu:175": "gate 'nugataṃ yasya sa gatānugatikaḥ /",
  "GK16ruvyavivya_pu:176": "matvarthīyo 'tra ṭhanpratyayaḥ /",
  "GK16ruvyavivya_pu:177": "yenaiva pathā eko gacchati tenaivāvicāritenaiva yo gacchati sa ity arthaḥ /",
  "GK16ruvyavivya_pu:178": "tato bhāvapratyayaḥ /",
  "GK16ruvyavivya_pu:179": "avikalpam ity akārapraśleṣaḥ /",
  "GK16ruvyavivya_pu:180": "niśśaṅkam ity arthaḥ /",
  "GK16ruvyavivya_pu:181": "yad vā na vikalpamātreṇa,",
  "GK16ruvyavivya_pu:182": "api tu sākṣād ity arthaḥ /",
  "GK16ruvyavivya_pu:183": "smṛtibhūḥ kāmaḥ /",
  "GK16ruvyavivya_pu:184": "dvitīyaḥ smṛtibhūśabdaḥ smaraṇaviṣaye prayuktaḥ /",
  "GK16ruvyavivya_pu:185": "dagdhatvāt smṛtimātraśeṣa ity arthaḥ /",
  "GK16ruvyavivya_pu:186": "kṣatāt vadhāt /",
  "GK16ruvyavivya_pu:187": "vyavahitānām eveti yathā yo 'vikalpam ityādau /",
  "GK16ruvyavivya_pu:188": "avyavahitatve veti /",
  "GK16ruvyavivya_pu:189": "yathā smṛtibhūr ityādau /",
  "GK16ruvyavivya_pu:190": "etadartham evodāharaṇadvayam uktam /",
  "GK16ruvyavivya_pu:191": "tatra hīti idamādisahitaprayoge /",
  "GK16ruvyavivya_pu:192": "tayor iti yattadoḥ /",
  "GK16ruvyavivya_pu:193": "taditareti yadṛcchayaikataraprayoge anyatarāpekṣety arthaḥ /",
  "GK16ruvyavivya_pu:194": "sutarām iti idamādisāhityena prayukto yacchabdaḥ svabhāvato vikāsitāsya eva tacchabdaṃ pratīkṣate,",
  "GK16ruvyavivya_pu:195": "evaṃ tacchabdo 'pi yacchabdam iti jñeyam /",
  "GK16ruvyavivya_pu:196": "etac ca krameṇodāhṛtaṃ yad etad iti,",
  "GK16ruvyavivya_pu:197": "so 'yam iti ca /",
  "GK16ruvyavivya_pu:198": "tad anyena granthena pradarśaka upayujyate tadvad asya yacchabdasya na prakrāntaparāmarśe saṃbandho,",
  "GK16ruvyavivya_pu:199": "nāpi prakraṃsyamānavastusamanvayamārgopadeśe tacchabdādhyāhāraḥ śaraṇam /",
  "GK16ruvyavivya_pu:200_0": "sa ca satkāvyakalaṅkāyamāno heya eva anuktvaiveti yattador madhye parāmṛśyam anuktvā",
  "GK16ruvyavivya_pu:200_1": "yatra nirantaraḥ prayogaḥ yathā yat tad ūrjitam ityādau tatra tayor yattador yathāyogaṃ",
  "GK16ruvyavivya_pu:200_2": "punaḥ prayogo na duṣyati yatha nūnaṃ tad api hāritam ityādau /",
  "GK16ruvyavivya_pu:201": "tathā tayor yattadoḥ /",
  "GK16ruvyavivya_pu:202_0": "nirantaranirdiṣṭeṣv idamādiṣu satsu tayor yattadoḥ teṣām idamādīnāṃ ca saṅghaṭitatvena",
  "GK16ruvyavivya_pu:202_1": "sthitānāṃ yathāyogaṃ yattadoḥ pratyavekṣā na nivarttate yathā aprayukteṣv idamādiṣu",
  "GK16ruvyavivya_pu:202_2": "kevalayoḥ pṛthagavasthitayor apekṣā na nivarttate tadvat prayukteṣv apīty arthaḥ",
  "GK16ruvyavivya_pu:202_3": "yathā yad etac candrāntar iti,",
  "GK16ruvyavivya_pu:203": "so 'yaṃ paṭa iti ca /",
  "GK16ruvyavivya_pu:204": "evaṃ prakṛte 'pi yo 'sāv iti /",
  "GK16ruvyavivya_pu:205": "tatsāṅkaryeti /",
  "GK16ruvyavivya_pu:206": "yacchabdasya pṛthag idamādisāhitye tacchabdasya ca pṛthag idamādisāhitye yattadoḥ parasparasāhitye ca bahavo bhedāḥ,",
  "GK16ruvyavivya_pu:207": "teṣām udāharaṇeṣu diṅmātraṃ darśitam /",
  "GK16ruvyavivya_pu:208": "saṃprati prāyeṇa vākyārthasamanvayavyāpinor yattador yo 'yaṃ nityābhisaṃbandhatvenopakramopasaṃhārakramaḥ,",
  "GK16ruvyavivya_pu:209": "sa prasaṅgād vicāryate /",
  "GK16ruvyavivya_pu:210": "sa ca puṣṭāpuṣṭaduṣṭabhedena trividhaḥ /",
  "GK16ruvyavivya_pu:211": "puṣṭo 'pi prathamaṃ śābdatvārthatvabhedena dvividhaḥ /",
  "GK16ruvyavivya_pu:212": "śābdo 'pi yacchabdopakramas tacchabdopakramaś ceti dvividhaḥ /",
  "GK16ruvyavivya_pu:213": "ārtho 'pi yacchabdamātrānupādāne tacchabdasyopāttasya prasiddhānubhūtaprakrāntaviṣayeṇa yadābhisaṃbandhāt trividhaḥ /",
  "GK16ruvyavivya_pu:214": "yacchabdasya ca tacchabdānupādāne kevalam upāttasya prakrāntaviṣayeṇa kalpitatatkarmādiviṣayeṇa ca tadābhisaṃbandhād dvividhaḥ /",
  "GK16ruvyavivya_pu:215": "ubhayānupādāne tu dvayor upāttavastuviṣayatākalpana eka eva bhedaḥ /",
  "GK16ruvyavivya_pu:216": "evaṃ śābdo dvividha ārthaḥ ṣaḍbheda ity aṣṭavidho yattador upakramopasaṃhārakramaḥ puṣṭaḥ /",
  "GK16ruvyavivya_pu:217": "tac caitac ceha granthakṛtodāhṛtam /",
  "GK16ruvyavivya_pu:218": "yat tadūrjitam ityādau tu śābdasyārthasya copasaṃhārakramasya saṅkīrṇatvam iti nāsya pṛthagbhāvaḥ /",
  "GK16ruvyavivya_pu:219": "apuṣṭasya duṣṭamadhye prasaṅgena varṇayiṣyamāṇatvād idānīṃ duṣṭo vyākriyate /",
  "GK16ruvyavivya_pu:220": "tatra yattadoḥ sthāne tacchabdayacchabdanairantaryeṇa sāmānādhikaraṇyena cedamādīnaṃ duṣṭataiva teṣām atadarthatvāt tannikaṭe ca prayujyamānānāṃ prasiddhimātraparāmarśakatvād,",
  "GK16ruvyavivya_pu:221": "yathā yo 'sau kutra camatkṛter iti /",
  "GK16ruvyavivya_pu:222": "evaṃ tacchabdasācivyenedamādīnām udāharaṇam ūhyam /",
  "GK16ruvyavivya_pu:223": "viprakṛṣṭatvena sannikṛṣṭatve 'pi vaiyadhikaraṇyena vā teṣām prayoge na duṣṭaṃ nāduṣṭam ity apuṣṭatvam eva yathā yo 'vikalpam iti smṛtibhūḥ smṛtibhūr iti ca /",
  "GK16ruvyavivya_pu:224": "evaṃ tacchabdopakrama udāharttvayam /",
  "GK16ruvyavivya_pu:225": "tathā tacchabdasya parokṣāyamāṇārthapratyavamarśitvād ekavākyasthapratyakṣāyamāṇapradhānabhūtārthapratyavamarśe duṣṭatvaṃ,",
  "GK16ruvyavivya_pu:226": "yathā sa vaḥ śaśikalāmaulir ityādau /",
  "GK16ruvyavivya_pu:227": "pradhānagrahaṇena na kartṛmātraṃ nirdiṣṭam,",
  "GK16ruvyavivya_pu:228": "api tu kārakāntaram api prādhānyena vivakṣitatvāt pratyakṣāyamāṇam / tena",
  "GK16ruvyavivya_pu:229": "sa medinīṃ vinirjitya caturjaladhimekhalām /",
  "GK16ruvyavivya_pu:230": "sacivārpitatadbhāras tasyām āsta yathāsukham //",
  "GK16ruvyavivya_pu:231": "iti medinyās tacchabdaparāmarśo na sundara ity āhuḥ /",
  "GK16ruvyavivya_pu:232_0": "yathā yattadoḥ padārthavākyārthagatatvena dvividhāvasthāne yad ekasya padārthaniṣṭhatvād",
  "GK16ruvyavivya_pu:232_1": "anyasya vākyārthaviṣayatvaṃ tad bhinnaviṣayatvena nityābhisaṃbandhaparipanthi duṣṭam eva / yathā",
  "GK16ruvyavivya_pu:233": "hemrāṃ bhāraśatāni vā madamucāṃ bṛndāni vā dantināṃ śrīharṣeṇa yad arpitāni guṇine bāṇāya kutrādya tat /",
  "GK16ruvyavivya_pu:234": "yā bāṇena tu tasya sūktivisarair uṭṭaṅkitāḥ kīrttayas tat kalpapralaye 'pi yānti na manāṅ manye parimlānatām //",
  "GK16ruvyavivya_pu:235": "iti / yā iti padārthaviṣayatvam anipātasya tacchabdasya /",
  "GK16ruvyavivya_pu:236": "tad iti tu vākyārthaviṣayas tacchabdaḥ /",
  "GK16ruvyavivya_pu:237": "padārthaviṣaye tā iti syāt /",
  "GK16ruvyavivya_pu:238": "atraiva yad bāṇena tu tasyeti tāḥ kalpapralaye 'pi iti ca pāṭhe yado vākyārthaviṣayatve tadaḥ padārthaniṣṭhatva udāharaṇaṃ deyam /",
  "GK16ruvyavivya_pu:239": "tasmād yā bāṇena tv iti tāḥ kalpapralaye 'pīti ca paṭhanīyam / iha tu",
  "GK16ruvyavivya_pu:240": "indīvaraṃ yadatasīkusumasya vṛttyā yat ketakaṃ jaraḍhabhūrjadalānuvṛttyā /",
  "GK16ruvyavivya_pu:241": "yan manyase ca vakulaṃ karavīravṛttyā sā sāmprataṃ madhupa hanta tavaiva hāniḥ //",
  "GK16ruvyavivya_pu:242": "iti na kevalaṃ yacchabdo vākyārthaviṣaye,",
  "GK16ruvyavivya_pu:243": "yāvat tacchabdo 'pi /",
  "GK16ruvyavivya_pu:244": "yadi paraṃ sa vākyārtho hānipadena piṇḍīkṛtya prakāśitas tacchabdena parāmṛṣṭaḥ /",
  "GK16ruvyavivya_pu:245": "ata evātra tacchabdasya vidheyapadārthābhiprāyeṇa strīliṅgatvam /",
  "GK16ruvyavivya_pu:246": "anuvādyābhiprāyeṇa tu tat sāmpratam iti /",
  "GK16ruvyavivya_pu:247": "ubhayathāpi liṅgaparigrahaḥ śiṣṭapravāhe sthitaḥ /",
  "GK16ruvyavivya_pu:248": "kiṃ ca yattador nityābhisaṃbandhād guṇapradhānayoś ca saṃbandhārhatvāt parāmṛśya ekatra yacchabdavākye tacchabdavākye vā nirdiṣṭa itaravākye tadā yadā vā pratyavamṛśyate /",
  "GK16ruvyavivya_pu:249": "yacchabdavākye tu nirdiṣṭena yacchabdāntareṇa guṇānāṃ pradhānānāṃ ca parasparam abhisaṃbandhāt /",
  "GK16ruvyavivya_pu:250": "evaṃ ca tathā parāmarśe dvau duṣṭābhedau / yathā:",
  "GK16ruvyavivya_pu:251": "yeṣāṃ tās tridaśebhadānasaritaḥ pītāḥ pratāpoṣmabhir līlāpānabhuvaś ca nandanatarucchāyāsu yaiḥ kalpitāḥ /",
  "GK16ruvyavivya_pu:252": "yeṣāṃ huṅkṛtayaḥ kṛtāmarapurakṣobhāḥ kṣapācāriṇāṃ kiṃ tais tvatparitoṣakāri vihitaṃ kiṃ cit pravādocitam //",
  "GK16ruvyavivya_pu:253": "iti / kṣapācāriṇām iti ṣaṣṭhyantaṃ yacchabdena saṃbaddhaṃ yacchadbāntareṇa partyavamṛṣṭam /",
  "GK16ruvyavivya_pu:254": "kṣapācāribhir iti pāṭho nyāyyaḥ /",
  "GK16ruvyavivya_pu:255": "evaṃ tacchabdavākye nirdiṣṭaṃ yacchabdaiḥ parāmṛśyamānaṃ na duṣyati, yathā ca:",
  "GK16ruvyavivya_pu:256": "puṇḍrekṣoḥ paripākapāṇḍunibiḍe yo madhyame parvaṇi khyātaḥ kiṃ ca rasaḥ kaṣāyamadhuro yo rājajambūphale /",
  "GK16ruvyavivya_pu:257": "tasyāsvādadaśāviluṇṭanapaṭur yeṣāṃ vacovibhramaḥ sarvatraiva jayanti citramatayas te bharttṛmeṇḍādayaḥ //",
  "GK16ruvyavivya_pu:258": "iti / atra dvitīye yacchabdavākye rasaḥ parāmṛśyo nirdiṣṭas tacchabdena parāmṛśyate /",
  "GK16ruvyavivya_pu:259": "prathame yacchabdavākye tu yacchadaparāmarśo na yujyate dvayor asaṃbandhād, yathā:",
  "GK16ruvyavivya_pu:260": "namo 'stu tābhyo bhuvane jayanti tāḥ sudhāmucas tāś ca kavīndrasūktayaḥ /",
  "GK16ruvyavivya_pu:261": "bhavaikavicchedi kathāśarīratām upaiti yāsāṃ caritaṃ pinākinaḥ //",
  "GK16ruvyavivya_pu:262": "iti kavīndrasūktīnāṃ tacchabdavati vākyena nirdiṣṭānāṃ tacchabdāntareṇa parāmarśo na yuktaḥ /",
  "GK16ruvyavivya_pu:263": "kiṃ ca yattacchabdayoḥ svabhāvena vākyabhedotthāpakatve yad ekataravākye 'nyatarat padaṃ prayujyānyatarat prayujyate tad api duṣṭam eva / yathā:",
  "GK16ruvyavivya_pu:264": "aprākṛtasya caritātiśayaiś ca dṛṣṭair atyadbhutair apahṛtasya tathāpi nāsthā /",
  "GK16ruvyavivya_pu:265": "ko 'py eṣa vīraśiśukākṛtir aprameyamāhātmyasārasam udāyamayaḥ padārthaḥ //",
  "GK16ruvyavivya_pu:266": "ity atra yady apīty apekṣitam /",
  "GK16ruvyavivya_pu:267": "na ca tadekavākyatāyāṃ saṃbandhuṃ yogyam /",
  "GK16ruvyavivya_pu:268_0": "ekatrāpi vākye guṇakriyādigataṃ kalpitaṃ bhedam āśritya prakrāntavastuviṣayatacchabdaprayoge",
  "GK16ruvyavivya_pu:268_1": "pradhānakriyāyāṃ parāmṛśyasya pradhānatvād eva svarūpeṇa nirdeśe guṇakriyādiviṣaye",
  "GK16ruvyavivya_pu:268_2": "tu tacchabdena parāmarśe nyāyye yadviparyayakaraṇaṃ tad duṣṭam eva / yathā",
  "GK16ruvyavivya_pu:269": "prajānām eva bhūtyarthaṃ sa tābhyo balim agrahīt /",
  "GK16ruvyavivya_pu:270": "sahasraguṇam utsraṣṭum ādatte hi rasaṃ raviḥ //",
  "GK16ruvyavivya_pu:271": "iti / baliṃ prajābhyo jagrāha sa tāsām eva bhūtaye iti yuktaḥ pāṭhaḥ /",
  "GK16ruvyavivya_pu:272": "tathaikaviṣayatve yattador ekasya dravyādiviṣayatve 'nyasya kālādigocaratve duṣṭam eva / yathā:",
  "GK16ruvyavivya_pu:273": "tvam evaṃ saundaryā sa ca ruciratāyāḥ paricitaḥ kalānāṃ sīmānaṃ param iha yuvām eva bhajathaḥ /",
  "GK16ruvyavivya_pu:274": "ayi/ dvandvaṃ diṣṭyā tad iti subhage/",
  "GK16ruvyavivya_pu:275": "saṃvadati vāmataḥ śeṣaṃ yat syāj jitam iha tadānīṃ guṇitayā //",
  "GK16ruvyavivya_pu:276": "atra ataḥ śeṣaṃ cet syād iti paṭhanīyaṃ cec chabdasya yadiśabdārthatvāt /",
  "GK16ruvyavivya_pu:277": "tathā prakrāntaviṣayatve tacchabdasya vyavasthite tadviṣaye prakramyamāṇavastugocaratvaṃ doṣa eva / yathā:",
  "GK16ruvyavivya_pu:278": "ye saṃtoṣasukhaprabuddhamanasas teṣāṃ na bhinno mado ye 'py ete dhanalobhasaṃkuladhiyas teṣāṃ tu dūre nṛṇām /",
  "GK16ruvyavivya_pu:279": "itthaṃ kasya kṛte kṛtaḥ sa vidhinā tādṛk padaṃ saṃpadāṃ svātmany eva samāptahemamahimā merur na me rocate //",
  "GK16ruvyavivya_pu:280": "atra meruḥ prakramyamāṇaḥ sa ity anena parāmṛṣṭaḥ /",
  "GK16ruvyavivya_pu:281": "etad vākyabheda udāharaṇam /",
  "GK16ruvyavivya_pu:282": "ekavākye tu:",
  "GK16ruvyavivya_pu:283": "tīrthe tadīye gajasetubandhāt pratīpagām uttarato 'sya gaṅgām /",
  "GK16ruvyavivya_pu:284": "iti deyam / tathā nirvīpsenaikenopakrame savīpsenānyena parāmarśo duṣṭa eva / yathā:",
  "GK16ruvyavivya_pu:285": "yaḥ kalyāṇabahirbhūtaḥ sa sa durgatim aśnute /",
  "GK16ruvyavivya_pu:286": "savīpsena tv ekena prakrame nirvīpsenānyenopasaṃhāraḥ savīpsasya pratyavamṛṣṭatvād na duṣṭānvayaḥ kin tv apuṣṭa eva / yathā:",
  "GK16ruvyavivya_pu:287": "kalyāṇānāṃ tvam asi mahasāmīśiṣe tvaṃ vidhatse puṇyāṃ lakṣmīm iha mayi ciraṃ dhehi deva/ prasīda /",
  "GK16ruvyavivya_pu:288": "yad yat pratijahi jagannātha/",
  "GK16ruvyavivya_pu:289": "namrasya tan me bhadraṃ bhadraṃ vitara bhagavan/",
  "GK16ruvyavivya_pu:290": "bhūyase maṅgalāya //",
  "GK16ruvyavivya_pu:291": "iti / atra yad yad iti nirdiṣṭaṃ kevalena tacchabdena parāmṛṣṭam /",
  "GK16ruvyavivya_pu:292": "etad yacchabdasya savīpsasyodāharaṇam /",
  "GK16ruvyavivya_pu:293": "tacchabdasya tu savīpsasya nirvīpsena parāmarśa udāharaṇaṃ yathā:",
  "GK16ruvyavivya_pu:294": "kṣāntaṃ na kṣamayā gṛhocitasukhaṃ tyaktaṃ na santoṣataḥ soḍho dussahaśītavātatapanakleśo na taptaṃ tapaḥ /",
  "GK16ruvyavivya_pu:295": "dhyātaṃ nityam ahar niśaṃ niyamitaprāṇair na śambhoḥ padaṃ tat tat karma kṛtaṃ yad eva munibhis tais taiḥ phalair vañcitāḥ //",
  "GK16ruvyavivya_pu:296": "iti / yatra tu savīpsasya prakrame savīpsena pratyavamarśas tatra puṣṭatvam eva yathā",
  "GK16ruvyavivya_pu:297": "yo yaḥ śastraṃ bibhartti svabhujagurum adaḥ pāṇḍavīnāṃ camūnāṃ yo yaḥ pāñcālagotre śiśur adhikavayā garbhaśayyāṃ gato vā /",
  "GK16ruvyavivya_pu:298": "yo yas tatkarmasākṣī carati mayi raṇe yaś ca yaś ca pradīptaḥ krodhāndhas tasya tasya svayam api jagatām antakasyāntako 'ham //",
  "GK16ruvyavivya_pu:299": "iti / yatra cānekasya savīpsasya cānekena pratyavamarśas,",
  "GK16ruvyavivya_pu:300": "tatrāpi puṣṭatvam eva / yathā:",
  "GK16ruvyavivya_pu:301": "yo yo yaṃ yam avāpnuyād avayavoddeśaṃ spṛśan pāṇinā tat tanmātrakam eva yatra sa sa te rūpaṃ paraṃ manyate /",
  "GK16ruvyavivya_pu:302": "tajjātyandhapuraṃ ha hā karipate/",
  "GK16ruvyavivya_pu:303": "nīto 'si durvedhasā ko nāmātra bhaved batākhilabhavan māhātmyavedī janaḥ //",
  "GK16ruvyavivya_pu:304": "iti / yadi paraṃ yaṃ yam iti prakrame tat tanmātrakam eveti pratyavamarśe vidheyāvimarśaḥ savīpsasya tadarthasya samāse guṇībhāvāt /",
  "GK16ruvyavivya_pu:305": "naitat /",
  "GK16ruvyavivya_pu:306": "mātragrahaṇenāvadhāraṇam ucyate yathā - prātipadikārthaliṅgaparimāṇavacanamātre iti /",
  "GK16ruvyavivya_pu:307": "taccāvadhāryamāṇaparatantram ity avadhāryamāṇasyaiva savīpsasya tadarthasyodrekāt prādhānyam akhaṇḍitam eva /",
  "GK16ruvyavivya_pu:308": "pūrvapadārthaprādhānyena kva cit supsupeti samāso dṛśyate, yathā:",
  "GK16ruvyavivya_pu:309": "nirvāṇabhūyiṣṭham athāsya vīryaṃ sandhukṣayantīva vapur guṇena /",
  "GK16ruvyavivya_pu:310": "anuprayātā vanadevatābhyām adṛśyata sthāvararājakanyā //",
  "GK16ruvyavivya_pu:311": "iti / atra hi bhūyiṣṭhaṃ nirvāṇaṃ nirvāṇabhūyiṣṭham iti samāse nirvāṇārthasyaiva prādhānyaṃ tasya vīryaviśeṣaṇatvenāvasthitatvād /",
  "GK16ruvyavivya_pu:312": "na tadvad iha tattanmātrakam iti tadarthasya prādhānyaṃ bhaviṣyati /",
  "GK16ruvyavivya_pu:313": "kevalaṃ kṛte 'vadhāraṇārthe mātraśabde kimarthaḥ kapratyayaḥ /",
  "GK16ruvyavivya_pu:314": "tasminn api vā kṛte evaśabdaḥ kimarthaḥ /",
  "GK16ruvyavivya_pu:315": "evaśabda eva vā kiṃ na kriyate /",
  "GK16ruvyavivya_pu:316": "naitat /",
  "GK16ruvyavivya_pu:317": "kapratyayasya tāvad atra kutsāpratipādakatvāt /",
  "GK16ruvyavivya_pu:318": "na paunaruktyaṃ tan tameveti kevalaivaśabdaprayoge vikṣipta iva tadarthaḥ pratīyate /",
  "GK16ruvyavivya_pu:319": "mātragrahaṇe tu piṇḍitasyaiva tadarthasya pratītir ity asti viśeṣaḥ /",
  "GK16ruvyavivya_pu:320": "yadi paraṃ dvayor upādānaṃ lokapratītyanusaraṇena dṛḍhīkṛtāvadhāraṇapratītyartham /",
  "GK16ruvyavivya_pu:321": "dṛśyate hīdṛśeṣu dvayor avadhāraṇapratipādakayoḥ prayogaḥ /",
  "GK16ruvyavivya_pu:322": "yathā - bālā kevalam eva roditi galallolodakair aśrubhiḥ /",
  "GK16ruvyavivya_pu:323": "atraiva tad iti nirvīpsena tadā nirdiṣṭaṃ jātyandhapuraṃ nirvīpsenaiva yadā pratyavamṛśyate /",
  "GK16ruvyavivya_pu:324": "tataś cātrānuguṇaparāmarśān na doṣaḥ kaś cit /",
  "GK16ruvyavivya_pu:325": "tathā yatra pūrvavākye yacchabdo nirdiṣṭa uttaravākye tu na tacchabdo nirdiṣṭaḥ,",
  "GK16ruvyavivya_pu:326": "tatra sākāṅkṣatvād duṣṭaiva yathā -",
  "GK16ruvyavivya_pu:327": "mīlitaṃ yad abhirāmatādhike sādhu candramasi puṣkaraiḥ kṛtam /",
  "GK16ruvyavivya_pu:328": "iti / uttaravākyagatatvena tu yacchabdaprayoge pūrvavākye tacchabdaprayoge na duṣṭatvam,",
  "GK16ruvyavivya_pu:329": "api tu prākpratipāditaṃ puṣṭatvam eva sāmānyenopakramāt paścād viśeṣasyotthāpanāt /",
  "GK16ruvyavivya_pu:330": "etadabhiprāyeṇa kalpitatatkarmādiviṣayatvam uktam /",
  "GK16ruvyavivya_pu:331": "udāharaṇaṃ tu sādhu candramasi puṣkaraiḥ kṛtaṃ mīlitaṃ yadabhirāmatādhike iti pūrvaślokārdhapāṭhaviparyaye yathā /",
  "GK16ruvyavivya_pu:332": "yattacchabdayor aviśiṣṭe 'pi parāmarśakatve uttaravākye nirdiṣṭo yacchabdaḥ svabhāvata āvidūryeṇa pūrvavākyārthāśliṣṭatayā vastu parāmṛśati,",
  "GK16ruvyavivya_pu:333": "tacchabdas tu parokṣāyamāṇārthaniṣṭhatvāt vaidūryeṇa /",
  "GK16ruvyavivya_pu:334": "āvidūryaṃ ca prakṛtārthaṃ prakṛṣṭatāṃ nayad vākyārthaṃ śleṣayati /",
  "GK16ruvyavivya_pu:335": "tataś ca tathābhūte viṣaye yacchabdasya prayogārhatve tacchabdasya prayogo 'puṣṭa eva.",
  "GK16ruvyavivya_pu:336": "tasyāḥ śalākāñjananirmiteva kāntir bhruvor ānatarekhayor yā /",
  "GK16ruvyavivya_pu:337": "tāṃ vīkṣya līlācaturām anaṅgaḥ svacāpasaundaryam adaṃ mumoca //",
  "GK16ruvyavivya_pu:338": "atra sā yāṃ vīkṣyeti yattadau viparyayeṇa paṭhanīyau / yathā ca:",
  "GK16ruvyavivya_pu:339": "dṛṣṭir nāmṛtavarṣiṇī smitamadhuprasyandi vaktraṃ na kiṃ nārdrārdraṃ hṛdayaṃ na candanarasasparśāni vāṅgāni ca /",
  "GK16ruvyavivya_pu:340": "kasmin labdhapadena te kṛtam idaṃ krūreṇa dagdhāgninā nūnaṃ vajramayo 'nya eva dahanas tasyedam āceṣṭitam //",
  "GK16ruvyavivya_pu:341": "atra yasyeti paṭhanīyam / yathā ca:",
  "GK16ruvyavivya_pu:342": "ācāryo me sa khalu bhagavān asmadgrāhyanāmā tasmād eṣā dhanur upaniṣat tatprasādāt kṣamo 'pi /",
  "GK16ruvyavivya_pu:343": "adhyāsīnaḥ katham aham aho vartma vaikhānasānāṃ sītāpāṇigrahaṇapaṇitaṃ cāpam āropayāmi //",
  "GK16ruvyavivya_pu:344": "atra ca yasmād eṣā dhanur upaniṣad iti paṭhanīyam /",
  "GK16ruvyavivya_pu:345": "evaṃ ca prāg ukte hemno bhārataśatānītyādau tā bāṇena tu tasya sūktivisarair uṭṭaṅkitāḥ kīrtayo yāḥ kalpapralaye 'pi yānti na manāṅ manye parimlānatām iti paṭhanīyam /",
  "GK16ruvyavivya_pu:346_0": "api ca parāmṛśyam anuktvā yacchabdena ca vākyārthopakrame tacchabdavati parāmṛśyanirdeśe",
  "GK16ruvyavivya_pu:346_1": "pūrvavākyārthe parāmṛśyam aspṛśantī upaplavamānā pratītir iti vākyārthapratipattiviprakarṣād apuṣṭatvam / yathā:",
  "GK16ruvyavivya_pu:347": "pādāhataṃ yad utthāya mūrdhānam adhirohati /",
  "GK16ruvyavivya_pu:348": "svasthād evāvamānena dehinas tad varaṃ rajaḥ //",
  "GK16ruvyavivya_pu:349": "ata evātra ślokārdhayor viparyayapāṭhe puṣṭatvam eva /",
  "GK16ruvyavivya_pu:350": "tathā pūrvavākyārthe nirdiṣṭasyārthasyottaravākyārthe sarvanāmamātreṇa parāmarśe nyāyye yaḥ svaśabdasahitasya sarvanāmno nirdeśaḥ sa duṣṭa eva / yathā:",
  "GK16ruvyavivya_pu:351": "udanvacchinnā bhūḥ sa ca nidhir apāṃ yojanaśataṃ sadā pānthaḥ pūṣā gaganaparimāṇaṃ kalayati /",
  "GK16ruvyavivya_pu:352": "iti prāyo bhāvaḥ sphuradavadhimudrāmukulitaḥ satāṃ prajñonmeṣaḥ punar ayam asīmā vijayate //",
  "GK16ruvyavivya_pu:353": "iti / atra sa ca nidhir apām iti sasvaśabdaḥ sarvanāmno nirdeśaḥ /",
  "GK16ruvyavivya_pu:354": "evaṃ rāmagiryāśrameṣv iti prakṛte tasminn adrau kati cid ity atra jñeyam /",
  "GK16ruvyavivya_pu:355_0": "atra tu ke cit samarthayante - rāmagiryāśrameṣv iti rāmagiriḥ samāsa upasarjanībhūto",
  "GK16ruvyavivya_pu:355_1": "buddhāv udrekeṇānavabhāsāt kathaṃ sarvanāmnā parāmṛśyate sarvanāmnānusandhir vṛtticchannasyeti",
  "GK16ruvyavivya_pu:355_2": "pradhānabhūtaparāmṛśyābhiprāyeṇa sthitaṃ yathā samyagjñānapūrvikā sarvapuruṣārthasiddhir",
  "GK16ruvyavivya_pu:355_3": "iti tad vyutpādyate iti /",
  "GK16ruvyavivya_pu:356": "atrādrāv iti nirdiśyamānam adrimātrapratīter na prakṛtam adriṃ gamayet /",
  "GK16ruvyavivya_pu:357": "tasmād ubhayam atropādeyaṃ yathā atha śabdnānuśāsanam /",
  "GK16ruvyavivya_pu:358": "keṣāṃ śabdānām iti /",
  "GK16ruvyavivya_pu:359": "giriśabdena girau prakrānta adriśabdena paryāyāntareṇa tv āgatam āsamañjasyaṃ duṣpariharam eveti /",
  "GK16ruvyavivya_pu:360": "udanvacchinnā bhūr ity atra tu udanvataḥ parāmṛśyasya naikaṭhyād yogyatvāc ca bhuvaḥ strītvena sa iti parāmarśānarhatvāc ca sarvanāmaparāmarśa eva yukto,",
  "GK16ruvyavivya_pu:361": "na punaḥ svaśabdagocaratvam ity atra duṣṭataiva /",
  "GK16ruvyavivya_pu:362_0": "kiṃ ca samudāyasya kasya cit kena cid vākyena nirdeśe vākyāntare tadavayavasya nirdhāreṇa",
  "GK16ruvyavivya_pu:362_1": "karttavye tasya samudāyasaya nirdhāraṇaviṣayapratītaye yacchabdena nirdeśe karttavye",
  "GK16ruvyavivya_pu:362_2": "nirdhāryamāṇasyāvayavasya nirdeśo duṣṭa eva / yathā:",
  "GK16ruvyavivya_pu:363": "tasmād ajāyata manur navarājabījaṃ yasyānvaye sa sagaraḥ sa bhagīrathaś ca /",
  "GK16ruvyavivya_pu:364": "ekena yena jaladhiḥ parikhānito 'yam anyena siddhasaritā paripūritaś ca //",
  "GK16ruvyavivya_pu:365": "atra sa sagaraḥ sa bhagīrathaś ceti yan nirdiṣṭaṃ tasyaiketyādinā nirdhāraṇaṃ vihitam /",
  "GK16ruvyavivya_pu:366": "nirdhāraṇaṃ ca jātiguṇakriyābhiḥ samudāyād ekadeśasya pṛthak karaṇam /",
  "GK16ruvyavivya_pu:367": "na cātra samudāyaḥ kena cit padena nirdiṣṭaḥ /",
  "GK16ruvyavivya_pu:368": "yaccaikeneti nirdiṣṭam,",
  "GK16ruvyavivya_pu:369": "tan na samudāyaḥ,",
  "GK16ruvyavivya_pu:370": "api tv ekadeśaḥ /",
  "GK16ruvyavivya_pu:371": "tataś ca nirdeśyānirdeśād anirdeśyanirdeśyāc cātra duṣṭatvam /",
  "GK16ruvyavivya_pu:372": "evaṃ ca samudāyasyaiva nirdhāraṇaviṣayasya yacchabdena nirdeśe karttavye eko yayor jalanidhīn nicakhāna sapta gāṅgaiḥ payobhir abhivarṣitavān dvitīyaḥ iti pāṭhaḥ śreyān /",
  "GK16ruvyavivya_pu:373": "kva cid yattacchabdāv agrahaṇena vidhyanuvādabhāvena vākyārthaprastāve yadantarānyathākaraṇaṃ tatra duṣṭatvaṃ yathā:",
  "GK16ruvyavivya_pu:374": "yat tvannetrasamānakānti salile magnaṃ tad indīvaram",
  "GK16ruvyavivya_pu:375": "iti / atra prathamatṛtīyayoḥ pādayor yattacchabdaparigraheṇa vidhyanuvādabhāvenopanibandhaḥ /",
  "GK16ruvyavivya_pu:376": "dvitīyapādagatatvena tadullaṅghanaṃ doṣaḥ /",
  "GK16ruvyavivya_pu:377": "indīvarāṇāṃ rājahaṃsānāṃ ca bahutvāt sītāsaṃbandhivastūpamitayor indīvararājahaṃsayor vyāvṛttyarthaṃ vidhyanuvādabhāvaparigrahaḥ /",
  "GK16ruvyavivya_pu:378": "candrasya tv ekatvāt tadakaraṇam iti ke cit /",
  "GK16ruvyavivya_pu:379": "tad asat /",
  "GK16ruvyavivya_pu:380": "candrasyāpi dvitīyācandrādibhedena bahutvasaṃbhavāt tatrāpi vidhyanuvādabhāvo yuktaḥ /",
  "GK16ruvyavivya_pu:381": "indīvarāṇāṃ vyaktibhedena mukhyo bhedaḥ /",
  "GK16ruvyavivya_pu:382": "candrasya punar ekavyaktirūpasya kālabhedād avasthābhedāc ca bhinnatvam amukhyam iti cen na /",
  "GK16ruvyavivya_pu:383": "bhinnā eva candravyaktayaḥ /",
  "GK16ruvyavivya_pu:384": "anyo hi dvitīyācandro 'nyaś ca pūrṇacandraḥ /",
  "GK16ruvyavivya_pu:385": "ataś caiva dvitīyācandrādivyāvṛttyā pūrṇacandrapratītyarthaṃ mukhacchāyānukārīti viśeṣaṇaṃ dattam /",
  "GK16ruvyavivya_pu:386": "na hi śaśiśabdaḥ pūrṇacandrābhidhāyī,",
  "GK16ruvyavivya_pu:387": "tasya candramātravācakatvāt /",
  "GK16ruvyavivya_pu:388": "saṅkhyāvyavahāreṣu candrasyaikatvapratītir iti cet /",
  "GK16ruvyavivya_pu:389": "kva cij jātivyavahāreṣv apīndīvarādīnām ekatvaṃ siddham /",
  "GK16ruvyavivya_pu:390": "tasmāt kavivyavahāre candragatatvenānekatvasya vyavahārāt tadāśrayeṇeha vidhyanuvādabhāvaḥ śreyān /",
  "GK16ruvyavivya_pu:391": "kiṃ cāsthānaviniveśanaṃ tacchabdasya pratītiviprakarṣāyaiva / yathā:",
  "GK16ruvyavivya_pu:392": "masṛṇacaraṇapātaṃ gamyatāṃ bhūḥ sadarbhā viracaya sicayāntaṃ mūrdhni gharmaḥ kaṭhoraḥ",
  "GK16ruvyavivya_pu:393": "iti / atra viracaya sicayāntam ity atra tacchabdo hetvartho viniveśayitavyas tṛtīyapādādau niveśitaḥ /",
  "GK16ruvyavivya_pu:394": "na ca tatra tasyopayogaḥ /",
  "GK16ruvyavivya_pu:395": "kṛtas tatra pratītikuṇṭhatvam utpādayatīti /",
  "GK16ruvyavivya_pu:396": "kva cit pradhānakriyāyās tadādisarvanāmnā parāmṛṣṭasya guṇakriyāyāṃ svaśabdenopādānaṃ duṣṭam eva /",
  "GK16ruvyavivya_pu:397": "yathā pratyāsanne nabhasi iti /",
  "GK16ruvyavivya_pu:398": "atra tasmai iti sarvanāmnā pūrvaprakrānto meghaḥ parāmṛśyata utaitacchlokagato jīmūtaḥ /",
  "GK16ruvyavivya_pu:399": "tatrādye pakṣe jīmūtagrahaṇam anarthakaṃ pradhānakriyāyāṃ tadā parāmṛṣṭasya pūrvaprakrāntasyaiva meghasyārthataḥ saṃbandhayogyatvāt /",
  "GK16ruvyavivya_pu:400": "na hi yāvatāṃ yena saṃbandhas tāvatāṃ pratyekaṃ nirdeśaḥ kriyate /",
  "GK16ruvyavivya_pu:401": "ekatra kṛto 'nyatrākāṅkṣādinopajīvyate /",
  "GK16ruvyavivya_pu:402": "tasmāj jīmūtagrahaṇaṃ na karttavyaṃ,",
  "GK16ruvyavivya_pu:403": "kṛtaṃ pratyuta vastvantarapratītiṃ janayad vairasyam āvahati /",
  "GK16ruvyavivya_pu:404": "atha tacchabdenaitacchokagato jīmūtaḥ pratyavamṛśyate /",
  "GK16ruvyavivya_pu:405": "tad asat /",
  "GK16ruvyavivya_pu:406": "sarvatrātra prakaraṇe pūrvaprakrāntasyaiva meghasya parāmarśaḥ sthita itīhāpi tathaiva parāmarśo nyāyya iti punar api jīmūtagrayaṇam anarthakam eva /",
  "GK16ruvyavivya_pu:407": "itthaṃ dvitīyaṃ vidheyāvimarśaṃ vivicya tṛtīyam apy atraiva śloke prapañcayitum upakramate - api cetyādinā /",
  "GK16ruvyavivya_pu:408": "prāyeṇeti dvandvaṃ varjayitvā tatra yugapadadhukaraṇavacanatayā sāmarthyaṃ prakārāntareṇa samarthitam /",
  "GK16ruvyavivya_pu:409": "tatrādya iti tatpuruṣaḥ samānādhikaraṇaḥ karmadhārayaḥ iti vacanāt /",
  "GK16ruvyavivya_pu:410": "bahuvrīhiḥ samānādhikaraṇānām iti vacanāt prāyeṇa bahuvrīhiḥ samānādhikaraṇaviṣaya eva /",
  "GK16ruvyavivya_pu:411": "susūkṣmajaṭakeśādau tu vyadhikaraṇānām apīṣyate /",
  "GK16ruvyavivya_pu:412": "tatraiva samānādhikaraṇe padārthe /",
  "GK16ruvyavivya_pu:413": "yadā saṅkhyāyā iti vyadhikaraṇa saṅkhyāpūrvo dviguḥ iti vacanāt /",
  "GK16ruvyavivya_pu:414": "pratiṣedhasyeti nañ iti nañsūtrārambhāt /",
  "GK16ruvyavivya_pu:415": "dvitīya iti vyadhikaraṇaḥ /",
  "GK16ruvyavivya_pu:416": "kārakāṇām iti kartṛkaraṇe kṛtā bahulam ityādinā /",
  "GK16ruvyavivya_pu:417": "saṃbandhasyeti ṣaṣṭhī ityādinā /",
  "GK16ruvyavivya_pu:418": "tatrāpīti kārakasaṃbandhayoge adhistri upakumbham ityādau /",
  "GK16ruvyavivya_pu:419": "svāśrayo viśeṣyam /",
  "GK16ruvyavivya_pu:420": "vidheyadhurām iti śabdavṛtte yo vidheyaḥ tasya kakṣyāṃ vāstavīṃ vidheyatām ity arthaḥ /",
  "GK16ruvyavivya_pu:421": "anūdyamānakalpatayeti /",
  "GK16ruvyavivya_pu:422": "śābdaṃ prādhānyam anapekṣya vāstavena prādhānyenety arthaḥ /",
  "GK16ruvyavivya_pu:423": "astam iyād iti ekārthībhāvād vibhaktatvenāpratīter ity arthaḥ /",
  "GK16ruvyavivya_pu:424": "ekatreti vidheyānuvādyagarbhatve /",
  "GK16ruvyavivya_pu:425": "anyatreti saṃbandhamātrapratipādane /",
  "GK16ruvyavivya_pu:426": "vikalyeteti mahāvibhāṣayā vyavasthitavibhāṣātvād iti bhāvaḥ /",
  "GK16ruvyavivya_pu:427": "ekasyaiveti /",
  "GK16ruvyavivya_pu:428": "viśeṣaṇagatasya prādhānyasya anyasya tadgatasyaivāprādhānyasya /",
  "GK16ruvyavivya_pu:429": "ekasya hīti,",
  "GK16ruvyavivya_pu:430": "aparasya punar iti ca /",
  "GK16ruvyavivya_pu:431": "atra phalabheda ity atra prakrāntaṃ phalaṃ saṃbandhanīyam /",
  "GK16ruvyavivya_pu:432": "atra codayati virodhasyobhayavastuniṣṭhatvāsiddher atrābhāva uktaḥ /",
  "GK16ruvyavivya_pu:433": "tad asat /",
  "GK16ruvyavivya_pu:434": "tarhi na hi sahānavasthānalakṣaṇo vastugata eka eva virodhaḥ bhedo,",
  "GK16ruvyavivya_pu:435": "yaḥ śītoṣṇādau labdhavṛttiḥ /",
  "GK16ruvyavivya_pu:436": "kiṃ tarhi parasparaparihārasthitatālakṣaṇo vastvavastutvāśrayo dvitīyo 'py asti virodhaprakāraḥ /",
  "GK16ruvyavivya_pu:437": "tadā hi yadi vastvāśrayo na saṃbhavati virodho vastvavastutvāśrayas tu kathaṃ na syād /",
  "GK16ruvyavivya_pu:438": "ataś ca syāt pūrvapakṣavelāyāṃ bhāvābhāvayor evety uktam /",
  "GK16ruvyavivya_pu:439": "naiṣa doṣaḥ /",
  "GK16ruvyavivya_pu:440": "vastvavastvāśrayasya virodhasya tādātmyaniṣedhe vyāpārāt /",
  "GK16ruvyavivya_pu:441": "yadi nāma prādhānyaṃ,",
  "GK16ruvyavivya_pu:442": "tasyām eva kakṣyāyāṃ svayam aprādhānyaṃ na syād,",
  "GK16ruvyavivya_pu:443": "aprādhānye vā prādhānyam /",
  "GK16ruvyavivya_pu:444": "prādhānyavidheye punar apekṣāntareṇāprādhānyaṃ kathaṃ na syāt /",
  "GK16ruvyavivya_pu:445": "na syād, yadi śītoṣṇavad dvayor vastutvaṃ syāt /",
  "GK16ruvyavivya_pu:446": "na cātraitad asti vaivakṣikasyāvastutvāt /",
  "GK16ruvyavivya_pu:447": "yathā rājapuruṣa ity atra rājño vaivakṣikam eva prādhānyaṃ vāstavaṃ punar aprādhānyam eva tadvad atrāpi draṣṭavyam /",
  "GK16ruvyavivya_pu:448": "tad ayam atra piṇḍārthaḥ saṃsarganiṣedho 'tra kartavyaḥ /",
  "GK16ruvyavivya_pu:449": "sa ca vastudvayaniṣṭha iti dvayor atrābhāvān naikenāparatra pratiṣedha iti /",
  "GK16ruvyavivya_pu:450": "anyeneti viśeṣyābhidhāyinety arthaḥ /",
  "GK16ruvyavivya_pu:451": "anyonyam iti /",
  "GK16ruvyavivya_pu:452": "parasparaviśeṣaṇānāṃ yady api viśeṣaṇaṃ viśeṣyeṇa iti viśeṣaṇasya viśeṣyeṇaiva samāsa uktaḥ,",
  "GK16ruvyavivya_pu:453": "tathāpi kāṇakhañjādiṣu siddhaṃ viśeṣaṇaviśeṣyayor yatheṣṭatvād iti vacanenaikasya viśeṣyatvavivakṣām āśritya parasparaṃ viśeṣaṇānāṃ samāsaḥ samarthitaḥ /",
  "GK16ruvyavivya_pu:454": "tadabhiprāyeṇānyonyam iti saṃbhāvanā /",
  "GK16ruvyavivya_pu:455": "dārasukha iti dārāṇāṃ sukheti tatpuruṣaḥ kartavyaḥ /",
  "GK16ruvyavivya_pu:456": "bahuvrīhau rājāhassakhibhyaḥ iti ṭac na syāt /",
  "GK16ruvyavivya_pu:457": "he hasteti /",
  "GK16ruvyavivya_pu:458": "mṛtasya śiśor dvijasya ity atra samāsaḥ śaṅkitaḥ /",
  "GK16ruvyavivya_pu:459": "rāmasya pāṇir asi iti tu ṣaṣṭhīsamāsa udāharaṇam /",
  "GK16ruvyavivya_pu:460": "atra kva cit kartṝṇām karmaṇāṃ ca prathamāntānāṃ kvāpi saṃbandhināṃ karmaṇāṃ ca ṣaṣṭhyantānāṃ kutrāpy āmantraṇānāṃ samāsaḥ śaṅkitaḥ /",
  "GK16ruvyavivya_pu:461": "vakṣyamāṇanayeneti /",
  "GK16ruvyavivya_pu:462": "vyāsaḥ pārāśaryaḥ ityādivicāreṣu /",
  "GK16ruvyavivya_pu:463": "cāpācārya iti /",
  "GK16ruvyavivya_pu:464": "atra hi tripuravijayitvādyanuvādena cāpācāryatvādividhiḥ /",
  "GK16ruvyavivya_pu:465": "anūdyamānaś cārtho vidheyasyotkarṣam āvahan pratīyate /",
  "GK16ruvyavivya_pu:466": "na caivam iti upendravajrasthāne indravajraprayogāt /",
  "GK16ruvyavivya_pu:467": "upagatam asmābhir iti /",
  "GK16ruvyavivya_pu:468": "duḥśravatvam api vṛttasya śabdānaucityam eva /",
  "GK16ruvyavivya_pu:469": "tasyāpy anuprāsāder ivetyādivadadbhiḥ /",
  "GK16ruvyavivya_pu:470": "atra yathā ca kāraṇaguṇe ityādigranthaḥ antaraślokaparyantaḥ pratyudāharaṇaṃ yathā taṃ kṛpāmṛdur ity ataḥ pūrvaṃ paṭhitaḥ sāmañjasyaṃ bhajate,",
  "GK16ruvyavivya_pu:471": "pratyudāharaṇaṃ ceti udāharaṇagranthaḥ samañjasa eva syāt /",
  "GK16ruvyavivya_pu:472": "dṛśyate ca pustakeṣv evaṃ pāṭhaḥ /",
  "GK16ruvyavivya_pu:473": "tasmād atra jāgaraṇīyam /",
  "GK16ruvyavivya_pu:474": "kāraṇam atra parāśāro jamadagniś ca /",
  "GK16ruvyavivya_pu:475": "tadabhāve hetur iti tacchabdena samāsaḥ parāmṛṣṭaḥ /",
  "GK16ruvyavivya_pu:476": "tataś cātra pārāśaryādipadaṃ vyāsādāv utkarṣam arpayat punar uktam /",
  "GK16ruvyavivya_pu:477": "takṣakasarpa iti takṣakaśabdenaivātra sarpaviśeṣatvāt sarpatve pratīte sarpapadam utkarṣasamarpaṇapravaṇam eveti tadarthasya vidheyatvam /",
  "GK16ruvyavivya_pu:478": "lohitas takṣaka iti yathā takṣakaśabdād eva sarpatvajātiḥ pratītā tadval lohitalakṣaṇo guṇo 'pi tata evāvyabhicārāt pratītaḥ /",
  "GK16ruvyavivya_pu:479": "tatas tau jātiguṇau vidheyatābhiprāyeṇoktau na samāsa nyagbhāvanīyau /",
  "GK16ruvyavivya_pu:480": "uktanyāyād iti vidheyatvān na samāsaḥ pravartata ity arthaḥ /",
  "GK16ruvyavivya_pu:481": "pakṣo na cāsty anyas tadatyaye iti /",
  "GK16ruvyavivya_pu:482": "iha dvau pakṣāv ullikhitau takṣakasya svarūpamātrapratipādanaṃ vā lohitākhyaguṇavidhir vā /",
  "GK16ruvyavivya_pu:483": "ubhayatrāpi kṛtā carcā /",
  "GK16ruvyavivya_pu:484": "tadatyaye ca kathitapakṣadvayātikrame cānyas tṛtīyapakṣo nāstīty arthaḥ /",
  "GK16ruvyavivya_pu:485": "evam iyatā karmadhārayaṃ vicārya bahuvrīhinirūpaṇāyāha bahuvrīhau yatheti /",
  "GK16ruvyavivya_pu:486": "tatas tad iti sthalīkaraṇādi yad viśeṣaṇatayopāttaṃ tat parāmṛśyate /",
  "GK16ruvyavivya_pu:487": "tair vidhyādibhiḥ /",
  "GK16ruvyavivya_pu:488": "tadapratītiḥ utkarṣāpakarāpratītiḥ /",
  "GK16ruvyavivya_pu:489": "pratītibhedahetau samāsāsamāsayoge /",
  "GK16ruvyavivya_pu:490": "pratītisāmarthye karmadhārayādiviṣaye /",
  "GK16ruvyavivya_pu:491": "tadasaṃbhavaḥ pratītibhedāsaṃbhavaḥ /",
  "GK16ruvyavivya_pu:492": "antyāvasthā prāptakāraṇeṣu yuktaiva kāryotpattir ity arthaḥ /",
  "GK16ruvyavivya_pu:493": "etadabhyupagame dṛṣṭavirodham āha /",
  "GK16ruvyavivya_pu:494": "evaṃ hīti /",
  "GK16ruvyavivya_pu:495": "naiva veti nyāyāviśeṣāt /",
  "GK16ruvyavivya_pu:496": "ardhajaratīyam iti ardhaṃ jaratyā iti samāsāc ca tadviṣayā iti cchapratyayaḥ /",
  "GK16ruvyavivya_pu:497": "yathā jaratyā varāṅgaṃ kāmayate mukhaṃ na kāmayate tadvad evety arthaḥ /",
  "GK16ruvyavivya_pu:498": "tat tasya iti tad iti tasmāt /",
  "GK16ruvyavivya_pu:499": "tau sūryacandramasau /",
  "GK16ruvyavivya_pu:500": "tayor iti anuvādyayos sūryācandramasoḥ /",
  "GK16ruvyavivya_pu:501": "pāramparyeṇeti vidheyatām āha pitāmahatvadvāreṇa /",
  "GK16ruvyavivya_pu:502": "ata eva sūryācandramasāv iti dvandvanirdeśo dvayoḥ spardhitāṃ prakāśayati /",
  "GK16ruvyavivya_pu:503": "urvaśyā ca bhuvā ceti samāsābhāvo varaṇasya mukhyāmukhyatvapradarśanārtham ekasya vāstavatvād aparasya kaviprauḍhoktiniṣpāditatvāt /",
  "GK16ruvyavivya_pu:504": "iha ceti pratītivaicitryaṃ spaṣṭataram eva dhārayatu matimān iti pāścātya sanbandhanāyaṃ janaka iti /",
  "GK16ruvyavivya_pu:505": "atra janakākhyarājarṣiprabhṛtayaḥ pitṛtvāder utkarṣam arpayanti /",
  "GK16ruvyavivya_pu:506": "evaṃ bahuvrīhiṃ vicārya dviguṃ vyācaṣṭe dvigau yatheti /",
  "GK16ruvyavivya_pu:507": "niravaśeṣa iti saptatvasaṅkhyāyāṃ vidheyatvena saṃrambhāspadatvaṃ samāse tu nyagbhāvāt /",
  "GK16ruvyavivya_pu:508": "daśasv iti daśatvasaṅkhyāyā vidheyatvaṃ rāvaṇasya paribhavātiśayaṃ prakāśayati ekasminn api mūrdhani padanyāsaḥ paribhavāspadaṃ kiṃ punar daśāsv iti /",
  "GK16ruvyavivya_pu:509": "pratyudāharaṇaṃ saptāṅgyām iha yasya sa itītyādipāṭhe /",
  "GK16ruvyavivya_pu:510": "vaiśasaṃ bādhaḥ /",
  "GK16ruvyavivya_pu:511": "evaṃ dviguṃ vyākhyāya nañsamāsaṃ vyācaṣṭe nañsamāseti /",
  "GK16ruvyavivya_pu:512": "upadarśitam iti asaṃrabdhavān ity atra vidheyāvimarśavicāre anuktavān iti noktavān iti vācyam /",
  "GK16ruvyavivya_pu:513": "tatpuruṣe kartrādīnāṃ ṣaṇṇāṃ kārakāṇāṃ saṃbandhasya ca krameṇodāharaṇāny āha deśetyādinā /",
  "GK16ruvyavivya_pu:514": "so 'yam iti /",
  "GK16ruvyavivya_pu:515": "atra sa evāyam iti vyākhyā /",
  "GK16ruvyavivya_pu:516": "ahitasaṃbandhināṃ śastrāṇāṃ ghasmarāṇi grasanaśīlāni ata eva gurūṇi /",
  "GK16ruvyavivya_pu:517": "karaṇaṃ pratīti kriyāṃ pratīty arthaḥ /",
  "GK16ruvyavivya_pu:518": "tat tasyeti prakrāntasya viśeṣyasya karaṇasya /",
  "GK16ruvyavivya_pu:519": "tasyeti rāmasya /",
  "GK16ruvyavivya_pu:520": "śauryaṃ balam /",
  "GK16ruvyavivya_pu:521": "nighnaḥ paravaśaḥ /",
  "GK16ruvyavivya_pu:522": "tena tad iti rāmeṇeti viśeṣaṇam /",
  "GK16ruvyavivya_pu:523": "anekeṣām iti /",
  "GK16ruvyavivya_pu:524": "anekaśabdasya nañsamāse uttarapadārthaprādhānyād ekavacanaprasaṅgaḥ /",
  "GK16ruvyavivya_pu:525": "satyam kiṃ tu nañprayogaviṣaye ekaśabdasyaikavyatiriktavastuviṣayatvaṃ yathā abrāhmaṇa ity atra brāhmaṇaśabdasya kṣatriyādigocaratvam /",
  "GK16ruvyavivya_pu:526": "ekavyatiriktaṃ ca vastu kadā cid ekatvoparaktaṃ pratīyate,",
  "GK16ruvyavivya_pu:527": "kadā cin nijenaiva svarūpeṇa /",
  "GK16ruvyavivya_pu:528": "ādye pakṣe anekam iti bhavati dvitīye tv anekānīti /",
  "GK16ruvyavivya_pu:529": "yathā ca padamañjariḥ patañjaliḥ - pravṛttibhede prayojakaṃ cittam ekam anekeṣām iti /",
  "GK16ruvyavivya_pu:530": "gurudattam iti guruṇā dattam iti vācyam /",
  "GK16ruvyavivya_pu:531": "tat tasyā iti sītāyā viśeṣaṇabhūtāyāḥ sītākartṛtkāyā gamanakriyāyā ity arthaḥ /",
  "GK16ruvyavivya_pu:532": "gurvartham iti gurave idaṃ gurvartham iti kriyāviśeṣaṇam etat /",
  "GK16ruvyavivya_pu:533": "kriyāviśeṣaṇānāṃ karmatvaṃ napuṃsakaliṅgatvaṃ ca /",
  "GK16ruvyavivya_pu:534": "īpsitatamatve tu ṣaṣṭhī syāt /",
  "GK16ruvyavivya_pu:535": "arthanakriyāmukheneti arthayata iti nigamanāt /",
  "GK16ruvyavivya_pu:536": "tat tasyeti tad gurvartham iti viśeṣaṇam /",
  "GK16ruvyavivya_pu:537": "tasyārthinaḥ /",
  "GK16ruvyavivya_pu:538": "avamatatām anabhipretatām /",
  "GK16ruvyavivya_pu:539": "avamatatvaṃ garhitatvam /",
  "GK16ruvyavivya_pu:540": "sutanirviśeṣam iti /",
  "GK16ruvyavivya_pu:541": "kriyāviśeṣaṇam eva /",
  "GK16ruvyavivya_pu:542": "pradakṣiṇakriyety atra pradakṣiṇakriyāyā atyayakriyākarmabhūtāyā antarāyahetukopanimittatvāt prādhānyam /",
  "GK16ruvyavivya_pu:543": "evaṃ prathamaprabodhita iti prāthamyasya /",
  "GK16ruvyavivya_pu:544": "tathā yathākāmatvayathākālatvayor jñeyam /",
  "GK16ruvyavivya_pu:545": "yadavalokaneti rūpasampat parāmṛṣṭā /",
  "GK16ruvyavivya_pu:546": "svahasteneti karaṇapadam /",
  "GK16ruvyavivya_pu:547": "svahastalikhitānīti svahastaśabdo 'trādarapratītihetukatvena lekhanaṃ praty utkarṣanimittam api samāse guṇīkṛtaḥ /",
  "GK16ruvyavivya_pu:548": "pūrvavad iti kṛtasamāsavaiśasam /",
  "GK16ruvyavivya_pu:549": "tac ca vipradattam iti pāṭhe /",
  "GK16ruvyavivya_pu:550": "pitāmahapitāmatayeti pitāmaho brahmā pitāmahaḥ pūrvapuruṣo yasya /",
  "GK16ruvyavivya_pu:551": "tayor janmanidhanayoḥ /",
  "GK16ruvyavivya_pu:552": "tadvato janmanidhanavataḥ /",
  "GK16ruvyavivya_pu:553": "tābhyāṃ janmanidhanābhyām /",
  "GK16ruvyavivya_pu:554": "kṭāntād adhikam āsamudrāt kṣitīśānām iti ca vācyam /",
  "GK16ruvyavivya_pu:555": "apādānasamānanyāyatvād avadhir api pañcamyanto 'tra gṛhyata iti pratyudāharaṇopapattiḥ /",
  "GK16ruvyavivya_pu:556": "upāgatemeti upāgatā iti nirdiṣṭā upāgamakriyā /",
  "GK16ruvyavivya_pu:557": "raṇabhūṣita iti /",
  "GK16ruvyavivya_pu:558": "atra raṇabhuvīti vācyam /",
  "GK16ruvyavivya_pu:559": "śocanīyatāgatiḥ kriyā /",
  "GK16ruvyavivya_pu:560": "tatra samāgamaprārthanā hetutvenopāttā /",
  "GK16ruvyavivya_pu:561": "tasyāḥ saṃbandhidvāreṇa saṃbandhitvamukhena kapālina iti viśeṣaṇam /",
  "GK16ruvyavivya_pu:562": "atra saṃbandhiśabdo bhāvavṛttiḥ saṃbandhitve varttate,",
  "GK16ruvyavivya_pu:563": "yathā dvyekayor dvivacanaikavacane iti,",
  "GK16ruvyavivya_pu:564": "sudhīram uvāceti /",
  "GK16ruvyavivya_pu:565": "tat tasyā iti /",
  "GK16ruvyavivya_pu:566": "tad viśeṣaṇam /",
  "GK16ruvyavivya_pu:567": "tasyās samāgamaprārthanāyāḥ /",
  "GK16ruvyavivya_pu:568": "tatra śocanīyatāgatau /",
  "GK16ruvyavivya_pu:569": "sāmarthyam avyabhicāreṇa sampādakatvam /",
  "GK16ruvyavivya_pu:570": "tasya sakaleti tacchabdaḥ kapālina ity asya parāmarśakaḥ /",
  "GK16ruvyavivya_pu:571": "viśeṣyeṇa samāgamaprārthanayety anena /",
  "GK16ruvyavivya_pu:572": "pratyavaraṃ guṇabhūtam /",
  "GK16ruvyavivya_pu:573": "evaṃ tātasyeti,",
  "GK16ruvyavivya_pu:574": "āryasyeti,",
  "GK16ruvyavivya_pu:575": "skandasyeti,",
  "GK16ruvyavivya_pu:576": "taveti cety eṣāṃ viśeṇaṇānām utkarṣasamarpakatvaṃ jñeyam /",
  "GK16ruvyavivya_pu:577": "tasyaiveti gauravadurāropatvanibandhanasya harasya /",
  "GK16ruvyavivya_pu:578": "tacceti prādhānyam /",
  "GK16ruvyavivya_pu:579": "tasyeti harasya /",
  "GK16ruvyavivya_pu:580": "kalpitārthasyeti vistāritakṛtrimatvamātravācino 'dhijyatvamātralakṣaṇārthāropāt /",
  "GK16ruvyavivya_pu:581": "aprayuktasyeti uktanayenāsminn arthe kavibhir aprayujyamānasya /",
  "GK16ruvyavivya_pu:582": "guṇāntaralābha iti vakṣyamāṇalakṣaṇasya vācyāvacanasya parihārāt /",
  "GK16ruvyavivya_pu:583": "mātreti evaṃ kṛtam ity atra karaṇam /",
  "GK16ruvyavivya_pu:584": "niṣka ābharaṇaviśeṣaḥ /",
  "GK16ruvyavivya_pu:585": "vibhaktyanvayeti śrūyamāṇāyā vibhakter ity arthaḥ /",
  "GK16ruvyavivya_pu:586_0": "tathā ca ṣaṣṭhyā ākrośe iti jñāpakam rūpakam upadeśa iṣyata iti pramāṇāntareṇa loko",
  "GK16ruvyavivya_pu:586_1": "vedas tathādhyātmaṃ pramāṇaṃ trividham ity uktarūpeṇa siddhau yau svasya viśeṣaṇasyotkarṣāpakarṣau",
  "GK16ruvyavivya_pu:586_2": "tadādhāyinām arthād viśeṣyaṃ pratīty arthaḥ /",
  "GK16ruvyavivya_pu:587": "ārthaṃ vāstavam /",
  "GK16ruvyavivya_pu:588": "alukam āha ṣaṣṭhyā ākrośe ity anena /",
  "GK16ruvyavivya_pu:589": "cintyam iti /",
  "GK16ruvyavivya_pu:590": "etadavagamāya vicāryam ity arthaḥ /",
  "GK16ruvyavivya_pu:591": "samāse ca vibhaktilopād iti /",
  "GK16ruvyavivya_pu:592": "iha hi vibhaktiśravaṇāśravaṇe vā anvayavyatirekābhyāṃ viśeṣaṇagatayor vāstavayoḥ prayojakatāṃ bhajete /",
  "GK16ruvyavivya_pu:593": "te tu prāyeṇa vākyasamāsagatatvenopalabhyamāne samāsasya vibhaktyaśravaṇād vidheyāvimarśatām utpādayataḥ /",
  "GK16ruvyavivya_pu:594": "ata eva samāse 'pi yadi vibhaktiḥ śrūyate,",
  "GK16ruvyavivya_pu:595": "tadā na vidheyāvimarśo yathā dāsyāḥ kāmuka ityādau /",
  "GK16ruvyavivya_pu:596": "samāsas tu tatraikapadyādiprayojanatvena kṛtaḥ /",
  "GK16ruvyavivya_pu:597": "tannibandhaneti utkarṣāpakarṣanibandhanā /",
  "GK16ruvyavivya_pu:598": "evaṃ ca vibhaktyaśravaṇānvayavyatirekānuvidhāyitvaṃ vidheyāvimarśasya vyāptyā pradarśitaṃ bhavati /",
  "GK16ruvyavivya_pu:599": "evaṃ ca saptaprakāraṃ tatpuruṣaṃ nirūpyāvyayībhāvaṃ nirūpayati - avyayībhāva iti /",
  "GK16ruvyavivya_pu:600": "samāpaṃ viśeṣyaṃ prati dayitasyeti yad viśeṣaṇaṃ tat tasya samīpasyeti yojanā /",
  "GK16ruvyavivya_pu:601": "madhyevyometi pāre madhye ṣaṣṭhyā vā ity avyayībhāvaḥ /",
  "GK16ruvyavivya_pu:602": "sa ceti prakarṣaḥ /",
  "GK16ruvyavivya_pu:603": "evam iyatā dvandvavarjaṃ samāsavṛttir vicāritā /",
  "GK16ruvyavivya_pu:604": "idānīm atideśamukhena kṛttaddhitavṛttir nirūpyate anenaivetyādinā /",
  "GK16ruvyavivya_pu:605": "vivakṣāviśeṣād ity akārapraśleṣaḥ /",
  "GK16ruvyavivya_pu:606": "sarvaṃ kaṣatīti sarvakūlābhrakarīreṣu kaṣaḥ iti khaco 'yaṃ viṣayaḥ /",
  "GK16ruvyavivya_pu:607": "bibhartti yaḥ iti kukṣiṃbhariś ca iti nipātitasya kukṣimbhariśabdasyāyaṃ gocaraḥ /",
  "GK16ruvyavivya_pu:608": "vidhun tud iti vidhvaruṣos tud iti khaśpratyayasthānam /",
  "GK16ruvyavivya_pu:609": "śīrṣacchedam iti śīrṣacchedād yac ca iti taddhitasya yat pratyayasyedaṃ padam /",
  "GK16ruvyavivya_pu:610": "tair iti kaṣaṇādibhiḥ /",
  "GK16ruvyavivya_pu:611": "sarvārthasyeti,",
  "GK16ruvyavivya_pu:612": "kāyopalakṣaṇasya kukṣer iti,",
  "GK16ruvyavivya_pu:613": "vidhoś ceti vyakta sthitaḥ utkarṣam ādadhatāṃ prādhānyena vivakṣety atra sāmastyena yojanīyam /",
  "GK16ruvyavivya_pu:614": "śīrṣacchedasya ceti utkarṣam ādadhataḥ prādhānyena vivakṣeti saṃbandhanīyam /",
  "GK16ruvyavivya_pu:615": "pūrvebhyo 'sya pṛthaṅnirdeśas taddhitavṛttiviṣayatvena bhinnajātīyatvāt /",
  "GK16ruvyavivya_pu:616": "atra ca sarvārthādīnāṃ caturṇām utkarṣādhāne samanantaranirdiṣṭa bhuvanābhayetyādicatuṣṭayaṃ krameṇa hetutvena draṣṭavyam /",
  "GK16ruvyavivya_pu:617": "tad apīti caritam /",
  "GK16ruvyavivya_pu:618": "kaṣaṇādikartṛṣv iti khalaudarikarāhuṣv ity arthaḥ /",
  "GK16ruvyavivya_pu:619": "rāmo 'smi sarvaṃ saha iti /",
  "GK16ruvyavivya_pu:620": "pūssarvayor dārisahoḥ iti khaco 'yaṃ viṣayaḥ /",
  "GK16ruvyavivya_pu:621": "daśarathasya hi prasūtir asāv iti tasyāpatyam iti stracpratyaye taddhite kṛte dāśarathiśabdasyāyaṃ gocaraḥ /",
  "GK16ruvyavivya_pu:622": "vākye tu yady apīti tad uktam - kriyāpradhānaṃ guṇavad ekārthaṃ vākyam iṣyate iti /",
  "GK16ruvyavivya_pu:623": "anya iti vakṣyamānanyāyena śabdakṛtasāmarthyoktiḥ /",
  "GK16ruvyavivya_pu:624": "sa iti pradhānabhāvenety atra nirdiṣṭaḥ pradhānabhāvaḥ śabdārthasāmarthyavivakṣākṛtānāṃ trayāṇām apīti śabdakṛtaṃ śabdasaṃskāramahimnā niṣpannaṃ yathā karmadhārayād uttarapadasya /",
  "GK16ruvyavivya_pu:625": "arthasāmarthyakṛtaṃ vastuvṛttaniṣpāditaṃ yathā grahaṃ saṃmārṣṭītyādau grahādeḥ /",
  "GK16ruvyavivya_pu:626": "tasya saṃskāryatvena vastutaḥ prādhānyam /",
  "GK16ruvyavivya_pu:627": "vivakṣākṛtaṃ prayoktṛyadṛcchāpratipāditaṃ yad anyasyotkarṣāpakarṣādhānatayā vivakṣitaṃ yathā rāmasya pāṇir asi ityādau rāmādeḥ /",
  "GK16ruvyavivya_pu:628": "tatra triṣu prādhānyeṣu vivakṣākṛtam eva grādhānyaṃ pradhānam /",
  "GK16ruvyavivya_pu:629": "tatkṛtatvāt kāvyārthacamatkārasya /",
  "GK16ruvyavivya_pu:630": "ata evoktaṃ tayoḥ samaśīrṣikābhāvād iti /",
  "GK16ruvyavivya_pu:631": "tayor iti śabdārthasāmarthyakṛtayoḥ vivakṣākṛtena sahety arthāt /",
  "GK16ruvyavivya_pu:632": "nanu pūrvaṃ śābdasyaiva prādhānyasya vaivakṣikatvam uktam anyasya tu vāstavatvam /",
  "GK16ruvyavivya_pu:633": "tat katham iha śābdavaivakṣikayor anyatvam ucyate /",
  "GK16ruvyavivya_pu:634": "anyatve vā prādhānyatrayapratipādane 'rthasāmarthyakṛtavivakṣākṭayoḥ ko viśeṣaḥ /",
  "GK16ruvyavivya_pu:635": "śabdakṛtād dhi prādhānyād anyadarthasāmarathyakṛtam ucyate /",
  "GK16ruvyavivya_pu:636": "tena vivakṣākṛtasya uktatvāt /",
  "GK16ruvyavivya_pu:637": "tat kim arthasāmarthyakṛtam avaśiṣyata iti /",
  "GK16ruvyavivya_pu:638": "naiṣa doṣaḥ /",
  "GK16ruvyavivya_pu:639": "pūrvaṃ hi śābdikaikagocarasya śābdikavivakṣākṛtatvād vaivakṣikatvam /",
  "GK16ruvyavivya_pu:640": "anyasya tu kavigocarasya vāstavatvaṃ tad evārthatvam /",
  "GK16ruvyavivya_pu:641": "iha punaḥ sahṛdayaikagocarasya kavivivakṣāvaśād vaivakṣikatvam ucyate /",
  "GK16ruvyavivya_pu:642": "śābdikaikaviṣayasya śābdatvam ity apekṣābhedāt pūrvas tāvan na virodhaḥ /",
  "GK16ruvyavivya_pu:643": "yad api prādhānyatrayapratipādane 'rthasāmarthyavivakṣākṛtayor bheda uktas tatrāyaṃ bhāvaḥ - iha śābdaṃ vāstavaṃ ceti dvividham eva prādhānyam /",
  "GK16ruvyavivya_pu:644": "vāstavatvasya ca vivakṣānapekṣatvena vastusāmarthyaprayojaka+++darthasāmarthyakṛtatvam uktam /",
  "GK16ruvyavivya_pu:645": "saty api śabdakṛtād anyatva utkarṣāpakarṣapratipādanaprayuktakavivivakṣākṛtatve vāstavam eva vivakṣākṛta pratipāditam /",
  "GK16ruvyavivya_pu:646": "tathā ca grahaṃ saṃmārṣṭīti vaidikaṃ vivakṣānapekṣam arthasāmarthyakṛtasyodāharaṇaṃ dattam iti viṣayavibhāgavyavasthiter na dvitīyo 'pi virodha iti samañjasaṃ sarvam /",
  "GK16ruvyavivya_pu:647": "evaṃ kṛttaddhitavṛttiviṣaye ātideśikaṃ guṇapradhānabhāvaṃ vicārya samāsagatatvenaupadeśikaṃ prakṛtam anusandhatte tad idam atreti /",
  "GK16ruvyavivya_pu:648": "sarūpāṇām iti dvandvasamāsasamānanyāyatvād ekaśeṣavṛttir api svīkṛtā /",
  "GK16ruvyavivya_pu:649": "viśeṣaṇaviśeṣyabhāvābhāve 'pīti samāsoṭṭaṅkanikāyāṃ prāyagrahaṇaprayojanaṃ prakāśayati /",
  "GK16ruvyavivya_pu:650": "rūpaṃ ca kāntiś ca vidagdhatā ceti,",
  "GK16ruvyavivya_pu:651": "amṛtena viṣeṇeti cābhihitānābhihitakartṛvibhāgenodāharaṇadvayam /",
  "GK16ruvyavivya_pu:652": "rūpam ityādau hi gamyamānabhavanakriyāpekṣaṃ rūpādīnāṃ kartṛtvam /",
  "GK16ruvyavivya_pu:653": "etena tatpuruṣasya kartrudāharaṇaprastāve kartrādīnāṃ kārakāṇām anekeṣām iti yad uktaṃ,",
  "GK16ruvyavivya_pu:654": "tat samīhitam. kaś ca kaś ceti /",
  "GK16ruvyavivya_pu:655": "atraikaśeṣo na kṛtaḥ /",
  "GK16ruvyavivya_pu:656": "kṛtaikaśeṣam iti kāv iti prayoge /",
  "GK16ruvyavivya_pu:657": "adhunā pradhānetarabhāvāpattiṃ darśayati yatra punar iti /",
  "GK16ruvyavivya_pu:658": "bhavata iti ripustrīṇāṃ saṃbandhitvena,",
  "GK16ruvyavivya_pu:659": "ripustrīṇām iti stanayugasya saṃbandhitveneti yojanā /",
  "GK16ruvyavivya_pu:660": "ripustrīṇām iti samāsasyodāharaṇam /",
  "GK16ruvyavivya_pu:661": "na cātra saṃbandhamātrād atiriktaṃ pratīyate /",
  "GK16ruvyavivya_pu:662": "tadartham eveti upamotprekṣādayo 'py alaṅkārāḥ upamotprekṣādīnām utkarṣam apakarṣaṃ vā pratipādayituṃ vidhīyante /",
  "GK16ruvyavivya_pu:663": "anyathā tadviracanaṃ niṣprayojanaṃ syāt /",
  "GK16ruvyavivya_pu:664": "tau vidheyeti /",
  "GK16ruvyavivya_pu:665": "utkarṣāpakarṣau /",
  "GK16ruvyavivya_pu:666": "samāsa iti sā samāsa iti vivakṣā parāmṛśyate /",
  "GK16ruvyavivya_pu:667": "vaidarbhīti yady api vāmanamate asamāsā pāñcālī,",
  "GK16ruvyavivya_pu:668": "madhyamasamāsā tu vaidarbhī,",
  "GK16ruvyavivya_pu:669": "tathāpi matāntare viparyayaḥ sthita iti tadabhiprāyeṇehāsamāsā vaidarbhī kathitā /",
  "GK16ruvyavivya_pu:670": "kārikāmadhya eva saṃbandhamātrapratītau samāsasyodāharaṇam /",
  "GK16ruvyavivya_pu:671": "ūrdhvākṣitāpeti /",
  "GK16ruvyavivya_pu:672": "atra caturthapādaikaśeṣadeśayuktasya pādatrayasya samāse saṃbandhamātraṃ pratīyate,",
  "GK16ruvyavivya_pu:673": "notkarṣāpakarṣau /",
  "GK16ruvyavivya_pu:674": "vākyāt tūbhayam iti ubhayaṃ saṃbandharūpam utkarṣāpakarṣarūpaṃ ca vastv ity arthaḥ /",
  "GK16ruvyavivya_pu:675": "atrodāharaṇaṃ me yadaraya iti samāse hi madaraya iti syāt /",
  "GK16ruvyavivya_pu:676": "na cāsmād atiśayaḥ pratītaḥ /",
  "GK16ruvyavivya_pu:677": "nanu padād uttarapadayor yuṣmadasmadoḥ temayāv ekavacanasya iti temayāv ādeśāv uktau /",
  "GK16ruvyavivya_pu:678": "na cātra padāt paro 'smacchabdaḥ /",
  "GK16ruvyavivya_pu:679": "evaśabdaḥ padam iti cen na /",
  "GK16ruvyavivya_pu:680": "tatprayoge nacavāhāhaivayukte iti niṣedhād bhinnavākyagatatvāc ca /",
  "GK16ruvyavivya_pu:681": "samānavākye hi nighātayuṣmadasmadādeśāḥ /",
  "GK16ruvyavivya_pu:682": "etenaiva vyatiriktaṃ padāntaraṃ pratyuktam /",
  "GK16ruvyavivya_pu:683": "utkarṣamātram eva śabdādeśaḥ atra ke cid āhuḥ vākye tāvad rasapratītir nirvyūḍhā /",
  "GK16ruvyavivya_pu:684": "tām anupamaradayan kāvye yady asādhuśabdo 'pi syān na tadā sthūlaḥ kaś cid doṣaḥ /",
  "GK16ruvyavivya_pu:685": "kāvye hi rasapratītiḥ pradhānam /",
  "GK16ruvyavivya_pu:686": "tadanirvāhe kāvyam eva na syāt /",
  "GK16ruvyavivya_pu:687": "apaśabdaprayoge tu lakṣaṇāsmaraṇamātram / tad uktaṃ -",
  "GK16ruvyavivya_pu:688": "nīrasas tu prabandho yaḥ so 'paśabdo mahān kaveḥ /",
  "GK16ruvyavivya_pu:689": "sa tenākavir eva syād anyenāsmṛtalakṣaṇaḥ //",
  "GK16ruvyavivya_pu:690": "iti / anye tv āhuḥ /",
  "GK16ruvyavivya_pu:691": "bhavatu rasāpekṣayāpaśabdasya svalpadoṣatvaṃ,",
  "GK16ruvyavivya_pu:692": "tathāpi mahākavīnām apaśabdaprayogo mahān doṣaḥ /",
  "GK16ruvyavivya_pu:693": "tenātra temeśabdau nipāteṣv iti tādṛśo vibhaktipratirūpako meśabdo nipāto,",
  "GK16ruvyavivya_pu:694": "yathā ahantā ahaṃyur ityādāv ahaṃśabdaḥ /",
  "GK16ruvyavivya_pu:695": "tataś ca nātra kaś cid viśeṣa iti /",
  "GK16ruvyavivya_pu:696": "kiṃ sarvātmanā karaṇasya duṣṭatvam eva /",
  "GK16ruvyavivya_pu:697": "nety āha kin tv iti /",
  "GK16ruvyavivya_pu:698": "etasya samāsasya /",
  "GK16ruvyavivya_pu:699": "antareṇeti vīraraudrādeḥ samāsena prakāśyatvāt /",
  "GK16ruvyavivya_pu:700": "vṛttaṃ vasantatilakādi /",
  "GK16ruvyavivya_pu:701": "vṛttayaḥ kaiśikyādyāḥ upanāgarikādyāś ca /",
  "GK16ruvyavivya_pu:702": "kākuḥ kākvadhyāyalakṣito dhvanivikārarūpo vā /",
  "GK16ruvyavivya_pu:703": "vācikābhinayo vāgvikārarūpo 'nubhāvaḥ /",
  "GK16ruvyavivya_pu:704": "ardhāntāvadhir iti ślokāpekṣayā ardham antāvadhiḥ /",
  "GK16ruvyavivya_pu:705": "nyūneti padyāpekṣayā nyūnaṃ rasābhivyaktihetutvam ity arthaḥ /",
  "GK16ruvyavivya_pu:706": "yathā pūrvokta iti ūrdhvākṣitāpetyādau /",
  "GK16ruvyavivya_pu:707": "samāso 'rdhāntāvadhiḥ kāryo nādhika ity anena vyāvartyasyādhikasya tad udāharaṇam /",
  "GK16ruvyavivya_pu:708": "tasyeti padārthānāṃ parasparasaṃbandhaś cen na cchidyate tadā tasya samāsasya madhye vicchedo na kārya ity arthaḥ /",
  "GK16ruvyavivya_pu:709": "avyabhicārād iti vidheyatvaṃ hi prādhānyāvinābhāvaḥ /",
  "GK16ruvyavivya_pu:710": "sneham iti /",
  "GK16ruvyavivya_pu:711_0": "atra pānādīnām prakāśanasya ca vidhyanuvādalopitvaikakartṛkāṇāṃ prādhānyabhāvo nāpasmṛtam",
  "GK16ruvyavivya_pu:711_1": "atra ca yo 'yam iti yacchabdena dīpasya padārthasya parāmarśopakrame tattamasa iti",
  "GK16ruvyavivya_pu:711_2": "tacchabdena vākyārthasya parāmarśo duṣṭa ity upapāditaṃ prāk /",
  "GK16ruvyavivya_pu:712": "śaktiḥ sāmarthyam āyudhabhedaś ca /",
  "GK16ruvyavivya_pu:713": "tārakāḥ jyotīṃṣi daityaviśeṣaś ca tārakaḥ /",
  "GK16ruvyavivya_pu:714": "adho nistejastvena vāhanatvena ca /",
  "GK16ruvyavivya_pu:715": "śikhīvahnir mayūraś ca /",
  "GK16ruvyavivya_pu:716": "candrasya suvarṇasya saṃbandhī kāntāvabhāso lasan dedīpyamāno yasmin /",
  "GK16ruvyavivya_pu:717": "candrakāṇāṃ mecakānām avabhāso lasanaṃ sphurad yasya /",
  "GK16ruvyavivya_pu:718": "andhakāre tamasi andhakārer harasya /",
  "GK16ruvyavivya_pu:719": "guhaḥ kumāraḥ /",
  "GK16ruvyavivya_pu:720": "apara iveti atrāparaśabdasāmarthyād bhūpe dvitīyaguhatvapratītau vastutas tadasaṃbhave tatsaṃbhāvanāyām utprekṣā /",
  "GK16ruvyavivya_pu:721": "aparaśabdābhāve tu svasvarūpasthitasyaiva vāstavasya guhasya pratītāv iyam upamā syāt /",
  "GK16ruvyavivya_pu:722": "evam apara iva pākaśāsano,",
  "GK16ruvyavivya_pu:723": "maurvīṃ dvitīyām ityādau ca mantavyam /",
  "GK16ruvyavivya_pu:724": "aharpater iti /",
  "GK16ruvyavivya_pu:725": "aharādīnāṃ patyādiṣu iti vacanād rephaḥ /",
  "GK16ruvyavivya_pu:726": "atra dhāraṇādīnāṃ guṇabhāvaḥ /",
  "GK16ruvyavivya_pu:727": "ādhārasya tu prādhānyam /",
  "GK16ruvyavivya_pu:728": "karttā hi guṇakriyā niṣpādayan pradhānakriyām aidamparyeṇa niṣpādayati,",
  "GK16ruvyavivya_pu:729": "na tu tāsv aidamparyam /",
  "GK16ruvyavivya_pu:730": "yatra sarvāsv aidamparyaṃ tatra bhavaty eva sarvāsām ākhyātavācyatvam /",
  "GK16ruvyavivya_pu:731": "yathā saudhād ityādi /",
  "GK16ruvyavivya_pu:732": "itarad aprādhānyam /",
  "GK16ruvyavivya_pu:733": "ādyā pradhānabhūtā /",
  "GK16ruvyavivya_pu:734": "aparā aprādhānyavatī /",
  "GK16ruvyavivya_pu:735": "bahulagrahaṇam iti viśeṣaṇaṃ viśeṣyeṇa bahulam ity atra /",
  "GK16ruvyavivya_pu:736": "kva cid ityādi /",
  "GK16ruvyavivya_pu:737": "kva cit pravṛttiḥ kva cid apravṛttir iti bahulagrahaṇaprayojanasya vyavasthitatvāt /",
  "GK16ruvyavivya_pu:738": "utargeti samāsavidhiḥ sāmānyarūpatvād utsargaḥ prādhānyādivivakṣānimittaś ca tatpratiṣedho viśeṣarūpatvād apavādaḥ /",
  "GK16ruvyavivya_pu:739": "apavādasyaiveti /",
  "GK16ruvyavivya_pu:740": "apavādaviṣayaparihāreṇotsargasya pravṛttir iti nyāyāt /",
  "GK16ruvyavivya_pu:741": "kartum aśakya iti /",
  "GK16ruvyavivya_pu:742": "avyavasthitaviṣayatvāt /",
  "GK16ruvyavivya_pu:743": "yathā utsargasya ghañy amanuṣye bahulam ity atra /",
  "GK16ruvyavivya_pu:744": "pariśabde tv ayaṃ bhavati /",
  "GK16ruvyavivya_pu:745": "parivādaḥ parīvāda iti /",
  "GK16ruvyavivya_pu:746": "vivāda ity atra naiva bhavati /",
  "GK16ruvyavivya_pu:747": "tadviṣayaḥ syād iti kṛtyalyuṭo bahulam ityādigatasya bahulagrahaṇasya vidhyanuvādabhāvaviṣaye sāmarthyābhāvāt samāsābhāva iti bhāvaḥ /",
  "GK16ruvyavivya_pu:748": "tadabhiprāyam iti ācāryābhiprāyam /",
  "GK16ruvyavivya_pu:749": "sāpekṣatāmidīti /",
  "GK16ruvyavivya_pu:750": "ṛddhasya rājñaḥ puruṣa ityādau /",
  "GK16ruvyavivya_pu:751": "tat samarthagrahaṇam /",
  "GK16ruvyavivya_pu:752": "etadvyāvṛttīti etacchabdena pradhānetarabhāvaḥ parāmṛṣṭaḥ /",
  "GK16ruvyavivya_pu:753": "tasyehārthatvam apīti samarthagrahaṇaṃ pradhānetarabhāvaviṣayanivṛttyartham apīty arthaḥ /",
  "GK16ruvyavivya_pu:754": "vidheyoddeśyeti uddeśyo 'trordhvanirdeśārhatvād anuvādyaḥ /",
  "GK16ruvyavivya_pu:755": "yat teneti /",
  "GK16ruvyavivya_pu:756": "yacchabdaḥ pūrvārthasaṃbaddhaḥ /",
  "GK16ruvyavivya_pu:757": "tenāpāraṇena /",
  "GK16ruvyavivya_pu:758": "anabhidhānaṃ veti abhidhānalakṣaṇā hi kṛttaddhitasmāsā iti /",
  "GK16ruvyavivya_pu:759": "samarthagrahaṇaṃ ca veti /",
  "GK16ruvyavivya_pu:760": "caśabdo 'trātiriktaḥ,",
  "GK16ruvyavivya_pu:761": "samuccayavikalpayor virodhāt / evaṃ ca -",
  "GK16ruvyavivya_pu:762": "dṛṣṭir nāmṛtavarṣiṇī smitamadhuprasyandi vaktraṃ na tan nārdrārdraṃ hṛdayaṃ na candanarasasparśāni cāṅgāni vā /",
  "GK16ruvyavivya_pu:763": "ity atra cavāśabdadvayaṃ pratyuktaṃ,",
  "GK16ruvyavivya_pu:764": "cavāśabdārthayor ekatra virodhāt /",
  "GK16ruvyavivya_pu:765": "khaṇḍiketi khaṇḍo granthasaṃbandhī na tu samasto granthaḥ /",
  "GK16ruvyavivya_pu:766": "sa vidyate yeṣām /",
  "GK16ruvyavivya_pu:767": "anavagatatadabhiprāyair iti samarthagrahaṇaṃ praty ācāryasya hi tair abhiprāyo nāgataḥ /",
  "GK16ruvyavivya_pu:768": "abhidhānādhānoddhāreti /",
  "GK16ruvyavivya_pu:769": "abhidhānānāṃ śabdānām ādhānam abhinavānāṃ nyasanam /",
  "GK16ruvyavivya_pu:770": "uddhāraḥ pūrvakāṇām uddharaṇam /",
  "GK16ruvyavivya_pu:771": "śālīnā adhṛṣṭā avicārakā ity arthaḥ /",
  "GK16ruvyavivya_pu:772": "aparam apīti punaruktādikam /",
  "GK16ruvyavivya_pu:773": "taccinteti /",
  "GK16ruvyavivya_pu:774": "prādhānyetarabhāvena samāsāsamāsacintā /",
  "GK16ruvyavivya_pu:775": "prakaraṇeti /",
  "GK16ruvyavivya_pu:776": "yatrārthaprakaraṇādinā śabdasya vācyo 'rthaḥ prakarṣāpakarṣādikam arthāntaraṃ prakāśayati,",
  "GK16ruvyavivya_pu:777": "tatrābhipretārthavināśabhayāt samāso na karttavyaḥ /",
  "GK16ruvyavivya_pu:778": "yathā rāmasya pāṇir asi iti /",
  "GK16ruvyavivya_pu:779": "prakaraṇaśabdādisakha iti pāṭhe śabdasyānyasya sannidhir iti svīkṛtam /",
  "GK16ruvyavivya_pu:780": "yadā prakaraṇakākvādisakha iti pāṭhaḥ,",
  "GK16ruvyavivya_pu:781": "tadā kākugrahaṇena svaraviśeṣa ucyate yaḥ kālo vyaktisvarādayaḥ iti kāvyagatatvena svīkṛtaḥ /",
  "GK16ruvyavivya_pu:782_0": "evaṃ prasaktānuprasaktikayā samāsagatatvena tadatideśena samagrapravṛttigatatvenāpi",
  "GK16ruvyavivya_pu:782_1": "guṇapradhānabhāvavivakṣāṃ mahatā prapañcena parighaṭayya prakṛtodāraṇe ṣaṣṭhītatpuruṣagatatvena",
  "GK16ruvyavivya_pu:782_2": "yojayitum āha ittham avasthita iti /",
  "GK16ruvyavivya_pu:783": "ambikāyā upādānam iti saṃbandhaḥ /",
  "GK16ruvyavivya_pu:784": "tat kim iti /",
  "GK16ruvyavivya_pu:785": "viśeṣaṇasyānyakesarivyāvṛttir vā,",
  "GK16ruvyavivya_pu:786": "kesarigataprakarṣapratipādanaṃ vā phalam /",
  "GK16ruvyavivya_pu:787": "ādye pakṣe nirdiṣṭacamatkārasambhāvanā /",
  "GK16ruvyavivya_pu:788": "dvitīye tu samāsānupapattir iti tātparyam /",
  "GK16ruvyavivya_pu:789": "vivakṣitapadaṃ camatkārātiśayapadena yojanīyam /",
  "GK16ruvyavivya_pu:790": "tasyā ity ambikāyās sakāśāt /",
  "GK16ruvyavivya_pu:791": "jātyantaraṃ viśiṣṭāvāntarakesarijātiḥ /",
  "GK16ruvyavivya_pu:792": "tayāvacchinno viśiṣṭaḥ /",
  "GK16ruvyavivya_pu:793": "viśiṣṭa eveti lokottaraḥ /",
  "GK16ruvyavivya_pu:794": "mohantv iti harer vihaṅgamo garuḍaḥ /",
  "GK16ruvyavivya_pu:795": "moham ajñānaṃ hantv ity arthaḥ /",
  "GK16ruvyavivya_pu:796": "garuḍajātyavacchinna iti /",
  "GK16ruvyavivya_pu:797": "saugatadṛśā garuḍānāṃ bahutvād iti bhāvaḥ /",
  "GK16ruvyavivya_pu:798": "vihaṅgamaviśeṣatvaṃ tu jātyādivailakṣaṇyāt /",
  "GK16ruvyavivya_pu:799": "svābhiprāyāviṣkaraṇam iti /",
  "GK16ruvyavivya_pu:800": "sādṛśyamūlayāprastutapraśaṃsayeti bhāvaḥ /",
  "GK16ruvyavivya_pu:801": "tasyāś ceti tacchabdena sarasvatī parāmṛṣṭā /",
  "GK16ruvyavivya_pu:802": "sarasvatyā ambikā pratibimbam ātmanaś ca kesarīty arthaḥ /",
  "GK16ruvyavivya_pu:803": "dvitīyapakṣa iti /",
  "GK16ruvyavivya_pu:804": "kesarigataprakarṣapratipādanapakṣe /",
  "GK16ruvyavivya_pu:805": "samāsād asāv iti ambikākesariśabdād unmiṣaty eva sa camatkāra ity arthaḥ /",
  "GK16ruvyavivya_pu:806": "udayāstamayeti /",
  "GK16ruvyavivya_pu:807": "vṛttau camatkārasyāstamaya vākye udaya iti cūlikākrameṇa yogaḥ /",
  "GK16ruvyavivya_pu:808": "upadarśitam eva prāg iti udāharaṇapratyudāharaṇapradarśanadvāreṇa /",
  "GK16ruvyavivya_pu:809": "iṣṭaṃ hīti abhipretasyāprāptir yā,",
  "GK16ruvyavivya_pu:810": "sā codanārhā iṣṭam etan na sidhyatīti /",
  "GK16ruvyavivya_pu:811": "yat tu nābhipretaṃ tasyāprāptir bhūṣaṇaṃ,",
  "GK16ruvyavivya_pu:812": "na tu dūṣaṇam ity arthaḥ /",
  "GK16ruvyavivya_pu:813": "asmābhir asāv iti asau camatkāraḥ /",
  "GK16ruvyavivya_pu:814": "sā bhrāntir eveti nirvikalpavikalpabhedena dvividhā bhrāntiḥ /",
  "GK16ruvyavivya_pu:815": "tatrādyā timirādyupaplutendriyasya dvicandrādipratītirūpā /",
  "GK16ruvyavivya_pu:816": "dvitīyā tv abhimānarūpā śuktirajatādipratītisvarūpā /",
  "GK16ruvyavivya_pu:817": "seti camatkārāvagatiḥ /",
  "GK16ruvyavivya_pu:818": "vyākhyāvākyād eveti ambikāyāḥ kesarīti samāsavivaraṇavākyāt /",
  "GK16ruvyavivya_pu:819": "teṣām iti pratītivaicitryānabhyupagamavādinām /",
  "GK16ruvyavivya_pu:820": "tatrāropiteti tatra samāse śuktisthānīye rajatam ivāropitāvāstavīty arthaḥ /",
  "GK16ruvyavivya_pu:821": "udayāstamayapakṣau kramād vākyasamāsagatau /",
  "GK16ruvyavivya_pu:822": "udyoga iti /",
  "GK16ruvyavivya_pu:823": "saṃrambhapadaṃ nirasyodyogapadakaraṇaṃ prakramyamānodyuktavat padakramābhedāya /",
  "GK16ruvyavivya_pu:824": "yo 'sāv ity adaḥśabdaḥ prasiddhiparāmarśakaḥ yacchabdapratinirdeśasya tacchabdena kariṣyamāṇatvāt /",
  "GK16ruvyavivya_pu:825": "pratipāditeti /",
  "GK16ruvyavivya_pu:826": "ārtho hi kevalatacchabdasya prayoganibandhana upakramopasaṃhārakramaḥ pratipādita eva /",
  "GK16ruvyavivya_pu:827": "rajaś chaleneti /",
  "GK16ruvyavivya_pu:828": "chalevaśabdaprayoge sāpahnaveyam utprekṣā /",
  "GK16ruvyavivya_pu:829": "kevalacchalaśabdaprayoge 'py apahnutiḥ /",
  "GK16ruvyavivya_pu:830": "kevalevaśabdaprayoge ca sambhāvanapratītāv utprekṣā /",
  "GK16ruvyavivya_pu:831": "dvayaprayoge tu śabalā pratītiḥ /",
  "GK16ruvyavivya_pu:832": "na cātrāpahnutyutprekṣayoḥ saṅkaraḥ /",
  "GK16ruvyavivya_pu:833": "utprekṣā hy apahnutyavinābhāvinī /",
  "GK16ruvyavivya_pu:834": "so 'pahnavaḥ kva cid garbhīkṛto yathā nakhakṣatānīva vanasthalīnām ity atra,",
  "GK16ruvyavivya_pu:835": "na palāśāni,",
  "GK16ruvyavivya_pu:836": "kin tu sambhāvayāmi nakhakṣatānīti pratīteḥ /",
  "GK16ruvyavivya_pu:837": "kva cit tu śabdena pratipādyate yathā adhyāruroheveti /",
  "GK16ruvyavivya_pu:838": "evaṃ cāsyā apahnutyavinābhāvinyā apahnutibādhakatvaṃ,",
  "GK16ruvyavivya_pu:839": "na tayā saha saṅkaraḥ /",
  "GK16ruvyavivya_pu:840": "bhinnavākyatāyām eveti /",
  "GK16ruvyavivya_pu:841": "tatra hi vidhyanuvādabhāva āñjasyena krameṇa pratīyate /",
  "GK16ruvyavivya_pu:842": "tad eva veti viśeṣaṇam /",
  "GK16ruvyavivya_pu:843": "tac ca vidhyanuvādabhāvavivakṣāyāṃ vidheyam /",
  "GK16ruvyavivya_pu:844": "anyatreti /",
  "GK16ruvyavivya_pu:845": "utkarṣāparṣayor vidheyatvasya cābhāve /",
  "GK16ruvyavivya_pu:846": "kāmacāra iti samāsāsamāsayoḥ /",
  "GK16ruvyavivya_pu:847": "tadartham iti utkarṣādiviṣaye samāsaniṣedhārtham /",
  "GK16ruvyavivya_pu:848": "sāpekṣeti sāpekṣam asamarthaṃ bhavatīty etāvanmātrapratītaye /",
  "GK16ruvyavivya_pu:849": "pitroḥ svateveti yathā pitarau vandanīyāv iti nityasaṃbandhanyāyād nijāv eva pitarau pratīyete,",
  "GK16ruvyavivya_pu:850": "tadvat sāpekṣāṇām anabhidhānākhyena nyāyena samāsābhāvaḥ pratyeṣyate /",
  "GK16ruvyavivya_pu:851": "svatā ātmīyatvam iva /",
  "GK16ruvyavivya_pu:852": "sā doṣaprakāranivṛttiḥ /",
  "GK16ruvyavivya_pu:853": "adhunā svotkarṣaśālitāprakaṭanārthaṃ svapariśramaṃ piṇḍīkṛtya ślokena darśayitum āha kāvyakāñcaneti /",
  "GK16ruvyavivya_pu:854": "kāvyam eva parīkṣaṇīyatvāt suvarṇaṃ tatra parīkṣāsthānaṃ nikaṣopalam ātmānaṃ manyate,",
  "GK16ruvyavivya_pu:855": "na punar uktakrameṇa parāmarthas san nikaṣopalaḥ /",
  "GK16ruvyavivya_pu:856": "ata eva kuntakeneti khyātasyāpy ulluṇṭhanavacanam /",
  "GK16ruvyavivya_pu:857": "śloka eṣa iti /",
  "GK16ruvyavivya_pu:858": "yaḥ sarvasāratayā pradarśitas tatreyatī dūṣaṇavṛṣṭir muktā /",
  "GK16ruvyavivya_pu:859": "tatrānyasya granthasya kā gaṇeneti sūcitam /",
  "GK16ruvyavivya_pu:860": "nidarśitaḥ sthālīpulākanyāyenodāhṛtaḥ /",
  "GK16ruvyavivya_pu:861": "atra śloke vakṣyamāṇaitadīyanyāyānusāreṇa kaṣeṇa niyamena kāñcanākṣepāt kāñcanapadaṃ paunaruktyadoṣaduṣṭam /",
  "GK16ruvyavivya_pu:862": "nijakāvyalakṣmaṇīty atra nijārthasya saṃrambhāspadatvena vidheyatvāt samāsakaraṇaṃ vidheyāvimarśadūṣitaṃ ke cid ācakṣate vicakṣaṇāḥ /",
  "GK16ruvyavivya_pu:863": "tattvenaiva granthakṛtā svakṛtiṣv ayantrita ityādinā dattottaram eva /",
  "GK16ruvyavivya_pu:864_0": "asya ca vidheyāvimarśasyānantetaraprasiddhalakṣyapātitvenāsmābhir nāṭakamīmāṃsāyāṃ",
  "GK16ruvyavivya_pu:864_1": "sāhityamīmāṃsāyāṃ ca teṣu teṣu sthāneṣu prapañcaḥ pradarśita iti granthavistarabhayād ita evoparamyate /",
  "GK16ruvyavivya_pu:865": "evaṃ vidheyāvimarśaṃ prakāravaicitryeṇa lakṣayitvā prakramabhedaṃ lakṣayitum āha - prakramabhedo 'pīti /",
  "GK16ruvyavivya_pu:866": "pratipattṛpratīter iti rathasthānīyā pratipattṛpratītiḥ /",
  "GK16ruvyavivya_pu:867": "utkhāto viṣamonnataḥ pradeśaḥ /",
  "GK16ruvyavivya_pu:868": "enam iti śabdārthavyavahāram /",
  "GK16ruvyavivya_pu:869": "tadviṣayabhāvaḥ prakramabhedaviṣayatvam /",
  "GK16ruvyavivya_pu:870": "anabhibhāṣaṇaṃ tatkartṛkabhāṣaṇābhāvaḥ /",
  "GK16ruvyavivya_pu:871": "evam anālapanaṃ jñeyam /",
  "GK16ruvyavivya_pu:872": "analam asamarthā /",
  "GK16ruvyavivya_pu:873": "vidhyanuvādabhāvaprakāratopagamād iti prakāraḥ sādṛśyam /",
  "GK16ruvyavivya_pu:874": "upakrāntaṃ hy anuvādasthānīyam /",
  "GK16ruvyavivya_pu:875": "nirvāhakaṃ ca vidheyaprakhyam /",
  "GK16ruvyavivya_pu:876": "tatra spaṣṭaṃ vidheyānuvādyaprakāram udāharati yatheti /",
  "GK16ruvyavivya_pu:877": "tadā jāyante guṇā yadā tais sahṛdayair gṛhyante /",
  "GK16ruvyavivya_pu:878": "ravikiraṇānugṛhītāni bhavanti kamalāni kamalāni //",
  "GK16ruvyavivya_pu:879": "evam eva janas tasyā dadāti kapolopamāyāṃ śaśibimbam /",
  "GK16ruvyavivya_pu:880": "paramārthavicāre punaś candraś candra iva varākaḥ //",
  "GK16ruvyavivya_pu:881": "utkarṣāpakarṣamātreti kamalānām utkarṣavivakṣā /",
  "GK16ruvyavivya_pu:882": "candrasya punar apakarṣavivakṣā /",
  "GK16ruvyavivya_pu:883": "ata evodāharaṇadvayaṃ dattam /",
  "GK16ruvyavivya_pu:884": "prakramabhedaprakāra iti prakāro 'tra viśeṣaḥ /",
  "GK16ruvyavivya_pu:885": "paryāyaprakrameti /",
  "GK16ruvyavivya_pu:886": "candraśabdārthasya śaśiśabdena paryāyāntaranirdeśo na yukto vakṣyamāṇaprakramabhedaprasaṅgāt /",
  "GK16ruvyavivya_pu:887": "na caivam iti tenaiva śabdenopasaṃhāra ity arthaḥ /",
  "GK16ruvyavivya_pu:888": "tayor iti prakramabhedapunaruktayoḥ /",
  "GK16ruvyavivya_pu:889": "asyeti prakramābhedasya parāmarśaḥ /",
  "GK16ruvyavivya_pu:890": "tatra hi yathoddeśaṃ pratinirdeśe na paunaruktyam,",
  "GK16ruvyavivya_pu:891": "aikarasyena pratītiprasaraṇāt /",
  "GK16ruvyavivya_pu:892": "uddeśyapratinirdeśyabhāvo na paunaruktyasya viṣayaḥ / yathā -",
  "GK16ruvyavivya_pu:893": "kṣāmāṅgyaḥ kṣatakomalāṅguligaladraktaiḥ sadarbhāḥ sthalīḥ pādaiḥ pātitayāvakair iva galadbāṣpāmbudhautānanāḥ /",
  "GK16ruvyavivya_pu:894": "iti / atra galacchabdadvayaṃ nirdiṣṭaṃ yathoddeśaṃ pratinirdeśo 'sya viṣaya iti samañjasam /",
  "GK16ruvyavivya_pu:895": "[tayor iti prakramābhedapaunaruktyayoḥ /",
  "GK16ruvyavivya_pu:896": "asyeti prakramābhedasya parāmarśaḥ /",
  "GK16ruvyavivya_pu:897": "] nanu vrajataḥ kva tāta/",
  "GK16ruvyavivya_pu:898": "vajasīty atra vrajinā prakrame vajinā ca nirvāhe kathaṃ na prakramabhedaḥ /",
  "GK16ruvyavivya_pu:899": "vajatir api dhātur asti /",
  "GK16ruvyavivya_pu:900": "vaja vraja gatāv iti pāṭhād ity āśaṅkyoktaṃ vrajata iti /",
  "GK16ruvyavivya_pu:901": "uditaṃ śiśuneti uditam ity asya viśeṣaṇaṃ paricayagatārtham iti /",
  "GK16ruvyavivya_pu:902": "asphuṭam iti ca /",
  "GK16ruvyavivya_pu:903": "bhāve cātra pratyayaḥ /",
  "GK16ruvyavivya_pu:904": "kāryārthaṃ pathi gacchataḥ paścān nāmodīraṇaṃ viruddham iti śiśunā lalitavacasā nāmany udīrite jananyāsya bhartsanaṃ kṛtam iti tato 'sya manyur vivṛddha ity atra tātparyārthaḥ /",
  "GK16ruvyavivya_pu:905": "evaṃ dhāturūpāyāḥ prkṛte prakramabhedaṃ pradarśya saṃprati prātipadikarūpāyās tasyā madhye ca sarvanāmādīnāṃ prakāravaicitryeṇa taṃ darśayati sarvanāmeti /",
  "GK16ruvyavivya_pu:906": "kva cit punaḥ pustakeṣu prakṛtiprakramabhedād anantaraṃ pratyayaprakramabhedodāharaṇaṃ tat paścāt sarvanāmaprakramabhedanirdeśo dṛśyate /",
  "GK16ruvyavivya_pu:907": "tatra ca prkṛter anantaraṃ pratyayasyaiva nirdeśa ucita iti sa eva kathita iti saṅgatiḥ /",
  "GK16ruvyavivya_pu:908": "tataḥ paraṃ prakṛtiviśeṣāṇāṃ pratyayaviśeṣāṇāṃ tatsamudāyānāṃ ca tatprakramabhedo nirūpayiṣyate /",
  "GK16ruvyavivya_pu:909": "uktarītyeti /",
  "GK16ruvyavivya_pu:910": "yas tv ekavākye kartṛtvenokto yaś cedamādibhir ity atroktena krameṇety arthaḥ /",
  "GK16ruvyavivya_pu:911": "nanu yacchabdena prakrame tacchabdenedamādibhir vā prakrame yacchabdena vā katham upasaṃhāra ity āha na caivam iti /",
  "GK16ruvyavivya_pu:912": "anyonyāpekṣe iti /",
  "GK16ruvyavivya_pu:913": "yattador nityābhisaṃbandha ity uktam /",
  "GK16ruvyavivya_pu:914": "evaṃ tacchabdādūraviprakṛṣṭārtheṣv idamādiṣu prāg ukte yo 'vikalpam ityādau jñeyam /",
  "GK16ruvyavivya_pu:915": "teneti prakṛtopasaṃhāraḥ /",
  "GK16ruvyavivya_pu:916": "idamādīnāṃ parasparāvāntaravaicitrye 'pi sthūladṛṣṭyā ekārthatvam /",
  "GK16ruvyavivya_pu:917": "atra hīti atra hi kartṛviśeṣaṇadvāreṇaikasya hetutvam aparasya sākṣād iti prakramabhedaḥ /",
  "GK16ruvyavivya_pu:918": "yaśodhigantum iti atra hi tṛtīyātumunoḥ pratītivaiṣamyajanakatvam /",
  "GK16ruvyavivya_pu:919": "vāśabdasyeti /",
  "GK16ruvyavivya_pu:920": "vakṣyati hi tulyakakṣyatayā yatra padārthāḥ iti /",
  "GK16ruvyavivya_pu:921": "apatyavato 'pīti yuktaḥ pāṭha iti /",
  "GK16ruvyavivya_pu:922_0": "atra ke cit samarthayante - viśeṣataḥ snihyanto dṛśyante tat putraśabdasyāpatyaviśeṣavācitve",
  "GK16ruvyavivya_pu:922_1": "apatyaśabdasya ca sāmānyavācitve 'pi sarvanāmavaśād viśeṣaparyavasāne bhavaty eva",
  "GK16ruvyavivya_pu:922_2": "prakṛtārthaparipoṣa iti /",
  "GK16ruvyavivya_pu:923": "tad etad asya granthakārasya hṛdayam anālokyaiva,",
  "GK16ruvyavivya_pu:924": "yasmād dṛṣṭāntadārṣṭāntikabhāvenātra vākyārthadvayam upanibaddham /",
  "GK16ruvyavivya_pu:925": "tatra ca dvayor bimbapratibimbabhāvena nirdeśo yujyate /",
  "GK16ruvyavivya_pu:926": "dṛṣṭānte cātra sāmānyopakramaḥ,",
  "GK16ruvyavivya_pu:927": "viśeṣopasaṃhāraḥ,",
  "GK16ruvyavivya_pu:928": "puṣpaśabdasya sāmānyavācitvāc cūtaśabdasya viśeṣābhidhāyakatvād /",
  "GK16ruvyavivya_pu:929": "viśeṣasya cotkṛṣṭatayaivātṛptiviṣayatvam /",
  "GK16ruvyavivya_pu:930": "dārṣṭāntike aniṣṭam viśeṣopakramaḥ /",
  "GK16ruvyavivya_pu:931": "sāmānyopasaṃhāraḥ /",
  "GK16ruvyavivya_pu:932": "sarvanāmavaśād vā viśeṣāntaranirdeśo nyāyyaḥ /",
  "GK16ruvyavivya_pu:933": "sthitapāṭhe putraśabdasya viśeṣavācitvam apatyaśabdasya sāmānyavācino viśeṣaparyavasānam /",
  "GK16ruvyavivya_pu:934": "yadā tv apatyavato 'pīti pāṭhas tadāsya sāmānyopakramo viśeṣopasaṃhāraḥ /",
  "GK16ruvyavivya_pu:935": "dvitīyasyāpatyaśabdasya sarvanāmasaṃbandhena viśeṣaparyavasānād yathaikīyamate tasminn adrau kati cid balety atra /",
  "GK16ruvyavivya_pu:936": "api śabdasyārthasaṅgatiś ced dṛśyeva bhrājate /",
  "GK16ruvyavivya_pu:937": "yasya naivāpatyasaṃbandhas tasya mā bhūt kanyāyām ekasyām atṛptiḥ yasya tv anekāpatyayogas tasya katham ekasminn apatye snigdhatvam iti vismayaḥ /",
  "GK16ruvyavivya_pu:938": "etadartha evāpiśabdo jīvati /",
  "GK16ruvyavivya_pu:939": "atṛptikāraṇatvaṃ ca kanyāyāḥ parasamarpaṇīyatvena /",
  "GK16ruvyavivya_pu:940": "guṇagauraveṇa ca snehapātratā /",
  "GK16ruvyavivya_pu:941": "etadartham asyāś cūtena pratibimbanam /",
  "GK16ruvyavivya_pu:942": "tad ittham apatyavato 'pīty eṣa eva pāṭhaḥ śreyān /",
  "GK16ruvyavivya_pu:943": "samāsānupapattīti adhikaṃ na tu taddhānir iti nyāyena guṇāntaralābha ity arthaḥ /",
  "GK16ruvyavivya_pu:944": "varaṃ kṛteti /",
  "GK16ruvyavivya_pu:945": "kṛtāḥ śikṣitāḥ santo dhvastā naṣṭā guṇā yasya /",
  "GK16ruvyavivya_pu:946": "amaṇir avidyamānamaṇir alaṅkāraḥ /",
  "GK16ruvyavivya_pu:947": "upalaśabdenātra maṇir eva vivakṣitaḥ /",
  "GK16ruvyavivya_pu:948": "tannātra maṇiśabdaḥ prayukta iti paryāyaprakramabhedatvam /",
  "GK16ruvyavivya_pu:949": "kham iveti /",
  "GK16ruvyavivya_pu:950": "haṃsaś candra iva candra iva haṃsa iti yuktaḥ pāṭhaḥ /",
  "GK16ruvyavivya_pu:951": "maghona indrasya sute 'rjune /",
  "GK16ruvyavivya_pu:952": "vīryaṃ ca vidvatsv iti /",
  "GK16ruvyavivya_pu:953": "vīryavedanaṃ cety eva hetutvena vivakṣitam /",
  "GK16ruvyavivya_pu:954": "samuccayo vikalpo veti /",
  "GK16ruvyavivya_pu:955": "vikalpo yaśo 'dhigantum ity atrodāhṛtaḥ /",
  "GK16ruvyavivya_pu:956": "samuccayasya tv idaṃ vīryaṃ cety udāharaṇam /",
  "GK16ruvyavivya_pu:957": "vidvatsu vīryaṃ tanaye iti pāṭhe na vedanaṃ hetutvena vivakṣitam,",
  "GK16ruvyavivya_pu:958": "api tu vastusvarūpapratipādanaparatvenety ayaṃ manyate /",
  "GK16ruvyavivya_pu:959": "evaṃ ca vidvatsv iti viśeṣaṇasya nairarthakyam āpadyata iti nānena vicāritam /",
  "GK16ruvyavivya_pu:960": "duṣkūlabhāva iti /",
  "GK16ruvyavivya_pu:961": "sāmānādhikaraṇyenopakrame vaiyadhikaraṇyena pratinirdeśaḥ prakramabhedāvahaḥ atra caturthe pāde /",
  "GK16ruvyavivya_pu:962_0": "kapālam evāmalaśekharaśrīr ity atra kapālānāṃ bahutve vācye yad ekatvavacanam amalaśekharaśrīr",
  "GK16ruvyavivya_pu:962_1": "ity atra ca śekharamātre dharmiṇi vaktavye yacchekharaśrīr iti dharmavacanaṃ tad",
  "GK16ruvyavivya_pu:962_2": "anupapannam eva gantavyam /",
  "GK16ruvyavivya_pu:963": "evaṃ ca pūrvokteṣu vakṣyamāṇeṣu codāharaṇeṣu saṃbhavann api vicāro granthavistarabhayān na niravaśeṣatayā kṛta iti tatraivābhiyogaḥ kartavyaḥ /",
  "GK16ruvyavivya_pu:964": "tadupetam iti /",
  "GK16ruvyavivya_pu:965": "svaśabdena sarvanāmnā vā nirdeśas tulyaphala iti pratipādayiṣyamāṇatvāt /",
  "GK16ruvyavivya_pu:966": "bhagavati yuṣmatprasādeneti /",
  "GK16ruvyavivya_pu:967": "anena nyāyena paśyata mātaḥ iti vārttike dharmakīrteḥ prayogaḥ pratyuktaḥ /",
  "GK16ruvyavivya_pu:968": "prādhānyābhāvād ity uktam iti /",
  "GK16ruvyavivya_pu:969": "yatraikakartṛkānekā prādhānyetarabhāk kriyā ity atra /",
  "GK16ruvyavivya_pu:970": "anenijur akṣālayan /",
  "GK16ruvyavivya_pu:971": "jakṣur akhādan /",
  "GK16ruvyavivya_pu:972": "bisaprasūnaṃ padmam /",
  "GK16ruvyavivya_pu:973": "nejanādāv iti liṭā bhūtānadyatanaparokṣaprakrame anenijur iti tu bhūtānadyatanena nirvāhaḥ /",
  "GK16ruvyavivya_pu:974": "tathā dhṛtavikāsīty atra bhūtamātre ktapratyaya ity atrāpi kālaprakramabhedaḥ /",
  "GK16ruvyavivya_pu:975": "tatropari tiṅantaprakramabhedo dvitīyo 'tra na sthitaḥ /",
  "GK16ruvyavivya_pu:976": "evaṃ cehādigrahaṇena dhṛtavikāsīti gṛhyate /",
  "GK16ruvyavivya_pu:977": "anenijur iti atra vikacam asya dadhuḥ prasūnam iti samādhānaṃ na kṛtaṃ prakārāntareṇa samarthayiṣyamāṇatvāt /",
  "GK16ruvyavivya_pu:978": "yadi vetyādināmuṃ prakramabhedaṃ nirākaroti /",
  "GK16ruvyavivya_pu:979": "ajayad iti atra parokṣo 'pi jayo darśanārhatvāt parokṣatvena na vivakṣita iti liṭprayogo na kṛtaḥ /",
  "GK16ruvyavivya_pu:980": "vidyamānasyāsyāvivakṣāyāṃ dṛṣṭāntam āha anudarā kanyeti /",
  "GK16ruvyavivya_pu:981": "na hi kasyāś cit kanyāyā udarābhāvaḥ kṛśatvāt punas tad api vivakṣyate / evaṃ ca -",
  "GK16ruvyavivya_pu:982": "abhūdabhūmiḥ pratipakṣajanmanāṃ bhiyāṃ tanūjas tapanadyutir diteḥ /",
  "GK16ruvyavivya_pu:983": "yam indraśabdārthaniṣūdanaṃ harer hariṇyapūrvaṃ kaśipuṃ pracakṣate // ityādeḥ,",
  "GK16ruvyavivya_pu:984": "tāta tvaṃ nijatejasaiva gamitaḥ svargaṃ yadi svasti te kiṃ tv anyena hṛtā vadhūr iti kathāṃ mā sakhyur agre kṛthāḥ /",
  "GK16ruvyavivya_pu:985": "rāmo 'haṃ yadi rāghavas tad akhilaṃ vrīḷānamatkandharaṃ sārdhaṃ bandhujanena sendravijayī vaktā svayaṃ rāvaṇaḥ //",
  "GK16ruvyavivya_pu:986": "ityādeś ca mahataḥ kāvyapravāhasya na kiṃ cid duṣṭatvam /",
  "GK16ruvyavivya_pu:987": "arthasyeti tadbhāvo 'rthatvaṃ sattā atadbhāva asattvam /",
  "GK16ruvyavivya_pu:988": "yatreti pūrvārdhaśeṣaḥ /",
  "GK16ruvyavivya_pu:989": "yatheti /",
  "GK16ruvyavivya_pu:990": "na prakramabheda ity anvayaḥ /",
  "GK16ruvyavivya_pu:991": "tatra kālaviśeṣo darśitaḥ /",
  "GK16ruvyavivya_pu:992": "yathā bhūtasya bhāvinaś ca kālasyādyatanānadyatanatve parokṣāparokṣatve ca vaivakṣike eveti /",
  "GK16ruvyavivya_pu:993": "te śīlādayo 'rthāḥ ā kves tacchīlataddharmatatsādhukāriṣu ity atra nirdiṣṭāḥ /",
  "GK16ruvyavivya_pu:994": "teṣāṃ ca vaivkṣike sattvāsattve /",
  "GK16ruvyavivya_pu:995": "evaṃ ca kva cit tācchīlikādipratyayaprayoge 'py anyatra tadakaraṇam aduṣṭam / yathā -",
  "GK16ruvyavivya_pu:996": "jugopātmānam atrasto bheje dharmam anāturaḥ /",
  "GK16ruvyavivya_pu:997": "agṛdhnur ādade so 'rtham asaktaḥ sukham anvabhūt //",
  "GK16ruvyavivya_pu:998": "ity atrāgṛdhnur iti tācchīlyādyarthapratyayaprayoge 'py atrasta ity atrātrasnur ity akaraṇe 'pi na duṣṭatvam atrasnur iti vā nirdeśe agṛdhnur iti nirdoṣam eva /",
  "GK16ruvyavivya_pu:999": "kartuḥ phalavattā kartrabhiprāyatvam /",
  "GK16ruvyavivya_pu:1000": "tad api vaivakṣikam eva /",
  "GK16ruvyavivya_pu:1001": "evaṃ ca dṛṣṭā dṛṣṭim adho dadāti kurute nālāpam ābhāṣitā ity atra yadi kartrabhiprāyatvaṃ kriyāphalasya,",
  "GK16ruvyavivya_pu:1002": "tadā dadātīti parasmaipadānupapattiḥ /",
  "GK16ruvyavivya_pu:1003": "na cet tadā kuruta ity atra parasmaipadaprasaṅga iti prakramabhedaparyanuyogo niravakāśa eva /",
  "GK16ruvyavivya_pu:1004": "evam anyatra boddhavyam /",
  "GK16ruvyavivya_pu:1005": "tena te iti /",
  "GK16ruvyavivya_pu:1006": "te kālaviśeṣādayaḥ tena vivakṣāprayuktatvena kāraṇena na darśitā ity arthaḥ /",
  "GK16ruvyavivya_pu:1007": "gāhantām iti /",
  "GK16ruvyavivya_pu:1008": "atra kartur ākhyātenābhidhānaṃ karmaṇaś cānabhidhānaṃ prakrāntaṃ visrabdhair ity anyathākṛtam iti kārakaprakramabhedaḥ /",
  "GK16ruvyavivya_pu:1009": "vihṛtiṃ viharaṇaṃ bhaṅgibhājanatvam ity arthaḥ /",
  "GK16ruvyavivya_pu:1010": "vivṛtam iti pāṭhe vistaraśālitvam ity arthaḥ /",
  "GK16ruvyavivya_pu:1011": "ratau vigraho virodhaḥ stanatair vyavahitas tatprasādād virodhasya kartum aśakyatvāt /",
  "GK16ruvyavivya_pu:1012": "vitene iti bhāve pratyayaḥ /",
  "GK16ruvyavivya_pu:1013": "stanitāni vitatībhūtānīty arthaḥ /",
  "GK16ruvyavivya_pu:1014": "śābdaḥ prakramabheda iti śabdaviṣayatvāc chābdaḥ /",
  "GK16ruvyavivya_pu:1015": "śābdaprakramabheda iti tu prakṛtiprakramabhedasyānukrameṇa ye paṭhanti taiḥ śābdaś cārthaś cottaro grantho nālocita ity upekṣyam etat /",
  "GK16ruvyavivya_pu:1016": "saṅgamabhūṣeti /",
  "GK16ruvyavivya_pu:1017": "atra buhuvrīhāv anyapadārthopasarjanenārthena krameṇopasaṃhṛtam iti /",
  "GK16ruvyavivya_pu:1018": "bhidyamānaśabdaviṣayatvāc chābdaḥ prakramabhedaḥ /",
  "GK16ruvyavivya_pu:1019": "evam ārthaḥ prakramabheda ity atra prathamaprakrāntabhidyamānārthaviṣayatvād ārtha iti vyākhyeyam /",
  "GK16ruvyavivya_pu:1020": "dhṛtavikāsīti pūrvaṃ kālaprakaraṇenodāhṛtam,",
  "GK16ruvyavivya_pu:1021": "saṃprati śābdaviṣayatvenodāhriyate,",
  "GK16ruvyavivya_pu:1022": "tiṅantagatatvenāpy ūhyate /",
  "GK16ruvyavivya_pu:1023": "na hīyam ārthaḥ prakramabheda iti atrodāharaṇadvitayaṃ dattaṃ mattateti samatayeti /",
  "GK16ruvyavivya_pu:1024": "tatra mattatety atra saṅgamabhūṣety ārthena krameṇa prakramaḥ,",
  "GK16ruvyavivya_pu:1025": "bhūṣayatīty atra tu śābdarūpatayā pratinirdeśa ity ārthaḥ prakramabhedaḥ /",
  "GK16ruvyavivya_pu:1026": "kiṃ tu tadvapus tad api cārutaratvam iti pāṭhaḥ sthitaparipāṭhyānuguṇyābhāvān na nyāyyaḥ /",
  "GK16ruvyavivya_pu:1027": "cārutā sa khalu sāpi śarīram iti tu pāṭhaḥ śreyān /",
  "GK16ruvyavivya_pu:1028": "evaṃ ca dayitasaṅgatir eṣety etacchabdaḥ paṭhanīyaḥ,",
  "GK16ruvyavivya_pu:1029": "na punar āsām iti pāṭhaḥ /",
  "GK16ruvyavivya_pu:1030": "tatra hi mattatā kena śabdena parāmṛśyate /",
  "GK16ruvyavivya_pu:1031": "samatayety etat prāyeṇādarśeṣu śābdaprakramabhede udāharaṇatayā dṛśyate /",
  "GK16ruvyavivya_pu:1032": "ārtha prakramabhedaprastāve vā?",
  "GK16ruvyavivya_pu:1033": "ca anantarodāharaṇayor ādyam āhitaviparyayam iti pāṭhaḥ /",
  "GK16ruvyavivya_pu:1034": "etac cāyuktaṃ yojanagranthe varuṇasyārthaprakrama iti granthavirodhāt /",
  "GK16ruvyavivya_pu:1035": "kiṃ tu niyamayann iti vidagdhamanyatayā datto 'pi no hṛdayaṅgamaḥ pāṭhaḥ,",
  "GK16ruvyavivya_pu:1036": "varuṇenaiva tat saṃbaddham ity atra pramāṇābhāvāt /",
  "GK16ruvyavivya_pu:1037": "na hi varuṇasyānyopasarjanatvena sthitasya svātantryam asti /",
  "GK16ruvyavivya_pu:1038": "tasya naivaṃvidhasaṃbandhaḥ puṣṭatvaṃ dhatte /",
  "GK16ruvyavivya_pu:1039": "ārthaprakramabhedaprastāve idam evodāharaṇam āhitaviparyayam iti pāṭhaḥ śreyān /",
  "GK16ruvyavivya_pu:1040": "parihṛtau bhavata iti /",
  "GK16ruvyavivya_pu:1041": "vibhaktiprakramabhedacaśabdayor dvitvād dvivacanam /",
  "GK16ruvyavivya_pu:1042": "caśabdasyobhayathā duṣṭatā ca /",
  "GK16ruvyavivya_pu:1043": "caśabdasya ca samuccayo viṣayaḥ /",
  "GK16ruvyavivya_pu:1044": "tadbhāvaḥ uktaḥ /",
  "GK16ruvyavivya_pu:1045": "yena tulyakakṣyatvābhāvākyatvena nivāritaḥ /",
  "GK16ruvyavivya_pu:1046": "prakramabhedas tv asatām ity asamuccetavyanikaṭaprayogāt /",
  "GK16ruvyavivya_pu:1047": "sa hi niyamanād ity asyānantaraṃ paṭhanīyaḥ /",
  "GK16ruvyavivya_pu:1048": "loṣṭasaṃcāra ekaikasya bhedasya bhedāntaraiḥ saha saṃyojanaprakārākhyo gaṇanāviśeṣaḥ /",
  "GK16ruvyavivya_pu:1049": "prakṛtipratyayayor iti laghuśabdaḥ prakṛtiḥ /",
  "GK16ruvyavivya_pu:1050": "tasyāṃ guruśabdena bhedaḥ /",
  "GK16ruvyavivya_pu:1051": "guruśabde ceyasunn adhikaḥ prayukto,",
  "GK16ruvyavivya_pu:1052": "yo laghuśabde na prayuktaḥ /",
  "GK16ruvyavivya_pu:1053": "tatpratyayasya ca pratinirdeśo na kṛta iti pratyayaprakramabhedo 'pi /",
  "GK16ruvyavivya_pu:1054": "abhinavapāṭhe tu tatpratyayarahitasyaiva laghuśabdasya pratinirdeśaḥ kṛtaḥ /",
  "GK16ruvyavivya_pu:1055": "krameti ya uddeśakramaḥ prakrāntaḥ,",
  "GK16ruvyavivya_pu:1056": "so 'nudeśe vaiparītyād na kṛta iti pratīter aikyasya vigamād duṣṭatvam /",
  "GK16ruvyavivya_pu:1057": "tava kusumaśaratvam iti /",
  "GK16ruvyavivya_pu:1058": "idaṃ kramaprakramabhedodāharaṇaṃ na yuktaṃ cūlikākramasyaivātrocitatvam /",
  "GK16ruvyavivya_pu:1059": "tathā hy uddeśaḥ /",
  "GK16ruvyavivya_pu:1060": "smaraṃ prati sāṃmukhyenābhidhānaṃ vihāya nenduṃ prāsaṅgikaṃ pratyayathārthajñānam ucitam iti smarasya tāvat prathamanirdeśo nyāyyaḥ /",
  "GK16ruvyavivya_pu:1061_0": "anudeśe tv idaṃ viṣayaṃ tyaktvā na prāsaṅgikena vākyārthaparisamāptiḥ śobhate iti",
  "GK16ruvyavivya_pu:1061_1": "pāryavasānikena smareṇaiva saṃmukhīkriyamāṇena vākyārthaḥ parisamapanīya iti pāṭhakramāpekṣayā",
  "GK16ruvyavivya_pu:1061_2": "cūlikākrama eva sahṛdayahṛdayarañjaka iti kuśāgrīyadhiṣaṇair nipuṇaṃ nirūpaṇīyam etat /",
  "GK16ruvyavivya_pu:1062": "tathā ca yuṣmadasmadoḥ padasya padāt ṣaṣṭhīcaturthīdvitīyāsthayor vānnāvau iti cūlikākrameṇa vyavahāro dṛśyate /",
  "GK16ruvyavivya_pu:1063": "kramaprakramabhedasya punar udāharaṇaṃ vastuprakramabhedavicāraprastāve nirūpayiṣyate /",
  "GK16ruvyavivya_pu:1064": "pradhānabhūtasyety arthapratipādanāya śabdaprayogāc chabdasyopāyamātratvād upāyānāṃ ca niyamābhāvāt / tad uktaṃ -",
  "GK16ruvyavivya_pu:1065": "upādāyāpi ye heyās tān upāyān pracakṣate /",
  "GK16ruvyavivya_pu:1066": "upāyānāṃ ca niyamo nāvaśyam avakalpate //",
  "GK16ruvyavivya_pu:1067": "iti / prakramabheda iti /",
  "GK16ruvyavivya_pu:1068": "prakramabhedaviṣayasya vidhyanuvādabhāvaprakāratvāt prakramabhedo 'py upacārād vidhyanuvādaprakāra ity arthaḥ /",
  "GK16ruvyavivya_pu:1069": "anenaiva nyāyena śābdaś cārthaś ceti prakramabhedasya bhedadvayaṃ śābdārthaviṣayatvād boddhavyam /",
  "GK16ruvyavivya_pu:1070": "śabdabhedam iti /",
  "GK16ruvyavivya_pu:1071": "ekaśabdābhedatvābhidheyatvenārthasya pratyabhijñāyamānatvopapattaye /",
  "GK16ruvyavivya_pu:1072": "śabdabhede tasyaivārthasyānyasyeva pratīteḥ nāñjasena prakāreṇa vidhyanuvādabhāvaviṣayatvam /",
  "GK16ruvyavivya_pu:1073": "kāvyagatatvena hi cintā prastutā /",
  "GK16ruvyavivya_pu:1074": "na ca kāvye śāstrādivad arthapratītyarthaṃ śabdamātraṃ prayujyate,",
  "GK16ruvyavivya_pu:1075": "sahitayoḥ śabdārthayos tatra prayogāt /",
  "GK16ruvyavivya_pu:1076": "sāhityaṃ tulyakakṣyatvenānyūnānatiriktatvam /",
  "GK16ruvyavivya_pu:1077": "astv evam iti sāmānyena prakramabhedābhyupagamo viśeṣe tu paryanuyoga iti bhāvaḥ /",
  "GK16ruvyavivya_pu:1078": "prakramabhedaniyamaṃ pratīti hṛdayaṅgamaḥ pāṭhaḥ /",
  "GK16ruvyavivya_pu:1079": "yadbhedābhedābhyām iti hi yacchabdena prakramaḥ parāmṛśyate /",
  "GK16ruvyavivya_pu:1080": "prakramabhedaniyamaṃ pratīti tu pāṭhe yadbhedābhedābhyām iti prakramasyaivoddhṛtasya yathākathaṃ cit parāmarśo vyākhyeyaḥ /",
  "GK16ruvyavivya_pu:1081": "śuci bhūṣayatīti /",
  "GK16ruvyavivya_pu:1082": "atra bhūṣayatīti śābdaṃ bhūṣaṇaṃ prakrāntam alaṅkriyetyādāv ārthena rūpeṇa pratinirdiṣṭam /",
  "GK16ruvyavivya_pu:1083": "atra ca paryāyaprakramabhedaḥ sthito 'pi sāṃprataṃ na cintitaḥ śabdārthaprakramabhedacintanaprastāvāt /",
  "GK16ruvyavivya_pu:1084": "atra vibhāgasyaiveti /",
  "GK16ruvyavivya_pu:1085": "atra vety arthād upameyam tadabhisaṃbandhaḥ śabdābhisaṃbandhaḥ /",
  "GK16ruvyavivya_pu:1086": "viparyayād iti sākṣāc chabdasaṃbandhābhāvāt /",
  "GK16ruvyavivya_pu:1087": "udāharaṇadvaye śuci bhūṣayati iti cārutā vapur iti ca /",
  "GK16ruvyavivya_pu:1088": "yādṛśam iti sthitapāṭhābhiprāyeṇānaucityaṃ dattapāṭhāśayena tv aucityam ity arthaḥ /",
  "GK16ruvyavivya_pu:1089": "tacchabdenānye parāmṛśyante /",
  "GK16ruvyavivya_pu:1090": "sādṛśyam eveti /",
  "GK16ruvyavivya_pu:1091": "tadā yacchabdasya napuṃsakatā syāt /",
  "GK16ruvyavivya_pu:1092": "tasmāt surārivety atra parāmṛśyata iti avivekākṣamaprajñatvāt /",
  "GK16ruvyavivya_pu:1093": "tadapahṛteti bhaṅgibhaṇitivaicitryaṃ parāmṛṣṭam /",
  "GK16ruvyavivya_pu:1094": "utkaṭena bhaṇitivaicitryeṇa varṇanīyam ācchāditam ity arthaḥ /",
  "GK16ruvyavivya_pu:1095": "tad uktaṃ vakroktikṛtā laukikālaṅkārān upamānīkṛtya",
  "GK16ruvyavivya_pu:1096": "yadvat tadvad alaṅkārair bhāsamānair nijātmanā /",
  "GK16ruvyavivya_pu:1097": "svaśobhātiśayāntastham alaṅkāryaṃ prakāśyate //",
  "GK16ruvyavivya_pu:1098": "iti / aprādhānyaṃ syād iti /",
  "GK16ruvyavivya_pu:1099": "ayaṃ bhāvaḥ - yadi śabdavyāpāraviṣayasya prādhānyam arthavyāpāraviṣayasya cāprādhānyam iti vyavasthā,",
  "GK16ruvyavivya_pu:1100": "tadā trividhasya pratīyamānasya parair dhvanyatvena vyapanirdidiṣṭasyāsmābhir anumeyatvenopapāditasyāprādhānyaṃ prasajyeta tasyārthavyāpāraviṣayatvāt,",
  "GK16ruvyavivya_pu:1101": "śabdavyāpāraviṣayatvasya dūṣitatvāt /",
  "GK16ruvyavivya_pu:1102": "iṣyate ca prādhānyam /",
  "GK16ruvyavivya_pu:1103": "tat katham iyaṃ prādhānyāprādhānyapratītir ghaṭata iti /",
  "GK16ruvyavivya_pu:1104": "cakrābhighātetyādau ca paryāyokte samāsoktivad gamyamānasyaiva prādhānyaṃ na vācyasyety upapāditaṃ prāk /",
  "GK16ruvyavivya_pu:1105": "ekābhighāta iti hayagrīvavadhe pāṭhaḥ sthitaḥ,",
  "GK16ruvyavivya_pu:1106": "sudarśanasya pulliṅgasya prakrāntatvād ya ity anena parāmarśāt /",
  "GK16ruvyavivya_pu:1107": "tat tv anavabudhya cakraṃ yadi parāmṛśyate,",
  "GK16ruvyavivya_pu:1108": "tadā yacchabdasya napuṃsakatā syāt /",
  "GK16ruvyavivya_pu:1109": "tan murārir evātra parāmṛśyata ity āśayena cakrābhighāteti paṭhanti /",
  "GK16ruvyavivya_pu:1110": "na tv ayaṃ tatra prastāvaḥ /",
  "GK16ruvyavivya_pu:1111": "tadapekṣayaiva prādhānyam aprādhānyaṃ ceti iha gamakam apradhānam upāyatvāt /",
  "GK16ruvyavivya_pu:1112": "gamyaṃ pradhānam upeyatvāt /",
  "GK16ruvyavivya_pu:1113": "tena pratīyamānasya gamyatvāt prādhānyavyavahāraḥ /",
  "GK16ruvyavivya_pu:1114": "na pratītyapekṣayeti /",
  "GK16ruvyavivya_pu:1115": "śabdenārthena ca yā pratītis,",
  "GK16ruvyavivya_pu:1116": "tadapekṣayā na prādhānyāprādhānyavyavahāra ity arthaḥ /",
  "GK16ruvyavivya_pu:1117": "tayas tv iha gamyagamakabhāvaviviktaviṣayatvena cintā kṛtā /",
  "GK16ruvyavivya_pu:1118": "tadapekṣayaiva ceti /",
  "GK16ruvyavivya_pu:1119": "vācyasyāpi yaḥ śābdatvena prādhānyavyavahārayogas tasyāpi /",
  "GK16ruvyavivya_pu:1120": "tadapekṣayā gamyagamakatvāpekṣayā /",
  "GK16ruvyavivya_pu:1121": "kva cid yatra pratīyamānasadbhāvas tatrāprādhānyam ity arthaḥ /",
  "GK16ruvyavivya_pu:1122": "vācyaṃ hi pratīyamānaṃ prati gamakatvena vyavasthitaṃ tena tadapekṣatvenāprādhānyam iti tātparyam /",
  "GK16ruvyavivya_pu:1123": "vicitrā bhaṅgibhiṇitaya iti yathā bhaṭṭabāṇasya teṣu teṣu sthāneṣu /",
  "GK16ruvyavivya_pu:1124": "abhibhūyamānatvād iti /",
  "GK16ruvyavivya_pu:1125": "yad uktaṃ dhvanikṛtā",
  "GK16ruvyavivya_pu:1126": "avyutpattikṛto doṣaḥ śaktyā saṃvriyate kaveḥ",
  "GK16ruvyavivya_pu:1127": "iti / vākyabhedāc ceti vākyāntarāpekṣayā hi vākyāntarasya bhaṅgibhaṇitivaicitryam ity aṃśena pratītivaidūryān na prakramabhedadoṣaṃ prakāśayati /",
  "GK16ruvyavivya_pu:1128": "nyāyasiddhatvād iti /",
  "GK16ruvyavivya_pu:1129": "nyāyo 'tra bhaṇitivaiṣamyam /",
  "GK16ruvyavivya_pu:1130": "kāraṇabhedasyāpīti na kevalaṃ pratītibhedo bhedahetuḥ,",
  "GK16ruvyavivya_pu:1131": "yāvat kāraṇabhedo 'pi /",
  "GK16ruvyavivya_pu:1132": "pratītibhedo vijñaptyapekṣayā bhedahetuḥ,",
  "GK16ruvyavivya_pu:1133": "kāraṇabhedaḥ punar utpattyapekṣayeti viśeṣaḥ / tad uktam -",
  "GK16ruvyavivya_pu:1134": "ayam eva bhedo bhedahetur vā bhāvānāṃ yo 'yaṃ viruddhadharmādhyāsaḥ kāraṇabhedaś ca",
  "GK16ruvyavivya_pu:1135": "iti / iha bhaṅgibhaṇitivaicitryāvaicitrye pratītipariskhalanāskhalanayoḥ kāraṇe /",
  "GK16ruvyavivya_pu:1136": "sa ceti prakramabhedaḥ /",
  "GK16ruvyavivya_pu:1137": "śābdaś cārthaś ceti pūrvaṃ prakṛtyādiprakramabhedavilakṣaṇau śābdārthaprakramabhedau lakṣitāv udāhṛtau ca /",
  "GK16ruvyavivya_pu:1138": "adhunā vācyapratīyamānārthāpekṣayā paryavasānābhiprāyeṇa sarvaprakramabhedavyāpakau sāmānyena śābdārthaprakramabhedāv uktāv iti viśeṣo boddhavyaḥ /",
  "GK16ruvyavivya_pu:1139": "vastuprakramabheda iti /",
  "GK16ruvyavivya_pu:1140": "vastu varṇanīyaṃ yathā varṇayituṃ prakrāntaṃ tasya tathā nirvāhābhāvād vastuprakramabhedaḥ /",
  "GK16ruvyavivya_pu:1141": "bhedeneti avayavasaṃbandhitvenety arthaḥ /",
  "GK16ruvyavivya_pu:1142": "prathame hi pāde avayavina eva svarūpeṇa varṇanaṃ prakrāntam ity avayavisaṃbandhitvena nirvāhaṇaṃ doṣaḥ /",
  "GK16ruvyavivya_pu:1143": "ubhayatrāpīti avayavivarṇane avayavavarṇane ca /",
  "GK16ruvyavivya_pu:1144": "tat svarūpaṃ nāyikāsvarūpam /",
  "GK16ruvyavivya_pu:1145": "aṅgena ity āmantraṇam /",
  "GK16ruvyavivya_pu:1146": "patatu adhastāt gacchatu /",
  "GK16ruvyavivya_pu:1147": "sādṛśyapratipādaneti dvicandram iti hi pāṭhe vadanena saha candro nabhaso dvicandratām āpādayati /",
  "GK16ruvyavivya_pu:1148": "tac ca vadanacandrayoḥ sādṛśyamūlam iti vyatirekaprakrame sādṛśyanirvāhāt prakramabhedaḥ /",
  "GK16ruvyavivya_pu:1149": "vastusargapaunaruktyasyeti punaruktavastuvirasa ity atra hi punaruktavastubhir virasa iti vyākhyāne sādṛśyena nirvāhaḥ kṛtaḥ /",
  "GK16ruvyavivya_pu:1150": "vyatirekeṇa ca prakrama iti doṣa evāyam vimukha iti /",
  "GK16ruvyavivya_pu:1151": "ke cit punaruktavastuṣu virasaḥ punaruktāni vastūni na karotīti vyākhyānena vyatirekanirvāhād yathāsthitapāṭhaṃ samarthayāṃ cakre /",
  "GK16ruvyavivya_pu:1152": "arthadoṣāṇām iti prakramātikramarūpāṇām ity arthaḥ /",
  "GK16ruvyavivya_pu:1153": "tapena varṣā iti",
  "GK16ruvyavivya_pu:1154": "tapena varṣāḥ śaradā himāgamo,",
  "GK16ruvyavivya_pu:1155": "vasantalakṣmyā śiśiraḥ sametya ca /",
  "GK16ruvyavivya_pu:1156": "prasūnakṛtyaṃ dadataḥ sadartavaḥ pure 'sya vāstavyakuḍumbitāṃ dadhuḥ //",
  "GK16ruvyavivya_pu:1157": "atra hi strīpuruṣayugalatrayarūpatayā ṛtūnāṃ varṇane prastute strīrūpāṇām ṛtunāṃ tṛtīyāsaṃbandhād aprādhānye vivakṣite yat tapena varṣā ity atra viparyayaḥ kṛtaḥ,",
  "GK16ruvyavivya_pu:1158": "kṛte vā tathā nirdeśe śaradā himāgama ityādau yad anyathākaraṇaṃ,",
  "GK16ruvyavivya_pu:1159": "sa prakramabheda eva /",
  "GK16ruvyavivya_pu:1160": "yadi paraṃ strīpuṃsayor atra yena krameṇa prakramaḥ tasyānyathā nirvāhāt kramaprakramabhedam imaṃ vidmaḥ /",
  "GK16ruvyavivya_pu:1161": "tena pūrvaṃ kramaprakramabhedasyedam evodāharaṇaṃ deyam /",
  "GK16ruvyavivya_pu:1162": "tena varaṃ ghanaśriyoṣṇaḥ śaradā himāgamaḥ iti pāṭhaḥ kartavyaḥ /",
  "GK16ruvyavivya_pu:1163": "kartṛprakramabhedo 'pīti /",
  "GK16ruvyavivya_pu:1164": "yatra yuṣmadasmadarthagataṃ kartṛtvaṃ śeṣe 'tra cetane 'cetane vā vaktrā buddhipūrvakam evāropyate,",
  "GK16ruvyavivya_pu:1165": "tatra kartur anyasyāropaś cārutvāya vyatyāso guṇa evety arthaḥ /",
  "GK16ruvyavivya_pu:1166": "tayor iti /",
  "GK16ruvyavivya_pu:1167": "yatra kartṛvyatyāsaprakramabhedayoḥ /",
  "GK16ruvyavivya_pu:1168": "na prakaraṇāvasita iti /",
  "GK16ruvyavivya_pu:1169": "yuṣmadasmadarthasya hi kva cit kartṛtvaṃ prakaraṇādyavasitaṃ na śabdenābhidhātuṃ prakrāntam iti nāyaṃ prakramabhedadoṣasya viṣayaḥ /",
  "GK16ruvyavivya_pu:1170": "anyatrāropyaivam uktam iti śeṣatvena vivakṣite rāmabhadre /",
  "GK16ruvyavivya_pu:1171": "evam uttaratra bhārgave vaṭau cānyatvaṃ yojanīyam /",
  "GK16ruvyavivya_pu:1172": "nanu yuṣmadasmadarthasya cetanatvāt tadapekṣayācetanasyaivānyatvam ucitam iti kathaṃ cetanasyaivānyatvam ity āha - dvividho hīti /",
  "GK16ruvyavivya_pu:1173": "ayaṃ bhāvaḥ /",
  "GK16ruvyavivya_pu:1174": "na yuṣmadasmadarthagatacetanatvāpekṣayā vastvantarasyānyatvam,",
  "GK16ruvyavivya_pu:1175": "api tu yuṣmadasmadarthatvāpekṣayaiva /",
  "GK16ruvyavivya_pu:1176": "yuṣmadasmadarthau ca kramāt saṃbodhyamānavastuniṣṭhaḥ parabhāvo 'smitākhyā pratyaktā ca /",
  "GK16ruvyavivya_pu:1177": "tataś ca tadapekṣayā śeṣasyānyatvam /",
  "GK16ruvyavivya_pu:1178": "tasya ca cetanatvācetanatvād dvaividhyam iti na virodhaḥ kaś cit /",
  "GK16ruvyavivya_pu:1179": "paraśunā candrahāsa iti krameṇa dvayor api yuṣmadasmadarthayor acetanaviṣayakartṛtāvyatyāsa udāharaṇam /",
  "GK16ruvyavivya_pu:1180": "bho laṅkeśvara iti /",
  "GK16ruvyavivya_pu:1181": "atra rāmaḥ svayaṃ yācata iti asmadarthakartṛtvasya cetanaviṣayavyatyāsasyānyat sthitam apy udāharaṇīyaṃ na cintitaṃ,",
  "GK16ruvyavivya_pu:1182": "pūrvam udāharaṇāntare cintitatvāt,",
  "GK16ruvyavivya_pu:1183": "cintāntaraprastāvāc ca /",
  "GK16ruvyavivya_pu:1184": "tad evam iyatā prabandhena prakramabhedaṃ vicārya kramaprāptaṃ kramabhedaṃ vicārayitum āha kramebhedo yatheti /",
  "GK16ruvyavivya_pu:1185": "nanu yadi smṛtiparāmarśakasya tacchabdasyānubhūta evārtho viṣaya ity ucyate,",
  "GK16ruvyavivya_pu:1186": "ye 'tyantaparokṣā rāmādayas teṣāṃ kavinā kāvye tacchabdena kathaṃ parāmarśaḥ kriyate teṣām atīndriyatvād ity āha atra ca pratītimātram iti /",
  "GK16ruvyavivya_pu:1187": "ayam atrābhiprāyaḥ /",
  "GK16ruvyavivya_pu:1188": "yena vinā yan nopapadyate,",
  "GK16ruvyavivya_pu:1189": "tasya tadapekṣā nyāyyā /",
  "GK16ruvyavivya_pu:1190": "smṛtiś ca pratītimātram antareṇānupapadyamānā tadapekṣiṇī syāt,",
  "GK16ruvyavivya_pu:1191": "naindriyikapratītyapekṣiṇī aindriyakapratītiṃ vināpi śabdādibhyaḥ pratītau tasyāḥ saṃbhavadarśanāt /",
  "GK16ruvyavivya_pu:1192": "rāmādīnāṃ ca yadi naindriyikī pratītis tadā śabdāt prasiddher vā pratītir astu /",
  "GK16ruvyavivya_pu:1193": "tannibandhanaś ca smṛtiparāmarśakena tacchabdena parāmarśa iti na kaś cid virodhaḥ /",
  "GK16ruvyavivya_pu:1194": "nanv iti /",
  "GK16ruvyavivya_pu:1195": "ayam atrārthaḥ /",
  "GK16ruvyavivya_pu:1196": "padārthavimarśapurassaro vākyārthavimarśa iti na padārthavimarśavelāyāṃ bhavatv iyam āśaṅkā /",
  "GK16ruvyavivya_pu:1197": "vākyārthavimarśasamaye tv akhaṇḍapratītau pūrvāparabhāvaniyamāvabhāsanābhāvān nāsya doṣasyāvakāśaḥ /",
  "GK16ruvyavivya_pu:1198": "uddeśyatvāc ca vākyārthapratīter antaraṅgatvam iti tadāśrayeṇaiva vyavasthopapattau na kramadoṣacintā kā cid iti /",
  "GK16ruvyavivya_pu:1199": "pratirūpaḥ pratibimbarūpaḥ tatsaṃcāro vaktrabhiprāyasaṃkramaṇam /",
  "GK16ruvyavivya_pu:1200": "śabdavyavahārasyeti /",
  "GK16ruvyavivya_pu:1201": "śabdavyavahāramukhena śrotṛgṛhīto vākyārthavimarśaḥ svīkṛtaḥ /",
  "GK16ruvyavivya_pu:1202": "vaktur iti yadi śortṛvimarśaparyavasāyī śabdavyavahāro vaktṛvimarśapraticchandakarūpo na syāt,",
  "GK16ruvyavivya_pu:1203": "tadā śabdair vaktṛvimarśasyāsaṃbandhitvād anumānaṃ na syād ity arthaḥ /",
  "GK16ruvyavivya_pu:1204": "tatra cāsāv iti vaktṛśrotṛgate vākyārthavimarśe sūkṣmatvenāsphuṭarūpo 'sty eva paurvāparyapratibhāsa iti yāvat /",
  "GK16ruvyavivya_pu:1205": "padārthabuddhāv iti vākyārthapūrvabhāsinyām /",
  "GK16ruvyavivya_pu:1206": "tatrāpīti /",
  "GK16ruvyavivya_pu:1207": "vaktṛśrotṛgatavākyārthavimarśe 'pi sūkṣmaḥ padārthāśrayo doṣo durnivāraḥ padārthān atikrameṇaiva vākyārthavimarśasya vyavasthitatvād ity arthaḥ /",
  "GK16ruvyavivya_pu:1208": "pramādaja iti /",
  "GK16ruvyavivya_pu:1209": "evaṃ sati prakraṃsyamānavastuparāmarśadoṣas tāvat parigṛhītā bhavati /",
  "GK16ruvyavivya_pu:1210": "pratīpagamanahetor iti gajasetubandhād ity asya /",
  "GK16ruvyavivya_pu:1211": "śābdasyeti pañcamyantatvāt /",
  "GK16ruvyavivya_pu:1212": "tadīyatīrthābhidhāneti hetuhetumatos tadīyatīrthaśabdena vyavadhāne satīty arthaḥ /",
  "GK16ruvyavivya_pu:1213": "gaṅgāviśeṣaṇamukheneti gajasetubandhām iti pāṭhe /",
  "GK16ruvyavivya_pu:1214": "ayam atrāśayaḥ - śābdo yatra hetuhetumadbhāvas tatra hetutvenāpanyāsān na tayor vyavadhānaṃ kiṃ cit kāryam,",
  "GK16ruvyavivya_pu:1215": "pratītiviprakarṣaprasaṅgāt /",
  "GK16ruvyavivya_pu:1216": "ārthe hetuhetumadbhāve upanyastasya hetutvād viśeṣaṇabhūtasya hetor viśeṣyasvarūpavarṇanena caritārthatvāt saty api vyavadhāne na pratītiviprakarṣaḥ kaś cit,",
  "GK16ruvyavivya_pu:1217": "paryālocanasāmarthyād dhetutvapratīteḥ /",
  "GK16ruvyavivya_pu:1218": "atra ca śloke tīrthe tadīye iti padadvayākaraṇe 'pi vākyārthasya nirākāṅkṣtvāt tatkaraṇam apuṣṭārtham eva /",
  "GK16ruvyavivya_pu:1219": "tadeti tacchabdena /",
  "GK16ruvyavivya_pu:1220": "iti tacchabdaḥ āropanivṛttāv iti āropo bhramo 'nyasyānyatvena pratītiḥ,",
  "GK16ruvyavivya_pu:1221": "yathā navajaladharasya sannaddhadṛptiniśācaratvena /",
  "GK16ruvyavivya_pu:1222": "tannivṛttāv atra vakṣyamānāyām āropaviṣayasya jaladharāder vastusataḥ prakāśamānasyedamādinā nyāyye nirdeśe tasya parāmṛśyasamīpa eva prayogeṇa bhāvyam /",
  "GK16ruvyavivya_pu:1223": "yas tv avastusadāropyamāṇanikaṭe prayogaḥ sa kramabhedam āvahati /",
  "GK16ruvyavivya_pu:1224": "yas tv atraivāropaviṣayasvarūpatayā vidyuto nikaṭa idam ādyaprayogaḥ,",
  "GK16ruvyavivya_pu:1225": "tatra dūṣaṇāntarāvakāśaḥ /",
  "GK16ruvyavivya_pu:1226": "utkhātadrutam iva śailaṃ himahatakamalākaram iva lakṣmīvimuktam /",
  "GK16ruvyavivya_pu:1227": "pītamadiram iva caṣakaṃ bahulapradoṣam iva mugdhacandrarahitam //",
  "GK16ruvyavivya_pu:1228": "itīveti / atropalambharūpaḥ pūrvavākyārtha itiśabdāvacchinna utprekṣyata ity upālabdhety ataḥ pūrvam itīvaśabdau prayojyau /",
  "GK16ruvyavivya_pu:1229": "viṣayāntare tu prayogāt kramabhedaḥ /",
  "GK16ruvyavivya_pu:1230": "prāpipayiṣupadeneti pūrvavākyārthasthitena /",
  "GK16ruvyavivya_pu:1231": "tadadhīnatvaṃ puruṣāyattatvam /",
  "GK16ruvyavivya_pu:1232": "stambaram iti pīnonnatastanadvayadarśanād ayaṃ praśaṃsoktiḥ /",
  "GK16ruvyavivya_pu:1233": "ṣidgāḥ viṭāḥ /",
  "GK16ruvyavivya_pu:1234": "pratītivaicitryam iti vākyārthasya tilatuṇḍalīkṛtasyāvagamānavagamau /",
  "GK16ruvyavivya_pu:1235": "uktisvarūpeti /",
  "GK16ruvyavivya_pu:1236": "uktiḥ stamberamaḥ pariṇinaṃsur asāv upaiti ity eṣā /",
  "GK16ruvyavivya_pu:1237": "tasyā viṭasaṃbandhinyāḥ svarūpam itiśabdenopalakṣaṇatvād evaṃśabdādinā vyavacchettum iṣṭam /",
  "GK16ruvyavivya_pu:1238": "ataś ca tatra tasmād itiśabdād itiśabdopalakṣitād evamādayaś ca prāk pūrvam ukteḥ pūrvapradarśitāyāḥ /",
  "GK16ruvyavivya_pu:1239": "anyat kiṃ cit padaṃ ṣidga ityādi na kathanīyam ity arthaḥ /",
  "GK16ruvyavivya_pu:1240": "evam udāharaṇāntare 'pi yojanīyam /",
  "GK16ruvyavivya_pu:1241": "upādhibhāvād iti itiśabdasya svā śaktiḥ pūrvavākyāvacchedarūpā /",
  "GK16ruvyavivya_pu:1242": "tāṃ pūrvatra vākye samarpayaṃs tasyopādhir itiśabdaḥ saṃpadyate /",
  "GK16ruvyavivya_pu:1243": "ataś ca na tasyānyatra prayogaḥ karttavya ity arthaḥ /",
  "GK16ruvyavivya_pu:1244": "padasyānyasyeti ṣidgair ityādeḥ /",
  "GK16ruvyavivya_pu:1245": "anyatheti viṣayāntaraprayoge āsamañjasyaṃ viśarārupratītitvam /",
  "GK16ruvyavivya_pu:1246": "ānantaryaniyama iti",
  "GK16ruvyavivya_pu:1247": "yasya yenābhisaṃbandhā dūrasthasyāpi tena saḥ /",
  "GK16ruvyavivya_pu:1248": "arthato hy asamānānām ānantaryam akāraṇam //",
  "GK16ruvyavivya_pu:1249": "iti nyāyenārthaucityavaśād vyavahitānām apy ānantaryaniyamo bhaviṣyatīty arthaḥ /",
  "GK16ruvyavivya_pu:1250": "anyatas tarhīti /",
  "GK16ruvyavivya_pu:1251": "anyato 'rthaucityavaśāt /",
  "GK16ruvyavivya_pu:1252": "tatkāryasiddheḥ ityādikarttavyasiddheḥ /",
  "GK16ruvyavivya_pu:1253": "iti teṣāṃ prayogo niyataḥ syād ity uktam /",
  "GK16ruvyavivya_pu:1254": "nanu yasya yenābhisaṃbandho nyāyyaḥ kutrāvatiṣṭhatām ity āha kaiś cid eveti /",
  "GK16ruvyavivya_pu:1255": "ayaṃ bhāvaḥ - ityādiśabdavarjanenoktakrameṇa śabdahetvādivarjanena cānyeṣāṃ śabdānām ayaṃ nyāyaḥ /",
  "GK16ruvyavivya_pu:1256": "ityādīnām ayaṃ punar niyataprayogaviṣaya iti /",
  "GK16ruvyavivya_pu:1257": "nānyathā teṣāṃ prayogaḥ karttavya iti /",
  "GK16ruvyavivya_pu:1258": "evam uddeśakrameṇa kramabhedaṃ vimṛśya paunaruktyaṃ vicārayitum āha paunaruktyam iti /",
  "GK16ruvyavivya_pu:1259": "iha khalu dvividhaṃ paunaruktyaṃ śabdapaunaruktyam arthapaunaruktyaṃ ceti /",
  "GK16ruvyavivya_pu:1260": "tad uktam akṣpādamuninā - śabdārthayoḥ punarvacana[ṃ] punaruktam anyatrānuvādād iti /",
  "GK16ruvyavivya_pu:1261": "tatra śabdapaunaruktyam arthāpaunaruktye na doṣaḥ,",
  "GK16ruvyavivya_pu:1262": "arthapaunaruktyena duṣṭatva[ṃ] arthasyaiva prayojakatvāt /",
  "GK16ruvyavivya_pu:1263": "arthapaunaruktyam evaikaṃ paunaruktyaṃ na śabdapaunaruktyam iti samudāyārthaḥ /",
  "GK16ruvyavivya_pu:1264": "ārtham iti arthāśritam /",
  "GK16ruvyavivya_pu:1265": "evaṃ śābdam ity atrāpi vācyam /",
  "GK16ruvyavivya_pu:1266": "yad uktam iti vādanyāye /",
  "GK16ruvyavivya_pu:1267": "hasatīti eko hasatiśabdaḥ śatrantaḥ svāmiviśeṣaṇam,",
  "GK16ruvyavivya_pu:1268": "aparaḥ kriyāpadam /",
  "GK16ruvyavivya_pu:1269": "evam uttaratra vācyam /",
  "GK16ruvyavivya_pu:1270": "yantram iti /",
  "GK16ruvyavivya_pu:1271": "abhedopacāreṇa bhṛtyasya nirdeśaḥ kṛtānukāritvāt /",
  "GK16ruvyavivya_pu:1272": "anyatra tātparyabhedād iti tātparyabhede hi svarūpārthāviśeṣe lāṭānuprāsa iṣṭaḥ / tad uktaṃ -",
  "GK16ruvyavivya_pu:1273": "svarūpārthāviśeṣe hi punaruktiḥ phalāntarāt /",
  "GK16ruvyavivya_pu:1274": "śabdānāṃ vā padānāṃ vā lāṭānuprāsa iṣyate //",
  "GK16ruvyavivya_pu:1275": "iti / śakrasaṅkāśeti śrīnadīhaṃseti medinīcandreti vidviṣāṃ kāleti ca catvāryāmantraṇāṇi /",
  "GK16ruvyavivya_pu:1276": "atra tātparyabhedaḥ sphuṭa eva /",
  "GK16ruvyavivya_pu:1277": "tathā caikaḥ kāśaśabdo vastrāṇām upameyatvena sthitaḥ,",
  "GK16ruvyavivya_pu:1278": "anyas tu hasānām upamānatveneti bhinnaṃ tātparyam /",
  "GK16ruvyavivya_pu:1279": "evam anyad api yojanīyam /",
  "GK16ruvyavivya_pu:1280": "ubhayābhāve iti arthabhedasya tātparyabhedasya cābhāva ity arthaḥ /",
  "GK16ruvyavivya_pu:1281": "na ca ghāseti karmatvena saṃbandhitvena cāstu tātparyabheda ity arthaḥ /",
  "GK16ruvyavivya_pu:1282": "etan na ceti niṣidhyate /",
  "GK16ruvyavivya_pu:1283": "svārtham iti /",
  "GK16ruvyavivya_pu:1284": "etad uktaṃ bhavati - na svārthābhidhānam eva tātparyam,",
  "GK16ruvyavivya_pu:1285": "api tu saty eva svārthābhidhāne 'dhikam arthāntaronmukhatvaṃ tātparyaṃ,",
  "GK16ruvyavivya_pu:1286": "yathā kāśaśabdayoḥ /",
  "GK16ruvyavivya_pu:1287": "tatra kāśajātyavacchinnadravyapratipādanād atirikta upamānopameyabhāvaḥ pratipādyate /",
  "GK16ruvyavivya_pu:1288": "na caivaṃbisaśabdayoḥ /",
  "GK16ruvyavivya_pu:1289": "na hy atra bisajātyavacchinnadravyātiriktaṃ kiṃ cid vastu pratīyate /",
  "GK16ruvyavivya_pu:1290": "yat tu karmatvaṃ saṃbandhitvaṃ ca tadabhidheyasyaiva tathāvasthānaṃ nodrekeṇānyatām āvahatīti svaśabdaparihāreṇa sarvanāmaparāmarśasyaiva viṣayo nyāyya iti /",
  "GK16ruvyavivya_pu:1291": "nanu punaruktaṃ kim ucyate yatra tat prayogaṃ vinārthapratītiḥ yatra ca tatsamānapadāntaraprayogo 'vaśyam upayujyate,",
  "GK16ruvyavivya_pu:1292": "tatra kathaṃ punaruktatvam /",
  "GK16ruvyavivya_pu:1293": "yatraikārthena pratītir na tātparyabhedaḥ,",
  "GK16ruvyavivya_pu:1294": "tatra punaruktatvaṃ pratītivairasyāpādānāt /",
  "GK16ruvyavivya_pu:1295": "yatra tu tat samānaṃ padāntaram upayujyatāṃ mā vā /",
  "GK16ruvyavivya_pu:1296": "sarvathā tatprayogakṛta vairasyaṃ paunaruktyaprayojakam iti tadāśrayeṇāyaṃ doṣa uktaḥ /",
  "GK16ruvyavivya_pu:1297": "sarvanāmeti jakṣur bisam ity atra nirdiṣṭaṃ bisam uttaratra prasūnasaṃbandhitvena sarvanāmaparāmarśārhaṃ sad yat svaśabdenoktaṃ,",
  "GK16ruvyavivya_pu:1298": "tat śabdapunaruktam /",
  "GK16ruvyavivya_pu:1299": "yady apy arthapunaruktam evaikaṃ punaruktaṃ prāg uktaṃ tathāpi śabdasya punaruktatety uktam arthamukhenaiva śabdasyāpi punaruktatety abhiprāyeṇa /",
  "GK16ruvyavivya_pu:1300": "sarvanāmaparāmarśayogyasyeti nirdiṣṭāṃ yogyatāṃ vibhaktum āha - prādhānyam iti /",
  "GK16ruvyavivya_pu:1301": "dvividhaṃ parāmarśayogyatvaṃ śābdam ārthaṃ ceti /",
  "GK16ruvyavivya_pu:1302": "tatra yasmin parāmṛśyasya svātantryeṇa kartṛtvādinā nirdeśena prādhānyaṃ tatra śābdam /",
  "GK16ruvyavivya_pu:1303": "yatra punaḥ parāmṛśyasyānyaḥ kaś cit saṃbandhitvena nirdiśyate,",
  "GK16ruvyavivya_pu:1304": "tatrārtham /",
  "GK16ruvyavivya_pu:1305": "tatra hi saṃbandhinaṃ prati asyopayoga eva yogyatvam /",
  "GK16ruvyavivya_pu:1306": "tathā caikam udāhṛtam /",
  "GK16ruvyavivya_pu:1307": "saṃbandhipratītimukheneti /",
  "GK16ruvyavivya_pu:1308": "atra saṃbandhī haraḥ tasya maulidvāreṇa śaśāṅkasaṃbandhitvāt /",
  "GK16ruvyavivya_pu:1309": "tatpratītimukhena cātra śaśāṅkaḥ pratīyate,",
  "GK16ruvyavivya_pu:1310": "na tu cārutā vapur ityādau cārutāder iva sākṣād eva śaśāṅkasya pratītiḥ /",
  "GK16ruvyavivya_pu:1311": "śaśāṅkasaṃbandhinām iti /",
  "GK16ruvyavivya_pu:1312": "atra saṃbandhinibandha iti kārikāyāṃ yaḥ saṃbandhī yuktaḥ,",
  "GK16ruvyavivya_pu:1313": "sa nirdiṣṭaḥ /",
  "GK16ruvyavivya_pu:1314": "tathā cātrāṃśavaḥ saṃbandhitvena nirdiṣṭāḥ /",
  "GK16ruvyavivya_pu:1315": "tatparāmarśayogyateti tacchabdena parāmṛśyaḥ śaśāṅko nirdiṣṭaḥ /",
  "GK16ruvyavivya_pu:1316": "sā hi guṇībhūtasyeti /",
  "GK16ruvyavivya_pu:1317": "haramanyapadārthaṃ prati niśāpatir guṇībhūtaḥ /",
  "GK16ruvyavivya_pu:1318": "tasyāpi niśā guṇībhūtā /",
  "GK16ruvyavivya_pu:1319": "sā ca bhuvaneti /",
  "GK16ruvyavivya_pu:1320": "atra na nagendratanayāyāḥ saṃbandhī nirdiṣṭaḥ /",
  "GK16ruvyavivya_pu:1321": "api tu sā cety anena svarūpam nirdiṣṭam /",
  "GK16ruvyavivya_pu:1322": "vihasto na kva cic chaktaḥ /",
  "GK16ruvyavivya_pu:1323": "samāsagatasyeti parāmṛśyasyeti saṃbandhaḥ /",
  "GK16ruvyavivya_pu:1324": "tatra hi parāmṛśyasya samāse guṇībhāvāt saṃbandhinaś cānirdeśāt parāmarśo na nyāyyaḥ /",
  "GK16ruvyavivya_pu:1325": "na sarvajanasaṃvedanīya iti /",
  "GK16ruvyavivya_pu:1326": "asyārthaḥ - yathāsmai rocate viśvaṃ tathedaṃ parivartate iti nyāyenātrātiprauḍhatayā granthakāro nijāyattāṃ padārthavyavasthāṃ karttum ārabdhaḥ,",
  "GK16ruvyavivya_pu:1327": "yena tadaṃśunicitaḥ iti tat tamasām iti ca śaśāṅkasya niśāyāś ca tacchabdena parāmarśam aghaṭamānam api samarthayate,",
  "GK16ruvyavivya_pu:1328": "jakṣur bisaṃ ghṛtavikāsibisaprasūnā ity atra ca bisaprasūnaśabdasya saṃjñāpadasyāpi bisaśabdāśrayeṇa sūkṣmekṣikayā paunaruktyaṃ doṣam udbhāvayati /",
  "GK16ruvyavivya_pu:1329": "na caitat samarthanaṃ hṛdayahāri,",
  "GK16ruvyavivya_pu:1330": "yasmāc chaśāṅkamaulir iti ca niśāpatimaulir iti ca saṃjñāśabdāv etau /",
  "GK16ruvyavivya_pu:1331": "saṃjñāśabdānāṃ ca vidyamānasyāpy arthānugamasya na prayojakatvaṃ rūḍheḥ prādhānyāt /",
  "GK16ruvyavivya_pu:1332": "tataś cātra na śaśāṅkārtho na niśārthaḥ kaś cit /",
  "GK16ruvyavivya_pu:1333": "kiṃ tūpāyamātreṇaitāv arthāv āśritya saṃjñiviśeṣa evātra vivakṣitaḥ /",
  "GK16ruvyavivya_pu:1334": "evaṃ ca saṃjñyantargatayoḥ śaśāṅkaniśayos tacchabdaparāmarśena sahṛdayahṛdayāny āvarjayatīti haṭhasarmathanam etat /",
  "GK16ruvyavivya_pu:1335": "kiṃ ca śaśāṅkamaulir ity atra varaṃ śaśāṅkasya bhavatu sarvanāmnā parāmarśaḥ tasya vakrākṛtes tatra saṃnihitatvāt,",
  "GK16ruvyavivya_pu:1336": "niśāpatimaulir ity atra tu niśāyāḥ parāmarśaḥ pāpāt pāpīyān niśāpater evoktakrameṇa tatra saṃnihitatvāt /",
  "GK16ruvyavivya_pu:1337": "niśāyā upalakṣaṇamātratvenopayoginyās tatra saṃbhavābhāvāt /",
  "GK16ruvyavivya_pu:1338": "yatra ca tasyā eva na saṃbhavas tatra kā vārtā tamasām /",
  "GK16ruvyavivya_pu:1339": "tad ayam andho maṇim avindat /",
  "GK16ruvyavivya_pu:1340": "tam anaṅgulir āvayad iti nyāya āyāt /",
  "GK16ruvyavivya_pu:1341": "api ca yatra prasāritānugamena śabdena saṃjñinaḥ pratyāyanaṃ kriyate,",
  "GK16ruvyavivya_pu:1342": "paraṃ tatrānugamotkarṣād bhavati sarvanāmaparāmarśaḥ / yathā -",
  "GK16ruvyavivya_pu:1343": "utsavāya jagataḥ sa jāyatāṃ rohiṇīramaṇakhaṇḍamaṇḍanaḥ /",
  "GK16ruvyavivya_pu:1344": "tatprabhābhir iva pūritaṃ vapur bhāti yasya sitabhasmaguṇṭhitam //",
  "GK16ruvyavivya_pu:1345": "iti / atra hi pādavyāpinī saṃjñānvarthatvam evotkarṣayati /",
  "GK16ruvyavivya_pu:1346": "tenātra parāmarśo nāpratītikaraḥ /",
  "GK16ruvyavivya_pu:1347": "prakṛte tu tādṛśy api gatir nāsti /",
  "GK16ruvyavivya_pu:1348": "āstāṃ vā prakṛtam /",
  "GK16ruvyavivya_pu:1349": "atrāpi hi rohiṇīramaṇetyādau yadi sūkṣmekṣikā kriyate tadā saṃjñāprādhānyāt tadaṃśasya sarvanāmaparāmarśo nāduṣṭatām bhajate /",
  "GK16ruvyavivya_pu:1350": "prakṛte tu pāpāt pāpīyān parāmarśaḥ /",
  "GK16ruvyavivya_pu:1351": "kṛtaṃ cātra samarthanaṃ granthakṛtā /",
  "GK16ruvyavivya_pu:1352": "tad etad asya viśvam agaṇanīyaṃ manyamānasya svātmanaḥ sarvotkarṣaśālitākhyāpanam iti /",
  "GK16ruvyavivya_pu:1353": "granthakarttuḥ punar ayam āśayaḥ - iha tu dvividhāḥ saṃjñāśabdāḥ rūḍhā yogarūḍhayaś ca /",
  "GK16ruvyavivya_pu:1354": "tatra rūdḥānām arthānugamābhāvāt tadanusaraṇaṃ na karttavyam /",
  "GK16ruvyavivya_pu:1355": "ye tu yogarūḍhayas teṣāṃ yadi yoga utkaṭatāṃ bhajate tadāśrayo vyavahāro na duṣyati /",
  "GK16ruvyavivya_pu:1356": "ata eva nimittabalena pravṛttasya śabdasya nimittāntarbhāve prayogaḥ saugatair niṣiddha eva / yad āhuḥ -",
  "GK16ruvyavivya_pu:1357": "naimittikāḥ śruter artham arthaṃ vāparamārthikam /",
  "GK16ruvyavivya_pu:1358": "śabdānām anurundhāno na bādhas tena varṇitaḥ //",
  "GK16ruvyavivya_pu:1359": "iti / evaṃ sthite yogāśrite vyavahāre yadi saṃjñāvayavabhūtārthasyāvyabhicārī kaś cit pratipipādayiṣitaḥ syāt tadā tadabhisaṃbandhāya tasyāvayavasya sarvanāmaparāmarśo na duṣṭaḥ /",
  "GK16ruvyavivya_pu:1360": "yad uktam - sarvanāmnānusaṃdhivṛtticchannasya iti /",
  "GK16ruvyavivya_pu:1361": "maulir ity atra śaśāṅkāvyabhicāriṇo raśmayaḥ saṃbandhitvena pratipāditāḥ /",
  "GK16ruvyavivya_pu:1362": "niśāpatimaulir ity atra niśāvyabhicārīṇi tamāṃsi /",
  "GK16ruvyavivya_pu:1363": "teṣāṃ cāvāstavatvam api na tathā duṣṭam,",
  "GK16ruvyavivya_pu:1364": "utprekṣāgocaratvena pratipāditatvāt /",
  "GK16ruvyavivya_pu:1365": "kevalaṃ pūrvatra saṃjñisaṃbandhī,",
  "GK16ruvyavivya_pu:1366": "paratra tu saṃbandhisaṃbandhī parāmṛṣṭa iti viśeṣaḥ /",
  "GK16ruvyavivya_pu:1367": "tad evaṃ yaugikānāṃ saṃjñāśabdānāṃ yoganimitto vyavahāraḥ kva cit kva cit suvyavasthita eva /",
  "GK16ruvyavivya_pu:1368": "yat tu kuryāṃ harasyāpi pinākapāṇer ity atra pinākapāṇipadasya saṃjñāśabdasya sato 'rthānugamo nivārayiṣyate yena saṃjñāvagamārthaṃ haraśabdaḥ prayuktaḥ,",
  "GK16ruvyavivya_pu:1369": "tan nārthānugamābhāvapratipādanapareṇa,",
  "GK16ruvyavivya_pu:1370_0": "kiṃ tv anugamyamānasyārthasya saṃrambhāspadatvena vivakṣitatvaṃ pṛthak saṃjñāpadaprayogam",
  "GK16ruvyavivya_pu:1370_1": "antareṇa na nirvahati saṃjñārthasyārthānugamasya ca yugapat prādhānyābhāvād iti dvayaprayoga",
  "GK16ruvyavivya_pu:1370_2": "evaivaṃvidheṣu sthāneṣu śasyata ity abhiprāyeṇa /",
  "GK16ruvyavivya_pu:1371": "prakṛte vastusvarūpamātrapratipādane saṃjñāśabdatve 'py arthānugamānusaraṇam avyāhatam iti /",
  "GK16ruvyavivya_pu:1372": "itarathety ubhayavidhayogyatābhāve parāmṛśyapratīter abhāvād ity arthaḥ /",
  "GK16ruvyavivya_pu:1373": "atra tv iti /",
  "GK16ruvyavivya_pu:1374": "jakṣur bisam ity atra /",
  "GK16ruvyavivya_pu:1375": "saṃbandhinaḥ prasūnasya nibandhane upādāne /",
  "GK16ruvyavivya_pu:1376": "ārtha iti /",
  "GK16ruvyavivya_pu:1377": "kriyākārakabhāvasyākhyātapadavācyatvena śābdena krameṇa prastāve 'tra viśeṣaṇadvāreṇa samāsena pra to 'rthaḥ pratīter ārthatvam /",
  "GK16ruvyavivya_pu:1378": "taccānekaprakāram iti tacchabdena paunaruktyaṃ parāmṛṣṭam /",
  "GK16ruvyavivya_pu:1379": "saṃkṣepeṇa pañcaprakāraṃ paunaruktya nirdiśyate /",
  "GK16ruvyavivya_pu:1380": "aśvīyeti /",
  "GK16ruvyavivya_pu:1381": "atra keśāśvābhyāṃ yañchau iti samūhe 'rthe chapratyayaḥ /",
  "GK16ruvyavivya_pu:1382": "evaṃ chapratyayaḥ saṃhatiśabdaś ca bhisaḥ prakṛtitvena nirdiṣṭau punar uktau /",
  "GK16ruvyavivya_pu:1383": "aśvair ity eva hi vācyam /",
  "GK16ruvyavivya_pu:1384": "biseti bisakisalayacchedapātheyā iti tvaguttarāsaṅgām iti ca vācyam /",
  "GK16ruvyavivya_pu:1385": "bahuvrīhīti matvarthe bahuvrīhividhānam /",
  "GK16ruvyavivya_pu:1386": "karmadhārayamatvarthīyābhyām iti /",
  "GK16ruvyavivya_pu:1387": "karmadhārayamatvarthīyau samuccayenāvasthitau vṛttilāghavād bahuvrīhiṇā bādhyete ity arthaḥ /",
  "GK16ruvyavivya_pu:1388": "nanu -",
  "GK16ruvyavivya_pu:1389": "bhūmanindāpraśaṃsāsu nityayoge 'tiśāyane /",
  "GK16ruvyavivya_pu:1390": "saṃsarge 'stivivakṣāyāṃ bhavanti matubādayaḥ //",
  "GK16ruvyavivya_pu:1391": "iti bahavo bhūmādayo 'rthā astyartham anugacchanto mattvarthīyatāviṣayatvenoktāḥ /",
  "GK16ruvyavivya_pu:1392": "te kim iti na bahuvrīhivācyatvenoktā ity āha mator iti /",
  "GK16ruvyavivya_pu:1393": "matubgrahaṇaṃ matvarthīyānām upalakṣaṇam /",
  "GK16ruvyavivya_pu:1394": "bhūmādayo hy arthā na kevalebhyo matubādibhyaḥ pratīyante,",
  "GK16ruvyavivya_pu:1395": "kiṃ tu prakraṇādisahāyebhyas tebhya iti na matubādivicāreṇodāhriyante,",
  "GK16ruvyavivya_pu:1396": "nāntarīyakatayā teṣāṃ gatatvāt /",
  "GK16ruvyavivya_pu:1397": "jāmbaveti tadīyeti vanyeti ca taddhitapratyayasya paunaruktyam /",
  "GK16ruvyavivya_pu:1398": "jambūpallavānīti,",
  "GK16ruvyavivya_pu:1399": "tanmātaṅgeti,",
  "GK16ruvyavivya_pu:1400": "vanakariṇām iti ca ṣaṣṭhīsamāsenaiva taddhitakarmadhārayalakṣaṇavṛttidvayārthapratīteḥ /",
  "GK16ruvyavivya_pu:1401": "vārtraghneti vṛtraghna indrasyāpatyam atra vivakṣitaṃ,",
  "GK16ruvyavivya_pu:1402": "nedam artha iti nātra taddhitasya paunaruktyam /",
  "GK16ruvyavivya_pu:1403": "samūhārthāyā iti /",
  "GK16ruvyavivya_pu:1404": "grāmajanabandhusahāyebhyaḥ iti samūhe talpratyayaḥ /",
  "GK16ruvyavivya_pu:1405": "atra janaśabdenaiva samūhārthapratītes talpratyayarūpāyāḥ prakṛter bahuvacanasya pratyayasya ca paunaruktyam /",
  "GK16ruvyavivya_pu:1406": "pūrvavad iti dalatkandaleti lambāmbudam iti phullāmbujā iti ca bahuvrīhiṇaiva bhajaty arthādīnāṃ pratīteḥ punar uktatvam /",
  "GK16ruvyavivya_pu:1407": "viśeṣyamātreti viśeṣyasyāviśiṣṭaviśeṣyarūpatayā viśiṣṭaviśeṣyarūpatayā vā pratītiḥ /",
  "GK16ruvyavivya_pu:1408": "tatra viśiṣṭaviśeṣyarūtayā pratītau yatra viśeṣaṇamātrād eva viśeṣyasyaiva pratītiḥ,",
  "GK16ruvyavivya_pu:1409": "tatra viśeṣyaprayogo na duṣyati yathā tatra prasādād ity atra vakṣyate /",
  "GK16ruvyavivya_pu:1410": "kiṃ tūpāyamatreṇaitāva bhavaśabdasyeti śītakiraṇābharaṇa ity anenaiva pratītatvād bhavārthasya,",
  "GK16ruvyavivya_pu:1411": "yathā nidhānagarbhām iva sāgarāmbarām ity atra sāgarāmbarāśabdena medinyāḥ /",
  "GK16ruvyavivya_pu:1412": "camūrur mṛgaviśeṣaḥ /",
  "GK16ruvyavivya_pu:1413": "kuthaḥ varṇakambalaḥ /",
  "GK16ruvyavivya_pu:1414": "ekatarasyeti indravāhanaśabdaprayoge kuthasāmarthyān nāgendrapratītir nāgendraśabdaprayoge ca śuklavarṇasya varṇitatvād indravāhanapratītir ity ekatarasyaiva prayogo nyāyyaḥ /",
  "GK16ruvyavivya_pu:1415": "yatra tad ityādinā viśiṣṭaviśeṣyarūpatayā viśeṣyapratipattim udāharati /",
  "GK16ruvyavivya_pu:1416": "tadviśeṣaḥ viśeṣyagato viśeṣaḥ /",
  "GK16ruvyavivya_pu:1417": "haraśabdasyeti pinākapāṇiśabdena haragato viśeṣaḥ pratipādyate yaḥ sarvotkarṣahetutvena vivakṣito na sajñimātram ity arthaḥ /",
  "GK16ruvyavivya_pu:1418": "viśeṣyopādānam antareṇāpīti /",
  "GK16ruvyavivya_pu:1419": "kusumāyudhaśabdo 'pi hi viśeṣaṇam api viśeṣyam avagamayaty avyabhicārāt /",
  "GK16ruvyavivya_pu:1420": "na tu tasya pṛthakprayogaḥ /",
  "GK16ruvyavivya_pu:1421": "atrāpīti pinākapāṇer ity atra liṅuttamapuruṣeṇaiveti asmady uttamaḥ ity atra hi sthāniny apīty anuvartanād aprayukte 'py asmacchabde tadarthasaṃbhave uttamapuruṣo bhavaty eva /",
  "GK16ruvyavivya_pu:1422": "tadanupādānaṃ viśeṣyānupādānam /",
  "GK16ruvyavivya_pu:1423": "anyeṣām iti /",
  "GK16ruvyavivya_pu:1424": "bahuvacanād īdṛkṣu sthāneṣv ekenaivevaśabdena gatārthatvād anyeṣāṃ prayogo viphala ity abhiprāyaḥ /",
  "GK16ruvyavivya_pu:1425": "tṛtīyasyāpīti vākyārthaupamyavivakṣāyām eka evevaśabdaḥ prayoktavyaḥ /",
  "GK16ruvyavivya_pu:1426": "padārthaupamyavivakṣaṇe tu yāvanto viśeṣyabhūtāḥ padārthās tāvanta ivaśabdāḥ prayoktavyāḥ /",
  "GK16ruvyavivya_pu:1427": "na tv ardhajaratīyaṃ kāryam ity arthaḥ /",
  "GK16ruvyavivya_pu:1428": "etac cābhyupagamavādenoktam /",
  "GK16ruvyavivya_pu:1429": "na tu saṃbhavantyāṃ vākyārthopamāyāṃ padārthopamāḥ kāryā ity asya pakṣaḥ /",
  "GK16ruvyavivya_pu:1430": "tathā ca dine dine ityādinā dūṣayiṣyati /",
  "GK16ruvyavivya_pu:1431": "dine dine iti /",
  "GK16ruvyavivya_pu:1432": "atra cāndramasyā lekhāyā pārvatyupamānaṃ,",
  "GK16ruvyavivya_pu:1433": "viśeṣāṇāṃ tu kalāntarāṇi /",
  "GK16ruvyavivya_pu:1434": "viśeṣāṇāṃ ca lāvaṇyamayān iti viśeṣaṇam /",
  "GK16ruvyavivya_pu:1435": "tatsthanīyaṃ kalāntarāṇāṃ jyotsnāntarāṇīti /",
  "GK16ruvyavivya_pu:1436": "jyotsnāntare yeṣām iti hi vyākhyā /",
  "GK16ruvyavivya_pu:1437": "dine dine ityādi pārvatīndulekhayoḥ sādhāraṇo dharmaḥ /",
  "GK16ruvyavivya_pu:1438": "na tu kalāntarāṇi kartṝṇi jyotsnāntarāṇi puṣṇatīti sādhvī vyākhyā vacanabhedādidoṣaprasaṅgāt /",
  "GK16ruvyavivya_pu:1439": "atra cāndramasīva lekhā kalāntarāṇi puṣṇātīty ekenaivevaśabdena gatārthatve dvitīyasyevaśabdasya paunaruktyam /",
  "GK16ruvyavivya_pu:1440": "yaṃ sametyeti /",
  "GK16ruvyavivya_pu:1441": "atra yam ity asya caṇḍamāruta upamānaṃ,",
  "GK16ruvyavivya_pu:1442": "cedipadasya ca pradīpaḥ /",
  "GK16ruvyavivya_pu:1443": "tulyārthe vatiḥ /",
  "GK16ruvyavivya_pu:1444": "vilocanapraśamanād eva śambhuvibhramatyāgaḥ /",
  "GK16ruvyavivya_pu:1445": "atra ca datte 'pi pāṭhe karmabhūtayor upameyopamānayor lalāṭalekhayetyādivijātīyapadagarbhitatvaṃ vikṛtapadaprayogo vairasyaṃ ca dupariharam eva /",
  "GK16ruvyavivya_pu:1446": "tena caṇḍamārutanavapradīpavad iti pāṭhaḥ śreyān /",
  "GK16ruvyavivya_pu:1447": "evaṃ hi miśabdasthāne naśabdamātrakaraṇena stokamātravyatyāsena saukaryeṇa doṣaparihārapratītiḥ saundaryaṃ ca /",
  "GK16ruvyavivya_pu:1448": "malayajārdram iveti himāṃśukhaṇḍasyotprekṣyatvenopanibaddham ākāṅkṣāsaṃnidhisāmarthyāl lalāṭataṭasya viśeṣaṇaṃ paryavasyatīti kaver abhiprāyaḥ /",
  "GK16ruvyavivya_pu:1449": "vastutas tv ivaśabdaprayogam antareṇāpīṣṭasiddher ivaśabdaḥ punar uktaḥ /",
  "GK16ruvyavivya_pu:1450": "na candrakhaṇḍasya malayajārdratvotprekṣaṇe prayojanaṃ kiṃ cit /",
  "GK16ruvyavivya_pu:1451": "yatra caitad dhi viśeṣaṇam upayujyate,",
  "GK16ruvyavivya_pu:1452": "tatrevaśabdaprayogo vyarthaḥ /",
  "GK16ruvyavivya_pu:1453": "tadabhinnārtheneti samāse ivārthagarbhīkārāt /",
  "GK16ruvyavivya_pu:1454": "viparyayeṇeti lalāṭataṭanikaṭe prayogārhatvāt /",
  "GK16ruvyavivya_pu:1455": "varam iti ivaśabdasya bhinnakramatvāparihārād anavatṛptiḥ /",
  "GK16ruvyavivya_pu:1456": "kevalaṃ hārīty asya samāsākaraṇād ivārthāpratīter ivaśabdo na punar ukta iti paunaruktyaparihāraḥ kṛtaḥ /",
  "GK16ruvyavivya_pu:1457": "aho aparyanteti od iti pragṛhyasaṃjñā /",
  "GK16ruvyavivya_pu:1458": "upamārūpaketyādinā",
  "GK16ruvyavivya_pu:1459": "alaṅkārasya kavayo yatrālaṅkaraṇāntaram /",
  "GK16ruvyavivya_pu:1460": "asaṃtuṣṭā nibadhnanti hārāder maṇibandhavad",
  "GK16ruvyavivya_pu:1461": "iti / vakroktijīvitakṛtas tu tam alaṅkārapuṣṭhapātinam alaṅkāraṃ dūṣayati /",
  "GK16ruvyavivya_pu:1462": "nirmokam uktim iveti atropamārūpakatvaṃ paraprasiddhyoktam /",
  "GK16ruvyavivya_pu:1463": "na tv idam upamārūpakam /",
  "GK16ruvyavivya_pu:1464": "utprekṣārūpakaṃ tu syāt,",
  "GK16ruvyavivya_pu:1465": "nirmokam uktas saṃbhāvyamānatvena pratīteḥ /",
  "GK16ruvyavivya_pu:1466": "tathā hi nirmokānuguṇyāt tāvat gaganasyorageṇa rūpaṇam /",
  "GK16ruvyavivya_pu:1467": "nirvyūḍhe ca rūpake nirmokam uktir na tāṭasthyena pratīyate,",
  "GK16ruvyavivya_pu:1468": "kiṃ tu gaganoragasaṃbandhitvena /",
  "GK16ruvyavivya_pu:1469": "gaganoragasaṃbandhitvena ca pratītau na sādṛśyam api tv adhyavasāyaḥ /",
  "GK16ruvyavivya_pu:1470": "tasya ca pravṛttamānatvam ity utprekṣaiva jyāyāsī pratītau /",
  "GK16ruvyavivya_pu:1471": "ataś ceyaṃdaṃmuktipadaṃ kṛtam /",
  "GK16ruvyavivya_pu:1472": "anyathā śuddhasādṛśyapratipādane dharmy eva viśiṣṭo nirmoka upamānatvena nirdeśyaḥ syāt /",
  "GK16ruvyavivya_pu:1473": "bhinnaliṅgayor upamāyā duṣṭatvān na nirdiṣṭa iti cen na /",
  "GK16ruvyavivya_pu:1474_0": "sādhāraṇadharmasyānirdeśe nirdiṣṭasyāpi vā dvairūpyābhāve bhinnaliṅgasaṅkhyayor api",
  "GK16ruvyavivya_pu:1474_1": "strīva gacchati ṣaṇḍo 'yam ityādau hantāvahanti doṣā iva nṛpatīnāṃ guṇa iha sahaivadurvinayam",
  "GK16ruvyavivya_pu:1474_2": "ityādau copamānopameyabhāvasyeṣṭatvāt /",
  "GK16ruvyavivya_pu:1475": "tasmād upamāyāṃ nirmoka iveti syāt /",
  "GK16ruvyavivya_pu:1476": "utprekṣāyāṃ kriyāmātrotprekṣaṇam upapadyata ity utprekṣārūpakam etat paramārthataḥ /",
  "GK16ruvyavivya_pu:1477": "etad asmābhir harṣacaritavārttike vistṛtya pratipāditaṃ tata evāvaseyam /",
  "GK16ruvyavivya_pu:1478": "evaṃ paraśur ivetyādau vācyam /",
  "GK16ruvyavivya_pu:1479": "tamoraṇyavahner ivārcir iti /",
  "GK16ruvyavivya_pu:1480": "atra tamaso 'raṇyena rūpeṇa vahnir arcissaṃbandhitayā vivakṣitaḥ samāse niveśanīyaḥ,",
  "GK16ruvyavivya_pu:1481": "yato na kaś cid atra nirdiṣṭaḥ yo vahninā rūpyeta /",
  "GK16ruvyavivya_pu:1482": "tasmāt tamoraṇyasya vahnyarcir iti vaktavyam ity atra vācyāvacanaṃ doṣaḥ /",
  "GK16ruvyavivya_pu:1483": "ālānam iti saty eva sādṛśye āropyāropakabhāvasya nidarśanam /",
  "GK16ruvyavivya_pu:1484": "cumbatīveti /",
  "GK16ruvyavivya_pu:1485": "atroprekṣārthe prayuktasyevaśabdasya lakṣaṇāsamarthitenārthena kṛtārthatvāt punaruktatvam /",
  "GK16ruvyavivya_pu:1486": "atra copamārūpakābhimate evaṃvidhe ca pradeśe granthakāro hevākitayaiva dūṣaṇam adāt /",
  "GK16ruvyavivya_pu:1487": "tathā śabdārthayor vicchittir alaṅkāraḥ /",
  "GK16ruvyavivya_pu:1488": "vicchittiś ca kavipratibhollāsarūpatvāt kavipratibhollāsasya cānantyād anantatvaṃ bhajamānā na paricchettuṃ śakyate /",
  "GK16ruvyavivya_pu:1489": "ata evoktaṃ dhvanikṛtā",
  "GK16ruvyavivya_pu:1490": "vācaspatisahasrāṇāṃ sahasrair api yatnataḥ /",
  "GK16ruvyavivya_pu:1491": "nibaddhā sā kṣayaṃ naiti prakṛtir jagatām iva //",
  "GK16ruvyavivya_pu:1492": "iti / anyatrāpy uktam -",
  "GK16ruvyavivya_pu:1493": "ajjavi abhiṇṇam uddo pajaai vāāparipphando",
  "GK16ruvyavivya_pu:1494": "iti / evaṃ ca yadi vicchttyantarāpekṣayā tasya vicchittyantarasya paunaruktyaṃ tadopamāyā rūpakādyapekṣayā paunaruktyaṃ syāt /",
  "GK16ruvyavivya_pu:1495": "upamāpekṣayā hi rūpakam atiśayoktir vā balīyasī /",
  "GK16ruvyavivya_pu:1496": "na caivaṃ prayujyate,",
  "GK16ruvyavivya_pu:1497": "vivakṣāyā nānātvāt /",
  "GK16ruvyavivya_pu:1498": "tathā hi kva cit sādṛśyamātraṃ vivakṣitam /",
  "GK16ruvyavivya_pu:1499": "tatrāpi kva cid abhedaḥ /",
  "GK16ruvyavivya_pu:1500": "tasminn api kvacid āropaḥ /",
  "GK16ruvyavivya_pu:1501": "kvacid adhyavasāyaḥ /",
  "GK16ruvyavivya_pu:1502": "adhyavasāye 'pi kva cit sādhyatvaṃ kva cit siddhatvam ityādikrameṇānantaprakāraṃ vicchittivaicitryam /",
  "GK16ruvyavivya_pu:1503": "tatrāpi saṃyojanakrameṇa navaṃ vicchittivaicitryam anubhūyamānam āśritaṃ ca mahākavibhiḥ kathaṃ saṃkṣeparucitvenāpahnūyate /",
  "GK16ruvyavivya_pu:1504": "na hīdaṃ vākyaṃ lakṣaṇaśāstraṃ,",
  "GK16ruvyavivya_pu:1505": "yena mātrālāghavaṃ cintyate /",
  "GK16ruvyavivya_pu:1506": "tatrāpi vā na niyamena lāghavam āśritaṃ mahadbhiḥ /",
  "GK16ruvyavivya_pu:1507": "tathā hi vāgrahaṇasya sthāne 'nyatarasyāṃ grahaṇam api kṛtam /",
  "GK16ruvyavivya_pu:1508": "vicchittivaicitryaṃ tair apy āśritam eva /",
  "GK16ruvyavivya_pu:1509": "tad uktaṃ vicitrā hi sūtrasya kṛtiḥ pāṇineḥ iti /",
  "GK16ruvyavivya_pu:1510": "evaṃ cātra kṛte 'pi rūpake utprekṣādinibandhaḥ kam api guṇam utkarṣayati na doṣam iti sahṛdayair nipuṇaṃ nirūpaṇīyam /",
  "GK16ruvyavivya_pu:1511": "na tu hevākasya paścāl laganīyam ity āstāṃ tāvat /",
  "GK16ruvyavivya_pu:1512": "prakṛtam anusarāmaḥ //",
  "GK16ruvyavivya_pu:1513": "murmuraḥ aṅgāraḥ /",
  "GK16ruvyavivya_pu:1514": "āmravaṇasyeti pranirantar ṇatvam /",
  "GK16ruvyavivya_pu:1515": "pathikavrajān parita iti /",
  "GK16ruvyavivya_pu:1516": "paritaśśabdayoge abhitaḥ paritaḥ samayānikaṣā iti dvitīyā /",
  "GK16ruvyavivya_pu:1517": "atra dadhur ivetīvaśabdaḥ punar ukta eva,",
  "GK16ruvyavivya_pu:1518": "vastvantarabhūtānāṃ rajaḥkaṇānāṃ vastvantarabhūtamurmuracūrṇatvadhāraṇena suṣṭhusādṛśyapratīteḥ / evaṃ -",
  "GK16ruvyavivya_pu:1519": "tat pātu vaḥ śrīpatinābhipadmaṃ svādhyāyaśālā kamalāsanasya /",
  "GK16ruvyavivya_pu:1520": "dīrghair ninādair dadhate 'nukāraṃ sāmadhvanīnām iva yatra bhṛṅgāḥ //",
  "GK16ruvyavivya_pu:1521": "ityādāv anukāraśabdaprayoge ivādiśabdaprayogasya paunaruktyam avaseyam /",
  "GK16ruvyavivya_pu:1522": "prativastvalaṅkārād iti pūrṇaḥ śaśāṅkābhyudayam ākāṅkṣati mahārṇavaḥ iti prativastūpamayā sādṛśyapratītau dṛṣṭāntaśabdoktir duṣṭā /",
  "GK16ruvyavivya_pu:1523": "na ca dṛṣṭāntālaṅkāratvaṃ pratipādayituṃ dṛṣṭāntaśabdaḥ,",
  "GK16ruvyavivya_pu:1524": "dṛṣṭāntaśabdād dṛṣṭāntālaṅkāratvāpratīteḥ /",
  "GK16ruvyavivya_pu:1525": "na hi ṣaṣṭhyādiparihāreṇa saṃbandhiśabdāt saṃbandhapratītiḥ rasaśabdād vā rasapratītiḥ /",
  "GK16ruvyavivya_pu:1526": "adūraviprakarṣeṇa tv abhidhānaṃ vastusaṃsparśi bhavatīti /",
  "GK16ruvyavivya_pu:1527": "nanu svakaṇṭhenābhidhānam apahāya kim iti sādṛśyapratītir āśrīyata ity āha vācyo hy artha iti /",
  "GK16ruvyavivya_pu:1528": "pūrvavad iti /",
  "GK16ruvyavivya_pu:1529": "pūrvaṃ yathā ālānam ity ādau rūpakamukhenopamānopameyabhāvaḥ kathitas tadvad iha dīpakamukhenety arthaḥ /",
  "GK16ruvyavivya_pu:1530": "atra ca dvayoḥ prabhādhenvoḥ prākaraṇikatvāt tulyayogitām adyatanā manyante /",
  "GK16ruvyavivya_pu:1531": "dvayor api prākaraṇikatve mahāprakaraṇāpekṣayā dhenoḥ prakṛṣṭaṃ prākaraṇikatvaṃ prabhāyās tv aprakrṣṭam ity etadapekṣayā cirantanair dīpakam etat sthāpitam /",
  "GK16ruvyavivya_pu:1532": "tadapekṣayātrānena tadvācoyuktiḥ kṛtā /",
  "GK16ruvyavivya_pu:1533": "evam alaṅkārāntareṣv api samāsoktyapastutapraśaṃsādiṣu /",
  "GK16ruvyavivya_pu:1534": "tatrāpy upamānopameyabhāvaḥ svakaṇṭhena nopanibandhanīyaḥ / tathā -",
  "GK16ruvyavivya_pu:1535": "draviṇam āpadi bhūṣaṇam utsave śaraṇam ātmabhaye niśi dīpikāḥ /",
  "GK16ruvyavivya_pu:1536": "bahuvidhārthyupakārabharakṣamo bhavati ko 'pi bhavān iva san maṇiḥ //",
  "GK16ruvyavivya_pu:1537": "ity atrāprastutapraśaṃsayā bhavadarthasya sadṛśatvena pratīteḥ punar vacanaṃ na karttavyam iti vakṣyate /",
  "GK16ruvyavivya_pu:1538": "asmābhiś caitat prapañco bṛhatyāṃ kariṣyate /",
  "GK16ruvyavivya_pu:1539": "itinaiveti itiśabdo hetvarthah prayujyamānaḥ svabhāvataḥ pūrvavākyārthasyocyamānatvaṃ bodhyamānatvaṃ vā garbhīkṛtya pravartate /",
  "GK16ruvyavivya_pu:1540": "varam iti uktadoṣadvayanivāraṇamātram etat /",
  "GK16ruvyavivya_pu:1541": "na tu sarvathā niravadyam idam,",
  "GK16ruvyavivya_pu:1542": "yataśśabdātaśśabdayor vaiyarthyāt /",
  "GK16ruvyavivya_pu:1543": "anibandhanasyeti na hi pūraṇīyapūrakatvena duṣṭatvam /",
  "GK16ruvyavivya_pu:1544": "aviśeṣaṇa iti viśeṣaṇadānārtham avyabhicāriṇo 'pi prayogaḥ śasyata ity arthaḥ tathā cāha vāmanaḥ - viśeṣaṇasya ca iti /",
  "GK16ruvyavivya_pu:1545": "vyalokyateti vilokanakriyaiva lokitāraṃ lokam ākṣipatīti lokaśabdasya paunaruktyam /",
  "GK16ruvyavivya_pu:1546": "dvaya'rpāti prasthānavaśān nītivaśāc cāśrīyante /",
  "GK16ruvyavivya_pu:1547": "gām iti gośabdasya vākparyāyasya vacanakriyāyām avyabhicārāt prayogo na kāryaḥ /",
  "GK16ruvyavivya_pu:1548": "dṛṣṭa iti darśanakriyāyā dṛg eva karaṇatvenākṣipteti dṛkśabdaḥ punar uktaḥ /",
  "GK16ruvyavivya_pu:1549": "kārakāntareṣv apīti yathā sthāne tiṣṭhati ity atrādhikaraṇasya paunaruktyam /",
  "GK16ruvyavivya_pu:1550": "vivikte sthāne tiṣṭhatīti tu viśeṣaṇārthaṃ prayogo na duṣṭaḥ /",
  "GK16ruvyavivya_pu:1551": "ekaiveti ekaivopamādiḥ /",
  "GK16ruvyavivya_pu:1552": "śābdatvaṃ śrautatvaṃ yathevādiśabdaprayogāt /",
  "GK16ruvyavivya_pu:1553": "ārthatvaṃ sadṛśādiśabdaprayogāt /",
  "GK16ruvyavivya_pu:1554": "atisphuṭām iti sthūladṛṣṭyaiva dṛśyām ity arthaḥ /",
  "GK16ruvyavivya_pu:1555": "umāvṛṣāṅkāv iti /",
  "GK16ruvyavivya_pu:1556": "atra śarajanmanā yathetyādinā pratīto 'py upamānopameyabhāvas tatsadṛśenetyādinā punar uktaḥ /",
  "GK16ruvyavivya_pu:1557": "kaves tu nandananimittaḥ pūrva upamānopameyabhāvaḥ /",
  "GK16ruvyavivya_pu:1558": "pratīyamānaprabhāvādinimittas tv aparaḥ /",
  "GK16ruvyavivya_pu:1559": "tathā cāyaṃ dilīpa iti rājendur induḥ kṣīranidhāv iva ity evaṃvidham upamānopameyabhāvam ātanoti /",
  "GK16ruvyavivya_pu:1560": "granthakāras tu viśiṣṭopamānanirdeśān nāntarīyakatayā prabhāvādipratītir bhavatīti na dvirupādānaṃ kāryam iti manyate /",
  "GK16ruvyavivya_pu:1561": "yasyeti yasya pūrvatāder yadrūpatāyāḥ priyatamādirūpatvasyābhivyaktiḥ sāmarthyāl liṅgaviśeṣaśliṣṭapadopanibandhanarūpād bhavati,",
  "GK16ruvyavivya_pu:1562": "tasya parvatādeḥ tadarthaṃ priyatamādirūpatvapratītyartham upamā rūpakaṃ vā yan nibadhyate,",
  "GK16ruvyavivya_pu:1563": "tat punar uktam ity arthaḥ /",
  "GK16ruvyavivya_pu:1564": "uravo mahāntaḥ payodharā meghāḥ urū ca payodharau stanau ca /",
  "GK16ruvyavivya_pu:1565": "samayāt saṅgatety arthaḥ /",
  "GK16ruvyavivya_pu:1566": "ārdranakhakṣatam iveti bhinnakrama ivaśabdaḥ /",
  "GK16ruvyavivya_pu:1567": "yāpito gamitaḥ nirvāhita ity arthaḥ /",
  "GK16ruvyavivya_pu:1568": "upamānād eveti ākārasādṛśyena palāśaṃ prati dīyamānād ārdranakhakṣatam ity asmāt /",
  "GK16ruvyavivya_pu:1569": "tadviśeṣaṇopādānam iti ramaṇadattam ity ārdranakhakṣataviśeṣaṇopādānaṃ madayāpitalajjayeti pramadāviśeṣaṇopādānaṃ cety arthaḥ /",
  "GK16ruvyavivya_pu:1570": "yata iti nakhakṣatam ivety upamopakṛtāt surabhivanamālādīnāṃ puṃstvastrītvanirdeśād ity arthaḥ /",
  "GK16ruvyavivya_pu:1571": "strīpuṃsatvānumitir iti prathamavimarśoktaprakāreṇa vyakter anumitirūpatvenopapāditatvāt /",
  "GK16ruvyavivya_pu:1572": "aindraṃ dhanur iti atyanteti ābhogīti codāharaṇatrayaṃ vaidharmyakrameṇoktam /",
  "GK16ruvyavivya_pu:1573": "upapannakramasyāsya sadbhāvāt /",
  "GK16ruvyavivya_pu:1574": "nāyakatvapratināyakatve iti /",
  "GK16ruvyavivya_pu:1575": "anumīyate iti śeṣaḥ /",
  "GK16ruvyavivya_pu:1576": "evam aṅganeva maṇistambhāv iti anumīyata iti śeṣaḥ /",
  "GK16ruvyavivya_pu:1577": "bhogī vāsukeḥ sa eva netram ākarṣaṇarajjus tasya ā samantād yat parivartanarūpo viśeṣeṇa bhramo bhramaṇaṃ,",
  "GK16ruvyavivya_pu:1578": "tena mandarasya mūrttiḥ nitambe madhyabhāge valanaṃ parivarttanaṃ tenākulā jātā /",
  "GK16ruvyavivya_pu:1579": "tathā ābhogi vistāravat yan netraṃ nayanaṃ tasya parivartanaṃ kaṭākṣīkaraṇaṃ sa eva vibhramo vilāsaḥ /",
  "GK16ruvyavivya_pu:1580": "mūrttyā samāropitanāyikāvyavahārayā /",
  "GK16ruvyavivya_pu:1581": "utkalikās taraṅgā ruhiruhikāś ca hṛdayaṃ madhyadeśāś cittaṃ ca /",
  "GK16ruvyavivya_pu:1582": "ārohārtha iti āroḍhum iti pūrvaślokabhāgagataḥ /",
  "GK16ruvyavivya_pu:1583": "hṛdayārthaś ceti /",
  "GK16ruvyavivya_pu:1584": "hṛdayam ambunidher ity atra sthitiḥ /",
  "GK16ruvyavivya_pu:1585": "tayor iti āroho jīvavyāpāraviśeṣaḥ /",
  "GK16ruvyavivya_pu:1586": "hṛdayaṃ jīvakāyaikadeśaviśeṣaḥ /",
  "GK16ruvyavivya_pu:1587": "alaṅkārāntaratvam iti sādṛśyāl lakṣaṇā vakroktir ityādiprakāreṇa /",
  "GK16ruvyavivya_pu:1588": "lākṣaṇikahṛdayādiśabdaprayoge svaśabdaṃ vināpy arthāntaraṃ pratīyata ity āha yadartheti /",
  "GK16ruvyavivya_pu:1589": "yatropameye 'mbunidhiprabhṛtau /",
  "GK16ruvyavivya_pu:1590": "yadarthaikāśrayo nāyakādirūpopamānaviṣayo dharmo hṛdayādir āropito lakṣaṇayā bhavet,",
  "GK16ruvyavivya_pu:1591": "tayor nāyakāder upamānasyāmbunidhyādeś copameyasyopamānopameyabhāvaḥ śābdo neṣyate /",
  "GK16ruvyavivya_pu:1592": "gamyamānas tv iṣṭa evety arthaḥ /",
  "GK16ruvyavivya_pu:1593": "atraiva aparāgetyādinā śābdatve doṣodāharaṇam āha /",
  "GK16ruvyavivya_pu:1594": "mūlāny amātyādiprakṛtivargaḥ vṛkṣāvabandhanāni ca unmūlayituṃ sukara iti yojanā /",
  "GK16ruvyavivya_pu:1595": "tad dhīti upamānopameyatvam /",
  "GK16ruvyavivya_pu:1596": "rūpakaṃ yatheti /",
  "GK16ruvyavivya_pu:1597": "tasyopamā rūpakaṃ vā ity anusaṃdhatte /",
  "GK16ruvyavivya_pu:1598": "anurāgo lauhityam api /",
  "GK16ruvyavivya_pu:1599": "apiśabdaḥ sukhādipadanikaṭe yojanīyaḥ /",
  "GK16ruvyavivya_pu:1600": "vasuśabdas tejodhanayoḥ /",
  "GK16ruvyavivya_pu:1601": "atra niṣkāsanam utkaṭatvena gaṇikādharmo rūpakasya sādhakaḥ pramāṇam /",
  "GK16ruvyavivya_pu:1602": "kāryataś ceti kāryam atra niṣkāsanam /",
  "GK16ruvyavivya_pu:1603": "tadviśeṣasya strītvaviśeṣasya gaṇikārūpasyeti /",
  "GK16ruvyavivya_pu:1604": "ubhayārtheti dvyarthapadaprayogaḥ pāṇḍupayodhareṇa ityādau /",
  "GK16ruvyavivya_pu:1605": "liṅgaviśeṣaḥ śarad raveḥ ityādau /",
  "GK16ruvyavivya_pu:1606": "guṇavṛtti padam āroḍhuṃ hṛdayam ityādau /",
  "GK16ruvyavivya_pu:1607": "upamānaviśeṣo yathā ārdranakhakṣatābham ityādau /",
  "GK16ruvyavivya_pu:1608": "ākrośo gālidānam /",
  "GK16ruvyavivya_pu:1609": "paryāyoktīti yena rāhustrīstanayoḥ kārkaśyalakṣmīr vṛthā kṛtety anena bhaṅgyantareṇa rāhoḥ śiraśchedaḥ prakāśita iti tatsādhanam asādhāraṇaṃ cakraṃ pratīyata evety arthaḥ /",
  "GK16ruvyavivya_pu:1610": "padādīti padādigatānām akṣarāṇām anuprāso gumphabhaṅgī darśayan kavīnām atyantavallabha ity arthaḥ /",
  "GK16ruvyavivya_pu:1611": "kalabhāṣiṇīti /",
  "GK16ruvyavivya_pu:1612": "atra kamalekṣaṇe ity arthānuguṇaḥ pāṭhaḥ /",
  "GK16ruvyavivya_pu:1613": "anyathānuprāsahevākitaiva syāt /",
  "GK16ruvyavivya_pu:1614": "śatrur eva śātrava iti prajñāditvāt svārthe 'ṇ /",
  "GK16ruvyavivya_pu:1615": "tadrūpaṇam eveti upamāpekṣayā rūpakasya gamyamānaupamyatvāt prayogārhatve 'pi sāmarthyāvagatarūpatvād yatrābhidhānaṃ punar uktaṃ tatropamāyāṃ paunaruktye kā śaṅkā iti /",
  "GK16ruvyavivya_pu:1616": "ivaśabdasyeti mūrcchita iva mūrcchayatīty arthapratīteḥ siddhatvāt /",
  "GK16ruvyavivya_pu:1617": "viṣādisaṃparkād dhi mohaṃ prāptaḥ parān api mohayatīti prasiddham /",
  "GK16ruvyavivya_pu:1618": "ayaṃ mandadyutir iti nidarśanāyāṃ mamevety arthāt pratītaṃ na punar upāttam /",
  "GK16ruvyavivya_pu:1619": "mumūrccheti prasasārety arthaḥ /",
  "GK16ruvyavivya_pu:1620": "bādhakasadbhāvābhāva iti /",
  "GK16ruvyavivya_pu:1621": "anena yatraikasyaiva viśeṣaṇasyopamānopameyasaṃbandhabādhakam asti tatra pṛthakprayoge 'pi na doṣaḥ, yathā -",
  "GK16ruvyavivya_pu:1622": "cakorya eva caturāś candrikācāmakarmaṇi /",
  "GK16ruvyavivya_pu:1623": "āvantya eva nipuṇāḥ sadṛśo ratanarmaṇi //",
  "GK16ruvyavivya_pu:1624": "ityādau prativastūpamāyām ity āha /",
  "GK16ruvyavivya_pu:1625": "atra hīvādiśabdābhāve sati vākyabhedaḥ /",
  "GK16ruvyavivya_pu:1626": "prākaraṇikatvopamānopameyabhāvapratītau sādharaṇadharmasya pṛthakprayogam antareṇa vākyārthasaṅgatir na bhavatīti pṛthak prayogo na duṣṭaḥ /",
  "GK16ruvyavivya_pu:1627": "tadvacanam iti sahajapadena svābhāvikatvavacanam /",
  "GK16ruvyavivya_pu:1628": "tulyavibhaktīnām arthāt upamānopameyānām /",
  "GK16ruvyavivya_pu:1629": "eṣā nirdhāraṇe ṣaṣṭhī /",
  "GK16ruvyavivya_pu:1630": "etanmadhye ekasyety arthaḥ /",
  "GK16ruvyavivya_pu:1631": "paryāyair iti /",
  "GK16ruvyavivya_pu:1632": "svābhāvikapadādiṣu kṛteṣu sahajapadādibhiḥ /",
  "GK16ruvyavivya_pu:1633": "samāsāntarapadāśrayaṇeneti umā ca mā ca umāme /",
  "GK16ruvyavivya_pu:1634": "tayoḥ dhavāv ityādi dvandvapūrvakatatpuruṣāśrayeṇety arthaḥ /",
  "GK16ruvyavivya_pu:1635": "chāyānihatapadayor iti prathamaṃ chāyāśabdaḥ dvitīyaś nihataśabdaḥ kartavyaḥ syād iti dārṣṭāntikakrameṇaiva dṛṣṭāntāv uktau /",
  "GK16ruvyavivya_pu:1636": "astv iti chāyānihataśabdayoḥ prayogaḥ /",
  "GK16ruvyavivya_pu:1637": "ubhayor apīti /",
  "GK16ruvyavivya_pu:1638": "dvandvapūrvakasya bahuvrīher bahuvrīhipūrvakasya vā dvandvasyety arthaḥ /",
  "GK16ruvyavivya_pu:1639": "etac ca dṛṣṭāntagatatvenoktam api dārṣṭāntikagatatvenāpi paryavasānaṃ neyam /",
  "GK16ruvyavivya_pu:1640": "dārṣṭāntike hītthaṃ yojanā /",
  "GK16ruvyavivya_pu:1641": "tatpuruṣapūrvasya dvandvasya dvandvapūrvasya vā tatpuruṣasya lakṣaṇānugamaḥ saṃbhavatīti /",
  "GK16ruvyavivya_pu:1642": "tadarthatvād ity uktaṃ vidheyāvimarśavicāre /",
  "GK16ruvyavivya_pu:1643": "yāvadbhir iti padair ity arthāt /",
  "GK16ruvyavivya_pu:1644": "tatpuruṣalakṣaṇāśrayeṇeti prakṛte dvandvalakṣaṇapūrvakatvaṃ jñeyam /",
  "GK16ruvyavivya_pu:1645": "evaṃ na dvandvalakṣaṇam ity atra tatpuruṣalakṣaṇapūrvakatvaṃ boddhavyam /",
  "GK16ruvyavivya_pu:1646": "tasyeti dvandvasya /",
  "GK16ruvyavivya_pu:1647": "atajjātīya iti yatra tatpuruṣaśaṅkā nāstīti pārvatīparameśvarāv ity atrāpi parameśvarapade karmadhārayāśrayaṇadarśanena tatpuruṣapūrvakatvaṃ yojanīyam /",
  "GK16ruvyavivya_pu:1648": "avāntaracintayeti paunaruktyaprastāve samāsacintayety arthaḥ /",
  "GK16ruvyavivya_pu:1649_0": "atra mādhavaśabdasya yaugikatve 'pi samṃjñātvena nrūḍher umāmādhavāv iti prayoge",
  "GK16ruvyavivya_pu:1649_1": "umāyā mādhavasya ca spṛṣṭatvena pratītir na tu dvandvapūrvakatatpuruṣārthasyeti dvandvalakṣaṇaṃ",
  "GK16ruvyavivya_pu:1649_2": "nātīva hṛdayaṅgamam ity āhuḥ /",
  "GK16ruvyavivya_pu:1650": "rekhā hīti rekhā maryādā avadhiḥ sīmeti paryāyāḥ /",
  "GK16ruvyavivya_pu:1651": "tatra heyapakṣapratikṣepeṇa prayogo yathā saṃsāreti /",
  "GK16ruvyavivya_pu:1652": "atra saṃsārasaṃbhavasya nirākaraṇam iti heyasya pratikṣepaḥ /",
  "GK16ruvyavivya_pu:1653": "upādeyaparigraho yathā tvaṣṭur iti /",
  "GK16ruvyavivya_pu:1654": "atra saṃpadaḥ prasaro vistāra ity upādeyasya parigrahaḥ /",
  "GK16ruvyavivya_pu:1655": "indūdayasyeva saṃnibhā yasyeti atra saṃnibhāśabdaḥ prabhāparyāyo vyākhyātaḥ /",
  "GK16ruvyavivya_pu:1656": "yathā tu dāṇḍo granthas tathā saṃnibhaśabdaḥ sadṛśaparyāyo 'sti tad uktam -",
  "GK16ruvyavivya_pu:1657": "ivavad vāyathāśabdāḥ samānanibhasaṃnibhāḥ /",
  "GK16ruvyavivya_pu:1658": "iti / tadanusāreṇendūdayena sadṛśa indūdayasaṃnibha iti vyākhyeyam /",
  "GK16ruvyavivya_pu:1659": "taduktyaiveti avahitatvoktyety arthaḥ /",
  "GK16ruvyavivya_pu:1660": "mūḍhacetana iti mūḍhadhiya iti ca mohanāmno mūḍhatvasya buddhidharmatvāt cetanadhīśabdayoḥ paunaruktyam /",
  "GK16ruvyavivya_pu:1661": "tatsaṃbandhāt tadavagatir iti cetanasaṃbandhāc caitanyāvagatir ity arthaḥ /",
  "GK16ruvyavivya_pu:1662": "kṛpāmṛdur iti /",
  "GK16ruvyavivya_pu:1663": "kṛpā cetanadharma iti caitanyavācipadaṃ na kṛtam /",
  "GK16ruvyavivya_pu:1664": "evaṃ mūḍhāḥ mūḍhaḥ ity atrāpi vācyam /",
  "GK16ruvyavivya_pu:1665": "uditavapuṣīti paunaruktyam evānusaṃdhatte /",
  "GK16ruvyavivya_pu:1666": "manaḥkartṛkatvaṃ pramodaḥ kriyākaraṇaśabdayor iti atra gauḥ śābaleya itivac chokakriyāśabdayoḥ sāmānyaviśeṣabhāvena prayogaḥ /",
  "GK16ruvyavivya_pu:1667": "granthakṛtas tu viśeṣasyaivopayogāt sāmānyāvyabhicārāc ca kriyāśabdasya vaiyarthyam karaṇaśabdasya kriyāvācitvān niṣphalatvam iti śokaśabda eva karttavya ity abhiprāyaḥ /",
  "GK16ruvyavivya_pu:1668": "anubhavaviśeṣātmatvopagama iti saugataprakriyayaitad uktam /",
  "GK16ruvyavivya_pu:1669": "vaiśeṣikās tu jaḍam evātmaguṇam ekārthasamavāyinā jñānena grāhyaṃ sukham āhuḥ /",
  "GK16ruvyavivya_pu:1670": "tatprakriyāyāṃ kartavyam evānubhavagrahaṇam /",
  "GK16ruvyavivya_pu:1671": "ekasyeti sāgarasya /",
  "GK16ruvyavivya_pu:1672": "itarasya ceti uttārārthasya /",
  "GK16ruvyavivya_pu:1673": "tadrūpatāvagater ity ubhayatra vācyam /",
  "GK16ruvyavivya_pu:1674": "madirādraveti /",
  "GK16ruvyavivya_pu:1675": "atra samābhātīty ekaṃ padaṃ gaṇitam upasargāṇāṃ dyotyapāratantryeṇa pṛthakpadārhatvābhāvāt /",
  "GK16ruvyavivya_pu:1676": "ekādiprayoge satīti ekasya prayogābhyupagame 'nyeṣām eva tattvam /",
  "GK16ruvyavivya_pu:1677": "tatrāpy ekatvam aniyatam /",
  "GK16ruvyavivya_pu:1678": "evaṃ dvayos trayāṇām ityādiyojanā kāryā,",
  "GK16ruvyavivya_pu:1679": "tatrāpy aniyatatvena prakārabahutvāt /",
  "GK16ruvyavivya_pu:1680": "avivekaprayuktam iti /",
  "GK16ruvyavivya_pu:1681": "yady apy avimṛśyakāritvasyaivāpatkaraṇatvaṃ,",
  "GK16ruvyavivya_pu:1682": "tathāpy avivekasyāvimṛśyakāritvaprayojakatvāt tasya kāraṇatve 'py avimṛśyakāritvam eva kāraṇam uktaṃ bhavati /",
  "GK16ruvyavivya_pu:1683": "na hīti yasmin sati vahnau dhūma ityādike pratibandhakālabhāviny anvaye sati viśeṣaṇasya yasya asati vahnau na dhūma ityādivyatirekasya gatiḥ pratītiḥ,",
  "GK16ruvyavivya_pu:1684": "tasyānvayasya sa eva vyatireko hetur yuktaḥ vayavasthitasya hetuhetumadbhāvasya vaiparītyaprasaṅgāt /",
  "GK16ruvyavivya_pu:1685": "anvayapratītihetuko hi vyatirekapratītyupakramo na tu viparyayaḥ /",
  "GK16ruvyavivya_pu:1686": "viśeṣaṇāc ceti guṇalubdhā iti sādhāraṇatvād ity arthaḥ /",
  "GK16ruvyavivya_pu:1687": "sāmarthyeti /",
  "GK16ruvyavivya_pu:1688": "dvividhaṃ paunaruktyam arthagataṃ śabdagataṃ ceti /",
  "GK16ruvyavivya_pu:1689": "tatrārthasya sāmarthyasiddhatve 'rthagataṃ gauṇam āmukhe paunaruktyānavabhāsāt /",
  "GK16ruvyavivya_pu:1690": "śabdagatam āsukhāvabhāsamānatvād mukhyam /",
  "GK16ruvyavivya_pu:1691": "prakṛtipratyayārthasyeti prakṛtyarthaḥ pratyayārthaḥ prakṛtipratyayasamudāyārtha iti vyastasamastatvena yojyam /",
  "GK16ruvyavivya_pu:1692": "evaṃ prakṛteḥ pratyayasya cety atrāpi vācyam /",
  "GK16ruvyavivya_pu:1693": "anyathā prāṅnirdiṣṭasya pañcavidhasya paunaruktyasyāsaṅgrahaḥ syāt /",
  "GK16ruvyavivya_pu:1694": "vihitasyeti /",
  "GK16ruvyavivya_pu:1695": "vastuvṛttyā sthitasya bahuvrīher yā karmadhārayaśaṅkā tayā matvarthīyādiḥ śabdaḥ kṛto bisakisalayacchedapātheyavanta ityādau /",
  "GK16ruvyavivya_pu:1696": "tasya sphuṭaṃ paunaruktyaṃ vṛttidvayasya gauravāt /",
  "GK16ruvyavivya_pu:1697": "yasminn iti jāmbavapallavādaunītyādau yasmin pallavaśabda ity arthaḥ /",
  "GK16ruvyavivya_pu:1698": "arthaḥ yatra + tyalakṣaṇo yattaddhitotpattiḥ yasmād aṇpratyayākhyāt taddhitād utpattiḥ pratītiviṣayatvāpattir yasyārthasya /",
  "GK16ruvyavivya_pu:1699": "tadantas taddhitapratyayānto jāmbavaśabdādiḥ /",
  "GK16ruvyavivya_pu:1700": "tenaiva pallavaśabdena na samasanīyaḥ,",
  "GK16ruvyavivya_pu:1701": "jambūpallavānīti samāsena gatatvāt taddhitavaiyarthyaprasaṅgāt /",
  "GK16ruvyavivya_pu:1702": "viśeṣaṇavaśād iti /",
  "GK16ruvyavivya_pu:1703": "pinākapāṇyādiviśeṣaṇamāhātmyāt /",
  "GK16ruvyavivya_pu:1704": "viśiṣṭam utkarṣāpakarṣavantaṃ saṃjñinaṃ harādikaṃ yatrecchet na tatra paunaruktyam /",
  "GK16ruvyavivya_pu:1705": "anyathā tu paunaruktyam /",
  "GK16ruvyavivya_pu:1706": "yathā pāyāt sa śītakiraṇābharaṇo bhavo vaḥ ityādau /",
  "GK16ruvyavivya_pu:1707": "sakṛd eveti sāmyābhidhāyī ivaśabdādiḥ /",
  "GK16ruvyavivya_pu:1708": "niryāya vidyetyādau /",
  "GK16ruvyavivya_pu:1709": "yadvad iti dṛṣṭāntamukhena janair ajātaskhalanair ityādi saṅgṛhītam /",
  "GK16ruvyavivya_pu:1710": "arthasyeti rāhustrīratanayor ityādau /",
  "GK16ruvyavivya_pu:1711": "yadvaśād iti tajjigīrṣur ivetyādau /",
  "GK16ruvyavivya_pu:1712": "athavā yatra kārakaviśeṣavaśāt kriyāyāḥ pratītiḥ kriyāviśeṣavaśād vā kārakasya,",
  "GK16ruvyavivya_pu:1713": "tatra kriyākārakayoḥ prayogo na kārya ity ayam arthaḥ /",
  "GK16ruvyavivya_pu:1714": "yathā mā bhavantam ityādau /",
  "GK16ruvyavivya_pu:1715": "yo yaddharmeti aparadiggaṇiketyādau yo diglakṣaṇo 'rtho yaddharmasya gaṇikādharmasya niṣkāsanāder upacāreṇopalakṣitaḥ /",
  "GK16ruvyavivya_pu:1716": "tathā ambunidher mamanthe ityādau yasya kāmukasya saṃbandhaṃ yad hṛdayādi tetyanānvito 'mbudhilakṣaṇo yaś cārthaḥ,",
  "GK16ruvyavivya_pu:1717": "tasya tadrūpaṇād gaṇikākāmukarūpaṇāt na śābdī /",
  "GK16ruvyavivya_pu:1718": "neṣyate /",
  "GK16ruvyavivya_pu:1719": "ārthī punar iṣyata eva /",
  "GK16ruvyavivya_pu:1720": "prayuktāntargatair eveti madirādravetyādau /",
  "GK16ruvyavivya_pu:1721": "kartari iti pradhānabhūte rājādau kartari /",
  "GK16ruvyavivya_pu:1722": "tatkriyāyāṃ ca khaḍgena cchadakriyāyāṃ rūḍhāyāṃ sādhakatamasya khaḍgasya yāni bahūni tadapekṣayāṅgāni dhārāvinipātādīni teṣāṃ vāg vacanaṃ neṣyate yathā karakalitetyādau /",
  "GK16ruvyavivya_pu:1723": "etad uktaṃ bhavati /",
  "GK16ruvyavivya_pu:1724": "rājādau karttari cchedādikriyāyāṃ yat sādhakatamaṃ khaḍgādyaṅgaṃ tasyāpy aṅgānāṃ dhārāvinipātādīnāṃ vacanaṃ neṣyate tenaivāṅgena pradhānabhūtenāvāntarāṅgānām apy ākṣepād /",
  "GK16ruvyavivya_pu:1725": "doṣadvayaṃ prayukteti karttari iti ca pratipāditam /",
  "GK16ruvyavivya_pu:1726": "te iti samāsāḥ /",
  "GK16ruvyavivya_pu:1727": "vṛttāv iti /",
  "GK16ruvyavivya_pu:1728": "samāse vākye vā asādhāraṇaṃ yatra viśeṣaṇaṃ tatra viśeṣyaṃ na vācyaṃ yathā duḥkhānubhavetyādau /",
  "GK16ruvyavivya_pu:1729": "yo yadātmeti bāṣpāder jalādirūpatvāvyabhicārāt prayojanābhāve jalādipadaprayogā na kārya ity arthaḥ /",
  "GK16ruvyavivya_pu:1730": "yathā nayane bāṣpavāriṇetyādau /",
  "GK16ruvyavivya_pu:1731": "yo yasyeti yo niṣyandanādiḥ yasya candrakāntāder dharmiṇo 'vyabhicārī dharmaḥ tayoḥ samāso na praśasyate,",
  "GK16ruvyavivya_pu:1732": "yathā dviṣadvadhūlocanetyādau /",
  "GK16ruvyavivya_pu:1733": "anyathā iti /",
  "GK16ruvyavivya_pu:1734": "sādharmyārtha ity arthaḥ /",
  "GK16ruvyavivya_pu:1735": "kriyeti kriyāyāḥ śokādilakṣaṇāyāḥ pratītiḥ karaṇapratītiṃ na vyabhicarati karaṇam eva yataḥ kriyā /",
  "GK16ruvyavivya_pu:1736": "tadapratītau karaṇāpratītau saiva śokādilakṣaṇā kriyā na niścitā syād ekatvāt /",
  "GK16ruvyavivya_pu:1737": "tyāgakriyety atraitad eva kriyāśabdapravṛttinimittam /",
  "GK16ruvyavivya_pu:1738": "tat tasmāt /",
  "GK16ruvyavivya_pu:1739": "tayadvaśāt śokādiśabdaprayogavaśād yasya karaṇasya vyaktiḥ prakāśas taduktau śākādiśabdaprayoge tat karaṇādivat padaṃ na prayuñjītety arthaḥ,",
  "GK16ruvyavivya_pu:1740": "yathā śokakriyākaraṇasyetyādau /",
  "GK16ruvyavivya_pu:1741": "prayukte ceti prakṛtyādipaunaruktyānāṃ caturṇām upasaṃhāraḥ /",
  "GK16ruvyavivya_pu:1742": "anyonyeti vākyapaunaruktyasaṃgrahaḥ /",
  "GK16ruvyavivya_pu:1743": "ubhayor uktir ekasya ubhayamadhyāt kasya cit /",
  "GK16ruvyavivya_pu:1744": "paunaruktyaṃ nātikrāmati /",
  "GK16ruvyavivya_pu:1745": "yathā sahasā vidadhītetyādau //",
  "GK16ruvyavivya_pu:1746": "evaṃ paunaruktyaṃ saprapañcaṃ vicārya vācyāvacanaṃ prapañcayitum āha - vācyasyāvacanaṃ yatheti /",
  "GK16ruvyavivya_pu:1747": "asamāsena nirdeśo vakṣyamāṇam etatsamānanyāyam avācyasya vacanam api kaṭākṣayitum /",
  "GK16ruvyavivya_pu:1748": "idamā parāmarśa iti abādhitapratyakṣanimittatvād bhrāntinivṛtteḥ pratyakṣasya ca viṣayamukhena parāmarśārhatvāt /",
  "GK16ruvyavivya_pu:1749": "tasya yat svaśabdena vacanam iti pūrvaṃ saty eva sarvanāmni punaḥ svaśabdena pratipādanaṃ -",
  "GK16ruvyavivya_pu:1750": "sarvanāmaparāmarśayogyasyārthasya yat punaḥ /",
  "GK16ruvyavivya_pu:1751": "svaśabdenābhidhānaṃ sā śabdasya punaruktatā //",
  "GK16ruvyavivya_pu:1752": "iti punaruktam uktam /",
  "GK16ruvyavivya_pu:1753": "idānīṃ tu sarvanāmasthanīyatvena svaśabdena vacanaṃ vācyāvacanam ucyate /",
  "GK16ruvyavivya_pu:1754": "dharmidharmeti dharmī haralakṣaṇo 'rthaḥ /",
  "GK16ruvyavivya_pu:1755": "dharmaḥ kapālasaṃbandhena garhitatvam /",
  "GK16ruvyavivya_pu:1756": "ubhayaṃ dharmidharmātmakam /",
  "GK16ruvyavivya_pu:1757": "viśeṣapratipattaya iti garhitatvam atra viśeṣaḥ /",
  "GK16ruvyavivya_pu:1758": "tasyeti garhitatvasya /",
  "GK16ruvyavivya_pu:1759": "evaṃ tasya vivakṣitety atra jñeyam /",
  "GK16ruvyavivya_pu:1760": "vivakṣito 'rthaḥ śocyatālakṣaṇaḥ /",
  "GK16ruvyavivya_pu:1761": "ārtha iti viśeṣaṇadvāreṇa bhāvāt /",
  "GK16ruvyavivya_pu:1762": "vāmalocanātvam iti /",
  "GK16ruvyavivya_pu:1763": "na cātra vāmalocaneti viśeṣyapadam /",
  "GK16ruvyavivya_pu:1764": "yato 'pi yattacchabdadvayotthāpitavākyārthadvayasāmarthyān nāyikālakṣaṇasya viśeṣyasya pratītiḥ /",
  "GK16ruvyavivya_pu:1765": "viśeṣaṇam evātra vāmalocanāpadam /",
  "GK16ruvyavivya_pu:1766": "tṛtīya iti ubhayavṛttitvākhyaḥ /",
  "GK16ruvyavivya_pu:1767": "na cāsāv iti āvṛttiḥ /",
  "GK16ruvyavivya_pu:1768": "na caiṣām iti tenaiva tatparyāyeṇa sarvanāmnā cety eṣāṃ prakārāṇām /",
  "GK16ruvyavivya_pu:1769": "alpadoṣatvād iti /",
  "GK16ruvyavivya_pu:1770": "tasyeti vyavahitasaṃbandhāt kiṃ cid utkṛṣṭatvam /",
  "GK16ruvyavivya_pu:1771": "tasya samāgamaprārthanayeti vācyam /",
  "GK16ruvyavivya_pu:1772": "arthabhedād iti /",
  "GK16ruvyavivya_pu:1773": "ayam arthaḥ ekasyāsakṛdvṛttā sarvā vāvṛttiḥ,",
  "GK16ruvyavivya_pu:1774": "yathā daridrāṇāṃ bhojane kāṃsyapātryāḥ /",
  "GK16ruvyavivya_pu:1775": "tad uktam - āvṛttir asakṛdvṛttiḥ iti /",
  "GK16ruvyavivya_pu:1776": "na cārthabhede śabdasyaikatvaṃ nyāyyam arthabhedasya pradhānabhūtasya guṇabhūtaṃ śabdaṃ prati bhedakatvam tvāt /",
  "GK16ruvyavivya_pu:1777": "tasmād atra dvayoḥ śabdayor vastuvṛttena yat sādṛśyaṃ yaś ca sādṛśyahetukaḥ pratipattṛṛṇām ekatābhramaḥ,",
  "GK16ruvyavivya_pu:1778": "tannibandhano 'yaṃ mukhya evāvṛttivyavahāra iti /",
  "GK16ruvyavivya_pu:1779": "ataś ceti /",
  "GK16ruvyavivya_pu:1780": "yata āvṛttir na yujyate,",
  "GK16ruvyavivya_pu:1781": "tata ity arthaḥ /",
  "GK16ruvyavivya_pu:1782": "dharmidharmobhayātmakam iti /",
  "GK16ruvyavivya_pu:1783": "ubhayamaye vastuni pratipatsita ity arthaḥ /",
  "GK16ruvyavivya_pu:1784": "yatrānyasyetyādinā /",
  "GK16ruvyavivya_pu:1785": "vācyāvacanodāharaṇaprasaṅgena śleṣaṃ guṇadoṣavattayā vitataṃ vicārayati /",
  "GK16ruvyavivya_pu:1786": "alakālīti /",
  "GK16ruvyavivya_pu:1787": "alakāny evāḷikulam alakasadṛśaṃ cālikulam /",
  "GK16ruvyavivya_pu:1788": "chado 'dharaḥ patrāṇi ca /",
  "GK16ruvyavivya_pu:1789": "āmodaḥ praharṣaḥ saurabhaṃ ca /",
  "GK16ruvyavivya_pu:1790": "karṇikā karṇābharaṇaṃ bījakośaś ca /",
  "GK16ruvyavivya_pu:1791": "na śleṣasyeti /",
  "GK16ruvyavivya_pu:1792": "nanu śleṣaprastāve kaḥ prasaṅgo 'bjasyopamānacarcāyām /",
  "GK16ruvyavivya_pu:1793": "naitat /",
  "GK16ruvyavivya_pu:1794": "alaṅkārāntaraviviktaviṣayābhāvena sarvālaṅkārāpavādatvāc śleṣasyopamāpratibhotpattihetuḥ śleṣa evātra nyāyyo nopamety abhiprāyaḥ /",
  "GK16ruvyavivya_pu:1795": "ata eva śleṣe tu tasya vācyatayety uktam /",
  "GK16ruvyavivya_pu:1796": "nibandha iti nibadhnantīti nirdiṣṭaḥ /",
  "GK16ruvyavivya_pu:1797": "tatsāmyaṃ rajjvādisāmyam /",
  "GK16ruvyavivya_pu:1798": "na śleṣasyeti upamāśleṣasyety arthaḥ /",
  "GK16ruvyavivya_pu:1799": "tena rajjvādipratipādakaṃ guṇā iveti na vācyam /",
  "GK16ruvyavivya_pu:1800": "nanu viśeṣaṇasāmyanibandhanā samāsoktir na ca nibadhnantīti viśeṣaṇam ity āha na hi viśeṣaṇasāmyam eveti /",
  "GK16ruvyavivya_pu:1801": "etac cāsmābhir harṣacaritavārtike nirṇītam iti tata evāvadhāryam /",
  "GK16ruvyavivya_pu:1802": "pṛthak tam upādāyeti tacchabdena śaśī parāmṛṣṭaḥ /",
  "GK16ruvyavivya_pu:1803": "sa hy ārtha eveti upamānopameyabhāvaḥ /",
  "GK16ruvyavivya_pu:1804": "śleṣaviṣaye iti /",
  "GK16ruvyavivya_pu:1805": "atra tisraḥ kakṣyāḥ /",
  "GK16ruvyavivya_pu:1806": "rājaśabdasyobhayārthatvāc śleṣaḥ /",
  "GK16ruvyavivya_pu:1807": "tadanāśrayaṇenendunā rūpaṇaṃ tatpṛṣṭhe cendur ivety upamā /",
  "GK16ruvyavivya_pu:1808": "nanu rājendur ity atra tūpamārūpakayor ekaparigrahe sādhakabādhakābhāvāt saṅkaro nyāyyaḥ,",
  "GK16ruvyavivya_pu:1809": "na niyamena rūpakam /",
  "GK16ruvyavivya_pu:1810": "tat katham uktaṃ rūpakam āsūtritam iti /",
  "GK16ruvyavivya_pu:1811": "ucyate /",
  "GK16ruvyavivya_pu:1812": "prakramyamāṇopamābhiprāyāt paunaruktyabhayena rūpakam āśritam /",
  "GK16ruvyavivya_pu:1813": "upamāyā abhāve tu saṅkara evātra yuktaḥ /",
  "GK16ruvyavivya_pu:1814": "yad vopamāpekṣayā rūpakasyātra samāse sphuṭatvena pratīte rūpakaṃ saṃśritam /",
  "GK16ruvyavivya_pu:1815": "anenaiva hy abhiprāyeṇa vakṣyati rūpakasya viṣaye upamāyā yatheti /",
  "GK16ruvyavivya_pu:1816": "tābhyāṃ spardhitum iti /",
  "GK16ruvyavivya_pu:1817": "rūpakaṃ śleṣarūpakābhyām /",
  "GK16ruvyavivya_pu:1818": "tayor yathāpūrvam iti /",
  "GK16ruvyavivya_pu:1819": "upamāpekṣayā rūpakasya rūpakāpekṣayā śleṣasyety arthaḥ //",
  "GK16ruvyavivya_pu:1820": "nanv evaṃ satīti /",
  "GK16ruvyavivya_pu:1821": "asya doṣasyātiprasaṅgaṃ brūte /",
  "GK16ruvyavivya_pu:1822": "tāpa ātapo 'pi /",
  "GK16ruvyavivya_pu:1823": "phalaṃ śālyādikam api /",
  "GK16ruvyavivya_pu:1824": "sumanasaḥ puṣpāṇy api /",
  "GK16ruvyavivya_pu:1825": "khalatā durjanatvaṃ,",
  "GK16ruvyavivya_pu:1826": "dhānyādikṣodanasthānaṃ ca /",
  "GK16ruvyavivya_pu:1827": "asatī dūṣaṇīyā aśobhanā ca /",
  "GK16ruvyavivya_pu:1828": "yadalaṅkāreti /",
  "GK16ruvyavivya_pu:1829": "khalatām ityādāv upamotthāpite śleṣe nopamā śleṣaṃ bādhate /",
  "GK16ruvyavivya_pu:1830": "tasya viviktaviṣaytvābhāvāt /",
  "GK16ruvyavivya_pu:1831": "śleṣas tu tām bādhate iti yuktam /",
  "GK16ruvyavivya_pu:1832": "asya nyāyasyālaṅkārāntare 'pi bhāvād vyāptigarbham uktaṃ yad alaṅkāreti /",
  "GK16ruvyavivya_pu:1833": "nibandhanāntarābhāve iti /",
  "GK16ruvyavivya_pu:1834": "sati samāsoktyādinibandhane pūrvavat śleṣottāpitopamā na kartavyā syāt /",
  "GK16ruvyavivya_pu:1835": "na cātrānirākṛtetyādiviśeṣaṇasāmyāt samāsoktir iti vācyam /",
  "GK16ruvyavivya_pu:1836": "viśeṣaṇānāṃ niyatopamānagāmitvāpratīteḥ /",
  "GK16ruvyavivya_pu:1837": "atra viṣayatāśaṅkaiveti upamāviṣayatvasaṃbhāvanety arthaḥ /",
  "GK16ruvyavivya_pu:1838": "kva cit tu tada[tadv]iṣayateti pāṭhaḥ /",
  "GK16ruvyavivya_pu:1839": "tatra śleṣaviṣayatvam upamāviṣayatvaṃ ca yugapan na śaṅkanīyaṃ tayor utsargāpavādedabhāve na vyavasthiter ity arthaḥ /",
  "GK16ruvyavivya_pu:1840": "uktadoṣadvayeti /",
  "GK16ruvyavivya_pu:1841": "uktaṃ yac śleṣaviṣaye doṣadvayaṃ - yatra samāsoktiviṣaye śleṣaḥ kṛtaḥ śleṣaviṣaye copameti,",
  "GK16ruvyavivya_pu:1842": "tasyātra saṃbandhābhāvād ity arthaḥ /",
  "GK16ruvyavivya_pu:1843": "yadalaṅkāreti /",
  "GK16ruvyavivya_pu:1844_0": "śleṣopamādīnām alaṅkārāṇām abhivyaktyarthaṃ ye śabdā abjam ivetyādayaḥ tebhyo 'laṅkārebhya",
  "GK16ruvyavivya_pu:1844_1": "itaraḥ samāsoktiśleṣādiḥ tair eva śabdaiḥ alpatarair abjam ivetyādirahitair yadi",
  "GK16ruvyavivya_pu:1844_2": "vyajyeta tadāsau samāsoktiśleṣādir laghutvād grāhyo,",
  "GK16ruvyavivya_pu:1845": "nāparaḥ śleṣopamādir ity arthaḥ /",
  "GK16ruvyavivya_pu:1846": "nanu śobhātiśayahetutvam alaṅkārāntarāṇāṃ lakṣaṇam /",
  "GK16ruvyavivya_pu:1847": "tad viśeṣyate /",
  "GK16ruvyavivya_pu:1848": "tat katham idam uktam ity āha - na hy astīti /",
  "GK16ruvyavivya_pu:1849": "śobhātiśayajanane nije vyāpāre nāsty alaṅkārāṇāṃ viśeṣaḥ /",
  "GK16ruvyavivya_pu:1850": "tataś caiko gṛhyate 'paras tyajyata iti na yuktam /",
  "GK16ruvyavivya_pu:1851": "gurulaghutvam āśritya punar yujyata etan nānyatheti tātparyam /",
  "GK16ruvyavivya_pu:1852": "vācyātiśayāpekṣayā caitad uktam pratīyamānatvāpekṣayā tu samanantaraṃ viśeṣo vakṣyate /",
  "GK16ruvyavivya_pu:1853": "kiṃ cetyādinā kāvyakriyāyāṃ saundaryaniṣpatteḥ prayojakatvam alaṅkāraniṣpatteś ca anuniṣpāditaṃ yathā vaktā vedanācāmayoḥ ity āha /",
  "GK16ruvyavivya_pu:1854": "samāsoktiśleṣabhaṅgibhyām eveti /",
  "GK16ruvyavivya_pu:1855": "samāsoktyā tu alakālītyādau /",
  "GK16ruvyavivya_pu:1856": "śleṣeṇa bhairavācārya ityādau /",
  "GK16ruvyavivya_pu:1857": "nopameyeti /",
  "GK16ruvyavivya_pu:1858": "alakālītyādāv upamā śleṣopamā /",
  "GK16ruvyavivya_pu:1859": "bhairavācārya ityādau upamaivopamā /",
  "GK16ruvyavivya_pu:1860": "atra samāsoktiśleṣabhaṅgibhyām eva ity etadgranthānusāreṇa rūpakasya viṣaye upamāyā yathetyādigranthaḥ prakṣipta iva lakṣyate /",
  "GK16ruvyavivya_pu:1861": "rūpakasyehānupasaṃhārād,",
  "GK16ruvyavivya_pu:1862": "uktadoṣadvayayogāsiddheḥ ity asya ca pūrvoktagranthasyātra pakṣe nyūnatvād ataś caivāyaṃ kva cid ādarśe na paṭhyate /",
  "GK16ruvyavivya_pu:1863": "aprakṣepe tu trirūpakagrahaṇam iha kartvyaṃ syāt /",
  "GK16ruvyavivya_pu:1864": "tasmāt sa vā grantho nivārya iha vā rūpakagrahaṇaṃ prakṣepyam /",
  "GK16ruvyavivya_pu:1865": "uktadoṣadvayeti ca prakṛtaucityena vyākhyātam /",
  "GK16ruvyavivya_pu:1866": "te hi tatsiddhīti /",
  "GK16ruvyavivya_pu:1867": "rasabandhasiddhāv alaṅkārā avaśyaṃ sidhyantīty arthaḥ /",
  "GK16ruvyavivya_pu:1868": "niṣpādakatvam ihānmāpakatvam /",
  "GK16ruvyavivya_pu:1869": "ata eva bharate rasaniṣpattir ity atra rasānumitir iti vyākhyeyam /",
  "GK16ruvyavivya_pu:1870": "tadvaicitryaṃ vibhāvādivaicitryam /",
  "GK16ruvyavivya_pu:1871": "tadāśrayāḥ paraṃparayā rasāśrayā rasajñaptihetava ity arthaḥ /",
  "GK16ruvyavivya_pu:1872": "tenaiṣām iti /",
  "GK16ruvyavivya_pu:1873": "kaver arthagataṃ cārutvaṃ tātparyeṇa saṃpādyaṃ,",
  "GK16ruvyavivya_pu:1874": "nālaṅkāropanibandhaḥ alaṅkārāṇāṃ tannāntarīyakatvenāprādhānyāt /",
  "GK16ruvyavivya_pu:1875": "ataś cārutvaṃ yathā niṣpadyate tathā teṣām upanibandhaḥ kāryaḥ /",
  "GK16ruvyavivya_pu:1876": "tatprayojanāc cādhānoddharaṇādaya ity arthaḥ /",
  "GK16ruvyavivya_pu:1877": "nānvahādhānoddharaṇādaya ity uktyā alaṅkārāṇāṃ parasparaṃ cārutvaniṣpādane viśeṣaḥ pratipāditaḥ /",
  "GK16ruvyavivya_pu:1878": "pūrvaṃ ca na hy asti nije ityādinā viśeṣābhāva uktaḥ /",
  "GK16ruvyavivya_pu:1879": "tat kathaṃ na virodhaḥ /",
  "GK16ruvyavivya_pu:1880": "naitat /",
  "GK16ruvyavivya_pu:1881": "pūrvam avavadhānena cārutvaniṣpādanaṃ manasikṛtya viśeṣābhāvaḥ pratipāditaḥ /",
  "GK16ruvyavivya_pu:1882": "iha tu vibhāvādyupakaraṇatvena gurulaghutvādinā viśeṣa ukta ity apekṣābhedā[n na] virodhaḥ kaś cit /",
  "GK16ruvyavivya_pu:1883": "kaiś cid iti vāmanaprabhṛtibhiḥ /",
  "GK16ruvyavivya_pu:1884_0": "adhunā yat pratijñāmātreṇa pratipāditaṃ yathā śabdasya śaktyantarābhāvād vyañjakatvaṃ",
  "GK16ruvyavivya_pu:1884_1": "na saṃbhavati iti tadvācyāvacanodāharaṇatvopayogi śleṣaprasaṅgenopapādayitum āsūtrayati - sa cāyam iti /",
  "GK16ruvyavivya_pu:1885": "yas samāsoktiviṣaye kṛto yasya ca viṣaye upamā kṛtā sa ity arthaḥ /",
  "GK16ruvyavivya_pu:1886": "dvividha iti vakṣyamāṇasyobhayaśleṣasyātraivāntarbhāvaḥ /",
  "GK16ruvyavivya_pu:1887": "ābhyām eva samuccitābhyāṃ tasyotthāpanāt /",
  "GK16ruvyavivya_pu:1888": "yatrānyūneti yatra viśeṣyasya viśeṣaṇaṃ na nyūnībhavati nāpy atiricyate,",
  "GK16ruvyavivya_pu:1889": "tatra śleṣaḥ /",
  "GK16ruvyavivya_pu:1890": "mātragrahaṇaṃ liṅgavacanānāṃ bhedād ubhayasaṃbandhasahiṣṇuśabdatāparigrahārtham /",
  "GK16ruvyavivya_pu:1891": "kartṛkarmeti /",
  "GK16ruvyavivya_pu:1892": "kartṛkarmarūpaḥ ādigrahaṇāt kriyārūpo yatra pradhānabhūto 'rthaḥ śleṣeṇa svarūpahāniṃ nīyate,",
  "GK16ruvyavivya_pu:1893": "na tatra śleṣo niravadya ity arthaḥ /",
  "GK16ruvyavivya_pu:1894": "tasya ca dharmapratipādakaśabdaviṣayatvena dharmipratipādakaśabdaviṣayatvena ca dvaividhyam /",
  "GK16ruvyavivya_pu:1895": "ubhayapratipādakaśabdaviṣayatvaṃ tu dūṣayiṣyate /",
  "GK16ruvyavivya_pu:1896": "aparas tv iti /",
  "GK16ruvyavivya_pu:1897": "arthaśleṣaḥ /",
  "GK16ruvyavivya_pu:1898": "ubhayatrāpi śabdaśleṣe 'rthaśleṣe ca /",
  "GK16ruvyavivya_pu:1899": "yāvad ivādi nibandhanaṃ nāśritaṃ tāvad arthāntaram apramāṇakam eveti śleṣābhivyaktyarthaṃ nibandhanam āśrayaṇīyam /",
  "GK16ruvyavivya_pu:1900": "atrāntare iti phullamallikābhir dhavalā ye 'ṭṭās tripuracatuṣpuramahāprakārā āpaṇā vā tair vikāso hāso yasya tadvac ca dhavalāṭṭahāso yasya /",
  "GK16ruvyavivya_pu:1901": "kusumasamayayugaṃ māsadvayaṃ ramyatvena tatsadṛśa ca yugaṃ kṛtādim upasaṃharan ajṛmbhata vikasitavān vyaktānanaś cābhūd mahākālo dīrghasamayaḥ saṃhartṛdevatāviśeṣaś ca /",
  "GK16ruvyavivya_pu:1902": "samāsoktīti /",
  "GK16ruvyavivya_pu:1903": "mahākāla ity atra mahāsamaya ity aśliṣṭe viśeṣyapade prayukte viśeṣaṇasāmyād eva devatāviśeṣapratīteḥ samāsoktir bhavantī mahākālaśabdasyāvṛttau pramāṇam /",
  "GK16ruvyavivya_pu:1904": "na cātra mahākālaśabde prayukte prayāsaḥ kaś cit /",
  "GK16ruvyavivya_pu:1905": "yena alakālikuletivat samāsoktyā śleṣasya vaiyarthyaṃ śaṅkyeta /",
  "GK16ruvyavivya_pu:1906": "ācchāditeti /",
  "GK16ruvyavivya_pu:1907": "parvatapakṣe ācchāditaṃ vaipulyād diśaś cāmbaram ākāśaṃ ca yena,",
  "GK16ruvyavivya_pu:1908": "uccakair ucyatāṃ gāṃ bhūmiṃ cākramya vartamānaṃ,",
  "GK16ruvyavivya_pu:1909": "mahārohapariṇāhāni śṛṅgāṇi śikharāṇi yasya,",
  "GK16ruvyavivya_pu:1910": "tadaucityāc ca śirasi sphurac candralekham,",
  "GK16ruvyavivya_pu:1911": "evaṃvidhaṃ nageśaṃ parvatarājaṃ dṛṣṭvā ko na vismito bhavatīty arthaḥ /",
  "GK16ruvyavivya_pu:1912": "harapakṣe tu ācchāditaṃ paridhānīkṛta diśa eva asya nava vastraṃ yena,",
  "GK16ruvyavivya_pu:1913": "tathā u[k]taṃ sthūlaviṣāṇa ca vṛṣabham adhiruhya sthitaṃ,",
  "GK16ruvyavivya_pu:1914": "mastake candrakalānvitaṃ ca nageśa kailāsādhipatiṃ sākṣātkṛtya anugṛhītammanyatvena ko na vismayata ity arthaḥ /",
  "GK16ruvyavivya_pu:1915": "śveto dhāvatītivad iti śabdatantram /",
  "GK16ruvyavivya_pu:1916": "pradīpavad iti punar arthatantram /",
  "GK16ruvyavivya_pu:1917": "yathāyogam iti tulyapradhānatvena sādhāraṇyaṃ tantram /",
  "GK16ruvyavivya_pu:1918": "atulyapradhānatvena tu prasaṅgaḥ /",
  "GK16ruvyavivya_pu:1919": "tayoḥ pratipattir iti /",
  "GK16ruvyavivya_pu:1920": "kiṃ cit khalu vastuśaktyaiva kāryakāri yathā dīpādi /",
  "GK16ruvyavivya_pu:1921": "kiṃ cit tu parāmarśāpekṣaṃ yathā dhūmādi liṅgam /",
  "GK16ruvyavivya_pu:1922": "yatra yasmin viṣaye parāmarśanairapekṣyeṇa vastuśaktyaivobhayakāritvaṃ tatra tantrādi nānyatra /",
  "GK16ruvyavivya_pu:1923": "śabdaḥ parāmarśāpekṣo 'rthapratītikārī /",
  "GK16ruvyavivya_pu:1924": "parāmarśo na nirnibandhana iti nātra tantrādipravṛttiḥ /",
  "GK16ruvyavivya_pu:1925": "ahāryaḥ parvataḥ /",
  "GK16ruvyavivya_pu:1926": "sahakāritā saha karaṇaśīlatva sahakārasaṃbandhaś ca /",
  "GK16ruvyavivya_pu:1927": "anavamā utkṛṣṭāḥ /",
  "GK16ruvyavivya_pu:1928": "navaḥ pratyagraḥ /",
  "GK16ruvyavivya_pu:1929": "mādhavo vasantaḥ /",
  "GK16ruvyavivya_pu:1930": "ramyatātireketi sahakārasaṃbandharūpa ity arthaḥ /",
  "GK16ruvyavivya_pu:1931": "tasya vācyasyeti /",
  "GK16ruvyavivya_pu:1932": "tacchabdena nibandhanaṃ parāmṛṣṭam /",
  "GK16ruvyavivya_pu:1933": "samayasmṛtiḥ saṅketasmaraṇam /",
  "GK16ruvyavivya_pu:1934": "asiddham ekatvam iti /",
  "GK16ruvyavivya_pu:1935": "tataś ca nāyaṃ tantrāder viṣayaḥ /",
  "GK16ruvyavivya_pu:1936": "tattvam ekatvam /",
  "GK16ruvyavivya_pu:1937": "avyayānavyayātmakam iti /",
  "GK16ruvyavivya_pu:1938": "avyayam ivādi /",
  "GK16ruvyavivya_pu:1939": "anavyayaṃ sadṛśādi /",
  "GK16ruvyavivya_pu:1940": "dharmārthasyeti /",
  "GK16ruvyavivya_pu:1941": "śleṣād abhinnatvam iti yojyam /",
  "GK16ruvyavivya_pu:1942": "prakaṭeti /",
  "GK16ruvyavivya_pu:1943": "kulayaś caṭakāḥ tad uktam - kuliḥ kuliṅgaś caṭakaḥ iti /",
  "GK16ruvyavivya_pu:1944": "te ca te śakuntāḥ śakunayaḥ teṣāṃ cakreṇa samūhena bhāsvatīnāṃ valabhīnāṃ hitāḥ anurūpā mattavāraṇāḥ aṅkaḥ cihnaṃ yasyāḥ /",
  "GK16ruvyavivya_pu:1945": "niśānto 'ntaḥpuram /",
  "GK16ruvyavivya_pu:1946": "viḍambayantī uapahasantī /",
  "GK16ruvyavivya_pu:1947": "samarabhūpakṣe kuliśaṃ vajraṃ /",
  "GK16ruvyavivya_pu:1948": "kuntāḥ prāsāḥ /",
  "GK16ruvyavivya_pu:1949": "cakrāṇi arīṇi /",
  "GK16ruvyavivya_pu:1950": "tair bhāsvadbhiḥ /",
  "GK16ruvyavivya_pu:1951": "vyatireko viḍambayantīti prakāśitaḥ /",
  "GK16ruvyavivya_pu:1952": "prakaṭetyādau ca viśeṣaṇabhāge 'tra śleṣaḥ /",
  "GK16ruvyavivya_pu:1953": "uṣasīti /",
  "GK16ruvyavivya_pu:1954": "andhakāra eva malinatvāt paṅkaḥ /",
  "GK16ruvyavivya_pu:1955": "tasya vigalitasya plavo 'navasthānaṃ tena śabalaṃ vicitram /",
  "GK16ruvyavivya_pu:1956": "ghanavartma viyat /",
  "GK16ruvyavivya_pu:1957": "dūram atyartham /",
  "GK16ruvyavivya_pu:1958": "madhuraḥ sukumāro yas taraṇitāpo raviprabhā tadyogena tāraṃ hṛdyam /",
  "GK16ruvyavivya_pu:1959": "madhupāyino bhramarās teṣāṃ paṅktiḥ /",
  "GK16ruvyavivya_pu:1960": "andhakārapaṅkaplava eva vigalanena nissāratvāc chavaḥ tasya laṅghanena vartmasu pakṣmasu dūramā aramaṇīyaśrīḥ /",
  "GK16ruvyavivya_pu:1961": "madhuratā makarandāsaktā tathā raṇitā saśabdā,",
  "GK16ruvyavivya_pu:1962": "yad vā madhuratena makarandāsaṅgena raṇitaṃ guñjitaṃ yasyāḥ /",
  "GK16ruvyavivya_pu:1963": "payogatā jalagatā /",
  "GK16ruvyavivya_pu:1964": "aram atyartham /",
  "GK16ruvyavivya_pu:1965": "atra ghanavartmaśabdasyopameyavācinaḥ śleṣe 'ntarbhāvāt dharmidharmobhayārthasyodāharaṇatve nyāyye dharmārthasyodāharaṇatvaṃ cintyam /",
  "GK16ruvyavivya_pu:1966": "anavarateti /",
  "GK16ruvyavivya_pu:1967": "anavarataṃ nayanasalilena sicyamāno vṛddhiṃ nīyamānaḥ /",
  "GK16ruvyavivya_pu:1968": "tathā anavarataṃ nayanaṃ prāpaṇaṃ yasya tena salilena sicyamāna ārdratvaṃ prāpyamāṇaḥ /",
  "GK16ruvyavivya_pu:1969": "vipado lavaḥ sūkṣmabhāgo vipallavo vigatakisalayaś ca /",
  "GK16ruvyavivya_pu:1970": "prarohati vistīrṇībhavati aṅkurāṃś ca muñcati dharmāṃś ca muñcati dharmārthatvam iti /",
  "GK16ruvyavivya_pu:1971": "kila atra sthitam api dharmārthatvaṃ nopamānaviśeṣaṇatvāyālaṃ viśeṣaṇatvasya kakṣyāntarabhāvitvāt /",
  "GK16ruvyavivya_pu:1972": "na cāvṛttim antareṇa kakṣyāntaraparigraho nyāyyaḥ /",
  "GK16ruvyavivya_pu:1973": "na cātrāvṛttiḥ kāryā /",
  "GK16ruvyavivya_pu:1974": "pramāṇābhāvāt /",
  "GK16ruvyavivya_pu:1975": "anāvṛttau tu tasyām eva kakṣyāyāṃ viśeṣaṇatve upameyasvarūpāpahāraprasaṅga iti padārthaḥ /",
  "GK16ruvyavivya_pu:1976": "tasyopameyeti tacchabdena vipallavaśabdaḥ parāmṛṣṭaḥ /",
  "GK16ruvyavivya_pu:1977": "yaḥ punar iti śleṣaprayojakaḥ śabdaḥ /",
  "GK16ruvyavivya_pu:1978": "apradhānaṃ viśeṣaṇabhūtam /",
  "GK16ruvyavivya_pu:1979": "pradhānasya hi pūrvoktanyāyenāvṛttir nyāyyā /",
  "GK16ruvyavivya_pu:1980": "nibandhanam ivādi /",
  "GK16ruvyavivya_pu:1981": "sānuparvatasya mālabhūbhāgaḥ /",
  "GK16ruvyavivya_pu:1982": "aṅkollākhyās taravaḥ teṣāṃ pallavā bhāsvanto yatra /",
  "GK16ruvyavivya_pu:1983": "aṅkollaśabdaḥ prākṛtabhāṣāpadam api kavibhir atiprasiddhyā śleṣādiṣu prayujyate /",
  "GK16ruvyavivya_pu:1984": "tathā ca sakuśāṅkollapallavā /",
  "GK16ruvyavivya_pu:1985": "maithilīva śriyaṃ dhatte iti parimalena prayutam /",
  "GK16ruvyavivya_pu:1986": "saṃskṛte punar aṅkoṭhaśabdaḥ sthitaḥ /",
  "GK16ruvyavivya_pu:1987": "tathā bhāsvān aṅke ullapan mukharaḥ lavākhyaḥ putro yatreti sāmānyenānyapadārtho gṛhyate /",
  "GK16ruvyavivya_pu:1988": "iheti vipallavaśabde /",
  "GK16ruvyavivya_pu:1989": "ivādyavyayam iti /",
  "GK16ruvyavivya_pu:1990": "tarur iveti prayuktasyevaśabdasyānyathā vyavasthāpayiṣyamāṇatvāt /",
  "GK16ruvyavivya_pu:1991": "alaṅkārāntaraṃ samāsoktyādi /",
  "GK16ruvyavivya_pu:1992": "pradhānārthasaṃsparśamātrād iti /",
  "GK16ruvyavivya_pu:1993": "yataḥ tena padena saṃbhavadapradhānārthenāpi pradhānabhūto 'rthaḥ saṃspṛṣṭaḥ,",
  "GK16ruvyavivya_pu:1994": "tato 'ntarasaṃbandhāsahiṣṇutvāt dvirupādānārhatvam /",
  "GK16ruvyavivya_pu:1995": "yatra ca pradhānāpradhānobhayārthasya dvirupādānam avaśyaṃ kāryam,",
  "GK16ruvyavivya_pu:1996": "tatra daṇḍāpūpikayā tadekārthasya pradhānamātrārthasya śabdasya dvirupādānaṃ nyāyasiddham eva /",
  "GK16ruvyavivya_pu:1997": "rucir dīptiḥ abhilāṣaś ca ruciḥ /",
  "GK16ruvyavivya_pu:1998": "atra dvau ruciśabdau viśeṣyavācitvāt pradhānārthau /",
  "GK16ruvyavivya_pu:1999": "nanūpamānasya yadi viśeṣyatvaṃ nopameyaviśeṣaṇatvaṃ tat katham upameyasaṃbandhiny upamānasya vibhaktiḥ yathā vāgarthāv iva saṃpṛktau iti /",
  "GK16ruvyavivya_pu:2000": "naiṣa doṣaḥ /",
  "GK16ruvyavivya_pu:2001": "viśeṣaṇatvam avacchedakatvaṃ tac copamānasyopameyaṃ praty upamitikriyāyāṃ vidyata eva /",
  "GK16ruvyavivya_pu:2002": "anyathā tayoḥ saṃbandhābhāvād ananvyaprasaṅgaḥ /",
  "GK16ruvyavivya_pu:2003": "sthite viśeṣaṇatve tasya na viśeṣyavibhakter hāniḥ kā cit /",
  "GK16ruvyavivya_pu:2004": "yat punar ihopamānaśabdasya viśeṣyavācitvam uktaṃ tad dharmitābhiprāyeṇa /",
  "GK16ruvyavivya_pu:2005": "dharmī hy upamānam /",
  "GK16ruvyavivya_pu:2006": "na ca svatantratvāt viśeṣyārthaḥ /",
  "GK16ruvyavivya_pu:2007": "ataś caivāyaṃ strīva gacchati ṣaṇḍo 'yam ity upameyaliṅgaṃ na bhajate /",
  "GK16ruvyavivya_pu:2008": "dharmavāci tu viśeṣaṇaṃ viśeṣyaliṅgam eva /",
  "GK16ruvyavivya_pu:2009": "tad uktam - guṇavacanānām āśrayato liṅgavacanāni bhavanti iti /",
  "GK16ruvyavivya_pu:2010": "tad evam upamānam upameyavibhaktiṃ na na bhajate dharmitvaṃ ca na jahātīti /",
  "GK16ruvyavivya_pu:2011": "khalatā durjanatvam /",
  "GK16ruvyavivya_pu:2012": "khalatā ākāśavallī /",
  "GK16ruvyavivya_pu:2013": "atra prayukta iti /",
  "GK16ruvyavivya_pu:2014": "tarur ivety atra /",
  "GK16ruvyavivya_pu:2015": "vākyabhedaprasaṅgād iti saṃbhavaty ekavākyatve vākyabhedaś ca neṣyate iti vākyabhedasya pratipattigauravavattvād dheyatvam /",
  "GK16ruvyavivya_pu:2016": "atha samāsoktīti /",
  "GK16ruvyavivya_pu:2017": "anavaratajaletyāder viśeṣaṇasya dvyarthatvāt /",
  "GK16ruvyavivya_pu:2018": "upamānabhūteti /",
  "GK16ruvyavivya_pu:2019": "yatropamānabhūtasya dharmiṇo 'nyasyārthasya gamyamānatvaṃ tatra samāsoktiḥ,",
  "GK16ruvyavivya_pu:2020": "na sākṣād upādāna ity arthaḥ /",
  "GK16ruvyavivya_pu:2021": "kva cid iti /",
  "GK16ruvyavivya_pu:2022": "babhravaḥ kapilāḥ /",
  "GK16ruvyavivya_pu:2023": "etad dāvāgniviśeṣaṇaṃ san nakulalakṣaṇam arthaṃ pratipādayatīti dharmidharmobhayātmatvam /",
  "GK16ruvyavivya_pu:2024": "evaṃ hariṇā haritā mṛgāś ca /",
  "GK16ruvyavivya_pu:2025": "jaṭā mūlāni keśasaṃniveśāś ca /",
  "GK16ruvyavivya_pu:2026": "valkalaṃ vṛkṣatvak tatkṛtaṃ ca vāsaḥ /",
  "GK16ruvyavivya_pu:2027": "kapilāḥ piṅgalā muniviśeṣāś ca /",
  "GK16ruvyavivya_pu:2028": "āropaviṣayabahutvād āropyamānānām api bahutvam /",
  "GK16ruvyavivya_pu:2029": "kesariṇaṃ bakulapuṣpavantaṃ siṃhaṃ ca /",
  "GK16ruvyavivya_pu:2030": "vasantaṃ mādhavaṃ nivasantaṃ ca /",
  "GK16ruvyavivya_pu:2031": "abhimāno dhārādhirūḍho māno mahāpramāṇaś ca /",
  "GK16ruvyavivya_pu:2032": "durvāraṇo 'śakyavāraṇo duṣṭaś ca karī /",
  "GK16ruvyavivya_pu:2033": "matto matsakāśāt samadaś ca /",
  "GK16ruvyavivya_pu:2034": "abhimāna iti na tathā hṛdayaṅgamaḥ pāṭhaḥ /",
  "GK16ruvyavivya_pu:2035": "anyonyam iti vasantam ity asya kesariṇam iti viśeṣaṇaṃ,",
  "GK16ruvyavivya_pu:2036": "siṃhapakṣe ca kesariṇam ity asya vasantam iti /",
  "GK16ruvyavivya_pu:2037": "rūpyeti yaḥ kesarī pratītaḥ sa vasantasya rūpakatvena na tāṭasthyena /",
  "GK16ruvyavivya_pu:2038": "evaṃ vasantam ity asya nivasanārthayoge 'pi vasantārthaḥ kesariṇo rūpakatvena yojanīyaḥ /",
  "GK16ruvyavivya_pu:2039": "ittham eva durvāraṇābhimānayor vācyam /",
  "GK16ruvyavivya_pu:2040": "viśeṣyatvena rūpyatvena ca svatantratvaṃ,",
  "GK16ruvyavivya_pu:2041": "tadviparyayeṇa paratantratvam /",
  "GK16ruvyavivya_pu:2042": "viśeṣyādyātmaketi /",
  "GK16ruvyavivya_pu:2043": "ādigrahaṇena rūpyarūpakabhāvo gṛhyate /",
  "GK16ruvyavivya_pu:2044": "tilakas taruviśeṣas tilakaś ca viśeṣakaḥ /",
  "GK16ruvyavivya_pu:2045": "tadabhivyaktir ubhayārthābhivyaktiḥ /",
  "GK16ruvyavivya_pu:2046": "tayor ubhayor arthayoḥ /",
  "GK16ruvyavivya_pu:2047": "guṇavanto rajjuyuktā api ghaṭakāḥ saṅghaṭayitāro hrasvāś ca ghaṭāḥ /",
  "GK16ruvyavivya_pu:2048": "pārthivā rājānaḥ,",
  "GK16ruvyavivya_pu:2049": "na tu vakṣyamāṇayuktyā pṛthivīvikārā vyākhyeyāḥ guṇavattvaghaṭakatvayor iti /",
  "GK16ruvyavivya_pu:2050": "yady apy atra samīhitasiddhau hetutvena vyavasthitasya ghaṭakā ity asya pārthivā iti prati viśeṣaṇatvaṃ,",
  "GK16ruvyavivya_pu:2051": "tathāpi kūpa ivety upamāsāmarthyād viśeṣyatvam api ghaṭate //"
}