{
  "GP12mkp1-93u:0": "śrīmanmaharṣivedavyāsapraṇītaṃ",
  "GP12mkp1-93u:1": "śrīmārkaṇḍeyapurāṇam",
  "GP12mkp1-93u:2": "prathamo 'dhyāyaḥ",
  "GP12mkp1-93u:3": "ārambhamaṅgalam",
  "GP12mkp1-93u:4": "yadyogibhirbhavabhayārtivināśayogyam",
  "GP12mkp1-93u:5": "āsādya vanditamatīva vivaktacittaiḥ /",
  "GP12mkp1-93u:6": "tadvaḥ punātu haripādasarojayugmam",
  "GP12mkp1-93u:7": "avirbhavatkramavilaṅghitabhūrbhuvaḥ svaḥ // MarkP_Mang.1 //",
  "GP12mkp1-93u:8": "pāyāt sa vaḥ sakalakalmaṣabhedadakṣaḥ",
  "GP12mkp1-93u:9": "kṣīrodakukṣiphaṇibhoganiviṣṭamūrtiḥ /",
  "GP12mkp1-93u:10": "śvāsāvadhūtasalilotkaṇikākarālaḥ",
  "GP12mkp1-93u:11": "sindhuḥ pranṛtyamiva yasya karoti saṅgāt // MarkP_Mang.2 //",
  "GP12mkp1-93u:12": "nārāyaṇaṃ samaskṛtya naraṃ caiva narottamam /",
  "GP12mkp1-93u:13": "devīṃ sarasvatīṃ vyāsaṃ tato jayamudīrayet // MarkP_Mang.3 //",
  "GP12mkp1-93u:14": "tapaḥ svādhyāyanirataṃ mārkaṇḍeyaṃ mahāmunim /",
  "GP12mkp1-93u:15": "vyāsaśiṣyo mahātejā jaiminiḥ paryapṛcchata // MarkP_1.1 //",
  "GP12mkp1-93u:16": "bhagavan bhāratākhyānaṃ vyāsenoktaṃ mahātmanā /",
  "GP12mkp1-93u:17": "pūrṇamastamalaiḥ śubhrairnānāśāstrasamuccayaiḥ // MarkP_1.2 //",
  "GP12mkp1-93u:18": "jātiśuddhisamāyuktaṃ sādhuśabdopaśobhitam /",
  "GP12mkp1-93u:19": "pūrvapakṣoktisiddhāntapariniṣṭhāsamanvitam // MarkP_1.3 //",
  "GP12mkp1-93u:20": "tridaśānāṃ yathā viṣṇurdvipadāṃ brāhmaṇo yathā /",
  "GP12mkp1-93u:21": "bhūṣaṇānāñca sarveṣāṃ yathā cūḍāmaṇirvaraḥ // MarkP_1.4 //",
  "GP12mkp1-93u:22": "yathāyudhānāṃ kuliśamindriyāṇāṃ yathā manaḥ /",
  "GP12mkp1-93u:23": "tatheha sarvaśāstraṇāṃ mahābhāratamuttamam // MarkP_1.5 //",
  "GP12mkp1-93u:24": "atrārthaścaiva dharmaśca kāmo mokṣaśca varṇyate /",
  "GP12mkp1-93u:25": "parasparānubandhāśca sānubandhāśca te pṛthak // MarkP_1.6 //",
  "GP12mkp1-93u:26": "dharmaśāstramidaṃ śreṣṭhamarthaśāstramidaṃ param /",
  "GP12mkp1-93u:27": "kāmaśāstramidaṃ cāgryaṃ mokṣaśāstraṃ tathottamam // MarkP_1.7 //",
  "GP12mkp1-93u:28": "caturāśramadharmāṇāmācārasthitisādhanam /",
  "GP12mkp1-93u:29": "proktametanmahābhāga vedavyāsena dhīmatā // MarkP_1.8 //",
  "GP12mkp1-93u:30": "tathā tāta kṛtaṃ hyetad vyāsenodārakarmaṇā /",
  "GP12mkp1-93u:31": "yathā vyāptaṃ mahāśāstraṃ virodhairnābhibhūyate // MarkP_1.9 //",
  "GP12mkp1-93u:32": "vyāsavākyajalaughena kutarkataruhāriṇā /",
  "GP12mkp1-93u:33": "vedaśailāvatīrṇena nīrajaskā mahī kṛtā // MarkP_1.10 //",
  "GP12mkp1-93u:34": "kalaśabdamahāhaṃsaṃ mākhyānaparāmbujam /",
  "GP12mkp1-93u:35": "kathāvistīrṇasalilaṃ kārṣṇa vedamahāhradam // MarkP_1.11 //",
  "GP12mkp1-93u:36": "tadidaṃ bhāratākhyānaṃ bahvirthaṃ śrutivistaram /",
  "GP12mkp1-93u:37": "tattvato jñātukāmo 'haṃ bhagavaṃstvāmupasthitaḥ // MarkP_1.12 //",
  "GP12mkp1-93u:38": "kasmānmānuṣatāṃ prāpto nirguṇo 'pi janārdanaḥ /",
  "GP12mkp1-93u:39": "vāsudevo jagatsūti-sthiti-saṃyamakāraṇam // MarkP_1.13 //",
  "GP12mkp1-93u:40": "kasmācca pāṇḍuputtrāṇāmekā sā drupadātmajā /",
  "GP12mkp1-93u:41": "pañcānāṃ mahīṣī kṛṣṇā hyatra naḥ saṃśayo mahān // MarkP_1.14 //",
  "GP12mkp1-93u:42": "bheṣajaṃ brahmahatyāyā baladevo mahābalaḥ /",
  "GP12mkp1-93u:43": "tīrthayātrāprasaṅgena kasmāccakre halāyudhaḥ // MarkP_1.15 //",
  "GP12mkp1-93u:44": "kathañca draupadeyāste 'kṛtadārā mahārathāḥ /",
  "GP12mkp1-93u:45": "pāṇḍunāthā mahātmāno vadhamāpuranāthavat // MarkP_1.16 //",
  "GP12mkp1-93u:46": "etatsarvaṃ vistaraśo mamākhyātumihārhasi /",
  "GP12mkp1-93u:47": "bhavanto mūḍhabuddhīnāmavabodhakarāḥ sadā // MarkP_1.17 //",
  "GP12mkp1-93u:48": "iti tasya vacaḥ śrutvā mārkaṇḍeyo māhamuniḥ /",
  "GP12mkp1-93u:49": "daśāṣṭadoṣarahito vaktuṃ samupacakrame // MarkP_1.18 //",
  "GP12mkp1-93u:50": "mārkaṇḍeya uvāca",
  "GP12mkp1-93u:51": "kriyākālo 'yamasmākaṃ samaprāpto munisattama /",
  "GP12mkp1-93u:52": "vistare cāpi vaktavye naiṣa kālaḥ praśasyate // MarkP_1.19 //",
  "GP12mkp1-93u:53": "ye tu vakṣyanti vakṣye 'dya tānahaṃ jaimine tava /",
  "GP12mkp1-93u:54": "tathā ca naṣṭasandehaṃ tvāṃ kariṣyanti pakṣiṇaḥ // MarkP_1.20 //",
  "GP12mkp1-93u:55": "piṅgākṣaśca vibodhaśca suputtraḥ sumukhastathā /",
  "GP12mkp1-93u:56": "droṇaputrāḥ khagaśreṣṭhāstattvajñāḥ śāstracintakāḥ // MarkP_1.21 //",
  "GP12mkp1-93u:57": "vedaśāstrārthavijñāne yeṣāmavyāhatā matiḥ /",
  "GP12mkp1-93u:58": "vindhyakandaramadhyasthāstānupāsya ca pṛccha ca // MarkP_1.22 //",
  "GP12mkp1-93u:59": "evamuktastadā tena mārkaṇḍeyena dhīmatā /",
  "GP12mkp1-93u:60": "pratyuvācarṣiśārdūlo vismayotphullalocanaḥ // MarkP_1.23 //",
  "GP12mkp1-93u:61": "jaiminiruvāca",
  "GP12mkp1-93u:62": "atyadbhutamidaṃ brahman khagavāgiva mānuṣī /",
  "GP12mkp1-93u:63": "yat pakṣiṇaste vijñānamāpuratyantadurlabham // MarkP_1.24 //",
  "GP12mkp1-93u:64": "tiryagyonyāṃ yadi bhavasteṣāṃ jñānaṃ kuto 'bhavat /",
  "GP12mkp1-93u:65": "kathañca droṇatanayāḥ procyante te patatriṇaḥ // MarkP_1.25 //",
  "GP12mkp1-93u:66": "kaśca droṇaḥ pravikhyāto yasya putracatuṣṭayam /",
  "GP12mkp1-93u:67": "jātaṃ guṇavatāṃ teṣāṃ dharmajñānaṃ mahātmanām // MarkP_1.26 //",
  "GP12mkp1-93u:68": "mārkaṇḍeya uvāca",
  "GP12mkp1-93u:69": "śṛṇuṣvāvahito bhūtvā yadvṛttaṃ nandane purā /",
  "GP12mkp1-93u:70": "śakrasyāpyasarasāṃ caiva nāradasya ca saṅgame // MarkP_1.27 //",
  "GP12mkp1-93u:71": "nārado nandane 'paśyat puṃścalīgaṇamadhyagam /",
  "GP12mkp1-93u:72": "śakraṃ surādhirājānaṃ tanmukhāsaktalocanam // MarkP_1.28 //",
  "GP12mkp1-93u:73": "sa tenarṣivariṣṭhena dṛṣṭamātraḥ śacīpatiḥ /",
  "GP12mkp1-93u:74": "samuttasthau svakaṃ cāsmai dadāvāsanamādarāt // MarkP_1.29 //",
  "GP12mkp1-93u:75": "taṃ dṛṣṭvā balavṛtraghnamutthitaṃ tridaśāṅganāḥ /",
  "GP12mkp1-93u:76": "praṇemustāśca devarṣi vinayāvanatāḥ sthitāḥ // MarkP_1.30 //",
  "GP12mkp1-93u:77": "tābhirabhyarcitaḥ so 'tha upaviṣṭe śatakratau /",
  "GP12mkp1-93u:78": "yathārhaṃ kṛtasambhāṣaḥ kathāścakre manoramāḥ // MarkP_1.31 //",
  "GP12mkp1-93u:79": "śakra uvāca",
  "GP12mkp1-93u:80": "tataḥ kathāntare śakrastamuvāca mahāmunim /",
  "GP12mkp1-93u:81": "dehyājñāṃ nṛtyatāmāsāṃ tava yābhimateti vai // MarkP_1.32 //",
  "GP12mkp1-93u:82": "rambhā vā karkaśā vātha urvaśyatha tilottamā /",
  "GP12mkp1-93u:83": "ghṛtācī menakā vāpi yatra vā bhavato ruciḥ // MarkP_1.33 //",
  "GP12mkp1-93u:84": "etacchrutvā dvijaśreṣṭho vaco śakrasya nāradaḥ /",
  "GP12mkp1-93u:85": "vicintyāpsarasaḥ prāha vinayāvanatāḥ sthitāḥ // MarkP_1.34 //",
  "GP12mkp1-93u:86": "yuṣmākamiha sarvāsāṃ rūpaudāryaguṇādhikam /",
  "GP12mkp1-93u:87": "ātmānaṃ manyate yā tu sā nṛtyatu mamāgrataḥ // MarkP_1.35 //",
  "GP12mkp1-93u:88": "guṇarūpavihīnāyāḥ siddhirnāṭyasya nāsti vai /",
  "GP12mkp1-93u:89": "cārvadhiṣṭhānavannṛtyaṃ nṛtyamanyadviḍambanam // MarkP_1.36 //",
  "GP12mkp1-93u:90": "tadvākyasamakālaṃ ca ekaikāstā natāstataḥ /",
  "GP12mkp1-93u:91": "ahaṃ guṇādhikā na tvaṃ na tvaṃ cānyābravīdidam // MarkP_1.37 //",
  "GP12mkp1-93u:92": "mārkaṇḍeya uvāca",
  "GP12mkp1-93u:93": "tāsāṃ saṃbhramamālokya bhagavān pākaśāsanaḥ /",
  "GP12mkp1-93u:94": "pṛcchyatāṃ munirityāha vaktā yāṃ vo guṇādhikām // MarkP_1.38 //",
  "GP12mkp1-93u:95": "śakracchandānuyātābhiḥ pṛṣṭastābhiḥ sanāradaḥ /",
  "GP12mkp1-93u:96": "provāca yat tadā vākyaṃ jaimine tannibodha me // MarkP_1.39 //",
  "GP12mkp1-93u:97": "tapasyantaṃ nagendrasthaṃ yā vaḥ kṣobhayate balāt /",
  "GP12mkp1-93u:98": "durvāsasaṃ muniśreṣṭhaṃ tāṃ vo manye guṇādhikām // MarkP_1.40 //",
  "GP12mkp1-93u:99": "mārkaṇḍeya uvāca",
  "GP12mkp1-93u:100": "tasya tadvacanaṃ śrutvā sarvā vepatakandharāḥ /",
  "GP12mkp1-93u:101": "aśakyametadasmākamiti tāścakrire kathāḥ // MarkP_1.41 //",
  "GP12mkp1-93u:102": "tatrāpsarā vapurnāma munikṣobhaṇagarvitā /",
  "GP12mkp1-93u:103": "pratyuvācādya yāsyāmi yatrāsau saṃsthito muniḥ // MarkP_1.42 //",
  "GP12mkp1-93u:104": "adya taṃ dehayantāraṃ prayuktendriyavājinam /",
  "GP12mkp1-93u:105": "smaraśastragaladraśmiṃ kariṣyāmi kusārathim // MarkP_1.43 //",
  "GP12mkp1-93u:106": "brahmā janārdano vāpi yadi vā nīlalohitaḥ /",
  "GP12mkp1-93u:107": "tamapyadya kariṣyāmi kāmabāṇakṣatāntaram // MarkP_1.44 //",
  "GP12mkp1-93u:108": "ityuktvā prajagāmātha prāleyādriṃ vapustadā /",
  "GP12mkp1-93u:109": "munestapaḥ prabhāveṇa praśāntaśvāpadāśramam // MarkP_1.45 //",
  "GP12mkp1-93u:110": "sa puṃskokilamādhuryā yatrāste sa mahāmuniḥ /",
  "GP12mkp1-93u:111": "krośamātraṃ sthitā tasmādagāyata varāpsarāḥ // MarkP_1.46 //",
  "GP12mkp1-93u:112": "tadgītadhvanimākarṇya munirvismitamānasaḥ /",
  "GP12mkp1-93u:113": "jagāma tatra yatrāste sā bālā rucirānanā // MarkP_1.47 //",
  "GP12mkp1-93u:114": "tāṃ dṛṣṭvā cārusarvāṅgīṃ muniḥ saṃstabhya mānasam /",
  "GP12mkp1-93u:115": "kṣobhaṇāyāgatāṃ jñātvā kopāmarṣasanvitaḥ // MarkP_1.48 //",
  "GP12mkp1-93u:116": "uvācedaṃ tato vākyaṃ maharṣistāṃ mahātapāḥ // MarkP_1.49 //",
  "GP12mkp1-93u:117": "yasmādduḥ khārjitasyeha tapaso vidhnakāraṇāt /",
  "GP12mkp1-93u:118": "āgatāsi madonmatte mama duḥ khāya khecari // MarkP_1.50 //",
  "GP12mkp1-93u:119": "tasmāt suparṇagotre tvaṃ matkrodhakaluṣīkṛtā /",
  "GP12mkp1-93u:120": "janma prāpsyasi duṣprajñe yāvadvarṣāṇi ṣoḍaśa // MarkP_1.51 //",
  "GP12mkp1-93u:121": "nijarūpaṃ parityajya pakṣiṇīrūpadhāriṇī /",
  "GP12mkp1-93u:122": "catvāraste ca tanayā janiṣyante 'dhamāpsarāḥ // MarkP_1.52 //",
  "GP12mkp1-93u:123": "aprāpya teṣu ca prītiṃ śastrapūtā punardivi /",
  "GP12mkp1-93u:124": "vāsamāpsyasi vaktavyaṃ nottaraṃ te kathañcana // MarkP_1.53 //",
  "GP12mkp1-93u:125": "iti vacanamasahyaṃ kopasaṃraktadṛṣṭiś",
  "GP12mkp1-93u:126": "calakalabalayāṃ tāṃ māninīṃ śrāvayitvā /",
  "GP12mkp1-93u:127": "taralatarataraṅgāṃ gāṃ parityajya vipraḥ",
  "GP12mkp1-93u:128": "prathitaguṇagaṇaughāṃ saṃprayātāḥ khagaṅgām // MarkP_1.54 //",
  "GP12mkp1-93u:129": "iti śrīmārkaṇḍeyapurāṇe vapuśāpo nāma prathamo 'dhyāyaḥ",
  "GP12mkp1-93u:130": "_____________________________________________________________",
  "GP12mkp1-93u:131": "dvitīyo 'dhyāyaḥ",
  "GP12mkp1-93u:132": "mārkaṇḍeya uvāca",
  "GP12mkp1-93u:133": "ariṣṭanemiputro 'bhūd garuḍo nāma pakṣirāṭ /",
  "GP12mkp1-93u:134": "garuḍasyābhavat putraḥ sampātiriti viśrutaḥ // MarkP_2.1 //",
  "GP12mkp1-93u:135": "tasyāpyāsīt sutaḥ śūraḥ supārśvo vāyuvikramaḥ /",
  "GP12mkp1-93u:136": "supārśvatanayaḥ kuntiḥ kuntiputraḥ pralolupaḥ // MarkP_2.2 //",
  "GP12mkp1-93u:137": "tasyāpi tanayāvāstāṃ kaṅkaḥ kandhara eva ca // MarkP_2.3 //",
  "GP12mkp1-93u:138": "kaṅkaḥ kailāsaśikhare vidyudrūpeti viśrutam /",
  "GP12mkp1-93u:139": "dadarśāmbujapatrākṣaṃ rākṣasaṃ dhanadānugam // MarkP_2.4 //",
  "GP12mkp1-93u:140": "āpānāsaktamamalastragdāmāmbaradhāriṇam /",
  "GP12mkp1-93u:141": "bhāryāsahāyamāsīnaṃ śilāpaṭṭe 'male śubhe // MarkP_2.5 //",
  "GP12mkp1-93u:142": "taddṛṣṭamātraṃ kaṅkena rakṣaḥ krodhasamanvitam /",
  "GP12mkp1-93u:143": "provāca kasmādāyātastvamito hyaṇḍajādhama // MarkP_2.6 //",
  "GP12mkp1-93u:144": "strīsannikarṣe tiṣṭhantaṃ kasmānmāmupasarpasi /",
  "GP12mkp1-93u:145": "naiṣa dharmaḥ subuddhīnāṃ mithoniṣpādyavastuṣu // MarkP_2.7 //",
  "GP12mkp1-93u:146": "kaṅka uvāca",
  "GP12mkp1-93u:147": "sādhāraṇo 'yaṃ śailendro yathā tava tathā mama /",
  "GP12mkp1-93u:148": "anyeṣāṃ caiva jantūnāṃ mamatā bhavato 'tra kā // MarkP_2.8 //",
  "GP12mkp1-93u:149": "mārkaṇḍeya uvāca",
  "GP12mkp1-93u:150": "bruvāṇamitthaṃ khaḍgena kaṅkaṃ cincheda rākṣasaḥ /",
  "GP12mkp1-93u:151": "kṣaratkṣatajabībhatsaṃ visphurantamacetanam // MarkP_2.9 //",
  "GP12mkp1-93u:152": "kaṅkaṃ vinihataṃ śrutvā kandharaḥ krodhamūrcchitaḥ /",
  "GP12mkp1-93u:153": "vidyudrūpavadhāyāśu manaścakre 'ṇḍajeśvaraḥ // MarkP_2.10 //",
  "GP12mkp1-93u:154": "sa gatvā śailaśikharaṃ kaṅko yatra hataḥ sthitaḥ /",
  "GP12mkp1-93u:155": "tasya saṃkalanaṃ cakre bhrāturjyeṣṭhasya khecaraḥ /",
  "GP12mkp1-93u:156": "kopāmarṣavivṛtākṣo nāgendra iva niḥ śvasan // MarkP_2.11 //",
  "GP12mkp1-93u:157": "jagāmātha sa yatrāste bhrātṛhā tasya rākṣasaḥ /",
  "GP12mkp1-93u:158": "pakṣavātena mahatā cālayan bhūdharān varān // MarkP_2.12 //",
  "GP12mkp1-93u:159": "vegāt payodajālāni vikṣipan kṣatajekṣaṇaḥ /",
  "GP12mkp1-93u:160": "kṣaṇāt kṣayitaśatruḥ sa pakṣābhyāṃ krāntabhūdharaḥ // MarkP_2.13 //",
  "GP12mkp1-93u:161": "pānāsaktamatiṃ tatra taṃ dadarśa niśācaram /",
  "GP12mkp1-93u:162": "ātāmravaktranayanaṃ hemaparyaṅkamāśritam // MarkP_2.14 //",
  "GP12mkp1-93u:163": "stragdāmāpūritaśikhaṃ haricandanabhūṣitam /",
  "GP12mkp1-93u:164": "ketakīgarbhapatrābhairdantairghoratarānanam // MarkP_2.15 //",
  "GP12mkp1-93u:165": "vāmorumāśritāṃ cāsya dadarśāyatalocanām /",
  "GP12mkp1-93u:166": "patnīṃ madanikāṃ nāma puṃskokilakalasvanām // MarkP_2.16 //",
  "GP12mkp1-93u:167": "tato roṣaparītātmā kandharaḥ kandarasthitam /",
  "GP12mkp1-93u:168": "tamuvāca suduṣṭātmannehi yudhyasva vai mayā // MarkP_2.17 //",
  "GP12mkp1-93u:169": "yasmājjeṣṭho mama bhrātā viśrabdho ghātatastvayā /",
  "GP12mkp1-93u:170": "tasmāttvāṃ madasaṃsaktaṃ nayiṣye yamasādanam // MarkP_2.18 //",
  "GP12mkp1-93u:171": "viśvastaghātināṃ lokā ye ca strībālaghātinām /",
  "GP12mkp1-93u:172": "yāsyase nirayān sarvāṃstāṃstvamadya mayā hataḥ // MarkP_2.19 //",
  "GP12mkp1-93u:173": "mārkaṇḍeya uvāca",
  "GP12mkp1-93u:174": "ityevaṃ patagendreṇa proktaṃ strīsannidhau tadā /",
  "GP12mkp1-93u:175": "rakṣaḥ krodhasamāviṣṭaṃ pratyabhāṣata pakṣiṇam // MarkP_2.20 //",
  "GP12mkp1-93u:176": "yadi te nihato bhrātā pauruṣaṃ taddhi darśitam /",
  "GP12mkp1-93u:177": "tvāmapyadya haniṣye 'haṃ khaḍgenānena khecara // MarkP_2.21 //",
  "GP12mkp1-93u:178": "tiṣṭha kṣaṇaṃ nātra jīvan patagādhama yāsyasi /",
  "GP12mkp1-93u:179": "ityuktvāñjanapuñjābhaṃ vimalaṃ khaḍgamādade // MarkP_2.22 //",
  "GP12mkp1-93u:180": "tataḥ patagarājasya yakṣādhipabhaṭasya ca /",
  "GP12mkp1-93u:181": "babhūva yuddhamatulaṃ yathā garuḍa-śakrayoḥ // MarkP_2.23 //",
  "GP12mkp1-93u:182": "tataḥ sa rākṣasaḥ krodhāt khaḍgamāvidhya vegavat /",
  "GP12mkp1-93u:183": "cikṣepa patagendrāya nirvāṇāṅgāravarcasam // MarkP_2.24 //",
  "GP12mkp1-93u:184": "patagendraśca taṃ khaḍgaṅkiñcidutplutya bhūtalāt /",
  "GP12mkp1-93u:185": "vaktreṇa jagrāha tadā garuḍaḥ pannagaṃ yathā // MarkP_2.25 //",
  "GP12mkp1-93u:186": "vaktrapādatalairbhaṅktvā cakre kṣobhamathātulam /",
  "GP12mkp1-93u:187": "tasmin bhagne tataḥ khaḍge bāhuyuddhamavartata // MarkP_2.26 //",
  "GP12mkp1-93u:188": "tataḥ patagarājena vakṣasyākramya rākṣasaḥ /",
  "GP12mkp1-93u:189": "hasta-pāda-karairāśu śirasā ca viyojitaḥ // MarkP_2.27 //",
  "GP12mkp1-93u:190": "tasmin vinihate sā strī khagaṃ śaraṇamabhyagāt /",
  "GP12mkp1-93u:191": "kiñcit saṃjātasaṃtrāsā prāha bhāryā bhavāmi te // MarkP_2.28 //",
  "GP12mkp1-93u:192": "tāmādāya khagaśreṣṭhaḥ svakaṃ gṛhamagāt punaḥ /",
  "GP12mkp1-93u:193": "gatvā sa niṣkṛtiṃ bhrāturvidyudrupanipātanāt // MarkP_2.29 //",
  "GP12mkp1-93u:194": "kandharasya ca sā veśma prāpyecchārūpadhāriṇī /",
  "GP12mkp1-93u:195": "menakātanayā subhrūḥ sauparṇaṃ rūpamādade // MarkP_2.30 //",
  "GP12mkp1-93u:196": "tasyāṃ sa janayāmāsa tārkṣoṃ nāma sutāṃ tadā /",
  "GP12mkp1-93u:197": "muniśāpāgnivipluṣṭāṃ vapumapsarasāṃ varām /",
  "GP12mkp1-93u:198": "tasyā nāma tadā cakre tārkṣomiti vihaṅgamaḥ // MarkP_2.31 //",
  "GP12mkp1-93u:199": "mandapālasutāścāsaṃścatvāro 'mitabuddhayaḥ /",
  "GP12mkp1-93u:200": "jaritāriprabhṛtayo droṇāntā dvijasattamāḥ // MarkP_2.32 //",
  "GP12mkp1-93u:201": "teṣāṃ jaghanyo dharmātmā vedavedāṅgapāragaḥ /",
  "GP12mkp1-93u:202": "upayeme sa tāṃ tārkṣoṃ kandharānumate śubhām // MarkP_2.33 //",
  "GP12mkp1-93u:203": "kasyacittvatha kālasya tārkṣo garbhamavāpa ha /",
  "GP12mkp1-93u:204": "saptapakṣāhite garbhe kurukṣetraṃ jagāma sā // MarkP_2.34 //",
  "GP12mkp1-93u:205": "kuru-pāṇḍavayoryuddhe vartamāne sudāruṇe /",
  "GP12mkp1-93u:206": "bhāvitvāccaiva kāryasya raṇamadhye viveśa sā // MarkP_2.35 //",
  "GP12mkp1-93u:207": "tatrāpaśyat tadā yuddhaṃ bhagadattakirīṭinoḥ /",
  "GP12mkp1-93u:208": "nirantaraṃ śarairāsīdākāśaṃ śalabhairiva // MarkP_2.36 //",
  "GP12mkp1-93u:209": "pārthakodaṇḍanirmuktamāsannamativegavat /",
  "GP12mkp1-93u:210": "tasyā bhallamahiśyāmaṃ tvacaṃ ciccheda jāṭharīm // MarkP_2.37 //",
  "GP12mkp1-93u:211": "bhinne koṣṭhe śasāṅkābhaṃ bhūmāvaṇḍacatuṣṭayam /",
  "GP12mkp1-93u:212": "āyuṣaḥ sāvaśeṣatvāt tūlarāśāvivāpatat // MarkP_2.38 //",
  "GP12mkp1-93u:213": "tatpātasamakālaṃ ca supratīkādgajottamāt /",
  "GP12mkp1-93u:214": "papāta mahatī ghaṣṭā bāṇasaṃchinnabandhanā // MarkP_2.39 //",
  "GP12mkp1-93u:215": "samaṃ samantāt prāptā tu nirbhinnadharaṇītalā /",
  "GP12mkp1-93u:216": "chādayantī khagāṇḍāni sthitāni piśitopari // MarkP_2.40 //",
  "GP12mkp1-93u:217": "hate ca tasmin nṛpatau bhagadatte nareśvare /",
  "GP12mkp1-93u:218": "bahūnyahānyabhūdyuddhaṃ kurupāṇḍavasainyayoḥ // MarkP_2.41 //",
  "GP12mkp1-93u:219": "vṛtte yuddhe dharmaputre gate śāntanavāntikam /",
  "GP12mkp1-93u:220": "bhīṣmasya gadato 'śeṣān śrotuṃ dharmān mahātmanaḥ // MarkP_2.42 //",
  "GP12mkp1-93u:221": "ghaṣṭāgatāni tiṣṭhanti yatrāṇḍāni dvijottama /",
  "GP12mkp1-93u:222": "ājagāma tamuddeśaṃ śamīko nāma saṃyamī // MarkP_2.43 //",
  "GP12mkp1-93u:223": "sa tatra śabdamaśṛṇoccicīkucīti vāśatām /",
  "GP12mkp1-93u:224": "bālyādasphuṭavākyānāṃ vijñāne 'pi pare sati // MarkP_2.44 //",
  "GP12mkp1-93u:225": "atharṣiḥ śiṣyasahito ghaṣṭāmutpāṭya vismitaḥ /",
  "GP12mkp1-93u:226": "amātṛpitṛpakṣāṇi śiśukāni dadarśa ha // MarkP_2.45 //",
  "GP12mkp1-93u:227": "tāni tatra tathā bhūmau śamīko bhagavān muniḥ /",
  "GP12mkp1-93u:228": "dṛṣṭvā sa vismayāviṣṭaḥ provācānugatān dvijān // MarkP_2.46 //",
  "GP12mkp1-93u:229": "samyaguktaṃ dvijāgyreṇa śukreṇośanasā svayam /",
  "GP12mkp1-93u:230": "palāyanaparaṃ dṛṣṭvā daityasainyaṃ surārditam // MarkP_2.47 //",
  "GP12mkp1-93u:231": "na gantavyaṃ nivartadhvaṃ kasmād vrajatha kātarāḥ /",
  "GP12mkp1-93u:232": "utsṛjya śauryayaśasī kva gatā na mariṣyatha // MarkP_2.48 //",
  "GP12mkp1-93u:233": "naśyato yudhyato vāpi tāvadbhavati jīvitam /",
  "GP12mkp1-93u:234": "yāvaddhātāsṛjat pūrvaṃ na yāvanmanasepsitam // MarkP_2.49 //",
  "GP12mkp1-93u:235": "eke mriyante svagṛhe palāyanto 'pare janāḥ /",
  "GP12mkp1-93u:236": "bhuñjanto 'nnaṃ tathaivāpaḥ pibanto nidhanaṃ gatāḥ // MarkP_2.50 //",
  "GP12mkp1-93u:237": "vilāsinastathaivānye kāmayānā nirāmayāḥ /",
  "GP12mkp1-93u:238": "avikṣatāṅgāḥ śastraiśca pretarājavaśaṅgatāḥ // MarkP_2.51 //",
  "GP12mkp1-93u:239": "anye tapasyabhiratā nītāḥ pretanṛpānugaiḥ /",
  "GP12mkp1-93u:240": "yogābhyāse ratāścānye naiva prāpuramṛtyutām // MarkP_2.52 //",
  "GP12mkp1-93u:241": "śambarāya purā kṣiptaṃ vajraṃ kuliśapāṇinā /",
  "GP12mkp1-93u:242": "hṛdaye 'bhihatastena tathāpi na mṛto 'suraḥ // MarkP_2.53 //",
  "GP12mkp1-93u:243": "tenaiva khalu vajreṇa tenainendreṇa dānavāḥ /",
  "GP12mkp1-93u:244": "prāpte kāle hatā daityāstatkṣaṇānnidhanaṃ gatāḥ // MarkP_2.54 //",
  "GP12mkp1-93u:245": "viditvaivaṃ na santrāsaḥ kartavyo vinivartate /",
  "GP12mkp1-93u:246": "tato nivṛttāste daityāstyaktvā maraṇajaṃ bhayam // MarkP_2.55 //",
  "GP12mkp1-93u:247": "iti śukravacaḥ satyaṃ kṛtamebhiḥ khagottamaiḥ /",
  "GP12mkp1-93u:248": "ye yuddhe 'pi na samprāptāḥ pañcatvamatimānuṣe // MarkP_2.56 //",
  "GP12mkp1-93u:249": "kvāṇāḍānāṃ patanaṃ viprāḥ kva ghaṇṭāpatanaṃ samam /",
  "GP12mkp1-93u:250": "kva ca māṃsa-vasā-raktairbhūmerāstaraṇakriyāḥ // MarkP_2.57 //",
  "GP12mkp1-93u:251": "ke 'pyete sarvathā viprā naite sāmānyapakṣiṇaḥ /",
  "GP12mkp1-93u:252": "daivānukūlatā loke mahābhāgyapradarśinī // MarkP_2.58 //",
  "GP12mkp1-93u:253": "evamuktvā sa tān vīkṣya punarvacanamabravīt /",
  "GP12mkp1-93u:254": "nivartatāśramaṃ yāta gṛhītvā pakṣibālakān // MarkP_2.59 //",
  "GP12mkp1-93u:255": "mārjārākhubhayaṃ yatra naiṣāmaṇḍajajanmanām /",
  "GP12mkp1-93u:256": "śyenato nakulādvāpi sthāpyantāṃ tatra pakṣiṇaḥ // MarkP_2.60 //",
  "GP12mkp1-93u:257": "dvijāḥ kiṃ vātiyatnena māryante karmabhiḥ svakaiḥ /",
  "GP12mkp1-93u:258": "rakṣyante cākhilā jīvā yathaite pakṣibālakāḥ // MarkP_2.61 //",
  "GP12mkp1-93u:259": "tathāpi yatnaḥ kartavyo naraiḥ sarveṣu karmasu /",
  "GP12mkp1-93u:260": "kurvan puruṣakārantu vācyatāṃ yāti no satām // MarkP_2.62 //",
  "GP12mkp1-93u:261": "iti munivaracoditāstataste",
  "GP12mkp1-93u:262": "munitanayāḥ parigṛhya pakṣiṇastān /",
  "GP12mkp1-93u:263": "taruviṭapasamāśritālisaṅghaṃ",
  "GP12mkp1-93u:264": "yayuratha tāpasaramyamāśramaṃ svam // MarkP_2.63 //",
  "GP12mkp1-93u:265": "sa cāpi vanyaṃ manasābhikāmitaṃ",
  "GP12mkp1-93u:266": "pragṛhya mūlaṃ kusumaṃ phalaṃ kuśān /",
  "GP12mkp1-93u:267": "cakāra cakrāyudha-rudra-vedhasāṃ",
  "GP12mkp1-93u:268": "surendra-vaivasvataḥ jātavedasām // MarkP_2.64 //",
  "GP12mkp1-93u:269": "apāmpatergoṣpativittarakṣiṇoḥ",
  "GP12mkp1-93u:270": "samīraṇasyāpi tathā dvijottamāḥ /",
  "GP12mkp1-93u:271": "dhāturvidhātustvatha vaiśvadevikāḥ",
  "GP12mkp1-93u:272": "śrutiprayuktā vivadhāstu satkriyāḥ // MarkP_2.65 //",
  "GP12mkp1-93u:273": "iti śrīmārkaṇḍeyapurāṇe caṭakotpattirnāma dvitīyo 'dhyāyaḥ",
  "GP12mkp1-93u:274": "_____________________________________________________________",
  "GP12mkp1-93u:275": "tṛtīyo 'dhyāyaḥ",
  "GP12mkp1-93u:276": "mārkaṇḍeya uvāca",
  "GP12mkp1-93u:277": "ahanyahani viprendra sa teṣāṃ munisattamaḥ /",
  "GP12mkp1-93u:278": "cakārāhārapayasā tathā guptyā ca poṣaṇam // MarkP_3.1 //",
  "GP12mkp1-93u:279": "māsamātreṇa jagmuste bhānoḥ syandanavartmani /",
  "GP12mkp1-93u:280": "kautūhalavilolākṣairdṛṣṭā munikumārakaiḥ // MarkP_3.2 //",
  "GP12mkp1-93u:281": "dṛṣṭvā mahīṃ sanagarāṃ sāmbhonidhisaridvarām /",
  "GP12mkp1-93u:282": "rathacakrapramāṇāṃ te punarāśramamāgatāḥ // MarkP_3.3 //",
  "GP12mkp1-93u:283": "śramaklāntāntarātmāno mahātmāno viyonijāḥ /",
  "GP12mkp1-93u:284": "jñānañca prakaṭībhūtaṃ tatra teṣāṃ prabhāvataḥ // MarkP_3.4 //",
  "GP12mkp1-93u:285": "ṛṣeḥ śiṣyānukampārthaṃ vadato dharmaniścayam /",
  "GP12mkp1-93u:286": "kṛtvā pradakṣiṇaṃ sarve caraṇāvabhyavādayan // MarkP_3.5 //",
  "GP12mkp1-93u:287": "ūcuśca maraṇādghorānmokṣitāḥ smastvayā mune /",
  "GP12mkp1-93u:288": "āvāsa-bhakṣya-payasāṃ tvaṃ no dātā pitā guruḥ // MarkP_3.6 //",
  "GP12mkp1-93u:289": "garbhasthānāṃ mṛtā mātā pitrā naivāpi pālitāḥ /",
  "GP12mkp1-93u:290": "tvayā no jīvitaṃ dattaṃ śiśavo yena rakṣitāḥ // MarkP_3.7 //",
  "GP12mkp1-93u:291": "kṣitāvakṣatatejāstvaṃ kṛmīṇāmiva śuṣyatām /",
  "GP12mkp1-93u:292": "gajaghaṇṭāṃ samutpāṭya kṛtavān duḥ kharecanam // MarkP_3.8 //",
  "GP12mkp1-93u:293": "kathaṃ vardheyurabalāḥ khasthān drakṣyāmyahaṃ kadā /",
  "GP12mkp1-93u:294": "kadā bhūmerdrumaṃ prāptān drakṣye vṛkṣāntaraṃ gatān // MarkP_3.9 //",
  "GP12mkp1-93u:295": "kadā me sahajā kāntiḥ pāṃśunā nāśameṣyati /",
  "GP12mkp1-93u:296": "eṣāṃ pakṣānilotthena matsamīpavicāriṇām // MarkP_3.10 //",
  "GP12mkp1-93u:297": "iti cintayatā tāta bhavatā pratipālitāḥ /",
  "GP12mkp1-93u:298": "te sāmprataṃ pravṛddhāḥ smaḥ prabuddhāḥ karavāma kim // MarkP_3.11 //",
  "GP12mkp1-93u:299": "ityṛṣirvacanaṃ teṣāṃ śrutvā saṃskāravat sphuṭam /",
  "GP12mkp1-93u:300": "śiṣyaiḥ parivṛtaḥ sarvaiḥ saha putreṇa śṛṅgiṇā // MarkP_3.12 //",
  "GP12mkp1-93u:301": "kautūhalaparo bhūtvā romāñcapaṭasaṃvṛtaḥ /",
  "GP12mkp1-93u:302": "uvāca tattvato brūta pravṛtteḥ kāraṇaṃ giraḥ // MarkP_3.13 //",
  "GP12mkp1-93u:303": "kasya śāpādiyaṃ prāptā bhavadbhirvikriyā parā /",
  "GP12mkp1-93u:304": "rūpasya vacasaścaiva tanme vaktumīhārhatha // MarkP_3.14 //",
  "GP12mkp1-93u:305": "pakṣiṇa ūcuḥ",
  "GP12mkp1-93u:306": "vipulasvāniti khyātaḥ prāgāsīnmunisattamaḥ /",
  "GP12mkp1-93u:307": "tasya putradvayaṃ jajñe sukṛṣastumburustathā // MarkP_3.15 //",
  "GP12mkp1-93u:308": "sukṛṣasya vayaṃ putrāścatvāraḥ saṃyatātmanaḥ /",
  "GP12mkp1-93u:309": "tasyarṣervinayācārabhaktinamrāḥ sadaiva hi // MarkP_3.16 //",
  "GP12mkp1-93u:310": "tapaścaraṇasaktasya śāsyamānendriyasya ca /",
  "GP12mkp1-93u:311": "yathābhimatamasmābhistadā tasyopapāditam // MarkP_3.17 //",
  "GP12mkp1-93u:312": "samitpuṣpādikaṃ sarvaṃ yaccaivābhyavahārikam /",
  "GP12mkp1-93u:313": "evaṃ tatrātha vasatāṃ tasyāsmākañca kānane // MarkP_3.18 //",
  "GP12mkp1-93u:314": "ājagāma mahāvarṣmā bhagnapakṣo jarānvitaḥ /",
  "GP12mkp1-93u:315": "ātāmranetraḥ strastātmā pakṣī bhūtvā sureśvaraḥ // MarkP_3.19 //",
  "GP12mkp1-93u:316": "satya-śauca-kṣamācāramatīvodāramānasam /",
  "GP12mkp1-93u:317": "jijñāsustamṛṣiśreṣṭhamasmacchāpabhavāya ca // MarkP_3.20 //",
  "GP12mkp1-93u:318": "pakṣyuvāca",
  "GP12mkp1-93u:319": "dvijendra māṃ kṣudhāviṣṭaṃ paritrātumihārhasi /",
  "GP12mkp1-93u:320": "bhakṣaṇārtho mahābhāga gatirbhava mamātulā // MarkP_3.21 //",
  "GP12mkp1-93u:321": "vindhyasya śikhare tiṣṭhan patripatreritena vai /",
  "GP12mkp1-93u:322": "patito 'smi mahābhāga śvasanenātiraṃhasā // MarkP_3.22 //",
  "GP12mkp1-93u:323": "so 'haṃ mohasamāviṣṭo bhūmau saptāhamasmṛtiḥ /",
  "GP12mkp1-93u:324": "sthitastatrāṣṭamenāhnā cetanāṃ prāptavānaham // MarkP_3.23 //",
  "GP12mkp1-93u:325": "prāptacetāḥ kṣudhāviṣṭo bhavantaṃ śaraṇaṃ gataḥ /",
  "GP12mkp1-93u:326": "bhakṣyārtho vigatānando dūyamānena cetasā // MarkP_3.24 //",
  "GP12mkp1-93u:327": "tat kuruṣvāmalamate mattrāṇāyācalāṃ matim /",
  "GP12mkp1-93u:328": "prayaccha bhakṣyaṃ viprarṣe prāṇayātrākṣamaṃ mama // MarkP_3.25 //",
  "GP12mkp1-93u:329": "sa evamuktaḥ provāca tamindraṃ pakṣirūpiṇam /",
  "GP12mkp1-93u:330": "prāṇasandhāraṇārthāya dāsye bhakṣyaṃ tavepsitam // MarkP_3.26 //",
  "GP12mkp1-93u:331": "ityuktvā punarapyenamapṛcchat sa dvijottamaḥ /",
  "GP12mkp1-93u:332": "āhāraḥ kastavārthāya upakalpyo bhavenmayā /",
  "GP12mkp1-93u:333": "sa cāha naramāṃsena tṛptirbhavati me parā // MarkP_3.27 //",
  "GP12mkp1-93u:334": "ṛṣiruvāca",
  "GP12mkp1-93u:335": "kaumāraṃ te vyatikrāntamatītaṃ yauvanañca te /",
  "GP12mkp1-93u:336": "vayasaḥ pariṇāmaste vartate nūnamaṇḍaja // MarkP_3.28 //",
  "GP12mkp1-93u:337": "yasmin narāṇāṃ sarveṣāmaśeṣecchā nivartate /",
  "GP12mkp1-93u:338": "sa kasmād vṛddhabhāve 'pi sunṛśaṃsātmako bhavān // MarkP_3.29 //",
  "GP12mkp1-93u:339": "kva mānuṣasya piśitaṃ kva vayaścaramaṃ tava /",
  "GP12mkp1-93u:340": "sarvathā duṣṭabhāvānāṃ praśamo nopapadyate // MarkP_3.30 //",
  "GP12mkp1-93u:341": "athavā kiṃ mayaitena proktenāsti prayojanam /",
  "GP12mkp1-93u:342": "pratiśrutya sadā deyamiti no bhāvitaṃ manaḥ // MarkP_3.31 //",
  "GP12mkp1-93u:343": "ityuktvā taṃ sa viprendrastatheti kṛtaniścayaḥ /",
  "GP12mkp1-93u:344": "śīghramasmān samāhūya guṇato 'nupraśasya ca // MarkP_3.32 //",
  "GP12mkp1-93u:345": "uvāca kṣubdhahṛdayo munirvākyaṃ suniṣṭhuram /",
  "GP12mkp1-93u:346": "vinayāvanatān sarvān bhaktiyuktān kṛtāñjalīn // MarkP_3.33 //",
  "GP12mkp1-93u:347": "kṛtātmāno dvijaśreṣṭhā ṛṇairyuktā mayā saha /",
  "GP12mkp1-93u:348": "jātaṃ śreṣṭhamapatyaṃ vo yūyaṃ mama yathā dvijāḥ // MarkP_3.34 //",
  "GP12mkp1-93u:349": "guruḥ pūjyo yadi mato bhavatāṃ paramaḥ pitā /",
  "GP12mkp1-93u:350": "tataḥ kuruta me vākyaṃ nirvyalīkena cetasā // MarkP_3.35 //",
  "GP12mkp1-93u:351": "tadvākyasamakālañca proktamasmābhirādṛtaiḥ /",
  "GP12mkp1-93u:352": "yadvakṣyati bhavāṃstadvai kṛtamevāvadhāryatām // MarkP_3.36 //",
  "GP12mkp1-93u:353": "ṛṣiruvāca",
  "GP12mkp1-93u:354": "māmeṣa śaraṇaṃ prāpto vihagaḥ kṣuttṛṣānvitaḥ /",
  "GP12mkp1-93u:355": "yuṣmanmāṃsena yenāsya kṣaṇaṃ tṛptirbhaveta vai // MarkP_3.37 //",
  "GP12mkp1-93u:356": "tṛṣṇākṣayañca raktena tathā śīghnaṃ vidhīyatām /",
  "GP12mkp1-93u:357": "tato vayaṃ pravyathitāḥ prakampodbhūtasādhvasāḥ /",
  "GP12mkp1-93u:358": "kaṣṭaṃ kaṣṭamiti procya naitat kurmeti cābruvan // MarkP_3.38 //",
  "GP12mkp1-93u:359": "kathaṃ paraśarīrasya hetordehaṃ svakaṃ budhaḥ /",
  "GP12mkp1-93u:360": "vināśayed ghātayedvā yathā hyātmā tathā sutaḥ // MarkP_3.39 //",
  "GP12mkp1-93u:361": "pitṛ-deva-manuṣyāṇāṃ yānyuktāni ṛṇāni vai /",
  "GP12mkp1-93u:362": "tānyapākurute putro na śarīrapradaḥ sutaḥ // MarkP_3.40 //",
  "GP12mkp1-93u:363": "tasmānnaitat kariṣyāmo nī cīrṇaṃ yat purātanaiḥ /",
  "GP12mkp1-93u:364": "jīvan bhadrāṇyavāpnoti jīvan puṇyaṃ karoti ca // MarkP_3.41 //",
  "GP12mkp1-93u:365": "mṛtasya dehanāśaśca dharmādyuparatistathā /",
  "GP12mkp1-93u:366": "ātmānaṃ sarvato rakṣyamāhurdharmavido janāḥ // MarkP_3.42 //",
  "GP12mkp1-93u:367": "itthaṃ śrutvā vaco 'smākaṃ muniḥ krodhādiva jvalan /",
  "GP12mkp1-93u:368": "provāca punarapyasmān nirdahanniva locanaiḥ // MarkP_3.43 //",
  "GP12mkp1-93u:369": "pratijñātaṃ vaco mahyaṃ yasmānnaitat kariṣyatha /",
  "GP12mkp1-93u:370": "tasmānmacchāpanirdagdhāstiryagyonau prayāsyatha // MarkP_3.44 //",
  "GP12mkp1-93u:371": "evamuktvā tadā so 'smāstaṃ vihaṅgamathābravīt /",
  "GP12mkp1-93u:372": "antyeṣṭimātmanaḥ kṛtvā śāstrataścaurdhvadehikam // MarkP_3.45 //",
  "GP12mkp1-93u:373": "bhakṣayasva suviśrabdhau māmatra dvijasattama /",
  "GP12mkp1-93u:374": "āhārīkṛtametat te mayā dehamihātmanaḥ // MarkP_3.46 //",
  "GP12mkp1-93u:375": "etāvadeva viprasya brāhmaṇatvaṃ pracakṣyate /",
  "GP12mkp1-93u:376": "yāvat patagajātyagraya svasatyaparipālanam // MarkP_3.47 //",
  "GP12mkp1-93u:377": "na yajñairdakṣiṇāvadbhistat puṇyaṃ prāpyate mahat /",
  "GP12mkp1-93u:378": "karmaṇānyena vā viprairyat satyaparipālanāt // MarkP_3.48 //",
  "GP12mkp1-93u:379": "ityṛṣervacanaṃ śrutvā so 'ntarvismayanirbharaḥ /",
  "GP12mkp1-93u:380": "pratyuvāca muniṃ śakraḥ pakṣirūpadharastadā // MarkP_3.49 //",
  "GP12mkp1-93u:381": "yogamāsthāya viprendra tyajedaṃ svaṃ kalevaram /",
  "GP12mkp1-93u:382": "jīvajjantuṃ hi viprendra na bhakṣāmi kadācana // MarkP_3.50 //",
  "GP12mkp1-93u:383": "tasmaitadvacanaṃ śrutvā yogayukto 'bhavanmuniḥ /",
  "GP12mkp1-93u:384": "taṃ tasya niścayaṃ jñātvā śakro 'pyāha svadehabhṛt // MarkP_3.51 //",
  "GP12mkp1-93u:385": "bho bho viprendra budhyasva buddhyā bodhyaṃ budhātmaka /",
  "GP12mkp1-93u:386": "jijñāsārthaṃ mayāyaṃ te aparādhaḥ kṛto 'nagha // MarkP_3.52 //",
  "GP12mkp1-93u:387": "tat kṣamasvāmalamate kā cecchā kriyatāṃ tava /",
  "GP12mkp1-93u:388": "pālanāt satyavākyasya prītirme paramā tvayi // MarkP_3.53 //",
  "GP12mkp1-93u:389": "adyaprabhṛti te jñānamaindraṃ prādurbhaviṣyati /",
  "GP12mkp1-93u:390": "tapasyatha tathā dharme na te vighno bhaviṣyati // MarkP_3.54 //",
  "GP12mkp1-93u:391": "ityuktvā tu gate śakre pitā kopasamanvitaḥ /",
  "GP12mkp1-93u:392": "praṇamya śirasāsmābhiridamukto mahāmuniḥ // MarkP_3.55 //",
  "GP12mkp1-93u:393": "bibhyatāṃ maraṇāt tāta tvamasmākaṃ mahāmate /",
  "GP12mkp1-93u:394": "kṣantumarhasi dīnānāṃ jīvitapriyatā hi naḥ // MarkP_3.56 //",
  "GP12mkp1-93u:395": "tvagasthimāṃsasaṅghāte pūyaśoṇitapūrite /",
  "GP12mkp1-93u:396": "kartavyā na ratiryatra tatrāsmākamiyaṃ ratiḥ // MarkP_3.57 //",
  "GP12mkp1-93u:397": "śrūyatāṃ ca mahābhāga yathā loko vimuhyati /",
  "GP12mkp1-93u:398": "kāmakrodhādibhirdeṣairavaśaḥ prabalāribhiḥ // MarkP_3.58 //",
  "GP12mkp1-93u:399": "prajñāprākārasaṃyuktamasthisthūṇaṃ paraṃ mahat /",
  "GP12mkp1-93u:400": "carmabhittimahārodhaṃ māṃsaśoṇitalepanam // MarkP_3.59 //",
  "GP12mkp1-93u:401": "navadvāraṃ mahāyāmaṃ sarvataḥ snāyuveṣṭitam /",
  "GP12mkp1-93u:402": "nṛpaśca puruṣastatra cetanāvānavasthitaḥ // MarkP_3.60 //",
  "GP12mkp1-93u:403": "mantriṇau tasya buddhiśca manaścaiva virodhinau /",
  "GP12mkp1-93u:404": "yatete vairanāśāya tāvubhāvitaretaram // MarkP_3.61 //",
  "GP12mkp1-93u:405": "nṛpasya tasya catvāro nāśamicchanti vidviṣaḥ /",
  "GP12mkp1-93u:406": "kāmaḥ krodhastathā lobho mohaścānyastathā ripuḥ // MarkP_3.62 //",
  "GP12mkp1-93u:407": "yadā tu sa nṛpastāni dvārāṇyāvṛtya tiṣṭhati /",
  "GP12mkp1-93u:408": "sadā susthabalaścaiva nirātaṅkaśca jāyate // MarkP_3.63 //",
  "GP12mkp1-93u:409": "jātānurāgo bhavati śatrubhirnābhibhūyate // MarkP_3.64 //",
  "GP12mkp1-93u:410": "yadā tu sarvadvārāṇi vivṛtāni sa muñcati /",
  "GP12mkp1-93u:411": "rāgo nāma tadā śatrurnetrādidvāramṛcchati // MarkP_3.65 //",
  "GP12mkp1-93u:412": "sarvavyāpī mahāyāmaḥ pañcadvārapraveśanaḥ /",
  "GP12mkp1-93u:413": "tasyānumārgaṃ viśati tadvai ghoraṃ riputrayam // MarkP_3.66 //",
  "GP12mkp1-93u:414": "praviśyātha sa vai tatra dvārairindriyasaṃjñakaiḥ /",
  "GP12mkp1-93u:415": "rāgaḥ śaṃśleṣamāyāti manasā ca sahetaraiḥ // MarkP_3.67 //",
  "GP12mkp1-93u:416": "indriyāṇi manaścaiva vaśe kṛtvā durāsadaḥ /",
  "GP12mkp1-93u:417": "dvārāṇi ca vaśe kṛtvā prākāraṃ nāśayatyatha // MarkP_3.68 //",
  "GP12mkp1-93u:418": "manastasyāśritaṃ dṛṣṭvā buddhirnaśyati tatkṣaṇāt /",
  "GP12mkp1-93u:419": "amātyarahitastatra pauravargojjhitastathā // MarkP_3.69 //",
  "GP12mkp1-93u:420": "ripubhirlabdhavivaraḥ sa nṛpo nāśamṛcchati /",
  "GP12mkp1-93u:421": "evaṃ rāgastathā moho lobhaḥ krodhastathaiva ca // MarkP_3.70 //",
  "GP12mkp1-93u:422": "pravartante durātmāno manuṣyasmṛtināśakāḥ /",
  "GP12mkp1-93u:423": "rāgāttu krodhaḥ prabhavati krodhāllobho 'bhijāyate // MarkP_3.71 //",
  "GP12mkp1-93u:424": "lobhādbhavati saṃmohaḥ saṃmohāt smṛtivibhramaḥ /",
  "GP12mkp1-93u:425": "smṛtibhraṃśād buddhināśo buddhināśāt praṇaśyati // MarkP_3.72 //",
  "GP12mkp1-93u:426": "evaṃ praṇaṣṭabuddhīnāṃ rāgalobhānuvartinām /",
  "GP12mkp1-93u:427": "jīvite ca salobhānāṃ prasādaṃ kuru sattama // MarkP_3.73 //",
  "GP12mkp1-93u:428": "yo 'yaṃ śāpo bhagavatā dattaḥ sa na bhavet tathā /",
  "GP12mkp1-93u:429": "na tāmasīṃ gatiṃ kaṣṭāṃ vrajema munisattama // MarkP_3.74 //",
  "GP12mkp1-93u:430": "yanmayoktaṃ na tanmithyā bhaviṣyati kadācana /",
  "GP12mkp1-93u:431": "na me vāganṛtaṃ prāha yāvadadyeti putrakāḥ // MarkP_3.75 //",
  "GP12mkp1-93u:432": "daivamatra paraṃ manye dhik pauruṣamanarthakam /",
  "GP12mkp1-93u:433": "akāryaṃ kārito yena balādahamacintitam // MarkP_3.76 //",
  "GP12mkp1-93u:434": "yasmācca yuṣmābhirahaṃ praṇipatya prasāditaḥ /",
  "GP12mkp1-93u:435": "tasmāt tiryaktvamāpannāḥ paraṃ jñānamavāpsyatha // MarkP_3.77 //",
  "GP12mkp1-93u:436": "jñānadarśitamārgāśca nirdhūtakleśakalmaṣāḥ /",
  "GP12mkp1-93u:437": "matprasādādasandigdhāḥ parāṃ siddhimavāpsyatha // MarkP_3.78 //",
  "GP12mkp1-93u:438": "evaṃ śaptāḥ sma bhagavan pitrā daivavaśāt purā /",
  "GP12mkp1-93u:439": "tataḥ kālena mahatā yonyantaramupāgatāḥ // MarkP_3.79 //",
  "GP12mkp1-93u:440": "jātāśca raṇamadhye vai bhavatā paripālitāḥ /",
  "GP12mkp1-93u:441": "vayamitthaṃ dvijaśreṣṭha khagatvaṃ samupāgatāḥ /",
  "GP12mkp1-93u:442": "nāstyasāviha saṃsāre yo na diṣṭena bādhyate // MarkP_3.80 //",
  "GP12mkp1-93u:443": "mārkaṇḍeya uvāca",
  "GP12mkp1-93u:444": "iti teṣāṃ vacaḥ śrutvā śamīko bhagavān muniḥ /",
  "GP12mkp1-93u:445": "pratyuvāca mahābhāgaḥ samīpasthāyino dvijān // MarkP_3.81 //",
  "GP12mkp1-93u:446": "pūrvameva mayā proktaṃ bhavatāṃ sannidhāvidam /",
  "GP12mkp1-93u:447": "sāmānyapakṣiṇo naite ke 'pyete dvijasattamāḥ /",
  "GP12mkp1-93u:448": "ye yuddhe 'pi na samprāptāḥ pañcatvamatimānuṣe // MarkP_3.82 //",
  "GP12mkp1-93u:449": "tataḥ prītimatā tena te 'nujñātā mahātmanā /",
  "GP12mkp1-93u:450": "jagmuḥ śikhariṇāṃ śreṣṭaṃ vindhyaṃ drumalatāyutam // MarkP_3.83 //",
  "GP12mkp1-93u:451": "yāvadadya sthitāstasminnacale dharmapakṣiṇaḥ /",
  "GP12mkp1-93u:452": "tapaḥ svādhyāyaniratāḥ samādhau kṛtaniścayāḥ // MarkP_3.84 //",
  "GP12mkp1-93u:453": "iti munivaralabdhasatkriyāste",
  "GP12mkp1-93u:454": "munitanayā vihagatvamabhyupetāḥ /",
  "GP12mkp1-93u:455": "girivaragahane 'tipuṇyatoye",
  "GP12mkp1-93u:456": "yatamanaso nivasanti vindhyapṛṣṭhe // MarkP_3.85 //",
  "GP12mkp1-93u:457": "iti śrīmārkaṇḍeyapurāṇe vindhyaprāptirnāma tṛtīyo 'dhyāyaḥ",
  "GP12mkp1-93u:458": "_____________________________________________________________",
  "GP12mkp1-93u:459": "caturtho 'dhyāyaḥ",
  "GP12mkp1-93u:460": "mārkaṇḍeya uvāca",
  "GP12mkp1-93u:461": "evaṃ te droṇatanayāḥ pakṣiṇo jñānino 'bhavan /",
  "GP12mkp1-93u:462": "vasanti hyacale vindhye tānupāsva ca pṛccha ca // MarkP_4.1 //",
  "GP12mkp1-93u:463": "ityṛṣervacanaṃ śrutvā mārkaṇḍeyasya jaiminiḥ /",
  "GP12mkp1-93u:464": "jagāma vindhyaśikharaṃ yatra te dharmapakṣiṇaḥ // MarkP_4.2 //",
  "GP12mkp1-93u:465": "tannagāsannabhūtaśca śuśrāṭha paṭhatāṃ dhvanim /",
  "GP12mkp1-93u:466": "śrutvā ca vismayāviṣṭaścintayāmāsa jaiminiḥ // MarkP_4.3 //",
  "GP12mkp1-93u:467": "sthānasauṣṭhavasampannaṃ jitaśvāsamaviśramam /",
  "GP12mkp1-93u:468": "vispaṣṭamapadoṣañca paṭhyate dvijasattamaiḥ // MarkP_4.4 //",
  "GP12mkp1-93u:469": "viyonimapi samprāptānetān munikumārakān /",
  "GP12mkp1-93u:470": "citrametadahaṃ manye na jahāti sarasvatī // MarkP_4.5 //",
  "GP12mkp1-93u:471": "bandhuvargastathā mitraṃ yacceṣṭamaparaṃ gṛhe /",
  "GP12mkp1-93u:472": "tyaktvā gacchati tatsarvaṃ na jahāti sarasvatī // MarkP_4.6 //",
  "GP12mkp1-93u:473": "iti sañcintayanneva viveśa girikandaram /",
  "GP12mkp1-93u:474": "praviśya ca dadarśāsau śilāpaṭṭagātān dvijān // MarkP_4.7 //",
  "GP12mkp1-93u:475": "paṭhatastān samālokya mukhadoṣavivarjitān /",
  "GP12mkp1-93u:476": "so 'tha śokena harṣeṇa sarvānevābhyabhāṣata // MarkP_4.8 //",
  "GP12mkp1-93u:477": "svastyastu vo dvijaśreṣṭhā jaiminiṃ māṃ nibodhata /",
  "GP12mkp1-93u:478": "vyāsaśiṣyamanuprāptaṃ bhavatāṃ darśanotsukam // MarkP_4.9 //",
  "GP12mkp1-93u:479": "manyurna khalu kartavyo yat pitrātīva manyunā /",
  "GP12mkp1-93u:480": "śaptāḥ khagatvamāpannāḥ sarvathā diṣṭameva tat // MarkP_4.10 //",
  "GP12mkp1-93u:481": "sphītadravye kule kecijjātāḥ kila manasvinaḥ /",
  "GP12mkp1-93u:482": "dravyanāśe dvijendrāste śabareṇa susāntvitāḥ // MarkP_4.11 //",
  "GP12mkp1-93u:483": "dattvā yācanti puruṣā hatvā vadhyanti cāpare /",
  "GP12mkp1-93u:484": "pātayitvā ca pātyante ta eva tapasaḥ kṣayāt // MarkP_4.12 //",
  "GP12mkp1-93u:485": "etaddṛṣṭaṃ subahuśo viparītaṃ tathā mayā /",
  "GP12mkp1-93u:486": "bhāvābhāvasamucchedairajastraṃ vyākulaṃ jagat // MarkP_4.13 //",
  "GP12mkp1-93u:487": "iti sañcintya manasā na śokaṃ kartumarhatha /",
  "GP12mkp1-93u:488": "jñānasya phalametāvacchokaharṣairadhṛṣyatā // MarkP_4.14 //",
  "GP12mkp1-93u:489": "tataste jaiminiṃ sarve pādyārghyābhyāmapūjayan /",
  "GP12mkp1-93u:490": "anāmayañca papracchuḥ praṇipatya mahāmunim // MarkP_4.15 //",
  "GP12mkp1-93u:491": "athocuḥ khagamāḥ sarve vyāsaśiṣyaṃ taponidhim /",
  "GP12mkp1-93u:492": "sukhopaviṣṭaṃ viśrāntaṃ pakṣānilahataklamam // MarkP_4.16 //",
  "GP12mkp1-93u:493": "pakṣiṇa ūcuḥ",
  "GP12mkp1-93u:494": "adya naḥ saphalaṃ janma jīvitañca sujīvitam /",
  "GP12mkp1-93u:495": "yat paśyāmaḥ surairvandyaṃ tava pādāmbujadvayam // MarkP_4.17 //",
  "GP12mkp1-93u:496": "pitṛkopāgnirudbhūto yo no deheṣu vartate /",
  "GP12mkp1-93u:497": "so 'dya śāntiṃ gato vipra yuṣmaddarśanavāriṇā // MarkP_4.18 //",
  "GP12mkp1-93u:498": "kaccit te kuśalaṃ brahmannāśrame mṛgapakṣiṣu /",
  "GP12mkp1-93u:499": "vṛkṣeṣvatha latā-gulma-tvaksāra-tṛṇajātiṣu // MarkP_4.19 //",
  "GP12mkp1-93u:500": "athavā naitaduktaṃ hi samyagasmābhirādṛtaiḥ /",
  "GP12mkp1-93u:501": "bhavatā saṅgamo yeṣāṃ teṣāmakuśalaṃ kutaḥ // MarkP_4.20 //",
  "GP12mkp1-93u:502": "prasādañca kuruṣvātra brūhyāgamanakāraṇam /",
  "GP12mkp1-93u:503": "devānāmiva saṃsargo bhavato 'bhyudayo mahān /",
  "GP12mkp1-93u:504": "kenāsmadbhāgyaguruṇa ānīto dṛṣṭigocaram // MarkP_4.21 //",
  "GP12mkp1-93u:505": "jaiminiruvāca",
  "GP12mkp1-93u:506": "śrūyatāṃ dvijaśārdūlāḥ kāraṇaṃ yena kandaram /",
  "GP12mkp1-93u:507": "vindhyasyehāgato ramyaṃ revāvārikaṇokṣitam /",
  "GP12mkp1-93u:508": "sandehān bhārate śāstre tān praṣṭuṃ gatavānaham // MarkP_4.22 //",
  "GP12mkp1-93u:509": "mārkaṇḍeyaṃ mahātmānaṃ pūrvaṃ bhṛgukulodvaham /",
  "GP12mkp1-93u:510": "tamahaṃ pṛṣṭavān prāpya sandehān bharataṃ prati // MarkP_4.23 //",
  "GP12mkp1-93u:511": "sa ca pṛṣṭo mayā prāha santi vindhye mahācale /",
  "GP12mkp1-93u:512": "droṇaputrā mahātmānaste vakṣmantyarthavistaram // MarkP_4.24 //",
  "GP12mkp1-93u:513": "tadvākyayoditaścemamāgato 'haṃ mahāgirim /",
  "GP12mkp1-93u:514": "tacchṛṇudhvamaśeṣeṇa śrutvā vyākhyātumarhatha // MarkP_4.25 //",
  "GP12mkp1-93u:515": "pakṣiṇa ūcuḥ",
  "GP12mkp1-93u:516": "viṣaye sati vakṣyāmo nirviśaṅkaḥ śṛṇuṣva tat /",
  "GP12mkp1-93u:517": "kathaṃ tanna vadiṣyāmo yadasmadbuddhigocaram // MarkP_4.26 //",
  "GP12mkp1-93u:518": "caturṣvapi hi vedeṣu dharmaśāstreṣu caiva hi /",
  "GP12mkp1-93u:519": "samasteṣu tathāṅgeṣu yaccānyadvedasaṃmitam // MarkP_4.27 //",
  "GP12mkp1-93u:520": "eteṣu gocaro 'smākaṃ buddherbrāhmaṇasattama /",
  "GP12mkp1-93u:521": "pratijñāntu samāroḍhuṃ tathāpi nahi śaknumaḥ // MarkP_4.28 //",
  "GP12mkp1-93u:522": "tasmādvadasva viśrabdhaṃ sandigdhaṃ yadvi bhārate /",
  "GP12mkp1-93u:523": "vakṣyāmastava dharmajña na cenmoho bhaviṣyati // MarkP_4.29 //",
  "GP12mkp1-93u:524": "jaiminiruvāca",
  "GP12mkp1-93u:525": "sandigdhānīha vastūni bhārataṃ prati yāni me /",
  "GP12mkp1-93u:526": "śṛṇudhvamamalāstāni śrutvā vyākhyātumarhatha // MarkP_4.30 //",
  "GP12mkp1-93u:527": "kasmānmānuṣatāṃ prāpto nirguṇo 'pi janārdanaḥ /",
  "GP12mkp1-93u:528": "vāsudevo 'khilādhāraḥ sarvakāraṇakāraṇam // MarkP_4.31 //",
  "GP12mkp1-93u:529": "kasmācca pāṇḍuputrāṇāmekā sā drupadātmajā /",
  "GP12mkp1-93u:530": "pañcānāṃ mahiṣī kṛṣṇā sumāhanatra saṃśayaḥ // MarkP_4.32 //",
  "GP12mkp1-93u:531": "bheṣajaṃ brahmahatyāyā baladevo mahābalaḥ /",
  "GP12mkp1-93u:532": "tīrthayātrāprasaṅgena kasmāccakre halāyudhaḥ // MarkP_4.33 //",
  "GP12mkp1-93u:533": "kathaṃ ca draupadeyāste 'kṛtadārā mahārathāḥ /",
  "GP12mkp1-93u:534": "pāṇḍunāthā mahātmāno vadhamāpuranāthavat // MarkP_4.34 //",
  "GP12mkp1-93u:535": "etat sarvaṃ kathyatāṃ me sandigdhaṃ bhārataṃ prati /",
  "GP12mkp1-93u:536": "kṛtārthohaṃ sukhaṃ yena gaccheyaṃ nijamāśramam // MarkP_4.35 //",
  "GP12mkp1-93u:537": "pakṣiṇa ūcuḥ",
  "GP12mkp1-93u:538": "namaskṛtya sureśāya viṣṇave prabhaviṣṇave /",
  "GP12mkp1-93u:539": "puruṣāyāprameyāya śāśvatāyāvyayāya ca // MarkP_4.36 //",
  "GP12mkp1-93u:540": "caturvyūhātmane tasmai triguṇāyāguṇāya ca /",
  "GP12mkp1-93u:541": "variṣṭhāya gariṣṭhāya vareṣyāyāmṛtāya ca // MarkP_4.37 //",
  "GP12mkp1-93u:542": "yasmādaṇutaraṃ nāsti yasmānnāsti bṛhattaram /",
  "GP12mkp1-93u:543": "yena viśvamidaṃ vyāptamajena jagadādinā // MarkP_4.38 //",
  "GP12mkp1-93u:544": "āvirbhāva-tirobhāva-dṛṣṭādṛṣṭa-vilakṣaṇam /",
  "GP12mkp1-93u:545": "vadanti yad sṛṣṭamidaṃ tathaivānte ca saṃhṛtam // MarkP_4.39 //",
  "GP12mkp1-93u:546": "brahmaṇe cādidevāya namaskṛtya samādhinā /",
  "GP12mkp1-93u:547": "ṛksāmānyudgiran vaktrairyaḥ punāti jagattrayam // MarkP_4.40 //",
  "GP12mkp1-93u:548": "praṇipatya tatheśānamekabāṇavinirjitaiḥ /",
  "GP12mkp1-93u:549": "yasyāsuragaṇairyajñā vilupyante na yajvinām // MarkP_4.41 //",
  "GP12mkp1-93u:550": "pravakṣyāmo mataṃ kṛtsnaṃ vyāsasyādbhutakarmaṇaḥ /",
  "GP12mkp1-93u:551": "yena bhāratamuddiśya dharmādyāḥ prakaṭīkṛtāḥ // MarkP_4.42 //",
  "GP12mkp1-93u:552": "āpo nārā iti proktā munibhistattvadarśibhiḥ /",
  "GP12mkp1-93u:553": "ayanaṃ tasya tāḥ pūrvaṃ tena nārāyaṇaḥ smṛtaḥ // MarkP_4.43 //",
  "GP12mkp1-93u:554": "sa devo bhagavān sarvaṃ vyāpya nārāyaṇo vibhuḥ /",
  "GP12mkp1-93u:555": "caturdhā saṃsthito brahman saguṇo nirguṇastathā // MarkP_4.44 //",
  "GP12mkp1-93u:556": "ekā mūrtiranirdeśyā śuklāṃ paśyanti tāṃ budhāḥ /",
  "GP12mkp1-93u:557": "jvālāmāloparuddhāṅgī niṣṭhā sā yogināṃ parā // MarkP_4.45 //",
  "GP12mkp1-93u:558": "dūrasthā cāntikasthā ca vijñeyā sā guṇātigā /",
  "GP12mkp1-93u:559": "vāsudevābhidhānāsau nirmamatvena dṛśyate // MarkP_4.46 //",
  "GP12mkp1-93u:560": "rūpavarṇādayastasyā na bhāvāḥ kalpanāmayāḥ /",
  "GP12mkp1-93u:561": "astyeva sā sadā śuddhā supratiṣṭhaikarūpiṇī // MarkP_4.47 //",
  "GP12mkp1-93u:562": "dvitīyā pṛthivīṃ mūdrghnā śeṣākhyā dhārayatyadhaḥ /",
  "GP12mkp1-93u:563": "tāmasī sā samākhyātā tiryaktvaṃ samupāśritā // MarkP_4.48 //",
  "GP12mkp1-93u:564": "tṛtīyā karma kurute prajāpālanatatparā /",
  "GP12mkp1-93u:565": "sattvodriktā tu sā jñeyā dharmasaṃsthānakāriṇī // MarkP_4.49 //",
  "GP12mkp1-93u:566": "caturtho jalamadhyasthā śete pannagatalpagā /",
  "GP12mkp1-93u:567": "rajastasyā guṇaḥ sargaṃ sā karoti sadaiva hi // MarkP_4.50 //",
  "GP12mkp1-93u:568": "yā tṛtīyā harermūrtiḥ prajāpālanatatparā /",
  "GP12mkp1-93u:569": "sā tu dharmavyavasthānaṃ karoti niyataṃ bhuvi // MarkP_4.51 //",
  "GP12mkp1-93u:570": "proddhūtānasurān hanti dharmavicchittikāriṇaḥ /",
  "GP12mkp1-93u:571": "pāti devān sataścānyān dharmarakṣāparāyaṇān // MarkP_4.52 //",
  "GP12mkp1-93u:572": "yadā yadā hi dharmasya glānirbhavati jaimine /",
  "GP12mkp1-93u:573": "abhyutthānamadharmasya tadātmānaṃ sṛjatyasau // MarkP_4.53 //",
  "GP12mkp1-93u:574": "bhūtvā purā varāheṇa tuṇḍenāpo nirasya ca /",
  "GP12mkp1-93u:575": "ekayā daṃṣṭrayotkhātā nalinīva vasundharā // MarkP_4.54 //",
  "GP12mkp1-93u:576": "kṛtvā nṛsiṃharūpañca hiraṇyakaśipurhataḥ /",
  "GP12mkp1-93u:577": "vipracittimukhāścānye dānavā vinipātitāḥ // MarkP_4.55 //",
  "GP12mkp1-93u:578": "vāmanādīṃstathaivānyān na saṃkhyātumihotsahe /",
  "GP12mkp1-93u:579": "avatārāśca tasyeha māthuraḥ sāmprataṃ tvayam // MarkP_4.56 //",
  "GP12mkp1-93u:580": "iti sā sāttvikī mūrtiravatārān karoti vai /",
  "GP12mkp1-93u:581": "pradyumneti ca sā khyātā rakṣākarmaṇyavasthitā // MarkP_4.57 //",
  "GP12mkp1-93u:582": "devatve 'tha manuṣyatve tiryagyonau ca saṃsthitā /",
  "GP12mkp1-93u:583": "gṛhṇāti tatsvabhāvaṃ ca vāsudevecchayā sadā // MarkP_4.58 //",
  "GP12mkp1-93u:584": "ityetat te samākhyātaṃ kṛtakṛtyo 'pi yatprabhuḥ /",
  "GP12mkp1-93u:585": "mānuṣatvaṃ gato viṣṇuḥ śṛṇuṣvāsyottaraṃ punaḥ // MarkP_4.59 //",
  "GP12mkp1-93u:586": "iti śrīmārkaṇḍeyapurāṇe caturvyūhāvatāro nāma dvitīyo 'dhyāyaḥ",
  "GP12mkp1-93u:587": "_____________________________________________________________",
  "GP12mkp1-93u:588": "pañcamo 'dhyāyaḥ",
  "GP12mkp1-93u:589": "pakṣiṇa ūcuḥ",
  "GP12mkp1-93u:590": "tvaṣṭṛputre hate pūrvaṃ brahmannindrasya tejasaḥ /",
  "GP12mkp1-93u:591": "brahmahatyābhibhūtasya parā hānirajāyata // MarkP_5.1 //",
  "GP12mkp1-93u:592": "taddhamaṃ praviveśātha śākratejo 'pacārataḥ /",
  "GP12mkp1-93u:593": "nistejāścābhavacchakro dharme tejasi nirgate // MarkP_5.2 //",
  "GP12mkp1-93u:594": "tataḥ putraṃ hataṃ śrutvā tvaṣṭā kruddhaḥ prajāpatiḥ /",
  "GP12mkp1-93u:595": "avaluñcya jaṭāmekāmidaṃ vacanamabravīt // MarkP_5.3 //",
  "GP12mkp1-93u:596": "adya paśyantu me vīryaṃ trayo lokāḥ sadevatāḥ /",
  "GP12mkp1-93u:597": "sa ca paśyatu durbuddhirbrahmahā pākaśāsanaḥ // MarkP_5.4 //",
  "GP12mkp1-93u:598": "svakarmābhirato yena matsuto vinapātitaḥ /",
  "GP12mkp1-93u:599": "ityuktvā koparaktākṣo jaṭāmagnau juhāva tām // MarkP_5.5 //",
  "GP12mkp1-93u:600": "tato vṛtraḥ samuttasthau jvālāmālī mahāsuraḥ /",
  "GP12mkp1-93u:601": "mahākāyo mahādaṃṣṭro bhinnāñjanacayaprabhaḥ // MarkP_5.6 //",
  "GP12mkp1-93u:602": "indraśatrurameyātmā tvaṣṭṛtejopabṛṃhitaḥ /",
  "GP12mkp1-93u:603": "ahanyahani so 'vardhadiṣupātaṃ mahābalaḥ // MarkP_5.7 //",
  "GP12mkp1-93u:604": "vadhāya cātmano dṛṣṭvā vṛtraṃ śakro mahāsuram /",
  "GP12mkp1-93u:605": "preṣayāmāsa saptarṣon sandhimicchan bhayāturaḥ // MarkP_5.8 //",
  "GP12mkp1-93u:606": "sakhyañcakrustatastasya vṛtreṇa samayāṃstathā /",
  "GP12mkp1-93u:607": "ṛṣayaḥ prītamanasaḥ sarvabhūtahite ratāḥ // MarkP_5.9 //",
  "GP12mkp1-93u:608": "samayasthitimullaṅghya yadā śakreṇa ghātitaḥ /",
  "GP12mkp1-93u:609": "vṛtro hatyābhibhūtasya tadā balamaśīryata // MarkP_5.10 //",
  "GP12mkp1-93u:610": "tacchakradehavibhraṣṭaṃ balaṃ mārutamāviśat /",
  "GP12mkp1-93u:611": "sarvavyāpinamavyaktaṃ balasyaivādhidaivatam // MarkP_5.11 //",
  "GP12mkp1-93u:612": "ahalyāñca yadā śakro gautamaṃ rūpamāsthitaḥ /",
  "GP12mkp1-93u:613": "dharṣayāmāsa devendrastadā rūpamahīyata // MarkP_5.12 //",
  "GP12mkp1-93u:614": "aṅgapratyaṅgalāvaṇyaṃ yadatīva manoram /",
  "GP12mkp1-93u:615": "vihāya duṣṭaṃ devendraṃ nāsatyāvagamat tataḥ // MarkP_5.13 //",
  "GP12mkp1-93u:616": "dharmeṇa tejasā tyaktaṃ balahīnamarūpiṇam /",
  "GP12mkp1-93u:617": "jñātvā sureśaṃ daiteyāstajjaye cakrurudyamam // MarkP_5.14 //",
  "GP12mkp1-93u:618": "rājñāmudriktavīryāṇāṃ devendraṃ vijigīṣavaḥ /",
  "GP12mkp1-93u:619": "kuleṣvatibalā daityā ajāyanta mahāmune // MarkP_5.15 //",
  "GP12mkp1-93u:620": "kasyacittvatha kālasya dharaṇī bhārapīḍitā /",
  "GP12mkp1-93u:621": "jagāma meruśikharaṃ sado yatra divaukasām // MarkP_5.16 //",
  "GP12mkp1-93u:622": "teṣāṃ sā kathayāmāsa bhūribhārāvapīḍitā /",
  "GP12mkp1-93u:623": "danujātmajadaityotthaṃ khedakāraṇamātmanaḥ // MarkP_5.17 //",
  "GP12mkp1-93u:624": "ete bhavadbhirasurā nihatāḥ pṛthulaujasaḥ /",
  "GP12mkp1-93u:625": "te sarve mānuṣe loke jātā geheṣu bhūbhṛtām // MarkP_5.18 //",
  "GP12mkp1-93u:626": "akṣauhiṇyo hi bahulāstadbhārārtā vrajāmyadhaḥ /",
  "GP12mkp1-93u:627": "tathā kurudhvaṃ tridaśā yathā śāntirbhavenmama // MarkP_5.19 //",
  "GP12mkp1-93u:628": "pakṣiṇa ūcuḥ",
  "GP12mkp1-93u:629": "tejobhāgaistato devā avaterurdivo mahīm /",
  "GP12mkp1-93u:630": "prajānāmupakārārthaṃ bhūbhāraharaṇāya ca // MarkP_5.20 //",
  "GP12mkp1-93u:631": "yadindradehajaṃ tejastanmumoca svayaṃ vṛṣaḥ /",
  "GP12mkp1-93u:632": "kuntyā jāto mahātejāstato rājā yudhiṣṭhiraḥ // MarkP_5.21 //",
  "GP12mkp1-93u:633": "balaṃ mumoca pavanastato bhīmo vyajāyata /",
  "GP12mkp1-93u:634": "śakravīryārdhataścaiva jajñe pārtho dhanañjayaḥ // MarkP_5.22 //",
  "GP12mkp1-93u:635": "utpannau yamajau mādrayāṃ śakrarūpau mahādyutī /",
  "GP12mkp1-93u:636": "pañcadhā bhagavānitthamavatīrṇaḥ śatakratuḥ // MarkP_5.23 //",
  "GP12mkp1-93u:637": "tasyotpannā mahābhāgā patnī kṛṣṇā hutāśanāt // MarkP_5.24 //",
  "GP12mkp1-93u:638": "śakrasyaikasya sā patnī kṛṣṇā nānyasya kasyacit /",
  "GP12mkp1-93u:639": "yogīśvarāḥ śarīrāṇi kurvanti bahulānyapi // MarkP_5.25 //",
  "GP12mkp1-93u:640": "pañcānāmekapatnītvamityetat kathitaṃ tava /",
  "GP12mkp1-93u:641": "śrūyatāṃ baladevo 'pi yathā yātaḥ sarasvatīm // MarkP_5.26 //",
  "GP12mkp1-93u:642": "iti śrīmārkaṇḍeyapurāṇe indravikriyānāma pañcamo 'dhyāyaḥ",
  "GP12mkp1-93u:643": "_____________________________________________________________",
  "GP12mkp1-93u:644": "ṣaṣṭho 'dhyāyaḥ",
  "GP12mkp1-93u:645": "pakṣiṇa ūcuḥ",
  "GP12mkp1-93u:646": "rāmaḥ pārthe parāṃ prītiṃ jñātvā kṛṣṇasya lāṅgalī /",
  "GP12mkp1-93u:647": "cintayāmāsa bahudhā kiṃ kṛtaṃ sukṛtaṃ bhavet // MarkP_6.1 //",
  "GP12mkp1-93u:648": "kṛṣṇena hi vinā nāhaṃ yāsye duryodhanāntikam /",
  "GP12mkp1-93u:649": "pāṇḍavān vā samāśritya kathaṃ duryodhanaṃ nṛpam // MarkP_6.2 //",
  "GP12mkp1-93u:650": "jāmātaraṃ tathā śiṣyaṃ ghātayiṣye nareśvaram /",
  "GP12mkp1-93u:651": "tasmānna pārthaṃ yāsyāmi nāpi duryodhanaṃ nṛpam // MarkP_6.3 //",
  "GP12mkp1-93u:652": "tīrtheṣvāplāvayiṣyāmi tāvadātmānamātmanā /",
  "GP12mkp1-93u:653": "kurūṇāṃ pāṇḍavānāṃ ca yāvadantāya kalpate // MarkP_6.4 //",
  "GP12mkp1-93u:654": "ityāmantrya hṛṣīkeśaṃ pārtha-duryodhanāvapi /",
  "GP12mkp1-93u:655": "jagāma dvārakāṃ śauriḥ svasainyuparivāritaḥ // MarkP_6.5 //",
  "GP12mkp1-93u:656": "gatvā dvāravatīṃ rāmo hṛṣṭapuṣṭajanākulām /",
  "GP12mkp1-93u:657": "śvo gantavyeṣu tīrtheṣu papau pānaṃ halāyudhaḥ // MarkP_6.6 //",
  "GP12mkp1-93u:658": "pītapāno jagāmātha raivatodyānamṛddhimat /",
  "GP12mkp1-93u:659": "haste gṛhītvā samadāṃ revatīmapsaropamām // MarkP_6.7 //",
  "GP12mkp1-93u:660": "strīkadambakamadhyastho yayau mattaḥ padā skhalan /",
  "GP12mkp1-93u:661": "dadarśaca vanaṃ vīro ramaṇīyamanuttamam // MarkP_6.8 //",
  "GP12mkp1-93u:662": "sarvartuphalapuṣpāḍhyaṃ śākhāmṛgagaṇākulam /",
  "GP12mkp1-93u:663": "puṇyaṃ padmavanopetaṃ sapalvalamahāvanam // MarkP_6.9 //",
  "GP12mkp1-93u:664": "sa śṛṇvan prītijananān bahūn madakalān śubhān /",
  "GP12mkp1-93u:665": "śrotraramyān sumadhurān śabdān khagamukheritān // MarkP_6.10 //",
  "GP12mkp1-93u:666": "sarvartuphalabhārāḍhyān sarvartukusumojjvalān /",
  "GP12mkp1-93u:667": "apaśyat pādapāṃstatra vihagairanunāditān // MarkP_6.11 //",
  "GP12mkp1-93u:668": "āmrānāmrātakān bhavyān nārikelān satindukān /",
  "GP12mkp1-93u:669": "āvilvakāṃstathā jīrān dāḍimān bījapūrakān // MarkP_6.12 //",
  "GP12mkp1-93u:670": "panasān lakucān mocān nīpāṃścātimanoharān /",
  "GP12mkp1-93u:671": "pārāvatāṃśca kaṅkolān nalinānamlavetasān // MarkP_6.13 //",
  "GP12mkp1-93u:672": "bhallātakānāmalakāṃstindukāṃśca mahāphalān /",
  "GP12mkp1-93u:673": "iṅgudān karamardāṃśca harītaka-vibhītakān // MarkP_6.14 //",
  "GP12mkp1-93u:674": "etānanyāṃśca sa tarūn dadarśa yadunandanaḥ /",
  "GP12mkp1-93u:675": "tathaivāśoka-punnāga-ketakī-bakulānatha // MarkP_6.15 //",
  "GP12mkp1-93u:676": "campakān saptaparṇāṃśca karṇikārān samālatīn /",
  "GP12mkp1-93u:677": "pārijātān kovidārān mandārān badarāṃstathā // MarkP_6.16 //",
  "GP12mkp1-93u:678": "pāṭalān puṣpitān ramyān devadārudrumāṃstathā /",
  "GP12mkp1-93u:679": "sālāṃstālāṃstamālāṃśca kiṃśaukān vañjulān varān // MarkP_6.17 //",
  "GP12mkp1-93u:680": "cakoraiḥ śātapatraiśca bhṛṅgarājaistathā śukaiḥ /",
  "GP12mkp1-93u:681": "kokilaiḥ kalaviṅkaiśca hārītairjovajīvakaiḥ // MarkP_6.18 //",
  "GP12mkp1-93u:682": "priyaputraiścātakaiśca tathānyairvividhaiḥ khagaiḥ /",
  "GP12mkp1-93u:683": "śrotraramyaṃ sumadhuraṃ kūjadbhiścāpyadhiṣṭhitam // MarkP_6.19 //",
  "GP12mkp1-93u:684": "sarāṃsi ca manojñāni prasannasalilāni ca /",
  "GP12mkp1-93u:685": "kumudaiḥ puṇḍarīkaiśca tathā nīlotpalaiḥ śubhaiḥ // MarkP_6.20 //",
  "GP12mkp1-93u:686": "kahlāraiḥ kamalaiścāpi ācitāni samantataḥ /",
  "GP12mkp1-93u:687": "kādambaiścakravākaiśca tathaiva jalakukkuṭaiḥ // MarkP_6.21 //",
  "GP12mkp1-93u:688": "kāraṇḍavaiḥ plavairhaṃsaiḥ kūrmairmadgubhireva ca /",
  "GP12mkp1-93u:689": "ebhiścānyaiśca kīrṇāni samantājjalacāribhiḥ // MarkP_6.22 //",
  "GP12mkp1-93u:690": "krameṇetthaṃ vanaṃ śaurirvokṣamāṇo manoramam /",
  "GP12mkp1-93u:691": "jagāmānugataḥ strībhirlatāgṛhamanuttamam // MarkP_6.23 //",
  "GP12mkp1-93u:692": "sa dadarśa dvijāṃstatra vedavedāṅgapāragān /",
  "GP12mkp1-93u:693": "kauśikān bhārgavāṃścaiva bhāradvājān sagautamān // MarkP_6.24 //",
  "GP12mkp1-93u:694": "vividheṣu ca sambhūtān vaṃśeṣu dvijasattamān /",
  "GP12mkp1-93u:695": "kathāśravaṇabaddhotkānupaviṣṭān mahatsu ca // MarkP_6.25 //",
  "GP12mkp1-93u:696": "kṛṣṇājinottarīyeṣu kuśeṣu ca vṛṣīṣu ca /",
  "GP12mkp1-93u:697": "sūtañca teṣāṃ madhyasthaṃ kathayānaṃ kathāḥ śubhāḥ // MarkP_6.26 //",
  "GP12mkp1-93u:698": "paurāṇikīḥ surarṣoṇāmādyānāṃ caritāśrayāḥ /",
  "GP12mkp1-93u:699": "dṛṣṭvā rāmaṃ dvijāḥ sarve madhupānāruṇekṣaṇam // MarkP_6.27 //",
  "GP12mkp1-93u:700": "matto 'yamiti manvānāḥ samuttasthustvarānvitāḥ /",
  "GP12mkp1-93u:701": "pūjayanto haladharamṛte taṃ sūtavaṃśajam // MarkP_6.28 //",
  "GP12mkp1-93u:702": "tataḥ krodhasamāviṣṭo halī sūtaṃ mahābalaḥ /",
  "GP12mkp1-93u:703": "nijaghāna vivṛttākṣaḥ kṣobhitāśeṣadānavaḥ // MarkP_6.29 //",
  "GP12mkp1-93u:704": "adhyāsyāti padaṃ brāhmaṃ tasmin sūte nipātite /",
  "GP12mkp1-93u:705": "niṣkrāntāste dvijāḥ sarve vanāt kṛṣṇājināmbarāḥ // MarkP_6.30 //",
  "GP12mkp1-93u:706": "avadhūtaṃ tathātmānaṃ manyamāno halāyudhaḥ /",
  "GP12mkp1-93u:707": "cintayāmāsa sumahanmayā pāpamidaṃ kṛtam // MarkP_6.31 //",
  "GP12mkp1-93u:708": "brāhmaṃ sthānaṃ gato hyeṣa yad sūto vinipātitaḥ /",
  "GP12mkp1-93u:709": "tathā hīme dvijāḥ sarve māmavekṣya vinirgatāḥ // MarkP_6.32 //",
  "GP12mkp1-93u:710": "śarīrasya ca me gandho lohasyevāsukhāvahaḥ /",
  "GP12mkp1-93u:711": "ātmānañcāvagacchāmi brahmaghnamiva kutsitam // MarkP_6.33 //",
  "GP12mkp1-93u:712": "dhigamarṣaṃ tathā madyamatimānamabhīrutām /",
  "GP12mkp1-93u:713": "yairāviṣṭena sumahanmayā pāpamidaṃ kṛtam // MarkP_6.34 //",
  "GP12mkp1-93u:714": "tatkṣayārthaṃ cariṣyāmi vrataṃ dvādaśavārṣikam /",
  "GP12mkp1-93u:715": "svakarmakhyāpanaṃ kurvaṃn prayaścittamanuttamam // MarkP_6.35 //",
  "GP12mkp1-93u:716": "atha yeyaṃ samārabdhā tīrthayātrā mayādhunā /",
  "GP12mkp1-93u:717": "etāmeva prayāsyāmi pratilomāṃ sarasvatīm // MarkP_6.36 //",
  "GP12mkp1-93u:718": "ato jagāma rāmo 'sau pratilomāṃ sarasvatīm /",
  "GP12mkp1-93u:719": "tataḥ paraṃ śṛṇuṣvemaṃ pāṇḍaveyakathāśrayam // MarkP_6.37 //",
  "GP12mkp1-93u:720": "itiśrī mārkaṇḍeyapurāṇe baladevabrahmahatyānāma ṣaṣṭhodhyāyaḥ",
  "GP12mkp1-93u:721": "_____________________________________________________________",
  "GP12mkp1-93u:722": "saptamo 'dhyāyaḥ",
  "GP12mkp1-93u:723": "dharmapakṣiṇa ūcuḥ",
  "GP12mkp1-93u:724": "hariścandreti rājarṣirāsīt tretāyuge purā /",
  "GP12mkp1-93u:725": "dharmātmā pṛthivīpālaḥ prollasatkīrtiruttamaḥ // MarkP_7.1 //",
  "GP12mkp1-93u:726": "na durbhikṣaṃ na ca vyādhirnākālamaraṇaṃ nṛṇām /",
  "GP12mkp1-93u:727": "nādharmarucayaḥ paurāstasmin śāsati pārthive // MarkP_7.2 //",
  "GP12mkp1-93u:728": "babhūvurna tathonmattā dhana-vīrya-tapomadaiḥ /",
  "GP12mkp1-93u:729": "nājāyanta striyaścaiva kāścidaprāptayauvanāḥ // MarkP_7.3 //",
  "GP12mkp1-93u:730": "sa kadācinmahābāhuraraṇye 'nusaran mṛgam /",
  "GP12mkp1-93u:731": "śuśrāva śabdamasakṛt trāyasveti ca yoṣitām // MarkP_7.4 //",
  "GP12mkp1-93u:732": "sa vihāya mṛgaṃ rājā mā bhaiṣīrityabhāṣata /",
  "GP12mkp1-93u:733": "mayi śāsati durmedhāḥ ko 'yamanyāyavṛttimān // MarkP_7.5 //",
  "GP12mkp1-93u:734": "tatkranditānusārī ca sarvārambhavighātakṛt /",
  "GP12mkp1-93u:735": "ekasminnantare raudro vighnarāṭ samacintayat // MarkP_7.6 //",
  "GP12mkp1-93u:736": "viśvāmitro 'yamatulaṃ tapa āsthāya vīryavān /",
  "GP12mkp1-93u:737": "prāgasiddhābhavādīnāṃ vidyāḥ sādhyati vratī // MarkP_7.7 //",
  "GP12mkp1-93u:738": "sādhyamānāḥ kṣamāmaunacittasaṃyamināmunā /",
  "GP12mkp1-93u:739": "tā vai bhayārtāḥ krandanti kathaṃ kāryamidaṃ mayā // MarkP_7.8 //",
  "GP12mkp1-93u:740": "tejasvī kauśikaśveṣṭho vayamasya sudurbalāḥ /",
  "GP12mkp1-93u:741": "krośantyetāstathā bhītā duṣpāraṃ pratibhāti me // MarkP_7.9 //",
  "GP12mkp1-93u:742": "athavāyaṃ nṛpaḥ prāpto mā bhairiti vadan muhuḥ /",
  "GP12mkp1-93u:743": "imameva praviśyāśu sādhayiṣye yathepsitam // MarkP_7.10 //",
  "GP12mkp1-93u:744": "iti saṃcintya raudreṇa vighnarājena vai tataḥ /",
  "GP12mkp1-93u:745": "tenāviṣṭo nṛpaḥ kopādidaṃ vacanamabravīt // MarkP_7.11 //",
  "GP12mkp1-93u:746": "ko 'yaṃ baghnāti vastrānte pāvakaṃ pāpakṛnnaraḥ /",
  "GP12mkp1-93u:747": "baloṣṇatejasā dīpte mayi patyāvupasthite // MarkP_7.12 //",
  "GP12mkp1-93u:748": "so 'dya matkārmukākṣepa-vidīpitadigantaraiḥ /",
  "GP12mkp1-93u:749": "śarairvibhinnasarvāṅgo dīrghanidrāṃ pravekṣyati // MarkP_7.13 //",
  "GP12mkp1-93u:750": "viśvāmitrastataḥ kruddhaḥ śrutvā tannṛpatervacaḥ /",
  "GP12mkp1-93u:751": "kruddhe carṣivare tasmin neśurvidyāḥ kṣaṇena tāḥ // MarkP_7.14 //",
  "GP12mkp1-93u:752": "sa cāpi rājā taṃ dṛṣṭvā viśvāmitraṃ taponidhim /",
  "GP12mkp1-93u:753": "bhītaḥ prāvepatātyarthaṃ sahasāśvatthaparṇavat // MarkP_7.15 //",
  "GP12mkp1-93u:754": "sa durātmanniti yadā munistiṣṭheti cābravīt /",
  "GP12mkp1-93u:755": "tataḥ sa rājā vinayāt praṇipatyābhyabhāṣata // MarkP_7.16 //",
  "GP12mkp1-93u:756": "bhagavanneṣa dharmo me nāparādho mama prabho /",
  "GP12mkp1-93u:757": "na kroddhumarhasi mune nijadharmaratasya me // MarkP_7.17 //",
  "GP12mkp1-93u:758": "dātavyaṃ rakṣitavyaṃ ca dharmajñena mahīkṣitā /",
  "GP12mkp1-93u:759": "cāpaṃ codyamya yoddhavyaṃ dharmaśāstrānusārataḥ // MarkP_7.18 //",
  "GP12mkp1-93u:760": "viśvāmitra uvāca",
  "GP12mkp1-93u:761": "dātavyaṃ kasya ke rakṣyāḥ kairyoddhavyaṃ ca te nṛpa /",
  "GP12mkp1-93u:762": "kṣiprametat samācakṣva yadyadharmabhayaṃ tava // MarkP_7.19 //",
  "GP12mkp1-93u:763": "hariścandra uvāca",
  "GP12mkp1-93u:764": "dātavyaṃ vipramukhyebhyo ye cānye kṛśavṛttayaḥ /",
  "GP12mkp1-93u:765": "rakṣyā bhītāḥ sadā yuddhaṃ kartavyaṃ paripanthibhiḥ // MarkP_7.20 //",
  "GP12mkp1-93u:766": "viśvāmitra uvāca",
  "GP12mkp1-93u:767": "yadi rājā bhavān samyagrājadharmamavekṣate /",
  "GP12mkp1-93u:768": "nirveṣṭukāmo vipro 'haṃ dīyatāmiṣṭadakṣiṇā // MarkP_7.21 //",
  "GP12mkp1-93u:769": "pakṣiṇa ūcuḥ",
  "GP12mkp1-93u:770": "etadrājā vacaḥ śrutvā prahṛṣṭenāntarātmanā /",
  "GP12mkp1-93u:771": "punarjātamivātmānaṃ mene prāha ca kauśikam // MarkP_7.22 //",
  "GP12mkp1-93u:772": "ucyatāṃ bhagavan yatte dātavyamaviśaṅkitam /",
  "GP12mkp1-93u:773": "dattamityeva tadviddhi yadyapi syāt sudurlabham // MarkP_7.23 //",
  "GP12mkp1-93u:774": "hiraṇyaṃ vā suvarṇaṃ vā putraḥ patnī kalevaram /",
  "GP12mkp1-93u:775": "prāṇā rājyaṃ puraṃ lakṣmīryadabhipretamātmanaḥ // MarkP_7.24 //",
  "GP12mkp1-93u:776": "viśvāmitra uvāca",
  "GP12mkp1-93u:777": "rājan pratigṛhīto 'yaṃ yaste dattaḥ pratigrahaḥ /",
  "GP12mkp1-93u:778": "prayaccha prathamaṃ tāvad dakṣiṇāṃ rājasūyikīm // MarkP_7.25 //",
  "GP12mkp1-93u:779": "rājovāca",
  "GP12mkp1-93u:780": "brahmaṃstāmapi dāsyāmi dakṣiṇāṃ bhavato hyaham /",
  "GP12mkp1-93u:781": "vriyatāṃ dvijaśārdūla yastaveṣṭaḥ pratigrahaḥ // MarkP_7.26 //",
  "GP12mkp1-93u:782": "viśvāmitra uvāca",
  "GP12mkp1-93u:783": "sasāgarāṃ dharāmetāṃ sabhūbhṛdgrāmapattanām /",
  "GP12mkp1-93u:784": "rājyaṃ ca sakalaṃ vīra rathāśva-gajasaṅkulam // MarkP_7.27 //",
  "GP12mkp1-93u:785": "koṣṭhāgāraṃ ca koṣaṃ ca yaccānyadvidyate tava /",
  "GP12mkp1-93u:786": "vinā bhāryāṃ ca putraṃ ca śarīraṃ ca tavānagha // MarkP_7.28 //",
  "GP12mkp1-93u:787": "dharmaṃ ca sarvadharmajña yo yāntamanugacchati /",
  "GP12mkp1-93u:788": "bahunā vā kimuktena sarvametat pradīyatām // MarkP_7.29 //",
  "GP12mkp1-93u:789": "pakṣiṇa ūcuḥ",
  "GP12mkp1-93u:790": "prahṛṣṭenaiva manasā so 'vikāramukho nṛpaḥ /",
  "GP12mkp1-93u:791": "tasyarṣervacanaṃ śrutvā tathetyāha kṛtāñjaliḥ // MarkP_7.30 //",
  "GP12mkp1-93u:792": "viśvāmitra uvāca",
  "GP12mkp1-93u:793": "sarvasvaṃ yadi me dattaṃ rājyamurvo balaṃ dhanam /",
  "GP12mkp1-93u:794": "prabhutvaṃ kasya rājarṣe rājyasthe tāpase mayi // MarkP_7.31 //",
  "GP12mkp1-93u:795": "hariścandra uvāca",
  "GP12mkp1-93u:796": "yasminnapi mayā kāle brāhman dattā vasundharā /",
  "GP12mkp1-93u:797": "tasminnapi bhavān svāmī kimutādya mahīpatiḥ // MarkP_7.32 //",
  "GP12mkp1-93u:798": "viśvāmitra uvāca",
  "GP12mkp1-93u:799": "yadi rājaṃstvayā dattā mama sarvā vasundharā /",
  "GP12mkp1-93u:800": "yatra me viṣaye svāmyaṃ tasmānniṣkrāntumarhasi // MarkP_7.33 //",
  "GP12mkp1-93u:801": "śroṇīsūtrādisakalaṃ muktvā bhūṣaṇasaṃgraham /",
  "GP12mkp1-93u:802": "taruvalkalamābadhya saha patnyā sutena ca // MarkP_7.34 //",
  "GP12mkp1-93u:803": "pakṣiṇa ūcuḥ",
  "GP12mkp1-93u:804": "tatheti coktvā kṛtvā ca rājā gantuṃ pracakrame /",
  "GP12mkp1-93u:805": "svapatnyā śaivyayā sārdhaṃ bālakenātmajena ca // MarkP_7.35 //",
  "GP12mkp1-93u:806": "vrajataḥ sa tato ruddhvā panthānaṃ prāha taṃ nṛpam /",
  "GP12mkp1-93u:807": "kva yāsyasītyadattvā me dakṣiṇāṃ rājasūyikīm // MarkP_7.36 //",
  "GP12mkp1-93u:808": "hariścandra uvāca",
  "GP12mkp1-93u:809": "bhagavan rājyametat te dattaṃ nihatakaṇṭakam /",
  "GP12mkp1-93u:810": "avaśiṣṭamidaṃ brahmannadya dehatrayaṃ mama // MarkP_7.37 //",
  "GP12mkp1-93u:811": "viśvāmitra uvāca",
  "GP12mkp1-93u:812": "tathāpi khalu dātavyā tvayā me yajñadakṣiṇā /",
  "GP12mkp1-93u:813": "viśeṣato brāhmaṇānaṃ hantyadattaṃ pratiśrutam // MarkP_7.38 //",
  "GP12mkp1-93u:814": "yāvat toṣo rājasūye brāhmaṇānāṃ tabhavennṛpa /",
  "GP12mkp1-93u:815": "tāvadeva tu dātavyā dakṣiṇā rājasūyikī // MarkP_7.39 //",
  "GP12mkp1-93u:816": "pratiśrutya ca dātavyaṃ yoddhavyaṃ cātatāyibhiḥ /",
  "GP12mkp1-93u:817": "rakṣitavyāstathā cārtāstvayaiva prāk pratiśrutam // MarkP_7.40 //",
  "GP12mkp1-93u:818": "hariścandra uvāca",
  "GP12mkp1-93u:819": "bhagavan sāmprataṃ nāsti dāsye kālakrameṇa te /",
  "GP12mkp1-93u:820": "prasādaṃ kuru viprarṣe sadbhāvamanucintya ca // MarkP_7.41 //",
  "GP12mkp1-93u:821": "viśvāmitra uvāca",
  "GP12mkp1-93u:822": "kimpramāṇo mayā kālaḥ pratīkṣyaste janādhipa /",
  "GP12mkp1-93u:823": "śīghramācakṣva śāpāgniranyathā tvāṃ pradhakṣyati // MarkP_7.42 //",
  "GP12mkp1-93u:824": "haricandra uvāca",
  "GP12mkp1-93u:825": "māsena tava viprarṣe pradāsye dakṣiṇādhanam /",
  "GP12mkp1-93u:826": "sāmprataṃ nāsti me vittamanujñāṃ dātumarhasi // MarkP_7.43 //",
  "GP12mkp1-93u:827": "viśvāmitra uvāca",
  "GP12mkp1-93u:828": "gaccha gaccha nṛpaśreṣṭha svadharmamanupālaya /",
  "GP12mkp1-93u:829": "śivaśca te 'dhvā bhavatu mā santu paripanthinaḥ // MarkP_7.44 //",
  "GP12mkp1-93u:830": "pakṣiṇa ūcuḥ",
  "GP12mkp1-93u:831": "anujñātaśca gaccheti jagāma vasudhādhipaḥ /",
  "GP12mkp1-93u:832": "padbhyāmanucitā gantumanvagacchata taṃ priyā // MarkP_7.45 //",
  "GP12mkp1-93u:833": "taṃ sabhāryaṃ nṛpaśreṣṭhaṃ niryāntaṃ sasutaṃ purāt /",
  "GP12mkp1-93u:834": "dṛṣṭvā pracukruśuḥ paurā rājñaścaivānuyāyinaḥ // MarkP_7.46 //",
  "GP12mkp1-93u:835": "hānātha kiṃ jahāsyasmān nityārtiparipīḍitān /",
  "GP12mkp1-93u:836": "tvaṃ dharmatatparo rājan paurānugrahakṛt tathā // MarkP_7.47 //",
  "GP12mkp1-93u:837": "nayāsmānapi rājarṣe yadi dharmamavekṣase /",
  "GP12mkp1-93u:838": "muhūrtaṃ tiṣṭha rājendra bhavato mukhapaṅkajam // MarkP_7.48 //",
  "GP12mkp1-93u:839": "pibāmo netrabhramaraiḥ kadā drakṣyāmahe punaḥ /",
  "GP12mkp1-93u:840": "yasya prayātasya puro yānti pṛṣṭhe ca pārthivāḥ // MarkP_7.49 //",
  "GP12mkp1-93u:841": "tasyānuyāti bhāryeyaṃ gṛhītvā bālakaṃ sutam /",
  "GP12mkp1-93u:842": "yasya bhṛtyāḥ prayātasya yāntayagre kuñjacarasthitāḥ // MarkP_7.50 //",
  "GP12mkp1-93u:843": "sa eṣa padbhyāṃ rājendro hariścandro 'dya gacchati /",
  "GP12mkp1-93u:844": "hā rājan sukumāraṃ te subhru sutvacamunnasam // MarkP_7.51 //",
  "GP12mkp1-93u:845": "pathi pāṃśuparikliṣṭaṃ mukhaṃ kīdṛgbhaviṣyati /",
  "GP12mkp1-93u:846": "tiṣṭha tiṣṭha nṛpaśreṣṭha svadharmamanupālaya // MarkP_7.52 //",
  "GP12mkp1-93u:847": "ānṛśaṃsyaṃ paro dharmaḥ kṣatriyāṇāṃ viśeṣataḥ /",
  "GP12mkp1-93u:848": "kiṃ dāraiḥ kiṃ sutairnātha dhanairdhānyairathāpi vā // MarkP_7.53 //",
  "GP12mkp1-93u:849": "sarvametat parityajya chāyābhūtā vayaṃ tava /",
  "GP12mkp1-93u:850": "hānātha hā mahārāja hā svāmin kiṃ jahāsi naḥ // MarkP_7.54 //",
  "GP12mkp1-93u:851": "yatra tvaṃ tatra hi vayaṃ tat sukhaṃ yatra vai bhavān /",
  "GP12mkp1-93u:852": "nagaraṃ tadbhavān yatra sa svargo yatra no nṛpaḥ // MarkP_7.55 //",
  "GP12mkp1-93u:853": "iti pauravacaḥ śrutvā rājā śokapariplutaḥ /",
  "GP12mkp1-93u:854": "atiṣṭhat sa tadā mārge teṣāmevānukampayā // MarkP_7.56 //",
  "GP12mkp1-93u:855": "viśvāmitro 'pi taṃ dṛṣṭvā pauravākyākulīkṛtam /",
  "GP12mkp1-93u:856": "roṣamarṣavivṛttākṣaḥ samāgamya vaco 'bravīt // MarkP_7.57 //",
  "GP12mkp1-93u:857": "dhik tvāṃ duṣṭasamācāramanṛtaṃ jihmabhāṣaṇam /",
  "GP12mkp1-93u:858": "mama rājyaṃ ca datvā yaḥ punaḥ prākraṣṭumicchasi // MarkP_7.58 //",
  "GP12mkp1-93u:859": "ityuktaḥ paruṣaṃ tena gacchāmīti savepathuḥ /",
  "GP12mkp1-93u:860": "bruvannevaṃ yayau śīghramākarṣan dayitāṃ kare // MarkP_7.59 //",
  "GP12mkp1-93u:861": "karṣatastāṃ tato bhāryāṃ sukumārīṃ śramāturām /",
  "GP12mkp1-93u:862": "sahasā daṇḍakāṣṭhena tāḍayāmāsa kauśikaḥ // MarkP_7.60 //",
  "GP12mkp1-93u:863": "tāṃ tathā tāḍitāṃ dṛṣṭvā hariścandro mahīpatiḥ /",
  "GP12mkp1-93u:864": "gacchāmītyāha duḥ khārto nānyat kiñcidudāharat // MarkP_7.61 //",
  "GP12mkp1-93u:865": "atha viśve tadā devāḥ pañca prāhuḥ kṛpālavaḥ /",
  "GP12mkp1-93u:866": "viśvāmitraḥ supāpo 'yaṃ lokān kān samavāpsyati // MarkP_7.62 //",
  "GP12mkp1-93u:867": "yenāyāṃ yajvanāṃ śreṣṭhaḥ svarājyādavaropitaḥ /",
  "GP12mkp1-93u:868": "kasya vā śraddhayā pūtaṃ sutaṃ somaṃ mahādhvare /",
  "GP12mkp1-93u:869": "pītvā vayaṃ prayāsyāmo mudaṃ mantrapuraḥ saram // MarkP_7.63 //",
  "GP12mkp1-93u:870": "pakṣiṇa ūcuḥ",
  "GP12mkp1-93u:871": "iti teṣāṃ vacaḥ śrutvā kauśiko 'tiruṣānvitaḥ /",
  "GP12mkp1-93u:872": "śaśāpa tān manuṣyatvaṃ sarve yūyamavāpsyatha // MarkP_7.64 //",
  "GP12mkp1-93u:873": "prasāditaśca taiḥ prāha punareva mahāmuniḥ.",
  "GP12mkp1-93u:874": "mānuṣatve 'pi bhavatāṃ bhavitrī naiva santatiḥ // MarkP_7.65 //",
  "GP12mkp1-93u:875": "na dārasaṃgrahaścaiva bhavitā na ca matsaraḥ /",
  "GP12mkp1-93u:876": "kāmakrodhavinirmuktā bhaviṣyatha surāḥ punaḥ // MarkP_7.66 //",
  "GP12mkp1-93u:877": "tato 'vateruraṃśaiḥ svairdevāste kuruveśmani /",
  "GP12mkp1-93u:878": "draupadīgarbhasambhūtāḥ pañca vai pāṇḍunandanāḥ // MarkP_7.67 //",
  "GP12mkp1-93u:879": "etasmāt kāraṇāt pañca pāṇḍaveyā mahārathāḥ /",
  "GP12mkp1-93u:880": "na dārasaṃgrahaṃ prāptāḥ śāpāt tasya mahāmuneḥ // MarkP_7.68 //",
  "GP12mkp1-93u:881": "etatte sarvamākhyātaṃ pāṇḍaveyakathāśrayam /",
  "GP12mkp1-93u:882": "praśnaṃ catuṣṭayaṃ gītaṃ kimanyacchrotumicchasi // MarkP_7.69 //",
  "GP12mkp1-93u:883": "iti śrīmārkaṇḍeyapurāṇe draupadeyotpattirnāma saptamo 'dhyāyaḥ",
  "GP12mkp1-93u:884": "_____________________________________________________________",
  "GP12mkp1-93u:885": "aṣṭamo 'dhyāyaḥ",
  "GP12mkp1-93u:886": "jaiminiruvāca",
  "GP12mkp1-93u:887": "bhavadbhiridamākhyātaṃ yathāpraśnamanukramāt /",
  "GP12mkp1-93u:888": "mahat kautūhalaṃ me 'sti hariścandra kathāṃ prati // MarkP_8.1 //",
  "GP12mkp1-93u:889": "aho mahātmanā tena prāptaṃ kṛcchramanuttamam /",
  "GP12mkp1-93u:890": "kaccit sukhamanuprāptaṃ tādṛgeva dvijottamāḥ // MarkP_8.2 //",
  "GP12mkp1-93u:891": "pakṣiṇa ūcuḥ",
  "GP12mkp1-93u:892": "viśvāmitravacaḥ śrutvā sa rājā prayayau śanaiḥ /",
  "GP12mkp1-93u:893": "śaivyayānugato duḥ khī bhāryayā balāputrayā // MarkP_8.3 //",
  "GP12mkp1-93u:894": "sa gatvā vasudhāpālo divyāṃ vārāṇasīṃ purīm /",
  "GP12mkp1-93u:895": "naiṣā manuṣyabhogyeti śūlapāṇeḥ parigrahaḥ // MarkP_8.4 //",
  "GP12mkp1-93u:896": "jagāma padbhyāṃ duḥ khārtaḥ saha patnyānukūlayā /",
  "GP12mkp1-93u:897": "purīpraveśe dadṛśe viśvāmitramupasthitam // MarkP_8.5 //",
  "GP12mkp1-93u:898": "taṃ dṛṣṭvā samanuprāptaṃ vinayāvanato 'bhavat /",
  "GP12mkp1-93u:899": "prāha caivāñjaliṃ kṛtvā hariścandro mahāmunim // MarkP_8.6 //",
  "GP12mkp1-93u:900": "ime prāṇāḥ sutaścāyamiyaṃ patnī mune ! mama /",
  "GP12mkp1-93u:901": "yena te kṛtyamastyāśu tadgṛhāṇārghyamuttamam // MarkP_8.7 //",
  "GP12mkp1-93u:902": "yadvānyat kāryamasmābhistadanujñātumarhasi // MarkP_8.8 //",
  "GP12mkp1-93u:903": "viśvāmitra uvāca",
  "GP12mkp1-93u:904": "pūrṇaḥ sa māso rājarṣe dīyatāṃ mama dakṣiṇā /",
  "GP12mkp1-93u:905": "rājasūyanimittaṃ hi smaryate svavaco yadi // MarkP_8.9 //",
  "GP12mkp1-93u:906": "hariścandra uvāca",
  "GP12mkp1-93u:907": "brāhmannadyaiva sampūrṇo māso 'mlānatapodhana /",
  "GP12mkp1-93u:908": "tiṣṭhatyetad danārdhaṃ yattat pratīkṣasva māciram // MarkP_8.10 //",
  "GP12mkp1-93u:909": "viśvāmitra uvāca",
  "GP12mkp1-93u:910": "evamastu mahārāja āgamiṣyāmyahaṃ punaḥ /",
  "GP12mkp1-93u:911": "śāpaṃ tava pradāsyāmi na cedadya pradāsyasi // MarkP_8.11 //",
  "GP12mkp1-93u:912": "pakṣiṇa ūcuḥ",
  "GP12mkp1-93u:913": "ityuktvā prayayau vipro rājā cācintayat tadā /",
  "GP12mkp1-93u:914": "kathamasmai pradāsyāmi dakṣiṇā yā pratiśrutā // MarkP_8.12 //",
  "GP12mkp1-93u:915": "kutaḥ puṣṭāni mitrāṇi kutor'thaḥ sāmprataṃ mama /",
  "GP12mkp1-93u:916": "pratigrahaḥ praduṣṭo me nāhaṃ yāyāmadhaḥ katham // MarkP_8.13 //",
  "GP12mkp1-93u:917": "kimu prāṇān vimuñcāmi kāṃ diśaṃ yāmyakiñcanaḥ /",
  "GP12mkp1-93u:918": "yadi nāśaṃ gamiṣyāmi apradāya pratiśrutam // MarkP_8.14 //",
  "GP12mkp1-93u:919": "brahmasvahṛtkṛmiḥ pāpo bhaviṣyāmyadhamādhamaḥ /",
  "GP12mkp1-93u:920": "athavā preṣyatāṃ yāsye varamevātmavikrayaḥ // MarkP_8.15 //",
  "GP12mkp1-93u:921": "pakṣiṇa ūcuḥ",
  "GP12mkp1-93u:922": "rājānaṃ vyākulaṃ dīnaṃ cintayānamadhomukham /",
  "GP12mkp1-93u:923": "pratyuvāca tadā patnī bāṣpagadgadayā girā // MarkP_8.16 //",
  "GP12mkp1-93u:924": "tyaja cintāṃ mahārajā svasatyamanupālaya /",
  "GP12mkp1-93u:925": "śmaśānavad varjanīyo naraḥ satyabahiṣkṛtaḥ // MarkP_8.17 //",
  "GP12mkp1-93u:926": "nātaḥ parataraṃ dharmaṃ vadanti puruṣasya tu /",
  "GP12mkp1-93u:927": "yādṛśaṃ puruṣavyāghra svasatyaparipālanam // MarkP_8.18 //",
  "GP12mkp1-93u:928": "agnihotramadhītaṃ vā dānādyāścākhilāḥ kriyāḥ /",
  "GP12mkp1-93u:929": "bhajante tasya vaiphalyaṃ yasya vākyamakāraṇam // MarkP_8.19 //",
  "GP12mkp1-93u:930": "satyamatyantamuditaṃ dharmaśāstreṣu dhīmatām /",
  "GP12mkp1-93u:931": "tāraṇāyānṛtaṃ tadvat pātanāyākṛtātmanām // MarkP_8.20 //",
  "GP12mkp1-93u:932": "saptāśvamedhānāhṛtya rājasūyaṃ ca pārthivaḥ /",
  "GP12mkp1-93u:933": "kṛtirnāma cyutaḥ svargādasatyavacanāt sakṛt // MarkP_8.21 //",
  "GP12mkp1-93u:934": "rājan jātamapatyaṃ me ityuktvā praruroda ha /",
  "GP12mkp1-93u:935": "bāṣpāmbuplutanetrāntāmuvācedaṃ mahīpatiḥ // MarkP_8.22 //",
  "GP12mkp1-93u:936": "hariścandra uvāca",
  "GP12mkp1-93u:937": "vimuñca bhadre santāpamayaṃ tiṣṭhati bālakaḥ /",
  "GP12mkp1-93u:938": "ucyatāṃ vaktukāmāsi yadvā tvaṃ gajagāmini // MarkP_8.23 //",
  "GP12mkp1-93u:939": "patnyuvāca",
  "GP12mkp1-93u:940": "rājan jātamapatyaṃ me satāṃ putraphalāḥ striyaḥ /",
  "GP12mkp1-93u:941": "sa māṃ pradāya vittena dehi viprāya dakṣiṇām // MarkP_8.24 //",
  "GP12mkp1-93u:942": "pakṣiṇa ūcuḥ",
  "GP12mkp1-93u:943": "etadvākyamupaśrutya yayau mohaṃ mahīpatiḥ /",
  "GP12mkp1-93u:944": "pratilabhya ca saṃjñāṃ sa vilalāpātiduḥ khitaḥ // MarkP_8.25 //",
  "GP12mkp1-93u:945": "mahadduḥ khamidaṃ bhadre yat tvamevaṃ bravīṣi mām /",
  "GP12mkp1-93u:946": "kiṃ tava smitasaṃlāpā mama pāpasya vismṛtāḥ // MarkP_8.26 //",
  "GP12mkp1-93u:947": "hā hā kathaṃ tvayā śakyaṃ vaktumetat śucismite /",
  "GP12mkp1-93u:948": "durvācyametadvacanaṃ kartuṃ śaknomyahaṃ katham // MarkP_8.27 //",
  "GP12mkp1-93u:949": "ityuktvā sa naraśreṣṭho dhigdhigityasakṛd bruvan /",
  "GP12mkp1-93u:950": "nipapāta mahīpṛṣṭhe mūrcchayābhipariplutaḥ // MarkP_8.28 //",
  "GP12mkp1-93u:951": "śayānaṃ bhuvi taṃ dṛṣṭvā hariścandraṃ mahīpatim /",
  "GP12mkp1-93u:952": "uvācedaṃ sakaruṇaṃ rājapatnī suduḥ khitā // MarkP_8.29 //",
  "GP12mkp1-93u:953": "patnyuvāca",
  "GP12mkp1-93u:954": "hā mahārajā kasyedamapadhyānamupasthitam /",
  "GP12mkp1-93u:955": "yat tvaṃ nipatito bhūmau rāṅkavāstaraṇocitaḥ // MarkP_8.30 //",
  "GP12mkp1-93u:956": "yena koṭyagragovittaṃ viprāṇāmapavarjitam /",
  "GP12mkp1-93u:957": "sa eṣa pṛthivīnātho bhūmau svapiti me patiḥ // MarkP_8.31 //",
  "GP12mkp1-93u:958": "hā kaṣṭaṃ kiṃ tavānena kṛtaṃ deva ! mahīkṣitā /",
  "GP12mkp1-93u:959": "yadindropendratulyo 'yaṃ nītaḥ prasvāpanīṃ daśām // MarkP_8.32 //",
  "GP12mkp1-93u:960": "ityuktvā sāpi suśroṇī mūrcchitā nipapāta ha /",
  "GP12mkp1-93u:961": "bhartṛduḥ khamahābhāreṇāsahyena nipīḍitā // MarkP_8.33 //",
  "GP12mkp1-93u:962": "tau tathā patitau bhūmāvanāthau pitarau śiśuḥ /",
  "GP12mkp1-93u:963": "dṛṣṭvātyantaṃ kṣudhāviṣṭaḥ prāha vākyaṃ suduḥ khitaḥ // MarkP_8.34 //",
  "GP12mkp1-93u:964": "tāta tāta ! dadasvānnamambāmba ! bhojanaṃ dada /",
  "GP12mkp1-93u:965": "kṣunme balavatī jātā jihvāgraṃ śuṣyate tathā // MarkP_8.35 //",
  "GP12mkp1-93u:966": "pakṣiṇa ūcuḥ",
  "GP12mkp1-93u:967": "etasminnantare prāpto viśvāmitro mahātapāḥ /",
  "GP12mkp1-93u:968": "dṛṣṭvā tu taṃ hariścandraṃ patitaṃ bhuvi mūrcchitam // MarkP_8.36 //",
  "GP12mkp1-93u:969": "sa vāriṇā samabhyukṣya rājānamidamabravīt /",
  "GP12mkp1-93u:970": "uttiṣṭhotiṣṭha rājendra tāṃ dadasveṣṭadakṣiṇām // MarkP_8.37 //",
  "GP12mkp1-93u:971": "ṛṇaṃ dhārayato duḥ khamahanyahani vardhante /",
  "GP12mkp1-93u:972": "āpyāyyamānaḥ sa tadā himaśītena vāriṇā // MarkP_8.38 //",
  "GP12mkp1-93u:973": "avāpya cetanāṃ rājā viśvāmitramavekṣya ca /",
  "GP12mkp1-93u:974": "punarmohaṃ samāpede sa ca krodhaṃ yayau muniḥ // MarkP_8.39 //",
  "GP12mkp1-93u:975": "sa samāśvāsya rājānaṃ vākyamāha dvijottamaḥ /",
  "GP12mkp1-93u:976": "dīyatāṃ dakṣiṇā sā me yadi dharmamavekṣase // MarkP_8.40 //",
  "GP12mkp1-93u:977": "satyenārkaḥ pratapati satye tiṣṭhati medinī /",
  "GP12mkp1-93u:978": "satyaṃ coktaṃ paro dharmaḥ svargaḥ satye pratiṣṭhitaḥ // MarkP_8.41 //",
  "GP12mkp1-93u:979": "aśvamedhasahasraṃ ca satyaṃ ca tulayā dhṛtam /",
  "GP12mkp1-93u:980": "aśvamedhasahasrāddhi satyameva viśiṣyate // MarkP_8.42 //",
  "GP12mkp1-93u:981": "athavā kiṃ mamaitena sāmnā proktena kāraṇam /",
  "GP12mkp1-93u:982": "anārtye pāpasaṅkalpe krūre cānṛtavādini // MarkP_8.43 //",
  "GP12mkp1-93u:983": "tvayi rājñi prabhavati sadbhāvaḥ śrūyatāmayam /",
  "GP12mkp1-93u:984": "adya me dakṣiṇāṃ rājan na dāsyati bhavān yadi // MarkP_8.44 //",
  "GP12mkp1-93u:985": "astācalaṃ prayāter'ke śapsyāmi tvāṃ tato dhruvam /",
  "GP12mkp1-93u:986": "ityuktvā sa yayau vipro rājā cāsīdbhayāturaḥ // MarkP_8.45 //",
  "GP12mkp1-93u:987": "kāndigbhūto 'dhamo niḥ svo nṛśaṃsadhaninārditaḥ /",
  "GP12mkp1-93u:988": "bhāryāsya bhūyaḥ prāhedaṃ kriyatāṃ vacanaṃ mama // MarkP_8.46 //",
  "GP12mkp1-93u:989": "mā śāpānalanirdagdhaḥ pañcatvamupayāsyasi /",
  "GP12mkp1-93u:990": "sa tathā codyamānastu rājā patnyā punaḥ punaḥ // MarkP_8.47 //",
  "GP12mkp1-93u:991": "prāha bhadre karomyeṣa vikrayaṃ tava nirghṛṇaḥ /",
  "GP12mkp1-93u:992": "nṛśaṃsairapi yad kartuṃ na śakyaṃ tat karomyaham / 48/",
  "GP12mkp1-93u:993": "yadi me śakyate vāṇī vaktumīdṛk sudurvacaḥ /",
  "GP12mkp1-93u:994": "evamuktvā tato bhāryāṃ gatvā nāgaramāturaḥ /",
  "GP12mkp1-93u:995": "bāṣpāpihitakaṇṭhākṣastato vacanamabravīt // MarkP_8.49 //",
  "GP12mkp1-93u:996": "rājovāca",
  "GP12mkp1-93u:997": "bho bho nāgarikāḥ sarve śṛṇudhvaṃ vacanaṃ mama /",
  "GP12mkp1-93u:998": "kiṃ māṃ pṛcchatha kastvaṃ bho nṛśaṃso 'hamamānuṣaḥ // MarkP_8.50 //",
  "GP12mkp1-93u:999": "rākṣaso vātikaṭhinastataḥ pāpataro 'pi vā /",
  "GP12mkp1-93u:1000": "vikretuṃ dayitāṃ prāpto yo na prāṇāṃstyajāmyaham // MarkP_8.51 //",
  "GP12mkp1-93u:1001": "yadi vaḥ kasyacit kāryaṃ dāsyā prāṇeṣṭayā mama /",
  "GP12mkp1-93u:1002": "sa brīvītu tvarāyukto yāvat sandhārayāmyaham // MarkP_8.52 //",
  "GP12mkp1-93u:1003": "pakṣiṇa ūcuḥ",
  "GP12mkp1-93u:1004": "atha vṛddho dvijaḥ kaścidāgatyāha narādhipam /",
  "GP12mkp1-93u:1005": "samarpayasva me dāsīmahaṃ kretā dhanapradaḥ // MarkP_8.53 //",
  "GP12mkp1-93u:1006": "asti me vittamastokaṃ sukumārī ca me priyā /",
  "GP12mkp1-93u:1007": "gṛhakarma na śaknoti kartumasmāt prayaccha me // MarkP_8.54 //",
  "GP12mkp1-93u:1008": "karmaṇyatā-vayo-rūpa-śīlānāṃ tava yoṣitaḥ /",
  "GP12mkp1-93u:1009": "anurūpamidaṃ vittaṃ gṛhāṇārpaya me 'balām // MarkP_8.55 //",
  "GP12mkp1-93u:1010": "evamuktasya vipreṇa hariścandrasya bhūpateḥ /",
  "GP12mkp1-93u:1011": "vyadīryata mano duḥ khānna cainaṃ kiñcidabravīt // MarkP_8.56 //",
  "GP12mkp1-93u:1012": "tataḥ sa vipro nṛpatervalkalānte dṛḍhaṃ dhanam /",
  "GP12mkp1-93u:1013": "baddhvā keśeṣvathādāya nṛpapatnīmakarṣayat // MarkP_8.57 //",
  "GP12mkp1-93u:1014": "ruroda rohitāśvo 'pi dṛṣṭvā kṛṣṭāṃ tu mātaram /",
  "GP12mkp1-93u:1015": "hastena vastramākarṣan kākapakṣadharaḥ śiśuḥ // MarkP_8.58 //",
  "GP12mkp1-93u:1016": "rājapatnyuvāca",
  "GP12mkp1-93u:1017": "muñcārya muñca tāvanmāṃ yāvatpaśyāmyahaṃ śiśum /",
  "GP12mkp1-93u:1018": "durlabhaṃ darśanaṃ tāta punarasya bhaviṣyati // MarkP_8.59 //",
  "GP12mkp1-93u:1019": "paśyaihi vatsa māmevaṃ mātaraṃ dāsyatāṃ gatām /",
  "GP12mkp1-93u:1020": "māṃ mā sprārkṣo rājaputra ! aspṛśyāhaṃ tavādhunā // MarkP_8.60 //",
  "GP12mkp1-93u:1021": "tataḥ sa bālaḥ sahasā dṛṣṭvā kṛṣṭāṃ tu mātaram /",
  "GP12mkp1-93u:1022": "samabhyadhāvadambeti rudan sāstrāvilekṣaṇaḥ // MarkP_8.61 //",
  "GP12mkp1-93u:1023": "tamāgataṃ dvijaḥ krodhādvālamabhyāhanat padā /",
  "GP12mkp1-93u:1024": "vadaṃstathāpi so 'mbeti naivāmuñcata mātaram // MarkP_8.62 //",
  "GP12mkp1-93u:1025": "rājapatnyuvāca",
  "GP12mkp1-93u:1026": "prasādaṃ kuru meṃ nātha krīṇīṣvemaṃ ca bālakam /",
  "GP12mkp1-93u:1027": "krītāpi nāhaṃ bhavato vinainaṃ kāryasādhikā // MarkP_8.63 //",
  "GP12mkp1-93u:1028": "itthaṃ mamālpabhāgyāyāḥ prasādasumukho bhava /",
  "GP12mkp1-93u:1029": "māṃ saṃyojaya bālena vatseneva payasvinīm // MarkP_8.64 //",
  "GP12mkp1-93u:1030": "brāhmaṇa uvāca",
  "GP12mkp1-93u:1031": "gṛhyatāṃ vittametat te dīyatāṃ bālako mama /",
  "GP12mkp1-93u:1032": "strīpuṃsordharmaśāstrajñaiḥ kṛtameva hi vetanam /",
  "GP12mkp1-93u:1033": "śataṃ sahasraṃ lakṣaṃ ca koṭimūlyaṃ tathā paraiḥ // MarkP_8.65 //",
  "GP12mkp1-93u:1034": "pakṣiṇa ūcuḥ",
  "GP12mkp1-93u:1035": "tathaiva tasya tadvittaṃ baddhvottarapaṭe tataḥ /",
  "GP12mkp1-93u:1036": "pragṛhya bālakaṃ mātrā sahaikasthamabandhayat // MarkP_8.66 //",
  "GP12mkp1-93u:1037": "nīyamānau tu tau dṛṣṭvā bhāryā-putrau sa pārthivaḥ /",
  "GP12mkp1-93u:1038": "vilalāpa suduḥ khārto niḥ śvasyoṣṇaṃ punaḥ punaḥ // MarkP_8.67 //",
  "GP12mkp1-93u:1039": "yāṃ na vāyurna cādityo nendurna ca pṛthagjanaḥ /",
  "GP12mkp1-93u:1040": "dṛṣṭavantaḥ purā patnīṃ seyaṃ dāsītvamāgatā // MarkP_8.68 //",
  "GP12mkp1-93u:1041": "sūryavaṃśaprasūto 'yaṃ sukumārakarāṅguliḥ /",
  "GP12mkp1-93u:1042": "samprāpto vikrayaṃ bālo dhiṅmāmastu sudurmatim // MarkP_8.69 //",
  "GP12mkp1-93u:1043": "hā priye ! hā śiśo ! natsa ! mamānāryasya durnayaiḥ /",
  "GP12mkp1-93u:1044": "daivādhīnāṃ daśāṃ prāpto na mṛto 'smi tathāpi dhik // MarkP_8.70 //",
  "GP12mkp1-93u:1045": "pakṣiṇa ūcuḥ",
  "GP12mkp1-93u:1046": "evaṃ vilapato rājñaḥ sa vipro 'ntaradhīyata /",
  "GP12mkp1-93u:1047": "vṛkṣagehādibhistuṅgaistāvādāya tvarānvitaḥ // MarkP_8.71 //",
  "GP12mkp1-93u:1048": "viśvāmitrastataḥ prāpto nṛpaṃ vittamayācata /",
  "GP12mkp1-93u:1049": "tasmai samarpayāmāsa hariścandro 'pi taddhanam // MarkP_8.72 //",
  "GP12mkp1-93u:1050": "tadvittaṃ stokamālokya dāravikrayasambhavam /",
  "GP12mkp1-93u:1051": "śokābhibhūtaṃ rājānaṃ kupitaḥ kauśiko 'bravīt // MarkP_8.73 //",
  "GP12mkp1-93u:1052": "kṣatrabandho ! mamemāṃ tvaṃ sadṛśīṃ yajñadakṣiṇām /",
  "GP12mkp1-93u:1053": "manyase yadi tat kṣipraṃ paśya tvaṃ me balaṃ param // MarkP_8.74 //",
  "GP12mkp1-93u:1054": "tapaso 'tra sutaptasya brāhmaṇyasyāmalasya ca /",
  "GP12mkp1-93u:1055": "matprabhāvasya cograsya śuddhasyādhyayanasya ca // MarkP_8.75 //",
  "GP12mkp1-93u:1056": "anyāṃ dāsyāmi bhagavan ! kālaḥ kaścitpratīkṣyatām /",
  "GP12mkp1-93u:1057": "sāmprataṃ nāsti vikrītā patnī putraśca bālakaḥ // MarkP_8.76 //",
  "GP12mkp1-93u:1058": "viśvāmitra uvāca",
  "GP12mkp1-93u:1059": "caturbhāgaḥ sthito yo 'yaṃ divasasya narādhipa /",
  "GP12mkp1-93u:1060": "eṣa eva pratīkṣyo me vaktavyaṃ nottaraṃ tvayā // MarkP_8.77 //",
  "GP12mkp1-93u:1061": "pakṣiṇa ūcuḥ",
  "GP12mkp1-93u:1062": "tamevamuktvā rājendraṃ niṣṭhuraṃ nirghṛṇaṃ vacaḥ /",
  "GP12mkp1-93u:1063": "tadādāya dhanaṃ tūrṇaṃ kupitaḥ kauśiko yayau // MarkP_8.78 //",
  "GP12mkp1-93u:1064": "viśvāmitre gate rājā bhayaśokābdhimadhyagaḥ /",
  "GP12mkp1-93u:1065": "sarvākāraṃ viniścitya provācoccairadhomukhaḥ // MarkP_8.79 //",
  "GP12mkp1-93u:1066": "vittakrītena yo hyartho mayā preṣyeṇa mānavaḥ /",
  "GP12mkp1-93u:1067": "sa bravītu tvarāyukto yāvat tapati bhāskaraḥ // MarkP_8.80 //",
  "GP12mkp1-93u:1068": "athājagāma tvarito dharmaścaṇḍālarūpadhṛk /",
  "GP12mkp1-93u:1069": "durgandho vikṛto rūkṣaḥ śmaśrulo danturo ghṛṇī // MarkP_8.81 //",
  "GP12mkp1-93u:1070": "kṛṣṇo lambodaraḥ piṅgarūkṣākṣaḥ paruṣākṣaraḥ /",
  "GP12mkp1-93u:1071": "gṛhītapakṣipuñjaśca śavamālyairalaṅkṛtaḥ // MarkP_8.82 //",
  "GP12mkp1-93u:1072": "kapālahasto dīrghāsyo bhairavo 'tivadan muhuḥ /",
  "GP12mkp1-93u:1073": "śvagaṇābhivṛto ghoro yaṣṭihasto nirākṛtiḥ // MarkP_8.83 //",
  "GP12mkp1-93u:1074": "caṇḍāla uvāca",
  "GP12mkp1-93u:1075": "ahamartho tvayā śīghraṃ kathayasvātmavetanam /",
  "GP12mkp1-93u:1076": "stokena bahunā vāpi yena vai labhyate bhavān // MarkP_8.84 //",
  "GP12mkp1-93u:1077": "pakṣiṇa ūcuḥ",
  "GP12mkp1-93u:1078": "taṃ tādṛśamathālakṣya krūradṛṣṭiṃ suniṣṭhuram /",
  "GP12mkp1-93u:1079": "vadantamatiduḥ śīlaṃ kastvamityāha pārthivaḥ // MarkP_8.85 //",
  "GP12mkp1-93u:1080": "caṇḍāla uvāca",
  "GP12mkp1-93u:1081": "caṇḍālo 'hamihākhyātaḥ pravīreti purottame /",
  "GP12mkp1-93u:1082": "vikhyāto vadhyavadhako mṛtakambalahārakaḥ // MarkP_8.86 //",
  "GP12mkp1-93u:1083": "hariścandra uvāca",
  "GP12mkp1-93u:1084": "nāhaṃ caṇḍāladāsatvamiccheyaṃ suvigarhitam /",
  "GP12mkp1-93u:1085": "varaṃ sāpāgninā dagdho na caṇḍālavaśaṃ gataḥ // MarkP_8.87 //",
  "GP12mkp1-93u:1086": "pakṣiṇa ūcuḥ",
  "GP12mkp1-93u:1087": "tasyaivaṃ vadataḥ prāpto viśvāmitrastaponidhiḥ /",
  "GP12mkp1-93u:1088": "kopāmarṣavivṛtākṣaḥ prāha cedaṃ narādhaipam // MarkP_8.88 //",
  "GP12mkp1-93u:1089": "viśvāmitra uvāca",
  "GP12mkp1-93u:1090": "caṇḍālo 'yamanalpaṃ te dātuṃ vittamupasthitaḥ /",
  "GP12mkp1-93u:1091": "kasmānna dīyate mahyamaśeṣā yajñadakṣiṇā // MarkP_8.89 //",
  "GP12mkp1-93u:1092": "hariścandra uvāca",
  "GP12mkp1-93u:1093": "bhagavan ! sūryavaṃśotthamātmānaṃ vedme kauśika /",
  "GP12mkp1-93u:1094": "kathaṃ caṇḍāladāsatvaṃ gamiṣye vittakāmukaḥ // MarkP_8.90 //",
  "GP12mkp1-93u:1095": "viśvāmitra uvāca",
  "GP12mkp1-93u:1096": "yadi caṇḍālavittaṃ tvamātmavikrayajaṃ mama /",
  "GP12mkp1-93u:1097": "na pradāsyasi kālena śāpsyāmi tvāmasaṃśayam // MarkP_8.91 //",
  "GP12mkp1-93u:1098": "pakṣiṇa ūcuḥ",
  "GP12mkp1-93u:1099": "hariścandrastato rājā cintāvasthitajīvitaḥ /",
  "GP12mkp1-93u:1100": "prasīdeti vadan pādāvṛṣerjagrāha vihvalaḥ // MarkP_8.92 //",
  "GP12mkp1-93u:1101": "dāso 'smyārto 'smi bhīto 'smi tvadbhaktaśca viśeṣataḥ /",
  "GP12mkp1-93u:1102": "kuru prasādaṃ viprarṣe kaṣṭaścaṇḍālasaṅkaraḥ // MarkP_8.93 //",
  "GP12mkp1-93u:1103": "bhaveyaṃ vittaśeṣeṇa sarvakarmakaro vaśaḥ /",
  "GP12mkp1-93u:1104": "tavaiva muniśārdūla ! preṣyaścittānuvartakaḥ // MarkP_8.94 //",
  "GP12mkp1-93u:1105": "viśvāmitra uvāca",
  "GP12mkp1-93u:1106": "yadi preṣyo mama bhavān caṇḍālāya tato mayā /",
  "GP12mkp1-93u:1107": "dāsabhāvamanuprāpto datto vittārbudena vai // MarkP_8.95 //",
  "GP12mkp1-93u:1108": "pakṣiṇa ūcuḥ",
  "GP12mkp1-93u:1109": "ekamukte tadā tena śvapāko hṛṣṭamānasaḥ /",
  "GP12mkp1-93u:1110": "viśvāmitrāya taddravyaṃ dattvā baddhvā nareśvaram // MarkP_8.96 //",
  "GP12mkp1-93u:1111": "daṇḍaprahārasambhrāntamatīva vyākulendriyam /",
  "GP12mkp1-93u:1112": "iṣṭabandhuviyogārtamanayannijapattanam // MarkP_8.97 //",
  "GP12mkp1-93u:1113": "hariścandrastato rājā vasaṃścaṇḍālapattane /",
  "GP12mkp1-93u:1114": "prātarmadhyāhnasamaye sāyañcaitadagāyata // MarkP_8.98 //",
  "GP12mkp1-93u:1115": "bālā dīnamukhī dṛṣṭvā bālaṃ dīnamukhaṃ puraḥ /",
  "GP12mkp1-93u:1116": "māṃ smaratyasukhāviṣṭā mocayiṣyati nau nṛpaḥ // MarkP_8.99 //",
  "GP12mkp1-93u:1117": "upāttavitto viprāya dattvā vittamato 'dhikam /",
  "GP12mkp1-93u:1118": "na sā māṃ mṛgaśāvākṣī vetti pāpataraṃ kṛtam // MarkP_8.100 //",
  "GP12mkp1-93u:1119": "rājyanāśaḥ suhṛttyāgo bharyātanayavikrayaḥ /",
  "GP12mkp1-93u:1120": "prāptā caṇḍālatā ceyamaho duḥ khaparamparā // MarkP_8.101 //",
  "GP12mkp1-93u:1121": "evaṃ sa nivasan nityaṃ sasmāra dayitaṃ sutam /",
  "GP12mkp1-93u:1122": "āryāñcātmasamāviṣṭāṃ hṛtasarvasva āturaḥ // MarkP_8.102 //",
  "GP12mkp1-93u:1123": "kasyacittvatha kālasya mṛtacelāpahārakaḥ /",
  "GP12mkp1-93u:1124": "hariścandro 'bhavadrājā śmaśāne tadvaśānugaḥ // MarkP_8.103 //",
  "GP12mkp1-93u:1125": "caṇḍālenānuśiṣṭaśva mṛtacelāpahāriṇā /",
  "GP12mkp1-93u:1126": "śavāgamanamanvicchanniha tiṣṭha divāniśam // MarkP_8.104 //",
  "GP12mkp1-93u:1127": "idaṃ rājñe 'pi deyañca ṣaḍbhāgantu śavaṃ prati /",
  "GP12mkp1-93u:1128": "trayastu mama bhāgāḥ syurdvo bhāgau tava vetanam // MarkP_8.105 //",
  "GP12mkp1-93u:1129": "iti pratisamādiṣṭo jagāma śavamandiram /",
  "GP12mkp1-93u:1130": "diśantu dakṣiṇāṃ yatra vārāṇasyāṃ sthitaṃ tadā // MarkP_8.106 //",
  "GP12mkp1-93u:1131": "śmaśānaṃ ghorasaṃnādaṃ śivāśatasamākulam /",
  "GP12mkp1-93u:1132": "śavamaulisamākīrṇaṃ durgandhaṃ bahudhūmakam // MarkP_8.107 //",
  "GP12mkp1-93u:1133": "piśāca-bhūta-vetāla-ḍākinī-yakṣasaṅkulam /",
  "GP12mkp1-93u:1134": "gṛdhragomāyusaṅkīrṇaṃ śvavṛndaparivāritam // MarkP_8.108 //",
  "GP12mkp1-93u:1135": "asthisaṃghātasaṅkīrṇaṃ mahādurgandhasaṃkulam /",
  "GP12mkp1-93u:1136": "nānāmṛtasuhṛnnāda-raudrakolāhalāyutam // MarkP_8.109 //",
  "GP12mkp1-93u:1137": "hā putra ! mitra ! hā bandho ! bhrātarvatsa ! priyādya me /",
  "GP12mkp1-93u:1138": "hā pate ! bhagini ! mātarhā mātula ! pitāmaha // MarkP_8.110 //",
  "GP12mkp1-93u:1139": "mātāmaha ! pitaḥ ! kva gato 'syehi bāndhava /",
  "GP12mkp1-93u:1140": "ityevaṃ vadatāṃ yatra dhvaniḥ saṃśruyate mahān // MarkP_8.111 //",
  "GP12mkp1-93u:1141": "jvalanmāṃsa-vasā-medacchamacchamitasaṃkulam // MarkP_8.112 //",
  "GP12mkp1-93u:1142": "ardhadagdhāḥ śavāḥ śyāmā vikasaddantapaṅktayaḥ /",
  "GP12mkp1-93u:1143": "hasantīvāgnimadhyasthāḥ kāyasyeyaṃ daśā tviti // MarkP_8.113 //",
  "GP12mkp1-93u:1144": "agneścaṭacaṭāśabdo vayasāmasthipaṅktiṣu /",
  "GP12mkp1-93u:1145": "bāndhavākrāndaśabdaśca pukkaseṣu praharṣajaḥ // MarkP_8.114 //",
  "GP12mkp1-93u:1146": "gāyatāṃ bhūta-vetāla-piśācagaṇaḥ rakṣasām /",
  "GP12mkp1-93u:1147": "śrūyate sumahān ghoraḥ kalpānta iva niḥ svanaḥ // MarkP_8.115 //",
  "GP12mkp1-93u:1148": "mahāmahiṣakārīṣa-gośakṛdrāśisaṅkulam /",
  "GP12mkp1-93u:1149": "tadutthabhasmakūṭaiśca vṛtaṃ sāsthibhirunnataiḥ // MarkP_8.116 //",
  "GP12mkp1-93u:1150": "nānopahārastragdīpa-kākavikṣepakālikam /",
  "GP12mkp1-93u:1151": "anekaśabdabahulaṃ śmaśānaṃ narakāyate // MarkP_8.117 //",
  "GP12mkp1-93u:1152": "savahnigarbhairaśivaiḥ śivārutair",
  "GP12mkp1-93u:1153": "nināditaṃ bhīṣaṇarāvagahvaram /",
  "GP12mkp1-93u:1154": "bhayaṃ bhayasyāpyupasañjanairbhṛśaṃ",
  "GP12mkp1-93u:1155": "śmaśānamākrandavirāvadāruṇam // MarkP_8.118 //",
  "GP12mkp1-93u:1156": "sa rājā tatra samprāpto duḥ khitaḥ śocanodyataḥ /",
  "GP12mkp1-93u:1157": "hā bhṛtyā mantriṇo viprāḥ tadrājyaṃ vidhe gatam // MarkP_8.119 //",
  "GP12mkp1-93u:1158": "hā śaivye putra hā bāla māṃ tyaktvā mandabhāgyakam /",
  "GP12mkp1-93u:1159": "viśvāmitrasya doṣeṇa gatāḥ kutrāpi te mama // MarkP_8.120 //",
  "GP12mkp1-93u:1160": "ityevaṃ cintayaṃstatra caṇḍāloktaṃ punaḥ punaḥ /",
  "GP12mkp1-93u:1161": "malino rūkṣasarvāṅgaḥ keśavān gandhavān dhvajī // MarkP_8.121 //",
  "GP12mkp1-93u:1162": "lakuṭī kālakalpaśca dhāvaṃścāpi tatastataḥ /",
  "GP12mkp1-93u:1163": "asmin śava idaṃ mūlyaṃ prāptaṃ prāpsyāmi cāpyuta // MarkP_8.122 //",
  "GP12mkp1-93u:1164": "idaṃ mama idaṃ rājñe mukhyacaṇḍālake tvidam /",
  "GP12mkp1-93u:1165": "iti dhāvan diśo rājā jīvan yonyantaraṃ gataḥ // MarkP_8.123 //",
  "GP12mkp1-93u:1166": "jīrṇakarpaṇṭasugranthi-kṛtakanthāparigrahaḥ",
  "GP12mkp1-93u:1167": "citābhasmarajolipta-mukhabāhūdarāṅighrakaḥ // MarkP_8.124 //",
  "GP12mkp1-93u:1168": "nānāmedo-vasā-majjā liptapāṇyaṅguliḥ śvasan /",
  "GP12mkp1-93u:1169": "nānāśavodanakṛtā-hāratṛptiparāyaṇaḥ // MarkP_8.125 //",
  "GP12mkp1-93u:1170": "tadīyamālyasaṃśleṣakṛtamastakamaṇḍanaḥ /",
  "GP12mkp1-93u:1171": "na rātrau na divā śete hā heti pravadan muhuḥ // MarkP_8.126 //",
  "GP12mkp1-93u:1172": "evaṃ dvādaśamāsāstu nītāḥ śatasamopamāḥ /",
  "GP12mkp1-93u:1173": "sa kadācinnṛpaśreṣṭhaḥ śrānto bandhuviyogavān // MarkP_8.127 //",
  "GP12mkp1-93u:1174": "nidrābhibhūto rūkṣāṅgo niśceṣṭaḥ supta eva ca /",
  "GP12mkp1-93u:1175": "tatrāpi śayanīye sa dṛṣṭavānadbhutaṃ hamat // MarkP_8.128 //",
  "GP12mkp1-93u:1176": "śmaśānābhyāsayogena daivasya balavattayā /",
  "GP12mkp1-93u:1177": "anyadehena dattvā tu gurave gurudakṣiṇām // MarkP_8.129 //",
  "GP12mkp1-93u:1178": "tadā dvādaśa varṣāṇi duḥ khadānāttu niṣkṛtiḥ /",
  "GP12mkp1-93u:1179": "ātmānaṃ sa dadarśātha pukkasīgarbhasambhavam // MarkP_8.130 //",
  "GP12mkp1-93u:1180": "tatrasthaścāpyasau rājā so 'cintayadidaṃ tadā /",
  "GP12mkp1-93u:1181": "ito niṣkrāntamātro hi dānadharmaṃ karomyaham // MarkP_8.131 //",
  "GP12mkp1-93u:1182": "anantaraṃ sa jātastu tadā pukkasabālakaḥ /",
  "GP12mkp1-93u:1183": "śmaśānamṛtasaṃskāra-karaṇeṣu sadodyataḥ // MarkP_8.132 //",
  "GP12mkp1-93u:1184": "prāpte tu saptame varṣe śmaśāne 'tha mṛto dvijaḥ /",
  "GP12mkp1-93u:1185": "ānīto bandhubhirdṛṣṭastena tatrādhano guṇī // MarkP_8.133 //",
  "GP12mkp1-93u:1186": "mūlyārthinā tu tenāpi paribhūtāstu brāhmaṇāḥ /",
  "GP12mkp1-93u:1187": "ūcuste brāhmaṇāstatra viśvāmitrasya ceṣṭitam // MarkP_8.134 //",
  "GP12mkp1-93u:1188": "pāpiṣṭhamaśubhaṃ karma kuru tvaṃ pāpakāraka /",
  "GP12mkp1-93u:1189": "hariścandraḥ purā rājā viśvāmitreṇa pukkasaḥ // MarkP_8.135 //",
  "GP12mkp1-93u:1190": "kṛtaḥ puṇyavināśena brāhmaṇasvāpanāśanāt /",
  "GP12mkp1-93u:1191": "yadā na kṣamate teṣāṃ taiḥ sa śapto ruṣā tadā // MarkP_8.136 //",
  "GP12mkp1-93u:1192": "gaccha tvaṃ narakaṃ ghoramadhunaiva narādhama /",
  "GP12mkp1-93u:1193": "ityuktamātre vacane svapnasthaḥ sa nṛpastadā // MarkP_8.137 //",
  "GP12mkp1-93u:1194": "apaśyadyamadūtān vai pāśahastān bhayāvahān /",
  "GP12mkp1-93u:1195": "taiḥ saṃgṛhītamātmānaṃ nīyamānaṃ tadā balāt // MarkP_8.138 //",
  "GP12mkp1-93u:1196": "paśyati sma bhṛśaṃ khinno hā mātaḥ pitaradya me /",
  "GP12mkp1-93u:1197": "evaṃvādī sa narake tailadroṇyāṃ nipātitaḥ // MarkP_8.139 //",
  "GP12mkp1-93u:1198": "krakacaiḥ pāṭyamānastu kṣuradhārābhirapyadhaḥ /",
  "GP12mkp1-93u:1199": "andhe tamasi duḥ khārtaḥ pūyaśoṇitabhojanaḥ // MarkP_8.140 //",
  "GP12mkp1-93u:1200": "saptavarṣaṃ mṛtātmānaṃ pukkasatve dadarśa ha /",
  "GP12mkp1-93u:1201": "dinaṃ dinantu narake dahyate pacyate 'nyataḥ // MarkP_8.141 //",
  "GP12mkp1-93u:1202": "khidyate kṣobhyate 'nyatra māryate pāṭyate 'nyataḥ /",
  "GP12mkp1-93u:1203": "kṣāryate dīpyate 'nyatra śītavātāhato 'nyataḥ // MarkP_8.142 //",
  "GP12mkp1-93u:1204": "evaṃ dinaṃ varṣaśata-pramāṇaṃ narake 'bhavat /",
  "GP12mkp1-93u:1205": "tathā varṣaśataṃ tatra śrīvitaṃ narake bhaṭaiḥ // MarkP_8.143 //",
  "GP12mkp1-93u:1206": "tato nipātito bhūmau viṣṭhāśī śvā vyajāyata /",
  "GP12mkp1-93u:1207": "vāntāśī śītadagdhaśca māsamātre mṛto 'pi saḥ // MarkP_8.144 //",
  "GP12mkp1-93u:1208": "athāpaśyat kharaṃ dehaṃ hastinaṃ vānaraṃ paśum /",
  "GP12mkp1-93u:1209": "chāgaṃ viḍālaṃ kaṅkañca gāmaviṃ pakṣiṇaṃ kṛmim // MarkP_8.145 //",
  "GP12mkp1-93u:1210": "matsyaṃ kūrmaṃ varāhañca śvāvidhaṃ kukkuṭaṃ śukam /",
  "GP12mkp1-93u:1211": "śārikāṃ sthāvarāṃścaiva sarpamanyāṃśva dehinaḥ // MarkP_8.146 //",
  "GP12mkp1-93u:1212": "divase divase janma prāṇinaḥ prāṇinastadā /",
  "GP12mkp1-93u:1213": "apaśyad duḥ khasantapto dinaṃ varṣaśataṃ tathā // MarkP_8.147 //",
  "GP12mkp1-93u:1214": "evaṃ varṣaśataṃ pūrṇaṃ gataṃ tatra kuyoniṣu /",
  "GP12mkp1-93u:1215": "apaśyacca kadācit sa rājā tat svakulodbhavam // MarkP_8.148 //",
  "GP12mkp1-93u:1216": "tatra sthitasya tasyāpi rājyaṃ dyūtena hāritam /",
  "GP12mkp1-93u:1217": "bhāryā hṛtā ca putraśca sa caikākī vanaṃ gataḥ // MarkP_8.149 //",
  "GP12mkp1-93u:1218": "tatrāpaśyata sa siṃhaṃ vai vyāditāsyaṃ bhayāvaham /",
  "GP12mkp1-93u:1219": "bibhakṣayiṣumāyātaṃ śarabheṇa samanvitam // MarkP_8.150 //",
  "GP12mkp1-93u:1220": "punaśca bhakṣitaḥ so 'pi bhāryāṃ śocitumudyataḥ /",
  "GP12mkp1-93u:1221": "hā śaivye ! kva gatāsyadya māmihāpāsya duḥ khitam // MarkP_8.151 //",
  "GP12mkp1-93u:1222": "apaśyat punarevāpi bhāryāṃ svaṃ sahaputrakām /",
  "GP12mkp1-93u:1223": "trāyasva tvaṃ hariścandra kiṃ dyūtena tava prabho // MarkP_8.152 //",
  "GP12mkp1-93u:1224": "putraste śocyatāṃ prāpto bharyaṃyā śaivyayā saha /",
  "GP12mkp1-93u:1225": "sa nāpaśyat punarapi dhāvamānaḥ punaḥ punaḥ // MarkP_8.153 //",
  "GP12mkp1-93u:1226": "athāpaśyat punarapi svargasthaḥ sa narādhipaḥ /",
  "GP12mkp1-93u:1227": "nīyate muktakeśī sā dīnā vivasanā balāt // MarkP_8.154 //",
  "GP12mkp1-93u:1228": "hāhāvākyaṃ pramuñcantī trāyasvetyasakṛtsvanā /",
  "GP12mkp1-93u:1229": "athāpaśyat punastatra dharmarājasya śāsanāt // MarkP_8.155 //",
  "GP12mkp1-93u:1230": "ākrāndantyantarīkṣasthā āgaccheha narādhipa /",
  "GP12mkp1-93u:1231": "viśvāmitreṇa vijñapto yamo rājaṃstavārthataḥ // MarkP_8.156 //",
  "GP12mkp1-93u:1232": "ityuktvā sarpapāśaistu nīyate balavadvibhuḥ /",
  "GP12mkp1-93u:1233": "śrāddhadevena kathitaṃ viśvāmitrasya ceṣṭitam // MarkP_8.157 //",
  "GP12mkp1-93u:1234": "tatrāpi tasya vikṛtirnādharmotthā vyavardhata /",
  "GP12mkp1-93u:1235": "etāḥ sarvā daśāstasya yāḥ svapne sampradarśitāḥ // MarkP_8.158 //",
  "GP12mkp1-93u:1236": "sarvāstāstena sambhuktā yāvadvarṣāṇi dvādaśa /",
  "GP12mkp1-93u:1237": "atīte dvādaśe varṣa nīyamāno bhaṭairbalāt // MarkP_8.159 //",
  "GP12mkp1-93u:1238": "yamaṃ so 'paśyadākārāduvāca ca narādhipam /",
  "GP12mkp1-93u:1239": "viśvāmitrasya kopo 'yaṃ durnivāryo mahātmanaḥ // MarkP_8.160 //",
  "GP12mkp1-93u:1240": "putrasya te mṛtyumapi pradāsyati sa kauśikaḥ /",
  "GP12mkp1-93u:1241": "gaccha tvaṃ mānuṣaṃ lokaṃ duḥ khaśeṣañca bhuṅkṣva vai /",
  "GP12mkp1-93u:1242": "gatasya tatra rājendra śreyastava bhaviṣyati // MarkP_8.161 //",
  "GP12mkp1-93u:1243": "vyatīte dvādaśe varṣe duḥ khasyānte narādhipaḥ /",
  "GP12mkp1-93u:1244": "antarīkṣācca patito yamadūtaiḥ praṇoditaḥ // MarkP_8.162 //",
  "GP12mkp1-93u:1245": "patito yamalokācca vibuddho bhayasambhramāt /",
  "GP12mkp1-93u:1246": "aho kaṣṭamiti dhyātvā kṣate kṣārāvasevanam // MarkP_8.163 //",
  "GP12mkp1-93u:1247": "svapne duḥ khaṃ mahaddṛṣṭaṃ yasyānto nopalabhyate /",
  "GP12mkp1-93u:1248": "svapne dṛṣṭaṃ mayā yattu kiṃ nu me dvādaśāḥ samāḥ // MarkP_8.164 //",
  "GP12mkp1-93u:1249": "gatetyapṛcchat tatrasthān pukkasāṃstu sa sambhramāt /",
  "GP12mkp1-93u:1250": "netyucuḥ kecit tatrasthā evamevāpare 'bruvan // MarkP_8.165 //",
  "GP12mkp1-93u:1251": "śrutvā duḥ khī tadā rājā devān śaraṇamīyivān /",
  "GP12mkp1-93u:1252": "svasti kurvantu me devāḥ śaivyāyā bālakasya ca // MarkP_8.166 //",
  "GP12mkp1-93u:1253": "namo dharmāya mahate namaḥ kṛṣṇāya vedhase /",
  "GP12mkp1-93u:1254": "parāvarāya śuddhāya purāṇāyāvyayāya ca // MarkP_8.167 //",
  "GP12mkp1-93u:1255": "namo bṛhaspate tubhyaṃ namaste vāsavāya ca /",
  "GP12mkp1-93u:1256": "evamuktvā sa rājā tu yuktaḥ pukkasakarmaṇi // MarkP_8.168 //",
  "GP12mkp1-93u:1257": "śavānāṃ mūlyakaraṇe punarnaṣṭasmṛtiryathā /",
  "GP12mkp1-93u:1258": "malino jaṭilaḥ kṛṣṇo lakuṭī vihvalo nṛpaḥ // MarkP_8.169 //",
  "GP12mkp1-93u:1259": "naiva putro na bhāryā tu tasya vai smṛtigocare /",
  "GP12mkp1-93u:1260": "naṣṭotsāho rājyanāśāt śmaśāne nivasaṃstadā // MarkP_8.170 //",
  "GP12mkp1-93u:1261": "athājagāma svasutaṃ mṛtamādāya lāpinī /",
  "GP12mkp1-93u:1262": "bhāryā tasya narendrasya sarpadaṣṭaṃ hi bālakam // MarkP_8.171 //",
  "GP12mkp1-93u:1263": "hā vatsa ! hā putra ! śiśo ! ityevaṃ vadatī muhuḥ /",
  "GP12mkp1-93u:1264": "kṛśā vivarṇā vimanāḥ pāṃśudhvastaśiroruhā // MarkP_8.172 //",
  "GP12mkp1-93u:1265": "rājapatnyuvāca",
  "GP12mkp1-93u:1266": "hā rājannadya bālaṃ tvaṃ paśya somaṃ mahītale /",
  "GP12mkp1-93u:1267": "ramamāṇaṃ purā dṛṣṭaṃ duṣṭāhinā mṛtam // MarkP_8.173 //",
  "GP12mkp1-93u:1268": "tasyā vilāpaśabdaṃ tamākarṇya sa narādhipaḥ /",
  "GP12mkp1-93u:1269": "jagāma tvarito 'treti bhavitā mṛtakambalaḥ // MarkP_8.174 //",
  "GP12mkp1-93u:1270": "sa tāṃ rorudatīṃ bhāryāṃ nābhyajānāttu pārthivaḥ /",
  "GP12mkp1-93u:1271": "cirapravāsasantaptāṃ punarjātāmivābalām // MarkP_8.175 //",
  "GP12mkp1-93u:1272": "sāpi taṃ cārukeśāntaṃ purā dṛṣṭvā jaṭālakam /",
  "GP12mkp1-93u:1273": "nābhyajānānnṛpasutā śuṣkavṛkṣopamaṃ nṛpam // MarkP_8.176 //",
  "GP12mkp1-93u:1274": "so 'pi kṛṣṇapaṭe bālaṃ dṛṣṭvāśīviṣapīḍitam /",
  "GP12mkp1-93u:1275": "narendralakṣaṇopetaṃ cintāmāpa nareśvaraḥ // MarkP_8.177 //",
  "GP12mkp1-93u:1276": "aho kaṣṭaṃ narendrasya kasyāpyeṣa kule śiśuḥ /",
  "GP12mkp1-93u:1277": "jāto nītaḥ kṛtāntena kāmapyāśāṃ durātmanā // MarkP_8.178 //",
  "GP12mkp1-93u:1278": "evaṃ dṛṣṭvā hi me bālaṃ māturutsaṅgaśāyinam /",
  "GP12mkp1-93u:1279": "smṛtimabhyāgato bālo rohitāśvo 'bjalocanaḥ // MarkP_8.179 //",
  "GP12mkp1-93u:1280": "so 'pyetāmeva me vatso vayo 'vasthāmupāgataḥ /",
  "GP12mkp1-93u:1281": "nīto yadi na ghoreṇa kṛtāntenātmano vaśam // MarkP_8.180 //",
  "GP12mkp1-93u:1282": "rājapatnyuvāca",
  "GP12mkp1-93u:1283": "hā vatsa ! kasya pāpasya apadhyānādidaṃ mahat /",
  "GP12mkp1-93u:1284": "duḥ khamāpatitaṃ ghoraṃ yasyānto nopalabhyate // MarkP_8.181 //",
  "GP12mkp1-93u:1285": "hā nātha ! rājan ! bhavatā māmanāśvāsya duḥ khitām /",
  "GP12mkp1-93u:1286": "kvāpi santiṣṭhatā sthāne viśrabdhaṃ sthīyate katham // MarkP_8.182 //",
  "GP12mkp1-93u:1287": "rājyanāśaḥ suhṛttyāgo bhāryātanayavikrayaḥ /",
  "GP12mkp1-93u:1288": "hariścandrasya rājarṣeḥ kiṃ vidhe ! na kṛtaṃ tvayā // MarkP_8.183 //",
  "GP12mkp1-93u:1289": "iti tasyā vacaḥ śrutvā rājā svasthānataścyutaḥ /",
  "GP12mkp1-93u:1290": "pratyabhijñāya dayitāṃ putrañca nidhanaṃ gatam // MarkP_8.184 //",
  "GP12mkp1-93u:1291": "kaṣṭaṃ śaivyeyameṣā hi sa bālo 'yamitīrayan /",
  "GP12mkp1-93u:1292": "ruroda duḥ khasantapto mūrcchāmabhijagāma ca // MarkP_8.185 //",
  "GP12mkp1-93u:1293": "sā ca taṃ pratyabhijñāya tāmavasthāmupāgatam /",
  "GP12mkp1-93u:1294": "mūrcchitā nipapātārtā niśceṣṭā dharaṇītale // MarkP_8.186 //",
  "GP12mkp1-93u:1295": "cetaḥ samprāpya rājendro rājapatnī ca tai samam /",
  "GP12mkp1-93u:1296": "vilepatuḥ susantaptau śokabhārāvapīḍitau // MarkP_8.187 //",
  "GP12mkp1-93u:1297": "rājovāca",
  "GP12mkp1-93u:1298": "hā vatsa ! sukumāraṃ te svakṣibhrūnāsikālakam /",
  "GP12mkp1-93u:1299": "paśyato me mukhaṃ dīnaṃ hṛdayaṃ kiṃ na dīryate // MarkP_8.188 //",
  "GP12mkp1-93u:1300": "tāta ! tāteti madhuraṃ bruvāṇaṃ svayamāgatam /",
  "GP12mkp1-93u:1301": "upaguhya vadiṣye kaṃ vatsa ! vatseti sauhṛdāt // MarkP_8.189 //",
  "GP12mkp1-93u:1302": "kasya jānupraṇītena piṅgena kṣitireṇunā /",
  "GP12mkp1-93u:1303": "mamottarīyamutsaṅgaṃ tathāṅgaṃ malameṣyati // MarkP_8.190 //",
  "GP12mkp1-93u:1304": "aṅgapratyaṅgasambhūto manohṛdayanandanaḥ /",
  "GP12mkp1-93u:1305": "mayā kupitrā hā vatsa ! vikrīto yena vastuvat // MarkP_8.191 //",
  "GP12mkp1-93u:1306": "hṛtvā rājyamaśeṣaṃ me sasādhanadhanaṃ mahat /",
  "GP12mkp1-93u:1307": "daivāhinā nṛśaṃsena daṣṭo me tanayastataḥ // MarkP_8.192 //",
  "GP12mkp1-93u:1308": "ahaṃ daivāhidaṣṭasya putrasyānanapaṅkajam /",
  "GP12mkp1-93u:1309": "nirīkṣannapi ghoreṇa viṣeṇāndhīkṛto 'dhunā // MarkP_8.193 //",
  "GP12mkp1-93u:1310": "ekamukttavā tamādāya bālakaṃ bāṣpagadgadaḥ /",
  "GP12mkp1-93u:1311": "pariṣvajya ca niśceṣṭo mūrcchayā nipapāta ha // MarkP_8.194 //",
  "GP12mkp1-93u:1312": "rājapatnyuvāca",
  "GP12mkp1-93u:1313": "ayaṃ sa puruṣavyāghraḥ svareṇaivopalakṣyate /",
  "GP12mkp1-93u:1314": "vidvajjanamanaścandro hariścandro na saṃśayaḥ // MarkP_8.195 //",
  "GP12mkp1-93u:1315": "tathāsya nāsikā tuṅgā agrato 'dhomukhaṃ gatā /",
  "GP12mkp1-93u:1316": "dantāśca mukulaprakhyāḥ khyātakīrtermahātmanaḥ // MarkP_8.196 //",
  "GP12mkp1-93u:1317": "śmaśānamāgataḥ kasmādadyaiṣa sa nareśvaraḥ /",
  "GP12mkp1-93u:1318": "apahāya putraśokaṃ sāpaśyat patitaṃ patim // MarkP_8.197 //",
  "GP12mkp1-93u:1319": "prakṛṣṭā vismitā dīnā bhartṛputrādhipīḍitā /",
  "GP12mkp1-93u:1320": "vīkṣantī sā tato 'paśyad bhartṛdaṇḍaṃ jugupsitam // MarkP_8.198 //",
  "GP12mkp1-93u:1321": "śvapākārhamato mohaṃ jagāmāyatalocanā /",
  "GP12mkp1-93u:1322": "prāpya cetaśca śanakaiḥ sagadgadamabhāṣata // MarkP_8.199 //",
  "GP12mkp1-93u:1323": "dhik tvāṃ daivātikaruṇāṃ nirmaryādaṃ jugupsitam /",
  "GP12mkp1-93u:1324": "yenāyamamaraprakhyo nīto rājā śvapākatām // MarkP_8.200 //",
  "GP12mkp1-93u:1325": "rājyanāśaṃ suhṛttyāgaṃ bhāryā-tanayavikrayam /",
  "GP12mkp1-93u:1326": "prāpayitvāpi no kuktaścaṇḍālo 'yaṃ kṛto nṛpaḥ // MarkP_8.201 //",
  "GP12mkp1-93u:1327": "hā rājan ! jātasantāpāmitthaṃ māṃ dharaṇītalāt /",
  "GP12mkp1-93u:1328": "utthāpya nādya paryaṅkamāroheti kimucyate // MarkP_8.202 //",
  "GP12mkp1-93u:1329": "nādya paśyāmi te chatraṃ bhṛṅgāramathavā punaḥ /",
  "GP12mkp1-93u:1330": "cāmaraṃ vyajanañcāpi ko 'yaṃ vidhiviparyayaḥ // MarkP_8.203 //",
  "GP12mkp1-93u:1331": "yasyāgre vrajataḥ pūrvaṃ rājāno bhṛtyatāṃ gatāḥ /",
  "GP12mkp1-93u:1332": "svottarīyairakurvanta nīrajaskaṃ mahītalam // MarkP_8.204 //",
  "GP12mkp1-93u:1333": "so 'yaṃ kapālasaṃlagna-ghaṭīghaṭanirantare /",
  "GP12mkp1-93u:1334": "mṛtanirmālyasūtrāntargūgkeśe sudāruṇe // MarkP_8.205 //",
  "GP12mkp1-93u:1335": "vasānisyandasaṃśuṣka-mahīpuṭakamaṇḍite /",
  "GP12mkp1-93u:1336": "bhasmāṅgārārdhadagdhāsthi-majjāsaṅghaṭṭabhīṣaṇe // MarkP_8.206 //",
  "GP12mkp1-93u:1337": "gṛdhra-gomāyunādārtanaṣṭakṣudravihaṅgame /",
  "GP12mkp1-93u:1338": "citādhūmātatirucā nīlīkṛtadigantare // MarkP_8.207 //",
  "GP12mkp1-93u:1339": "kuṇapāsvādanamudā samprahṛṣṭaniśācare /",
  "GP12mkp1-93u:1340": "caratyamedhye rājendraḥ śmaśāne duḥ khapīḍitaḥ // MarkP_8.208 //",
  "GP12mkp1-93u:1341": "evamuktvā samāśliṣya kaṇṭhaṃ rājño nṛpātmajā /",
  "GP12mkp1-93u:1342": "kaṣṭaśokaśatādhārā vilalāpārtayā girā // MarkP_8.209 //",
  "GP12mkp1-93u:1343": "rājapatnyuvāca",
  "GP12mkp1-93u:1344": "rājan ! svapno 'tha tathyaṃ vā yadetanmanyate bhavān /",
  "GP12mkp1-93u:1345": "tat kathyatāṃ mahābhāga mano vai muhyate mama // MarkP_8.210 //",
  "GP12mkp1-93u:1346": "yadyetadevaṃ dharmajña nāsti dharme sahāyatā /",
  "GP12mkp1-93u:1347": "tathaiva vipradevādipūjane pālane bhuvaḥ // MarkP_8.211 //",
  "GP12mkp1-93u:1348": "nāsti dharmaḥ kutaḥ satyamārjavaṃ cānṛśaṃsatā /",
  "GP12mkp1-93u:1349": "yatra tvaṃ dharmaparamaḥ svarājyādavaropitaḥ // MarkP_8.212 //",
  "GP12mkp1-93u:1350": "iti tasyā vacaḥ śrutvā niśvasyoṣṇaṃ sagadgadam /",
  "GP12mkp1-93u:1351": "kathayāmāsa tanvaṅgyā yathā prāptā śvapākatā // MarkP_8.213 //",
  "GP12mkp1-93u:1352": "ruditvā sāpi suciraṃ niśvasyoṣṇañca duḥ khitā /",
  "GP12mkp1-93u:1353": "svaputramaraṇaṃ bhīruryathāvṛttaṃ nyavedayat // MarkP_8.214 //",
  "GP12mkp1-93u:1354": "rājovāca",
  "GP12mkp1-93u:1355": "priye ! na rocaye dīrghaṃ kālaṃ kleśamupāsitum /",
  "GP12mkp1-93u:1356": "nātmāyattaśca tanvaṅgi paśya me mandabhāgyatām // MarkP_8.215 //",
  "GP12mkp1-93u:1357": "caṇḍālenānanujñātaḥ pravekṣye jvalanaṃ yadi /",
  "GP12mkp1-93u:1358": "caṇḍāladāsatāṃ yāsye punarapyanyajanmani // MarkP_8.216 //",
  "GP12mkp1-93u:1359": "narake ca tapiṣyāmi koṭakaḥ kṛmibhojanaḥ /",
  "GP12mkp1-93u:1360": "vaitaraṇyāṃ mahāpūya-vasāsṛk-snāyupicchile // MarkP_8.217 //",
  "GP12mkp1-93u:1361": "asipatravane prāpya chedaṃ prāpsyāmi dāruṇam /",
  "GP12mkp1-93u:1362": "tāpaṃ prāpsyāmi vā prāpya mahārauravarauravau // MarkP_8.218 //",
  "GP12mkp1-93u:1363": "magnasya duḥ khajaladhau pāraḥ prāṇaviyojanam /",
  "GP12mkp1-93u:1364": "eko 'pi bālako yo 'yamāsīdvaṃśakaraḥ sutaḥ // MarkP_8.219 //",
  "GP12mkp1-93u:1365": "mama daivāmbuvegena magnaḥ so 'pi balīyasā /",
  "GP12mkp1-93u:1366": "kathaṃ prāṇān vimuñcāmi parāyatto 'smi durgataḥ // MarkP_8.220 //",
  "GP12mkp1-93u:1367": "athavā nārtinā kliṣṭo naraḥ pāpamavekṣate /",
  "GP12mkp1-93u:1368": "tiryaktve nāsti tadduḥ śaṃ nāsipatravane tathā // MarkP_8.221 //",
  "GP12mkp1-93u:1369": "vaitaraṇyāṅkutastādṛg yādṛśaṃ putraviplave /",
  "GP12mkp1-93u:1370": "so 'haṃ sutaśirīreṇa dīpyamāne hutāśane // MarkP_8.222 //",
  "GP12mkp1-93u:1371": "nipatiṣyāmi tanvaṅgi kṣantavyaṃ kukṛtaṃ mama /",
  "GP12mkp1-93u:1372": "anujñātā ca gaccha tvaṃ vipraveśma suchismite // MarkP_8.223 //",
  "GP12mkp1-93u:1373": "mama vākyañca tanvaṅgi nibodhādṛtamānasā /",
  "GP12mkp1-93u:1374": "yadi dattaṃ yadi hutaṃ guravo yadi toṣitāḥ // MarkP_8.224 //",
  "GP12mkp1-93u:1375": "paratra saṅgamo bhūyāt putreṇa saha ca tvayā /",
  "GP12mkp1-93u:1376": "iha loke kutastvetad bhaviṣyati mameṅgitam // MarkP_8.225 //",
  "GP12mkp1-93u:1377": "tvayā saha mama śreyo gamanaṃ putramārgaṇe /",
  "GP12mkp1-93u:1378": "yanmayā hasatā kiñcidrahasye vā śucismite // MarkP_8.226 //",
  "GP12mkp1-93u:1379": "aślīlamuktaṃ tat sarvaṃ kṣantavyaṃ mama yācataḥ /",
  "GP12mkp1-93u:1380": "rājapatnīti garveṇa nāvajñeyaḥ sa te dvijaḥ /",
  "GP12mkp1-93u:1381": "sarvayatnena te toṣyaḥ svāmidaivatavacchubhe // MarkP_8.227 //",
  "GP12mkp1-93u:1382": "rājapatnyuvāca",
  "GP12mkp1-93u:1383": "ahamapyatra rājarṣe dīpyamāne hutāśane /",
  "GP12mkp1-93u:1384": "duḥ khabhārāsahādyaiva saha yāsyāmi vai tvayā // MarkP_8.228 //",
  "GP12mkp1-93u:1385": "pakṣiṇa ūcuḥ",
  "GP12mkp1-93u:1386": "tataḥ kṛtvā citāṃ rājā āropya tanayaṃ svakam /",
  "GP12mkp1-93u:1387": "bhāryayā sahitaścāsau baddhāñjalipuṭastadā // MarkP_8.229 //",
  "GP12mkp1-93u:1388": "cintayan paramātmānamīśaṃ nārāyaṇaṃ harim /",
  "GP12mkp1-93u:1389": "hṛtkoṭaraguhāsīnaṃ vāsudevaṃ sureśvaram /",
  "GP12mkp1-93u:1390": "anādinidhanaṃ brahma kṛṣṇaṃ pītāmbaraṃ śubham // MarkP_8.230 //",
  "GP12mkp1-93u:1391": "tasya cintayamānasya sarve devāḥ savāsavāḥ /",
  "GP12mkp1-93u:1392": "dharmaṃ pramukhataḥ kṛtvā samājagmustvarānvitāḥ // MarkP_8.231 //",
  "GP12mkp1-93u:1393": "āgatya sarve procuste bho bho rājan ! śṛṇu prabho /",
  "GP12mkp1-93u:1394": "ayaṃ pitāmahaḥ sākṣāddharmaśca bhagavān svayam // MarkP_8.232 //",
  "GP12mkp1-93u:1395": "sādhyāśca viśve maruto lokapālāḥ savāhanāḥ /",
  "GP12mkp1-93u:1396": "nāgāḥ siddhāḥ sagandharvā rudrāścaiva tathāśvinau // MarkP_8.233 //",
  "GP12mkp1-93u:1397": "ete cānye ca bahavo viśvāmitrastathaiva ca /",
  "GP12mkp1-93u:1398": "viśvatrayeṇa yo mitraṃ kartuṃ na śakitaḥ purā // MarkP_8.234 //",
  "GP12mkp1-93u:1399": "viśvāmitrastu te maitrīmiṣṭañcāhartumicchati /",
  "GP12mkp1-93u:1400": "āruroha tataḥ prāpto dharmaḥ śakro 'tha gādhijaḥ // MarkP_8.235 //",
  "GP12mkp1-93u:1401": "dharmi uvāca",
  "GP12mkp1-93u:1402": "mā rājan ! sāhasaṃ kārṣordharmo 'haṃ tvāmupāgataḥ /",
  "GP12mkp1-93u:1403": "titikṣā-dama-satyādyaiḥ svaguṇaiḥ paritoṣitaḥ // MarkP_8.236 //",
  "GP12mkp1-93u:1404": "indra uvāca",
  "GP12mkp1-93u:1405": "hariścandra māhabhāga ! prāptaḥ śakro 'smite 'ntikam /",
  "GP12mkp1-93u:1406": "tvayā sabhāryaputreṇa jitā lokāḥ sanātanāḥ // MarkP_8.237 //",
  "GP12mkp1-93u:1407": "āroha tridivaṃ rājan ! bhāryāputrasamanvitaḥ /",
  "GP12mkp1-93u:1408": "suduṣprāptaṃ narairanyairjitamātmīyakarmabhiḥ // MarkP_8.238 //",
  "GP12mkp1-93u:1409": "pakṣiṇa ūcuḥ",
  "GP12mkp1-93u:1410": "tato 'mṛtamayaṃ varṣamapamṛtyuvināśanam /",
  "GP12mkp1-93u:1411": "indraḥ prāsṛjadākāśāccitāsthānagataḥ prabhuḥ // MarkP_8.239 //",
  "GP12mkp1-93u:1412": "puṣpavarṣañca sumahaddevadundubhinisvanam /",
  "GP12mkp1-93u:1413": "tatastato vartamāne samāje devasaṃkule // MarkP_8.240 //",
  "GP12mkp1-93u:1414": "samuttasthau tataḥ putro rājñastasya mahātmanaḥ /",
  "GP12mkp1-93u:1415": "sukumāratanuḥ susthaḥ prasannendriyamānasaḥ // MarkP_8.241 //",
  "GP12mkp1-93u:1416": "tato rājā hariścandraḥ pariṣvajya sutaṃ kṣaṇāt /",
  "GP12mkp1-93u:1417": "sabhāryaḥ sa śriyā yukto divyamālyāmbarānvitaḥ // MarkP_8.242 //",
  "GP12mkp1-93u:1418": "susthaḥ sampūrṇahṛdayo mudā paramayā yutaḥ /",
  "GP12mkp1-93u:1419": "babhūva tatkṣaṇādindro bhūyaścainamabhāṣata // MarkP_8.243 //",
  "GP12mkp1-93u:1420": "sabhāryastvaṃ saputraśca prāpsyase sadgatiṃ parām /",
  "GP12mkp1-93u:1421": "samāroha māhabhāga nijānāṃ karmaṇāṃ phalaiḥ // MarkP_8.244 //",
  "GP12mkp1-93u:1422": "hariścandra uvāca",
  "GP12mkp1-93u:1423": "devarājānanujñātaḥ svāminā śvapacena vai /",
  "GP12mkp1-93u:1424": "agatvā niṣkṛtiṃ tasya nārokṣye 'haṃ surālayam // MarkP_8.245 //",
  "GP12mkp1-93u:1425": "dharma uvāca",
  "GP12mkp1-93u:1426": "tavainaṃ bhāvinaṃ kleśamavagamyātmamāyayā /",
  "GP12mkp1-93u:1427": "ātmā śvapākatāṃ nīto darśitaṃ tacca cāpalam // MarkP_8.246 //",
  "GP12mkp1-93u:1428": "indra uvāca",
  "GP12mkp1-93u:1429": "prārthyate yat paraṃ sthānaṃ samastairmanujairbhuvi /",
  "GP12mkp1-93u:1430": "tadāroha hariścandra sthānaṃ puṇyakṛtāṃ nṛṇām // MarkP_8.247 //",
  "GP12mkp1-93u:1431": "hariścandra uvāca",
  "GP12mkp1-93u:1432": "devārāja ! namastubhyaṃ vākyañcaitannibodha me /",
  "GP12mkp1-93u:1433": "prasādasumukhaṃ yat tvāṃ bravīmi praśrayānvitaḥ // MarkP_8.248 //",
  "GP12mkp1-93u:1434": "macchokamagnamanasaḥ kośalānagare janāḥ /",
  "GP12mkp1-93u:1435": "tiṣṭhanti tānapohyādya kathaṃ yāsyāmyahaṃ divam // MarkP_8.249 //",
  "GP12mkp1-93u:1436": "brahmahatyā gurorghāto govadhaḥ strīvadhastathā /",
  "GP12mkp1-93u:1437": "tulyamebhirmahāpāpaṃ bhaktatyāge 'pyudāhṛtam // MarkP_8.250 //",
  "GP12mkp1-93u:1438": "bhajantaṃ bhaktamatyājyamaduṣṭaṃ tyajataḥ sukham /",
  "GP12mkp1-93u:1439": "neha nāmutra paśyāmi tasmācchakra ! divaṃ vraja // MarkP_8.251 //",
  "GP12mkp1-93u:1440": "yadi te sahitāḥ svargaṃ mayā yānti sureśvara /",
  "GP12mkp1-93u:1441": "tato 'hamapi yāsyāmi narakaṃ vāpi taiḥ saha // MarkP_8.252 //",
  "GP12mkp1-93u:1442": "indra uvāca",
  "GP12mkp1-93u:1443": "bahūni puṇyapāpāni teṣāṃ bhinnāni vai pṛthak /",
  "GP12mkp1-93u:1444": "kathaṃ saṅghātabhogyaṃ tvaṃ bhūyaḥ svargamavāpsyasi // MarkP_8.253 //",
  "GP12mkp1-93u:1445": "hariścandra uvāca",
  "GP12mkp1-93u:1446": "śakra bhuṅkte nṛpo rājyaṃ prabhāveṇa kuṭumbinām /",
  "GP12mkp1-93u:1447": "yajate ca mahāyajñaiḥ karma paurtaṃ karoti ca // MarkP_8.254 //",
  "GP12mkp1-93u:1448": "tacca teṣāṃ prabhāveṇa mayā sarvamanuṣṭhitam /",
  "GP12mkp1-93u:1449": "upakartṝn na santyakṣye tānahaṃ svargalipsayā // MarkP_8.255 //",
  "GP12mkp1-93u:1450": "tasmādyanmama deveśa kiñcidasti suceṣṭitam /",
  "GP12mkp1-93u:1451": "dattamiṣṭamatho japtaṃ sāmānyaṃ taistadastu naḥ // MarkP_8.256 //",
  "GP12mkp1-93u:1452": "bahukālopabhogyaṃ hi phalaṃ yanmama karmaṇaḥ /",
  "GP12mkp1-93u:1453": "tadastu dinamapyekaṃ taiḥ samaṃ tvatprasādataḥ // MarkP_8.257 //",
  "GP12mkp1-93u:1454": "pakṣiṇa ūcuḥ",
  "GP12mkp1-93u:1455": "evaṃ bhaviṣyatītyuktvā śakrastribhuvaneśvaraḥ /",
  "GP12mkp1-93u:1456": "prasannacetā dharmaśca viśvāmitraśca gādhijaḥ // MarkP_8.258 //",
  "GP12mkp1-93u:1457": "vimānakoṭisambaddhaṃ svargalokānmahītalam /",
  "GP12mkp1-93u:1458": "gatvāyodhyājanaṃ prāha divamāruhyatāmiti // MarkP_8.259 //",
  "GP12mkp1-93u:1459": "tadindrasya vacaḥ śrutvā prītyā tasya ca bhūpateḥ /",
  "GP12mkp1-93u:1460": "ānīya rohitāścañca viśvāmitro mahātapāḥ // MarkP_8.260 //",
  "GP12mkp1-93u:1461": "ayodhyākhye pure ramye so 'bhyasiñcannṛpātmajam /",
  "GP12mkp1-93u:1462": "devaiśca munibhiḥ siddhairabhiṣicya narādhipam // MarkP_8.261 //",
  "GP12mkp1-93u:1463": "rājñā saha tadā sarve hṛṣṭapuṣṭasuhṛjjanāḥ /",
  "GP12mkp1-93u:1464": "saputrabhṛtyadārāste divamāruruhurjanāḥ // MarkP_8.262 //",
  "GP12mkp1-93u:1465": "pade pade vimānāt te vimānamagaman narāḥ /",
  "GP12mkp1-93u:1466": "tadā sambhūtaharṣo 'sau hariścandraśca pārthivaḥ // MarkP_8.263 //",
  "GP12mkp1-93u:1467": "samprāpya bhūtimatulāṃ vimānaiḥ sa mahīpatiḥ /",
  "GP12mkp1-93u:1468": "āsāñcakre purākāre vapraprākārasaṃvṛte // MarkP_8.264 //",
  "GP12mkp1-93u:1469": "tatastasyardhimālokya ślokaṃ tatrośanā jagau /",
  "GP12mkp1-93u:1470": "daityācāryo mahābhāgaḥ sarvaśāstrārthatattvavit // MarkP_8.265 //",
  "GP12mkp1-93u:1471": "śukra uvāca",
  "GP12mkp1-93u:1472": "hariścandrasamo rājā na bhūto na bhaviṣyati /",
  "GP12mkp1-93u:1473": "yaḥ śṛṇoti svaduḥ khārtaḥ sa sukhaṃ mahadāpnuyāt // MarkP_8.266 //",
  "GP12mkp1-93u:1474": "svargārthoprāpnuyāt svargaṃ putrārtho putramāpnuyāt /",
  "GP12mkp1-93u:1475": "bhāryārtho prāpnuyādbhāryāṃ rājyārtho rājyamāpnuyāt // MarkP_8.267 //",
  "GP12mkp1-93u:1476": "aho titikṣāmāhātmyamaho dānaphalaṃ mahat /",
  "GP12mkp1-93u:1477": "yadāgato hariścandraḥ purīñcendratvamāptavān // MarkP_8.268 //",
  "GP12mkp1-93u:1478": "pakṣiṇa ūcuḥ",
  "GP12mkp1-93u:1479": "etat te sarvamākhyātaṃ hariścandraviceṣṭitam /",
  "GP12mkp1-93u:1480": "ataḥ paraṃ kathāśeṣaḥ śrūyatāṃ munisattama // MarkP_8.269 //",
  "GP12mkp1-93u:1481": "vipāko rājasūyasya pṛthivīkṣayakāraṇam /",
  "GP12mkp1-93u:1482": "tadvipākanimittañca yuddhamāḍibakaṃ mahat // MarkP_8.270 //",
  "GP12mkp1-93u:1483": "iti śrīmārkaṇḍeyapurāṇe hariścandropākhyānaṃ nāmāṣṭamo 'dhyāyaḥ",
  "GP12mkp1-93u:1484": "_____________________________________________________________",
  "GP12mkp1-93u:1485": "navamo 'dhyāyaḥ",
  "GP12mkp1-93u:1486": "pakṣiṇa ūcuḥ",
  "GP12mkp1-93u:1487": "rājyacyute hariścandre gate ca tridaśālayam /",
  "GP12mkp1-93u:1488": "niścakrāma mahātejā jalavāsāt purohitaḥ // MarkP_9.1 //",
  "GP12mkp1-93u:1489": "vaśiṣṭho dvādaśābdānte gaṅgāparyuṣito muniḥ /",
  "GP12mkp1-93u:1490": "śuśrāva ca samastantu viśvāmitraviceṣcitam // MarkP_9.2 //",
  "GP12mkp1-93u:1491": "hariścandrasya nāśañca rājñaścodārakarmaṇaḥ /",
  "GP12mkp1-93u:1492": "caṇḍālasamprayogañca bhāryātanayavikrayam // MarkP_9.3 //",
  "GP12mkp1-93u:1493": "sa śrutvā sumāhabhāgaḥ prītimānavanīpatau /",
  "GP12mkp1-93u:1494": "cakāra kopaṃ tejasvī viśvāmitramṛṣiṃ prati // MarkP_9.4 //",
  "GP12mkp1-93u:1495": "vaśiṣṭha uvāca",
  "GP12mkp1-93u:1496": "mama putraśataṃ tena viśvāmitreṇa ghātitam /",
  "GP12mkp1-93u:1497": "tatrāpi nābhavat krodhastādṛśo yādṛśo 'dya me // MarkP_9.5 //",
  "GP12mkp1-93u:1498": "śrutvā narādhipamimaṃ svarājyādavarīpitam /",
  "GP12mkp1-93u:1499": "mahātmānaṃ mahābhāgaṃ devabrāhmaṇapūjakam // MarkP_9.6 //",
  "GP12mkp1-93u:1500": "yasmāt sa satyavāk śāntaḥ śatrāvapi vimatsaraḥ /",
  "GP12mkp1-93u:1501": "anāgāścaiva dharmātmā apramatto madāśrayaḥ // MarkP_9.7 //",
  "GP12mkp1-93u:1502": "sapatnībhṛtyaputrastu prāpito 'ntyāṃ daśāṃ nṛpaḥ /",
  "GP12mkp1-93u:1503": "sa rājyāccyāvito 'nena bahuśaśca khilīkṛtaḥ // MarkP_9.8 //",
  "GP12mkp1-93u:1504": "tasmād durātmā brahmadviṭ prājñānāmavaropitaḥ /",
  "GP12mkp1-93u:1505": "macchāpopahato mūḍhaḥ sa bakatvamavāpsyati // MarkP_9.9 //",
  "GP12mkp1-93u:1506": "pakṣiṇa ūcuḥ",
  "GP12mkp1-93u:1507": "śrutvā śāpaṃ mahātejā viśvāmitro 'pi kauśikaḥ /",
  "GP12mkp1-93u:1508": "tvamapyāḍirbhavastevati pratiśāpamayacchata // MarkP_9.10 //",
  "GP12mkp1-93u:1509": "anyo 'nyaśāpāt tau prāptau tiryaktvaṃ paramadyutī /",
  "GP12mkp1-93u:1510": "vaśiṣṭhaḥ sa mahātejā viśvāmitraśca kauśikaḥ // MarkP_9.11 //",
  "GP12mkp1-93u:1511": "anyajātisamāyogaṃ gatāvapyamitaujasau /",
  "GP12mkp1-93u:1512": "yuyudhāte 'tisaṃrabdhau mahābalaparākramau // MarkP_9.12 //",
  "GP12mkp1-93u:1513": "yojanānāṃ sahasre dve pramāṇenāḍirucchritaḥ /",
  "GP12mkp1-93u:1514": "yannavatyadhikaṃ brahman ! sahasratritayaṃ bakaḥ // MarkP_9.13 //",
  "GP12mkp1-93u:1515": "tau tu pakṣaprahārābhyāmanyonyasyoruvikramau /",
  "GP12mkp1-93u:1516": "praharantau bhayaṃ tīvraṃ prajānāñcakratustadā // MarkP_9.14 //",
  "GP12mkp1-93u:1517": "vidhūya pakṣāṇi bako raktodvṛttākṣirāhanat /",
  "GP12mkp1-93u:1518": "āḍiṃ so 'pyunnatagrīvo bakaṃ padbhyāmatāḍayat // MarkP_9.15 //",
  "GP12mkp1-93u:1519": "tayoḥ pakṣānilāpāstāḥ prapeturgirayo bhuvi /",
  "GP12mkp1-93u:1520": "giriprapātābhihatā cakampe ca vasundharā // MarkP_9.16 //",
  "GP12mkp1-93u:1521": "kṣmā kampamānā jaladhīnudvṛttāmbūṃścakāra ca /",
  "GP12mkp1-93u:1522": "nanāma caikapārśvena pātālagamanonmukhī // MarkP_9.17 //",
  "GP12mkp1-93u:1523": "kecidigarinipātena kecidambhodhivāriṇā /",
  "GP12mkp1-93u:1524": "kecinmahīsañcalanāt prayayuḥ prāṇinaḥ kṣayam // MarkP_9.18 //",
  "GP12mkp1-93u:1525": "iti sarvaṃ paritrastaṃ hāhābhūtamacetanam /",
  "GP12mkp1-93u:1526": "jagadāsīt susambhrāntaṃ paryastakṣitimaṇḍalam // MarkP_9.19 //",
  "GP12mkp1-93u:1527": "hā vatsa ! hā kānta ! śiśo ! prayāhyeṣo 'smi saṃsthitaḥ /",
  "GP12mkp1-93u:1528": "hā priye ! kānta ! śailo 'yaṃ patatyāśu palāyatām // MarkP_9.20 //",
  "GP12mkp1-93u:1529": "ityākulīkṛte loke saṃtrāsavimukhe tadā /",
  "GP12mkp1-93u:1530": "suraiḥ parivṛtaḥ sarvairājagāma pitāmahaḥ // MarkP_9.21 //",
  "GP12mkp1-93u:1531": "pratyuvāca ca viśveśāstāvubhāvatikopitau /",
  "GP12mkp1-93u:1532": "yuddhaṃ vā viramatvetallokāḥ svāsthyaṃ vrajantu ca // MarkP_9.22 //",
  "GP12mkp1-93u:1533": "śṛṇvantāvapi tau vākyaṃ brahmaṇo 'vyaktajanmanaḥ /",
  "GP12mkp1-93u:1534": "kopāmarṣasamāviṣṭo yuyudhāte na tasthatuḥ // MarkP_9.23 //",
  "GP12mkp1-93u:1535": "tataḥ pitāmaho devastaṃ dṛṣṭvā lokasaṃkṣayam /",
  "GP12mkp1-93u:1536": "tayośca hitamanvicchan tiryagbhāvamapānudat // MarkP_9.24 //",
  "GP12mkp1-93u:1537": "tatastau pūrvadehasthau prāha devaḥ prajāpatiḥ /",
  "GP12mkp1-93u:1538": "vyudaste tāmase bhāve vaśiṣṭha0-kauśikarṣabhau // MarkP_9.25 //",
  "GP12mkp1-93u:1539": "jahi vatsa vaśiṣṭha tvaṃ tvañca kauśika sattama /",
  "GP12mkp1-93u:1540": "tāmasaṃ bhāvamāśritya īdṛgyuddhaṃ cikīrṣitam // MarkP_9.26 //",
  "GP12mkp1-93u:1541": "rājasūyavipāko 'yaṃ hariścandrasya bhūpateḥ /",
  "GP12mkp1-93u:1542": "yuvayorvigrahaścāyaṃ pṛthivīkṣayakārakaḥ // MarkP_9.27 //",
  "GP12mkp1-93u:1543": "na cāpi kauśikaśreṣṭhastasya rājño 'paradhyate /",
  "GP12mkp1-93u:1544": "svargaprāptikaro brahmannapakārapade sthitaḥ // MarkP_9.28 //",
  "GP12mkp1-93u:1545": "tapo vighnasya kartārau kāmakrodhavaśaṃ gatau /",
  "GP12mkp1-93u:1546": "parityajata bhadraṃ vo brahma hi pracuraṃ balam // MarkP_9.29 //",
  "GP12mkp1-93u:1547": "evamuktau tatastena lajjitau tāvubhāvapi /",
  "GP12mkp1-93u:1548": "kṣamayāmāsatuḥ prītyā pariṣvajya parasparam // MarkP_9.30 //",
  "GP12mkp1-93u:1549": "tataḥ surairvandyamāno brahmā lokaṃ nijaṃ yayau /",
  "GP12mkp1-93u:1550": "vaśiṣṭho 'pyātmanaḥ sthānaṃ kauśiko 'pi svāmāśrayam // MarkP_9.31 //",
  "GP12mkp1-93u:1551": "etadāḍibakaṃ yuddhaṃ hariścandrakathāṃ tathā /",
  "GP12mkp1-93u:1552": "kathayiṣyanti ye martyāḥ samyak śroṣyanti caiva ye // MarkP_9.32 //",
  "GP12mkp1-93u:1553": "teṣāṃ pāpāpanodantu śrutaṃ hyeva kariṣyati /",
  "GP12mkp1-93u:1554": "na caiva vighnakāryāṇi bhaviṣyanti kadācana // MarkP_9.33 //",
  "GP12mkp1-93u:1555": "iti śrīmārkaṇḍeyapurāṇe āḍi-bakayuddhavarṇanaṃ nāma navamo 'dhyāyaḥ",
  "GP12mkp1-93u:1556": "_____________________________________________________________",
  "GP12mkp1-93u:1557": "daśamo 'dhyāyaḥ",
  "GP12mkp1-93u:1558": "jaiminiruvāca",
  "GP12mkp1-93u:1559": "saṃśayaṃ dvijaśārdūlāḥ prabrūta mama pṛcchataḥ /",
  "GP12mkp1-93u:1560": "āvirbhāva-tirobhāvau bhūtānāṃ yatra saṃsthitau // MarkP_10.1 //",
  "GP12mkp1-93u:1561": "kathaṃ sañjāyate jantuḥ kathaṃ vā savivardhate /",
  "GP12mkp1-93u:1562": "kathaṃ vodaramadhyasthastiṣṭhatyaṅganipīḍitaḥ // MarkP_10.2 //",
  "GP12mkp1-93u:1563": "niṣkrāntimudarāt prāpya kathaṃ vā vṛddhimṛcchati /",
  "GP12mkp1-93u:1564": "utkrāntikāle ca kathañcidbhāvena viyujyate // MarkP_10.3 //",
  "GP12mkp1-93u:1565": "kṛtsno mṛtastathāśnāti ubhe sukṛta-duṣkṛte /",
  "GP12mkp1-93u:1566": "kathaṃ te ca tathā tasya phalaṃ sampādayantyuta // MarkP_10.4 //",
  "GP12mkp1-93u:1567": "kathaṃ na jīryate tatra piṇḍīkṛta ivāśaye /",
  "GP12mkp1-93u:1568": "strīkoṣṭhe yatra jīryante bhuktāni sugurūṇyapi /",
  "GP12mkp1-93u:1569": "bhakṣyāṇi yatra no janturjoryate kathamalpakaḥ // MarkP_10.5 //",
  "GP12mkp1-93u:1570": "etanme brūta sakalaṃ sandehoktivivarjitam /",
  "GP12mkp1-93u:1571": "tadetat parama guhyaṃ yatra muhyanti jantavaḥ // MarkP_10.6 //",
  "GP12mkp1-93u:1572": "pakṣiṇa ūcuḥ",
  "GP12mkp1-93u:1573": "praśnabhāro 'yamatulastvayāsmāsu niveśitaḥ /",
  "GP12mkp1-93u:1574": "durbhāvyaḥ sarvabhūtānāṃ bhāvābhāvasamāśritaḥ // MarkP_10.7 //",
  "GP12mkp1-93u:1575": "taṃ śṛṇuṣva mahābhāga yathā prāha pituḥ purā /",
  "GP12mkp1-93u:1576": "putraḥ paramadharmātmā sumatirnāma nāmataḥ // MarkP_10.8 //",
  "GP12mkp1-93u:1577": "brāhmaṇo bhārgavaḥ kaścit sutamāha mahāmatiḥ /",
  "GP12mkp1-93u:1578": "kṛtopanayanaṃ śāntaṃ sumatiṃ jaḍarūpiṇam // MarkP_10.9 //",
  "GP12mkp1-93u:1579": "vedānadhīṣva sumate ! yathānukramamāditaḥ /",
  "GP12mkp1-93u:1580": "guruśuśrūṣaṇe vyagro bhaikṣānnakṛtabhojanaḥ // MarkP_10.10 //",
  "GP12mkp1-93u:1581": "tato gārhasthyamāsthāya ceṣṭvā yajñānanuttamān /",
  "GP12mkp1-93u:1582": "iṣṭamutpādayāpatyamāśrayethā vanaṃ tataḥ // MarkP_10.11 //",
  "GP12mkp1-93u:1583": "vanasthaśca tato vatsa parivrāḍ niṣparigrahaḥ /",
  "GP12mkp1-93u:1584": "evamāpsyasi tadbrahma yatra gatvā na śocasi // MarkP_10.12 //",
  "GP12mkp1-93u:1585": "pakṣiṇa ūcuḥ",
  "GP12mkp1-93u:1586": "ityevamukto bahuśo jaḍatvānnāha kiñcana /",
  "GP12mkp1-93u:1587": "pitāpi taṃ subahuśaḥ prāha prītyā punaḥ punaḥ // MarkP_10.13 //",
  "GP12mkp1-93u:1588": "iti pitrā sutasnehāt pralobhi madhurākṣaram /",
  "GP12mkp1-93u:1589": "sa codyamāno bahuśaḥ prahasyedamathābravīt // MarkP_10.14 //",
  "GP12mkp1-93u:1590": "tātaitadbahuśo 'bhyastaṃ yat tvayādyopadiśyate /",
  "GP12mkp1-93u:1591": "tathaivānyāni śāstrāṇi śilpāni vividhāni ca // MarkP_10.15 //",
  "GP12mkp1-93u:1592": "janmanāmayutaṃ sāgraṃ mama smṛtipathaṃ gatam /",
  "GP12mkp1-93u:1593": "nirvedāḥ paritoṣāśca kṣayavṛddhyudaye gatāḥ // MarkP_10.16 //",
  "GP12mkp1-93u:1594": "śatrumitrakalatrāṇāṃ viyogāḥ saṅgamāstathā /",
  "GP12mkp1-93u:1595": "mātaro vivadhā dṛṣṭāḥ pitaro vivadhāstathā // MarkP_10.17 //",
  "GP12mkp1-93u:1596": "anubhūtāni saukhyani duḥ khāni ca sahasraśaḥ /",
  "GP12mkp1-93u:1597": "bāndhavā bahavaḥ prāptāḥ pitaraśca pṛthagvidhāḥ // MarkP_10.18 //",
  "GP12mkp1-93u:1598": "viṇmūtrapicchile strīṇāṃ tathā koṣṭhe mayoṣitam /",
  "GP12mkp1-93u:1599": "pīḍāśca subhṛśaṃ prāptā rogāṇāñca sahasraśaḥ // MarkP_10.19 //",
  "GP12mkp1-93u:1600": "garbhaduḥ khānyanekāni bālatve yauvane tathā /",
  "GP12mkp1-93u:1601": "vṛddhatāyāṃ tathāptāni tāni sarvāṇi saṃsmare // MarkP_10.20 //",
  "GP12mkp1-93u:1602": "brāhmaṇa-kṣatriya-viśāṃ śūdrāṇāñcāpi yoniṣu /",
  "GP12mkp1-93u:1603": "punaśca puśukīṭānāṃ mṛgāṇāmatha pakṣiṇām // MarkP_10.21 //",
  "GP12mkp1-93u:1604": "tathaiva rājabhṛtyānāṃ rājñāñcāhavaśālinām /",
  "GP12mkp1-93u:1605": "samutpanno 'smi geheṣu tathaiva tava veśmani // MarkP_10.22 //",
  "GP12mkp1-93u:1606": "bhṛtyatāṃ dāsatāñcaiva gato 'smi bahuśo nṛṇām /",
  "GP12mkp1-93u:1607": "svāmitvamīśvaratvaṃ ca daridratvaṃ tathā gataḥ // MarkP_10.23 //",
  "GP12mkp1-93u:1608": "hataṃ mayā hataścānyairhataṃ me ghātitaṃ tathā /",
  "GP12mkp1-93u:1609": "dattaṃ mamānyairanyebhyo mayā dattamanekaśāḥ // MarkP_10.24 //",
  "GP12mkp1-93u:1610": "pitṛ-mātṛ-suhṛd-bhrātṛ-kalatrādikṛtena ca /",
  "GP12mkp1-93u:1611": "tuṣṭo 'sakṛt tathā dainyamaśrudhautānano gataḥ // MarkP_10.25 //",
  "GP12mkp1-93u:1612": "evaṃ saṃsāracakre 'smin bhramatā tāta saṅkaṭe /",
  "GP12mkp1-93u:1613": "jñānametanmayā prāptaṃ mokṣasamprāptikārakam // MarkP_10.26 //",
  "GP12mkp1-93u:1614": "vijñāte yatra sarvo 'yamṛgyajuḥ sāmasaṃjñitaḥ /",
  "GP12mkp1-93u:1615": "kriyākalāpo viguṇo na samyak pratibhāti me // MarkP_10.27 //",
  "GP12mkp1-93u:1616": "tasmādutpannabodhasya vedaiḥ kiṃ me prayojanam /",
  "GP12mkp1-93u:1617": "guruvijñānatṛptasya nirīhasya sadātmanaḥ // MarkP_10.28 //",
  "GP12mkp1-93u:1618": "ṣaṭ prakārakriyā-duḥkha-sukha-harṣa-rasaiśca yat /",
  "GP12mkp1-93u:1619": "guṇaiśca varjitaṃ brahma tat prāpsyāmi paraṃ padam // MarkP_10.29 //",
  "GP12mkp1-93u:1620": "rasa-harṣa-bhayodvega-krodhāmarṣa-jarāturām /",
  "GP12mkp1-93u:1621": "vijñātāṃ svamṛgagrāhisaṃghapāśaśatākulam // MarkP_10.30 //",
  "GP12mkp1-93u:1622": "tasmādyāsyāmyahaṃ tāta tyaktvemāṃ duḥ khasantatim /",
  "GP12mkp1-93u:1623": "trayīdharmamadharmāḍhyaṃ kiṃ pāpaphalasannibham // MarkP_10.31 //",
  "GP12mkp1-93u:1624": "pakṣiṇa ūcuḥ",
  "GP12mkp1-93u:1625": "tasya tadvacanaṃ śrutvā harṣavismayagadgadam /",
  "GP12mkp1-93u:1626": "pitā prāha mahābhāgaḥ svasutaṃ hṛṣṭamānasaḥ // MarkP_10.32 //",
  "GP12mkp1-93u:1627": "pitovāca",
  "GP12mkp1-93u:1628": "kimetadvadase vatsa kutaste jñānasambhavaḥ /",
  "GP12mkp1-93u:1629": "kena te jaḍatā pūrvamidānīñca prabuddhatā // MarkP_10.33 //",
  "GP12mkp1-93u:1630": "kinnu śāpavikāro 'yaṃ munidevakṛtastava /",
  "GP12mkp1-93u:1631": "yatte jñānaṃ tirobhūtamāvirbhāvamupāgatam // MarkP_10.34 //",
  "GP12mkp1-93u:1632": "putra uvāca",
  "GP12mkp1-93u:1633": "śṛṇu tāta ! yathā vṛttaṃ mamedaṃ sukha-duḥkhadam /",
  "GP12mkp1-93u:1634": "yaścāhamāsamanyasmin janmanyasmatparantu yat // MarkP_10.35 //",
  "GP12mkp1-93u:1635": "ahamāsaṃ purā vipro nyastātmā paramātmani /",
  "GP12mkp1-93u:1636": "ātmavidyāvicāreṣu parāṃ niṣṭhāmupāgataḥ // MarkP_10.36 //",
  "GP12mkp1-93u:1637": "satataṃ yogayuktasya satatābhyāsasaṅgamāt /",
  "GP12mkp1-93u:1638": "satsaṃyogāt svasvabhāvādvicāravidhiśodhanāt // MarkP_10.37 //",
  "GP12mkp1-93u:1639": "tasminnave parā prītirmamāsīd yuñjataḥ sadā /",
  "GP12mkp1-93u:1640": "ācāryatāñca samprāptaḥ śiṣyasandehahṛttamaḥ // MarkP_10.38 //",
  "GP12mkp1-93u:1641": "tataḥ kālena mahatā aikāntikamupagataḥ /",
  "GP12mkp1-93u:1642": "ajñānākṛṣṭasadbhāvo vipannaśca pramādataḥ // MarkP_10.39 //",
  "GP12mkp1-93u:1643": "utkrāntikālādārabhya smṛtilopo na me 'bhavat /",
  "GP12mkp1-93u:1644": "yāvadabdaṃ gataṃ caiva janmanāṃ smṛtimāgatam // MarkP_10.40 //",
  "GP12mkp1-93u:1645": "pūrvābhyāsena tenaiva so 'haṃ tāta ! jitendriyaḥ /",
  "GP12mkp1-93u:1646": "yatiṣyāmi tathā kartuṃ na bhaviṣye yathā punaḥ // MarkP_10.41 //",
  "GP12mkp1-93u:1647": "jñānadānaphalaṃ hyetadyajjātismaraṇaṃ mama /",
  "GP12mkp1-93u:1648": "na hyetat prāpyate tāta trayīdharmāśritairnaraiḥ // MarkP_10.42 //",
  "GP12mkp1-93u:1649": "so 'haṃ pūrvāśramādeva niṣṭhādharmamupāśritaḥ /",
  "GP12mkp1-93u:1650": "ekāntitvamupāgamya yatiṣyāmyātmamokṣaṇe // MarkP_10.43 //",
  "GP12mkp1-93u:1651": "tadbrūhi tvaṃ mahābhāga ! yat te saṃśayikaṃ hṛdi /",
  "GP12mkp1-93u:1652": "etāvatāpi te prītimutpādyānṛṇyamāpnuyām // MarkP_10.44 //",
  "GP12mkp1-93u:1653": "pakṣiṇa ūcuḥ",
  "GP12mkp1-93u:1654": "pitā prāha tataḥ putraṃ śraddadhat tasya tadvacaḥ /",
  "GP12mkp1-93u:1655": "bhavatā yadvayaṃ pṛṣṭāḥ saṃsāragrahaṇāśrayam // MarkP_10.45 //",
  "GP12mkp1-93u:1656": "putra uvāca",
  "GP12mkp1-93u:1657": "śṛṇu tāta ! yathā tattvamanubhūtaṃ mayāsakṛt /",
  "GP12mkp1-93u:1658": "saṃsāracakramajaraṃ sthitiryasya na vidyate // MarkP_10.46 //",
  "GP12mkp1-93u:1659": "so 'haṃ vadāmi te sarvaṃ tavaivānujñayā pitaḥ /",
  "GP12mkp1-93u:1660": "utkrāntikālādārabhya yathā nānyo vadiṣyati // MarkP_10.47 //",
  "GP12mkp1-93u:1661": "ūṣmā prakupitaḥ kāye tīvravāyusamīritaḥ /",
  "GP12mkp1-93u:1662": "bhinatti marmasthānāni dīpyamāno nirindhanaḥ // MarkP_10.48 //",
  "GP12mkp1-93u:1663": "udāno nāma pavanastataścordhvaṃ pravartate /",
  "GP12mkp1-93u:1664": "bhuktānāmambubhakṣyāṇāmadhogatinirodhakṛt // MarkP_10.49 //",
  "GP12mkp1-93u:1665": "tato yenāmbudānāni kṛtānyannarasāstathā /",
  "GP12mkp1-93u:1666": "dattāḥ sa tasya āhlādamāpadi pratipadyate // MarkP_10.50 //",
  "GP12mkp1-93u:1667": "annāni yena dattāni śraddhāpūtena cetasā /",
  "GP12mkp1-93u:1668": "so 'pi tṛptimavāpnoti vināpyannena vai tadā // MarkP_10.51 //",
  "GP12mkp1-93u:1669": "yenānṛtāni noktāni prītibhedaḥ kṛto na ca /",
  "GP12mkp1-93u:1670": "āstikaḥ śraddadhānaśca sa sukhaṃ mṛtyumṛcchati // MarkP_10.52 //",
  "GP12mkp1-93u:1671": "devabrāhmaṇapūjāyāṃ ye ratā nānasūyavaḥ /",
  "GP12mkp1-93u:1672": "śuklā vadānyā hrīmantaste narāḥ sukhamṛtyavaḥ // MarkP_10.53 //",
  "GP12mkp1-93u:1673": "yo na kāmānna saṃrambhānna dveṣāddharmamutsṛjet /",
  "GP12mkp1-93u:1674": "yathoktakārī somyaśca sa sukhaṃ mṛtyumṛcchati // MarkP_10.54 //",
  "GP12mkp1-93u:1675": "avāridāyino dāhaṃ kṣudhāñcānannadāyinaḥ /",
  "GP12mkp1-93u:1676": "prāpnuvanti narāḥ kāle tasmin mṛtyāvupasthite // MarkP_10.55 //",
  "GP12mkp1-93u:1677": "śītaṃ jayantīndhanadāstāpaṃ candanadāyinaḥ /",
  "GP12mkp1-93u:1678": "prāṇaghnīṃ vedanāṃ kaṣṭāṃ ye cānudvegakāriṇaḥ // MarkP_10.56 //",
  "GP12mkp1-93u:1679": "mohājñānapradātāraḥ prāpnuvanti mahadbhayam /",
  "GP12mkp1-93u:1680": "vedanābhirudagrābhiḥ prapīḍyante 'dhamā narāḥ // MarkP_10.57 //",
  "GP12mkp1-93u:1681": "kūṭasākṣī mṛṣāvādī yaścāsadanuśāsti vai /",
  "GP12mkp1-93u:1682": "te mohamṛtyavaḥ sarve tathā vedavinindakāḥ // MarkP_10.58 //",
  "GP12mkp1-93u:1683": "vibhīṣaṇāḥ pūtigandhāḥ kūṭamudgarapāṇayaḥ /",
  "GP12mkp1-93u:1684": "āgacchanti durātmāno yamasya puruṣāstadā // MarkP_10.59 //",
  "GP12mkp1-93u:1685": "prāpteṣu dṛkpathaṃ teṣu jāyate tasya vepathuḥ /",
  "GP12mkp1-93u:1686": "krāndatyavirataṃ so 'tha bhrātṛ-mātṛsutānatha // MarkP_10.60 //",
  "GP12mkp1-93u:1687": "sāsya vāgasphuṭā tāta ekavarṇā vibhāvyate /",
  "GP12mkp1-93u:1688": "dṛṣṭiśca bhrāmyate trāsācchvāsācchuṣyatyathānanam // MarkP_10.61 //",
  "GP12mkp1-93u:1689": "ūrdhvaśvāsānvitaḥ so 'tha dṛṣṭibhaṅgasamanvitaḥ /",
  "GP12mkp1-93u:1690": "tataḥ sa vedanāviṣṭastaccharīraṃ vimuñcati // MarkP_10.62 //",
  "GP12mkp1-93u:1691": "vāyvagrasārī tadrūpaṃ dehamanyat prapadyate /",
  "GP12mkp1-93u:1692": "tatkarmajaṃ yātanārthaṃ na mātṛ-pitṛsambhavam /",
  "GP12mkp1-93u:1693": "tatpramāṇavayo 'vasthā-saṃsthānaiḥ prāgbhavaṃ yathā // MarkP_10.63 //",
  "GP12mkp1-93u:1694": "tato dūto yamasyāśu pāśairbadhnāti dāruṇaiḥ /",
  "GP12mkp1-93u:1695": "daṇḍaprahārasambhrāntaṃ karṣate dakṣiṇāṃ diśam // MarkP_10.64 //",
  "GP12mkp1-93u:1696": "kuśa-kaṇṭaka-valamīka-śaṅku-pāṣāṇakarkaśe /",
  "GP12mkp1-93u:1697": "tathā pradīptajvalane kvacicchṛbhraśatotkaṭe // MarkP_10.65 //",
  "GP12mkp1-93u:1698": "pradīptādityatapte ca dahyamāne tadaṃśubhiḥ /",
  "GP12mkp1-93u:1699": "kṛṣyate yamadūtaiścāśivasannādabhīṣaṇaiḥ // MarkP_10.66 //",
  "GP12mkp1-93u:1700": "vikṛṣyamāṇastairghorairbhakṣyamāṇaḥ śivāśataiḥ /",
  "GP12mkp1-93u:1701": "prayāti dāruṇe mārge pāpakarmā yamakṣayam // MarkP_10.67 //",
  "GP12mkp1-93u:1702": "chatropānatpradātāro ye ca vastrapradā narāḥ /",
  "GP12mkp1-93u:1703": "ye yānti manujā mārgaṃ taṃ sukhena tathānnadāḥ // MarkP_10.68 //",
  "GP12mkp1-93u:1704": "evaṃ kleśānanubhavannavaśaḥ pāpapīḍitaḥ /",
  "GP12mkp1-93u:1705": "nīyate dvādaśāhena dharmarājapuraṃ naraḥ // MarkP_10.69 //",
  "GP12mkp1-93u:1706": "kalevare dahyamāne mahāntaṃ dāhamṛcchati /",
  "GP12mkp1-93u:1707": "tāḍyamāne tathaivārti chidyamāne ca dāruṇām // MarkP_10.70 //",
  "GP12mkp1-93u:1708": "klidyamāne cirataraṃ janturduḥkhamavāpnute /",
  "GP12mkp1-93u:1709": "svena karmavipākena dehāntaragato 'pi san // MarkP_10.71 //",
  "GP12mkp1-93u:1710": "tatra yadvāndhavāstoyaṃ prayacchanti tilaiḥ saha /",
  "GP12mkp1-93u:1711": "yacca piṇḍaṃ prayacchanti nīyamānastadaśnute // MarkP_10.72 //",
  "GP12mkp1-93u:1712": "tailābhyaṅgo bāndhavānāmaṅgasaṃvāhanañca yat /",
  "GP12mkp1-93u:1713": "tena cāpyāyyate janturyaccāśnanti sabāndhavāḥ // MarkP_10.73 //",
  "GP12mkp1-93u:1714": "bhūmau svapadbhirnātyantaṃ kleśamāpnoti bāndhavaiḥ /",
  "GP12mkp1-93u:1715": "dānaṃ dadadbhiśca tathā janturāpyāyyate mṛtaḥ // MarkP_10.74 //",
  "GP12mkp1-93u:1716": "nīyamānaḥ svakaṃ gehaṃ dvādaśāhaṃ sa paśyati /",
  "GP12mkp1-93u:1717": "upabhuṅkte tathā dattaṃ toyapiṇḍādikaṃ bhuvi // MarkP_10.75 //",
  "GP12mkp1-93u:1718": "dvādaśāhāt paraṃ ghoramāyasaṃ bhīṣaṇākṛtim /",
  "GP12mkp1-93u:1719": "yāmyaṃ paśyatyatho jantuḥ kṛṣyamāṇaḥ puraṃ tataḥ // MarkP_10.76 //",
  "GP12mkp1-93u:1720": "gatamātro 'tiraktākṣaṃ bhinnāñjanacayaprabham /",
  "GP12mkp1-93u:1721": "mṛtyukālāntakādīnāṃ madhye paśyati vai yamam // MarkP_10.77 //",
  "GP12mkp1-93u:1722": "daṃṣṭrākarālavadanaṃ bhrakuṭīdāruṇākṛtim /",
  "GP12mkp1-93u:1723": "virūpairbhoṣaṇairvaktrairvṛtaṃ vyādhiśataiḥ prabhum // MarkP_10.78 //",
  "GP12mkp1-93u:1724": "daṇḍāsaktaṃ mahābāhuṃ pāśahastaṃ subhairavam /",
  "GP12mkp1-93u:1725": "tannirdiṣṭāṃ tato yāti gatiṃ jantuḥ śubhāśubhām // MarkP_10.79 //",
  "GP12mkp1-93u:1726": "raurave kūṭasākṣī tu yāti yaścānṛto naraḥ /",
  "GP12mkp1-93u:1727": "tasya svarūpaṃ gadato rauravasya niśāmaya // MarkP_10.80 //",
  "GP12mkp1-93u:1728": "yojanānāṃ sahasre dve rauravo hi pramāṇataḥ /",
  "GP12mkp1-93u:1729": "jānumātrapramāṇaśca tataḥ śvabhraḥ sudustaraḥ // MarkP_10.81 //",
  "GP12mkp1-93u:1730": "tatrāṅgāracayopetaṃ kṛtañca dharaṇīsamam /",
  "GP12mkp1-93u:1731": "jājvalyamānastīvreṇa tāpitāṅgārabhūminā // MarkP_10.82 //",
  "GP12mkp1-93u:1732": "tanmadhye pāpakarmāṇaṃ vimuñcanti yamānugāḥ /",
  "GP12mkp1-93u:1733": "sa dahyamānastīvreṇa vahninā tatra dhāvati // MarkP_10.83 //",
  "GP12mkp1-93u:1734": "pade pade ca pādo 'sya śīryate jīryate punaḥ /",
  "GP12mkp1-93u:1735": "ahorātreṇoddharaṇaṃ pādanyāsaṃ ca gacchati // MarkP_10.84 //",
  "GP12mkp1-93u:1736": "evaṃ sahasramuttīrṇo yojanānāṃ vimucyate /",
  "GP12mkp1-93u:1737": "tato 'nyaṃ pāpaśuddhyarthaṃ tādṛṅnirayamṛcchati // MarkP_10.85 //",
  "GP12mkp1-93u:1738": "tataḥ sarveṣu nistīrṇaḥ pāpī tiryakatvamaśnute /",
  "GP12mkp1-93u:1739": "kṛmi-kīṭa-pataṅgeṣu śvāpade maśakādiṣu // MarkP_10.86 //",
  "GP12mkp1-93u:1740": "gatvā gajadrumādyeṣu goṣvaśveṣu tathaiva ca /",
  "GP12mkp1-93u:1741": "anyāsu caiva pāpāsu duḥ khadāsu ca yoniṣu // MarkP_10.87 //",
  "GP12mkp1-93u:1742": "mānuṣaṃ prāpya kubjo vā kutsito vāmano 'pi vā /",
  "GP12mkp1-93u:1743": "caṇḍālapukkasādyāsu naro yoniṣu jāyate // MarkP_10.88 //",
  "GP12mkp1-93u:1744": "avaśiṣṭena pāpena puṇyena ca samanvitaḥ /",
  "GP12mkp1-93u:1745": "tataścārohaṇīṃ jātiṃ śūdra-vaiśya-nṛpādikām // MarkP_10.89 //",
  "GP12mkp1-93u:1746": "vipradevendratāṃ cāpi kadācidavarohaṇīm /",
  "GP12mkp1-93u:1747": "evantu pāpakarmāṇe narakeṣu patantyadhaḥ // MarkP_10.90 //",
  "GP12mkp1-93u:1748": "yathā puṇyakṛto yānti tanme nigatadaḥ śṛṇu /",
  "GP12mkp1-93u:1749": "te yamena vinirdiṣṭāṃ yānti puṇyāṃ gatiṃ narāḥ // MarkP_10.91 //",
  "GP12mkp1-93u:1750": "pragītagandharvagaṇāḥ pravṛttāpsarasāṅgaṇāḥ /",
  "GP12mkp1-93u:1751": "hāranūpuramādurya-śobhitānyuttamāni ca // MarkP_10.92 //",
  "GP12mkp1-93u:1752": "prayāntyāśu vimānāni nānādivyastragujjvalāḥ /",
  "GP12mkp1-93u:1753": "tasmācca pracyutā rājñāmanyeṣāṃ ca mahātmanām // MarkP_10.93 //",
  "GP12mkp1-93u:1754": "jāyante ca kule tatra sadvṛttaparipālakāḥ /",
  "GP12mkp1-93u:1755": "bhogān samprāpnuvantyugrāṃstato yāntyūrdhvamanyathā // MarkP_10.94 //",
  "GP12mkp1-93u:1756": "avarohaṇīṃ ca samprāpya pūrvavadyānti mānavāḥ /",
  "GP12mkp1-93u:1757": "etat te sarvamākhyātaṃ yathā janturvipadyate /",
  "GP12mkp1-93u:1758": "ataḥ śṛṇuṣva viprarṣe yathā garbhaṃ prapadyate // MarkP_10.95 //",
  "GP12mkp1-93u:1759": "iti śrīmārkaṇḍeyapurāṇe pitāputrasaṃvādo nāma daśamo 'dhyāyaḥ",
  "GP12mkp1-93u:1760": "_____________________________________________________________",
  "GP12mkp1-93u:1761": "ekādaśo 'dhyāyaḥ",
  "GP12mkp1-93u:1762": "putra uvāca",
  "GP12mkp1-93u:1763": "niṣekaṃ mānavaṃ strīṇāṃ bījaṃ prāptaṃ rajasyatha /",
  "GP12mkp1-93u:1764": "vimuktamātro narakāt svargādvāpi prapadyate // MarkP_11.1 //",
  "GP12mkp1-93u:1765": "tenābhibhūtaṃ tat sthairyaṃ yāti bījadvayaṃ pitaḥ /",
  "GP12mkp1-93u:1766": "kalalatvaṃ budbudatvaṃ tataḥ peṣitvameva ca // MarkP_11.2 //",
  "GP12mkp1-93u:1767": "peṣyāṃ yathāṇubījaṃ syādahkurastadvaducyate /",
  "GP12mkp1-93u:1768": "aṅgānāṃ ca tathotpattiḥ pañcānāmanubhāgaśaḥ // MarkP_11.3 //",
  "GP12mkp1-93u:1769": "upāṅgānyaṅgulī-netra-nāsāsya-śravaṇāni ca /",
  "GP12mkp1-93u:1770": "prarohaṃ yānti cāṅgebhyastadvat tebhyo nakhādikam // MarkP_11.4 //",
  "GP12mkp1-93u:1771": "tvaci romāṇi jāyante keśāścaiva tataḥ param /",
  "GP12mkp1-93u:1772": "samaṃ samṛddhimāyāti tenaivodbhavakoṣakam // MarkP_11.5 //",
  "GP12mkp1-93u:1773": "nārikelaphalaṃ yadvat sakoṣaṃ vṛddhimṛcchati /",
  "GP12mkp1-93u:1774": "tadvat prayātyasau vṛddhiṃ sakoṣo 'dhomukhaḥ sthitaḥ // MarkP_11.6 //",
  "GP12mkp1-93u:1775": "tale tu jānu-pārśvābhyāṃ karau nyasya sa vardhate /",
  "GP12mkp1-93u:1776": "aṅguṣṭho copari nyastau jānvoragre tathāṅgulī // MarkP_11.7 //",
  "GP12mkp1-93u:1777": "jānupṛṣṭhe tathā netre jānumadhye ca nāsikā /",
  "GP12mkp1-93u:1778": "sphicau pārṣṇidvayasthe ca bāhujaṅghe bahiḥ sthite // MarkP_11.8 //",
  "GP12mkp1-93u:1779": "evaṃ vṛddhiṃ kramādyāti jantuḥ strīgarbhasaṃsthitaḥ /",
  "GP12mkp1-93u:1780": "anyasattvodare jantoryathā rūpaṃ tathā sthitiḥ // MarkP_11.9 //",
  "GP12mkp1-93u:1781": "kāṭhinyamagninā yāti bhuktapītena jīvati /",
  "GP12mkp1-93u:1782": "puṇyāpuṇyāśrayamayī sthitirjantostathodare // MarkP_11.10 //",
  "GP12mkp1-93u:1783": "nāḍī cāpyāyanī nāma nābhyāṃ tasya nibadhyate /",
  "GP12mkp1-93u:1784": "strīṇāṃ tathāntrasuṣire sā nibaddhopajāyate // MarkP_11.11 //",
  "GP12mkp1-93u:1785": "krāmanti bhuktapītāni strīṇāṃ garbhodare yathā /",
  "GP12mkp1-93u:1786": "tairāpyāyitadeho 'sau janturvṛddhimupaiti vai // MarkP_11.12 //",
  "GP12mkp1-93u:1787": "smṛtīstasya prayāntyasya bahvyaḥ saṃsārabhūmayaḥ /",
  "GP12mkp1-93u:1788": "tato nirvedamāyāti pīḍyamāna itastataḥ // MarkP_11.13 //",
  "GP12mkp1-93u:1789": "punarnaivaṃ kariṣyāmi muktamātra ihodarāt /",
  "GP12mkp1-93u:1790": "tathā tathā yatiṣyāmi garbhaṃ nāpsyāmyahaṃ yathā // MarkP_11.14 //",
  "GP12mkp1-93u:1791": "iti cintayate smṛtvā janmaduḥ khaśatāni vai /",
  "GP12mkp1-93u:1792": "yāni pūrvānubhūtāni daivabhūtāni yāni vai // MarkP_11.15 //",
  "GP12mkp1-93u:1793": "tataḥ kālakramājjantuḥ parivartatyadhomukhaḥ /",
  "GP12mkp1-93u:1794": "navame daśame vāpi māsi sajjayate yataḥ // MarkP_11.16 //",
  "GP12mkp1-93u:1795": "niṣkramyamāṇo vātena prājāpatyena pīḍyate /",
  "GP12mkp1-93u:1796": "niṣkrāmyate ca vilapan hṛdi duḥ khanipīḍitaḥ // MarkP_11.17 //",
  "GP12mkp1-93u:1797": "niṣkrāntaścodarānmūrcchāmasahyāṃ pratipadyate /",
  "GP12mkp1-93u:1798": "prāpnoti cetanāṃ cāsau vāyusparśasamanvitaḥ // MarkP_11.18 //",
  "GP12mkp1-93u:1799": "tatastaṃ vaiṣṇavī māyā samāskandati mohinī /",
  "GP12mkp1-93u:1800": "tayā vimohitātmāsau jñānabhraṃśamavāpnute // MarkP_11.19 //",
  "GP12mkp1-93u:1801": "bhraṣṭajñāno bālabhāvaṃ tato jantuḥ prapadyate /",
  "GP12mkp1-93u:1802": "tataḥ kaumārakāvasthāṃ yauvanaṃ vṛddhatāmapi // MarkP_11.20 //",
  "GP12mkp1-93u:1803": "punaśca maraṇaṃ tadvajjanma cāpnoti mānavaḥ /",
  "GP12mkp1-93u:1804": "tataḥ saṃsāracakre 'smin bhrāmyate ghaṭiyantravat // MarkP_11.21 //",
  "GP12mkp1-93u:1805": "kadācit svargamāpnoti kadācinnirayaṃ naraḥ /",
  "GP12mkp1-93u:1806": "narakaṃ caiva svargaṃ ca kadācicca mṛto 'śnute // MarkP_11.22 //",
  "GP12mkp1-93u:1807": "kadācidatraiva punarjātaḥ svaṃ karma so 'śnute /",
  "GP12mkp1-93u:1808": "kadācidbhuktakarmā ca mṛtaḥ svalpena gacchati // MarkP_11.23 //",
  "GP12mkp1-93u:1809": "kadācidalpaiśca tato jāyate 'tra śubhāśubhaiḥ /",
  "GP12mkp1-93u:1810": "svarloke narake caiva bhuktaprāyo dvijottama // MarkP_11.24 //",
  "GP12mkp1-93u:1811": "narakeṣu mahadduḥ khametad yat svargavāsinaḥ /",
  "GP12mkp1-93u:1812": "dṛśyante tāta modante pātyamānāśca nārakāḥ // MarkP_11.25 //",
  "GP12mkp1-93u:1813": "svarge 'pi duḥ khamatulaṃ yadārohaṇakālataḥ /",
  "GP12mkp1-93u:1814": "prabhṛtyahaṃ patiṣyāmītyetanmanasi vartate // MarkP_11.26 //",
  "GP12mkp1-93u:1815": "nārakāṃścaiva saṃprekṣya mahadduḥ khamavāpyate /",
  "GP12mkp1-93u:1816": "etāṃ gatimahaṃ gantetyaharniśamanirvṛtaḥ // MarkP_11.27 //",
  "GP12mkp1-93u:1817": "garbhavāse mahadduḥ khaṃ jāyamānasya yonitaḥ /",
  "GP12mkp1-93u:1818": "jātasya balābhāve ca vṛddhatve duḥ khameva ca // MarkP_11.28 //",
  "GP12mkp1-93u:1819": "kāmerṣyā-krodhasambandhaṃ yauvane cātiduḥ saham /",
  "GP12mkp1-93u:1820": "duḥ khaprāyā vṛddhatā ca maraṇe duḥ khamuttamam // MarkP_11.29 //",
  "GP12mkp1-93u:1821": "kṛṣṇamāṇasya yāmyaiśca narakeṣu ca pātyataḥ /",
  "GP12mkp1-93u:1822": "punaśca garbho janmātha maraṇaṃ narakastathā // MarkP_11.30 //",
  "GP12mkp1-93u:1823": "evaṃ saṃsāracakre 'smin jantavo ghaṭiyantravat /",
  "GP12mkp1-93u:1824": "bhrāmyante prākṛtairbandhairbaddhvā bādhyanti cāsakṛt // MarkP_11.31 //",
  "GP12mkp1-93u:1825": "nāsti tāta ! sukhaṃ kiñcidatra duḥ khaśatākule /",
  "GP12mkp1-93u:1826": "tasmānmokṣāya yatatā kathaṃ sevyā mayā trayī // MarkP_11.32 //",
  "GP12mkp1-93u:1827": "iti śrīmārkaṇḍeyapurāṇeṭhapitrāputrasaṃvādo' nāma ekādaśo 'dhyāyaḥ",
  "GP12mkp1-93u:1828": "_____________________________________________________________",
  "GP12mkp1-93u:1829": "dvādaśo 'dhyāyaḥ",
  "GP12mkp1-93u:1830": "pitovāca",
  "GP12mkp1-93u:1831": "sādhu vatsa ! tvayākhyātaṃ saṃsāragahanaṃ param /",
  "GP12mkp1-93u:1832": "jñānapradānasambhūtaṃ samāśritya mahāphalam // MarkP_12.1 //",
  "GP12mkp1-93u:1833": "tatra te narakāḥ sarve yathā vai rauravastathā /",
  "GP12mkp1-93u:1834": "varṇitāstān samācakṣva vistareṇa mahāmate // MarkP_12.2 //",
  "GP12mkp1-93u:1835": "putra uvāca",
  "GP12mkp1-93u:1836": "rauravaste samākhyātaḥ prathamaṃ narako mayā /",
  "GP12mkp1-93u:1837": "mahārauravasaṃjñaṃ tu śṛṇuṣva narakaṃ pitaḥ // MarkP_12.3 //",
  "GP12mkp1-93u:1838": "yojanānāṃ sahasrāṇi sapta pañca samantataḥ /",
  "GP12mkp1-93u:1839": "tatra tāmramayī bhūmiradhastasya hutāśanaḥ // MarkP_12.4 //",
  "GP12mkp1-93u:1840": "tattāpataptā sarvāśā prodyadindusamaprabhā /",
  "GP12mkp1-93u:1841": "vibhātyatimahāraudrā darśanasparśanādiṣu // MarkP_12.5 //",
  "GP12mkp1-93u:1842": "tasyāṃ baddhaḥ karābhyāñca padbhyāñcaiva yamānugaiḥ /",
  "GP12mkp1-93u:1843": "mucyate pāpakṛnmadhye luṭhamānaḥ sa gacchati // MarkP_12.6 //",
  "GP12mkp1-93u:1844": "kākairvakairvṛkolūkairvṛścikairmaśakaistathā /",
  "GP12mkp1-93u:1845": "bhakṣyamāṇastathā gṛdhrairdrutaṃ mārge vikṛṣyate // MarkP_12.7 //",
  "GP12mkp1-93u:1846": "dahyamānaḥ pitarmātarbhrātastāteti cākulaḥ /",
  "GP12mkp1-93u:1847": "vadatyasakṛdudvigno na śāntimadhigacchati // MarkP_12.8 //",
  "GP12mkp1-93u:1848": "evaṃ tasmānnaraimarmokṣo hyatikrāntairavāpyate /",
  "GP12mkp1-93u:1849": "varṣāyutāyutaiḥ pāpaṃ yaiḥ kṛtaṃ duṣṭabuddhibhiḥ // MarkP_12.9 //",
  "GP12mkp1-93u:1850": "tathānyastu tamo nāma so 'tiśītaḥ svabhāvataḥ /",
  "GP12mkp1-93u:1851": "mahārauravavad dīrghastathā sa tamasā vṛtaḥ // MarkP_12.10 //",
  "GP12mkp1-93u:1852": "śītārtāstatra dhāvanto narāstamasi dāruṇe /",
  "GP12mkp1-93u:1853": "parasparaṃ samāsādya parirabhyāśrayanti ca // MarkP_12.11 //",
  "GP12mkp1-93u:1854": "dantāsteṣāñca bhajyante śītārtiparikampitāḥ /",
  "GP12mkp1-93u:1855": "kṣuttṛṣṇāprabalāstatra tathaivānye 'pyupadravāḥ // MarkP_12.12 //",
  "GP12mkp1-93u:1856": "himakhaṇḍavaho vāyurbhinattyasthīni dāruṇaḥ /",
  "GP12mkp1-93u:1857": "majjāsṛggalitaṃ tasmādaśnuvanti kṣudhānvitāḥ // MarkP_12.13 //",
  "GP12mkp1-93u:1858": "lelihyamānā bhrāmyante parasparasamāgame /",
  "GP12mkp1-93u:1859": "evaṃ tatrāpi sumahān kleśastamasi mānavaiḥ // MarkP_12.14 //",
  "GP12mkp1-93u:1860": "prāpyate brāhmaṇaśreṣṭha yāvadduṣkṛtasaṃkṣayaḥ /",
  "GP12mkp1-93u:1861": "nikṛntana iti khyātastato 'nyo narakottamaḥ // MarkP_12.15 //",
  "GP12mkp1-93u:1862": "tasmin kulālacakrāṇi bhrāmyantyavirataṃ pitaḥ /",
  "GP12mkp1-93u:1863": "teṣvāropya nikṛtyante kālasūtreṇa mānavāḥ // MarkP_12.16 //",
  "GP12mkp1-93u:1864": "yamānugāṅgulisthena āpādatalamastakam /",
  "GP12mkp1-93u:1865": "na caiṣāṃ jīvitabhraṃśo jāyate dvijasattama // MarkP_12.17 //",
  "GP12mkp1-93u:1866": "chinnāni teṣāṃ śataśaḥ khaṇḍānyaikyaṃ vrajanti ca /",
  "GP12mkp1-93u:1867": "evaṃ varṣasahasrāṇi chidyante pāpakarmiṇaḥ // MarkP_12.18 //",
  "GP12mkp1-93u:1868": "tāvad yāvadaśeṣaṃ vai tatpāpaṃ hi kṣayaṃ gatam /",
  "GP12mkp1-93u:1869": "apratiṣṭhañca narakaṃ śṛṇuṣva gadato mama // MarkP_12.19 //",
  "GP12mkp1-93u:1870": "atrasthairnārakairduḥ khamasahyamanubhūyate /",
  "GP12mkp1-93u:1871": "tānyeva yatra cakrāṇi ghaṭīyantrāṇi cānyataḥ // MarkP_12.20 //",
  "GP12mkp1-93u:1872": "duḥ khasya hetubhūtāni pāpakarmakṛtāṃ nṛṇām /",
  "GP12mkp1-93u:1873": "cakreṣvāropitāḥ kecid bhrāmyante tatra mānavāḥ // MarkP_12.21 //",
  "GP12mkp1-93u:1874": "yāvadvarṣasahasrāṇi na teṣāṃ sthitirantarā /",
  "GP12mkp1-93u:1875": "ghaṭīyantreṣu caivānyo baddhastoye yathā ghaṭī // MarkP_12.22 //",
  "GP12mkp1-93u:1876": "bhrāmyante mānavā raktamudigarantaḥ punaḥ punaḥ /",
  "GP12mkp1-93u:1877": "astrairmukhaviniṣkrāntaiḥ netrairaśruvilambibhiḥ // MarkP_12.23 //",
  "GP12mkp1-93u:1878": "duḥ khāni te prāpnuvanti yānyasahyāni jantubhiḥ /",
  "GP12mkp1-93u:1879": "asipatravanaṃ nāma narakaṃ śṛṇu cāparam // MarkP_12.24 //",
  "GP12mkp1-93u:1880": "yojanānāṃ sahasraṃ yo jvaladagnyāstṛtāvaniḥ /",
  "GP12mkp1-93u:1881": "taptāḥ sūryakaraiścaṇḍairyatrātīva sudāruṇaiḥ // MarkP_12.25 //",
  "GP12mkp1-93u:1882": "prapatanti sadā tatra prāṇino narakaukasaḥ /",
  "GP12mkp1-93u:1883": "tanmadhye ca vanaṃ ramyaṃ snigdhapatraṃ vibhāvyate // MarkP_12.26 //",
  "GP12mkp1-93u:1884": "patrāṇi tatra khaṅgānāṃ phalāni dvijasattamam /",
  "GP12mkp1-93u:1885": "śvānaśca tatra sabalāḥ svanantyayutaśobhitāḥ // MarkP_12.27 //",
  "GP12mkp1-93u:1886": "mahāvaktrā mahādaṃṣṭrā vyāghrā iva bhayānakāḥ /",
  "GP12mkp1-93u:1887": "tatastadvanamālokya śiśiracchāyamagrataḥ // MarkP_12.28 //",
  "GP12mkp1-93u:1888": "prayānti prāṇinastatra tīvratṛṭparipīḍitāḥ /",
  "GP12mkp1-93u:1889": "hā mātarhā tāta ! iti krāndanto 'tīva duḥ khitā // MarkP_12.29 //",
  "GP12mkp1-93u:1890": "dahyamānāṅghrayugalā dharaṇīsthena vahninā /",
  "GP12mkp1-93u:1891": "teṣāṃ gatānāṃ tatrāsipatrapātī samīraṇaḥ // MarkP_12.30 //",
  "GP12mkp1-93u:1892": "pravāti tena pātyante teṣāṃ khaḍgānyathopari /",
  "GP12mkp1-93u:1893": "tataḥ patanti te bhūmau jvalatpavakasañcaye // MarkP_12.31 //",
  "GP12mkp1-93u:1894": "lelihyamāne cānyatra vyāptāśeṣamahītale /",
  "GP12mkp1-93u:1895": "sārameyāstataḥ śīghraṃ śātayanti śarīrataḥ // MarkP_12.32 //",
  "GP12mkp1-93u:1896": "teṣāmaṅgāni rudatāmanekānyatibhīṣaṇāḥ /",
  "GP12mkp1-93u:1897": "asipatravanaṃ tāta ! mayaitat kīrtitaṃ tava // MarkP_12.33 //",
  "GP12mkp1-93u:1898": "ataḥ paraṃ bhīmataraṃ taptakumbhaṃ nibodha me /",
  "GP12mkp1-93u:1899": "samantatastaptakumbhā vahnijvālāsamāvṛtāḥ // MarkP_12.34 //",
  "GP12mkp1-93u:1900": "jvaladagnicayodvṛttatailāyaścūrṇapūritāḥ /",
  "GP12mkp1-93u:1901": "teṣu duṣkṛtakarmāṇo yāmyaiḥ kṣiptā hyadhomukhāḥ // MarkP_12.35 //",
  "GP12mkp1-93u:1902": "kvāthyante visphuṭadgātra-galanmajjajalāvilāḥ /",
  "GP12mkp1-93u:1903": "sphuratkapālanetrāsthicchidyamānā vibhīṣaṇaiḥ // MarkP_12.36 //",
  "GP12mkp1-93u:1904": "gṛdhrairutpāṭya mucyante punasteṣveva vegitaiḥ /",
  "GP12mkp1-93u:1905": "punaḥ simasimāyante tailenaikyaṃ vrajanti ca // MarkP_12.37 //",
  "GP12mkp1-93u:1906": "dravībhūtaiḥ śirogātra-snāyu-māṃsa-tvagasthibhiḥ /",
  "GP12mkp1-93u:1907": "tato yāmyairnarairāśu darvyā ghaṭṭanaghaṭṭitāḥ // MarkP_12.38 //",
  "GP12mkp1-93u:1908": "kṛtāvarte mahātaile mathyante pāpakarmiṇaḥ /",
  "GP12mkp1-93u:1909": "eṣa te vistareṇoktastaptakumbho mayā pitaḥ // MarkP_12.39 //",
  "GP12mkp1-93u:1910": "iti śrīmārkaṇḍeyapurāṇe pitāḥ putrasaṃvāde mahārauravādinarakākhyānaṃ nāma dvādaśo 'dhyāyaḥ",
  "GP12mkp1-93u:1911": "_____________________________________________________________",
  "GP12mkp1-93u:1912": "trayodaśo 'dhyāyaḥ",
  "GP12mkp1-93u:1913": "putra uvāca",
  "GP12mkp1-93u:1914": "ahaṃ vaiśyakule jāto janmanyasmāttu saptame /",
  "GP12mkp1-93u:1915": "samatīte gavāṃ rodhaṃ nipāne kṛtavān purā // MarkP_13.1 //",
  "GP12mkp1-93u:1916": "vipākāt karmaṇastasya narakaṃ bhṛśadāruṇam /",
  "GP12mkp1-93u:1917": "samprāpto 'gniśikhāghoramayomukhakhagākulam // MarkP_13.2 //",
  "GP12mkp1-93u:1918": "yantrapīḍanagātrāsṛk-pravāhodbhūtakardamam /",
  "GP12mkp1-93u:1919": "viśasyamānaduṣkarmi-tannipātaravākulam // MarkP_13.3 //",
  "GP12mkp1-93u:1920": "pātyamānasya me tatra sāgraṃ varṣaśataṃ gatam /",
  "GP12mkp1-93u:1921": "mahātāpārtitaptasya tṛṣṇādāhānvitasya ca // MarkP_13.4 //",
  "GP12mkp1-93u:1922": "tatrāhlādakaraḥ sadyaḥ pavanaḥ sukhaśītalaḥ /",
  "GP12mkp1-93u:1923": "karambha-bālukākumbha-madhyastho me samāgataḥ // MarkP_13.5 //",
  "GP12mkp1-93u:1924": "tatsamparkādaśeṣāṇāṃ nābhavadyātanā nṛṇām /",
  "GP12mkp1-93u:1925": "mama cāpi yathā svarge svargiṇāṃ nirvṛtiḥ parā // MarkP_13.6 //",
  "GP12mkp1-93u:1926": "kimetaditi cāhlāda-vistārastimitekṣaṇaiḥ /",
  "GP12mkp1-93u:1927": "dṛṣṭamasmābhirāsannaṃ nararatnamanattamam // MarkP_13.7 //",
  "GP12mkp1-93u:1928": "yāmyaśca puruṣo ghoro daṇḍahasto 'śaniprabhaḥ /",
  "GP12mkp1-93u:1929": "purato darśayan mārgamiti ehīti vagatha // MarkP_13.8 //",
  "GP12mkp1-93u:1930": "puruṣaḥ sa tadā dṛṣṭvā yātanāśatasaṃkulam /",
  "GP12mkp1-93u:1931": "narakaṃ prāha taṃ yāmyaṃ kiṅkaraṃ kṛpayānvitaḥ // MarkP_13.9 //",
  "GP12mkp1-93u:1932": "puruṣa uvāca",
  "GP12mkp1-93u:1933": "bho yāmyapuruṣācakṣva kiṃ mayā duṣkṛtaṃ kṛtam /",
  "GP12mkp1-93u:1934": "yenedaṃ yātanābhīm prāpto 'smi narakaṃ param // MarkP_13.10 //",
  "GP12mkp1-93u:1935": "vipaściditi vikhyāto janakānāmahaṃ kule /",
  "GP12mkp1-93u:1936": "jāto videhaviṣaye samyaṅmanujapālakaḥ // MarkP_13.11 //",
  "GP12mkp1-93u:1937": "yajñairmayeṣṭaṃ bahubhirdharmataḥ pālitā mahī /",
  "GP12mkp1-93u:1938": "notsṛṣṭaścaiva saṃgrāmo nātithirvimukho gataḥ // MarkP_13.12 //",
  "GP12mkp1-93u:1939": "pitṛ-devarṣi-bhṛtyāśca na cāpacaritā mayā /",
  "GP12mkp1-93u:1940": "kṛtā spṛhā ca na mayā parastrīvibhavādiṣu // MarkP_13.13 //",
  "GP12mkp1-93u:1941": "parvakāleṣu pitarastithikāleṣu devatāḥ /",
  "GP12mkp1-93u:1942": "puruṣaṃ svayamāyānti nipānamiva dhenavaḥ // MarkP_13.14 //",
  "GP12mkp1-93u:1943": "yataste vimukhā yānti niśvasya gṛhamedhinaḥ /",
  "GP12mkp1-93u:1944": "tasmādiṣṭaśca pūrtaśca dhamau dvāvapi naśyataḥ // MarkP_13.15 //",
  "GP12mkp1-93u:1945": "pitṛniśvāsavidhvastaṃ saptajanmārjitaṃ śubham /",
  "GP12mkp1-93u:1946": "trijanmaprabhavaṃ daivo niśvāso hantyasaṃśayam // MarkP_13.16 //",
  "GP12mkp1-93u:1947": "tasmād daive ca pitrye ca nityamevodyato 'bhavam /",
  "GP12mkp1-93u:1948": "so 'haṃ kathamimaṃ prāpto naraṅka bhṛśadāruṇam // MarkP_13.17 //",
  "GP12mkp1-93u:1949": "iti śrīmārkaṇḍeyapurāṇe pitā-putrasaṃvādo nāma trayodaśo 'dhyāyaḥ",
  "GP12mkp1-93u:1950": "_____________________________________________________________",
  "GP12mkp1-93u:1951": "caturdaśo 'dhyāyaḥ",
  "GP12mkp1-93u:1952": "putra uvāca",
  "GP12mkp1-93u:1953": "iti pṛṣṭastadā tena śṛṇvatāṃ no mahātmanā /",
  "GP12mkp1-93u:1954": "uvāca puruṣo yāmyo ghoro 'pi prasṛtaṃ vacaḥ // MarkP_14.1 //",
  "GP12mkp1-93u:1955": "yamakiṅkara uvāca",
  "GP12mkp1-93u:1956": "mahārāja ! yathāttha tvaṃ tathaitannātra saṃśayaḥ /",
  "GP12mkp1-93u:1957": "kintu svalpaṃ kṛtaṃ pāpaṃ bhavatā smārayāmi tat // MarkP_14.2 //",
  "GP12mkp1-93u:1958": "vaidarbho tava yā patnī pīvarī nāma nāmataḥ /",
  "GP12mkp1-93u:1959": "ṛtumatyā ṛturvandhyastvayā tasyāḥ kṛtaḥ purā // MarkP_14.3 //",
  "GP12mkp1-93u:1960": "śuśobhanāyāṃ kaikeyyāmāsaktena tato bhavān /",
  "GP12mkp1-93u:1961": "ṛtuvyatikramāt prāpto narakaṃ ghoramīdṛśam // MarkP_14.4 //",
  "GP12mkp1-93u:1962": "homakāle yathā vahnirājyapātamavekṣate /",
  "GP12mkp1-93u:1963": "ṛtau prajāpatistadvad bījapātamavekṣate // MarkP_14.5 //",
  "GP12mkp1-93u:1964": "yastamullaṅghya dharmātmā kāmeṣvāsaktimān bhavet /",
  "GP12mkp1-93u:1965": "sa tu pitryādṛṇāt pāpamavāpya narakaṃ patet // MarkP_14.6 //",
  "GP12mkp1-93u:1966": "etāvadeva te pāpaṃ nānyat kiñcana vidyate /",
  "GP12mkp1-93u:1967": "tadehi gaccha puṇyānāmupabhogāya pārthiva // MarkP_14.7 //",
  "GP12mkp1-93u:1968": "rājovāca",
  "GP12mkp1-93u:1969": "yāsyāmi devānucara yatra tvaṃ māṃ nayiṣyasi /",
  "GP12mkp1-93u:1970": "kiñcit pṛcchāmi tanme tvaṃ yathāvadvaktumarhasi // MarkP_14.8 //",
  "GP12mkp1-93u:1971": "vajratuṇḍāstvamī kākāḥ puṃsāṃ nayanahāriṇaḥ /",
  "GP12mkp1-93u:1972": "punaḥ punaśca netrāṇi tadvadeṣāṃ bhavanti hi // MarkP_14.9 //",
  "GP12mkp1-93u:1973": "kiṃ karma kṛtavantaśca kathayaitajjugupsitam /",
  "GP12mkp1-93u:1974": "harantyeṣāṃ tathā jihvāṃ jāyamānāṃ punarnavām // MarkP_14.10 //",
  "GP12mkp1-93u:1975": "parapatreṇa pāṭyante kasmādete 'tiduḥ khitāḥ /",
  "GP12mkp1-93u:1976": "karambhavālukāsvete pacyante tailagocarāḥ // MarkP_14.11 //",
  "GP12mkp1-93u:1977": "ayomukhaiḥ khagaiścaite kṛṣyante kiṃvidhā vada /",
  "GP12mkp1-93u:1978": "viśrliṣṭadehabandhārti-mahārāvavirāviṇaḥ // MarkP_14.12 //",
  "GP12mkp1-93u:1979": "ayaścañcunipātena sarvāṅgakṣataduḥ khitāḥ /",
  "GP12mkp1-93u:1980": "kimete 'niṣṭakartārastudyante 'harniśaṃ narāḥ // MarkP_14.13 //",
  "GP12mkp1-93u:1981": "etāścānyāśca dṛśyante yātanāḥ pāpakarmiṇām /",
  "GP12mkp1-93u:1982": "yena karmavipākeṇa tanmamāśeṣato vada // MarkP_14.14 //",
  "GP12mkp1-93u:1983": "yamakiṅkara uvāca",
  "GP12mkp1-93u:1984": "yanmāṃ pṛcchasi bhūpāla ! pāpakarmaphalodayam /",
  "GP12mkp1-93u:1985": "tat te 'haṃ sampravakṣyāmi saṃkṣepeṇa yathātatham // MarkP_14.15 //",
  "GP12mkp1-93u:1986": "puṇyāpuṇye hi puruṣaḥ paryāyeṇa samaśnate /",
  "GP12mkp1-93u:1987": "bhuñjataśca kṣayaṃ yāti pāpaṃ puṇyamathāpi vā // MarkP_14.16 //",
  "GP12mkp1-93u:1988": "na tu bhogādṛte puṇyaṃ kiñcidvā karma mānavam /",
  "GP12mkp1-93u:1989": "pāpakaṃ vā punātyāśu kṣayo bhogāt prajāyate // MarkP_14.17 //",
  "GP12mkp1-93u:1990": "parityajati bhogācca puṇyāpuṇye nibodha me /",
  "GP12mkp1-93u:1991": "durbhikṣādeva durbhikṣaṃ kleśāt kleśaṃ bhayādbhayam // MarkP_14.18 //",
  "GP12mkp1-93u:1992": "mṛtebhyaḥ pramṛtā yānti daridrāḥ pāpakarmiṇaḥ /",
  "GP12mkp1-93u:1993": "gatiṃ nānāvidhāṃ yānti jantavaḥ karmabandhanāt // MarkP_14.19 //",
  "GP12mkp1-93u:1994": "utsavādutsavaṃ yānti svargāt svargaṃ sukhāt sukham /",
  "GP12mkp1-93u:1995": "śraddhadhānāśca śāntāśca dhanadāḥ śubhakāriṇaḥ // MarkP_14.20 //",
  "GP12mkp1-93u:1996": "vyālakuñjaradurgāṇi sarpacaurabhayāni tu /",
  "GP12mkp1-93u:1997": "hatāḥ pāpena gacchanti pāpinaḥ kimataḥ param // MarkP_14.21 //",
  "GP12mkp1-93u:1998": "anekaśatasāhastra-janmasaṃcayasañcitam /",
  "GP12mkp1-93u:1999": "puṇyāpuṇyaṃ nṛṇāṃ tadvat sukhaduḥ khāṅkurodbhavam // MarkP_14.23 //",
  "GP12mkp1-93u:2000": "yathā bījaṃ hi bhūpāla ! payāṃsi samavekṣate /",
  "GP12mkp1-93u:2001": "puṇyāpuṇye tathā kāladeśānyakarmakārakam // MarkP_14.24 //",
  "GP12mkp1-93u:2002": "svalpaṃ pāpaṃ kṛtaṃ puṃsā deśakālopapāditam /",
  "GP12mkp1-93u:2003": "pādanyāsakṛtaṃ duḥ khaṃ kaṇṭakotthaṃ prayacchati // MarkP_14.25 //",
  "GP12mkp1-93u:2004": "tat prabhūtataraṃ sthūlaṃ śūlakīlakasambhavam /",
  "GP12mkp1-93u:2005": "duḥ khaṃ yacchati tadvacca śirorogādi duḥ saham // MarkP_14.26 //",
  "GP12mkp1-93u:2006": "apathyāśanaśītoṣṇa-śramatāpādikārakam /",
  "GP12mkp1-93u:2007": "tathānyo 'nyamapekṣante pāpāni phalasaṅgame // MarkP_14.27 //",
  "GP12mkp1-93u:2008": "evaṃ mahānti pāpāni dīrgharogādivikriyām /",
  "GP12mkp1-93u:2009": "tadvacchastrāgnikṛcchrārti-bandhanādiphalāya vai // MarkP_14.28 //",
  "GP12mkp1-93u:2010": "svalpaṃ puṇyaṃ śubhaṃ gandhaṃ helayā samprayacchiti /",
  "GP12mkp1-93u:2011": "sparśa vāpyathavā śabdaṃ rasaṃ rūpamathāpi vā // MarkP_14.29 //",
  "GP12mkp1-93u:2012": "cirād gurutaraṃ tadvanmahāntamapi kālajam /",
  "GP12mkp1-93u:2013": "evañca sukhaduḥ khāni puṇyāpuṇyodbhavāni vai // MarkP_14.30 //",
  "GP12mkp1-93u:2014": "bhuñjāno 'nekasaṃsāra-sambhavānīha tiṣṭhati /",
  "GP12mkp1-93u:2015": "jāti deśāvaruddhāni jñānājñānaphalāni ca // MarkP_14.31 //",
  "GP12mkp1-93u:2016": "tiṣṇanti tatra yuktāni liṅgamātreṇa cātmani /",
  "GP12mkp1-93u:2017": "vapuṣā manasā vācā na kadācit kvacinnaraḥ // MarkP_14.32 //",
  "GP12mkp1-93u:2018": "akurvan pāpakaṃ karma puṇyaṃ vāpyavatiṣṭhate /",
  "GP12mkp1-93u:2019": "yad yat prāpnoti puruṣo duḥ khaṃ sukhamathāpi vā // MarkP_14.33 //",
  "GP12mkp1-93u:2020": "prabhūtamathavā svalpaṃ vikriyākāri cetasaḥ /",
  "GP12mkp1-93u:2021": "tāvatā tasya puṇyaṃ vā pāpaṃ vāpyatha cetarat // MarkP_14.34 //",
  "GP12mkp1-93u:2022": "upabhogāt kṣayaṃ yāti bhujyamānamivāśanam /",
  "GP12mkp1-93u:2023": "evamete mahāpāpaṃ yātanābhiraharniśam // MarkP_14.35 //",
  "GP12mkp1-93u:2024": "kṣapayanti narā ghoraṃ narakāntarvivartinaḥ /",
  "GP12mkp1-93u:2025": "tathaiva rājan ! puṇyāni svargaloke 'maraiḥ saha // MarkP_14.36 //",
  "GP12mkp1-93u:2026": "gandharvasiddhāpsarasāṃ gītādyairupabhuñjate /",
  "GP12mkp1-93u:2027": "devatve mānuṣatve ca tiryaktve ca śubhāśubham // MarkP_14.37 //",
  "GP12mkp1-93u:2028": "puṇyapāpodbhavaṃ bhuṅkte sukhaduḥ khopalakṣaṇam /",
  "GP12mkp1-93u:2029": "yad tvaṃ pṛcchasi māṃ rājan ! yātanāḥ pāpakarmiṇām /",
  "GP12mkp1-93u:2030": "kena keneti pāpena tat te vakṣyāmyaśeṣataḥ // MarkP_14.38 //",
  "GP12mkp1-93u:2031": "duṣṭena cakṣuṣā dṛṣṭāḥ paradārā narādhamaiḥ /",
  "GP12mkp1-93u:2032": "mānasena ca duṣṭena paradravyañca saspṛhaiḥ // MarkP_14.39 //",
  "GP12mkp1-93u:2033": "vajratuṇḍāḥ khagāsteṣāṃ harantyete vilocane /",
  "GP12mkp1-93u:2034": "punaḥ punaśca sambhūtirakṣṇoreṣāṃ bhavatyatha // MarkP_14.40 //",
  "GP12mkp1-93u:2035": "yāvato 'kṣinimeṣāṃstu pāpamebhirnṛbhiḥ kṛtam /",
  "GP12mkp1-93u:2036": "tāvadvarṣasahasrāṇi netrātti prāpnuvantyuta // MarkP_14.41 //",
  "GP12mkp1-93u:2037": "asacchāstropadeśāstu yairdattā yaiśca mantritāḥ /",
  "GP12mkp1-93u:2038": "samyagdṛṣṭervināśāya ripūṇāmapi mānavaiḥ // MarkP_14.42 //",
  "GP12mkp1-93u:2039": "yaiḥ śāstramanyathā proktaṃ yairasadvāgudāhṛtā /",
  "GP12mkp1-93u:2040": "vedadevadvijātīnāṃ gurornindā ca yaiḥ kṛtā // MarkP_14.43 //",
  "GP12mkp1-93u:2041": "haranti teṣāṃ jihvāśca jāyamānāḥ punaḥ punaḥ /",
  "GP12mkp1-93u:2042": "tāvato vatsarānete vajratuṇḍāḥ sadāruṇāḥ // MarkP_14.44 //",
  "GP12mkp1-93u:2043": "mitrabhedaṃ tathā pitrā putrasya svajanasya ca /",
  "GP12mkp1-93u:2044": "yājyopādhyāyayormātrā sutasya sahacāriṇaḥ // MarkP_14.45 //",
  "GP12mkp1-93u:2045": "bhāryāpatyośca ye kecid bhedaṃ cakrurnarādhamāḥ /",
  "GP12mkp1-93u:2046": "ta hame paśya pāṭyante karapatreṇa pārthiva // MarkP_14.46 //",
  "GP12mkp1-93u:2047": "paropatāpakā ye ca ye cāhlādaniṣedhakāḥ /",
  "GP12mkp1-93u:2048": "tālavṛntānilasthāna-candanośīrahāriṇaḥ // MarkP_14.47 //",
  "GP12mkp1-93u:2049": "prāṇāntikaṃ dadustāpamaduṣṭānāñca ye 'dhamāḥ /",
  "GP12mkp1-93u:2050": "karambhavālukāsaṃsthāsta ime pāpabhāginaḥ // MarkP_14.48 //",
  "GP12mkp1-93u:2051": "bhuṅkte śrāddhantu yo 'nyasya naro 'nyena nimantritaḥ /",
  "GP12mkp1-93u:2052": "daive vāpyathavā pitrye sa dvidhā kṛṣyate khagaiḥ // MarkP_14.49 //",
  "GP12mkp1-93u:2053": "marmāṇi yastu sādhūnāmasadvāgbhirnikṛntati /",
  "GP12mkp1-93u:2054": "tamime tudamānāstu khagāstiṣṭhantyavāritā // MarkP_14.50 //",
  "GP12mkp1-93u:2055": "yaḥ karoti ca paiśunyamanyavāganyathāmatiḥ /",
  "GP12mkp1-93u:2056": "pāṭyate hi dvidhā jihvā tasyetthaṃ niśitaiḥ kṣuraiḥ // MarkP_14.51 //",
  "GP12mkp1-93u:2057": "mātā-pitrorgurūṇāñca ye 'vajñāṃ cakruruddhatāḥ /",
  "GP12mkp1-93u:2058": "ta ime pūyaviṇmūtra-garte majjantyadhomukhāḥ // MarkP_14.52 //",
  "GP12mkp1-93u:2059": "devatātithibhūteṣu bhṛtyeṣvabhyāgateṣu ca /",
  "GP12mkp1-93u:2060": "abhuktavatsu ye 'śnanti tadvat pitragnipakṣiṣu // MarkP_14.53 //",
  "GP12mkp1-93u:2061": "duṣṭāste pūyaniryāsa-bhujaḥ sūcīmukhāstu te /",
  "GP12mkp1-93u:2062": "jāyante girivarṣmāṇaḥ paśyaite yādṛśā narāḥ // MarkP_14.54 //",
  "GP12mkp1-93u:2063": "ekapaṅktyā tu ye vipramathavetaravarṇajam /",
  "GP12mkp1-93u:2064": "viṣamaṃ bojayantīha viḍbhujasta ime yathā // MarkP_14.55 //",
  "GP12mkp1-93u:2065": "ekasārthaprayātaṃ ye niḥ svamarthārthinaṃ naram /",
  "GP12mkp1-93u:2066": "apāsya svānnamaśnanti ta ime śleṣmabhojinaḥ // MarkP_14.56 //",
  "GP12mkp1-93u:2067": "gobāhmaṇāgnayaḥ spṛṣṭā yairucchiṣṭairnareśvara /",
  "GP12mkp1-93u:2068": "teṣāmete 'gnikumbheṣu lelihyantyāhitāḥ karāḥ // MarkP_14.57 //",
  "GP12mkp1-93u:2069": "sūryendutārakā dṛṣṭā yairucchiṣṭaistu kāmataḥ /",
  "GP12mkp1-93u:2070": "teṣāṃ yāmyairnarairnetre nyasto vahniḥ samedhyate // MarkP_14.58 //",
  "GP12mkp1-93u:2071": "gāvo 'gnirjananī viprojyeṣṭhabhrātā pitā svasā /",
  "GP12mkp1-93u:2072": "jāmayo guravo vṛddhā yaiḥ spṛṣṭāstu padā nṛbhiḥ // MarkP_14.59 //",
  "GP12mkp1-93u:2073": "baddhāṅghrayaste nigaḍailauhairagnipratāpitaiḥ /",
  "GP12mkp1-93u:2074": "aṅgārarāśimadhyasthāstiṣṭhantyājānudāhinaḥ // MarkP_14.60 //",
  "GP12mkp1-93u:2075": "pāyasaṃ kṛśaraṃ chāgo devānnāni ca yāni vai /",
  "GP12mkp1-93u:2076": "bhuktāni yairasaṃskṛtya teṣāṃ netrāṇi pāpinām // MarkP_14.61 //",
  "GP12mkp1-93u:2077": "nipātitānāṃ bhūpṛṣṭhe udvṛttākṣi nirīkṣatām /",
  "GP12mkp1-93u:2078": "sandaṃśaiḥ paśya kṛṣyante narairyāmyairmukhāt tataḥ // MarkP_14.62 //",
  "GP12mkp1-93u:2079": "guru-deva-dvijātīnāṃ vedānāñca narādhamaiḥ /",
  "GP12mkp1-93u:2080": "nindā niśāmitā yaiśca pāpānāmabhinandatām // MarkP_14.63 //",
  "GP12mkp1-93u:2081": "teṣāmayomayān kīlānagnivarṣān punaḥ punaḥ /",
  "GP12mkp1-93u:2082": "karṇeṣu prerayantyete yāmyā vilapatāmapi // MarkP_14.64 //",
  "GP12mkp1-93u:2083": "yaiḥ prapā-devaviprauko-devālayasabhāḥ śubhāḥ /",
  "GP12mkp1-93u:2084": "bhaṅktvā vidhvaṃsamānītāḥ krodhalobhānuvartibhiḥ // MarkP_14.65 //",
  "GP12mkp1-93u:2085": "teṣāmetaiḥ śitaiḥ śastrairmuhurvilapatāṃ tvacaḥ /",
  "GP12mkp1-93u:2086": "pṛthak kurvanti vai yāmyāḥ śarīrādatidāruṇāḥ // MarkP_14.66 //",
  "GP12mkp1-93u:2087": "gobrāhmaṇārkamārgeṣu ye 'vamehanti mānavāḥ /",
  "GP12mkp1-93u:2088": "teṣāmetāni kṛṣyante gudenāntrāṇi vāyasaiḥ // MarkP_14.67 //",
  "GP12mkp1-93u:2089": "dattvā kanyāṃ ca ekasmai dvitīyāya prayacchati /",
  "GP12mkp1-93u:2090": "sa tvevaṃ naikadhācchinnaḥ kṣāranadyāṃ pravāhyate // MarkP_14.68 //",
  "GP12mkp1-93u:2091": "svapoṣaṇaparo yastu parityajati mānavaḥ /",
  "GP12mkp1-93u:2092": "putra-bhṛtya-kalatrādi-bandhuvargamakiñcinam // MarkP_14.69 //",
  "GP12mkp1-93u:2093": "durbhikṣe sambhrame vāpi so 'pyevaṃ yamakiṅkaraiḥ /",
  "GP12mkp1-93u:2094": "utkṛtya dattāni mukhe svamāṃsānyaśnute kṣudhā // MarkP_14.70 //",
  "GP12mkp1-93u:2095": "śaraṇāgatān yastyajati lobhād vṛttyupajīvinaḥ /",
  "GP12mkp1-93u:2096": "so 'pyevaṃ yantrapīḍābhiḥ pīḍyate yamakiṅkaraiḥ // MarkP_14.71 //",
  "GP12mkp1-93u:2097": "sukṛtaṃ ye prayacchanti yāvajjanma kṛtaṃ narāḥ /",
  "GP12mkp1-93u:2098": "te piṣyante śilāpeṣairyathaite pāpakarmiṇaḥ // MarkP_14.72 //",
  "GP12mkp1-93u:2099": "nyāsāpahāriṇo baddhāḥ sarvagātreṣu bandhanaiḥ /",
  "GP12mkp1-93u:2100": "kṛmivṛścikakākolairbhujyante 'harniśaṃ narāḥ // MarkP_14.73 //",
  "GP12mkp1-93u:2101": "kṣutkṣāmāstṛṭpatajjihvā-tālavo vedanāturāḥ /",
  "GP12mkp1-93u:2102": "divāmaithuninaḥ pāpāḥ paradārabhujaśca ye // MarkP_14.74 //",
  "GP12mkp1-93u:2103": "tathaiva kaṇṭakairderghairāyasaiḥ paśya śālmalim /",
  "GP12mkp1-93u:2104": "āropitā vibhinnāṅgāḥ prabhūtāsṛkstravāvilāḥ // MarkP_14.75 //",
  "GP12mkp1-93u:2105": "mūṣāyāmapi paśyaitān nāśyamānān yamānugaiḥ /",
  "GP12mkp1-93u:2106": "puruṣaiḥ puruṣāvyāghra ! paradārāvamarṣiṇaḥ // MarkP_14.76 //",
  "GP12mkp1-93u:2107": "upādyāyamadhaḥ kṛtvā stabdho yo 'dhyayanaṃ naraḥ /",
  "GP12mkp1-93u:2108": "gṛhṇāti śilpamathavā so 'pyevaṃ śirasā śilām // MarkP_14.77 //",
  "GP12mkp1-93u:2109": "bibhrat kleśamavāpnoti janamārge 'tipīḍitaḥ /",
  "GP12mkp1-93u:2110": "kṣutkṣāmo 'harniśaṃ bhārapīḍāvyathitamastakaḥ // MarkP_14.78 //",
  "GP12mkp1-93u:2111": "mūtra-śleṣma-pūrīṣāṇi yairutsṛṣṭāni vāriṇi /",
  "GP12mkp1-93u:2112": "ta ime śleṣmaviṇmūtra-durgandhaṃ narakaṃ gatāḥ // MarkP_14.79 //",
  "GP12mkp1-93u:2113": "parasparañca māṃsāni bhakṣyanti kṣudhānvitāḥ /",
  "GP12mkp1-93u:2114": "bhuktaṃ nātithyavidhinā pūrvamebhaiḥ parasparam // MarkP_14.80 //",
  "GP12mkp1-93u:2115": "apaviddhāstu yairvedā vahanayaścāhitāgnibhiḥ /",
  "GP12mkp1-93u:2116": "ta ime śālaśṛṅgāgrāt pātyante 'dhaḥ punaḥ punaḥ // MarkP_14.81 //",
  "GP12mkp1-93u:2117": "punarbhūpatayo jīrṇā yāvajjīvanti ye narāḥ /",
  "GP12mkp1-93u:2118": "ime kṛmitvamāpannā bhakṣyante 'tra pipīlikaiḥ // MarkP_14.82 //",
  "GP12mkp1-93u:2119": "patitapratigrahādānādyajanānnityasevanāt /",
  "GP12mkp1-93u:2120": "pāṣāṇamadhyakīṭatvaṃ naraḥ satatamaśnute // MarkP_14.83 //",
  "GP12mkp1-93u:2121": "paśyato bhṛtyavargasya mitrāṇāmatithestathā /",
  "GP12mkp1-93u:2122": "eko miṣṭānnabhug bhuṅkte jvaladaṅgārasañcayam // MarkP_14.84 //",
  "GP12mkp1-93u:2123": "vṛkairbhayaṅkaraiḥ pṛṣṭhaṃ nityamasyopabhujyate /",
  "GP12mkp1-93u:2124": "pṛṣṭhamāṃsaṃ nṛpaitena yato lokasya bhakṣitam // MarkP_14.85 //",
  "GP12mkp1-93u:2125": "andho 'tha badhiro mūko bhrāmyate 'yaṃ kṣudhāturaḥ /",
  "GP12mkp1-93u:2126": "akṛtajño 'dhamaḥ puṃsāmupakāreṣu vartatām // MarkP_14.86 //",
  "GP12mkp1-93u:2127": "ayaṃ kṛtaghro mitrāṇāmapakārī sudurmatiḥ /",
  "GP12mkp1-93u:2128": "tatpakumbhe nipatati tato yāsyati peṣaṇam // MarkP_14.87 //",
  "GP12mkp1-93u:2129": "karambhavālukāṃ tasmāt tato yantrānapīḍanam /",
  "GP12mkp1-93u:2130": "asipatravanaṃ tasmāt karapatreṇa pāṭanam // MarkP_14.88 //",
  "GP12mkp1-93u:2131": "kālasūtre tathā chedamanekāścaiva yātanāḥ /",
  "GP12mkp1-93u:2132": "prāpya niṣkṛtimetasmānna vedmi kathameṣyati // MarkP_14.89 //",
  "GP12mkp1-93u:2133": "śrāddhasaṅgatino viprāḥ samutpatya parasparam /",
  "GP12mkp1-93u:2134": "duṣṭā hi niḥ sṛtaṃ phenaṃ sarvāṅgebhyaḥ pibanti vai // MarkP_14.90 //",
  "GP12mkp1-93u:2135": "suvarṇasteyī vipraghraḥ surāpī gurutalpagaḥ /",
  "GP12mkp1-93u:2136": "adhaścordhvañca dīptāgnau dahyamānāḥ samantataḥ // MarkP_14.91 //",
  "GP12mkp1-93u:2137": "tiṣṭhantyabdasahasrāṇi subahūni tataḥ punaḥ /",
  "GP12mkp1-93u:2138": "jāyante mānavāḥ kuṣṭha-kṣayarogādicihnatāḥ // MarkP_14.92 //",
  "GP12mkp1-93u:2139": "mṛtāḥ punaśca narakaṃ punarjātāśca tādṛśam /",
  "GP12mkp1-93u:2140": "vyādhimṛcchanti kalpāntaparimāṇaṃ narādhipa // MarkP_14.93 //",
  "GP12mkp1-93u:2141": "goghro nyūrataraṃ yāti narake 'tha trijanmani /",
  "GP12mkp1-93u:2142": "tathopapātakānāñca sarveṣāmiti niścayaḥ // MarkP_14.94 //",
  "GP12mkp1-93u:2143": "narakapracyutā yāni yairyairvihitapātakaiḥ /",
  "GP12mkp1-93u:2144": "prayānti yonijātāni tanme nigadataḥ śṛṇu // MarkP_14.95 //",
  "GP12mkp1-93u:2145": "iti śrīmārkaṇḍeyapurāṇe jaḍopākhyāne yamakiṅkarasaṃvādo nāma caturdaśo 'dhyāyaḥ",
  "GP12mkp1-93u:2146": "_____________________________________________________________",
  "GP12mkp1-93u:2147": "pañcadaśo 'dhyāyaḥ",
  "GP12mkp1-93u:2148": "yamakiṅkara uvāca",
  "GP12mkp1-93u:2149": "patitāt pratigṛhyārthaṃ kharayoniṃ vrajed dvijaḥ /",
  "GP12mkp1-93u:2150": "narakāt pratimuktastu kṛmiḥ patitayājakaḥ // MarkP_15.1 //",
  "GP12mkp1-93u:2151": "upādhyāyavyalīkantu kṛtvā śvā bhavati dvijaḥ /",
  "GP12mkp1-93u:2152": "tajjāyāṃ manasāvāñchan taddravyañcāpyasaṃśayam // MarkP_15.2 //",
  "GP12mkp1-93u:2153": "gardabho jāyate jantuḥ pitroścāpyavamānakaḥ /",
  "GP12mkp1-93u:2154": "mātāpitarāvākruśya śārikā samprajāyate // MarkP_15.3 //",
  "GP12mkp1-93u:2155": "bhrātuḥ patnyavamantā ca kapotatvaṃ prapadyate /",
  "GP12mkp1-93u:2156": "tāmeva pīḍayitvā tu kacchapatvaṃ prapadyate // MarkP_15.4 //",
  "GP12mkp1-93u:2157": "bhartṛpiṇḍamupāśnan yastadiṣṭaṃ na niṣevate /",
  "GP12mkp1-93u:2158": "so 'pi mohasamāpanno jāyate vānaro mṛtaḥ // MarkP_15.5 //",
  "GP12mkp1-93u:2159": "nyāsāpahartā narakādvimukto jāyate kṛmiḥ /",
  "GP12mkp1-93u:2160": "asūyakaśca narakānmukto bhavati rākṣasaḥ // MarkP_15.6 //",
  "GP12mkp1-93u:2161": "viśvāsahantā ca naro mīnayonau prajāyate /",
  "GP12mkp1-93u:2162": "dhānyaṃ yavāṃstilān māṣān kulatthān sarṣapāṃścaṇān // MarkP_15.7 //",
  "GP12mkp1-93u:2163": "kalāyāna kalamān mudgān godhūmānatasīstathā /",
  "GP12mkp1-93u:2164": "śasyānyanyāni vā hṛtvā mohājjanturacetanaḥ // MarkP_15.8 //",
  "GP12mkp1-93u:2165": "sañjāyate mahāvaktro mūṣiko babhrusannibhaḥ /",
  "GP12mkp1-93u:2166": "paradārābhimarṣāttu vṛko ghoro 'bhijāyate // MarkP_15.9 //",
  "GP12mkp1-93u:2167": "śvā śṛgālo vako gṛdhro vyāḍaḥ kaṅkastathā kramāt /",
  "GP12mkp1-93u:2168": "bhrātṛbhāryāñca durbuddhiryo dharṣayati pāpakṛt // MarkP_15.10 //",
  "GP12mkp1-93u:2169": "puṃskokilatvamāpnoti sa cāpi narakāccyutaḥ /",
  "GP12mkp1-93u:2170": "sakhibhāryāṃ gurorbhāryāṃ rājabhāryāñca pāpakṛt // MarkP_15.11 //",
  "GP12mkp1-93u:2171": "pradharṣayitvā kāmātmā śūkaro jāyate naraḥ /",
  "GP12mkp1-93u:2172": "yajña-dāna-vivāhānāṃ vighrakartā bhavet kṛmiḥ // MarkP_15.12 //",
  "GP12mkp1-93u:2173": "punardāt ca kanyāyāḥ kṛmirevopajāyate /",
  "GP12mkp1-93u:2174": "devatā-pitṛ-viprāṇāmadatvā yo 'nnamaśnute // MarkP_15.13 //",
  "GP12mkp1-93u:2175": "pramukto narakāt so 'pi vāyasaḥ samprajāyate /",
  "GP12mkp1-93u:2176": "jyeṣṭhaṃ pitṛsamaṃ vāpi bhrātaraṃ yo 'vamanyate // MarkP_15.14 //",
  "GP12mkp1-93u:2177": "narakāt so 'pi vibhraṣṭaḥ krauñcayonau prajāyate /",
  "GP12mkp1-93u:2178": "śūdraśca brāhmaṇariṃ gatvā kṛmiyonau prajāyate // MarkP_15.15 //",
  "GP12mkp1-93u:2179": "tasyāmapatyamutpādya kāṣṭhāntaḥ kīṭako bhavet /",
  "GP12mkp1-93u:2180": "śūkaraḥ kṛmiko madguścaṇḍālaśca prajāyate // MarkP_15.16 //",
  "GP12mkp1-93u:2181": "akṛtajño 'dhamaḥ puṃsāṃ vimukto narakānnaraḥ /",
  "GP12mkp1-93u:2182": "kṛtaghraḥ kṛmikaḥ kīṭaḥ pataṅgo vṛścikastathā // MarkP_15.17 //",
  "GP12mkp1-93u:2183": "matsyastu vāyasaḥ kūrmaḥ pukkaso jāyate tataḥ /",
  "GP12mkp1-93u:2184": "aśastraṃ puruṣaṃ hatvā naraḥ sañjāyate kharaḥ // MarkP_15.18 //",
  "GP12mkp1-93u:2185": "kṛmiḥ strīvadhakartā ca bālahantā ca jāyate /",
  "GP12mkp1-93u:2186": "bhojanaṃ corayitvā tu makṣikā jāyate naraḥ // MarkP_15.19 //",
  "GP12mkp1-93u:2187": "tatrāpyasti viśeṣo vai bhojanasya śṛṇuṣva tat /",
  "GP12mkp1-93u:2188": "htvānnantu sa mārjāro jāyate narakāccyutaḥ // MarkP_15.20 //",
  "GP12mkp1-93u:2189": "tilapiṇyākasaṃmiśramannaṃ hṛtvā tu mūṣikaḥ /",
  "GP12mkp1-93u:2190": "ghṛtaṃ hṛtvā ca nakulaḥ kāko madgurajāmiṣam // MarkP_15.21 //",
  "GP12mkp1-93u:2191": "matsyamāṃsāpahṛt kākaḥ śyeno mārgāmiṣāpahṛt /",
  "GP12mkp1-93u:2192": "vīcīkākastvapahṛte lavaṇe dadhani kṛmiḥ // MarkP_15.22 //",
  "GP12mkp1-93u:2193": "corayitvā payaścāpi balākā samprajāyate /",
  "GP12mkp1-93u:2194": "yastu corayate tailaṃ tailapāyī sa jāyate // MarkP_15.23 //",
  "GP12mkp1-93u:2195": "madhu hṛtvā naro daṃśaḥ pūpaṃ hṛtvā pipīlikaḥ /",
  "GP12mkp1-93u:2196": "corayitvā tu niṣpāvān jāyate gṛhagolakaḥ // MarkP_15.24 //",
  "GP12mkp1-93u:2197": "āsavaṃ corayitvā tu tittiritvamavāpnuyāt /",
  "GP12mkp1-93u:2198": "ayo hṛtvā tu pāpātmā vāyasaḥ samprajāyate // MarkP_15.25 //",
  "GP12mkp1-93u:2199": "hṛte kāṃsye ca hārītaḥ kapoto rupyabhājane /",
  "GP12mkp1-93u:2200": "hṛtvā tu kāñcanaṃ bhāṇḍaṃ kṛmiyonau prajāyate // MarkP_15.26 //",
  "GP12mkp1-93u:2201": "patrorṇaṃ corayitvā tu krakaratvañca gacchati /",
  "GP12mkp1-93u:2202": "koṣakāraśca kauṣeye hṛte vastre 'bhijāyate // MarkP_15.27 //",
  "GP12mkp1-93u:2203": "dukūle śārṅgakaḥ pāpo hṛte caivāṃśuke śukaḥ /",
  "GP12mkp1-93u:2204": "tathaivājāvikaṃ hṛtvā vastraṃ kṣaumaṃ ca jāyate // MarkP_15.28 //",
  "GP12mkp1-93u:2205": "kārpāsike hṛte krauñco vālkahartā bakastathā /",
  "GP12mkp1-93u:2206": "mayūro varṇakān hṛtvā śākapatraṃ ca jāyate // MarkP_15.29 //",
  "GP12mkp1-93u:2207": "jīvajjīvakatāṃ yāti raktavastrāpahṛnnaraḥ /",
  "GP12mkp1-93u:2208": "chucchundariḥ śubhān gandhān vāso hṛtvā śaśo bhavet // MarkP_15.30 //",
  "GP12mkp1-93u:2209": "ṣaṇḍhaḥ phalāpaharaṇāt kāṣṭhasya ghuṇakīṭakaḥ /",
  "GP12mkp1-93u:2210": "puṣpāpahṛd daridraśca paṅguryānāpahṛnnaraḥ // MarkP_15.31 //",
  "GP12mkp1-93u:2211": "śākahartā ca hārītastoyahartā ca cātakaḥ /",
  "GP12mkp1-93u:2212": "bhūhartā narakān gatvā rauravādīn sudāruṇān // MarkP_15.32 //",
  "GP12mkp1-93u:2213": "tṛṇa-gulma-latā-valli-tvaksāratarutāṃ kramāt /",
  "GP12mkp1-93u:2214": "prāpya kṣīṇālpapāpastu naro bhavati vai tataḥ // MarkP_15.33 //",
  "GP12mkp1-93u:2215": "kṛmiḥ kīṭaḥ pataṅgo 'tha pakṣī toya caro mṛgaḥ /",
  "GP12mkp1-93u:2216": "gotvaṃ prāpya ca caṇḍāla-pukkasādi jugupsitam // MarkP_15.34 //",
  "GP12mkp1-93u:2217": "paṅgvandho vadhiraḥ kuṣṭhī yakṣmaṇā ca prapīḍitaḥ /",
  "GP12mkp1-93u:2218": "mukharogākṣirogaiśca gudarogaiśca bādhyate // MarkP_15.35 //",
  "GP12mkp1-93u:2219": "apasmārī ca bhavati śūdratvaṃ ca sa gacchati /",
  "GP12mkp1-93u:2220": "eṣa eva kramo dṛṣṭo gosuvarṇāpahāriṇām // MarkP_15.36 //",
  "GP12mkp1-93u:2221": "vidyāpahāriṇaścogrā niṣkrayabhraṃśino guroḥ /",
  "GP12mkp1-93u:2222": "jāyāmanyasya puruṣaḥ pārakhyāṃ pratipādayan // MarkP_15.37 //",
  "GP12mkp1-93u:2223": "prāpnoti ṣaṇḍhatāṃ mūḍho yātanābhyaḥ paricyutaḥ /",
  "GP12mkp1-93u:2224": "yaḥ karoti naro homamasamiddhe vibhāvasau // MarkP_15.38 //",
  "GP12mkp1-93u:2225": "so 'jirṇavyādhiduḥ khārto mandāgniḥ saṃprajāyate /",
  "GP12mkp1-93u:2226": "paranindā kṛtaghratvaṃ paramarmāvaghaṭṭanam // MarkP_15.39 //",
  "GP12mkp1-93u:2227": "naiṣṭhuryaṃ nirghṛṇatvañca paradāropasevanam /",
  "GP12mkp1-93u:2228": "parasvaharaṇāśaucaṃ devatānāñca kutsanam // MarkP_15.40 //",
  "GP12mkp1-93u:2229": "nikṛtyā kañcanaṃ nṛṇāṃ kārpaṇyaṃ ca nṛṇāṃ vadhaḥ /",
  "GP12mkp1-93u:2230": "yāni ca pratiṣiddhāni tatpravṛttiśca santatā // MarkP_15.41 //",
  "GP12mkp1-93u:2231": "upalakṣyāṇi jānīyānmuktānāṃ narakādanu /",
  "GP12mkp1-93u:2232": "dayā bhūteṣu saṃvādaḥ paralokapratikriyā // MarkP_15.42 //",
  "GP12mkp1-93u:2233": "satyaṃ bhūtahitārthoktirvedaprāmāṇyadarśanam /",
  "GP12mkp1-93u:2234": "guru-devarṣi-siddharṣipūjanaṃ sādhusaṅgamaḥ // MarkP_15.43 //",
  "GP12mkp1-93u:2235": "satkriyābhāyasanaṃ maitrīmiti budhyate paṇḍitaḥ /",
  "GP12mkp1-93u:2236": "anyāni caiva saddharmaṅkriyābhūtāni yāni ca // MarkP_15.44 //",
  "GP12mkp1-93u:2237": "svargacyutānāṃ liṅgāni puruṣāṇāmapāpinām /",
  "GP12mkp1-93u:2238": "etaduddeśato rājan bhavataḥ kathitaṃ mayā // MarkP_15.45 //",
  "GP12mkp1-93u:2239": "svakarmaphalabhoktṝṇāṃ puṇyānāṃ pāpināṃ tathā /",
  "GP12mkp1-93u:2240": "tadehyanyatra gacchāmo dṛṣṭaṃ sarvaṃ tvayādhunā /",
  "GP12mkp1-93u:2241": "tvayā dṛṣṭo hi narakastadehyanyatra gamyatām // MarkP_15.46 //",
  "GP12mkp1-93u:2242": "putra uvāca",
  "GP12mkp1-93u:2243": "tatastamagrataḥ kṛtvā sa rājā gantumudyataḥ /",
  "GP12mkp1-93u:2244": "tataśca sarvairutkruṣṭaṃ yātanāsthāyibhirnṛbhiḥ // MarkP_15.47 //",
  "GP12mkp1-93u:2245": "prasādaṃ kuru bhūpeti tiṣṭha tāvanmuhūrtakam /",
  "GP12mkp1-93u:2246": "tvadaṅgasaṅgī pavano mano hlādayate hi naḥ // MarkP_15.48 //",
  "GP12mkp1-93u:2247": "paritāpañca gātrebhyaḥ pīḍābādhāśca kṛtsnaśaḥ /",
  "GP12mkp1-93u:2248": "apahanti naravyāghra yadāṃ kura mahīpate // MarkP_15.49 //",
  "GP12mkp1-93u:2249": "etacchrutvā vacasteṣāṃ taṃ yāmyapuruṣaṃ nṛpaḥ /",
  "GP12mkp1-93u:2250": "papraccha kathameteṣāmāhlādo mayi tiṣṭhati // MarkP_15.50 //",
  "GP12mkp1-93u:2251": "kiṃ mayā karma tat puṇyaṃ martyaloke mahat kṛtam /",
  "GP12mkp1-93u:2252": "āhlādadāyinī vyuṣṭiryeneyaṃ tadudīraya // MarkP_15.51 //",
  "GP12mkp1-93u:2253": "yamapuruṣa uvāca",
  "GP12mkp1-93u:2254": "pitṛdevātithipraiṣya-śiṣṭenānnena te tanuḥ /",
  "GP12mkp1-93u:2255": "puṣṭimabhyāgatā yasmāt tadgataṃ ca mano yataḥ // MarkP_15.52 //",
  "GP12mkp1-93u:2256": "tatastvadgātrasaṃsargo pavano hlādadāyakaḥ /",
  "GP12mkp1-93u:2257": "pāpakarmakṛto rājan yātanā na prabādhate // MarkP_15.53 //",
  "GP12mkp1-93u:2258": "aśvamedhādayo yajñāstvayeṣṭā vidhivadyataḥ /",
  "GP12mkp1-93u:2259": "tatastvaddarśanādyāmyā yantraśastrāgnivāyasāḥ // MarkP_15.54 //",
  "GP12mkp1-93u:2260": "pīḍana-ccheda-dāhādi-mahāduḥ khasya hetavaḥ /",
  "GP12mkp1-93u:2261": "mṛdutvamāgatā rājan tejasāpahatāstava // MarkP_15.55 //",
  "GP12mkp1-93u:2262": "rājovāca",
  "GP12mkp1-93u:2263": "na svarge brahmaloke vā tat sukhaṃ prāpyate naraiḥ /",
  "GP12mkp1-93u:2264": "yadārtajantunirvāṇa-dānotthamiti me matiḥ // MarkP_15.56 //",
  "GP12mkp1-93u:2265": "yadi matsannidhāvetān yātanā na prabādhate /",
  "GP12mkp1-93u:2266": "tato bhadramukhātrāhaṃ sthāsye sthāṇurivācalaḥ // MarkP_15.57 //",
  "GP12mkp1-93u:2267": "yamapuruṣa uvāca",
  "GP12mkp1-93u:2268": "ehi rājan pragacchāmo nijapuṇyasamarjitān /",
  "GP12mkp1-93u:2269": "bhuṅkṣva bhogānapāsyeha yātanāḥ pāpakarmaṇām // MarkP_15.58 //",
  "GP12mkp1-93u:2270": "rājovāca",
  "GP12mkp1-93u:2271": "tasmānna tāvadyāsyāmi yāvadete suduḥ khitāḥ /",
  "GP12mkp1-93u:2272": "matsannidhānāt sukhino bhavanti narakaukasaḥ // MarkP_15.59 //",
  "GP12mkp1-93u:2273": "dhik tasya jīvanaṃ puṃsaḥ śaraṇārthinamāturam /",
  "GP12mkp1-93u:2274": "yo nārtamanugṛhṇāti vairipakṣamapi dhruvam // MarkP_15.60 //",
  "GP12mkp1-93u:2275": "yajña-dāna-tapāṃsīha paratra ca na bhūtaye /",
  "GP12mkp1-93u:2276": "bhavanti tasya yasyārta-paritrāṇe na mānasam // MarkP_15.61 //",
  "GP12mkp1-93u:2277": "narasya yasya kaṭhinaṃ mano bālāturādiṣu /",
  "GP12mkp1-93u:2278": "vṛddheṣu ca na taṃ manye mānuṣaṃ rākṣaso hi saḥ // MarkP_15.62 //",
  "GP12mkp1-93u:2279": "eteṣāṃ sannikarṣāt tu yadyagniparitāpajam /",
  "GP12mkp1-93u:2280": "tathogragandhajaṃ vāpi duḥ khaṃ narakasambhavam // MarkP_15.63 //",
  "GP12mkp1-93u:2281": "kṣutpipāsābhavaṃ duḥ khaṃ yacca mūrcchāpradaṃ mahat /",
  "GP12mkp1-93u:2282": "eteṣāṃ trāṇadānantu manye svargasukhāt param // MarkP_15.64 //",
  "GP12mkp1-93u:2283": "prāpsyantyārtā yadi sukhaṃ bahavo duḥ khite mayi /",
  "GP12mkp1-93u:2284": "kinnu prāptaṃ mayā na syāt tasmāt tvaṃ vraja māciram // MarkP_15.65 //",
  "GP12mkp1-93u:2285": "yamapuruṣa uvāca",
  "GP12mkp1-93u:2286": "eṣa dharmaśca śakraśca tvāṃ netuṃ samupāgatau /",
  "GP12mkp1-93u:2287": "avaśyamasmād gantavyaṃ tasmāt pārthiva ! gamyatām // MarkP_15.66 //",
  "GP12mkp1-93u:2288": "dharma uvāca",
  "GP12mkp1-93u:2289": "nayāmi tvāmahaṃ svargaṃ tvayā samyagupāsitaḥ /",
  "GP12mkp1-93u:2290": "vimānametadāruhya mā vilambasva gamyatām // MarkP_15.67 //",
  "GP12mkp1-93u:2291": "rājovāca",
  "GP12mkp1-93u:2292": "narake mānavā dharma pīḍyante 'tra sahasraśaḥ /",
  "GP12mkp1-93u:2293": "trāhīti cārtāḥ krandanti māmato na vrajāmyaham // MarkP_15.68 //",
  "GP12mkp1-93u:2294": "indra uvāca",
  "GP12mkp1-93u:2295": "karmaṇā narakaprāptireteṣāṃ pāpakarmiṇām /",
  "GP12mkp1-93u:2296": "svargastvayāpi gantavyo nṛpa ! puṇyena karmaṇā // MarkP_15.69 //",
  "GP12mkp1-93u:2297": "rājovāca",
  "GP12mkp1-93u:2298": "yadi jānāsi dharma ! tvaṃ tvaṃ vā śakra ! śacīpate /",
  "GP12mkp1-93u:2299": "mama yāvat pramāṇantu śubhaṃ tadvaktumarhathaḥ // MarkP_15.70 //",
  "GP12mkp1-93u:2300": "dharma uvāca",
  "GP12mkp1-93u:2301": "abbindavo yathāmbhodhau yathā vā divi tārakāḥ /",
  "GP12mkp1-93u:2302": "yathā vā varṣatā dhārā gaḍgāyāṃ sikatā yathā // MarkP_15.71 //",
  "GP12mkp1-93u:2303": "asaṃkhyeyā mahārāja yathā bindvādayo hyapām /",
  "GP12mkp1-93u:2304": "tathā tavāpi puṇyasya saṃkhyā naivopapadyate // MarkP_15.72 //",
  "GP12mkp1-93u:2305": "anukampāmimāmadya nārakeṣviha kurvataḥ /",
  "GP12mkp1-93u:2306": "tadeva śatasāhastraṃ saṃkhyāmupagataṃ tava // MarkP_15.73 //",
  "GP12mkp1-93u:2307": "tad gaccha tvaṃ nṛpaśreṣṭha tadbhāktumamarālayam /",
  "GP12mkp1-93u:2308": "ete 'pi pāpaṃ narake kṣapayantu svakarmajam // MarkP_15.74 //",
  "GP12mkp1-93u:2309": "rājovāca",
  "GP12mkp1-93u:2310": "kathaṃ spṛhāṃ kariṣyanti matsamparkeṣu mānavāḥ /",
  "GP12mkp1-93u:2311": "yadi satsannidhāveṣāmukatkarṣo nopajāyate // MarkP_15.75 //",
  "GP12mkp1-93u:2312": "tasmādyat sukṛtaṃ kiñcinmamāsti tridaśādhipa /",
  "GP12mkp1-93u:2313": "tena mucyantu narakāt pāpino yātanāṃ gatāḥ // MarkP_15.76 //",
  "GP12mkp1-93u:2314": "indra uvāca",
  "GP12mkp1-93u:2315": "evamūrdhvataraṃ sthānaṃ tvayāvāptaṃ mahīpate /",
  "GP12mkp1-93u:2316": "etāṃśca narakāt paśya vimuktān pāpakāriṇaḥ // MarkP_15.77 //",
  "GP12mkp1-93u:2317": "putra uvāca",
  "GP12mkp1-93u:2318": "tato 'patat puṣpavṛṣṭistasyopari mahīpateḥ /",
  "GP12mkp1-93u:2319": "vimānañcādhiropyainaṃ svarlokamanayaddhariḥ // MarkP_15.78 //",
  "GP12mkp1-93u:2320": "ahañcānye ca ye tatra yātanābhyaḥ paricyutāḥ /",
  "GP12mkp1-93u:2321": "svakarmaphalanirdiṣṭaṃ tato jātyantaraṃ gatāḥ // MarkP_15.79 //",
  "GP12mkp1-93u:2322": "evamete samākhyātā narakā dvijasattama /",
  "GP12mkp1-93u:2323": "yena yena ca pāpena yāṃ yāṃ yonimupaiti vai // MarkP_15.80 //",
  "GP12mkp1-93u:2324": "tat tat sarvaṃ samākhyātaṃ yathā dṛṣṭaṃ mayā purā /",
  "GP12mkp1-93u:2325": "purānubhavajaṃ jñānamavāpyāvitathaṃ tava /",
  "GP12mkp1-93u:2326": "ataḥ paraṃ mahābhāga kimanyat kathayāmi te // MarkP_15.81 //",
  "GP12mkp1-93u:2327": "iti śrīmārkaṇḍeyapurāṇe pitāputrasaṃvādo nāma pañcadaśo 'dhyāyaḥ",
  "GP12mkp1-93u:2328": "_____________________________________________________________",
  "GP12mkp1-93u:2329": "ṣoḍaśo 'dhyāyaḥ",
  "GP12mkp1-93u:2330": "pitāvāca",
  "GP12mkp1-93u:2331": "kathitaṃ me tvayā vatsa saṃsārasya vyavasthitam /",
  "GP12mkp1-93u:2332": "svarūpamatiheyasya ghaṭīyantravadavyayam // MarkP_16.1 //",
  "GP12mkp1-93u:2333": "tadevametadakhilaṃ mayāvagatamīdṛśam /",
  "GP12mkp1-93u:2334": "kiṃ mayā vada kartavyamevasmin vyavasthite // MarkP_16.2 //",
  "GP12mkp1-93u:2335": "putra uvāca",
  "GP12mkp1-93u:2336": "yadi madvacanaṃ tāta śraddadhāsyaviśaṅkitaḥ /",
  "GP12mkp1-93u:2337": "tat parityajya gārhasthyaṃ vānaprasthaparo bhava // MarkP_16.3 //",
  "GP12mkp1-93u:2338": "tamanuṣṭhāya vidhivad vihāyāgniparigraham /",
  "GP12mkp1-93u:2339": "ātmanyātmānamādhayā nirdvandvo niṣparigrahaḥ // MarkP_16.4 //",
  "GP12mkp1-93u:2340": "ekāntarāśī vaśyātmā bhava bhikṣuratandritaḥ /",
  "GP12mkp1-93u:2341": "tatra yogāparo bhūtvā bāhyasparśavivarjitaḥ // MarkP_16.5 //",
  "GP12mkp1-93u:2342": "tataḥ prāpsyati taṃ yogaṃ duḥ śasaṃyogabheṣajam /",
  "GP12mkp1-93u:2343": "muktihetumanaupamyamanākhyeyamasaṅginam /",
  "GP12mkp1-93u:2344": "yatsaṃyogānna te yogo bhūyo bhūtairbhaviṣyati // MarkP_16.6 //",
  "GP12mkp1-93u:2345": "pitāvāca",
  "GP12mkp1-93u:2346": "vatsa yogaṃ mamācakṣva muktihetumataḥ param /",
  "GP12mkp1-93u:2347": "yena bhūtaiḥ punarbhūto nedṛgaḥ khamavāpnuyām // MarkP_16.7 //",
  "GP12mkp1-93u:2348": "yatrāsaktiparasyātmā mama saṃsārabandhanaiḥ /",
  "GP12mkp1-93u:2349": "naiti yogamayogo 'pi taṃ yogamadhunā vada // MarkP_16.8 //",
  "GP12mkp1-93u:2350": "saṃsārādityatāpārti-vipluṣyaddehamānasam /",
  "GP12mkp1-93u:2351": "brahmajñānāmbuśītena siñca māṃ vākyavāriṇā // MarkP_16.9 //",
  "GP12mkp1-93u:2352": "avidyākṛṣṇasarpeṇa daṣṭaṃ tadviṣapīḍitam /",
  "GP12mkp1-93u:2353": "svavākyāmṛtapānena māṃ jīvaya punarmṛtam // MarkP_16.10 //",
  "GP12mkp1-93u:2354": "putra-dāra-gṛha-kṣetra-mamatvanigajaḍārditam /",
  "GP12mkp1-93u:2355": "māṃ mocayeṣṭasadbhāva-vijñānodghāṭanaistvaran // MarkP_16.11 //",
  "GP12mkp1-93u:2356": "putra uvāca",
  "GP12mkp1-93u:2357": "śṛṇu tāta ! yathā yogo dattātreyeṇa dhīmatā /",
  "GP12mkp1-93u:2358": "alarkāya purā proktaḥ samyak pṛṣṭena vistarāt // MarkP_16.12 //",
  "GP12mkp1-93u:2359": "pitovāca",
  "GP12mkp1-93u:2360": "dattātreyaḥ sutaḥ kasya kathaṃ vā yogamuktavān /",
  "GP12mkp1-93u:2361": "kaścālarko mahābhāgo yo yaugaṃ paripṛṣṭavān // MarkP_16.13 //",
  "GP12mkp1-93u:2362": "putra uvāca",
  "GP12mkp1-93u:2363": "kauśiko brāhmaṇaḥ kaścit pratiṣṭhāne 'bhavat pure /",
  "GP12mkp1-93u:2364": "so 'nyajanmakṛtaiḥ pāpaiḥ kuṣṭharogāturo 'bhavat // MarkP_16.14 //",
  "GP12mkp1-93u:2365": "taṃ tathā vyādhitaṃ bhāryā patiṃ devamivārccayat /",
  "GP12mkp1-93u:2366": "pādābhyaṅgāṅgasaṃvāha-strānācchādanabhojanaiḥ // MarkP_16.15 //",
  "GP12mkp1-93u:2367": "śleṣma-mūtra-purīṣāsṛk-pravāhakṣālanena ca /",
  "GP12mkp1-93u:2368": "rahaścaivopacāreṇa priyasambhāṣaṇena ca // MarkP_16.16 //",
  "GP12mkp1-93u:2369": "sa tayā pūjyamāno 'pi sadātīva vinītayā /",
  "GP12mkp1-93u:2370": "atīva tīvrakopatvānnirbhartsayati niṣṭhuraḥ // MarkP_16.17 //",
  "GP12mkp1-93u:2371": "tathāpi praṇatā bhāryā tamamanyata daivatam /",
  "GP12mkp1-93u:2372": "taṃ tathāpyatibībhatsaṃ sarvaśreṣṭhamamanyata // MarkP_16.18 //",
  "GP12mkp1-93u:2373": "acaṅkramaṇaśolo 'pi sa kadācid dvijottamaḥ /",
  "GP12mkp1-93u:2374": "prāha bhāryāṃ nayasveti tvaṃ māṃ tasyā niveśanam // MarkP_16.19 //",
  "GP12mkp1-93u:2375": "yā sā veśyā mayā dṛṣṭā rājamārge gṛhoṣitā /",
  "GP12mkp1-93u:2376": "tāṃ māṃ prāpaya dharmajñe ! saiva me hṛdi vartate // MarkP_16.20 //",
  "GP12mkp1-93u:2377": "dṛṣṭā sūryodaye bālā rātriśceyamupāgatā /",
  "GP12mkp1-93u:2378": "darśanānantaraṃ sā me hṛdayānnāpasarpati // MarkP_16.21 //",
  "GP12mkp1-93u:2379": "yadi sā cārusarvāṅgī pīnaśroṇipayodharā /",
  "GP12mkp1-93u:2380": "nopagūhati tanvaṅgī tanmāṃ drakṣyasi vai mṛtam // MarkP_16.22 //",
  "GP12mkp1-93u:2381": "vāmaḥ kāmo manuṣyāṇāṃ bahubhiḥ prārthyate ca sā /",
  "GP12mkp1-93u:2382": "mamāśaktiśca gamane saṅkulaṃ pratibhāti me // MarkP_16.23 //",
  "GP12mkp1-93u:2383": "tat tadā vacanaṃ śrutvā bhartuḥ kāmāturasya sā /",
  "GP12mkp1-93u:2384": "tatpatnī satkulotpannā mahābhāgā pativratā // MarkP_16.24 //",
  "GP12mkp1-93u:2385": "gāgṃ parikaraṃ baddhvā śulkamādāya cādhikam /",
  "GP12mkp1-93u:2386": "skandhe bhartāramādāya jagāma mṛdugāminī // MarkP_16.25 //",
  "GP12mkp1-93u:2387": "niśi meghāstṛte vyomni caladvidyutpradarśite /",
  "GP12mkp1-93u:2388": "rājamārge priyaṃ bhartuścikīrṣantī dvijāṅganā // MarkP_16.26 //",
  "GP12mkp1-93u:2389": "pathi śūle tathā protamacauraṃ yauraśaṅkayā /",
  "GP12mkp1-93u:2390": "māṇḍavyamatiduḥ khārtamandhakāre 'tha sa dvijaḥ // MarkP_16.27 //",
  "GP12mkp1-93u:2391": "patnīskandhe samārūḍhaścālayāmāsa kauśikaḥ /",
  "GP12mkp1-93u:2392": "pādāvamarṣaṇāt kruddho māṇḍavyastamuvāca ha // MarkP_16.28 //",
  "GP12mkp1-93u:2393": "yenāhamevamatyarthaṃ duḥ khitaścālitaḥ padā /",
  "GP12mkp1-93u:2394": "daśāṃ kaṣṭāmanuprāptaḥ sa pāpātmā narādhamaḥ // MarkP_16.29 //",
  "GP12mkp1-93u:2395": "sūryodaye 'vaśaḥ prāṇairvimokṣyati na saṃśayaḥ /",
  "GP12mkp1-93u:2396": "bhāskarālokanādeva sa vināśamavāpsyati // MarkP_16.30 //",
  "GP12mkp1-93u:2397": "tasya bhāryātataḥ śrutvā taṃ śāpamatidāruṇam /",
  "GP12mkp1-93u:2398": "provāca vyathitā sūryo naivodayamupaiṣyati // MarkP_16.31 //",
  "GP12mkp1-93u:2399": "tataḥ sūryodayābhāvādabhavat santatā niśā /",
  "GP12mkp1-93u:2400": "bahūnyahaḥ pramāṇāni tato devā bhayaṃ yayuḥ // MarkP_16.32 //",
  "GP12mkp1-93u:2401": "niḥ svādhyāyavaṣaṭkāra-svadhāsvāhāvivarjitam /",
  "GP12mkp1-93u:2402": "kathaṃ nu khalvidaṃ sarvaṃ na gacchet saṃkṣayaṃ jagat // MarkP_16.33 //",
  "GP12mkp1-93u:2403": "ahorātravyavasthāyā vinā māsartusaṃkṣayaḥ /",
  "GP12mkp1-93u:2404": "tatsaṃkṣayānna tvayane jñāyete dakṣiṇottare // MarkP_16.34 //",
  "GP12mkp1-93u:2405": "vinā cāyanavijñānāt kālaḥ saṃvatsaraḥ kutaḥ /",
  "GP12mkp1-93u:2406": "saṃvatsaraṃ vinā nānyat kālajñānaṃ pravartate // MarkP_16.35 //",
  "GP12mkp1-93u:2407": "pativratāyā vacasā nodgacchati divākaraḥ /",
  "GP12mkp1-93u:2408": "sūryodayaṃ vinā naiva strānadānādikāḥ kriyāḥ // MarkP_16.36 //",
  "GP12mkp1-93u:2409": "nāgnerviharaṇañcaiva krātvabhāvaśca lakṣyate /",
  "GP12mkp1-93u:2410": "naivāpyayanamasmākaṃ vinā homena jāyate // MarkP_16.37 //",
  "GP12mkp1-93u:2411": "vayamāpyāyitā martyairyajñabhāgairyathocitaiḥ /",
  "GP12mkp1-93u:2412": "vṛṣṭyā tānanugṛhṇīmo martyān śasyādisiddhaye // MarkP_16.38 //",
  "GP12mkp1-93u:2413": "niṣpāditāsvoṣadhīṣu martyā yajñairyajanti naḥ /",
  "GP12mkp1-93u:2414": "teṣāṃ vayaṃ prayacchāmaḥ kāmān yajñādipūjitāḥ // MarkP_16.39 //",
  "GP12mkp1-93u:2415": "adho hi varṣāma vayaṃ martyāścordhvapravarṣiṇaḥ /",
  "GP12mkp1-93u:2416": "toyavarṣeṇa hi vayaṃ havirvarṣeṇa mānavāḥ // MarkP_16.40 //",
  "GP12mkp1-93u:2417": "ye nāsmākaṃ prayacchanti nityanaimittakīḥ kriyāḥ /",
  "GP12mkp1-93u:2418": "kratubhāgaṃ durātmānaḥ svayañcāśnanti lolupāḥ // MarkP_16.41 //",
  "GP12mkp1-93u:2419": "vināśāya vayaṃ teṣāṃ toyasūryāgnimārutān /",
  "GP12mkp1-93u:2420": "kṣitiñca sandūṣayāmaḥ pāpānāmapakāriṇām // MarkP_16.42 //",
  "GP12mkp1-93u:2421": "duṣṭatoyādibhogena teṣāṃ duṣkṛtakarmiṇām /",
  "GP12mkp1-93u:2422": "upasargāḥ pravartante maraṇāya sudāruṇāḥ // MarkP_16.43 //",
  "GP12mkp1-93u:2423": "ye tvasmān prīṇayitvā tu bhuñjate śeṣamātmanā /",
  "GP12mkp1-93u:2424": "teṣāṃ puṇyān vayaṃ yokān vidadhāma mahātmanām // MarkP_16.44 //",
  "GP12mkp1-93u:2425": "tannāsti sarvamevaitadvinaiṣāṃ vyuṣṭisaṃsthaitam /",
  "GP12mkp1-93u:2426": "kathaṃ nu dinasargaḥ syādanyo 'nyamavadan surāḥ // MarkP_16.45 //",
  "GP12mkp1-93u:2427": "teṣāmeva sametānāṃ yajñavyucchittiśaṅkinām /",
  "GP12mkp1-93u:2428": "devānāṃ vacanaṃ śrutvā prāha devaḥ prajāpatiḥ // MarkP_16.46 //",
  "GP12mkp1-93u:2429": "tejaḥ paraṃ tejasaiva tapasā ca tapastathā /",
  "GP12mkp1-93u:2430": "praśāmyate 'marāstasmācchṛṇudhvaṃ vacanaṃ mama // MarkP_16.47 //",
  "GP12mkp1-93u:2431": "pativratāyā māhātmyānnodgacchati divākaraḥ /",
  "GP12mkp1-93u:2432": "tasya cānudayāddhānirmartyānāṃ bhavatāṃ tathā // MarkP_16.48 //",
  "GP12mkp1-93u:2433": "tasmāt pativratāmatreranubhūyāṃ tapasvinīm /",
  "GP12mkp1-93u:2434": "prasādayata vai patnīṃ bhānorudayakāmyayā // MarkP_16.49 //",
  "GP12mkp1-93u:2435": "putra uvāca",
  "GP12mkp1-93u:2436": "taiḥ sā prasāditā gatvā proheṣṭaṃ vriyatāmiti /",
  "GP12mkp1-93u:2437": "ayācanta dinaṃ devā bhavatviti yathā purā // MarkP_16.50 //",
  "GP12mkp1-93u:2438": "anasūyovāca",
  "GP12mkp1-93u:2439": "pativratāyā māhātmyaṃ na hīyeta kathantviti /",
  "GP12mkp1-93u:2440": "saṃmānya tasmāt tāṃ sādhvīmahaḥ strakṣyāmyahaṃ surāḥ // MarkP_16.51 //",
  "GP12mkp1-93u:2441": "yathā punarahorātra-saṃsthānamupajāyate /",
  "GP12mkp1-93u:2442": "yathā ca tasyāḥ svapatirna sādhvyā nāśameṣyati // MarkP_16.52 //",
  "GP12mkp1-93u:2443": "putra uvāca",
  "GP12mkp1-93u:2444": "evamuktvā surāṃstasyā gatvā sā mandiraṃ śubhā /",
  "GP12mkp1-93u:2445": "uvāca kuśalaṃ pṛṣṭā dharmaṃ bhartustathātmanaḥ // MarkP_16.53 //",
  "GP12mkp1-93u:2446": "anasūyovāca",
  "GP12mkp1-93u:2447": "kaccinnandasi kalyāṇi svabharturmukhadarśanāt /",
  "GP12mkp1-93u:2448": "kacciccākhiladevebhyo manyase 'bhyadhikaṃ patim // MarkP_16.54 //",
  "GP12mkp1-93u:2449": "bhartṛśuśrūṣaṇādeva mayā prāptaṃ mahat phalam /",
  "GP12mkp1-93u:2450": "sarvakāmaphalāvāptyā pratyūhāḥ parivartitāḥ // MarkP_16.55 //",
  "GP12mkp1-93u:2451": "pañcarṇāni manuṣyeṇa sādhvi ! deyāni sarvadā /",
  "GP12mkp1-93u:2452": "tathātmavarṇadharmeṇa kartavyo dhanasaṃcayaḥ // MarkP_16.56 //",
  "GP12mkp1-93u:2453": "prāptaścārthastataḥ pātre viniyojyo vidhānataḥ /",
  "GP12mkp1-93u:2454": "satyārjava-tapo-dānairdayāyukto bhavet sadā // MarkP_16.57 //",
  "GP12mkp1-93u:2455": "kriyāśca śāstranirdiṣṭā rāgadveṣavivarjitāḥ /",
  "GP12mkp1-93u:2456": "kartavyā anvahaṃ śraddhā-puraskāreṇa śaktitaḥ // MarkP_16.58 //",
  "GP12mkp1-93u:2457": "svajātivihitāneva lokānāpnoti mānavaḥ /",
  "GP12mkp1-93u:2458": "kleśena mahatā sādhvi ! prājāpatyādikān kramāt // MarkP_16.59 //",
  "GP12mkp1-93u:2459": "striyastvevaṃ samastasya narairduḥ khārjitasya vai /",
  "GP12mkp1-93u:2460": "puṇyasyārdhāpahāriṇyaḥ patiśuśrūṣayaiva hi // MarkP_16.60 //",
  "GP12mkp1-93u:2461": "nāsti strīṇāṃ pṛthagyajño na śrāddhaṃ nāpyupoṣitam /",
  "GP12mkp1-93u:2462": "bhartṛśuśrūṣayaivaitān lokāniṣṭān vrajanti hi // MarkP_16.61 //",
  "GP12mkp1-93u:2463": "tasmāt sādhvi ! mahābhāge ! patiśuśrūṣaṇaṃ prati /",
  "GP12mkp1-93u:2464": "tvayā matiḥ sadā kāryā yato bhartā parā gatiḥ // MarkP_16.62 //",
  "GP12mkp1-93u:2465": "yaddevebhyo yacca pitrāgatebhyaḥ",
  "GP12mkp1-93u:2466": "kuryādbhartābhyarccanaṃ satkriyātaḥ /",
  "GP12mkp1-93u:2467": "tasyāpyardhaṃ kevalānanyacittā",
  "GP12mkp1-93u:2468": "nārī bhuṅkte bhartṛśuśrūṣayaiva // MarkP_16.63 //",
  "GP12mkp1-93u:2469": "putra uvāca",
  "GP12mkp1-93u:2470": "tasyāstadvacanaṃ śrutvā pratipūjya tathādarāt /",
  "GP12mkp1-93u:2471": "pratyuvācātripatnīṃ tāmanasūyāmidaṃ vacaḥ // MarkP_16.64 //",
  "GP12mkp1-93u:2472": "dhanyāsmyanugṛhītāsmi devaiścāpyavalokitā /",
  "GP12mkp1-93u:2473": "yanme prakṛtikalyāṇi ! śraddhāṃ vardhayase punaḥ // MarkP_16.65 //",
  "GP12mkp1-93u:2474": "jānāmyetanna nārīṇāṃ kācit patisamā gatiḥ /",
  "GP12mkp1-93u:2475": "tatprītiścopakārāya iha loke paratra ca // MarkP_16.66 //",
  "GP12mkp1-93u:2476": "patiprasādādiha ca pretya caiva yaśasvini /",
  "GP12mkp1-93u:2477": "nārī sukhamavāpnoti nāryā bhartā hi devatā // MarkP_16.67 //",
  "GP12mkp1-93u:2478": "sā tvaṃ brūhi mahābhāge ! prāptāyā mama mandiram /",
  "GP12mkp1-93u:2479": "āryāyā yanmayā kāryaṃ tathāryeṇāpi vā śubhe // MarkP_16.68 //",
  "GP12mkp1-93u:2480": "anasūyovāca",
  "GP12mkp1-93u:2481": "ete devāḥ sahendreṇa māmupāgamya duḥ khitāḥ /",
  "GP12mkp1-93u:2482": "tvadvākhyāpāstasatkarmadinanaktanirūpaṇāḥ // MarkP_16.69 //",
  "GP12mkp1-93u:2483": "yācante 'harniśāsaṃsthāṃ yathāvadavikhaṇḍitām /",
  "GP12mkp1-93u:2484": "ahaṃ tadarthamāyātā śṛṇu caitadvaco mama // MarkP_16.70 //",
  "GP12mkp1-93u:2485": "dinābhāvāt samastānāmabhāvo yāgakarmaṇām /",
  "GP12mkp1-93u:2486": "tadabhāvāt surāḥ puṣṭiṃ nopayānti tapasvini // MarkP_16.71 //",
  "GP12mkp1-93u:2487": "ahnaścaiva samucchedāducchedaḥ sarvakarmaṇām /",
  "GP12mkp1-93u:2488": "taducchedādanāvṛṣṭyā jagaducchedameṣyati // MarkP_16.72 //",
  "GP12mkp1-93u:2489": "tat tvamicchasi cedetat jagaduddhartumāpadaḥ /",
  "GP12mkp1-93u:2490": "prasīda sādhvi ! lokānāṃ pūrvavaddhartatāṃ raviḥ // MarkP_16.73 //",
  "GP12mkp1-93u:2491": "brāhmaṇyuvāca",
  "GP12mkp1-93u:2492": "māṇḍavyena mahābhāge ! śapto bhartā mameśvaraḥ /",
  "GP12mkp1-93u:2493": "sūryodaye vināśaṃ tvaṃ prāpsyasītyatimanyunā // MarkP_16.74 //",
  "GP12mkp1-93u:2494": "anasūyovāca",
  "GP12mkp1-93u:2495": "yadi vā rocate bhadre ! tatastvadvacanādaham /",
  "GP12mkp1-93u:2496": "karomi pūrvavaddehaṃ bhartārañca navaṃ tava // MarkP_16.75 //",
  "GP12mkp1-93u:2497": "mayā hi sarvathā strīṇāṃ māhātmyaṃ varavarṇini /",
  "GP12mkp1-93u:2498": "pativratānāmārādhyamiti saṃmānayāmi te // MarkP_16.76 //",
  "GP12mkp1-93u:2499": "putra uvāca",
  "GP12mkp1-93u:2500": "tathetyukte tayā sūryamājuhāva tapasvinī /",
  "GP12mkp1-93u:2501": "anasūyārghyamudyamya daśarātre tadā niśi // MarkP_16.77 //",
  "GP12mkp1-93u:2502": "tato vivasvān bhagavān phullapadmāruṇākṛtiḥ /",
  "GP12mkp1-93u:2503": "śailarājānamudayamārurohorumaṇḍalaḥ // MarkP_16.78 //",
  "GP12mkp1-93u:2504": "samanantaramevāsyā bhartā prāṇairvyayujyata /",
  "GP12mkp1-93u:2505": "papata ca mahīpṛṣṭhe patantaṃ jagṛhe ca sā // MarkP_16.79 //",
  "GP12mkp1-93u:2506": "anasūyovāca",
  "GP12mkp1-93u:2507": "na viṣādastvayā bhadre ! kartavyaḥ paśya me balam /",
  "GP12mkp1-93u:2508": "patiśuśrūṣayāvāptaṃ tapasaḥ kiṃ cireṇa te // MarkP_16.80 //",
  "GP12mkp1-93u:2509": "yathā bhartṛsamaṃ nānyamapaśyaṃ puruṣaṃ kvacit /",
  "GP12mkp1-93u:2510": "rūpataḥ śīlato buddhyā vāṅmādhurṃyyādibhūṣaṇaiḥ // MarkP_16.81 //",
  "GP12mkp1-93u:2511": "tena satyena vipro 'yaṃ vyādhimuktaḥ punaryuvā /",
  "GP12mkp1-93u:2512": "prāpnotu jīvitaṃ bhāryāsahāyaḥ śaradāṃ śatam // MarkP_16.82 //",
  "GP12mkp1-93u:2513": "yathā bhartṛsamaṃ nānyamahaṃ paśyāmi daivatam /",
  "GP12mkp1-93u:2514": "tena satyena vipro 'yaṃ punarjovatvanāmayaḥ // MarkP_16.83 //",
  "GP12mkp1-93u:2515": "karmaṇā manasā vācā bharturārādhanaṃ prati /",
  "GP12mkp1-93u:2516": "yathā mamodyamo nityaṃ tathāyaṃ jīvatāṃ dvijaḥ // MarkP_16.84 //",
  "GP12mkp1-93u:2517": "putra uvāca",
  "GP12mkp1-93u:2518": "tato vipraḥ samuttasthau vyādhimuktaḥ punaryuvā /",
  "GP12mkp1-93u:2519": "svabhābhirbhāsayan veśma vṛndāraka ivājaraḥ // MarkP_16.85 //",
  "GP12mkp1-93u:2520": "tato 'patat puṣpavṛṣṭirdevavādyādinisvanaḥ /",
  "GP12mkp1-93u:2521": "lebhire ca mudaṃ devā anasūyāmathābruvan // MarkP_16.86 //",
  "GP12mkp1-93u:2522": "devā ūcuḥ",
  "GP12mkp1-93u:2523": "varaṃ vṛṇīṣva kalyāṇi devakāryaṃ mahat kṛtam /",
  "GP12mkp1-93u:2524": "tvayā yasmāt tato devā varadāste tapasvini // MarkP_16.87 //",
  "GP12mkp1-93u:2525": "anasūyovāca",
  "GP12mkp1-93u:2526": "yadi devāḥ prasannā me pitāmahapurogamāḥ /",
  "GP12mkp1-93u:2527": "varadā varayogyā ca yadyahaṃ bhavatāṃ matā // MarkP_16.88 //",
  "GP12mkp1-93u:2528": "tadyāntu mama putratvaṃ brahma-viṣṇu-maheśvarāḥ /",
  "GP12mkp1-93u:2529": "yogañca prāpnuyāṃ bhartṛsahitā kleśamuktaye // MarkP_16.89 //",
  "GP12mkp1-93u:2530": "evamastviti tāṃ devā brahma-viṣṇu-śivādayaḥ /",
  "GP12mkp1-93u:2531": "proktvā jagmuryathānyāyamanumānya tapasvinīm // MarkP_16.90 //",
  "GP12mkp1-93u:2532": "iti śrīmārkaṇḍeyapurāṇe pitāputrasaṃvāde anasūyāvaraprāptirnāma ṣoḍaśo 'dhyāyaḥ",
  "GP12mkp1-93u:2533": "_____________________________________________________________",
  "GP12mkp1-93u:2534": "saptadaśo 'dhyāyaḥ",
  "GP12mkp1-93u:2535": "putra uvāca",
  "GP12mkp1-93u:2536": "tataḥ kāle bahutithe dvitīyo brahmaṇaḥ sutaḥ /",
  "GP12mkp1-93u:2537": "svabhāryāṃ bhagavānatriranasūyāmapaśyata // MarkP_17.1 //",
  "GP12mkp1-93u:2538": "ṛtusnātāṃ sucārvaṅgīṃ lobhanīyottamākṛtim /",
  "GP12mkp1-93u:2539": "sakāmo manasā bheje sa munistāmaninditām // MarkP_17.2 //",
  "GP12mkp1-93u:2540": "tasyābhidhyāyatastāntu vikāro yo 'nvajāyata /",
  "GP12mkp1-93u:2541": "tamevovāha pavanastiraścordhvañca vegavān // MarkP_17.3 //",
  "GP12mkp1-93u:2542": "brahmarūpañca śuklābhaṃ patamānaṃ samantataḥ /",
  "GP12mkp1-93u:2543": "somarūpaṃ rajopetaṃ diśastaṃ jagṛhurdaśa // MarkP_17.4 //",
  "GP12mkp1-93u:2544": "sa somo mānaso jajñe tasyāmatreḥ prajāpateḥ /",
  "GP12mkp1-93u:2545": "putraḥ samastasattvānāmāyurādhāra eva ca // MarkP_17.5 //",
  "GP12mkp1-93u:2546": "tuṣṭena viṣṇunā jajñe dattātreyo mahātmanā /",
  "GP12mkp1-93u:2547": "svaśarīrāt samutpādya sattvodrikto dvijāttamaḥ // MarkP_17.6 //",
  "GP12mkp1-93u:2548": "dattātreya iti khyātaḥ so 'nasūyāstanaṃ papau /",
  "GP12mkp1-93u:2549": "viṣṇurevāvatīrṇo 'sau dvitīyo 'treḥ suto 'bhavat // MarkP_17.7 //",
  "GP12mkp1-93u:2550": "saptāhāt pracyuto māturudarāt kupito yataḥ /",
  "GP12mkp1-93u:2551": "haihayendramupāvṛttamaparādhyantamuddhatam // MarkP_17.8 //",
  "GP12mkp1-93u:2552": "dṛṣṭvātrau kupitaḥ sadyo dagdhukāmaḥ sa haihayam /",
  "GP12mkp1-93u:2553": "garbhavāsamahāyāsa-duḥ khāmarṣasamanvitaḥ // MarkP_17.9 //",
  "GP12mkp1-93u:2554": "durvāsāstamasodrikto rudrāṃśaḥ samajāyata /",
  "GP12mkp1-93u:2555": "iti putratrayaṃ tasyā jajñe brahmeśavaiṣṇavam // MarkP_17.10 //",
  "GP12mkp1-93u:2556": "somo brahmabhavadviṣṇurdattātreyo vyajāyata /",
  "GP12mkp1-93u:2557": "durvāsāḥ śaṅkaro jajñe varadānāddivaukasām // MarkP_17.11 //",
  "GP12mkp1-93u:2558": "somaḥ svaraśmibhaiḥ śītairvorudhauṣadhimānavān /",
  "GP12mkp1-93u:2559": "āpyāyayan sadā svarge vartate sa prajāpatiḥ // MarkP_17.12 //",
  "GP12mkp1-93u:2560": "dattātreyaḥ prajāṃ pāti duṣṭadaityanibarhaṇāt /",
  "GP12mkp1-93u:2561": "śiṣṭānugrahakṛcceti jñeyaścāṃśaḥ sa vaiṣṇavaḥ // MarkP_17.13 //",
  "GP12mkp1-93u:2562": "nirdahatyavamantāraṃ durvāsā bhagavānajaḥ /",
  "GP12mkp1-93u:2563": "raudraṃ samāśritya vapurdṛṅmanovāgbhiruddhataḥ // MarkP_17.14 //",
  "GP12mkp1-93u:2564": "somatvaṃ bhagavānatraiḥ punaścakre prajāpatiḥ /",
  "GP12mkp1-93u:2565": "dattātreyo 'pi viṣayān yogāstho bubhuje hariḥ // MarkP_17.15 //",
  "GP12mkp1-93u:2566": "durvāsāḥ pitaraṃ hitvā mātarañcottama vratam /",
  "GP12mkp1-93u:2567": "unmattākhyaṃ samāśritya paribabhrāma medinīm // MarkP_17.16 //",
  "GP12mkp1-93u:2568": "muniputravṛto yogī dattātreyo 'pyasaṅgitām /",
  "GP12mkp1-93u:2569": "abhīpsyamānaḥ sarasi nimamajja ciraṃ prabhuḥ // MarkP_17.17 //",
  "GP12mkp1-93u:2570": "tathāpi taṃ mahātmānamatīva priyadarśanam /",
  "GP12mkp1-93u:2571": "tatyajurna kumārāste sarasastīramāśritāḥ // MarkP_17.18 //",
  "GP12mkp1-93u:2572": "divye varṣaśate pūrṇe yadā te na tyajanti tam /",
  "GP12mkp1-93u:2573": "tatprītyā sarasastīraṃ sarve munikumārakāḥ // MarkP_17.19 //",
  "GP12mkp1-93u:2574": "tato divyāmbaradharāṃ cārupīnanitambinīm /",
  "GP12mkp1-93u:2575": "nārīmādāya kalyāṇīmuttitāra jalānmuniḥ // MarkP_17.20 //",
  "GP12mkp1-93u:2576": "strīsannikarṣādyadyete parityakṣyanti māmiti /",
  "GP12mkp1-93u:2577": "muniputrāstato 'saṅgī sthāsyāmīti vicintayan // MarkP_17.21 //",
  "GP12mkp1-93u:2578": "tathāpi taṃ munisutā na tyajanti yadā munim /",
  "GP12mkp1-93u:2579": "tataḥ saha tayā nāryā madyapānamathāpibat // MarkP_17.22 //",
  "GP12mkp1-93u:2580": "surāpānarataṃ te na sabhāryaṃ tatyajustataḥ /",
  "GP12mkp1-93u:2581": "gītavādyādivanitā-bhogasaṃsargadūṣitam // MarkP_17.23 //",
  "GP12mkp1-93u:2582": "manyamānā mahātmānaṃ pītāsava-savikriyam /",
  "GP12mkp1-93u:2583": "nāvāpa doṣaṃ yogīśo vāruṇīṃ sa pibannapi // MarkP_17.24 //",
  "GP12mkp1-93u:2584": "antāvasāyiveśmāntarmātariśvā vasanniva /",
  "GP12mkp1-93u:2585": "surāṃ piban sapatnīkastapastepe sa yogavit /",
  "GP12mkp1-93u:2586": "yogīśvāraścintyamāno yogibhirmuktikāṅkṣibhiḥ // MarkP_17.25 //",
  "GP12mkp1-93u:2587": "iti śrīmārkaṇḍepurāṇe pitāputrasaṃvāde dattātreyotpattirnāma saptadaśo 'dhyāyaḥ",
  "GP12mkp1-93u:2588": "_____________________________________________________________",
  "GP12mkp1-93u:2589": "aṣṭādaśo 'dhyāyaḥ",
  "GP12mkp1-93u:2590": "putra uvāca",
  "GP12mkp1-93u:2591": "kasyacittvatha kālasya kṛtavīryātmajor'junaḥ /",
  "GP12mkp1-93u:2592": "kṛtavīrye divaṃ yāte mantribhiḥ sapurohitaiḥ // MarkP_18.1 //",
  "GP12mkp1-93u:2593": "pauraiścātmābhiṣekārthaṃ samāhūto 'bravīdidam /",
  "GP12mkp1-93u:2594": "nāhaṃ rājyaṃ kariṣyāmi mantriṇo narakottaram // MarkP_18.2 //",
  "GP12mkp1-93u:2595": "yadarthaṃ gṛhyate śulkaṃ tadaniṣpādayan vṛthā /",
  "GP12mkp1-93u:2596": "paṇyānāṃ dvādaśaṃ bhāgaṃ bhūpālāya vaṇigjanaḥ // MarkP_18.3 //",
  "GP12mkp1-93u:2597": "dattvārtharakṣibhirmārge rakṣito yāti dasyutaḥ /",
  "GP12mkp1-93u:2598": "gopāśca ghṛtatakrādeḥ ṣaḍbhāgañca kṛṣībalāḥ // MarkP_18.4 //",
  "GP12mkp1-93u:2599": "dattvānyadbhūbhuje dadyuryadi bhāgaṃ tato 'dhikam /",
  "GP12mkp1-93u:2600": "paṇyādīnāmaśeṣāṇāṃ vaṇijo gṛhṇatastataḥ // MarkP_18.5 //",
  "GP12mkp1-93u:2601": "iṣṭāpūrtavināśāya tadrājñaścauradharmiṇaḥ /",
  "GP12mkp1-93u:2602": "yadyanyaiḥ pālyate lokastadvṛttayantarasaṃśritaiḥ // MarkP_18.6 //",
  "GP12mkp1-93u:2603": "gṛhṇato baliṣaḍbhāgaṃ nṛpaternarako dhruvam /",
  "GP12mkp1-93u:2604": "nirūpitamidaṃ rājñaḥ pūrvai rakṣaṇavetanam // MarkP_18.7 //",
  "GP12mkp1-93u:2605": "arakṣaṃścaurataścauryaṃ tadeno nṛpaterbhavet /",
  "GP12mkp1-93u:2606": "tasmādyadi tapastaptvā prāpto yogitvamīpsitam // MarkP_18.8 //",
  "GP12mkp1-93u:2607": "bhuvaḥ pālanasāmarthya-yukta eko mahīpatiḥ /",
  "GP12mkp1-93u:2608": "pṛthivyāṃ śastradhṛṅmānyastvahamevardhisaṃyutaḥ /",
  "GP12mkp1-93u:2609": "tato bhaviṣye nātmānaṃ kariṣye pāpabhāginam // MarkP_18.9 //",
  "GP12mkp1-93u:2610": "putra uvāca",
  "GP12mkp1-93u:2611": "tasya tanniścayaṃ jñātvā mantrimadhyasthito 'bravīt /",
  "GP12mkp1-93u:2612": "gargo nāma mahābuddhirmuniśreṣṭho vayo 'tigaḥ // MarkP_18.10 //",
  "GP12mkp1-93u:2613": "yadyevaṃ kartukāmastvaṃ rājyaṃ samyak praśāsitum /",
  "GP12mkp1-93u:2614": "tato śṛṇuṣva me vākyaṃ kuruṣva ca nṛpātmaja // MarkP_18.11 //",
  "GP12mkp1-93u:2615": "dattātreyaṃ mahābhāgaṃ sahyadroṇīkṛtāśrayam /",
  "GP12mkp1-93u:2616": "tamārādhaya bhūpāla ! pāti yo bhuvanatrayam // MarkP_18.12 //",
  "GP12mkp1-93u:2617": "yogayuktaṃ mahābhāgaṃ sarvatra samadarśinam /",
  "GP12mkp1-93u:2618": "viṣṇoraṃśaṃ jagaddhāturavatīrṇaṃ mahītale // MarkP_18.13 //",
  "GP12mkp1-93u:2619": "yamārādhya sahasrākṣaḥ prāptavān padamātmanaḥ /",
  "GP12mkp1-93u:2620": "hṛtaṃ durātmabhirdaityairjaghāna ca diteḥ sutān // MarkP_18.14 //",
  "GP12mkp1-93u:2621": "arjuna uvāca",
  "GP12mkp1-93u:2622": "kathamārādhito devairdattātreyaḥ pratāpavān /",
  "GP12mkp1-93u:2623": "kathañcāpahṛtaṃ daityairindratvaṃ prāpa vāsavaḥ // MarkP_18.15 //",
  "GP12mkp1-93u:2624": "garga uvāca",
  "GP12mkp1-93u:2625": "devānāṃ dānavānāñca yuddhamāsīt sudāruṇam /",
  "GP12mkp1-93u:2626": "daityānāmīśvaro jambho devānāñca śacīpatiḥ // MarkP_18.16 //",
  "GP12mkp1-93u:2627": "teṣāñca yudhyamānānāṃ divyaḥ saṃvatsaro gataḥ /",
  "GP12mkp1-93u:2628": "tato devāḥ parābhūtā daityā vijayino 'bhavan // MarkP_18.17 //",
  "GP12mkp1-93u:2629": "vipracittimukhairdevā dānavaiste parājitāḥ /",
  "GP12mkp1-93u:2630": "palāyanakṛtotsāhā nirutsāhā dviṣajjaye // MarkP_18.18 //",
  "GP12mkp1-93u:2631": "bṛhaspatimupāgamya daityasainyavadhepsavaḥ /",
  "GP12mkp1-93u:2632": "amantrayanta sahitā bālakhilyaistatharṣibhiḥ // MarkP_18.19 //",
  "GP12mkp1-93u:2633": "bṛhaspatiruvāca",
  "GP12mkp1-93u:2634": "dattātreyaṃ mahātmānamatreḥ putraṃ tapodhanam /",
  "GP12mkp1-93u:2635": "vikṛtācaraṇaṃ bhaktyā santoṣayitumarhatha // MarkP_18.20 //",
  "GP12mkp1-93u:2636": "sa vo daityavināśāya varado dāsyate varam /",
  "GP12mkp1-93u:2637": "tato haniṣyatha surā sahitā daityadānavān // MarkP_18.21 //",
  "GP12mkp1-93u:2638": "garga uvāca",
  "GP12mkp1-93u:2639": "ityuktāste tadā jagmurdattātreyāśramaṃ surāḥ /",
  "GP12mkp1-93u:2640": "dadṛśuśca mahātmānaṃ taṃ te lakṣmyā samanvitam // MarkP_18.22 //",
  "GP12mkp1-93u:2641": "udgīyamānaṃ gandharvaiḥ surāpānarataṃ munim /",
  "GP12mkp1-93u:2642": "te tasya gatvā praṇatimavadan sādhyasādhanam // MarkP_18.23 //",
  "GP12mkp1-93u:2643": "cakruḥ stavañcopajahrurbhakṣyabhojyastragādikam /",
  "GP12mkp1-93u:2644": "tiṣṭhantamanutiṣṭhanti yāntaṃ yānti divaukasaḥ // MarkP_18.24 //",
  "GP12mkp1-93u:2645": "ārādhayāmāsuradhaḥ sthitāstiṣṭhantamāsane /",
  "GP12mkp1-93u:2646": "sa prāha praṇatān devān dattātreyaḥ kimiṣyate /",
  "GP12mkp1-93u:2647": "matto bhavadbhiryeneyaṃ śuśrūṣā kriyate mama // MarkP_18.25 //",
  "GP12mkp1-93u:2648": "devā ūcuḥ",
  "GP12mkp1-93u:2649": "dānavairmuniśārdūla ! jambhādyairbhūrbhuvādikam /",
  "GP12mkp1-93u:2650": "hṛtaṃ tailokyamākramya kratubhāgāśca kṛtsnaśaḥ // MarkP_18.26 //",
  "GP12mkp1-93u:2651": "tadvadhe kuru buddhiṃ tvaṃ paritrāṇāya no 'nagha /",
  "GP12mkp1-93u:2652": "tvatprasādādabhīpsāmaḥ punaḥ prāptaṃ triviṣṭapam // MarkP_18.27 //",
  "GP12mkp1-93u:2653": "dattātreya uvāca",
  "GP12mkp1-93u:2654": "madyāsakto 'hamucchiṣṭo na caivāhaṃ jitendriyaḥ /",
  "GP12mkp1-93u:2655": "kathamicchatha matto 'pi devāḥ śatruparābhavam // MarkP_18.28 //",
  "GP12mkp1-93u:2656": "devā ūcuḥ",
  "GP12mkp1-93u:2657": "anaghastvaṃ jagannātha na lepastava vidyate /",
  "GP12mkp1-93u:2658": "vidyākṣālanaśuddhāntarniviṣṭajñānadīdhite ! // MarkP_18.29 //",
  "GP12mkp1-93u:2659": "dattātreya uvāca",
  "GP12mkp1-93u:2660": "satyametat surā vidyā mamāsti samadarśinaḥ /",
  "GP12mkp1-93u:2661": "asyāstu yoṣitaḥ saṅgādahamucchiṣṭatāṃ gataḥ // MarkP_18.30 //",
  "GP12mkp1-93u:2662": "strīsambhogo hi doṣāya sātatyenopasevitaḥ /",
  "GP12mkp1-93u:2663": "evamuktāstato devāḥ punarvacanamabruvan // MarkP_18.31 //",
  "GP12mkp1-93u:2664": "devā ūcuḥ",
  "GP12mkp1-93u:2665": "anagheyaṃ dvijaśreṣṭha jaganmātā na duṣyate /",
  "GP12mkp1-93u:2666": "yathāṃśumālā sūryasya dvija-cāṇḍālasaṅginī // MarkP_18.32 //",
  "GP12mkp1-93u:2667": "garga uvāca",
  "GP12mkp1-93u:2668": "evamuktastato devairdattātreyo 'bravīdidam /",
  "GP12mkp1-93u:2669": "prahasya tridaśān sarvān yadyetadbhavatāṃ matam // MarkP_18.33 //",
  "GP12mkp1-93u:2670": "tadāhūyāsurān sarvān yuddhāya surasattamāḥ /",
  "GP12mkp1-93u:2671": "ihānayata maddṛṣṭigocaraṃ mā vilambataḥ // MarkP_18.34 //",
  "GP12mkp1-93u:2672": "maddṛṣṭipātahutabhuk-prakṣīṇabalatejasaḥ /",
  "GP12mkp1-93u:2673": "yena nāśamaśeṣāste prayānti mama darśanāt // MarkP_18.35 //",
  "GP12mkp1-93u:2674": "garga uvāca",
  "GP12mkp1-93u:2675": "tasya tadvacanaṃ śrutvā devairdaityā mahābalāḥ /",
  "GP12mkp1-93u:2676": "āhavāya samāhūtā jagmurdevagaṇān ruṣā // MarkP_18.36 //",
  "GP12mkp1-93u:2677": "te hanyamānā daiteyairdevā śīghraṃ bhayāturāḥ /",
  "GP12mkp1-93u:2678": "dattātreyāśramaṃ jagmuḥ sametāḥ śaraṇārthinaḥ // MarkP_18.37 //",
  "GP12mkp1-93u:2679": "tameva viviśurdaityāḥ kālayanto divaukasaḥ /",
  "GP12mkp1-93u:2680": "dadṛśuśca mahātmānaṃ dattātreyaṃ mahābalam // MarkP_18.38 //",
  "GP12mkp1-93u:2681": "vāmapārśvasthitāmiṣṭāmaśeṣajagatāṃ śubhām /",
  "GP12mkp1-93u:2682": "bhāryāñcāsya sucārvaṅgīṃ lakṣmīmindunibhānanām // MarkP_18.39 //",
  "GP12mkp1-93u:2683": "nīlotpalābhanayanāṃ pīnaśroṇipayodharām /",
  "GP12mkp1-93u:2684": "gadantīṃ madhurāṃ bhāṣāṃ sarvairyoṣidguṇairyutām // MarkP_18.40 //",
  "GP12mkp1-93u:2685": "te tāṃ dṛṣṭvāgrato daityāḥ sābhilāṣā manobhavam /",
  "GP12mkp1-93u:2686": "na śesuruddhataṃ dhairyānmanasā voḍhumāturāḥ // MarkP_18.41 //",
  "GP12mkp1-93u:2687": "tyaktvā devān striyaṃ tāṃ tu hartukāmā hataujasaḥ /",
  "GP12mkp1-93u:2688": "tena pāpena muhyantaḥ saṃśaktāste tato 'bruvan // MarkP_18.42 //",
  "GP12mkp1-93u:2689": "stroratnametat trailokye sāraṃ no yadi vai bhavet /",
  "GP12mkp1-93u:2690": "kṛtakṛtyāstataḥ sarva iti no bhāvitaṃ manaḥ // MarkP_18.43 //",
  "GP12mkp1-93u:2691": "tasmāt sarve samutkṣipya śivikāyāṃ surārdanāḥ /",
  "GP12mkp1-93u:2692": "āropya svamadhiṣṭhānaṃ nayāma iti niścitāḥ // MarkP_18.44 //",
  "GP12mkp1-93u:2693": "garga uvāca",
  "GP12mkp1-93u:2694": "sānurāgāstataste tu proktāścettthaṃ parasparam /",
  "GP12mkp1-93u:2695": "tasya tāṃ yoṣitaṃ sādhvīṃ samutkṣipya smarārditāḥ // MarkP_18.45 //",
  "GP12mkp1-93u:2696": "śivikāyāṃ samāropya sahitā daityadānavāḥ /",
  "GP12mkp1-93u:2697": "śiraḥ su śivikāṃ kṛtvā svasthānābhimukhaṃ yayuḥ // MarkP_18.46 //",
  "GP12mkp1-93u:2698": "dattātreyastato devān vihasyedamathābravīt /",
  "GP12mkp1-93u:2699": "diṣṭyā vardhatha daityānāmeṣā lakṣmīḥ śirogatā /",
  "GP12mkp1-93u:2700": "sapta sathānānyatikrāntā navamanyamupaiṣyati // MarkP_18.47 //",
  "GP12mkp1-93u:2701": "devā ūcuḥ",
  "GP12mkp1-93u:2702": "kathayasva jagannātha ! keṣu sthāneṣvasthitā /",
  "GP12mkp1-93u:2703": "puruṣasya phalaṃ kiṃ vā prayacchatyatha naśyati // MarkP_18.48 //",
  "GP12mkp1-93u:2704": "dattātreya uvāca",
  "GP12mkp1-93u:2705": "nṛṇāṃ pade sthitā lakṣmīrnilayaṃ samprayacchati /",
  "GP12mkp1-93u:2706": "sakthnyośca saṃsthitā vastraṃ tathā nānāvidhaṃ vasu // MarkP_18.49 //",
  "GP12mkp1-93u:2707": "kalātrañca guhyasaṃsthā kroḍasthāpatyadāyinī /",
  "GP12mkp1-93u:2708": "manorathān pūrayati puruṣāṇāṃ hṛdi sthitā // MarkP_18.50 //",
  "GP12mkp1-93u:2709": "lakṣmīrlakṣmīvatāṃ śreṣṭhā kaṇṭhasthā kaṇṭhabhūṣaṇam /",
  "GP12mkp1-93u:2710": "abhīṣṭabandhudāraiśca tathāśleṣaṃ pravāsibhiḥ // MarkP_18.51 //",
  "GP12mkp1-93u:2711": "sṛṣṭānuvākyalāvaṇyamājñāmavitathāṃ tathā /",
  "GP12mkp1-93u:2712": "mukhasaṃsthā kavitvañca yacchatyudadhisambhavā // MarkP_18.52 //",
  "GP12mkp1-93u:2713": "śirogatā santyajati tato 'nyaṃ yāti cāśrayam /",
  "GP12mkp1-93u:2714": "seyaṃ śirogatā caitān parityakṣyati sāmpratam // MarkP_18.53 //",
  "GP12mkp1-93u:2715": "pragṛhyāstrāṇi badhyantāṃ tasmādete surārayaḥ /",
  "GP12mkp1-93u:2716": "na bhetavyaṃ bhṛśañcaite mayā nistejasaḥ kṛtāḥ /",
  "GP12mkp1-93u:2717": "paradārāvamarṣācca dagdhapuṇyā hataujasaḥ // MarkP_18.54 //",
  "GP12mkp1-93u:2718": "tataste vividhairastrairvadhyamānāḥ surārayaḥ /",
  "GP12mkp1-93u:2719": "mūdhni lakṣmyā samākrāntā vineśuriti naḥ śrutam // MarkP_18.55 //",
  "GP12mkp1-93u:2720": "lakṣmīścītpatya samprāptā dattātreyaṃ mahāmunim /",
  "GP12mkp1-93u:2721": "stūyamānā suraiḥ sarvairdaityanāśānmudānvitaiḥ // MarkP_18.56 //",
  "GP12mkp1-93u:2722": "praṇipatya tato devā dattātreyaṃ manīṣiṇam /",
  "GP12mkp1-93u:2723": "nākapṛṣṭhamanuprāptā yathāpūrvaṃ gatajvarāḥ // MarkP_18.57 //",
  "GP12mkp1-93u:2724": "tathā tvamapi rojendra ! yadīcchasi yathepsitam /",
  "GP12mkp1-93u:2725": "prāptumaiśvaryamatulaṃ tūrṇamārādhayasva tām // MarkP_18.58 //",
  "GP12mkp1-93u:2726": "iti śrīmārkaṇḍeyapurāṇeṭhagargavākyam' nāmāṣṭādaśo 'dhyāyaḥ",
  "GP12mkp1-93u:2727": "_____________________________________________________________",
  "GP12mkp1-93u:2728": "ekonaviṃśo 'dhyāyaḥ",
  "GP12mkp1-93u:2729": "putra uvāca",
  "GP12mkp1-93u:2730": "ityṛṣervacanaṃ śrutvā kārtavīryo nareśvaraḥ /",
  "GP12mkp1-93u:2731": "dattātreyāśramaṃ gattvā taṃ bhaktyā samapūjayat // MarkP_19.1 //",
  "GP12mkp1-93u:2732": "pādasaṃvāhanādyena madhvādyāharaṇena ca /",
  "GP12mkp1-93u:2733": "strakcandanādigandhāmbu-phalādyanayanena ca // MarkP_19.2 //",
  "GP12mkp1-93u:2734": "tathānnasādhanaistasya ucchiṣṭāpohanena ca /",
  "GP12mkp1-93u:2735": "parituṣṭo munirbhūtaṃ tamuvāca tathaiva saḥ // MarkP_19.3 //",
  "GP12mkp1-93u:2736": "yathaivoktāḥ purā devā madyabhogādikutsanam /",
  "GP12mkp1-93u:2737": "strī ceyaṃ mama pārśvasthetyetadbhogācca kutsitam // MarkP_19.4 //",
  "GP12mkp1-93u:2738": "sadaivāhaṃ na māmevamuparoddhuṃ tvamarhasi /",
  "GP12mkp1-93u:2739": "aśaktamupakārāya śaktamārādhayasva bhoḥ // MarkP_19.5 //",
  "GP12mkp1-93u:2740": "jaḍa uvāca",
  "GP12mkp1-93u:2741": "tenaivamukto muninā smṛtvā gargavacaśca tat /",
  "GP12mkp1-93u:2742": "pratyuvāca praṇamyainaṃ sārtavīryārjunastadā // MarkP_19.6 //",
  "GP12mkp1-93u:2743": "arjuna uvāca",
  "GP12mkp1-93u:2744": "kiṃ māṃ mohayase deva ! svāṃ māyāṃ samupāśritaḥ /",
  "GP12mkp1-93u:2745": "anaghastvaṃ tathaiveyaṃ devī sarvabhavāraṇiḥ // MarkP_19.7 //",
  "GP12mkp1-93u:2746": "ityuktaḥ prītimān devastatastaṃ pratyuvāca ha /",
  "GP12mkp1-93u:2747": "kārtavīryaṃ mahābhāgaṃ vaśīkṛtamahītalam // MarkP_19.8 //",
  "GP12mkp1-93u:2748": "varaṃ vṛṇīṣva guhyaṃ me yat tvayā samudīritam /",
  "GP12mkp1-93u:2749": "tena tuṣṭiḥ parā jātā tvayyadya mama pārthiva // MarkP_19.9 //",
  "GP12mkp1-93u:2750": "ye ca māṃ pūjayiṣyanti gandhamālyādibhirnarāḥ /",
  "GP12mkp1-93u:2751": "māṃsamadyopahāraiśca miṣṭānnaiścājyasaṃyutaiḥ // MarkP_19.10 //",
  "GP12mkp1-93u:2752": "lakṣmīsametaṃ gītaiśca brāhmaṇānāṃ tathārccanaiḥ /",
  "GP12mkp1-93u:2753": "vādyairmanoramairvoṇā-veṇu-śaṅkādibhistathā // MarkP_19.11 //",
  "GP12mkp1-93u:2754": "teṣāmahaṃ parāṃ tuṣṭiṃ putradāradhanādikam /",
  "GP12mkp1-93u:2755": "pradāsyāmyavaghātañca haniṣyāmyavamanyatām // MarkP_19.12 //",
  "GP12mkp1-93u:2756": "sa tvaṃ varaya bhadraṃ te varaṃ yanmasepsitam /",
  "GP12mkp1-93u:2757": "prasādasumukhaste 'haṃ guhyanāmaprakīrtanāt // MarkP_19.13 //",
  "GP12mkp1-93u:2758": "kārtavīrya uvāca",
  "GP12mkp1-93u:2759": "yadi deva prasannastvaṃ tat prayacchardhimuttamām /",
  "GP12mkp1-93u:2760": "yayā prajāḥ pālaye 'haṃ na cādharmamavāpnuyām // MarkP_19.14 //",
  "GP12mkp1-93u:2761": "parānusaraṇe jñānamapratidvandvatāṃ raṇe /",
  "GP12mkp1-93u:2762": "sahasramāptumicchāmi bāhūnāṃ laghutāguṇam // MarkP_19.15 //",
  "GP12mkp1-93u:2763": "asaṅgā gatayaḥ santu śailākāśāmbu-bhūmiṣu /",
  "GP12mkp1-93u:2764": "pātāleṣu ca sarveṣu vadhaścāpyadhikānnarāt // MarkP_19.16 //",
  "GP12mkp1-93u:2765": "tathonmārgapravṛttasya cāstu sanmārgadeśakaḥ /",
  "GP12mkp1-93u:2766": "santu me 'tithayaḥ ślāghyā vittadāne tathākṣaye // MarkP_19.17 //",
  "GP12mkp1-93u:2767": "anaṣṭadravyatā rāṣṭre mamānusmaraṇena ca /",
  "GP12mkp1-93u:2768": "tvayi bhaktirmamaivāstu nityamavyabhicāriṇī // MarkP_19.18 //",
  "GP12mkp1-93u:2769": "dattātreya uvāca",
  "GP12mkp1-93u:2770": "yatra te kīrtitāḥ sarve tān varān samavāpsyasi /",
  "GP12mkp1-93u:2771": "matprasādācca bhavitā cakravarto tvamīśvaraḥ // MarkP_19.19 //",
  "GP12mkp1-93u:2772": "jaḍa uvāca",
  "GP12mkp1-93u:2773": "praṇipatya tatastasmai dattātreyāya so 'rjunaḥ /",
  "GP12mkp1-93u:2774": "ānāyya prakṛtīḥ samyagabhiṣekamagṛhṇata // MarkP_19.20 //",
  "GP12mkp1-93u:2775": "āghoṣayāmāsa tadā sthito rājye sa haihayaḥ /",
  "GP12mkp1-93u:2776": "dattātreyāt parāmṛddhimavāpyātibalānvitaḥ // MarkP_19.21 //",
  "GP12mkp1-93u:2777": "adyaprabhṛti yaḥ śastraṃ māmṛte 'nyo grahīṣyati /",
  "GP12mkp1-93u:2778": "hantavyaḥ sa mayā dasyuḥ parihaṃsārato 'pi vā // MarkP_19.22 //",
  "GP12mkp1-93u:2779": "ityājñaptena tadrāṣṭre kaścidāyudhadhṛṅnaraḥ /",
  "GP12mkp1-93u:2780": "tamṛte puruṣavyāghraṃ babhūvoruparākramaḥ // MarkP_19.23 //",
  "GP12mkp1-93u:2781": "sa eva grāmapālo 'bhūt paśupālaḥ sa eva ca /",
  "GP12mkp1-93u:2782": "kṣetrapālaḥ sa evāsīd dvijātīnāñca rakṣitā // MarkP_19.24 //",
  "GP12mkp1-93u:2783": "tapasvināṃ pālayitā sārthapālastu so 'bhavat /",
  "GP12mkp1-93u:2784": "dsyu-vyālāgri-śastrādi-bhayeṣvabdhau nimajjatām // MarkP_19.25 //",
  "GP12mkp1-93u:2785": "anyāsu caiva magrānāmāpatsu paravīrahā /",
  "GP12mkp1-93u:2786": "sa eva saṃsmṛtaḥ sadyaḥ samuddhartābhavannṛṇām // MarkP_19.26 //",
  "GP12mkp1-93u:2787": "anaṣṭadravyatā cāsīt tasmin śāsati pārthive /",
  "GP12mkp1-93u:2788": "teneṣṭaṃ bahubhiryajñaiḥ samāptavaradakṣiṇaiḥ // MarkP_19.27 //",
  "GP12mkp1-93u:2789": "tenaiva ca tapastaptaṃ saṃgrāmeṣvabhiceṣṭitam /",
  "GP12mkp1-93u:2790": "tasyārdhimatimānañca dṛṣṭvā prāhāṅgirā muniḥ // MarkP_19.28 //",
  "GP12mkp1-93u:2791": "na nūnaṃ kārtavīryasya gatiṃ yāsyanti pārthivāḥ /",
  "GP12mkp1-93u:2792": "yajñairdānaistapobhirvā saṃgrāme cāticeṣcitaiḥ // MarkP_19.29 //",
  "GP12mkp1-93u:2793": "dattātreyāddin yasmin sa prāpardhi nareśvaraḥ /",
  "GP12mkp1-93u:2794": "tasmiṃstasmin dine yāgaṃ dattātreyasya so 'karot // MarkP_19.30 //",
  "GP12mkp1-93u:2795": "tatraiva ca prajāḥ sarvāstasminnahani bhūpateḥ /",
  "GP12mkp1-93u:2796": "tasyardhi paramāṃ dṛṣṭvā yāgaṃ cakruḥ samādhinā // MarkP_19.31 //",
  "GP12mkp1-93u:2797": "ityetat tasya māhātmyaṃ dattātreyasya dhīmataḥ /",
  "GP12mkp1-93u:2798": "viṣṇoścarācaraguroranantasya mahātmanaḥ // MarkP_19.32 //",
  "GP12mkp1-93u:2799": "prādurbhāvāḥ purāṇeṣu kathyante śārḍgadhanvinaḥ /",
  "GP12mkp1-93u:2800": "anantasyāprameyasya śaṅkha-cakra-gadābhṛtaḥ // MarkP_19.33 //",
  "GP12mkp1-93u:2801": "etasya paramaṃ rūpaṃ yaścintayati mānavaḥ /",
  "GP12mkp1-93u:2802": "sa sukhī sa ca saṃsārāt samuttīrṇo 'cirādbhavet // MarkP_19.34 //",
  "GP12mkp1-93u:2803": "sadaiva vaiṣṇavānāñca bhaktyāhaṃ sulabho 'smi bhoḥ /",
  "GP12mkp1-93u:2804": "ityevaṃ yasya vai vācastaṃ kathaṃ nāśrayejjanaḥ // MarkP_19.35 //",
  "GP12mkp1-93u:2805": "adharmasya vināśāya dharmācārārthameva ca /",
  "GP12mkp1-93u:2806": "anādinidhano devaḥ karoti sthiti-pālanam // MarkP_19.36 //",
  "GP12mkp1-93u:2807": "tathaiva janma cākhyātamalarkaṃ kathayāmi te /",
  "GP12mkp1-93u:2808": "tathā ca yogaḥ kathito dattātreyeṇa tasya vai /",
  "GP12mkp1-93u:2809": "pitṛbhaktasya rājarṣeralarkasya mahātmanaḥ // MarkP_19.37 //",
  "GP12mkp1-93u:2810": "iti śrīmārkaṇḍeyapurāṇe dattātreyīye ūnaviṃśo 'dhyāyaḥ",
  "GP12mkp1-93u:2811": "_____________________________________________________________",
  "GP12mkp1-93u:2812": "viṃśo 'dhyāyaḥ",
  "GP12mkp1-93u:2813": "jaḍa uvāca",
  "GP12mkp1-93u:2814": "prāgbabhūva mahāvīryaḥ śatrujinnāma pārthivaḥ /",
  "GP12mkp1-93u:2815": "tutoṣa yasya yajñeṣu somāvāptyā purandaraḥ // MarkP_20.1 //",
  "GP12mkp1-93u:2816": "tasyātmajo mahāvīryo babhūvārividāraṇaḥ /",
  "GP12mkp1-93u:2817": "buddhi-vikrama-lāvaṇyairguruśakrāśvibhiḥ samaḥ // MarkP_20.2 //",
  "GP12mkp1-93u:2818": "sa samānavayo-buddhi-sattva-vikrama-ceṣṭitaiḥ /",
  "GP12mkp1-93u:2819": "nṛpaputro nṛpasutairnityamāste samāvṛtaḥ // MarkP_20.3 //",
  "GP12mkp1-93u:2820": "kadācicchāstrasambhāra-vivekakṛtaniścayaḥ /",
  "GP12mkp1-93u:2821": "kadācit kāvyasaṃlāpa-gīta-nāṭakasambhavaiḥ // MarkP_20.4 //",
  "GP12mkp1-93u:2822": "tathaivākṣavinodaiśca śastrāstravinayeṣu ca /",
  "GP12mkp1-93u:2823": "yogyāni yuddhanāgāśva-syandanābhyāsatatparaḥ // MarkP_20.5 //",
  "GP12mkp1-93u:2824": "reme narendraputro 'sau narendratanayaiḥ saha /",
  "GP12mkp1-93u:2825": "yathaiva hi divā tadvadrātravapi mudā yutaḥ // MarkP_20.6 //",
  "GP12mkp1-93u:2826": "teṣāṃ tu krīḍatāṃ tatra dvija-bhūpa-viśāṃ sutāḥ /",
  "GP12mkp1-93u:2827": "samānavayasaḥ prītyā rantumāyāntyanekaśaḥ // MarkP_20.7 //",
  "GP12mkp1-93u:2828": "kasyacittvatha kālasya nāgalokānmahītalam /",
  "GP12mkp1-93u:2829": "kumārāvāgatau nāgau putrāvaśvatarasya tu // MarkP_20.8 //",
  "GP12mkp1-93u:2830": "brahmarūpapraticchannau taruṇau priyadarśanau /",
  "GP12mkp1-93u:2831": "tau tairnṛpasutaiḥ sārdhaṃ tathaivānyairdvijanmabhiḥ // MarkP_20.9 //",
  "GP12mkp1-93u:2832": "vinodairvividhaistatra tasthatuḥ prītisaṃyutau /",
  "GP12mkp1-93u:2833": "sarva ca te nṛpasutāste ca brahmaviśāṃ sutāḥ // MarkP_20.10 //",
  "GP12mkp1-93u:2834": "nāgarājātmajau tau ca strānasaṃvāhanādikam /",
  "GP12mkp1-93u:2835": "vastragandhānusayuktāṃ cakrurbhāgabhujikriyām // MarkP_20.11 //",
  "GP12mkp1-93u:2836": "ahanyahanyanuprāpte tau ca nāgakumārakau /",
  "GP12mkp1-93u:2837": "ājagmaturmudā yuktau prītyā sūnormahīpateḥ // MarkP_20.12 //",
  "GP12mkp1-93u:2838": "sa ca tābhyāṃ nṛpasutaḥ paraṃ nirvāṇamāptavān /",
  "GP12mkp1-93u:2839": "vinodairvividhairhāsya-saṃlāpādibhireva ca // MarkP_20.13 //",
  "GP12mkp1-93u:2840": "vinā tābhyāṃ na bubhuje na sastrau na papau madhu /",
  "GP12mkp1-93u:2841": "na rarāma na jagrāha śāstrāṇyātmaguṇardhaye // MarkP_20.14 //",
  "GP12mkp1-93u:2842": "rasātale ca tau rātriṃ vinā tena mahātmanā /",
  "GP12mkp1-93u:2843": "niśvāsaparamau nītvā jagmatustaṃ dine dine // MarkP_20.15 //",
  "GP12mkp1-93u:2844": "martyaloke parā prītirbhavatoḥ kena putrakau /",
  "GP12mkp1-93u:2845": "saheti papraccha pitā tāvubhau nāgadārakau // MarkP_20.16 //",
  "GP12mkp1-93u:2846": "dṛṣṭayoratra pātāle bahūni divasāni me /",
  "GP12mkp1-93u:2847": "divā rajanyāmevobhau paśyāmi priyadarśanau // MarkP_20.17 //",
  "GP12mkp1-93u:2848": "jaḍa uvāca",
  "GP12mkp1-93u:2849": "iti pitrā svayaṃ pṛṣṭau praṇipatya kṛtāñjalī /",
  "GP12mkp1-93u:2850": "pratyūcaturmahābhāgāvuragādhipateḥ sutau // MarkP_20.18 //",
  "GP12mkp1-93u:2851": "putrāvūcatuḥ",
  "GP12mkp1-93u:2852": "putraḥ śatrujitastāta nāmnā khyāta ṛtadhvajaḥ /",
  "GP12mkp1-93u:2853": "rūpavānārjavopetaḥ śūro mānī priyaṃvadaḥ // MarkP_20.19 //",
  "GP12mkp1-93u:2854": "anāpṛṣṭakatho vāggmī vidvān maitro guṇākaraḥ /",
  "GP12mkp1-93u:2855": "mānyamānayitā dhīmān hrīmān vinayabhūṣaṇaḥ // MarkP_20.20 //",
  "GP12mkp1-93u:2856": "tasyopacārasamprīti-sambogāpahṛtaṃ manaḥ /",
  "GP12mkp1-93u:2857": "nāgaloke bhuvarloke na ratiṃ vindate pitaḥ // MarkP_20.21 //",
  "GP12mkp1-93u:2858": "tadviyogena nastāta ! na pātālañca śītalam /",
  "GP12mkp1-93u:2859": "paritāpāya tatsaṅgādāhlādāya ravirdivā // MarkP_20.22 //",
  "GP12mkp1-93u:2860": "pitovāca",
  "GP12mkp1-93u:2861": "putraḥ puṇyavato dhanyaḥ sa yasyaivaṃ bhavidvidhaiḥ /",
  "GP12mkp1-93u:2862": "parokṣasyāpi guṇibhaiḥ kriyate guṇakīrtanam // MarkP_20.23 //",
  "GP12mkp1-93u:2863": "santi śāstravido 'śīlāḥ santi mūrkhāḥ suśīlinaḥ /",
  "GP12mkp1-93u:2864": "śāstraśīle samaṃ manye putrau dhanyatarantu tam // MarkP_20.24 //",
  "GP12mkp1-93u:2865": "tasya mitraguṇān mitrāṇyamitrāśca parākramam /",
  "GP12mkp1-93u:2866": "kathayanti sadā satsu putravāṃstena vai pitā // MarkP_20.25 //",
  "GP12mkp1-93u:2867": "tasyopakāriṇaḥ kaccid bhavadbhyāmabhivāñchitam /",
  "GP12mkp1-93u:2868": "kiñcinniṣpāditaṃ vatsau paritoṣāya cetasaḥ // MarkP_20.26 //",
  "GP12mkp1-93u:2869": "sa dhanyo jīvitaṃ tasya tasya janma sujanmanaḥ /",
  "GP12mkp1-93u:2870": "yasyārthino na vimukhā mitrārtho na ca durbalaḥ // MarkP_20.27 //",
  "GP12mkp1-93u:2871": "madgṛhe yad suvarṇādi ratnaṃ vāhanamāsanam /",
  "GP12mkp1-93u:2872": "yaccānyat prītaye tasya taddeyamaviśaṅkayā // MarkP_20.28 //",
  "GP12mkp1-93u:2873": "dhik tasya jīvitaṃ puṃso mitrāṇāmupakāriṇām /",
  "GP12mkp1-93u:2874": "pratirūpamakurvan yo jīvāmītyavagacchati // MarkP_20.29 //",
  "GP12mkp1-93u:2875": "upakāraṃ suhṛdvarge yo 'pakārañca śatruṣu /",
  "GP12mkp1-93u:2876": "nṛmegho varṣati prājñāstasyecchanti sadonnatim // MarkP_20.30 //",
  "GP12mkp1-93u:2877": "putrāvūcatuḥ",
  "GP12mkp1-93u:2878": "kiṃ tasya kṛtakṛtyasya kartuṃ śakyeta kenacit /",
  "GP12mkp1-93u:2879": "yasya sarvārthino gehe sarvakāmaiḥ sadārccitāḥ // MarkP_20.31 //",
  "GP12mkp1-93u:2880": "yāni ratnāni tadgehe pātāle tāni naḥ kutaḥ /",
  "GP12mkp1-93u:2881": "vāhanāsanayānāni bhūṣaṇānyambarāṇi ca // MarkP_20.32 //",
  "GP12mkp1-93u:2882": "vijñānaṃ tatra yaccāsti tadanyatra na vidyate /",
  "GP12mkp1-93u:2883": "prājñānāmapyasau tāta sarvasandehahṛttamaḥ // MarkP_20.33 //",
  "GP12mkp1-93u:2884": "ekaṃ tasyāsti kartavyamasādhyaṃ tacca nau matam /",
  "GP12mkp1-93u:2885": "hiraṇyagarbha-govinda-śarvādīnīśvarādṛte // MarkP_20.34 //",
  "GP12mkp1-93u:2886": "pitovāca",
  "GP12mkp1-93u:2887": "pathāpi śrotumicchāmi tasya yad kāryamuttamam /",
  "GP12mkp1-93u:2888": "asādhyamathavā sādhyaṃ kiṃ vāsādhyaṃ vipaścitām // MarkP_20.35 //",
  "GP12mkp1-93u:2889": "devatvamamareśatvaṃ tatpūjyatvañca mānavāḥ /",
  "GP12mkp1-93u:2890": "prayānti vāñchitaṃ vānyad dṛḍhaṃ ye vyavasāyinaḥ // MarkP_20.36 //",
  "GP12mkp1-93u:2891": "nāvijñātaṃ na cāgamyaṃ nāprāpyaṃ divi ceha vā /",
  "GP12mkp1-93u:2892": "udyatānāṃ manuṣyāṇāṃ yatacittendriyātmanām // MarkP_20.37 //",
  "GP12mkp1-93u:2893": "yojanānāṃ sahasrāṇi vrajan yāti pitīlikaḥ /",
  "GP12mkp1-93u:2894": "agacchan vainateyo 'pi pādamekaṃ na gacchati // MarkP_20.38 //",
  "GP12mkp1-93u:2895": "kva bhūtalaṃ kva ca dhrauvyaṃ sthānaṃ yat prāptavān dhruvaḥ /",
  "GP12mkp1-93u:2896": "uttānapādanṛpateḥ putraḥ san bhūmigocaraḥ // MarkP_20.39 //",
  "GP12mkp1-93u:2897": "tat kathyatāṃ mahābhāga kāryavān yena putrakau /",
  "GP12mkp1-93u:2898": "sa bhūpālasutaḥ sādhuryenānṛṇyaṃ bhaveta vām // MarkP_20.40 //",
  "GP12mkp1-93u:2899": "putrāvūcatuḥ",
  "GP12mkp1-93u:2900": "tenākhyātamidaṃ tāta pūrvavṛtaṃ mahātmanā /",
  "GP12mkp1-93u:2901": "kaumārake yathā tasya vṛtaṃ sadvṛttaśālinaḥ // MarkP_20.41 //",
  "GP12mkp1-93u:2902": "tantu śatrujitaṃ tāta pūrvaṃ kaścididvajottamaḥ /",
  "GP12mkp1-93u:2903": "gālavo 'bhyāgamaddhīmān gṛhītvā turagottamam // MarkP_20.42 //",
  "GP12mkp1-93u:2904": "pratyuvāca ca rājānaṃ samupetyāśramaṃ mama /",
  "GP12mkp1-93u:2905": "ko 'pi daityādhamo rājan vidhvaṃsayati pāpakṛt // MarkP_20.43 //",
  "GP12mkp1-93u:2906": "tattadrūpaṃ samāsthāya siṃhebha-vanacāriṇām /",
  "GP12mkp1-93u:2907": "anyeṣāñcālpakāyānāmaharniśamakāraṇāt // MarkP_20.44 //",
  "GP12mkp1-93u:2908": "samādhidhyānayuktasya maunavrataratasya ca /",
  "GP12mkp1-93u:2909": "tathā karoti vighrāni yathā calati me manaḥ // MarkP_20.45 //",
  "GP12mkp1-93u:2910": "dagdhaṃ kopāgninā sadyaḥ samarthastvaṃ vayaṃ na tu /",
  "GP12mkp1-93u:2911": "duḥ khārjitasya tapaso vyayamicchāmi pārthiva // MarkP_20.46 //",
  "GP12mkp1-93u:2912": "ekadā tu mayā rājannatinirviṇṇacetasā /",
  "GP12mkp1-93u:2913": "tat kleśitena niśvāso nirīkṣyāsuramujjhitaḥ // MarkP_20.47 //",
  "GP12mkp1-93u:2914": "tato 'mbaratalāt sadyaḥ patito 'yaṃ turaṅgamaḥ /",
  "GP12mkp1-93u:2915": "vāk cāśarīriṇī prāha naranātha śṛṇuṣva tām // MarkP_20.48 //",
  "GP12mkp1-93u:2916": "aśrāntaḥ sakalaṃ bhūmervalayaṃ turagottamaḥ /",
  "GP12mkp1-93u:2917": "samarthaḥ krāntumarkeṇa tavāyaṃ pratipāditaḥ // MarkP_20.49 //",
  "GP12mkp1-93u:2918": "pātālāmbaratoyeṣu na cāsya vihatā gatiḥ /",
  "GP12mkp1-93u:2919": "samastadikṣu vrajato na bhaṅgaḥ parvateṣvapi // MarkP_20.50 //",
  "GP12mkp1-93u:2920": "yato bhūvalayaṃ sarvamaśrānto 'yaṃ cariṣyati /",
  "GP12mkp1-93u:2921": "ataḥ kuvalayo nāmnā khyātiṃ loke prayāsyati // MarkP_20.51 //",
  "GP12mkp1-93u:2922": "kliśyatyaharniśaṃ pāpo yaśca tvāṃ dānavādhamaḥ /",
  "GP12mkp1-93u:2923": "tamapyenaṃ samāruhya dvijaśreṣṭha haniṣyati // MarkP_20.52 //",
  "GP12mkp1-93u:2924": "śatrujinnāma bhūpālastasya putra ṛtadhvajaḥ /",
  "GP12mkp1-93u:2925": "prāpyaitadaśvaratnañca khyātimetena yāsyati // MarkP_20.53 //",
  "GP12mkp1-93u:2926": "so 'haṃ tvāṃ samanuprāptastapaso vighrakāriṇam /",
  "GP12mkp1-93u:2927": "taṃ nivāraya bhūpāla bhāgabhāṅnṛpatiryataḥ // MarkP_20.54 //",
  "GP12mkp1-93u:2928": "tadetaśvaratnaṃ te mayā bhūpa niveditam /",
  "GP12mkp1-93u:2929": "putramājñāpaya tathā yathā dharmo na lupyate // MarkP_20.55 //",
  "GP12mkp1-93u:2930": "sa tasya vacanādrājā taṃ vai putramṛtadhvajam /",
  "GP12mkp1-93u:2931": "tamaśvaratnamāropya kṛtakautukamaṅgalam // MarkP_20.56 //",
  "GP12mkp1-93u:2932": "apreṣayata dharmātmā gālavena samaṃ tadā /",
  "GP12mkp1-93u:2933": "svamāśramapadaṃ so 'pi tamādāya yayau muniḥ // MarkP_20.57 //",
  "GP12mkp1-93u:2934": "iti śrīmārkaṇḍeyapurāṇe pitā-putrasaṃvādeṭhakuvalayāśvīyo' nāma viṃśo 'dhyāyaḥ",
  "GP12mkp1-93u:2935": "_____________________________________________________________",
  "GP12mkp1-93u:2936": "ekaviṃśo 'dhyāyaḥ",
  "GP12mkp1-93u:2937": "pitovāca",
  "GP12mkp1-93u:2938": "gālavena samaṃ gatvā nṛpaputreṇa tena yat /",
  "GP12mkp1-93u:2939": "kṛtaṃ tat kathyatāṃ putrau vicitrā yuvayoḥ kathā // MarkP_21.1 //",
  "GP12mkp1-93u:2940": "putrāvūcatuḥ",
  "GP12mkp1-93u:2941": "sa gālavāśrame ramye tiṣṭhan bhūpālanandanaḥ /",
  "GP12mkp1-93u:2942": "sarvavighropaśamanaṃ cakāra brahmavādinām // MarkP_21.2 //",
  "GP12mkp1-93u:2943": "vīraṃ kuvalayāśvaṃ taṃ vasantaṃ gālavāśrame /",
  "GP12mkp1-93u:2944": "madāvalepopahato nājānāddānavādhamaḥ // MarkP_21.3 //",
  "GP12mkp1-93u:2945": "tatastaṃ gālavaṃ vipraṃ sandhyopāsanatatparam /",
  "GP12mkp1-93u:2946": "śaukaraṃ rūpamāsthāya pradharṣayitumāgatam // MarkP_21.4 //",
  "GP12mkp1-93u:2947": "muniśiṣyairathotkruṣṭe śīghramāruhya taṃ hayam /",
  "GP12mkp1-93u:2948": "anvadhāvadvarāhaṃ taṃ nṛpaputraḥ śarāsanī // MarkP_21.5 //",
  "GP12mkp1-93u:2949": "ājaghāna ca bāṇena candrārdhākāravarcasā /",
  "GP12mkp1-93u:2950": "ākṛṣya balavaccāpaṃ cārucitropaśobhitam // MarkP_21.6 //",
  "GP12mkp1-93u:2951": "nārācābhihataḥ śīghramātmatrāṇaparo mṛgaḥ /",
  "GP12mkp1-93u:2952": "giripādapasambādhāṃ so 'nvakrāmanmahāṭavīm // MarkP_21.7 //",
  "GP12mkp1-93u:2953": "tamanvadhāvadvegena turago 'sau manojavaḥ /",
  "GP12mkp1-93u:2954": "codito rājaputreṇa piturādeśakāriṇā // MarkP_21.8 //",
  "GP12mkp1-93u:2955": "atikramyātha vegena yojanāni sahasraśaḥ /",
  "GP12mkp1-93u:2956": "dharaṇyāṃ vivṛte garte nipapāta laghukramaḥ // MarkP_21.9 //",
  "GP12mkp1-93u:2957": "tasyānantaramevāśu so 'pyaśvī nṛpateḥ sutaḥ /",
  "GP12mkp1-93u:2958": "nipapāta mahāgarte timiraughasamāvṛte // MarkP_21.10 //",
  "GP12mkp1-93u:2959": "tato nādṛśyata mṛgaḥ sa tasmin rājasūnunā /",
  "GP12mkp1-93u:2960": "prakāśañca sa pātālamapaśyat tatra nāpi nam // MarkP_21.11 //",
  "GP12mkp1-93u:2961": "tato 'paśyat sa sauvarṇa-prāsādaśatasaṃkulam /",
  "GP12mkp1-93u:2962": "purandarapuraprakhyaṃ puraṃ prākāraśobhitam // MarkP_21.12 //",
  "GP12mkp1-93u:2963": "tat praviśya sa nāpaśyat tatra kañcinnaraṃ pure /",
  "GP12mkp1-93u:2964": "bhramatā ca tato dṛṣṭā tatra yoṣit tvarānvitā // MarkP_21.13 //",
  "GP12mkp1-93u:2965": "sā pṛṣṭā tena tanvaṅgī prasthitā kena kasya vā /",
  "GP12mkp1-93u:2966": "novāca kiñcit prāsādamāruroha ca bhāminī // MarkP_21.14 //",
  "GP12mkp1-93u:2967": "so 'pyaśvamekato baddhvā tāmevānusasāra vai /",
  "GP12mkp1-93u:2968": "vismayotphullanayano niḥ śaṅko nṛpateḥ sutaḥ // MarkP_21.15 //",
  "GP12mkp1-93u:2969": "tato 'paśyat suvistīrṇe paryaṅke sarvakāñcane /",
  "GP12mkp1-93u:2970": "niṣaṇṇāṃ kanyakāmekāṃ kāmayuktāṃ ratīmiva // MarkP_21.16 //",
  "GP12mkp1-93u:2971": "vispaṣṭendumukhīṃ subhrūṃ pīnaśroṇipayodharām /",
  "GP12mkp1-93u:2972": "bimbādharoṣṭhīṃ nanvaṅgīṃ nīlotpalavilocanām // MarkP_21.17 //",
  "GP12mkp1-93u:2973": "raktatuṅganakhīṃ śyāmāṃ mṛdvīṃ tāmrakarāṅghrikām /",
  "GP12mkp1-93u:2974": "karabhoruṃ sudaśanāṃ nīlasūkṣmasthirālakām // MarkP_21.18 //",
  "GP12mkp1-93u:2975": "tāṃ dṛṣṭvā cārusarvāṅgīmanaṅgāṅgalatāmiva /",
  "GP12mkp1-93u:2976": "so 'manyat pārthivasutastāṃ rasātaladevatām // MarkP_21.19 //",
  "GP12mkp1-93u:2977": "sā ca dṛṣṭvaiva taṃ bālā nīlakuñcitamūrdhajam /",
  "GP12mkp1-93u:2978": "pīnoruskandhabāhuṃ tamamaṃsta madanaṃ śubhā // MarkP_21.20 //",
  "GP12mkp1-93u:2979": "uttasthau ca mahābhāgā cittakṣobhamavāpya sā /",
  "GP12mkp1-93u:2980": "lajjāvismayadainyānāṃ sadyastanvī vaśaṃ gatā // MarkP_21.21 //",
  "GP12mkp1-93u:2981": "ko 'yaṃ devo nu yakṣo vā gandharvo vorago 'pi vā /",
  "GP12mkp1-93u:2982": "vidyādharo vā samprāptaḥ kṛtapuṇyaratirnaraḥ // MarkP_21.22 //",
  "GP12mkp1-93u:2983": "evaṃ vicintya vahudhā niśvasya ca mahītale /",
  "GP12mkp1-93u:2984": "upaviśya tato bheje sā mūrcchāṃ madirakṣaṇā // MarkP_21.23 //",
  "GP12mkp1-93u:2985": "so 'pi kāmaśarāghātamavāpya nṛpateḥ sutaḥ /",
  "GP12mkp1-93u:2986": "tāṃ samāśvāsayāmāsa na bhetavyamiti bruvan // MarkP_21.24 //",
  "GP12mkp1-93u:2987": "sā ca strī yā tadā dṛṣṭā pūrvaṃ tena mahātmanā /",
  "GP12mkp1-93u:2988": "tālavṛntamupādāya paryavījayadākulā // MarkP_21.25 //",
  "GP12mkp1-93u:2989": "samāśvāsya tadā pṛṣṭā tena saṃmohakāraṇam /",
  "GP12mkp1-93u:2990": "kiñcillajjānvitā bālā tasyāḥ sakhyurnyavedayat // MarkP_21.26 //",
  "GP12mkp1-93u:2991": "sā cāsmai kathayāmāsa nṛpaputrāya vistarāt /",
  "GP12mkp1-93u:2992": "mohasya kāraṇaṃ sarvaṃ taddarśanasamudbhavam /",
  "GP12mkp1-93u:2993": "yathā tayā samākhyātaṃ tadvṛttāntañca bhāminī // MarkP_21.27 //",
  "GP12mkp1-93u:2994": "stryuvāca",
  "GP12mkp1-93u:2995": "viśvāvasuriti khyāto divi gandharvarāṭ prabho /",
  "GP12mkp1-93u:2996": "tasyeyamātmajā subhrūrnāmnarā khyātā madālasā // MarkP_21.28 //",
  "GP12mkp1-93u:2997": "vajraketoḥ sutaścogro dānavo 'rividāraṇaḥ /",
  "GP12mkp1-93u:2998": "pātālaketurvikhyātaḥ pātālāntarasaṃśrayaḥ // MarkP_21.29 //",
  "GP12mkp1-93u:2999": "teneyamudyānagatā kṛtvā māyāṃ tamomayīm /",
  "GP12mkp1-93u:3000": "apahṛtya mayāṃ hīnā bālā nītā durātmanā // MarkP_21.30 //",
  "GP12mkp1-93u:3001": "āgāminyāṃ trayodaśyāmudvakṣyati kilāsuraḥ /",
  "GP12mkp1-93u:3002": "sa tu nārhati cārvaṅgīṃ śūdro vedaśrutīmiva // MarkP_21.31 //",
  "GP12mkp1-93u:3003": "atīte ca dine bālāmātmavyāpadanodyatām /",
  "GP12mkp1-93u:3004": "surabhiḥ prāha nāyaṃ tvaṃ prāpsyate dānavādhamaḥ // MarkP_21.32 //",
  "GP12mkp1-93u:3005": "martyalokamanuprāptaṃ ya enaṃ chetsyate śaraiḥ /",
  "GP12mkp1-93u:3006": "sate bhartā mahābhāge acireṇa bhaviṣyati // MarkP_21.33 //",
  "GP12mkp1-93u:3007": "ahaṃ cāsyāḥ sakhī nāmnarā kuṇḍaleti manasvinī /",
  "GP12mkp1-93u:3008": "sutā vindhyavataḥ patnī vīrapuṣkaramālinaḥ // MarkP_21.34 //",
  "GP12mkp1-93u:3009": "hate bhartari śumbhena tīrthāt tīrthamanuvratā /",
  "GP12mkp1-93u:3010": "carāmi divyayā gatyā paralokārthamudyatā // MarkP_21.35 //",
  "GP12mkp1-93u:3011": "pātālaketurduṣṭātmā vārāhaṃ vapurāsthitaḥ /",
  "GP12mkp1-93u:3012": "kenāpi viddho bāṇena munīnāṃ trāṇakāraṇāt // MarkP_21.36 //",
  "GP12mkp1-93u:3013": "tañcāhaṃ tattvato 'nviṣya tvaritā samupāgatā /",
  "GP12mkp1-93u:3014": "satyameva sa kenāpi tāḍito dānavādhamaḥ // MarkP_21.37 //",
  "GP12mkp1-93u:3015": "iyañca mūrcchāmagamat kāraṇaṃ yat śṛṇuṣva tat /",
  "GP12mkp1-93u:3016": "tvayi prītimatī bālā darśanādeva mānada // MarkP_21.38 //",
  "GP12mkp1-93u:3017": "devaputropame cāru-vākyādiguṇaśālini /",
  "GP12mkp1-93u:3018": "bharyā cānyasya vihitā yena viddhaḥ sa dānavaḥ // MarkP_21.39 //",
  "GP12mkp1-93u:3019": "etasmāt kāraṇānmohaṃ mahāntamiyamāgatā /",
  "GP12mkp1-93u:3020": "yāvajjīvaṃ ca tanvaṅgī duḥ khamevopabhokṣyate // MarkP_21.40 //",
  "GP12mkp1-93u:3021": "tvayyasyā hṛdayaṃ rāgi bhartā cānyo bhaviṣyati /",
  "GP12mkp1-93u:3022": "yāvajjīvamato duḥ khaṃ surabhyā nānyathā vacaḥ // MarkP_21.41 //",
  "GP12mkp1-93u:3023": "ahaṃ tvasyāḥ prabhī prītyā duḥ khitātra samāgatā /",
  "GP12mkp1-93u:3024": "yato viśeṣo naivāsti svasakhī-nijadehayoḥ // MarkP_21.42 //",
  "GP12mkp1-93u:3025": "yadyeṣābhimataṃ vīraṃ patimāpnoti śobhanā /",
  "GP12mkp1-93u:3026": "tatastapastvahaṃ kuryāṃ nirvyalīkena cetasā // MarkP_21.43 //",
  "GP12mkp1-93u:3027": "tvantu ko vā kimarthaṃ vā samprāpto 'tra mahāmate /",
  "GP12mkp1-93u:3028": "devo daityo nu gandharvaḥ pannagaḥ kinnaro 'pi vā // MarkP_21.44 //",
  "GP12mkp1-93u:3029": "na hyatra mānuṣagatirna cedṛṅmānuṣaṃ vapuḥ /",
  "GP12mkp1-93u:3030": "tattvamākhyāhi kathitaṃ yathaivāvitathaṃ mayā // MarkP_21.45 //",
  "GP12mkp1-93u:3031": "kuvalayāśva uvāca",
  "GP12mkp1-93u:3032": "yanmāṃ pṛcchasi dharmajñe kastvaṃ kiṃ vā samāgataḥ /",
  "GP12mkp1-93u:3033": "tacchṛṇuṣvāmalaprajñe kathayāmyāditastava // MarkP_21.46 //",
  "GP12mkp1-93u:3034": "rājñaḥ śatrujitaḥ putraḥ pitrā sampreṣitaḥ śubhe /",
  "GP12mkp1-93u:3035": "munirakṣaṇamuddiśya gālavāśramamāgataḥ // MarkP_21.47 //",
  "GP12mkp1-93u:3036": "kurvato mama rakṣāñca munīnāṃ dharmacāriṇām /",
  "GP12mkp1-93u:3037": "vighnārthamāgataḥ koṣa'pi śaukaraṃ rūpamāsthitaḥ // MarkP_21.48 //",
  "GP12mkp1-93u:3038": "mayā sa viddho bāṇena candrārdhākāravarccasā /",
  "GP12mkp1-93u:3039": "apakrānto 'tivegena tamasmyanugato hayī // MarkP_21.49 //",
  "GP12mkp1-93u:3040": "papāta sahasā garte sakrīḍo 'śvaśca māmakaḥ /",
  "GP12mkp1-93u:3041": "so 'hamaśvaṃ samārūḍhastamasyekaḥ paribhraman // MarkP_21.50 //",
  "GP12mkp1-93u:3042": "prakāśamāsāditavān dṛṣṭā ca bhavatī mayā /",
  "GP12mkp1-93u:3043": "pṛṣṭayā ca na me kiñcidbhavatyā dattamuttaram // MarkP_21.51 //",
  "GP12mkp1-93u:3044": "tvāñcaivānupraviṣṭo 'hamimaṃ prāsādamuttamam /",
  "GP12mkp1-93u:3045": "ityetat kathitaṃ satyaṃ na devo 'haṃ na dānavaḥ // MarkP_21.52 //",
  "GP12mkp1-93u:3046": "na pannago na gandharvaḥ kinnaro vā śucismite /",
  "GP12mkp1-93u:3047": "samastā pūjyapakṣo vai devādyā mama kuṇḍale /",
  "GP12mkp1-93u:3048": "manuṣyo 'smi viśaṅkā te na kartavyātra karhicit // MarkP_21.53 //",
  "GP12mkp1-93u:3049": "putrāvūcatuḥ",
  "GP12mkp1-93u:3050": "tataḥ prahṛṣṭā sā kanyā sakhīvadanamuttamam /",
  "GP12mkp1-93u:3051": "lajjājaḍaṃ vīkṣamāṇā kiñcinnovāca bhāminī // MarkP_21.54 //",
  "GP12mkp1-93u:3052": "sā sakhī punarapyenāṃ prahṛṣṭā pratyuvāca ha /",
  "GP12mkp1-93u:3053": "yathāvat kathitaṃ tena surabhyā vacanānuge // MarkP_21.55 //",
  "GP12mkp1-93u:3054": "kuṇḍalovāca",
  "GP12mkp1-93u:3055": "vīra satyamasandigdhaṃ bhavatābhihitaṃ vacaḥ /",
  "GP12mkp1-93u:3056": "nānyatra hṛdayantvasyā dṛṣṭvā sthairyaṃ prayāsyati // MarkP_21.56 //",
  "GP12mkp1-93u:3057": "candramevādhikā kāntiḥ samupaiti raviṃ prabhā /",
  "GP12mkp1-93u:3058": "bhūtirdhanyaṃ dhṛtirdhoraṃ kṣāntirabhyeti cottamam // MarkP_21.57 //",
  "GP12mkp1-93u:3059": "tvayaiva viddho 'sandigdhaṃ sa pāpo dānavādhamaḥ /",
  "GP12mkp1-93u:3060": "surabhiḥ sā gavāṃ mātā kathaṃ mithyā vadiṣyati // MarkP_21.58 //",
  "GP12mkp1-93u:3061": "taddhanyeyaṃ sabhāgyā ca tvatsambandhaṃ sametya vai /",
  "GP12mkp1-93u:3062": "kuruṣva vīra yat kāryaṃ vidhinaiva samāhitam // MarkP_21.59 //",
  "GP12mkp1-93u:3063": "putrāvūcatuḥ",
  "GP12mkp1-93u:3064": "paravānahamityāha rājaputraḥ satāṃ pituḥ /",
  "GP12mkp1-93u:3065": "sā ca taṃ cintayāmāsa tumburuṃ tatkule gurum // MarkP_21.60 //",
  "GP12mkp1-93u:3066": "sa cāpi tatkṣaṇāt prāptaḥ pragṛhītasamitkuśaḥ /",
  "GP12mkp1-93u:3067": "madālasāyāḥ samprītyā kuṇḍalāgauraveṇa ca // MarkP_21.61 //",
  "GP12mkp1-93u:3068": "prajvālya pāvakaṃ hutvā mantravit kṛtamaṅgalām /",
  "GP12mkp1-93u:3069": "vaivāhikavidhiṃ kanyāṃ pratipādya yathāgatam // MarkP_21.62 //",
  "GP12mkp1-93u:3070": "jagāma tapase dhīmān svāśramapadaṃ tadā /",
  "GP12mkp1-93u:3071": "sā cāha tāṃ sakhīṃ bālāṃ kṛtārthāsmi varānane // MarkP_21.63 //",
  "GP12mkp1-93u:3072": "saṃyuktāmamunā dṛṣṭvā tvāmahaṃ rūpaśālinīm /",
  "GP12mkp1-93u:3073": "tamastapsye 'hamatulaṃ nirvyalīkena cetasā // MarkP_21.64 //",
  "GP12mkp1-93u:3074": "tīrthāmbudhūtapāpā ca bhavitrī nedṛśī yathā /",
  "GP12mkp1-93u:3075": "tañcāha rājaputraṃ sā praśrayāvanatā tadā /",
  "GP12mkp1-93u:3076": "gantukāmā nijasakhī-snehaviklavabhāṣiṇī // MarkP_21.65 //",
  "GP12mkp1-93u:3077": "kuṇḍalovāca",
  "GP12mkp1-93u:3078": "puṃbhirapyamitaprajña nopadeśo bhavadvidhe /",
  "GP12mkp1-93u:3079": "dātavyaḥ kimuta strībhirato nopadiśāmi te // MarkP_21.66 //",
  "GP12mkp1-93u:3080": "kintvasyāstanumadhyāyāḥ snehākṛṣṭena cetasā /",
  "GP12mkp1-93u:3081": "tvayā viśrambhitā cāsmi smārayāmyarisūdana // MarkP_21.67 //",
  "GP12mkp1-93u:3082": "bhartavyā rakṣitavyā ca bhāryā hi patinā sadā /",
  "GP12mkp1-93u:3083": "dharmārthakāmasaṃsiddhyai bhāryā bhartṛsahāyinī // MarkP_21.68 //",
  "GP12mkp1-93u:3084": "yadā bhāryā ca bhartā ca parasparavaśānugau /",
  "GP12mkp1-93u:3085": "tadā dharmārthakāmānāṃ trayāṇāmapi saṅgatam // MarkP_21.69 //",
  "GP12mkp1-93u:3086": "kathaṃ bhāryāmṛte dharmamarthaṃ vā puruṣaḥ prabho /",
  "GP12mkp1-93u:3087": "prāpnoti kāmamathavā tasyāṃ tritayamāhitam // MarkP_21.70 //",
  "GP12mkp1-93u:3088": "tathaiva bhartāramṛte bhāryā dharmādisādhane /",
  "GP12mkp1-93u:3089": "na samarthā trivargo 'yaṃ dāmpatyaṃ samupāśritaḥ // MarkP_21.71 //",
  "GP12mkp1-93u:3090": "devātā-pitṛ-bhṛtyānāmatithīnāñca pūjanam /",
  "GP12mkp1-93u:3091": "na puṃbhiḥ śakyate kartumṛte bhāryāṃ nṛpātmaja // MarkP_21.72 //",
  "GP12mkp1-93u:3092": "prāpto 'pi cārtho manujairānīto 'pī nijaṃ gṛham /",
  "GP12mkp1-93u:3093": "kṣayameti vinā bhāryāṃ kubhāryāsaṃśraye 'pi vā // MarkP_21.73 //",
  "GP12mkp1-93u:3094": "kāmastu tasya naivāsti pratyakṣeṇopalakṣyate /",
  "GP12mkp1-93u:3095": "dampatyoḥ sahadharmeṇa trayīdharmamavāpnuyāt // MarkP_21.74 //",
  "GP12mkp1-93u:3096": "pitṝn putraistathaivānna-sādhanairatithīn naraḥ /",
  "GP12mkp1-93u:3097": "pūjābhiramarāṃstadvat sādhvīṃ bhāryāṃ naro 'vati // MarkP_21.75 //",
  "GP12mkp1-93u:3098": "striyāścāpi vinā bhartrā dharmakāmārthasantatiḥ /",
  "GP12mkp1-93u:3099": "naiva tasmāt trivargo 'yaṃ dāmpatyamadhigacchati // MarkP_21.76 //",
  "GP12mkp1-93u:3100": "etanmayoktaṃ yuvayorgacchāmi ca yathepsitam /",
  "GP12mkp1-93u:3101": "vardha tvamanayā sārdhaṃ dhana-putra-sukhāyuṣā // MarkP_21.77 //",
  "GP12mkp1-93u:3102": "putrāvūcatuḥ",
  "GP12mkp1-93u:3103": "ityuktvā sā pariṣvajya svasakhīṃ taṃ namasya ca /",
  "GP12mkp1-93u:3104": "jagāma divyayā gatyā yathābhipretamātmanaḥ // MarkP_21.78 //",
  "GP12mkp1-93u:3105": "so 'pi śatrujitaḥ putrastāmāropya turaṅgamam /",
  "GP12mkp1-93u:3106": "nirgantukāmaḥ pātālādvijñāto danusambhavaiḥ // MarkP_21.79 //",
  "GP12mkp1-93u:3107": "tatastaiḥ sahasotkruṣṭaṃ hriyate hriyate 'ti vai /",
  "GP12mkp1-93u:3108": "kanyāratnaṃ yadānītaṃ divaḥ pātālaketunā // MarkP_21.80 //",
  "GP12mkp1-93u:3109": "tataḥ parigha-nistriṃśa-gadā-śūla-śarāyudham /",
  "GP12mkp1-93u:3110": "dānavānāṃ balaṃ prāptaṃ saha pātālaketunā // MarkP_21.81 //",
  "GP12mkp1-93u:3111": "tiṣṭha tiṣṭheti jalpantaste tadā dānavottamāḥ /",
  "GP12mkp1-93u:3112": "śaravarṣaistathā śūlairvavarṣurnṛpanandanam // MarkP_21.82 //",
  "GP12mkp1-93u:3113": "sa ca śatrujitaḥ putrastadastrāṇyativīryavān /",
  "GP12mkp1-93u:3114": "ciccheda śarajālena prahasanniva līlayā // MarkP_21.83 //",
  "GP12mkp1-93u:3115": "kṣaṇena pātālatalamasikhaktyṛṣṭiśāyakaiḥ /",
  "GP12mkp1-93u:3116": "chinnaiḥ sañchannamabhavadṛtadhvajaśarotkaraiḥ // MarkP_21.84 //",
  "GP12mkp1-93u:3117": "tato 'straṃ tvāṣṭramādāya cikṣepa prati dānavān /",
  "GP12mkp1-93u:3118": "tena te dānavāḥ sarve saha pātālaketunā // MarkP_21.85 //",
  "GP12mkp1-93u:3119": "jvālāmālātitīvreṇa sphuṭadasthicayāḥ kṛtāḥ /",
  "GP12mkp1-93u:3120": "nirdagdhāḥ kāpilaṃ tejaḥ samāsādyeva sāgarāḥ // MarkP_21.86 //",
  "GP12mkp1-93u:3121": "tataḥ sa rājaputro 'śvī nihatyāsurasattamān /",
  "GP12mkp1-93u:3122": "strīratnena samaṃ tena samāgacchat pituḥ puram // MarkP_21.87 //",
  "GP12mkp1-93u:3123": "praṇipatya ca tat sarvaṃ sa tu pitre nyavedayat /",
  "GP12mkp1-93u:3124": "pātālagamanañcaiva kuṇḍalāyāśca darśanam // MarkP_21.88 //",
  "GP12mkp1-93u:3125": "tadvanmadālasāprāptiṃ dānavaiścāpi saṅgaram /",
  "GP12mkp1-93u:3126": "vadhañca teṣāmastreṇa punarāgamanaṃ tathā // MarkP_21.89 //",
  "GP12mkp1-93u:3127": "iti śrutvā pitā tasya caritaṃ cārucetasaḥ /",
  "GP12mkp1-93u:3128": "prītimānabhavaccedaṃ pariṣvajyāha cātmajam // MarkP_21.90 //",
  "GP12mkp1-93u:3129": "satpātreṇa tvayā putra tārito 'haṃ mahātmanā /",
  "GP12mkp1-93u:3130": "bhayebhyo munayastrātā yena saddharmacāriṇaḥ // MarkP_21.91 //",
  "GP12mkp1-93u:3131": "matpūrvaiḥ khyātimānītaṃ mayā vistāritaṃ punaḥ /",
  "GP12mkp1-93u:3132": "parākramavatā vīra tvayā tadvahulīkṛtam // MarkP_21.92 //",
  "GP12mkp1-93u:3133": "yadupāttaṃ yaśaḥ pitrā dhanaṃ vīryamathāpi vā /",
  "GP12mkp1-93u:3134": "tanna hāpayate yastu sa naro madhyamaḥ smṛtaḥ // MarkP_21.93 //",
  "GP12mkp1-93u:3135": "tadvīryādadhikaṃ yastu punaranyat svaśaktitaḥ /",
  "GP12mkp1-93u:3136": "niṣpādayati taṃ prājñāḥ pravadanti narottamam // MarkP_21.94 //",
  "GP12mkp1-93u:3137": "yaḥ pitā samupāttāni dhanavīryayaśāṃsi vai /",
  "GP12mkp1-93u:3138": "nyūnatāṃ nayati prājñāstamāhuḥ puruṣādhamam // MarkP_21.95 //",
  "GP12mkp1-93u:3139": "tanmayā brāhmaṇatrāṇaṃ kṛtamāsīdyathā tvayā /",
  "GP12mkp1-93u:3140": "pātālagamanaṃ yacca yaccāsuravināśanam // MarkP_21.96 //",
  "GP12mkp1-93u:3141": "etadapyadhikaṃ vatsa tena tvaṃ puruṣottamaḥ /",
  "GP12mkp1-93u:3142": "taddhanyo 'smya bāla tvamahameva guṇādhikam // MarkP_21.97 //",
  "GP12mkp1-93u:3143": "tvāṃ putramīdṛśaṃ prāpya ślāghyaḥ puṇyavatāmapi /",
  "GP12mkp1-93u:3144": "na sa putrakṛtāṃ prītiṃ manye prāpnoti mānavaḥ // MarkP_21.98 //",
  "GP12mkp1-93u:3145": "putreṇa nātiśayito yaḥ prajñādānavikramaiḥ /",
  "GP12mkp1-93u:3146": "dhigjanma tasya yaḥ pitrā loke vijñāyate naraḥ // MarkP_21.99 //",
  "GP12mkp1-93u:3147": "yaḥ putrāt khyātimabhyeti tasya janma sujanmanaḥ /",
  "GP12mkp1-93u:3148": "ātmanā jñāyate dhanyo madhyaḥ pitṛpitāmahaiḥ // MarkP_21.100 //",
  "GP12mkp1-93u:3149": "mātṛpakṣeṇa mātrā ca khyātimeti narādhamaḥ /",
  "GP12mkp1-93u:3150": "tat putra dhanavīryaistvaṃ vivardhasva sukhena ca // MarkP_21.101 //",
  "GP12mkp1-93u:3151": "ghandharvatanayā ceyaṃ mā tvayā vai viyujyatām /",
  "GP12mkp1-93u:3152": "iti pitrā bahuvidhaṃ priyamuktaḥ punaḥ punaḥ // MarkP_21.102 //",
  "GP12mkp1-93u:3153": "pariṣvajya svamāvāsaṃ sabhāryaḥ sa visarjitaḥ /",
  "GP12mkp1-93u:3154": "sa tayā bhāryāyā sārdhaṃ reme tatra pituḥ pure // MarkP_21.103 //",
  "GP12mkp1-93u:3155": "anyeṣu ca tathodyāna-vana-parvatasānuṣu /",
  "GP12mkp1-93u:3156": "śvaśrū-śvasurayoḥ pādau praṇipatya ca sā śubhā /",
  "GP12mkp1-93u:3157": "prātaḥ prātastatastena saha reme sumadhyamā // MarkP_21.104 //",
  "GP12mkp1-93u:3158": "iti śrīmārkaṇḍeyapurāṇe kuvalayāśvīye madālasāpariṇayanaṃ nāmaikaviṃśo 'dhyāyaḥ",
  "GP12mkp1-93u:3159": "_____________________________________________________________",
  "GP12mkp1-93u:3160": "dvāviṃśo 'dhyāyaḥ",
  "GP12mkp1-93u:3161": "putrāvūcatuḥ",
  "GP12mkp1-93u:3162": "tataḥ kāle vahutithe gate rājā punaḥ sutam /",
  "GP12mkp1-93u:3163": "prāha gacchāśu viprāṇāṃ trāṇāya cara medinīm // MarkP_22.1 //",
  "GP12mkp1-93u:3164": "aśvamenaṃ samāruhya prātaḥ prātardine dine /",
  "GP12mkp1-93u:3165": "abādhā dvijamukhyānāmanveṣṭavyā sadaiva hi // MarkP_22.2 //",
  "GP12mkp1-93u:3166": "durvṛttāḥ santi śataśo dānavāḥ pāpayonayaḥ /",
  "GP12mkp1-93u:3167": "tebhyo na syādyathā bādhā munīnāṃ tvaṃ tathā kuru // MarkP_22.3 //",
  "GP12mkp1-93u:3168": "sa yathoktastataḥ pitrā tathā cakre nṛpātmajaḥ /",
  "GP12mkp1-93u:3169": "parikramya mahīṃ sarvāṃ vavande caraṇau pituḥ // MarkP_22.4 //",
  "GP12mkp1-93u:3170": "ahanyahanyanuprāpte pūrvāhne nṛpanandanaḥ /",
  "GP12mkp1-93u:3171": "tataśca śeṣaṃ divasaṃ tayā reme sumadhyayā // MarkP_22.5 //",
  "GP12mkp1-93u:3172": "ekadā tu cāran so 'tha dadarśa yamunātaṭe /",
  "GP12mkp1-93u:3173": "pātālaketoranujaṃ tālaketuṃ kṛtāśramam // MarkP_22.6 //",
  "GP12mkp1-93u:3174": "māyāvī dānavaḥ so 'tha munirūpaṃ samāsthitaḥ /",
  "GP12mkp1-93u:3175": "sa prāha rājaputraṃ taṃ pūrvavairamanusmaran // MarkP_22.7 //",
  "GP12mkp1-93u:3176": "rājaputra brīvīmi tvāṃ tat kuruṣva yadīcchasi /",
  "GP12mkp1-93u:3177": "na ca te prārthanābhaṅgaḥ kāryaḥ satyapratiśrava // MarkP_22.8 //",
  "GP12mkp1-93u:3178": "yakṣye yajñena dharmāya kartavyāśca tatheṣṭayaḥ /",
  "GP12mkp1-93u:3179": "citayastatra kartavyā nāsti me dakṣaiṇā yataḥ // MarkP_22.9 //",
  "GP12mkp1-93u:3180": "ataḥ prayaccha me vīra hiraṇyārthaṃ svabhūṣaṇam /",
  "GP12mkp1-93u:3181": "yadetat kaṇṭhalagnaṃ te rakṣa cemaṃ māśramam // MarkP_22.10 //",
  "GP12mkp1-93u:3182": "yāvadantarjale devaṃ varuṇaṃ yādasāṃ patim /",
  "GP12mkp1-93u:3183": "vaidikairvāruṇairmantraiḥ prajānāṃ puṣṭihetukaiḥ // MarkP_22.11 //",
  "GP12mkp1-93u:3184": "abhiṣṭūya tvarāyuktaḥ samabhyemīti vādinam /",
  "GP12mkp1-93u:3185": "taṃ praṇamya tataḥ prādāt sa tasmai kaṇṭhabhūṣaṇam // MarkP_22.12 //",
  "GP12mkp1-93u:3186": "prāha yainaṃ bhavān yātu nirvyalīkena cetasā /",
  "GP12mkp1-93u:3187": "sthāsyāmi tāvadatraiva tavāśramasamīpataḥ // MarkP_22.13 //",
  "GP12mkp1-93u:3188": "tavādeśānmahābhāga yāvadāgamanaṃ tava /",
  "GP12mkp1-93u:3189": "na te 'tra kaścidābādhāṃ kariṣyati mayi sthite /",
  "GP12mkp1-93u:3190": "viśrabdhaścātvaran brahman kuruṣva tvaṃ manogatam // MarkP_22.14 //",
  "GP12mkp1-93u:3191": "putrāvūcatuḥ",
  "GP12mkp1-93u:3192": "ekamuktastatastena sa mamajja nadījale /",
  "GP12mkp1-93u:3193": "rarakṣa so 'pi tasyaiva māyāvihitamāśramam // MarkP_22.15 //",
  "GP12mkp1-93u:3194": "gatvā jalāśayāt tasmāt tālaketuśca tatparam /",
  "GP12mkp1-93u:3195": "madālasāyāḥ pratyakṣamanyeṣāñcaitaduktavān // MarkP_22.16 //",
  "GP12mkp1-93u:3196": "tālaketuruvāca",
  "GP12mkp1-93u:3197": "vīraḥ kuvalayāśvo 'sau mamāśramasamīpataḥ /",
  "GP12mkp1-93u:3198": "kenāpi duṣṭadaityena kurvan rakṣāṃ tapasvinām // MarkP_22.17 //",
  "GP12mkp1-93u:3199": "yudhyamāno yathāśakti nighnan brahmadviṣo yudhi /",
  "GP12mkp1-93u:3200": "māyāmāśritya pāpena bhinnaḥ śūlena vakṣasī // MarkP_22.18 //",
  "GP12mkp1-93u:3201": "mriyamāṇena tenedaṃ dattaṃ me kaṇṭhabhūṣaṇam /",
  "GP12mkp1-93u:3202": "prāpitaścāgnisaṃyogaṃ sa vane śūdratāpasaiḥ // MarkP_22.19 //",
  "GP12mkp1-93u:3203": "kṛtārtahreṣāśabdo vai trastaḥ sāśruvilocanaḥ /",
  "GP12mkp1-93u:3204": "nītaḥ so 'śvaśca tenaiva dānavena durātmanā // MarkP_22.20 //",
  "GP12mkp1-93u:3205": "etanmayā nṛśaṃsena dṛṣṭaṃ duṣkṛtakāriṇā /",
  "GP12mkp1-93u:3206": "yadatrānantaraṃ kṛtyaṃ kriyatāṃ tadakālikam // MarkP_22.21 //",
  "GP12mkp1-93u:3207": "hṛdayāśvāsanañcaitad gṛhyatāṃ kaṇṭhabhūṣaṇam /",
  "GP12mkp1-93u:3208": "nāsmākaṃ hi suvarṇena kṛtyamasti tapasvinām // MarkP_22.22 //",
  "GP12mkp1-93u:3209": "putrāvūcatuḥ",
  "GP12mkp1-93u:3210": "ityuktvotsṛjya datbhūmau sa jagāma yathāgatam /",
  "GP12mkp1-93u:3211": "nipapāta janaḥ so 'tha śokārto mūrcchayā'turaḥ // MarkP_22.23 //",
  "GP12mkp1-93u:3212": "tatkṣaṇāt cetanāṃ prāpya sarvāstā nṛpayoṣitaḥ /",
  "GP12mkp1-93u:3213": "rājapatnyaśca rājā ca vilepuratiduḥ khitāḥ // MarkP_22.24 //",
  "GP12mkp1-93u:3214": "madālasā tu d dṛṣṭvā tadīyaṃ kaṇṭhabhūṣaṇam /",
  "GP12mkp1-93u:3215": "tatyājāśu priyān prāṇān śrutvā ca nihanta patim // MarkP_22.25 //",
  "GP12mkp1-93u:3216": "tatastathā mahākrandaḥ paurāṇāṃ bhavaneṣvabhūt /",
  "GP12mkp1-93u:3217": "yathaiva tasya nṛpateḥ svagehe samavartata // MarkP_22.26 //",
  "GP12mkp1-93u:3218": "rājā ca tāṃ mṛtāṃ dṛṣṭvā vinā bhartrā madālasām /",
  "GP12mkp1-93u:3219": "pratyuvāca janaṃ sarvaṃ vimṛśya susthamānasaḥ // MarkP_22.27 //",
  "GP12mkp1-93u:3220": "na roditavyaṃ paśyāmi bhavatāmātmanastathā /",
  "GP12mkp1-93u:3221": "sarveṣāmeva saṃcintya sambandhānāmanityatām // MarkP_22.28 //",
  "GP12mkp1-93u:3222": "kinnu śocāmi tanayaṃ kinnu śocāmyahaṃ snuṣām /",
  "GP12mkp1-93u:3223": "vimṛśya kṛtakṛtyatvāmnamye 'śocyāvubhāvapi // MarkP_22.29 //",
  "GP12mkp1-93u:3224": "macchru śrupurmadvacanāddvijarakṣaṇatatparaḥ /",
  "GP12mkp1-93u:3225": "prāpto me yaḥ suto mṛtyuṃ kathaṃ śocyaḥ sa dhīmatām // MarkP_22.30 //",
  "GP12mkp1-93u:3226": "avaśyaṃ yāti yaddehaṃ taddvijānāṃ kṛte yadi /",
  "GP12mkp1-93u:3227": "mama putreṇa saṃtyaktaṃ nanvabhyudayakāri tat // MarkP_22.31 //",
  "GP12mkp1-93u:3228": "iyañca satkulotpannā bhartaryevamanuvratāṃ /",
  "GP12mkp1-93u:3229": "kathannu śocyā nārīṇāṃ bharturanyanna daivatam // MarkP_22.32 //",
  "GP12mkp1-93u:3230": "asmākaṃ bāndhavānāñca tathānyeṣāṃ dayāvatām /",
  "GP12mkp1-93u:3231": "śocyā hyeṣā bhavedevaṃ yadi bhartrā viyoginī // MarkP_22.33 //",
  "GP12mkp1-93u:3232": "yā tu bharturvadhaṃ śrutvā tatkṣaṇādeva bhāminī /",
  "GP12mkp1-93u:3233": "bhartāramanuyāteyaṃ na śocyāto vipaścitām // MarkP_22.34 //",
  "GP12mkp1-93u:3234": "tāḥ śocyā yā viyoginyo na śocyā yā mṛtāḥ saha /",
  "GP12mkp1-93u:3235": "bhartrā viyogastvanayā nānubhūtaḥ kṛtajñayā // MarkP_22.35 //",
  "GP12mkp1-93u:3236": "dātāraṃ sarvasaukhyānāmiha cāmutra cobhayoḥ /",
  "GP12mkp1-93u:3237": "lokayoḥ kā hi bhartāraṃ nārī manyeta mānuṣam // MarkP_22.36 //",
  "GP12mkp1-93u:3238": "nāsau śocyo na caiveyaṃ nāhaṃ tajjananī na ca /",
  "GP12mkp1-93u:3239": "tyajatā brāhmaṇārthāya prāṇān sarve sma tāritāḥ // MarkP_22.37 //",
  "GP12mkp1-93u:3240": "viprāṇaṃ mama dharmasya gataḥ sa hi mahāmatiḥ /",
  "GP12mkp1-93u:3241": "ānṛṇyamardhabhuktasya tyāgād dehasya me sutaḥ // MarkP_22.38 //",
  "GP12mkp1-93u:3242": "mātuḥ satītvaṃ madvaṃśavaimalyaṃ śauryamātmanaḥ /",
  "GP12mkp1-93u:3243": "saṃgrāme saṃtyajan prāṇān nātyajad dvijarakṣaṇam // MarkP_22.39 //",
  "GP12mkp1-93u:3244": "putrāvūcatuḥ",
  "GP12mkp1-93u:3245": "tataḥ kuvalayāśvasya mātā bharturanantaram /",
  "GP12mkp1-93u:3246": "śrutvā putravadhaṃ tādṛk prāha dṛṣṭvā tu taṃ patim // MarkP_22.40 //",
  "GP12mkp1-93u:3247": "mātovāca",
  "GP12mkp1-93u:3248": "na me mātrā na me svastrā prāptā prītirnṛpedṛśī /",
  "GP12mkp1-93u:3249": "śrutvā muniparitrāṇe hataṃ putraṃ yathā mayā // MarkP_22.41 //",
  "GP12mkp1-93u:3250": "śocatāṃ bāndhavānāṃ ye niḥ śvasanto 'tiduḥ khitāḥ /",
  "GP12mkp1-93u:3251": "mriyante vyādhinā kliṣṭāsteṣāṃ mātā vṛthāprajā // MarkP_22.42 //",
  "GP12mkp1-93u:3252": "saṃgrāme yudhyamānā ye 'bhītā godvijarakṣaṇe /",
  "GP12mkp1-93u:3253": "kṣuṇṇāḥ śastrairvipadyante ta eva bhuvi mānavāḥ // MarkP_22.43 //",
  "GP12mkp1-93u:3254": "arthināṃ mitravargasya vidviṣāñca parāṅmukhaḥ /",
  "GP12mkp1-93u:3255": "yo na yāti pitā tena putrī mātā ca vīrasūḥ // MarkP_22.44 //",
  "GP12mkp1-93u:3256": "garbhakleśaḥ striyo manye sāphalyaṃ bhajate tadā /",
  "GP12mkp1-93u:3257": "yadārivijayī vā syāt saṃgrāme vā hataḥ sutaḥ // MarkP_22.45 //",
  "GP12mkp1-93u:3258": "putrāvūcatuḥ",
  "GP12mkp1-93u:3259": "tataḥ sa rājā saṃskāraṃ putrapatnīmalambhayat /",
  "GP12mkp1-93u:3260": "nirgamya ca bahiḥ snāto dadau putrāya codakam // MarkP_22.46 //",
  "GP12mkp1-93u:3261": "tālaketuśca nirgamya tathaiva yamunājalāt /",
  "GP12mkp1-93u:3262": "rājaputramuvācedaṃ praṇayānmadhuraṃ vacaḥ // MarkP_22.47 //",
  "GP12mkp1-93u:3263": "gaccha bhūpālaputra ! tvaṃ kṛtārtho 'haṃ kṛtastvayā /",
  "GP12mkp1-93u:3264": "kāryaṃ cirābhilaṣitaṃ tvayyatrāvicale sthite // MarkP_22.48 //",
  "GP12mkp1-93u:3265": "vāruṇaṃ yajñakāryañca jaleśasya mahātmanaḥ /",
  "GP12mkp1-93u:3266": "tanmayā sādhitaṃ sarvaṃ yanmamāsīdabhīpsitam // MarkP_22.49 //",
  "GP12mkp1-93u:3267": "praṇipatya sa taṃ prāyādrājaputraḥ puraṃ pituḥ /",
  "GP12mkp1-93u:3268": "samāruhya tamevāśvaṃ suparṇānilavikramam // MarkP_22.50 //",
  "GP12mkp1-93u:3269": "iti śrīmārkaṇḍeyapurāṇe kuvalayāśvīye madālasāviyogo nāma dvāviṃśo 'dhyāyaḥ",
  "GP12mkp1-93u:3270": "_____________________________________________________________",
  "GP12mkp1-93u:3271": "trayoviṃśo 'dhyāyaḥ",
  "GP12mkp1-93u:3272": "putrāvūcatuḥ",
  "GP12mkp1-93u:3273": "sa rājaputraḥ saṃprāpya vegādātmapuraṃ tataḥ /",
  "GP12mkp1-93u:3274": "pitrorvavandiṣuḥ pādau didṛkṣuśca madālasām // MarkP_23.1 //",
  "GP12mkp1-93u:3275": "dadarśa janamudvignamaprahṛṣṭamukhaṃ puraḥ /",
  "GP12mkp1-93u:3276": "punaśca vismitākāraṃ prahṛṣṭavadanaṃ tataḥ // MarkP_23.2 //",
  "GP12mkp1-93u:3277": "anyamutphullanayanaṃ diṣṭyā diṣṭyetivādinam /",
  "GP12mkp1-93u:3278": "pariṣvajantamanyonyamatikautūhalānvitam // MarkP_23.3 //",
  "GP12mkp1-93u:3279": "ciraṃ jīvorukalyāṇa ! hatāste paripanthinaḥ /",
  "GP12mkp1-93u:3280": "pitroḥ prahlādaya manastathāsmākamakaṇṭakam // MarkP_23.4 //",
  "GP12mkp1-93u:3281": "putrāvūcatuḥ",
  "GP12mkp1-93u:3282": "ityevaṃ vādibhiḥ pauraiḥ puraḥ pṛṣṭhe ca saṃvṛtaḥ /",
  "GP12mkp1-93u:3283": "tatkṣaṇaprabhavānandaḥ praviveśa piturgṛham // MarkP_23.5 //",
  "GP12mkp1-93u:3284": "pitā ca taṃ pariṣvajya mātā cānye ca bāndhavāḥ /",
  "GP12mkp1-93u:3285": "ciraṃ jīveti kalyāṇīrdadustasmai tadāśiṣaḥ // MarkP_23.6 //",
  "GP12mkp1-93u:3286": "praṇipatya tataḥ so 'tha kimetaditi vismitaḥ /",
  "GP12mkp1-93u:3287": "papraccha pitaraṃ tāta ! so 'smai samyak taduktavān // MarkP_23.7 //",
  "GP12mkp1-93u:3288": "sa bhāryāṃ tāṃ mṛtāṃ śrutvā hṛdayeṣṭāṃ madālasām /",
  "GP12mkp1-93u:3289": "pitarau ca puro dṛṣṭvā lajjāśokābdhimadhyagaḥ // MarkP_23.8 //",
  "GP12mkp1-93u:3290": "cintayāmāsa sā bālā māṃ śrutvā nidhanaṃ gatam /",
  "GP12mkp1-93u:3291": "tatyāja jīvitaṃ sādhvī dhiṅmāṃ niṣṭhuramānasam // MarkP_23.9 //",
  "GP12mkp1-93u:3292": "nṛśaṃso 'hamanāryo 'haṃ vinā tāṃ mṛgalocanām /",
  "GP12mkp1-93u:3293": "matkṛte nidhanaṃ prāptāṃ yajjīvāmyatinirghṛṇaḥ // MarkP_23.10 //",
  "GP12mkp1-93u:3294": "punaḥ sa cintayāmāsa parisaṃstabhya mānasam /",
  "GP12mkp1-93u:3295": "mohodgamamapāsyāśu niḥ śvasyocchavasya cātaraḥ // MarkP_23.11 //",
  "GP12mkp1-93u:3296": "mṛteti sā mannamittaṃ tyajāmi yadi jīvitam /",
  "GP12mkp1-93u:3297": "kiṃ mayopakṛtaṃ tasyāḥ ślāghyametattu yoṣitām // MarkP_23.12 //",
  "GP12mkp1-93u:3298": "yadi rodimi vā dīno hā priyeti ! vadanmuhuḥ /",
  "GP12mkp1-93u:3299": "tathāpyaślāghyametanno vayaṃ hi puruṣāḥ kila // MarkP_23.13 //",
  "GP12mkp1-93u:3300": "atha śokajaḍo dīno strajā hīno malānvitaḥ /",
  "GP12mkp1-93u:3301": "vipakṣasya bhaviṣyāmi tataḥ paribhavāspadam // MarkP_23.14 //",
  "GP12mkp1-93u:3302": "mayāriśātanaṃ kāryaṃ rājñaḥ śuśruṣaṇaṃ pituḥ /",
  "GP12mkp1-93u:3303": "jīvitaṃ tasya cāyattaṃ santyājyaṃ tatkathaṃ mayā // MarkP_23.15 //",
  "GP12mkp1-93u:3304": "kintvatra manye kartavyastyāgo bhāgasya yoṣitaḥ /",
  "GP12mkp1-93u:3305": "sa cāpi nopakārāya tanvaṅgyāḥ kintu sarvathā // MarkP_23.16 //",
  "GP12mkp1-93u:3306": "mayā nṛśaṃsyaṃ kartavyaṃ nopakāryapakāri ca /",
  "GP12mkp1-93u:3307": "yā madarthe 'tyajat prāṇāṃstadarthe 'lpamidaṃ mama // MarkP_23.17 //",
  "GP12mkp1-93u:3308": "putrāvūcatuḥ",
  "GP12mkp1-93u:3309": "iti kṛtvā matiṃ so 'tha niṣpādyodakadānikam /",
  "GP12mkp1-93u:3310": "kriyāścānantaraṃ kṛtvā pratyuvāca ṛtadhvajaḥ // MarkP_23.18 //",
  "GP12mkp1-93u:3311": "ṛtadhvaja uvāca",
  "GP12mkp1-93u:3312": "yadi sā mama tanvaṅgī na syādbhāryā madālasā /",
  "GP12mkp1-93u:3313": "asmin janmani nānyā me bhavitrī sahacāriṇī // MarkP_23.19 //",
  "GP12mkp1-93u:3314": "tāmṛte mṛgaśāvākṣīṃ gandharvatanayāmaham /",
  "GP12mkp1-93u:3315": "na bhokṣye yoṣitaṃ kāñciditi satyaṃ mayoditam // MarkP_23.20 //",
  "GP12mkp1-93u:3316": "saddharmacāriṇīṃ patnīṃ tāṃ muktvā gajagāminīm,/",
  "GP12mkp1-93u:3317": "kāñcinnāṅgīkariṣyāmītyetat satyaṃ mayoditam // MarkP_23.21 //",
  "GP12mkp1-93u:3318": "putrāvūcatuḥ",
  "GP12mkp1-93u:3319": "parityajya ca strībhogān tāta ! sarvaṃstayā vinā /",
  "GP12mkp1-93u:3320": "krīḍannāste samaṃ tulyairvayasyaiḥ śīlasampadā // MarkP_23.22 //",
  "GP12mkp1-93u:3321": "etattasya paraṃ kāryaṃ tāta ! tat kena śakyate /",
  "GP12mkp1-93u:3322": "kartumatyarthaduṣprāpyamīśvaraiḥ kimutetaraiḥ // MarkP_23.23 //",
  "GP12mkp1-93u:3323": "jaḍa uvāca",
  "GP12mkp1-93u:3324": "iti vākyaṃ tayoḥ śrutvā vimarśamagamatpitā /",
  "GP12mkp1-93u:3325": "vimṛśya cāha tau putrau nāgarāṭ prahasanniva // MarkP_23.24 //",
  "GP12mkp1-93u:3326": "nāgarāḍaśvatara uvāca",
  "GP12mkp1-93u:3327": "yadyaśakyamiti jñātvā na kariṣyanti mānavāḥ /",
  "GP12mkp1-93u:3328": "karmaṇyudyamamudyogahānyā hānistataḥ param // MarkP_23.25 //",
  "GP12mkp1-93u:3329": "ārabheta naraḥ karma svapauruṣamahāpayan /",
  "GP12mkp1-93u:3330": "niṣpattiḥ karmaṇo daive pauruṣe ca vyavasathitā // MarkP_23.26 //",
  "GP12mkp1-93u:3331": "tasmādahaṃ tathā yatnaṃ kariṣye putrakāvitaḥ /",
  "GP12mkp1-93u:3332": "tapaścaryāṃ samāsthāya yathaitat sādhyate 'cirāt // MarkP_23.27 //",
  "GP12mkp1-93u:3333": "jaḍa uvāca",
  "GP12mkp1-93u:3334": "evamuktvā sa nāgendraḥ plakṣāvataraṇaṃ gireḥ /",
  "GP12mkp1-93u:3335": "tīrthaṃ himavato gatvā tapastepe suduścaram // MarkP_23.28 //",
  "GP12mkp1-93u:3336": "tuṣṭāva gīrbhiśca tatastatra devīṃ sarasvatīm /",
  "GP12mkp1-93u:3337": "tanmanā niyatāhāro bhūtvā triṣavaṇāplutaḥ // MarkP_23.29 //",
  "GP12mkp1-93u:3338": "aśvatara uvāca",
  "GP12mkp1-93u:3339": "jagaddhātrīmahaṃ devīmārirādhayiṣuḥ śubhām /",
  "GP12mkp1-93u:3340": "stoṣye praṇamya śirasā brahmayoniṃ sarasvatīm // MarkP_23.30 //",
  "GP12mkp1-93u:3341": "sadasaddevi ! say kiñcinmokṣavaccārthavat padam /",
  "GP12mkp1-93u:3342": "tatsarvaṃ tvayyasaṃyogaṃ yogavaddevi ! saṃsthitam // MarkP_23.31 //",
  "GP12mkp1-93u:3343": "tvamakṣaraṃ paraṃ devi ! yatra sarvaṃ pratiṣṭhitam /",
  "GP12mkp1-93u:3344": "akṣaraṃ paramaṃ devi ! saṃsthitaṃ paramāṇuvat // MarkP_23.32 //",
  "GP12mkp1-93u:3345": "akṣaraṃ paramaṃ brahma viśvañcaitat kṣarātmakam /",
  "GP12mkp1-93u:3346": "dāruṇyavasthito vahnirbhaumāśca paramāṇavaḥ // MarkP_23.33 //",
  "GP12mkp1-93u:3347": "tathā tvayi sthitaṃ brahma jagaccedamaśeṣataḥ /",
  "GP12mkp1-93u:3348": "oṅkārākṣarasaṃsthānaṃ yattu devi ! sthirāsthiram // MarkP_23.34 //",
  "GP12mkp1-93u:3349": "tatra mātrātrayaṃ sarvamasti yaddevi nāsti ca /",
  "GP12mkp1-93u:3350": "trayo lokāstrayo vedāstraividyaṃ pāvakatrayam // MarkP_23.35 //",
  "GP12mkp1-93u:3351": "trīṇi jyotīṃṣi varṇāśca trayo dharmāgamāstathā /",
  "GP12mkp1-93u:3352": "trayo guṇāstrayaḥ śabdastrayo vedāstathāśramāḥ // MarkP_23.36 //",
  "GP12mkp1-93u:3353": "trayaḥ kālāstathāvasthāḥ pitaro 'harniśādayaḥ /",
  "GP12mkp1-93u:3354": "etanmātrātrayaṃ devi ! tava rūpaṃ sarasvati // MarkP_23.37 //",
  "GP12mkp1-93u:3355": "vibhinnadarśināmādyā brahmaṇo hi sanātanāḥ /",
  "GP12mkp1-93u:3356": "somasaṃsthā haviḥ saṃsthāḥ pākasaṃsthāśca sapta yāḥ // MarkP_23.38 //",
  "GP12mkp1-93u:3357": "tāstvaduccāraṇāddevi ! kriyante brahmavādibhiḥ /",
  "GP12mkp1-93u:3358": "anirdeśyaṃ tathā cānyadardhamātrānvitaṃ param // MarkP_23.39 //",
  "GP12mkp1-93u:3359": "avikāryakṣayaṃ divyaṃ pariṇāmavivarjitam /",
  "GP12mkp1-93u:3360": "tavaitatparamaṃ rūpaṃ yanna śakyaṃ mayoditum // MarkP_23.40 //",
  "GP12mkp1-93u:3361": "na cāsye na ca tajjihvā tāmroṣṭhādibhirucyate /",
  "GP12mkp1-93u:3362": "indro 'pi vasavo brahmā candrākau jyotireva ca // MarkP_23.41 //",
  "GP12mkp1-93u:3363": "viśvāvāsaṃ viśvarūpaṃ viśveśaṃ parameśvaram /",
  "GP12mkp1-93u:3364": "sāṃkhyavedāntavādoktaṃ bahuśākhāsthirīkṛtam // MarkP_23.42 //",
  "GP12mkp1-93u:3365": "anādimadhyanidhanaṃ sadasanna sadeva yat /",
  "GP12mkp1-93u:3366": "ekantvanekaṃ nāpyekaṃ bhavabhedasamāśraitam // MarkP_23.43 //",
  "GP12mkp1-93u:3367": "anākhyaṃ ṣaḍguṇākhyañca vargākhyaṃ triguṇāśrayam /",
  "GP12mkp1-93u:3368": "nānāśaktimatāmekaṃ śaktivaibhavikaṃ param // MarkP_23.44 //",
  "GP12mkp1-93u:3369": "sukhāsukhaṃ mahāsaukhyarūpaṃ tvayi vibhāvyate /",
  "GP12mkp1-93u:3370": "evaṃ devi ! tvayā vyāptaṃ sakalaṃ niṣkalañca yat /",
  "GP12mkp1-93u:3371": "advaitāvasthitaṃ brahma yacca dvaite vyavasthitam // MarkP_23.45 //",
  "GP12mkp1-93u:3372": "yer'thā nityā ye vinaśyanti cānye",
  "GP12mkp1-93u:3373": "ye vā sthūlā ye ca sūkṣmātisūkṣmāḥ /",
  "GP12mkp1-93u:3374": "ye vā bhūmau ye 'ntarīkṣe 'nyato vā",
  "GP12mkp1-93u:3375": "teṣāṃ teṣāṃ tvatta evopalabdhiḥ // MarkP_23.46 //",
  "GP12mkp1-93u:3376": "yaccāmūrtaṃ yacca mūrtaṃ samastaṃ",
  "GP12mkp1-93u:3377": "yadvā bhūteṣvekamekañca kiñcit /",
  "GP12mkp1-93u:3378": "yaddivyasti kṣmātale khe 'nyato vā",
  "GP12mkp1-93u:3379": "tvatsambaddhaṃ tvatsvarairvyañjanaiśca // MarkP_23.47 //",
  "GP12mkp1-93u:3380": "jaḍa uvāca",
  "GP12mkp1-93u:3381": "evaṃ stutā tadā devī viṣṇorjihvā sarasvatī /",
  "GP12mkp1-93u:3382": "pratyuvāca mahātmānaṃ nāgamaśvataraṃ tataḥ // MarkP_23.48 //",
  "GP12mkp1-93u:3383": "sarasvatyuvāca",
  "GP12mkp1-93u:3384": "varaṃ te kambalabhrātaḥ prayacchāmyuragādhipa ! /",
  "GP12mkp1-93u:3385": "taducyatāṃ pradāsyāmi yatte manasi vartate // MarkP_23.49 //",
  "GP12mkp1-93u:3386": "aśvatara uvāca",
  "GP12mkp1-93u:3387": "sahāyaṃ dehi devi ! tvaṃ pūrvaṃ kambalameva me /",
  "GP12mkp1-93u:3388": "samastasvarasambandhamubhayoḥ saṃprayaccha ca // MarkP_23.50 //",
  "GP12mkp1-93u:3389": "sarasvatyuvāca",
  "GP12mkp1-93u:3390": "sapta svarā grāmarāgāḥ sapta pannagasattama ! /",
  "GP12mkp1-93u:3391": "kītakāni ca saptaiva tāvatīścāpi mūrcchanāḥ // MarkP_23.51 //",
  "GP12mkp1-93u:3392": "tālāścaikonapañcāśattathā grāmatrayañca yat /",
  "GP12mkp1-93u:3393": "etatsarvaṃ bhavān gātā kambalaśca tathānagha ! // MarkP_23.52 //",
  "GP12mkp1-93u:3394": "jñāsyase matprasādena bhujagendrāparaṃ tathā /",
  "GP12mkp1-93u:3395": "caturvidhaṃ padaṃ tālaṃ triḥ prakāraṃ layatrayam // MarkP_23.53 //",
  "GP12mkp1-93u:3396": "yaditrayaṃ tathā'todyaṃ mayā dattaṃ caturvidham /",
  "GP12mkp1-93u:3397": "etadbhavān matprasādāt pannagendrāparañca yat // MarkP_23.54 //",
  "GP12mkp1-93u:3398": "asyāntargatamāyattaṃ svaravyañjanasaṃmitam /",
  "GP12mkp1-93u:3399": "tadaśeṣaṃ mayā dattaṃ bhavataḥ kambalasya ca // MarkP_23.55 //",
  "GP12mkp1-93u:3400": "tathā nānyasya bhūrloke pātāle cāpi pannaga /",
  "GP12mkp1-93u:3401": "praṇetārau bhavantau ca sarvasyāsya bhaviṣyataḥ /",
  "GP12mkp1-93u:3402": "pātāle devaloke ca bhūrloke caiva pannagau // MarkP_23.56 //",
  "GP12mkp1-93u:3403": "jaḍa uvāca",
  "GP12mkp1-93u:3404": "ityuktvā sā tadā devī sarvajihvā sarasvatī /",
  "GP12mkp1-93u:3405": "jagāmādarśanaṃ sadyo nāgasya kamalekṣaṇā // MarkP_23.57 //",
  "GP12mkp1-93u:3406": "tayośca tadyathāvṛttaṃ bhrātroḥ sarvamajāyata /",
  "GP12mkp1-93u:3407": "vijñānamubhayoragryaṃ padatālasvarādikam // MarkP_23.58 //",
  "GP12mkp1-93u:3408": "tataḥ kailāsaśailendra-śikharasthitamīśvaram /",
  "GP12mkp1-93u:3409": "gītakaiḥ sptabhirnāgau tantrīlayasamanvitau // MarkP_23.59 //",
  "GP12mkp1-93u:3410": "ārirādhayiṣū devamanaṅgāṅgaharaṃ haram /",
  "GP12mkp1-93u:3411": "pracakratuḥ paraṃ yatnamubhau saṃhatavākkalau // MarkP_23.60 //",
  "GP12mkp1-93u:3412": "prātarniśāyāṃ madhyāhne sandhyayoścāpi tatparau /",
  "GP12mkp1-93u:3413": "tayoḥ kālena mahatā stūyamāno vṛṣadhvajaḥ // MarkP_23.61 //",
  "GP12mkp1-93u:3414": "tutoṣa gītakaistau ca prāheśo gṛhyatāṃ varaḥ /",
  "GP12mkp1-93u:3415": "tataḥ praṇamyāśvataraḥ kambalena samaṃ tadā // MarkP_23.62 //",
  "GP12mkp1-93u:3416": "vyajñāpayanmahādevaṃ śitikaṇṭhamumāpatim /",
  "GP12mkp1-93u:3417": "yadi nau bhagavān prīto devadevastrilocanaḥ // MarkP_23.63 //",
  "GP12mkp1-93u:3418": "tato yathābhilaṣitaṃ varamenaṃ prayaccha nau /",
  "GP12mkp1-93u:3419": "mṛtā kuvalayāśvasya patnī deva ! madālasā // MarkP_23.64 //",
  "GP12mkp1-93u:3420": "tenaiva vayasā sadyo duhitṛtvaṃ prayātu me /",
  "GP12mkp1-93u:3421": "jātismarā yathā pūrvaṃ tadvatkāntisamanvitā /",
  "GP12mkp1-93u:3422": "yoginī yogamātā ca madgehe jāyatāṃ bhava // MarkP_23.65 //",
  "GP12mkp1-93u:3423": "mahādeva uvāca",
  "GP12mkp1-93u:3424": "yathoktaṃ pannagaśreṣṭha ! sarvemetadbhaviṣyati /",
  "GP12mkp1-93u:3425": "matprasādādasandigdhaṃ śruṇu cedaṃ bhujaṅgama // MarkP_23.66 //",
  "GP12mkp1-93u:3426": "śrāddhe tu samanuprāpte madhyamaṃ piṇḍamātmanā /",
  "GP12mkp1-93u:3427": "bhakṣayethāḥ phaṇiśreṣṭha ! śuciḥ prayatamānasaḥ // MarkP_23.67 //",
  "GP12mkp1-93u:3428": "bhakṣite tu tatastasmin bhavato madhyamāt phaṇāt /",
  "GP12mkp1-93u:3429": "samutpatsyati kalyāṇī tathārūpā yathāmṛtā // MarkP_23.68 //",
  "GP12mkp1-93u:3430": "kāmañcemamabhidhyāya kuru tvaṃ pitṛtarpaṇam /",
  "GP12mkp1-93u:3431": "tatkṣaṇādeva sā subhrūḥ śvasato madhyamāt phaṇāt // MarkP_23.69 //",
  "GP12mkp1-93u:3432": "samutpatsyati kalyāṇī tathārūpā yathāmṛtā /",
  "GP12mkp1-93u:3433": "etacchrutvā tatastau tu praṇipatya maheśvaram // MarkP_23.70 //",
  "GP12mkp1-93u:3434": "rasātalaṃ punaḥ prāptau paritoṣasamanvitau /",
  "GP12mkp1-93u:3435": "tathā ca kṛtavān śrāddhaṃ sa nāgaḥ kambalānujaḥ // MarkP_23.71 //",
  "GP12mkp1-93u:3436": "piṇḍañca madhyamaṃ tadvadyathāvadupabhuktavān /",
  "GP12mkp1-93u:3437": "tañcāpi dhyāyaḥ kāmaṃ tataḥ sā tanumadhyamā // MarkP_23.72 //",
  "GP12mkp1-93u:3438": "jajñe niśvasataḥ sadyastadrūpā madhyamāt phaṇāt /",
  "GP12mkp1-93u:3439": "na cāpi kathayāmāsa kaṃsyacit sa bhujaṅgamaḥ // MarkP_23.73 //",
  "GP12mkp1-93u:3440": "antargṛhe tāṃ sudatīṃ strībhirguptāmadhārayat /",
  "GP12mkp1-93u:3441": "tau cānudinamāgamya putrau nāgapateḥ sukham // MarkP_23.74 //",
  "GP12mkp1-93u:3442": "ṛtadhvajena sahitau cikrīḍāte 'marāviva /",
  "GP12mkp1-93u:3443": "ekadā tu sutau prāha nāgarājau mudānvitaḥ // MarkP_23.75 //",
  "GP12mkp1-93u:3444": "yanmayā pūrvamuktantu kriyate kiṃ na tattathā /",
  "GP12mkp1-93u:3445": "sa rājaputro yuvayorupakārī mamāntikam // MarkP_23.76 //",
  "GP12mkp1-93u:3446": "kasmānnānīyate vatsāvupakārāya mānadaḥ /",
  "GP12mkp1-93u:3447": "evamuktau tatastena pitrā snehavatā tu tau // MarkP_23.77 //",
  "GP12mkp1-93u:3448": "gatvā tasya puraṃ sakhyū remāte tena dhīmatā /",
  "GP12mkp1-93u:3449": "tataḥ kuvalayāśvaṃ tau kṛtvā kiñcitkathāntaram // MarkP_23.78 //",
  "GP12mkp1-93u:3450": "abrūtāṃ praṇayopetaṃ svagehagamanaṃ prati /",
  "GP12mkp1-93u:3451": "tāvāha nṛpaputro 'sau nanvidaṃ bhavatorgṛham // MarkP_23.79 //",
  "GP12mkp1-93u:3452": "dhanavāhanavastrādi yanmadīyaṃ tadeva vām /",
  "GP12mkp1-93u:3453": "yattu vāṃ vāñchitaṃ dātuṃ dhanaṃ ratnamathāpi vā // MarkP_23.80 //",
  "GP12mkp1-93u:3454": "taddoyatāṃ dvijasutau yadi vāṃ praṇayo mayi /",
  "GP12mkp1-93u:3455": "etāvatāhaṃ daivena vañcito 'smi durātmanā // MarkP_23.81 //",
  "GP12mkp1-93u:3456": "yadbhavadbhyāṃ mamatvaṃ no madīye kriyate gṛhe /",
  "GP12mkp1-93u:3457": "yadi vāṃ matpriyaṃ kāryamanugrāhyo 'smi vāṃ yadi // MarkP_23.82 //",
  "GP12mkp1-93u:3458": "taddhane mama gehe ca mamatvamanukalpyatām /",
  "GP12mkp1-93u:3459": "yuvayoryanmadīyaṃ tanmāmakaṃ yuvayoḥ svakam // MarkP_23.83 //",
  "GP12mkp1-93u:3460": "etat satyaṃ vijānītaṃ yuvāṃ prāṇā bahiścarāḥ /",
  "GP12mkp1-93u:3461": "punarnaivaṃ vibhinnārthaṃ vaktavyaṃ dvijasattamau // MarkP_23.84 //",
  "GP12mkp1-93u:3462": "matprasādaparau prītyā śāpitau hṛdayena me /",
  "GP12mkp1-93u:3463": "tataḥ snehārdravadanau tāvubhau nāganandanau // MarkP_23.85 //",
  "GP12mkp1-93u:3464": "ūcaturnṛpateḥ putraṃ kiñcit praṇayakopitau /",
  "GP12mkp1-93u:3465": "ṛtadhvaja ! na sandeho yathaivāha bhavānidam // MarkP_23.86 //",
  "GP12mkp1-93u:3466": "tathaiva cāsmanmanasi nātra cintyamato 'nyathā /",
  "GP12mkp1-93u:3467": "kintvāvayoḥ svayaṃ pitrā proktametanmahātmanā // MarkP_23.87 //",
  "GP12mkp1-93u:3468": "draṣṭuṃ kuvalayāśvaṃ tamicchāmīti punaḥ punaḥ /",
  "GP12mkp1-93u:3469": "tataḥ kuvalayāśvo 'sau samutthāya varāsanāt /",
  "GP12mkp1-93u:3470": "yathāha tāteti vadan praṇāmamakarodbhuvi // MarkP_23.88 //",
  "GP12mkp1-93u:3471": "kuvalayāśva uvāca",
  "GP12mkp1-93u:3472": "dhanyo 'hamatipuṇyo 'haṃ ko 'nyo 'sti sadṛśo mayā /",
  "GP12mkp1-93u:3473": "yattāto māmabhidraṣṭuṃ karoti pravaṇaṃ manaḥ // MarkP_23.89 //",
  "GP12mkp1-93u:3474": "taduttiṣṭhata gacchāmastātājñāṃ kṣaṇamapyaham /",
  "GP12mkp1-93u:3475": "nātikrāntumihecchāmi padebhyāṃ tasya śapāmyaham // MarkP_23.90 //",
  "GP12mkp1-93u:3476": "jaḍa uvāca",
  "GP12mkp1-93u:3477": "evamuktvā yayau so 'tha saha tābhyāṃ nṛpātmajaḥ /",
  "GP12mkp1-93u:3478": "prāptaśca gomatīṃ puṇyāṃ nirgamya nagarādvahiḥ // MarkP_23.91 //",
  "GP12mkp1-93u:3479": "tanmadhyena yayuste ve nāgendranṛpanandanāḥ /",
  "GP12mkp1-93u:3480": "mene ca rājaputro 'sau pāre tasyāstayorgṛham // MarkP_23.92 //",
  "GP12mkp1-93u:3481": "tataścākṛṣya pātālaṃ tābhyāṃ nīto nṛpātmajaḥ /",
  "GP12mkp1-93u:3482": "pātāle dadṛśe cobhau sa pannagakumārakau // MarkP_23.93 //",
  "GP12mkp1-93u:3483": "phaṇāmaṇikṛtodyotau vyaktasvastikalakṣaṇau /",
  "GP12mkp1-93u:3484": "vilokya tau surūpāṅgau vismayotphullalocanaḥ // MarkP_23.94 //",
  "GP12mkp1-93u:3485": "vihasya cābravīt premṇā sādhu bho dvijasattamau /",
  "GP12mkp1-93u:3486": "kathayāmāsatustau ca pitaraṃ pannageśvaram // MarkP_23.95 //",
  "GP12mkp1-93u:3487": "śāntamaśvataraṃ nāma mānanīyaṃ divaukasām /",
  "GP12mkp1-93u:3488": "ramaṇīyaṃ tato 'pasyat pātālaṃ sa nṛpātmajaḥ // MarkP_23.96 //",
  "GP12mkp1-93u:3489": "kumāraistaruṇairvṛddhairuragairupaśobhitam /",
  "GP12mkp1-93u:3490": "tathaiva nāgakanyābhiḥ krīḍantībhiritastataḥ // MarkP_23.97 //",
  "GP12mkp1-93u:3491": "cārukuṇḍalahārābhistārābhirgaganaṃ yathā /",
  "GP12mkp1-93u:3492": "gītaśabdaistathānyatra vīṇāveṇusvanānugaiḥ // MarkP_23.98 //",
  "GP12mkp1-93u:3493": "mṛdaṅgapaṇavātodyaṃ hāriveśmaśatākulam /",
  "GP12mkp1-93u:3494": "vīkṣamāṇaḥ sa pātālaṃ yayau śatrujitaḥ sutaḥ // MarkP_23.99 //",
  "GP12mkp1-93u:3495": "saha tābhyāmabhīṣṭābhyāṃ pannagābhyāmarindamaḥ /",
  "GP12mkp1-93u:3496": "tataḥ praviśya te sarve nāgarājaniveśanam // MarkP_23.100 //",
  "GP12mkp1-93u:3497": "dadṛśuste mahātmānamuragādhipatiṃ sthitam /",
  "GP12mkp1-93u:3498": "divyamālyāmbaradharaṃ maṇikuṇḍalabhūṣaṇam // MarkP_23.101 //",
  "GP12mkp1-93u:3499": "svacchamuktāphalalatāhārihāropaśobhitam /",
  "GP12mkp1-93u:3500": "keyūriṇaṃ mahābhāgamāsane sarvakāñcane // MarkP_23.102 //",
  "GP12mkp1-93u:3501": "maṇividrumavaidūrya-jālāntaritarūpake /",
  "GP12mkp1-93u:3502": "sa tābhyāṃ darśitastasya tāto 'smākamasāviti // MarkP_23.103 //",
  "GP12mkp1-93u:3503": "vīraḥ kuvalayāśvo 'yaṃ pitre cāsau niveditaḥ /",
  "GP12mkp1-93u:3504": "tato nanāma caraṇau nāgendrasya ṛtadhvajaḥ // MarkP_23.104 //",
  "GP12mkp1-93u:3505": "tamutthāpya balādgāḍhaṃ nāgendraḥ parīṣasvaje /",
  "GP12mkp1-93u:3506": "mūrdhni cainamupāghrāya ciraṃ jīvetyuvāca saḥ // MarkP_23.105 //",
  "GP12mkp1-93u:3507": "nihatāmitravargaśca pitroḥ suśrūṣaṇaṃ kuru /",
  "GP12mkp1-93u:3508": "vatsa ! dhanyasya kathyante parokṣasyāpi te guṇāḥ // MarkP_23.106 //",
  "GP12mkp1-93u:3509": "bhavato mama putrābhyāmasāmānyā niveditāḥ /",
  "GP12mkp1-93u:3510": "tvamevānena vardhethā manovākkāyaceṣṭitaiḥ // MarkP_23.107 //",
  "GP12mkp1-93u:3511": "jīvitaṃ guṇinaḥ ślāghyaṃ jīvanneva mṛto 'guṇaḥ /",
  "GP12mkp1-93u:3512": "guṇavān nirvṛtiṃ pitroḥ śatruṇāṃ hṛdayajvaram // MarkP_23.108 //",
  "GP12mkp1-93u:3513": "karotyātmahitaṃ kurvan viśvāsañca mahājane /",
  "GP12mkp1-93u:3514": "devatāḥ pitaro viprā mitrārthivikalādayaḥ // MarkP_23.109 //",
  "GP12mkp1-93u:3515": "bāndhavāśca tathecchanti jīvitaṃ guṇinaściram /",
  "GP12mkp1-93u:3516": "parivādanivṛttānāṃ durgateṣu dayāvatām /",
  "GP12mkp1-93u:3517": "guṇināṃ saphalaṃ janma saṃśritānāṃ vipadgataiḥ // MarkP_23.110 //",
  "GP12mkp1-93u:3518": "jaḍa uvāca",
  "GP12mkp1-93u:3519": "evamuktvā sa taṃ vīraṃ putrāvidamathābravīt /",
  "GP12mkp1-93u:3520": "pūjāṃ kuvalayāśvasya kartukāmo bhujaṅgamaḥ // MarkP_23.111 //",
  "GP12mkp1-93u:3521": "snānādikakramaṃ kṛtvā sarvameva yathākramam /",
  "GP12mkp1-93u:3522": "madhupānādisambhogamāhārañca yathepsitam // MarkP_23.112 //",
  "GP12mkp1-93u:3523": "tataḥ kuvalayāśvena hṛdayotsavabhūtayā /",
  "GP12mkp1-93u:3524": "kathayā svalpakaṃ kālaṃ sthāsyāmo hṛṣṭacetasaḥ // MarkP_23.113 //",
  "GP12mkp1-93u:3525": "anumena ca tanmauno vacaḥ śatrujitaḥ sutaḥ /",
  "GP12mkp1-93u:3526": "tathā cakāra nṛpatiḥ pannagānāmudāradhīḥ // MarkP_23.114 //",
  "GP12mkp1-93u:3527": "sametya tairātmajabhūpanandanair",
  "GP12mkp1-93u:3528": "mahoragāṇāmadhipaḥ sa satyavāk /",
  "GP12mkp1-93u:3529": "mudānvito 'nnāni madhūni cātmavān",
  "GP12mkp1-93u:3530": "yathopayogaṃ bubhuje sa bhogabhuk // MarkP_23.115 //",
  "GP12mkp1-93u:3531": "iti śrīmārkaṇḍeyapurāṇe madālasopākhyāne kuvalayāśvapātālagamanaṃ nāma trayoviṃso 'dhyāyaḥ",
  "GP12mkp1-93u:3532": "_____________________________________________________________",
  "GP12mkp1-93u:3533": "caturviśo 'dhyāyaḥ",
  "GP12mkp1-93u:3534": "jaḍa uvāca",
  "GP12mkp1-93u:3535": "kṛtāhāraṃ mahātmanāmadhipaṃ pavanāśinām /",
  "GP12mkp1-93u:3536": "upāsāñcakrire putrau bhūpālatanayastathā // MarkP_24.1 //",
  "GP12mkp1-93u:3537": "kathābhiranurūpābhiḥ sa mahātmā bhujaṅgamaḥ /",
  "GP12mkp1-93u:3538": "prītiṃ sañjanayāmāsa putrasakhyuruvāca ca // MarkP_24.2 //",
  "GP12mkp1-93u:3539": "tava bhadra ! sukhaṃ brūhi gehamabhyāgatasya yat /",
  "GP12mkp1-93u:3540": "kartavyamutsṛjāśaṅkāṃ pitarīva suto mayi // MarkP_24.3 //",
  "GP12mkp1-93u:3541": "rajataṃ vā suvarṇaṃ vā vastraṃ vāhanamāsanam /",
  "GP12mkp1-93u:3542": "yadvābhimatamatyarthaṃ durlabhaṃ tadvṛṇuṣva mām // MarkP_24.4 //",
  "GP12mkp1-93u:3543": "kuvalayāśva uvāca",
  "GP12mkp1-93u:3544": "tava prasādādbhagavan ! suvarṇādi gṛhe mama /",
  "GP12mkp1-93u:3545": "piturasti mamādyāpina kiñcit kāryamīdṛśam // MarkP_24.5 //",
  "GP12mkp1-93u:3546": "tāte varṣasahasrāṇi śāsatīmāṃ vasundharām /",
  "GP12mkp1-93u:3547": "tathaiva tvayi pātālaṃ na me yāñconmukaṃ manaḥ // MarkP_24.6 //",
  "GP12mkp1-93u:3548": "te svargyāśca supuṇyāśca yeṣāṃ pitari jīvati /",
  "GP12mkp1-93u:3549": "tṛṇakoṭisamaṃ vittaṃ tāruṇyādvittakoṭiṣu // MarkP_24.7 //",
  "GP12mkp1-93u:3550": "mitrāṇi tulyaśiṣṭāni tadvaddehamanāmayam /",
  "GP12mkp1-93u:3551": "janitā dhriyate vittaṃ yauvanaṃ kinnu nāsti me // MarkP_24.8 //",
  "GP12mkp1-93u:3552": "asatyarthe nṛṇāṃ yāñcāpravaṇaṃ jāyate manaḥ /",
  "GP12mkp1-93u:3553": "satyaśeṣe kathaṃ yāñcāṃ mama jihvā kariṣyati // MarkP_24.9 //",
  "GP12mkp1-93u:3554": "yairna cintyaṃ dhanaṃ kiñcinmama gehe 'sti nāsti vā /",
  "GP12mkp1-93u:3555": "pitṛbāhutarucchāyāṃ saṃśritāḥ sukhino hi te // MarkP_24.10 //",
  "GP12mkp1-93u:3556": "ye tu bālyāt prabhṛtyeva vinā pitrā kuṭumbinaḥ /",
  "GP12mkp1-93u:3557": "te sukhāsvādavibhraṃśānmanye dhātraiva vañcitāḥ // MarkP_24.11 //",
  "GP12mkp1-93u:3558": "tadvayaṃ tvatprasādena dhanaratnādisañcayān /",
  "GP12mkp1-93u:3559": "pitṛmuktān prayacchāmaḥ kāmato nityamarthinām // MarkP_24.12 //",
  "GP12mkp1-93u:3560": "tat sarvamiha saṃprāptaṃ yadaṅghriyugalaṃ tava /",
  "GP12mkp1-93u:3561": "maccūḍāmaṇinā spṛṣṭaṃ yaccāṅgasparśamāptavān // MarkP_24.13 //",
  "GP12mkp1-93u:3562": "jaḍa uvāca",
  "GP12mkp1-93u:3563": "ityevaṃ prasṛtaṃ vākyamuktaḥ pannagasattamaḥ /",
  "GP12mkp1-93u:3564": "prāha rājasutaṃ prītyā putrayorupakāriṇam // MarkP_24.14 //",
  "GP12mkp1-93u:3565": "nāga uvāca",
  "GP12mkp1-93u:3566": "yadi ratnasuvarṇādi matto 'vāptuṃ na te manaḥ /",
  "GP12mkp1-93u:3567": "yadanyanmanasaḥ prītyai tadbrūhi tvaṃ dadāmyaham // MarkP_24.15 //",
  "GP12mkp1-93u:3568": "kuvalayāśva uvāca",
  "GP12mkp1-93u:3569": "bhagavaṃstvatprasādena prārthitasya gṛhe mama /",
  "GP12mkp1-93u:3570": "sarvamasti viśeṣeṇa samprāptaṃ tava darśanāt // MarkP_24.16 //",
  "GP12mkp1-93u:3571": "kṛtakṛtyo 'smi caitena saphalaṃ jīvitañca me /",
  "GP12mkp1-93u:3572": "yadaṅgasaṃśleṣamitastava devasya mānuṣaḥ // MarkP_24.17 //",
  "GP12mkp1-93u:3573": "mamottamāṅge tvatpādarajasā yadihāspadam /",
  "GP12mkp1-93u:3574": "kṛtaṃ tenaiva na prāptaṃ kiṃ mayā pannageśvara // MarkP_24.18 //",
  "GP12mkp1-93u:3575": "yadi tvavaśyaṃ dātavyo varo mama yathepsitaḥ /",
  "GP12mkp1-93u:3576": "tatpuṇyakarmasaṃskāro hṛdayānmā vyapaitu me // MarkP_24.19 //",
  "GP12mkp1-93u:3577": "suvarṇamaṇiratnādi vāhanaṃ gṛhamāsanam /",
  "GP12mkp1-93u:3578": "striyo 'nnapānaṃ putrāśca cārumālyānulepan // MarkP_24.20 //",
  "GP12mkp1-93u:3579": "ete ca vividhāḥ kāmā gītavādyādikañca yat /",
  "GP12mkp1-93u:3580": "sarvametanmama mataṃ phalaṃ puṇyavanaspateḥ // MarkP_24.21 //",
  "GP12mkp1-93u:3581": "tasmānnareṇa tanmulaḥ kāryo yatnaḥ kṛtātmanā /",
  "GP12mkp1-93u:3582": "kartavyaḥ puṇyasaktānāṃ na kiñcidbhuvi durlabham // MarkP_24.22 //",
  "GP12mkp1-93u:3583": "aśvatara uvāca",
  "GP12mkp1-93u:3584": "evaṃ bhaviṣyati prājña ! tava dharmāśritā matiḥ /",
  "GP12mkp1-93u:3585": "satyañcaitat phalaṃ sarvaṃ dharmasyoktaṃ yathā tvayā // MarkP_24.23 //",
  "GP12mkp1-93u:3586": "tathāpyavaśyaṃ madgehamāgatena tvayādhunā /",
  "GP12mkp1-93u:3587": "grāhyaṃ yanmānuṣe loke duṣprāptaṃ bhavato matam // MarkP_24.24 //",
  "GP12mkp1-93u:3588": "jaḍa uvāca",
  "GP12mkp1-93u:3589": "tasyaitadvacanaṃ śrutvā sa tadā nṛpanandanaḥ /",
  "GP12mkp1-93u:3590": "mukāvalokanañcakre pannageśvaraputrayoḥ // MarkP_24.25 //",
  "GP12mkp1-93u:3591": "tatastau praṇipatyobhau rājaputrasya yanmatam /",
  "GP12mkp1-93u:3592": "tat pituḥ sakalaṃ vīrau kathayāmāsatuḥ sphuṭam // MarkP_24.26 //",
  "GP12mkp1-93u:3593": "putrāpūcatuḥ",
  "GP12mkp1-93u:3594": "tato 'sya patnī dayitā śrutvemaṃ vinipātitam /",
  "GP12mkp1-93u:3595": "atyajaddayitān prāṇān vipralabdhā durātmanā // MarkP_24.27 //",
  "GP12mkp1-93u:3596": "kenāpi kṛtavaireṇa dānavena kubuddhinā /",
  "GP12mkp1-93u:3597": "gandharvarājasya sutā nāmnā khyātā madālasā // MarkP_24.28 //",
  "GP12mkp1-93u:3598": "kutajño 'yaṃ tatastāta ! pratijñāṃ kṛtavānimām /",
  "GP12mkp1-93u:3599": "nānyā bhāryā bhavitrīti varjayitvā madālasām // MarkP_24.29 //",
  "GP12mkp1-93u:3600": "draṣṭuṃ tāṃ cārusarvāṅgīmayaṃ vīra ! ṛtadhvajaḥ /",
  "GP12mkp1-93u:3601": "tāta ! vāñchati yadyetat kriyate tat kṛtaṃ bhavet // MarkP_24.30 //",
  "GP12mkp1-93u:3602": "aśvatara uvāca",
  "GP12mkp1-93u:3603": "bhūtairviyogino yogastādṛśaireva tādṛśaḥ /",
  "GP12mkp1-93u:3604": "kathametadvinā svapnaṃ māyāṃ vā śambaroditām // MarkP_24.31 //",
  "GP12mkp1-93u:3605": "jaḍa uvāca",
  "GP12mkp1-93u:3606": "praṇipatya bhujaṅgeśaṃ putraḥ śatrujitastataḥ /",
  "GP12mkp1-93u:3607": "pratyuvāca mahātmānaṃ premalajjāsamanvitaḥ // MarkP_24.32 //",
  "GP12mkp1-93u:3608": "māyāmayīmapyadhunā mama tāta ! madālasām /",
  "GP12mkp1-93u:3609": "yadi darśayate manye paraṃ kṛtamanugraham // MarkP_24.33 //",
  "GP12mkp1-93u:3610": "aśvatara uvāca",
  "GP12mkp1-93u:3611": "tasmāt paśyeha vatsa ! tvaṃ māyāñced draṣṭumicchasi /",
  "GP12mkp1-93u:3612": "anugrāhyo bhavān gehaṃ bālo 'pyabhyāgato guruḥ // MarkP_24.34 //",
  "GP12mkp1-93u:3613": "jaḍa uvāca",
  "GP12mkp1-93u:3614": "ānayāmāsa nāgendro gṛhaguptāṃ madālasām /",
  "GP12mkp1-93u:3615": "teṣāṃ saṃmohanārthāya jjalpa ca tataḥ sphuṭam // MarkP_24.35 //",
  "GP12mkp1-93u:3616": "darśayāmāsa ca tadā rājaputrāya tāṃ śubhām /",
  "GP12mkp1-93u:3617": "seyaṃ na veti te bhāryā rājaputra ! madālasā // MarkP_24.36 //",
  "GP12mkp1-93u:3618": "jaḍa uvāca",
  "GP12mkp1-93u:3619": "sa dṛṣṭvā tāṃ tadā tanvīṃ tatkṣaṇāt vigatatrapaḥ /",
  "GP12mkp1-93u:3620": "priyeti tāmabhimukhaṃ yayau vācamudīrayan /",
  "GP12mkp1-93u:3621": "nivārayāmāsa ca taṃ nāgaḥ so 'śvatarastvaran // MarkP_24.37 //",
  "GP12mkp1-93u:3622": "aśvatara uvāca",
  "GP12mkp1-93u:3623": "māyeyaṃ putra ! mā sprākṣīḥ prāgeva kathitaṃ tava /",
  "GP12mkp1-93u:3624": "antardhānamupaityāśu māyā saṃsparśanādibhiḥ // MarkP_24.38 //",
  "GP12mkp1-93u:3625": "tataḥ papāta medinyāṃ sa tu mūrcchāpariplutaḥ /",
  "GP12mkp1-93u:3626": "hā priyeti vadan so 'tha cintayāmāsa bhāminīm // MarkP_24.39 //",
  "GP12mkp1-93u:3627": "aho sneho 'sya nṛpatermamoparyacalaṃ manaḥ /",
  "GP12mkp1-93u:3628": "yenāyaṃ pātano 'rīṇāṃ vinā śastreṇa pātitaḥ // MarkP_24.40 //",
  "GP12mkp1-93u:3629": "māyeti darśitā tena mithyā māyeti yatsphuṭam /",
  "GP12mkp1-93u:3630": "vāyvambutejasāṃ bhumerākāśasya ca ceṣṭayā // MarkP_24.41 //",
  "GP12mkp1-93u:3631": "jaḍa uvāca",
  "GP12mkp1-93u:3632": "tataḥ kuvalayāśvaṃ taṃ samāśvāsya bhujaṅgamaḥ /",
  "GP12mkp1-93u:3633": "kathayāmāsa tat sarvaṃ mṛtasañjīvanādikam // MarkP_24.42 //",
  "GP12mkp1-93u:3634": "tataḥ prahṛṣṭaḥ pratilabhya kāntāṃ",
  "GP12mkp1-93u:3635": "praṇamya nāgaṃ nijagāma so 'tha /",
  "GP12mkp1-93u:3636": "suśobhamānaḥ svapuraṃ tamaśvam",
  "GP12mkp1-93u:3637": "āruhya saṃcintitamabhyupatem // MarkP_24.43 //",
  "GP12mkp1-93u:3638": "iti śrīmārkaṇḍeyapurāṇe madālasāprāptirnāma caturviśo 'dhyāyaḥ",
  "GP12mkp1-93u:3639": "_____________________________________________________________",
  "GP12mkp1-93u:3640": "pañcaviṃśo 'dhyāyaḥ",
  "GP12mkp1-93u:3641": "jaḍa uvāca",
  "GP12mkp1-93u:3642": "āgamya svapuraṃ so 'tha pitroḥ sarvamaśeṣataḥ /",
  "GP12mkp1-93u:3643": "kathayāmāsa tanvaṅgī yathā prāptā punarmṛtā // MarkP_25.1 //",
  "GP12mkp1-93u:3644": "nanāma sā ca caraṇau śvaśrūśvaśurayoḥ śubhā /",
  "GP12mkp1-93u:3645": "svajanañca yathāpūrvaṃ vandanāśleṣaṇādibhiḥ // MarkP_25.2 //",
  "GP12mkp1-93u:3646": "pūjayāmāsa tanvaṅgī yathānyāyaṃ yathāvayaḥ /",
  "GP12mkp1-93u:3647": "tato mahotsavo jajñe paurāṇāṃ tatra vai pure // MarkP_25.3 //",
  "GP12mkp1-93u:3648": "ṛtadhvajaśca suciraṃ tayā reme sumadhyayā /",
  "GP12mkp1-93u:3649": "nirjhareṣu ca śailānāṃ nimnagāpulineṣu ca // MarkP_25.4 //",
  "GP12mkp1-93u:3650": "kānaneṣu ca ramyeṣu tathaivopavaneṣu ca /",
  "GP12mkp1-93u:3651": "puṇyakṣayaṃ vāñchamānā sāpi kāmopabogataḥ // MarkP_25.5 //",
  "GP12mkp1-93u:3652": "saha tenātikāntena reme ramyāsu bhūmiṣu /",
  "GP12mkp1-93u:3653": "tataḥ kālena mahatā śatrujit sa narādhipaḥ // MarkP_25.6 //",
  "GP12mkp1-93u:3654": "samyak praśāsya vasudhāṃ kāladharmamupeyivān /",
  "GP12mkp1-93u:3655": "tataḥ paurā mahātmānaṃ putraṃ tasya ṛtadhvajam // MarkP_25.7 //",
  "GP12mkp1-93u:3656": "abhyaṣiñcanta rājānamudārācāraceṣṭitam /",
  "GP12mkp1-93u:3657": "samyak pālayatastasya prajāḥ putrānivaurasān // MarkP_25.8 //",
  "GP12mkp1-93u:3658": "madālasāyāḥ sañjajñe putraḥ prathamajastataḥ /",
  "GP12mkp1-93u:3659": "tasya cakre pitā nāma vikrānta iti dhīmataḥ // MarkP_25.9 //",
  "GP12mkp1-93u:3660": "tutuṣustena vai bhṛtyā jahāsa ca madālasā /",
  "GP12mkp1-93u:3661": "sā vai madālasā putraṃ bālamuttānaśāyinam /",
  "GP12mkp1-93u:3662": "ullāpanacchalenāha rudamānamavisvaram // MarkP_25.10 //",
  "GP12mkp1-93u:3663": "śuddho 'si re tāta ! na te 'sti nāma",
  "GP12mkp1-93u:3664": "kṛtaṃ hi te kalpanayādhunaiva /",
  "GP12mkp1-93u:3665": "pañcātmakaṃ dehamidaṃ tavaitan",
  "GP12mkp1-93u:3666": "naivāsya tvaṃ rodiṣi kasya hetoḥ // MarkP_25.11 //",
  "GP12mkp1-93u:3667": "na vā bhavān roditi vai svajanmā",
  "GP12mkp1-93u:3668": "śabdo 'yamāsādya mahīśaśūnum /",
  "GP12mkp1-93u:3669": "vikalpyamānā vividhā guṇāste",
  "GP12mkp1-93u:3670": "'guṇāśca bhautāḥ sakalendriyeṣu // MarkP_25.12 //",
  "GP12mkp1-93u:3671": "bhūtāni bhūtaiḥ paridurbalāni",
  "GP12mkp1-93u:3672": "vṛddhiṃ samāyānti yatheha puṃsaḥ /",
  "GP12mkp1-93u:3673": "annāmbupānādibhireva kasya",
  "GP12mkp1-93u:3674": "na te 'sti vṛddhirna ca te 'sti hāniḥ // MarkP_25.13 //",
  "GP12mkp1-93u:3675": "tvaṃ kañcuke śīryamāṇe nije 'smiṃs",
  "GP12mkp1-93u:3676": "tasmiṃśca dehe mūḍhatāṃ mā vrajethāḥ /",
  "GP12mkp1-93u:3677": "śubhāśubhaiḥ karmabhirdehametan",
  "GP12mkp1-93u:3678": "madādimūḍhaiḥ sañcukaste 'pinaddhaḥ // MarkP_25.14 //",
  "GP12mkp1-93u:3679": "tāteti kiñcittanayeti kiñcid",
  "GP12mkp1-93u:3680": "ambeti kiñciddayiteti kiñcit /",
  "GP12mkp1-93u:3681": "mameti kiñcinna mameti kiñcit",
  "GP12mkp1-93u:3682": "tvaṃ bhūtasaṅghaṃ bahumānayethāḥ // MarkP_25.15 //",
  "GP12mkp1-93u:3683": "duḥ khāni duḥ khopagamāya bhogān",
  "GP12mkp1-93u:3684": "sukhāya jānāti vimūḍhacetāḥ /",
  "GP12mkp1-93u:3685": "tānyeva duḥ khāni punaḥ sukhāni",
  "GP12mkp1-93u:3686": "jānātyavidvāna suvimūḍhayetāḥ // MarkP_25.16 //",
  "GP12mkp1-93u:3687": "hāso 'sthisandarśanamakṣiyugmam",
  "GP12mkp1-93u:3688": "atyujjvalaṃ tarjanamaṅganāyāḥ /",
  "GP12mkp1-93u:3689": "kucādipīnaṃ piśitaṃ ghanaṃ tat",
  "GP12mkp1-93u:3690": "sthānaṃ rateḥ kiṃ narakaṃ na yoṣit // MarkP_25.17 //",
  "GP12mkp1-93u:3691": "yānaṃ kṣitau yānagatañca dehaṃ",
  "GP12mkp1-93u:3692": "dehe 'pi cānyaḥ puruṣo niviṣṭaḥ /",
  "GP12mkp1-93u:3693": "mamatvabuddhirna tathā yathā sve",
  "GP12mkp1-93u:3694": "dehe 'timātraṃ bata mūḍhataiṣā // MarkP_25.18 //",
  "GP12mkp1-93u:3695": "iti śrīmārkaṇḍeyapurāṇe madālasopākhyāne pañcaviṃśo 'dhyāyaḥ",
  "GP12mkp1-93u:3696": "_____________________________________________________________",
  "GP12mkp1-93u:3697": "ṣaḍviṃśo 'dhyāyaḥ",
  "GP12mkp1-93u:3698": "jaḍa uvāca",
  "GP12mkp1-93u:3699": "vardhamānaṃ sutaṃ sā tu rājapatnī dine dine /",
  "GP12mkp1-93u:3700": "tamullāpādinā bodhamanayannirmamātmakam // MarkP_26.1 //",
  "GP12mkp1-93u:3701": "yathāyathaṃ balaṃ lebhe yathā lebhe matiṃ pituḥ /",
  "GP12mkp1-93u:3702": "tathā tathātmabodhañca so 'vāpanmātṛbhāṣitaiḥ // MarkP_26.2 //",
  "GP12mkp1-93u:3703": "itthaṃ tayā sa tanayo janmaprabhṛti bodhitaḥ /",
  "GP12mkp1-93u:3704": "cakāra na matiṃ prājño gārhasthyaṃ prati nirmamaḥ // MarkP_26.3 //",
  "GP12mkp1-93u:3705": "dvitīyo 'syāḥ suto jajñe tasya nāmākarotpitā /",
  "GP12mkp1-93u:3706": "subāhurayamityukte sā jāhasa madālasā // MarkP_26.4 //",
  "GP12mkp1-93u:3707": "tamapyevaṃ yathāpūrvaṃ bālamullāpanādinā /",
  "GP12mkp1-93u:3708": "prāha bālyāt sa ca prāpa tathā bodhaṃ māhamatiḥ // MarkP_26.5 //",
  "GP12mkp1-93u:3709": "tṛtīyaṃ tanayaṃ jātaṃ sa rājā śatrumardanam /",
  "GP12mkp1-93u:3710": "yadāha tena sā subhrurjahāsāticiraṃ punaḥ // MarkP_26.6 //",
  "GP12mkp1-93u:3711": "tathaiva so 'pi tanvaṅgyā bālatvādavabodhitaḥ /",
  "GP12mkp1-93u:3712": "kriyāścakāra niṣkāmo na kiñcidupakārakam // MarkP_26.7 //",
  "GP12mkp1-93u:3713": "caturthasya sutasyātha cikīrṣurnāma bhūmipaḥ /",
  "GP12mkp1-93u:3714": "dadarśa tāṃ śubhācārāmīṣaddhāsāṃ madālasām /",
  "GP12mkp1-93u:3715": "tāmāha rājā hasatīṃ kiñcit kautūhalānvitaḥ // MarkP_26.8 //",
  "GP12mkp1-93u:3716": "rājovāca",
  "GP12mkp1-93u:3717": "kriyamāṇe 'sakṛnnāmni kathyatāṃ hāsyakāraṇam /",
  "GP12mkp1-93u:3718": "vikrāntaśca subāhuśca tathānyaḥ śatrumardanaḥ // MarkP_26.9 //",
  "GP12mkp1-93u:3719": "śobhanānīti nāmāni mayā manye kṛtāni vai /",
  "GP12mkp1-93u:3720": "yogyāni kṣatrabandhūnāṃ śauryāṭopayutāni ca // MarkP_26.10 //",
  "GP12mkp1-93u:3721": "asantyetāni cedbhadre ! yadi te manasi sthitam /",
  "GP12mkp1-93u:3722": "tadasya kriyatāṃ nāma caturthasya sutasya me // MarkP_26.11 //",
  "GP12mkp1-93u:3723": "madālasauvāca",
  "GP12mkp1-93u:3724": "mayājñā bhavataḥ kāryā mahārāja ! yathāttha mām /",
  "GP12mkp1-93u:3725": "tathā nāma kariṣyāmi caturthasya sutasya te // MarkP_26.12 //",
  "GP12mkp1-93u:3726": "alarka iti dharmajñaḥ khyātiṃ loke prayāsyati /",
  "GP12mkp1-93u:3727": "kanīyāneṣa te putro matimāṃśca bhaviṣyati // MarkP_26.13 //",
  "GP12mkp1-93u:3728": "tacchrutvā nāma putrasya kṛtaṃ mātrā mahīpatiḥ /",
  "GP12mkp1-93u:3729": "alarka ityasambaddhaṃ prahasyedamathābravīt // MarkP_26.14 //",
  "GP12mkp1-93u:3730": "rājovāca",
  "GP12mkp1-93u:3731": "bhavatyā yadidaṃ nāma matputrasya kṛtaṃ śubhe /",
  "GP12mkp1-93u:3732": "kimīdṛśamasambaddhamarthaḥ ko 'sya madālase // MarkP_26.15 //",
  "GP12mkp1-93u:3733": "madālasovāca",
  "GP12mkp1-93u:3734": "kalpaneyaṃ mahārāja ! kṛtā sā vyāvahāriko /",
  "GP12mkp1-93u:3735": "tvatkṛtānāṃ tathā nāmnāṃ śṛṇu bhūpa ! nirarthatām // MarkP_26.16 //",
  "GP12mkp1-93u:3736": "vadanti puruṣāḥ prājñā vyāpinaṃ puruṣaṃ yataḥ /",
  "GP12mkp1-93u:3737": "krāntiśca gatiruddiṣṭā deśāddeśāntarantu yā // MarkP_26.17 //",
  "GP12mkp1-93u:3738": "sarvago na prayātīti vyāpī deheśvaro yataḥ /",
  "GP12mkp1-93u:3739": "tato vikrāntasaṃjñeyaṃ matā mama nirarthikā // MarkP_26.18 //",
  "GP12mkp1-93u:3740": "subāhuriti yā saṃjñā kṛtānyasya sutasya te /",
  "GP12mkp1-93u:3741": "nirarthā sāpyamūrtatvāt puruṣasya mahīpate // MarkP_26.19 //",
  "GP12mkp1-93u:3742": "putrasya yad kṛtaṃ nāma tṛtīyasyārimardanaḥ /",
  "GP12mkp1-93u:3743": "manye tadapyasambaddhaṃ śṛṇu cāpyatra kāraṇam // MarkP_26.20 //",
  "GP12mkp1-93u:3744": "eka eva śarīreṣu sarveṣu puruṣo yadā /",
  "GP12mkp1-93u:3745": "tadāsya rājan ! ka śatruḥ ko vā mitramiheṣyate // MarkP_26.21 //",
  "GP12mkp1-93u:3746": "bhūtairbhūtāni mṛdyante amūrto mṛdyate katham /",
  "GP12mkp1-93u:3747": "krodhādīnāṃ pṛthagbhāvāt kalpaneyaṃ nirarthikā // MarkP_26.22 //",
  "GP12mkp1-93u:3748": "yadi saṃvyavahārārthamasannāma prakalpyate /",
  "GP12mkp1-93u:3749": "nāmni kasmādalarkākhye nairarthyaṃ bhavato matam // MarkP_26.23 //",
  "GP12mkp1-93u:3750": "jaḍa uvāca",
  "GP12mkp1-93u:3751": "evamuktastayā sādhu mahīṣyā sa mahīpatiḥ /",
  "GP12mkp1-93u:3752": "tathetyāha mahābuddhirdayitāṃ tathyavādinīm // MarkP_26.24 //",
  "GP12mkp1-93u:3753": "tañcāpi sā sutaṃ subhrūryathā pūrvasutāṃstathā /",
  "GP12mkp1-93u:3754": "provāca bodhajananaṃ tāmuvāca sa pārthivaḥ // MarkP_26.25 //",
  "GP12mkp1-93u:3755": "karoṣi kimidaṃ mūḍhe ! mamābhāvāya santateḥ /",
  "GP12mkp1-93u:3756": "duṣṭāvabodhadānena yathāpūrvaṃ suteṣu me // MarkP_26.26 //",
  "GP12mkp1-93u:3757": "yadi te matpriyaṃ kāryaṃ yadi grāhyaṃ vaco mama /",
  "GP12mkp1-93u:3758": "tadenaṃ tanayaṃ mārge pravṛtteḥ sanniyojaya // MarkP_26.27 //",
  "GP12mkp1-93u:3759": "karmamārgaḥ samucchedaṃ naivaṃ devi ! gamiṣyati /",
  "GP12mkp1-93u:3760": "pitṛpiṇḍanivṛttiśca naivaṃ sādhvi ! bhaviṣyati // MarkP_26.28 //",
  "GP12mkp1-93u:3761": "pitaro devalokasthāstathā tiryaktvamāgatāḥ /",
  "GP12mkp1-93u:3762": "tadvanmanuṣyatāṃ yātā bhūtavarge ca saṃsthitāḥ // MarkP_26.29 //",
  "GP12mkp1-93u:3763": "sapuṇyānasapuṇyāṃśca kṣutkṣāmān tṛṭpariplutān /",
  "GP12mkp1-93u:3764": "piṇḍodakapradānena naraḥ karmaṇyavasthitaḥ // MarkP_26.30 //",
  "GP12mkp1-93u:3765": "sadāpyāyate subhru ! tadvaddevātithonapi /",
  "GP12mkp1-93u:3766": "devairmanuṣyaiḥ pitṛbhiḥ pretairbhūtaiḥ saguhyakaiḥ // MarkP_26.31 //",
  "GP12mkp1-93u:3767": "vayobhiḥ kṛmikīṭaiśca nara evopajīvyate /",
  "GP12mkp1-93u:3768": "tasmāt tanvaḍgi ! putraṃ yatkāryaṃ kṣatrayonibhiḥ // MarkP_26.32 //",
  "GP12mkp1-93u:3769": "aihikāmuṣmikaphalaṃ tat samyak pratipādaya // MarkP_26.33 //",
  "GP12mkp1-93u:3770": "jaḍa uvāca",
  "GP12mkp1-93u:3771": "tenaivamuktā sā bhartrā varanārī madālasā /",
  "GP12mkp1-93u:3772": "alarkaṃ nāma tanayamuvācollāpavādinī // MarkP_26.34 //",
  "GP12mkp1-93u:3773": "putra vardhasva madbharturmano nandaya karmabhiḥ /",
  "GP12mkp1-93u:3774": "mitrāṇāmupakārāya durhṛdāṃ nāśanāya ca // MarkP_26.35 //",
  "GP12mkp1-93u:3775": "dhanyo 'si re yo vasudhāmaśatrur",
  "GP12mkp1-93u:3776": "ekaściraṃ pālayitāsi putra /",
  "GP12mkp1-93u:3777": "tatpālanādastu sukhopabhogo",
  "GP12mkp1-93u:3778": "dharmāt phalaṃ prāpsyasi cāmaratvam // MarkP_26.36 //",
  "GP12mkp1-93u:3779": "dharāmarān parvasu tarpayethāḥ",
  "GP12mkp1-93u:3780": "samīhitaṃ bandhuṣu pūrayethāḥ /",
  "GP12mkp1-93u:3781": "hitaṃ parasmai hṛdi cintayethāḥ",
  "GP12mkp1-93u:3782": "manaḥ parastrīṣu nivartayethāḥ // MarkP_26.37 //",
  "GP12mkp1-93u:3783": "yajñauranekairvibudhānajastram",
  "GP12mkp1-93u:3784": "arthairdvijān prīṇaya saṃśritāṃśca /",
  "GP12mkp1-93u:3785": "striyaśca kāmairatulaiścirāya",
  "GP12mkp1-93u:3786": "yuddhaiścārīṃstoṣayitāsi vīra // MarkP_26.38 //",
  "GP12mkp1-93u:3787": "bālo mano nandaya bāndhavānāṃ",
  "GP12mkp1-93u:3788": "gurostathājñānakaraṇaiḥ kumāraḥ /",
  "GP12mkp1-93u:3789": "strīṇāṃ yuvā satkulabhūṣaṇānāṃ",
  "GP12mkp1-93u:3790": "vṛddho vane vatsa ! vanecarāṇām // MarkP_26.39 //",
  "GP12mkp1-93u:3791": "rājyaṃ kurvan suhṛdo nandayethāḥ",
  "GP12mkp1-93u:3792": "sādhūn rakṣaṃstāta ! yajñairyajethāḥ /",
  "GP12mkp1-93u:3793": "duṣṭānnighran vairiṇaścājimadhye",
  "GP12mkp1-93u:3794": "goviprārthe vatsa ! mṛtyuṃ vrajethāḥ // MarkP_26.40 //",
  "GP12mkp1-93u:3795": "iti śrīmārkaṇḍeyapurāṇe putrānuśāsanaṃ nāma ṣaḍviṃśo 'dhyāyaḥ",
  "GP12mkp1-93u:3796": "_____________________________________________________________",
  "GP12mkp1-93u:3797": "saptaviṃśo 'dhyāyaḥ",
  "GP12mkp1-93u:3798": "jaḍa uvāca",
  "GP12mkp1-93u:3799": "evamullāpyamānastu sa tu mātrā dine dine /",
  "GP12mkp1-93u:3800": "vavṛdhe vayasā bālo buddhyā cālarkasaṃjñitaḥ // MarkP_27.1 //",
  "GP12mkp1-93u:3801": "sa kaumārakamāsādya ṛtadhvajasutastataḥ /",
  "GP12mkp1-93u:3802": "kṛtopanayanaḥ prājñaḥ praṇipatyāha mātaram // MarkP_27.2 //",
  "GP12mkp1-93u:3803": "mayā yadatra kartavyamaihikāmuṣmikāya vai /",
  "GP12mkp1-93u:3804": "sukhāya vada tat sarvaṃ praśrayāvanatasya me // MarkP_27.3 //",
  "GP12mkp1-93u:3805": "madālasovāca",
  "GP12mkp1-93u:3806": "vatsa ! rājye 'bhiṣiktena prajārañjanamāditaḥ /",
  "GP12mkp1-93u:3807": "kartavyamavirodhena svadharmasya mahībhṛtā // MarkP_27.4 //",
  "GP12mkp1-93u:3808": "vyasanāni parityajya sapta mūlaharāṇi vai /",
  "GP12mkp1-93u:3809": "ātmā ripubhyaḥ saṃrakṣyo bahirmantravinirgamāt // MarkP_27.5 //",
  "GP12mkp1-93u:3810": "aṣṭadhā nāśamāpnoti sucakrāt syandanādyathā /",
  "GP12mkp1-93u:3811": "tathā rājāpyasandigdhaṃ bahirmantravinirgamāt // MarkP_27.6 //",
  "GP12mkp1-93u:3812": "duṣṭāduṣṭāṃśca jānīyādamātyānaridoṣataḥ /",
  "GP12mkp1-93u:3813": "caraiścarāstathā śatroranveṣṭavyāḥ prayatnataḥ // MarkP_27.7 //",
  "GP12mkp1-93u:3814": "viśvāso na tu kartavyo rājñā mitrāptabandhuṣu /",
  "GP12mkp1-93u:3815": "kāryayogādamitre 'pi viśvasīta narādhipaḥ // MarkP_27.8 //",
  "GP12mkp1-93u:3816": "sthānavṛddhikṣayajñena ṣāḍguṇyaguṇitātmānā /",
  "GP12mkp1-93u:3817": "bhavitavyaṃ narendreṇa na kāmavaśavartinā // MarkP_27.9 //",
  "GP12mkp1-93u:3818": "prāgātmā mantriṇaścaiva tato bhṛtyā mahībhṛtā /",
  "GP12mkp1-93u:3819": "jeyāścānantaraṃ paurā virudhyeta tato 'ribhiḥ // MarkP_27.10 //",
  "GP12mkp1-93u:3820": "yastvetānavijityaiva vairiṇo vijigīṣate /",
  "GP12mkp1-93u:3821": "so 'jitātmā jitāmātyaḥ śatruvargeṇa bādhyate // MarkP_27.11 //",
  "GP12mkp1-93u:3822": "tasmāt kāmādayaḥ pūrvaṃ jeyāḥ putra ! mahībhujā /",
  "GP12mkp1-93u:3823": "tajjaye hi jayo 'vaśyaṃ rājā naśyati tairjitaḥ // MarkP_27.12 //",
  "GP12mkp1-93u:3824": "kāmaḥ krodhaśca lobhaśca mado mānastathaiva ca /",
  "GP12mkp1-93u:3825": "harṣaśca śatravo hyete vināśāya mahībhṛtām // MarkP_27.13 //",
  "GP12mkp1-93u:3826": "kāmaprasaktamātmānaṃ smṛtvā pāṇḍuṃ nipātitam /",
  "GP12mkp1-93u:3827": "nivartayettathā krodhādanuhrādaṃ hatātmajam // MarkP_27.14 //",
  "GP12mkp1-93u:3828": "hatamailaṃ tathā lobhānmadādvenaṃ dvijairhatam /",
  "GP12mkp1-93u:3829": "mānādanāyuṣāputraṃ baliṃ harṣāt purañjayam // MarkP_27.15 //",
  "GP12mkp1-93u:3830": "ebhirjitairjitaṃ sarvaṃ maruttena mahātmanā /",
  "GP12mkp1-93u:3831": "smṛtvā vivarjayedetān doṣān svīyānmahīpatiḥ // MarkP_27.16 //",
  "GP12mkp1-93u:3832": "kākakokilabhṛṅgāṇāṃ mṛgavyālaśikhaṇḍinām /",
  "GP12mkp1-93u:3833": "haṃsakukkuṭalohānāṃ śikṣeta carita nṛpaḥ // MarkP_27.17 //",
  "GP12mkp1-93u:3834": "kīṭakasya kriyāṃ kuryāt vipakṣe manujeśvaraḥ /",
  "GP12mkp1-93u:3835": "ceṣṭāṃ pipīlikānāñca kāle bhūpaḥ pradarśayet // MarkP_27.18 //",
  "GP12mkp1-93u:3836": "jñeyāgnivisphuliṅgānāṃ bījaceṣṭā ca śālmaleḥ /",
  "GP12mkp1-93u:3837": "candrasūryasvarūpeṇa nītyarthe pṛthivīkṣitā // MarkP_27.19 //",
  "GP12mkp1-93u:3838": "bandhakīpadmaśarabhaśūlikāgurviṇīstanāt /",
  "GP12mkp1-93u:3839": "prajñā nṛpeṇa cādeyā tathā gopālayoṣitaḥ // MarkP_27.20 //",
  "GP12mkp1-93u:3840": "śakrārkayamasomānāṃ tadvadvāyormahīpatiḥ /",
  "GP12mkp1-93u:3841": "rūpāṇi pañca kurvota mahīpālanakarmaṇi // MarkP_27.21 //",
  "GP12mkp1-93u:3842": "yathendraścaturo māsān toyotsargeṇa bhūgatam /",
  "GP12mkp1-93u:3843": "āpyāyayettathā lokaṃ parihārairmahīpatiḥ // MarkP_27.22 //",
  "GP12mkp1-93u:3844": "māsānaṣṭau yathā sūryastoyaṃ harati raśmibhiḥ /",
  "GP12mkp1-93u:3845": "sūkṣmeṇaivābhyupāyena tathā śulkādikaṃ nṛpaḥ // MarkP_27.23 //",
  "GP12mkp1-93u:3846": "yathā yamaḥ priyadveṣye prāptakāle niyacchati /",
  "GP12mkp1-93u:3847": "tathā priyāpriye rājā duṣṭāduṣṭe samo bhavet // MarkP_27.24 //",
  "GP12mkp1-93u:3848": "pūrṇendumālokya yathā prītimān jāyate naraḥ /",
  "GP12mkp1-93u:3849": "evaṃ yatra prajāḥ sarvā nirvattāstacchaśivratam // MarkP_27.25 //",
  "GP12mkp1-93u:3850": "mārutaḥ sarvabhūteṣu nigūḍhaścarate yathā /",
  "GP12mkp1-93u:3851": "evaṃ nṛpaścareccāraiḥ paurāmātyādibandhuṣu // MarkP_27.26 //",
  "GP12mkp1-93u:3852": "na lobhādvā na kāmādvā nārthādvā yasya mānasam /",
  "GP12mkp1-93u:3853": "yathānyaiḥ kṛṣyate vatsa ! sa rājā svargamṛcchati // MarkP_27.27 //",
  "GP12mkp1-93u:3854": "utpathagrāhiṇo mūḍhān svadharmāccalato narān /",
  "GP12mkp1-93u:3855": "yaḥ karoti nije dharme sa rājā svargamṛcchati // MarkP_27.28 //",
  "GP12mkp1-93u:3856": "varṇadharmā na sīdanti yasya rājye tathāśramāḥ /",
  "GP12mkp1-93u:3857": "vatsa ! tasya sukhaṃ pretya paratreha ca śāśvatam // MarkP_27.29 //",
  "GP12mkp1-93u:3858": "etadrājñaḥ paraṃ kṛtyaṃ tathaitat siddhikārakam /",
  "GP12mkp1-93u:3859": "svadharmasthāpanaṃ nṛṇāṃ cālyante ye kubuddhibhiḥ // MarkP_27.30 //",
  "GP12mkp1-93u:3860": "pālanenaiva bhūtānāṃ kṛtakṛtyo mahīpatiḥ /",
  "GP12mkp1-93u:3861": "samyak pālayitā bhāgaṃ dharmasyāpnoti yatnataḥ // MarkP_27.31 //",
  "GP12mkp1-93u:3862": "iti śrīmārkaṇḍeyapurāṇe pitāputrasaṃvāde ātmaviveko nāma saptaviṃśo 'dhyāyaḥ",
  "GP12mkp1-93u:3863": "_____________________________________________________________",
  "GP12mkp1-93u:3864": "aṣṭāviṃśo 'dhyāyaḥ",
  "GP12mkp1-93u:3865": "jaḍa uvāca",
  "GP12mkp1-93u:3866": "tanmāturvacanaṃ śrutvā so 'larko mātaraṃ punaḥ /",
  "GP12mkp1-93u:3867": "papraccha varṇadharmāṃśca dharmā ye cāśrameṣu ca // MarkP_28.1 //",
  "GP12mkp1-93u:3868": "alarka uvāca",
  "GP12mkp1-93u:3869": "kathito 'yaṃ mahābhāge ! rājyatantrāśritastvayā /",
  "GP12mkp1-93u:3870": "dharmaṃ tamahamicchāmi śrotuṃ varṇāśramātmakam // MarkP_28.2 //",
  "GP12mkp1-93u:3871": "madālasovāca",
  "GP12mkp1-93u:3872": "dānamadhyayanaṃ yajño brāhmaṇasya tridhā mataḥ /",
  "GP12mkp1-93u:3873": "nānyaścaturtho dharmo 'sti dharmastasyāpadaṃ vinā // MarkP_28.3 //",
  "GP12mkp1-93u:3874": "yājanādhyāpane śuddhe tathā pūtapratigrahaḥ /",
  "GP12mkp1-93u:3875": "eṣā samyak samākhyatā trividhā cāsya jīvikā // MarkP_28.4 //",
  "GP12mkp1-93u:3876": "dānamadhyayanaṃ yajñaḥ kṣatriyasyāpyayaṃ tridhā /",
  "GP12mkp1-93u:3877": "dharmaḥ proktaḥ kṣite rakṣā śastrājīvañca jīvikā // MarkP_28.5 //",
  "GP12mkp1-93u:3878": "dānamadhyayanaṃ yajño vaiśyasyāpi tridhaiva saḥ /",
  "GP12mkp1-93u:3879": "vāṇijyaṃ pāśupālyañca kṛṣiścaivāsya jīvikā // MarkP_28.6 //",
  "GP12mkp1-93u:3880": "dānaṃ yajño 'tha śuśrūṣā dvijātīnāṃ tridhā mayā /",
  "GP12mkp1-93u:3881": "vyākhyātaḥ śūdradharmo 'pi jīvikā kārukarma ca // MarkP_28.7 //",
  "GP12mkp1-93u:3882": "tadvad dvijātiśuśrūṣā poṣaṇaṃ krayavikrayau /",
  "GP12mkp1-93u:3883": "varṇadharmāstvime proktāḥ śrūyantāṃ cāśramāśrayāḥ // MarkP_28.8 //",
  "GP12mkp1-93u:3884": "svavarṇadharmāt saṃsiddhiṃ naraḥ prāpnoti na cyutaḥ /",
  "GP12mkp1-93u:3885": "prayāti narakaṃ pretya pratiṣiddhaniṣevaṇāt // MarkP_28.9 //",
  "GP12mkp1-93u:3886": "yāvattu nopanayanaṃ kriyate vai dvijanmanaḥ /",
  "GP12mkp1-93u:3887": "kāmaceṣṭoktibhakṣyaśca tāvad bhavati putraka // MarkP_28.10 //",
  "GP12mkp1-93u:3888": "kṛtopanayanaḥ samyag brahmacārī gururgṛhe /",
  "GP12mkp1-93u:3889": "vasettatra ca dharmo 'sya kathyate taṃ nibodha me // MarkP_28.11 //",
  "GP12mkp1-93u:3890": "svādhyāyo 'thāgriśuśrūṣā snānaṃ bhikṣāṭanaṃ tathā /",
  "GP12mkp1-93u:3891": "gurornivedya taccānnamanujñātena sarvadā // MarkP_28.12 //",
  "GP12mkp1-93u:3892": "guroḥ karmaṇi sodyogaḥ samyak prītyupapādanam /",
  "GP12mkp1-93u:3893": "tenāhūtaḥ paṭheccaiva tatparo nānyamānasaḥ // MarkP_28.13 //",
  "GP12mkp1-93u:3894": "ekaṃ dvau sakalān vāpi vedān prāpya gurormukhāt /",
  "GP12mkp1-93u:3895": "anujñāto 'tha vanditvā dakṣiṇāṃ gurave tataḥ // MarkP_28.14 //",
  "GP12mkp1-93u:3896": "gārhasthyāśramakāmastu gṛhasthāśramamāvaset /",
  "GP12mkp1-93u:3897": "vānaprasthāśramaṃ vāpi caturthaṃ cecchayātmanaḥ // MarkP_28.15 //",
  "GP12mkp1-93u:3898": "tatraiva vā gurorgehe dvijo niṣṭhāmavāpnuyāt /",
  "GP12mkp1-93u:3899": "gurorabhāve tatputre tacchiṣye tatsutaṃ vinā // MarkP_28.16 //",
  "GP12mkp1-93u:3900": "śuśrūṣurnirabhimāno brahmacāryāśramaṃ vaset /",
  "GP12mkp1-93u:3901": "upāvṛttastatastasmāt gṛhasthāśramakāmyayā // MarkP_28.17 //",
  "GP12mkp1-93u:3902": "tato 'samānarṣikulāṃ tulyāṃ bhāryāmarogiṇīm /",
  "GP12mkp1-93u:3903": "udvahennyāyato 'vyaṅgāṃ gṛhasthāśramakāraṇāt // MarkP_28.18 //",
  "GP12mkp1-93u:3904": "svakarmaṇā dhanaṃ labdhvā pitṛdevātithīṃstathā /",
  "GP12mkp1-93u:3905": "samyak samprīṇayan bhaktyā poṣayeccāśritāṃstathā // MarkP_28.19 //",
  "GP12mkp1-93u:3906": "bhṛtyātmajān jāmayo 'tha dīnāndhapatitānapi /",
  "GP12mkp1-93u:3907": "yathāśaktyānnadānena vayāṃsi paśavastathā // MarkP_28.20 //",
  "GP12mkp1-93u:3908": "eṣa dharmo gṛhasthasya ṛtāvabhigamastathā /",
  "GP12mkp1-93u:3909": "pañcayajñavidhānantu yathāśaktyā na hāpayet // MarkP_28.21 //",
  "GP12mkp1-93u:3910": "pitṛdevātithijñātibhuktaśeṣaṃ svayaṃ naraḥ /",
  "GP12mkp1-93u:3911": "bhuñjīta ca samaṃ bhṛtyairyathāvibhavamādṛtaḥ // MarkP_28.22 //",
  "GP12mkp1-93u:3912": "eṣa tūddeśataḥ prokto gṛhasthasyāśramo mayā /",
  "GP12mkp1-93u:3913": "vānaprasthasya dharmaṃ te kathayāmyavadhāryatām // MarkP_28.23 //",
  "GP12mkp1-93u:3914": "apatyasantatiṃ dṛṣṭvā prājño cānatim /",
  "GP12mkp1-93u:3915": "vānaprasthāśramaṃ gacchedātmanaḥ śuddhikāraṇāt // MarkP_28.24 //",
  "GP12mkp1-93u:3916": "tatrāraṇyopabhogaśca tapobhiścānukarṣaṇam /",
  "GP12mkp1-93u:3917": "bhūmau śayyā brahmacaryaṃ pitṛdevātithikriyā // MarkP_28.25 //",
  "GP12mkp1-93u:3918": "homastriṣavaṇastrānaṃ jaṭāvalkaladhāraṇam /",
  "GP12mkp1-93u:3919": "yogābhyāsaḥ sadā caiva vanyasnehaniṣevaṇam // MarkP_28.26 //",
  "GP12mkp1-93u:3920": "ityeṣa pāpaśuddhyarthamātmanaścopakārakaḥ /",
  "GP12mkp1-93u:3921": "vānaprasthāśramastasmād bhikṣostu caramo 'paraḥ // MarkP_28.27 //",
  "GP12mkp1-93u:3922": "caturthasya svarūpaṃ tu śruyatāmāśramasya me /",
  "GP12mkp1-93u:3923": "yaḥ svadharmo 'sya dharmajñaiḥ proktastāta ! mahātmabhiḥ // MarkP_28.28 //",
  "GP12mkp1-93u:3924": "sarvasaṅgaparityāgo brahmacaryamakopitā /",
  "GP12mkp1-93u:3925": "yatendriyatvamāvāse naikasmin vasatiściram // MarkP_28.29 //",
  "GP12mkp1-93u:3926": "anārambhastathāhāro bhaikṣānnenaikakālinā /",
  "GP12mkp1-93u:3927": "ātmajñānāvabodhecchā tathā cātmāvalokanam // MarkP_28.30 //",
  "GP12mkp1-93u:3928": "caturthe tvāśrame dharmo mayāyaṃ te niveditaḥ /",
  "GP12mkp1-93u:3929": "sāmānyamanyavarṇānāmāśramāṇāñca me śṛṇu // MarkP_28.31 //",
  "GP12mkp1-93u:3930": "satyaṃ śaucamahiṃsā ca anasūyā tathā kṣamā /",
  "GP12mkp1-93u:3931": "ānṛśaṃsyamakārpaṇyaṃ santoṣaścāṣṭamo guṇaḥ // MarkP_28.32 //",
  "GP12mkp1-93u:3932": "ete saṃkṣepataḥ proktā dharmā varṇāśrameṣu te /",
  "GP12mkp1-93u:3933": "eteṣu ca svadharmeṣu sveṣu tiṣṭhet samantataḥ // MarkP_28.33 //",
  "GP12mkp1-93u:3934": "yaścollaṅghya svakaṃ dharmaṃ svavarṇāśramasaṃjñitam /",
  "GP12mkp1-93u:3935": "naro 'nyathā pravarteta sa daṇḍyo bhūbhṛto bhavet // MarkP_28.34 //",
  "GP12mkp1-93u:3936": "ye ca svadharmasantyāgāt pāpaṃ kurvanti mānavāḥ /",
  "GP12mkp1-93u:3937": "upekṣatastān nṛpateriṣṭāpūrtaṃ praṇaśyati // MarkP_28.35 //",
  "GP12mkp1-93u:3938": "tasmādrājñā prayatnena sarve varṇāḥ svadharmataḥ /",
  "GP12mkp1-93u:3939": "pravartanto 'nyathā daṇḍyāḥ sthāpyāścaiva svakarmasu // MarkP_28.36 //",
  "GP12mkp1-93u:3940": "iti śrīmārkaṇḍeyapurāṇe putrānuśāsane madālasāvākyaṃ nāmāṣṭāviṃśo 'dhyāyaḥ",
  "GP12mkp1-93u:3941": "_____________________________________________________________",
  "GP12mkp1-93u:3942": "#1",
  "GP12mkp1-93u:3943": "ūnatriṃśo 'dhyāyaḥ",
  "GP12mkp1-93u:3944": "alarka uvāca",
  "GP12mkp1-93u:3945": "yat kāryaṃ puruṣāṇāñca gārhasthyamanuvartatām /",
  "GP12mkp1-93u:3946": "bandhaśca syādakaraṇe kriyāyā yasya cocchritiḥ // MarkP_29.1 //",
  "GP12mkp1-93u:3947": "upakārāya yannṛṇāṃ yacca varjyaṃ gṛhe satā /",
  "GP12mkp1-93u:3948": "yathā ca kriyate tanme yathāvat pṛcchato vada // MarkP_29.2 //",
  "GP12mkp1-93u:3949": "madālasovāca",
  "GP12mkp1-93u:3950": "vatsa ! gārhasthyamādāya naraḥ sarvamidaṃ jagat /",
  "GP12mkp1-93u:3951": "puṣṇāti tena lokāṃśca sa jayatyabhivāñchitān // MarkP_29.3 //",
  "GP12mkp1-93u:3952": "pitaro munayo devā bhūtāni manujāstathā /",
  "GP12mkp1-93u:3953": "kṛmikīṭapataṅgāśca vayāṃsi paśavo 'surāḥ // MarkP_29.4 //",
  "GP12mkp1-93u:3954": "gṛhasthamupajīvanti tatastṛptiṃ prayānti ca /",
  "GP12mkp1-93u:3955": "mukhaṃ cāsya nirīkṣante api no dāsyatīti vai // MarkP_29.5 //",
  "GP12mkp1-93u:3956": "sarvasyādhārabhūteyaṃ vatsa ! dhenustrayīmayī /",
  "GP12mkp1-93u:3957": "yasyāṃ pratiṣṭhitaṃ viśvaṃ viśvahetuśca yā matā // MarkP_29.6 //",
  "GP12mkp1-93u:3958": "ṛkpṛṣṭhāsau yajurmadhyā sāmavaktraśirodharā /",
  "GP12mkp1-93u:3959": "iṣṭāpūrtaviṣāṇā ca sādhusūktatanūruhā // MarkP_29.7 //",
  "GP12mkp1-93u:3960": "śāntipuṣṭiśakṛnmūtrā varṇapādapratiṣṭhitā /",
  "GP12mkp1-93u:3961": "ājīvyamānā jagatāṃ sākṣayā nāpacīyate // MarkP_29.8 //",
  "GP12mkp1-93u:3962": "svāhākārasvadhākārau vaṣaṭkāraśca putraka ! /",
  "GP12mkp1-93u:3963": "hantakārastathā cānyastasyāḥstanacatuṣṭayam // MarkP_29.9 //",
  "GP12mkp1-93u:3964": "svāhākāraṃ stanaṃ devāḥ pitaraśca svadhāmayam /",
  "GP12mkp1-93u:3965": "munayaśca vaṣaṭkāraṃ devabhūtasuretarāḥ // MarkP_29.10 //",
  "GP12mkp1-93u:3966": "hantakāraṃ manuṣyāśca pibanti satataṃ stanam /",
  "GP12mkp1-93u:3967": "evamāpyāyayatyeṣā vatsa ! dhenustrayīmayī // MarkP_29.11 //",
  "GP12mkp1-93u:3968": "teṣāmucchedakartā ca yo naro 'tyantapāpakṛt /",
  "GP12mkp1-93u:3969": "sa tamasyāndhatāmistre tāmistre ca nimajjati // MarkP_29.12 //",
  "GP12mkp1-93u:3970": "yaścemāṃ mānavo dhenuṃ svairvatsairamarādibhiḥ /",
  "GP12mkp1-93u:3971": "pāyayatyucite kāle sa svargāyopapadyate // MarkP_29.13 //",
  "GP12mkp1-93u:3972": "tasmāt putra ! manuṣyeṇa devarṣipitṛmānavāḥ /",
  "GP12mkp1-93u:3973": "bhūtāni cānudivasaṃ poṣyāṇi svatanuryathā // MarkP_29.14 //",
  "GP12mkp1-93u:3974": "tasmāt strātaḥ śucirbhūtvā devarṣipitṛtarpaṇam /",
  "GP12mkp1-93u:3975": "prajāpatestathaivādibhaḥ kāle kuryāt samāhitaḥ // MarkP_29.15 //",
  "GP12mkp1-93u:3976": "sumanogandhapuṣpaiśca devānabhyarcya mānavaḥ /",
  "GP12mkp1-93u:3977": "tato 'gnestarpaṇaṃ kuryāddeyāśca balayastathā // MarkP_29.16 //",
  "GP12mkp1-93u:3978": "brahmaṇe gṛhamadhye tu viśvedevebhya eva ca /",
  "GP12mkp1-93u:3979": "dhanvantariṃ samuddiśya prāgudīcyāṃ baliṃ kṣipet // MarkP_29.17 //",
  "GP12mkp1-93u:3980": "prācyāṃ śakrāya yāmyāyāṃ yamāya balimāharet /",
  "GP12mkp1-93u:3981": "pratīcyāṃ varuṇāyātha somāyottarato balim // MarkP_29.18 //",
  "GP12mkp1-93u:3982": "dadyāddhātre vidhātre baliṃ dvāre gṛhasya tu /",
  "GP12mkp1-93u:3983": "aryamṇe 'tha bahirdadyād gṛhebhyaśca samantataḥ // MarkP_29.19 //",
  "GP12mkp1-93u:3984": "naktañcarebhyo bhūtebhyo balimākāśato haret /",
  "GP12mkp1-93u:3985": "pitṝṇāṃ nirvapeccaiva dakṣiṇābhimukhasthitaḥ // MarkP_29.20 //",
  "GP12mkp1-93u:3986": "gṛhasthastatparo bhūtvā susamāhitamānasaḥ /",
  "GP12mkp1-93u:3987": "tatastoyamupādāya teṣvevācamanāya vai // MarkP_29.21 //",
  "GP12mkp1-93u:3988": "sthāneṣu nikṣipet prājñastāstā uddiśya devatāḥ /",
  "GP12mkp1-93u:3989": "evaṃ gṛhabaliṃ kṛtvā gṛhe hṛhapatiḥ śuciḥ // MarkP_29.22 //",
  "GP12mkp1-93u:3990": "āpyāyanāya bhūtānāṃ kuryādutsargamādarāt /",
  "GP12mkp1-93u:3991": "śvabhyaśca śvapacebhyaśca vayobhyaścāvaped bhuvi // MarkP_29.23 //",
  "GP12mkp1-93u:3992": "vaiśvadevaṃ hi nāmaitat sāyaṃ prātarudāhṛtam /",
  "GP12mkp1-93u:3993": "ācamya ca tataḥ kuryāt prājño dvārāvalokanam // MarkP_29.24 //",
  "GP12mkp1-93u:3994": "muhūrtasyāṣṭamaṃ bhāgamudīkṣyo 'pyatithirbhavet /",
  "GP12mkp1-93u:3995": "atithiṃ tatra samprāptamannādyenodakena ca // MarkP_29.25 //",
  "GP12mkp1-93u:3996": "sampūjayedyathāśakti gandhapuṣpādibhistathā /",
  "GP12mkp1-93u:3997": "na mitramatithiṃ kuryānnaikagrāmanivāsinam // MarkP_29.26 //",
  "GP12mkp1-93u:3998": "ajñātakulanāmānaṃ tatkālasamupasthitam /",
  "GP12mkp1-93u:3999": "bubhukṣumāgataṃ śrāntaṃ yācamānamakiñcanam // MarkP_29.27 //",
  "GP12mkp1-93u:4000": "brāhmaṇaṃ prāhuratithiṃ sa pūjyaḥ śaktito budhaiḥ /",
  "GP12mkp1-93u:4001": "na pṛcched gotracaraṇaṃ svādhyāyañcāpi paṇḍitaḥ // MarkP_29.28 //",
  "GP12mkp1-93u:4002": "śobhanāśobhanākāraṃ taṃ manyeta prajāpatim /",
  "GP12mkp1-93u:4003": "anityaṃ hi sthito yasmāt tasmādatithirucyate // MarkP_29.29 //",
  "GP12mkp1-93u:4004": "tasmiṃstṛpte nṛyajñotthādṛṇānmucyed gṛhāśramī /",
  "GP12mkp1-93u:4005": "tasmād adattvā yo bhuṅkte svayaṃ kilviṣabhuṅnaraḥ // MarkP_29.30 //",
  "GP12mkp1-93u:4006": "sa pāpaṃ kevalaṃ bhuṅkte purīṣañcānyajanmani /",
  "GP12mkp1-93u:4007": "atithiryasya bhagnāśo gṛhāt pratinivartate // MarkP_29.31 //",
  "GP12mkp1-93u:4008": "sa dattvā duṣkṛtaṃ tasmai puṇyamādāya gacchati /",
  "GP12mkp1-93u:4009": "apyambuśākadānena yadvāpyaśnāti sa svayam // MarkP_29.32 //",
  "GP12mkp1-93u:4010": "pūjayet tu naraḥ śaktyā tenaivātithimādarāt /",
  "GP12mkp1-93u:4011": "kuryāccāharahaḥ śrāddhamannādyenodakena ca // MarkP_29.33 //",
  "GP12mkp1-93u:4012": "pitṝnuddiśya viprāṃśca bhojayedviprameva vā /",
  "GP12mkp1-93u:4013": "annasyāgraṃ taduddhṛtya brāhmaṇāyopapādayet // MarkP_29.34 //",
  "GP12mkp1-93u:4014": "bhikṣāñca yācatāṃ dadyāt parivrāḍbrahmacāriṇām /",
  "GP12mkp1-93u:4015": "grāsapramāṇā bhikṣā syādagraṃ grāsacatuṣṭayam // MarkP_29.35 //",
  "GP12mkp1-93u:4016": "agraṃ caturguṇaṃ prāhurhantakāraṃ dvijottamāḥ /",
  "GP12mkp1-93u:4017": "bhojanaṃ hantakāraṃ vā agraṃ bhikṣāmathāpi vā // MarkP_29.36 //",
  "GP12mkp1-93u:4018": "adattvā tu na bhoktavyaṃ yathāvibhavamātmanaḥ /",
  "GP12mkp1-93u:4019": "pūjayitvātithīniṣṭān jñātīn bandhūṃstathārthinaḥ // MarkP_29.37 //",
  "GP12mkp1-93u:4020": "vikalān bālavṛddhāṃśca bhojayeccāturāṃstathā /",
  "GP12mkp1-93u:4021": "vāñchate kṣutparītātmā yaccānyo 'nnamakiñcanaḥ // MarkP_29.38 //",
  "GP12mkp1-93u:4022": "kuṭumbinā bhojanīyaḥ samarthe vibhave sati /",
  "GP12mkp1-93u:4023": "śrīmantaṃ jñātimāsādya yo jñātiravasīdati // MarkP_29.39 //",
  "GP12mkp1-93u:4024": "sīdatā yad kṛtaṃ tena tat pāpaṃ sa samaśnute /",
  "GP12mkp1-93u:4025": "sāyaṃ caiva vidhiḥ kāryaḥ sūryoḍhaṃ tatra cātithim // MarkP_29.40 //",
  "GP12mkp1-93u:4026": "pūjayīta yathāśakti śayanāsanabhojanaiḥ /",
  "GP12mkp1-93u:4027": "evamuddavahatastāta ! gārhasthyaṃ bhāramāhitam // MarkP_29.41 //",
  "GP12mkp1-93u:4028": "skandhe vidhātā devāśca pitaraśca maharṣayaḥ /",
  "GP12mkp1-93u:4029": "śreyo 'bhivarṣiṇaḥ sarve tathaivātithibāndhavāḥ // MarkP_29.42 //",
  "GP12mkp1-93u:4030": "paśupakṣigaṇāstṛptā ye cānye sūkṣmakīṭakāḥ /",
  "GP12mkp1-93u:4031": "gāthāścātra mahābhāga ! svayamatriragāyata // MarkP_29.43 //",
  "GP12mkp1-93u:4032": "tā śṛṇuṣva mahābhāga ! gṛhasthāśramasaṃsthitāḥ /",
  "GP12mkp1-93u:4033": "devān pitṝṃścātithīṃśca tadvat sampūjya bāndhavān // MarkP_29.44 //",
  "GP12mkp1-93u:4034": "jāmayaśca guruñcaiva gṛhastho vibhave sati /",
  "GP12mkp1-93u:4035": "śvabhyaśca śvapacebhyaśca vayobhyaścāvaped bhuvi // MarkP_29.45 //",
  "GP12mkp1-93u:4036": "vaiśvadevaṃ hi nāmaitat kuryāt sāyaṃ tathā dine /",
  "GP12mkp1-93u:4037": "māṃsamannaṃ tathā śākaṃ gṛhe yaccopasādhitam /",
  "GP12mkp1-93u:4038": "na ca tat svayamaśnīyādvidhivadyanna nirvapet // MarkP_29.46 //",
  "GP12mkp1-93u:4039": "iti śrīmārkaṇḍeyapurāṇe madālasopadeśo nāmonatriṃśo 'dhyāyaḥ",
  "GP12mkp1-93u:4040": "_____________________________________________________________",
  "GP12mkp1-93u:4041": "triṃśo 'dhyāyaḥ",
  "GP12mkp1-93u:4042": "madālasovāca",
  "GP12mkp1-93u:4043": "nityaṃ naimittakañcaiva nityanaimittikaṃ tathā /",
  "GP12mkp1-93u:4044": "gṛhasthasya tu yat karma tanniśāmaya putraka ! // MarkP_30.1 //",
  "GP12mkp1-93u:4045": "pañcayajñāśritaṃ nityaṃ yadetat kathitaṃ tava /",
  "GP12mkp1-93u:4046": "naimittikaṃ tathaivānyat putrajanmakriyādikam // MarkP_30.2 //",
  "GP12mkp1-93u:4047": "nityanaimittikaṃ jñeyaṃ parvaśrāddhādi paṇḍitaiḥ /",
  "GP12mkp1-93u:4048": "tatra naimittikaṃ vakṣye śrāddhamabhyudayaṃ tava // MarkP_30.3 //",
  "GP12mkp1-93u:4049": "putrajanmani yatkāryaṃ jātakarmasamaṃ naraiḥ /",
  "GP12mkp1-93u:4050": "vivāhādau ca kartavyaṃ sarvaṃ samyak krimoditam // MarkP_30.4 //",
  "GP12mkp1-93u:4051": "pitaraścātra sampūjyāḥ khyātā nāndīmukhāstu ye /",
  "GP12mkp1-93u:4052": "piṇḍāṃśca dadhisaṃmiśrān dadyād yavasamanvitān // MarkP_30.5 //",
  "GP12mkp1-93u:4053": "udaṅmukhaḥ prāṅmukho vā yajamānaḥ samāhitaḥ /",
  "GP12mkp1-93u:4054": "vaiśvadevavihīnaṃ tat kecidicchanti mānavāḥ // MarkP_30.6 //",
  "GP12mkp1-93u:4055": "yugmāścātra dvijāḥ kāryāste ca pūjyāḥ pradakṣiṇam /",
  "GP12mkp1-93u:4056": "etannaimittikaṃ vṛddhau tathānyaccaurdhvadehikam // MarkP_30.7 //",
  "GP12mkp1-93u:4057": "mṛtāhani ca kartavyamekoddiṣṭaṃ śṛṇuṣva tat /",
  "GP12mkp1-93u:4058": "daivahīnaṃ tathā kāryaṃ tathaivaikapavitrakam // MarkP_30.8 //",
  "GP12mkp1-93u:4059": "āvāhanaṃ na kartavyamagnaukaraṇavarjitam /",
  "GP12mkp1-93u:4060": "pretasya piṇḍamekañca dadyāducchiṣṭasannidhau // MarkP_30.9 //",
  "GP12mkp1-93u:4061": "tilodakaṃ cāpasavyaṃ tannāmasmaraṇānvitam /",
  "GP12mkp1-93u:4062": "akṣayyamamukasyeti sthāne vipravisarjane // MarkP_30.10 //",
  "GP12mkp1-93u:4063": "abhiraṇyatāmiti brūyād brūyuste 'bhiratāḥ sma ha /",
  "GP12mkp1-93u:4064": "pratimāsaṃ bhavedetat kāryamā vatsaraṃ naraiḥ // MarkP_30.11 //",
  "GP12mkp1-93u:4065": "atha saṃvatsare pūrṇe yadā vā kriyate naraiḥ /",
  "GP12mkp1-93u:4066": "sapiṇḍīkaraṇaṃ kāryaṃ tasyāpi vidhirucyate // MarkP_30.12 //",
  "GP12mkp1-93u:4067": "taccāpi daivarahitamekārghyaikapavitrakam /",
  "GP12mkp1-93u:4068": "naivāgnaukaraṇaṃ tatra taccāvāhanavarjitam // MarkP_30.13 //",
  "GP12mkp1-93u:4069": "apasavyañca tatrāpi bhojayedayujo dvijān /",
  "GP12mkp1-93u:4070": "viśeṣastatra cānyo 'sti pratimāsaṃ kriyādhikaḥ // MarkP_30.14 //",
  "GP12mkp1-93u:4071": "taṃ kathyamānamekāgro vadantyā me niśāmaya /",
  "GP12mkp1-93u:4072": "tilagandhodakairyuktaṃ tatra pātracatuṣṭayam // MarkP_30.15 //",
  "GP12mkp1-93u:4073": "kuryāt pitṝṇāṃ tritayamekaṃ pretasya putraka /",
  "GP12mkp1-93u:4074": "pātratraye pretapātramarghyañcaiva prasecayet // MarkP_30.16 //",
  "GP12mkp1-93u:4075": "ye samānā iti japan pūrvavaccheṣamācaret /",
  "GP12mkp1-93u:4076": "strīṇāmapyevamevaitadekīddiṣṭamudāhṛtam // MarkP_30.17 //",
  "GP12mkp1-93u:4077": "sapiṇḍīkaraṇaṃ tāsāṃ putrābhāve na vidyate /",
  "GP12mkp1-93u:4078": "pratisaṃvatsaraṃ kāryamekoddiṣṭaṃ naraiḥ striyāḥ // MarkP_30.18 //",
  "GP12mkp1-93u:4079": "mṛtāhani yathānyāyaṃ nṛṇāṃ yadvadihoditam /",
  "GP12mkp1-93u:4080": "putrābhāve sapiṇḍāstu tadabhāve sahodakāḥ // MarkP_30.19 //",
  "GP12mkp1-93u:4081": "mātuḥ sapiṇḍā ye ca syurye ca mātuḥ sahodakāḥ /",
  "GP12mkp1-93u:4082": "kuryurenaṃ vidhiṃ samyagaputrasya sutāsutaḥ // MarkP_30.20 //",
  "GP12mkp1-93u:4083": "kuryurmātāmahāyaivaṃ putrikāstanayāstathā /",
  "GP12mkp1-93u:4084": "dvyāmuṣyāyaṇasaṃjñāstu mātāmahapitāmahān // MarkP_30.21 //",
  "GP12mkp1-93u:4085": "pūjayeyuryathānyāyaṃ śrāddhairnaimittikairapi /",
  "GP12mkp1-93u:4086": "sarvābhāve striyaḥ kuryuḥ svabhartṝṇāmamantrakam // MarkP_30.22 //",
  "GP12mkp1-93u:4087": "tadabhāve ca nṛpatiḥ kārayet svakuṭumbinā /",
  "GP12mkp1-93u:4088": "tajjātīyairnaraiḥ samyāg dāhādyāḥ sakalāḥ kriyāḥ // MarkP_30.23 //",
  "GP12mkp1-93u:4089": "sarveṣāmeva varṇānāṃ bāndhavo nṛpatiryataḥ /",
  "GP12mkp1-93u:4090": "etāste kathitā vatsa ! nityanaimittakāstathā // MarkP_30.24 //",
  "GP12mkp1-93u:4091": "kriyāṃ śrāddhāśrayāmanyāṃ nityanaimittikīṃ śṛṇu /",
  "GP12mkp1-93u:4092": "darśastatra nimittaṃ vai kālaścandrakṣayātmakaḥ /",
  "GP12mkp1-93u:4093": "nityātāṃ niyataḥ kālastasyāḥ saṃsūcayatyatha // MarkP_30.25 //",
  "GP12mkp1-93u:4094": "iti śrīmārkaṇḍeyapurāṇe alarkānuśāsane naimittikādiśrāddhakalpo nāma triṃśo 'dhyāyaḥ",
  "GP12mkp1-93u:4095": "_____________________________________________________________",
  "GP12mkp1-93u:4096": "ekatriṃśo 'dhyāyaḥ",
  "GP12mkp1-93u:4097": "madālasovāca",
  "GP12mkp1-93u:4098": "sapiṇḍīkaraṇādūrdhvaṃ pituryaḥ prapitāmahaḥ /",
  "GP12mkp1-93u:4099": "sa tu lepabhujo yāti praluptaḥ pitṛpiṇḍataḥ // MarkP_31.1 //",
  "GP12mkp1-93u:4100": "teṣāmanyaścaturtho yaḥ putralepabhujānnabhuk /",
  "GP12mkp1-93u:4101": "so 'pi sambandhato hīnamupabhogaṃ prapadyate // MarkP_31.2 //",
  "GP12mkp1-93u:4102": "pitā pitāmahaścaiva tathaiva prapitāmahaḥ /",
  "GP12mkp1-93u:4103": "piṇḍasambandhino hyete vijñeyāḥ puruṣāstrayaḥ // MarkP_31.3 //",
  "GP12mkp1-93u:4104": "tepasambandhinaścānye pitāmahapitāmahāt /",
  "GP12mkp1-93u:4105": "prabhṛtyuktāstrayasteṣāṃ yajamānaśca saptamaḥ // MarkP_31.4 //",
  "GP12mkp1-93u:4106": "ityeṣa mu nabhiḥ proktaḥ sambandhaḥ sāptapauruṣaḥ /",
  "GP12mkp1-93u:4107": "yajamānāt prabhṛtyūrdhvamanulepabhujastathā // MarkP_31.5 //",
  "GP12mkp1-93u:4108": "tato 'nye pūrvajāḥ sarve ye cānye narakaukasaḥ /",
  "GP12mkp1-93u:4109": "ye ca tiryaktvamāpannā ye ca bhūtādisaṃsthitāḥ // MarkP_31.6 //",
  "GP12mkp1-93u:4110": "tān sarvān yajamāno vai śrāddhaṃ kurvan yathāvidhi /",
  "GP12mkp1-93u:4111": "samāpyāyayate vatsa ! yena yena śṛṇuṣva tat // MarkP_31.7 //",
  "GP12mkp1-93u:4112": "annaprakiraṇaṃ yat tu manuṣyaiḥ kriyate bhuvi /",
  "GP12mkp1-93u:4113": "tena tṛtpimupāyānti ye piśācatvamāgatāḥ // MarkP_31.8 //",
  "GP12mkp1-93u:4114": "yadambu strānavastrotthaṃ bhūmau patati putraka ! /",
  "GP12mkp1-93u:4115": "tena ye tarutāṃ prāptāsteṣāṃ tṛptiḥ prajāyate // MarkP_31.9 //",
  "GP12mkp1-93u:4116": "yāstu gātrāmbukaṇikāḥ patanti dharaṇītale /",
  "GP12mkp1-93u:4117": "tābhirāpyāyanaṃ teṣāṃ ye devatvaṃ kule gatāḥ // MarkP_31.10 //",
  "GP12mkp1-93u:4118": "uddhṛteṣvatha piṇḍeṣu yāścānnakaṇikā bhuvi /",
  "GP12mkp1-93u:4119": "tābhirāpyāyanaṃ prāptā ye tiryakatvaṃ kule gatāḥ // MarkP_31.11 //",
  "GP12mkp1-93u:4120": "ye vādagdhāḥ kule bālāḥ kriyāyogyā hyasaṃskṛtāḥ /",
  "GP12mkp1-93u:4121": "vipannāste 'nnavikira-saṃmārjanajalāśinaḥ // MarkP_31.12 //",
  "GP12mkp1-93u:4122": "bhuktvā cācāmatāṃ yacca jalaṃ yaccāṅghrisecane /",
  "GP12mkp1-93u:4123": "brāhmaṇānāṃ tathaivānye tena tṛptiṃ prayānti vai // MarkP_31.13 //",
  "GP12mkp1-93u:4124": "evaṃ yo yajamānasya yaśca teṣāṃ dvijanmanām /",
  "GP12mkp1-93u:4125": "kaścijjalānnavikṣepaḥ śucirucchiṣṭa eva vā // MarkP_31.14 //",
  "GP12mkp1-93u:4126": "tenānye tatkule tatra tattadyonyantaraṃ gatāḥ /",
  "GP12mkp1-93u:4127": "prayāntyāpyāyanaṃ vatsa ! samyak śrāddhakriyāvatām // MarkP_31.15 //",
  "GP12mkp1-93u:4128": "anyāyopārjitairarthairyacchrāddhaṃ kriyate naraiḥ /",
  "GP12mkp1-93u:4129": "tṛpyante tena cāṇḍālapukkasādyāsu yoniṣu // MarkP_31.16 //",
  "GP12mkp1-93u:4130": "evamāpyāyanaṃ vatsa ! bahūnāmiha bāndhavaiḥ /",
  "GP12mkp1-93u:4131": "śrāddhaṃ kurvadibharannāmbubindukṣepeṇa jāyate // MarkP_31.17 //",
  "GP12mkp1-93u:4132": "tasmācchrāddhaṃ naro bhaktyā śākairapi yathāvidhi /",
  "GP12mkp1-93u:4133": "kurvota kurvataḥ śrāddhaṃ kule kaścinna sīdati // MarkP_31.18 //",
  "GP12mkp1-93u:4134": "tasya kālānahaṃ vakṣye nityanaimittikātmakān /",
  "GP12mkp1-93u:4135": "vidhinā yena ca naraiḥ kriyate tannibodha me // MarkP_31.19 //",
  "GP12mkp1-93u:4136": "kāryaṃ śrāddhamamāvāsyāṃ māsi māsyuḍupakṣaye /",
  "GP12mkp1-93u:4137": "tathāṣṭakāsvapyavaśyamicchākālaṃ nibodha me // MarkP_31.20 //",
  "GP12mkp1-93u:4138": "viśiṣṭabrāhmaṇaprāptau sūryendugrahaṇe 'yane /",
  "GP12mkp1-93u:4139": "viṣuve ravisaṃkrāntau vyatipāte ca putraka // MarkP_31.21 //",
  "GP12mkp1-93u:4140": "śrāddhārhadravyasamprāptau tathā duḥsvapnadarśane /",
  "GP12mkp1-93u:4141": "janmarkṣagrahapīḍāsu śrāddhaṃ kurvota cecchayā // MarkP_31.22 //",
  "GP12mkp1-93u:4142": "viśiṣṭaḥ śrotriyo yogī vedavijjyeṣṭhasāmagaḥ /",
  "GP12mkp1-93u:4143": "triṇāciketastrimadhustrisuparṇaḥ ṣaḍaṅgavit // MarkP_31.23 //",
  "GP12mkp1-93u:4144": "dauhitraṛtvigjāmātṛsvastrīyāḥ śvaśurastathā /",
  "GP12mkp1-93u:4145": "pañcāgnikarmaniṣṭhaśca taponiṣṭho 'tha mātulaḥ // MarkP_31.24 //",
  "GP12mkp1-93u:4146": "mātāpitṛparāścaiva śiṣyasambandhibāndhavāḥ /",
  "GP12mkp1-93u:4147": "ete dvijottamāḥ śrāddhe samastāḥ ketanakṣamāḥ // MarkP_31.25 //",
  "GP12mkp1-93u:4148": "avakīrṇo tathā rogī nyūne cāṅge tathādhike /",
  "GP12mkp1-93u:4149": "paunarbhavastathā kāṇaḥ kuṇḍo golo 'tha putraka // MarkP_31.26 //",
  "GP12mkp1-93u:4150": "mitradhruk kunakhī klībaḥ śyāvadanto nirākṛtiḥ /",
  "GP12mkp1-93u:4151": "abiśastastu tātena piśunaḥ somavikrayī // MarkP_31.27 //",
  "GP12mkp1-93u:4152": "kanyādūṣayitā vaidyo gurupitrostathojjhakaḥ /",
  "GP12mkp1-93u:4153": "bhṛtakādhyāpako 'mitraḥ parapūrvāpatistathā // MarkP_31.28 //",
  "GP12mkp1-93u:4154": "vedojjho 'thāgnisantyāgī vṛṣalīpatidūṣitaḥ /",
  "GP12mkp1-93u:4155": "tathānye ca vikarmasthā varjyāḥ pitryeṣu vai dvijāḥ // MarkP_31.29 //",
  "GP12mkp1-93u:4156": "nimantrayeta pūrvedyuḥ pūrvoktān dvijasattamān /",
  "GP12mkp1-93u:4157": "daive niyoge pitrye ca tāṃstathaivopakalpayet // MarkP_31.30 //",
  "GP12mkp1-93u:4158": "taiśca saṃyatibhirbhāvyaṃ yaśca śrāddhaṃ kariṣyati /",
  "GP12mkp1-93u:4159": "śrāddhaṃ dattvā ca bhuktvā ca maithunaṃ yo 'nugacchati // MarkP_31.31 //",
  "GP12mkp1-93u:4160": "pitarastu tayormāsaṃ tasmina retasi śerate /",
  "GP12mkp1-93u:4161": "gatvā ca yoṣitaṃ śrāddhe yo bhuṅkte yaśca gacchati // MarkP_31.32 //",
  "GP12mkp1-93u:4162": "retomūtrakṛtāhārāstanmāsaṃ pitarastayoḥ /",
  "GP12mkp1-93u:4163": "tasmāttu prathamaṃ kāryaṃ prājñenopanimantraṇam // MarkP_31.33 //",
  "GP12mkp1-93u:4164": "aprāptau taddine cāpi varjyā yoṣitprasaṅginaḥ /",
  "GP12mkp1-93u:4165": "bhikṣārthamāgatān vāpi kāle saṃyamino yatīn // MarkP_31.34 //",
  "GP12mkp1-93u:4166": "bhojayet praṇipātādyaiḥ prāsādya yatamānasaḥ /",
  "GP12mkp1-93u:4167": "yathaiva śuklapakṣādvai pitṝṇāmasitaḥ priyaḥ // MarkP_31.35 //",
  "GP12mkp1-93u:4168": "tathāparāhnaḥ pūrvāhnāt pitṝṇāmatirityate /",
  "GP12mkp1-93u:4169": "saṃpūjya svāgatenaitānabhyupetān gṛhe dvijān // MarkP_31.36 //",
  "GP12mkp1-93u:4170": "pavitrapāṇirācāntānāsaneṣūpaveśayet /",
  "GP12mkp1-93u:4171": "pitṝṇāmayujaḥ kāmaṃ yugmān daive dvijottamān // MarkP_31.37 //",
  "GP12mkp1-93u:4172": "ekaikaṃ vā pitṝṇāñca devānāñca svaśaktitaḥ /",
  "GP12mkp1-93u:4173": "tathā mātāmahānāñca tulyaṃ vā vaiśvadevikam // MarkP_31.38 //",
  "GP12mkp1-93u:4174": "pṛthak tayostathā cānye kecidicchanti mānavāḥ /",
  "GP12mkp1-93u:4175": "prāṅmukhāndaivasaṅkalpān paitryān kuryādudaṅmukhān // MarkP_31.39 //",
  "GP12mkp1-93u:4176": "tathaiva mātāmahānāṃ vidhirukto manīṣibhiḥ /",
  "GP12mkp1-93u:4177": "viṣṭarārthe kuśān dattvā pūjya cārghyādinā budhaḥ // MarkP_31.40 //",
  "GP12mkp1-93u:4178": "pavitrakādi vai dattvā tebhyo 'nujñāmavāpya ca /",
  "GP12mkp1-93u:4179": "kuryādāvāhanaṃ prājño devānāṃ mantrato dvijaḥ // MarkP_31.41 //",
  "GP12mkp1-93u:4180": "yavāmbhobhistathā cārghyaṃ dattvā vai vaiśvadevikam /",
  "GP12mkp1-93u:4181": "gandhamālyāmbudhūpañca dattvā samyak sadipakam // MarkP_31.42 //",
  "GP12mkp1-93u:4182": "apasavyaṃ pitṝṇāñca sarvamevopakalpayet /",
  "GP12mkp1-93u:4183": "darbhāṃśca dviguṇān dattvā tebhyo 'nujñāmavāpya ca // MarkP_31.43 //",
  "GP12mkp1-93u:4184": "mantrapūrvaṃ pitṝṇāñca kuryādāvāhanaṃ budhaḥ /",
  "GP12mkp1-93u:4185": "apasavyaṃ tathā cārghyaṃ yavārthañca tathā tilaiḥ // MarkP_31.44 //",
  "GP12mkp1-93u:4186": "niṣpādayenmahābhāga ! pitṝṇaṃ prīṇane rataḥ /",
  "GP12mkp1-93u:4187": "agnau kāryamanujñātaḥ kuruṣveti tato dvijaiḥ // MarkP_31.45 //",
  "GP12mkp1-93u:4188": "juhuyādvyañjanakṣāravarjyamannaṃ yathāvidhi /",
  "GP12mkp1-93u:4189": "agnaye kavyavāhāya svaheti prathamāhutiḥ // MarkP_31.46 //",
  "GP12mkp1-93u:4190": "somāya vai pitṛmate svāhetyanyā tathā bhavet /",
  "GP12mkp1-93u:4191": "yamāya pretapataye svāheti tritayāhutiḥ // MarkP_31.47 //",
  "GP12mkp1-93u:4192": "hutāvaśiṣṭaṃ dadyācca bhājaneṣu dvijanmanām /",
  "GP12mkp1-93u:4193": "bhājanālambhanaṃ kṛtvā dadyāccānnaṃ yathāvidhi // MarkP_31.48 //",
  "GP12mkp1-93u:4194": "yathā sukhaṃ juṣadhvaṃ bho iti vācyamaniṣṭhuram /",
  "GP12mkp1-93u:4195": "bhuñjīraṃśca tataste 'pi taccittā mauninaḥ sukham // MarkP_31.49 //",
  "GP12mkp1-93u:4196": "yadyadiṣṭacatamaṃ teṣāṃ tattadannamasatvaram /",
  "GP12mkp1-93u:4197": "akrudhyaṃśca naro dadyāt sambhavena pralobhayan // MarkP_31.50 //",
  "GP12mkp1-93u:4198": "rakṣoghrāṃśca japenmantrāṃstilaiśca vikirenmahīm /",
  "GP12mkp1-93u:4199": "siddhārthakaiśca rakṣārthaṃ śrāddhaṃ hi pracuracchalam // MarkP_31.51 //",
  "GP12mkp1-93u:4200": "pṛṣṭaistṛptaiśca tṛptāḥ stha tṛptāḥ sma iti vādibhiḥ /",
  "GP12mkp1-93u:4201": "anujñāto narastvannaṃ prakiret bhuvi sarvataḥ // MarkP_31.52 //",
  "GP12mkp1-93u:4202": "tadvadācamanārthāya dadyādāpaḥ sakṛt sakṛt /",
  "GP12mkp1-93u:4203": "anujñāñca tataḥ prāpya yatavākkāyamānasaḥ // MarkP_31.53 //",
  "GP12mkp1-93u:4204": "satilena tato 'nnena piṇḍān savyena putraka ! /",
  "GP12mkp1-93u:4205": "pitanuddiśya darbheṣu dadyāducchiṣṭasannidhau // MarkP_31.54 //",
  "GP12mkp1-93u:4206": "pitṛtīrthena toyañca dadyāttebhyaḥ samāhitaḥ /",
  "GP12mkp1-93u:4207": "pitṝniddiśya yadbhaktyā yajamāno nṛpātmaja // MarkP_31.55 //",
  "GP12mkp1-93u:4208": "tadvanmātāmahānāñca dattvā piṇḍān yathāvidhi /",
  "GP12mkp1-93u:4209": "gandhamālyādisaṃyuktaṃ dadyādācamanaṃ tataḥ // MarkP_31.56 //",
  "GP12mkp1-93u:4210": "dattvā ca takṣiṇāṃ śaktyā susvadhāstviti tān vadet /",
  "GP12mkp1-93u:4211": "taiśca tuṣṭaistathetyuktvā vācayedvaiśvadevikān // MarkP_31.57 //",
  "GP12mkp1-93u:4212": "prīyantāmiti bhadraṃ vo viśvedevā itīrayen /",
  "GP12mkp1-93u:4213": "tatheti cokte tairvipraiḥ prārthanīyāstadāśiṣaḥ // MarkP_31.58 //",
  "GP12mkp1-93u:4214": "visarjayet priyāṇyuktvā praṇipatya ca bhaktitaḥ /",
  "GP12mkp1-93u:4215": "ādvāramanugaccheccāgaccheccānupramoditaḥ // MarkP_31.59 //",
  "GP12mkp1-93u:4216": "tato nityakriyāṃ kuryād bhojayecca tathātithīn /",
  "GP12mkp1-93u:4217": "nityakriyāṃ pitṝṇāñca kecidicchanti sattamāḥ // MarkP_31.60 //",
  "GP12mkp1-93u:4218": "na pitṝṇāntathaivānye śeṣaṃ pūrvavadācaret /",
  "GP12mkp1-93u:4219": "pṛthak pākena netyanye kecit pūrvañca pūrvavat // MarkP_31.61 //",
  "GP12mkp1-93u:4220": "tatastadannaṃ bhuñjīta saha bhṛtyādibhirnaraḥ /",
  "GP12mkp1-93u:4221": "evaṃ kurvota dharmajñaḥ śrāddhaṃ pitryaṃ samāhitaḥ // MarkP_31.62 //",
  "GP12mkp1-93u:4222": "yathā vā dvijamukhyānāṃ paritoṣo 'bhijāyate /",
  "GP12mkp1-93u:4223": "trīṇi śrāddhe pavitrāṇi dauhitraṃ kutapastilāḥ // MarkP_31.63 //",
  "GP12mkp1-93u:4224": "varjyāni cāhurviprendra ! kopo 'dhvagamanaṃ tvarā /",
  "GP12mkp1-93u:4225": "rājatañca tathā pātraṃ śastaṃ śrāddheṣu putraka ! // MarkP_31.64 //",
  "GP12mkp1-93u:4226": "rajatasya tathā kāryaṃ darśanaṃ dānameva vā /",
  "GP12mkp1-93u:4227": "rājate hi svadhā dugdhā pitṛbhiḥ śrūyate mahī /",
  "GP12mkp1-93u:4228": "tasmāt pitṝṇāṃ rajatamabhīṣṭaṃ prītivardhanam // MarkP_31.65 //",
  "GP12mkp1-93u:4229": "iti śrīmārkaṇḍeyapurāṇe 'larkānuśāsane pārvaṇaśrāddhakalponāma ekatriṃśo 'dhyāyaḥ",
  "GP12mkp1-93u:4230": "_____________________________________________________________",
  "GP12mkp1-93u:4231": "dvātriṃśo 'dhyāyaḥ",
  "GP12mkp1-93u:4232": "madālasovāca",
  "GP12mkp1-93u:4233": "ataḥ paraṃ śṛṇuṣvemaṃ putra ! bhaktyā yadāhṛtam /",
  "GP12mkp1-93u:4234": "pitṝṇāṃ prītaye yadvā varjyaṃ vā prītikārakam // MarkP_32.1 //",
  "GP12mkp1-93u:4235": "māsaṃ pitṝṇāṃ tṛptiśca haviṣyānnena jāyate /",
  "GP12mkp1-93u:4236": "māsadvayaṃ matsyamāṃsaistṛptiṃ yānti pitāmahāḥ // MarkP_32.2 //",
  "GP12mkp1-93u:4237": "trīn māsān hāriṇāṃ māṃsaṃ vijñeyaṃ pitṛtṛptaye /",
  "GP12mkp1-93u:4238": "caturmāsāṃstu puṣṇāti śaśasya piśitaṃ pitṝn // MarkP_32.3 //",
  "GP12mkp1-93u:4239": "śākunaṃ pañca vai māsān ṣaṇmāsān śūkarāmiṣam /",
  "GP12mkp1-93u:4240": "chāgalaṃ sapta vai māsānaiṇeyañcāṣṭamāsikīm // MarkP_32.4 //",
  "GP12mkp1-93u:4241": "karoti tṛptiṃ nava vai rurormāṃsaṃ na saṃśayaḥ /",
  "GP12mkp1-93u:4242": "gavayasyāmiṣaṃ tṛptiṃ karoti daśamāsikīm // MarkP_32.5 //",
  "GP12mkp1-93u:4243": "tathaikādaśamāsaṃstu aurabhraṃ pitṛtṛptidam /",
  "GP12mkp1-93u:4244": "saṃvatsaraṃ tathā gavyaṃ payaḥ pāyasameva vā // MarkP_32.6 //",
  "GP12mkp1-93u:4245": "vādhrīṇasāmiṣaṃ lauhaṃ kālaśākantathā madhu /",
  "GP12mkp1-93u:4246": "dauhitrāmiṣamanyacca yaccānyat svakulodbhavaiḥ // MarkP_32.7 //",
  "GP12mkp1-93u:4247": "anantāṃ vai prayacchanti tṛptiṃ gaurīsutastathā /",
  "GP12mkp1-93u:4248": "pitṝṇāṃ nātra sandeho gāyāśrāddhañca putraka // MarkP_32.8 //",
  "GP12mkp1-93u:4249": "śyāmākarājaśyāmākau tadvaccaiva prasātikāḥ /",
  "GP12mkp1-93u:4250": "nīvārāḥ pauṣkalāścaiva dhānyānāṃ pitṛtṛptaye // MarkP_32.9 //",
  "GP12mkp1-93u:4251": "yavavrīhisagodhūmatilā mudgāḥ sasarṣapāḥ /",
  "GP12mkp1-93u:4252": "priyaṅgavaḥ kovidārā niṣpāvāścātiśobhanāḥ // MarkP_32.10 //",
  "GP12mkp1-93u:4253": "varjyā markaṭakāḥ śrāddhe rājamāṣāstathāṇavaḥ /",
  "GP12mkp1-93u:4254": "viprāṣikā masūrāśca śrāddhakarmaṇi garhitāḥ // MarkP_32.11 //",
  "GP12mkp1-93u:4255": "laśunaṃ gṛñjanañcaiva palāṇḍaṃ,piṇḍamūlakam /",
  "GP12mkp1-93u:4256": "karambhaṃ yāni cānyāni hīnāni rasavarṇataḥ // MarkP_32.12 //",
  "GP12mkp1-93u:4257": "gāndhārikāmalābūni lavaṇānyūṣarāṇi ca /",
  "GP12mkp1-93u:4258": "āraktā ye ca niryāsāḥ pratyakṣalavaṇāni ca // MarkP_32.13 //",
  "GP12mkp1-93u:4259": "varjyānyetāni vai śrāddhe yacca vācā na śasyate /",
  "GP12mkp1-93u:4260": "yaccotkocādinā prāptaṃ patitādyadupārjitam // MarkP_32.14 //",
  "GP12mkp1-93u:4261": "anyāyakanyāśulkotthaṃ dravyañcātra vigarhitam /",
  "GP12mkp1-93u:4262": "durgandhi phenilañcāmbu tathaivālpatarodakam // MarkP_32.15 //",
  "GP12mkp1-93u:4263": "na labhedyatra gaustṛptiṃ naktaṃ yaccāpyupāhṛtam /",
  "GP12mkp1-93u:4264": "yanna sarvāpacotsṛṣṭaṃ yaccābhojyaṃ nipānajam // MarkP_32.16 //",
  "GP12mkp1-93u:4265": "tadvarjyaṃ salilaṃ tāta ! sadaiva pitṛkarmaṇi /",
  "GP12mkp1-93u:4266": "mārgamāvikamauṣṭrañca sarvamaikaśaphañca yat // MarkP_32.17 //",
  "GP12mkp1-93u:4267": "māhiṣañcāmarañcaiva dhenvā goścāpyanirdaśam /",
  "GP12mkp1-93u:4268": "pitrarthaṃ me prayacchasvetyuktvā yaccāpyupāhṛtam // MarkP_32.18 //",
  "GP12mkp1-93u:4269": "varjanīyaṃ sadā sadibhastatpayaḥ śrāddhakarmaṇi /",
  "GP12mkp1-93u:4270": "varjyā jantumatī rūkṣā kṣitiḥ pluṣṭā tathāgninā // MarkP_32.19 //",
  "GP12mkp1-93u:4271": "aniṣṭaduṣṭaśabdogradurgandhā cātra karmaṇi /",
  "GP12mkp1-93u:4272": "kulāpamānakāḥ śrāddhe vyāyujya kulahiṃsakāḥ // MarkP_32.20 //",
  "GP12mkp1-93u:4273": "nagnāḥ pātakinaścaiva hanyurdṛṣṭyā pitṛkriyām /",
  "GP12mkp1-93u:4274": "apumānapaviddhaśca kukkuṭo grāmaśūkaraḥ // MarkP_32.21 //",
  "GP12mkp1-93u:4275": "śvā caiva hanti śrāddhāni yātudhānāśca darśanāt /",
  "GP12mkp1-93u:4276": "tasmāt susaṃvṛto dadyāttilaiścāvakiranmahīm // MarkP_32.22 //",
  "GP12mkp1-93u:4277": "evaṃ rakṣā bhavecchrāddhe kṛtā tātobhayorapi /",
  "GP12mkp1-93u:4278": "śāvasūtakasaṃspṛṣṭaṃ dīrgharogibhireva ca // MarkP_32.23 //",
  "GP12mkp1-93u:4279": "patitairmalinaiścaiva na puṣṇāti pitāmahān /",
  "GP12mkp1-93u:4280": "varjanīyaṃ tathā śrāddhe tathodakyāśca darśanam // MarkP_32.24 //",
  "GP12mkp1-93u:4281": "muṇḍaśauṇḍasamābhyāso yajamānena yādarāt /",
  "GP12mkp1-93u:4282": "keśakīṭāvapannañca tathāśvabhiravekṣitam // MarkP_32.25 //",
  "GP12mkp1-93u:4283": "pūti paryuṣitañcaiva vārtākyabhiṣavāṃstathā /",
  "GP12mkp1-93u:4284": "varjanīyāni vai śrāddhe yacca vastrānilāhatam // MarkP_32.26 //",
  "GP12mkp1-93u:4285": "śraddhayā parayā dattaṃ pitṝṇāṃ nāmagotrataḥ /",
  "GP12mkp1-93u:4286": "yadāhārāstu te jātāstadāhāratvameti tat // MarkP_32.27 //",
  "GP12mkp1-93u:4287": "tasmāt śraddhāvatā pātre yacchastaṃ pitṛkarmaṇi /",
  "GP12mkp1-93u:4288": "yathāvaccaiva dātavyaṃ pitṝṇāṃ tṛptimicchatā // MarkP_32.28 //",
  "GP12mkp1-93u:4289": "yoginaśca sadā śrāddhe bhojanīyā vipaścitā /",
  "GP12mkp1-93u:4290": "yogādhārā hi pirarastasmāt tān pūjayet sadā // MarkP_32.29 //",
  "GP12mkp1-93u:4291": "brāhmaṇānāṃ sahasrebhyo yogī tvagrāśanī yadi /",
  "GP12mkp1-93u:4292": "yajamānañca bhoktṝṃśca naurivāmbhasi tārayet // MarkP_32.30 //",
  "GP12mkp1-93u:4293": "pitṛgāthāstathavātra gīyante brahmavādibhiḥ /",
  "GP12mkp1-93u:4294": "yā gītāḥ pitṛbhiḥ pūrvamailasyāsīnmahīpateḥ // MarkP_32.31 //",
  "GP12mkp1-93u:4295": "kadā naḥ santatāvagryaḥ kasyacid bhavitā sutaḥ /",
  "GP12mkp1-93u:4296": "yo yogibhuktaśoṣānno bhuvi piṇḍaṃ pradāsyati // MarkP_32.32 //",
  "GP12mkp1-93u:4297": "gayāyāmathavā piṇḍaṃ khaḍgamāṃsaṃ mahāhaviḥ /",
  "GP12mkp1-93u:4298": "kālaśākaṃ tilāḍhyaṃ vā kṛsaraṃ māsatṛptaye // MarkP_32.33 //",
  "GP12mkp1-93u:4299": "vaiśvadevañca saumyañca khaḍgamāṃsaṃ paraṃ haviḥ /",
  "GP12mkp1-93u:4300": "viṣāṇavarjyakhaḍgāptyā āsūryañcāśnuvāmahe // MarkP_32.34 //",
  "GP12mkp1-93u:4301": "dadyāt śrāddhaṃ trayodaśyāṃ maghāsu ca yathāvidhi /",
  "GP12mkp1-93u:4302": "madhusarpiḥ samāyuktaṃ pāyasaṃ dakṣiṇāyane // MarkP_32.35 //",
  "GP12mkp1-93u:4303": "tasmāt sampūjayet bhaktyā svapitṝn putra mānavaḥ /",
  "GP12mkp1-93u:4304": "kāmānabhīpsan sakalān pāpāccātmavimocanam // MarkP_32.36 //",
  "GP12mkp1-93u:4305": "vasūn rudrāṃstathādityānnakṣatragrahatārakāḥ /",
  "GP12mkp1-93u:4306": "prīṇayanti manuṣyāṇāṃ pitaraḥ śrāddhatarpitāḥ // MarkP_32.37 //",
  "GP12mkp1-93u:4307": "āyuḥ prajñāṃ dhanaṃ vidyāṃ svargaṃ mokṣaṃ sukhāni ca /",
  "GP12mkp1-93u:4308": "prayacchanti tathā rājyaṃ pitaraḥ śrāddhatarpitāḥ // MarkP_32.38 //",
  "GP12mkp1-93u:4309": "etat te putra ! kathitaṃ śrāddhakarma yathoditam /",
  "GP12mkp1-93u:4310": "kāmyānāṃ śrūyatāṃ vatsa ! śrāddhānāṃ tithikīrtanam // MarkP_32.39 //",
  "GP12mkp1-93u:4311": "iti śrīmārkaṇḍeyapurāṇe śrāddhakalpo nāma dvātriṃśo 'dhyāyaḥ",
  "GP12mkp1-93u:4312": "_____________________________________________________________",
  "GP12mkp1-93u:4313": "trayastriṃśo 'dhyāyaḥ",
  "GP12mkp1-93u:4314": "madālasovāca",
  "GP12mkp1-93u:4315": "pratipaddhanalābhāya dvitīyā dvipadapradā /",
  "GP12mkp1-93u:4316": "varārthinī tṛtīyā tu caturtho śatrunāśinī // MarkP_33.1 //",
  "GP12mkp1-93u:4317": "śriyaṃ prāproti pañcamyāṃ ṣaṣṭhyāṃ pūjyo bhavennaraḥ /",
  "GP12mkp1-93u:4318": "gaṇādhipatyaṃ saptamyāmaṣṭamyāṃ vṛddhimuttamām // MarkP_33.2 //",
  "GP12mkp1-93u:4319": "striyo navamyāṃ prāproti daśamyāṃ pūrṇakāmatām /",
  "GP12mkp1-93u:4320": "vedāṃstathāpnuyāt sarvānekādaśyāṃ kriyāparaḥ // MarkP_33.3 //",
  "GP12mkp1-93u:4321": "dvādaśyāṃ jayalābhañca prāproti pitṛpūjakaḥ /",
  "GP12mkp1-93u:4322": "prajāṃ medhāṃ paśuṃ vṛddhiṃ svatantryaṃ puṣṭamuttamām // MarkP_33.4 //",
  "GP12mkp1-93u:4323": "dīrghamāyurathaiśvaryaṃ kurvāṇastu trayodaśīm /",
  "GP12mkp1-93u:4324": "avāproti na sandehaḥ śrāddhaṃ śraddhāparo naraḥ // MarkP_33.5 //",
  "GP12mkp1-93u:4325": "yathāsambhāvitānnena śrāddhasampatsamanvitaḥ /",
  "GP12mkp1-93u:4326": "yuvānaḥ pitaro yasya mṛtāḥ śastreṇa vā hatāḥ // MarkP_33.6 //",
  "GP12mkp1-93u:4327": "tena kāryaṃ caturdaśyāṃ teṣāṃ prītimabhīpsatā /",
  "GP12mkp1-93u:4328": "śrāddhaṃ kurvannamāvāsyāṃ yatnena puruṣaḥ śuciḥ // MarkP_33.7 //",
  "GP12mkp1-93u:4329": "sarvān kāmānavāproti svargañcānantamaśnute /",
  "GP12mkp1-93u:4330": "kuttikāsu pitṝnarcya svargamāproti mānavaḥ // MarkP_33.8 //",
  "GP12mkp1-93u:4331": "apatyakāmo rohiṇyāṃ saumye caujasvitāṃ labhet /",
  "GP12mkp1-93u:4332": "śauryamārdrāsu cāproti kṣetrādi ca punarvasau // MarkP_33.9 //",
  "GP12mkp1-93u:4333": "puṣṭiṃ puṣye sadābhyarcya āśleṣāsu varān sutān /",
  "GP12mkp1-93u:4334": "maghāsu svajanaśraiṣṭhyaṃ saubhāgyaṃ phālgunīṣu ca // MarkP_33.10 //",
  "GP12mkp1-93u:4335": "pradānaśīlo bhavati sāpatyaścottarāsu ca /",
  "GP12mkp1-93u:4336": "prayāti śreṣṭhatāṃ satyaṃ haste śrāddhaprado naraḥ // MarkP_33.11 //",
  "GP12mkp1-93u:4337": "rūpayuktaśca citrāsu tathāpatyānyavāpnuyāt /",
  "GP12mkp1-93u:4338": "vāṇijyalābhadā svātirviśākhā putrakāmadā // MarkP_33.12 //",
  "GP12mkp1-93u:4339": "kurvantaścānurādhāsu labhante cakrāvartitām /",
  "GP12mkp1-93u:4340": "ādhipatyañca jyeṣṭhāsu mūle cārogyamuttamam // MarkP_33.13 //",
  "GP12mkp1-93u:4341": "āṣāḍhāsu yaśaḥ prāptiruttarāsu viśokatā /",
  "GP12mkp1-93u:4342": "śravaṇe ca śubhān lokān dhaniṣṭhāsu dhanaṃ mahat // MarkP_33.14 //",
  "GP12mkp1-93u:4343": "vedavittvamabhijiti bhiṣaksiddhantu vāruṇe /",
  "GP12mkp1-93u:4344": "ajāvikaṃ prauṣṭhapade vinded gāstu tathottare // MarkP_33.15 //",
  "GP12mkp1-93u:4345": "revatīṣu tathā kupyamaśvinīṣu turaṅgamān /",
  "GP12mkp1-93u:4346": "śrāddhaṃ kurvaṃstathāproti bharaṇīṣvāyuruttamam /",
  "GP12mkp1-93u:4347": "tasmāt kāmyāni kurvota ṛkṣeṣveteṣu tattvavit // MarkP_33.16 //",
  "GP12mkp1-93u:4348": "iti śrīmārkaṇḍeyapurāṇe kāmyaśrāddhaphalakathanaṃ nāma trayastriṃśo 'dhyāyaḥ",
  "GP12mkp1-93u:4349": "_____________________________________________________________",
  "GP12mkp1-93u:4350": "catustriṃśo 'dhyāyaḥ",
  "GP12mkp1-93u:4351": "madālasovāca",
  "GP12mkp1-93u:4352": "evaṃ putra ! gṛhasthena devatāḥ pitarastathā /",
  "GP12mkp1-93u:4353": "saṃpūjyā havyakavyābhyāmannenātithibāndhavāḥ // MarkP_34.1 //",
  "GP12mkp1-93u:4354": "bhūtāni bhṛtyāḥ sakalāḥ paśupakṣipipīlikāḥ /",
  "GP12mkp1-93u:4355": "bhikṣavo yācamānāśca ye cānye vasatā gṛhe // MarkP_34.2 //",
  "GP12mkp1-93u:4356": "sadācāravatā tāta ! sādhunā gṛhamedhinā /",
  "GP12mkp1-93u:4357": "pāpaṃ bhuṅkte samullaṅghya nityanaimittikīḥ kriyāḥ // MarkP_34.3 //",
  "GP12mkp1-93u:4358": "alarka uvāca",
  "GP12mkp1-93u:4359": "kathitaṃ me tvayā mātarnitya naimittikañca yat /",
  "GP12mkp1-93u:4360": "nityanaimittikañcaiva trividhaṃ karma pauruṣam // MarkP_34.4 //",
  "GP12mkp1-93u:4361": "sadācāramahaṃ śrotumicchāmi kulanandini /",
  "GP12mkp1-93u:4362": "yat kurvan sukhamāproti paratreha ca mānavaḥ // MarkP_34.5 //",
  "GP12mkp1-93u:4363": "madālasovāca",
  "GP12mkp1-93u:4364": "gṛhasthena sadā kāryamācāraparipālanam /",
  "GP12mkp1-93u:4365": "na hyācāravihīnasya sukhamatra paratra vā // MarkP_34.6 //",
  "GP12mkp1-93u:4366": "yajñadānatapāṃsīha puruṣasya ca bhūtaye /",
  "GP12mkp1-93u:4367": "bhavanti yaḥ sadācāraṃ samullaṅghya pravartate // MarkP_34.7 //",
  "GP12mkp1-93u:4368": "durācāro hi puruṣo nehāyurvindate mahat /",
  "GP12mkp1-93u:4369": "kāryo yatnaḥ sadācāre ācāro hantyalakṣaṇam // MarkP_34.8 //",
  "GP12mkp1-93u:4370": "tasya svarūpaṃ vakṣyāmi sadācārasya putraka /",
  "GP12mkp1-93u:4371": "tanmamaikamanāḥ śrutvā tathaiva paripālaya // MarkP_34.9 //",
  "GP12mkp1-93u:4372": "trivargasādhane yatnaḥ kartavyo gṛhamedhinā /",
  "GP12mkp1-93u:4373": "tatsaṃsiddho gṛhasthasya siddhiratra paratra ca // MarkP_34.10 //",
  "GP12mkp1-93u:4374": "pādenārthasya pāratryaṃ kuryāt sañcayamātmavān /",
  "GP12mkp1-93u:4375": "ardhena cātmabharaṇannityanaimittikānvitam // MarkP_34.11 //",
  "GP12mkp1-93u:4376": "pādañcātmārthamāyasya mūlabhūtaṃ vivardhayet /",
  "GP12mkp1-93u:4377": "evamācarataḥ putra ! arthaḥ sāphalyamarhati // MarkP_34.12 //",
  "GP12mkp1-93u:4378": "tadvat pāpaniṣedhārthaṃ dharmaḥ kāryo vipaścitā /",
  "GP12mkp1-93u:4379": "paratrārthaṃ tathaivānyaḥ kāmyo 'traiva phalapradaḥ // MarkP_34.13 //",
  "GP12mkp1-93u:4380": "pratyavāyabhayāt kāmyastathānyaścāvirodhavān /",
  "GP12mkp1-93u:4381": "dvidhā kāmo 'pi gaditastrivargasyāvirodhataḥ // MarkP_34.14 //",
  "GP12mkp1-93u:4382": "paramparānubandhāṃśca dharmādīṃstān śṛṇuṣva me // MarkP_34.15 //",
  "GP12mkp1-93u:4383": "dharmo dharmānubandhārtho dharmo nātmārthabādhakaḥ /",
  "GP12mkp1-93u:4384": "ubhābhyāñca dvidhā kāmastena tau ca dvidhā punaḥ // MarkP_34.16 //",
  "GP12mkp1-93u:4385": "bāhme muhūrte budhyeta dharmārthau cāpi cintayet /",
  "GP12mkp1-93u:4386": "samutthāya tathācamya prāṅmukho niyataḥ śuciḥ // MarkP_34.17 //",
  "GP12mkp1-93u:4387": "pūrvāṃ sandhyāṃ sanakṣatrāṃ paścimāṃ sadivākarām /",
  "GP12mkp1-93u:4388": "upāsīta yathānyāyaṃ naināṃ jahyādanāpadi // MarkP_34.18 //",
  "GP12mkp1-93u:4389": "asatpralāpamanṛtaṃ vākpāruṣyañca varjayet /",
  "GP12mkp1-93u:4390": "asacchāstramasadvādamasatsevāñca putraka ! // MarkP_34.19 //",
  "GP12mkp1-93u:4391": "sāyaṃ prāpatastathā homaṃ kurvota niyatātmavān /",
  "GP12mkp1-93u:4392": "nodayāstamane bimbamudīkṣeta vivasvataḥ // MarkP_34.20 //",
  "GP12mkp1-93u:4393": "keśaprasādhanādarśadarśanaṃ dantadhāvanam /",
  "GP12mkp1-93u:4394": "pūrvāhna eva kāryāṇi devatānāñca tarpaṇam // MarkP_34.21 //",
  "GP12mkp1-93u:4395": "grāmāvasathatīrthānāṃ kṣetrāṇāñcaiva vartmani /",
  "GP12mkp1-93u:4396": "viṇmūtraṃ nānutiṣṭheta na kṛṣṭe na ca govraje // MarkP_34.22 //",
  "GP12mkp1-93u:4397": "nagnāṃ parastriyaṃ nekṣenna paśyedātmanaḥ sakṛt /",
  "GP12mkp1-93u:4398": "udakyā darśanāṃ sparśo varjyaṃ sambhāṣaṇantathā // MarkP_34.23 //",
  "GP12mkp1-93u:4399": "nāpsu mūtraṃ purīṣaṃ vā maithunaṃ vā samācaret /",
  "GP12mkp1-93u:4400": "nādhitiṣṭhecchakṛnmūtrakeśabhasmakapālikāḥ // MarkP_34.24 //",
  "GP12mkp1-93u:4401": "tuṣāṅgārāsthiśīrṇāni rajjuvastrādikāni ca /",
  "GP12mkp1-93u:4402": "nādhitiṣṭhettathā prājñaḥ pathi caivantathā bhuvi // MarkP_34.25 //",
  "GP12mkp1-93u:4403": "pitṛdevamanuṣyāṇāṃ bhūtānāñca tathārccanam /",
  "GP12mkp1-93u:4404": "kṛtvā vibhavataḥ paścād gṛhastho bhoktumarhati // MarkP_34.26 //",
  "GP12mkp1-93u:4405": "prāṅmukhodaṅmukho vāpi svācānto vāgyataḥ śuciḥ /",
  "GP12mkp1-93u:4406": "bhuñjītānnañca taccitto hyantarjānuḥ sadā naraḥ // MarkP_34.27 //",
  "GP12mkp1-93u:4407": "upagātādṛte doṣaṃ nānyasyodīrayed budhaḥ /",
  "GP12mkp1-93u:4408": "pratyakṣalavaṇaṃ varjyamannamatyuṣṇameva ca // MarkP_34.28 //",
  "GP12mkp1-93u:4409": "na gacchanna ca tiṣṭhan vai viṇmūtrotsargamātmavān /",
  "GP12mkp1-93u:4410": "kurvota naiva cācāman yat kiñcidapi bhakṣayet // MarkP_34.29 //",
  "GP12mkp1-93u:4411": "ucchiṣṭo nālapet kiñcit svādhyāyañca vivarjayet /",
  "GP12mkp1-93u:4412": "gāṃ brāhmaṇaṃ tathā cāgniṃ svamūrdhānañca na spṛśet // MarkP_34.30 //",
  "GP12mkp1-93u:4413": "na ca paśyedraviṃ nenduṃ na nakṣatrāṇi kāmataḥ /",
  "GP12mkp1-93u:4414": "bhinnāsanaṃ tathā śayyāṃ bhājanañca vivarjayet // MarkP_34.31 //",
  "GP12mkp1-93u:4415": "gurūṇāmāsanaṃ deyamabhyutthānādisatkṛtam /",
  "GP12mkp1-93u:4416": "anukūlaṃ tathālāpamabhivādanapūrvakam // MarkP_34.32 //",
  "GP12mkp1-93u:4417": "tathānugamanaṃ kuryāt pratikūlaṃ na saṃjayet /",
  "GP12mkp1-93u:4418": "naikavastraśca bhuñjīta na kuryāddevatārcanam // MarkP_34.33 //",
  "GP12mkp1-93u:4419": "na vāhayed dvijānnāgnau mehaṃ kurvot buddhimān /",
  "GP12mkp1-93u:4420": "snāyīta na naro nagno na śayīta kadācana // MarkP_34.34 //",
  "GP12mkp1-93u:4421": "na pāṇibhyāmubhābhyāñca kaṇḍūyeta śirastathā /",
  "GP12mkp1-93u:4422": "na cābhīkṣṇaṃ śiraḥ strānaṃ kāryaṃ niṣkāraṇaṃ naraiḥ // MarkP_34.35 //",
  "GP12mkp1-93u:4423": "śiraḥ strātaśca tailena nāṅgaṃ kiñcidapi spṛśet /",
  "GP12mkp1-93u:4424": "anadhyāyeṣu sarveṣu svādhyāyañca vivarjayet // MarkP_34.36 //",
  "GP12mkp1-93u:4425": "brāhmaṇānilagosūryān na meheta kadācana /",
  "GP12mkp1-93u:4426": "udaṅmukho divā rātrāvutsargaṃ dakṣiṇāmukhaḥ // MarkP_34.37 //",
  "GP12mkp1-93u:4427": "ābādhāṣu yathākāmaṃ kuryānmūtrapurīṣayoḥ /",
  "GP12mkp1-93u:4428": "duṣkṛtaṃ na gurorbrūyāt kruddhaṃ cainaṃ prasādayet // MarkP_34.38 //",
  "GP12mkp1-93u:4429": "parivādaṃ na śṛṇuyādanyeṣāmapi kurvatām /",
  "GP12mkp1-93u:4430": "panthā deyo brāhmaṇānāṃ rājño duḥ khāturasya ca // MarkP_34.39 //",
  "GP12mkp1-93u:4431": "vidyādhikasya gurviṇyā bhārārtasya yavīyasaḥ /",
  "GP12mkp1-93u:4432": "mūkāndhabadhirāṇāñca mattasyonmattakasya ca // MarkP_34.40 //",
  "GP12mkp1-93u:4433": "puṃścalyāḥ kṛtavairasya bālasya patitasya ca /",
  "GP12mkp1-93u:4434": "devālakaṃ caityataruṃ tathaiva ca catuṣpatham // MarkP_34.41 //",
  "GP12mkp1-93u:4435": "vidyādhikaṃ guruṃ devaṃ budhaḥ kuryāt pradakṣiṇam /",
  "GP12mkp1-93u:4436": "upānadvastramālyādi dhṛtamanyairna dhārayet // MarkP_34.42 //",
  "GP12mkp1-93u:4437": "upavītamalaṅkāraṃ karakañcaiva varjayet /",
  "GP12mkp1-93u:4438": "caturdaśyāntathāṣṭamyāṃ pañcadaśyāñca parvasu // MarkP_34.43 //",
  "GP12mkp1-93u:4439": "tailābhyaṅgaṃ tathā bhogaṃ yoṣitaśca vivarjayet /",
  "GP12mkp1-93u:4440": "na kṣiptapādajaṅghaśca prājñastiṣṭhet kadācana // MarkP_34.44 //",
  "GP12mkp1-93u:4441": "na cāpi vikṣipet pādau pādaṃ pādena nākramet /",
  "GP12mkp1-93u:4442": "marmābhighātamākrośaṃ paiśunyañca vivarjayet // MarkP_34.45 //",
  "GP12mkp1-93u:4443": "dambhābhimānatīkṣṇāni na kurvota vicakṣaṇaḥ /",
  "GP12mkp1-93u:4444": "mūrkhonmattavyasanino virūpānmāyinastathā // MarkP_34.46 //",
  "GP12mkp1-93u:4445": "nyūnāṅgāṃścādhikāṅgāṃśca nopahāsairvidūṣayet /",
  "GP12mkp1-93u:4446": "parasya daṇḍaṃ nodyacchecchikṣārthaṃ putraśiṣyayoḥ // MarkP_34.47 //",
  "GP12mkp1-93u:4447": "tadvannopaviśet prājñaḥ pādenākramya cāsanam /",
  "GP12mkp1-93u:4448": "saṃyāvaṃ kṛṣaraṃ māṃsaṃ nātmārthamupasādhayet // MarkP_34.48 //",
  "GP12mkp1-93u:4449": "sāyaṃ prātaśca bhoktavyaṃ kṛtvā cātithipūjanam /",
  "GP12mkp1-93u:4450": "prāṅmukhodaṅmuko vāpi vāgyato dantadhāvanam // MarkP_34.49 //",
  "GP12mkp1-93u:4451": "kurvota satataṃ vatsa ! varjayedvarjyavīrudhaḥ /",
  "GP12mkp1-93u:4452": "nodakśirāḥ svapejjātu na capratyakśirā naraḥ // MarkP_34.50 //",
  "GP12mkp1-93u:4453": "śirasyagastyamāsthāya śayītātha purandaram /",
  "GP12mkp1-93u:4454": "na tu gandhavatīṣvapsu snāyīta na tathā niśi // MarkP_34.51 //",
  "GP12mkp1-93u:4455": "uparāge paraṃ snānamṛte dinamudāhṛtam /",
  "GP12mkp1-93u:4456": "apamṛjyānna cāsnāto gātrāṇyambarapāṇibhiḥ // MarkP_34.52 //",
  "GP12mkp1-93u:4457": "na cāpi dhūnayet keśān vāsasī na ca dhūnayet /",
  "GP12mkp1-93u:4458": "nānulepanamādadyādasnātaḥ karhicid budhaḥ // MarkP_34.53 //",
  "GP12mkp1-93u:4459": "na cāpi raktavāsāḥ syāccitrāsitadharo 'pi vā /",
  "GP12mkp1-93u:4460": "na ca kuryādviparyāsaṃ vāsasornāpi bhūṣaṇe // MarkP_34.54 //",
  "GP12mkp1-93u:4461": "varjyañca vidaśaṃ vastramatyantopahatañca yat /",
  "GP12mkp1-93u:4462": "keśakīṭāvapannañca kṣuṇṇaṃ śvabhiravekṣitam // MarkP_34.55 //",
  "GP12mkp1-93u:4463": "avalīḍhāvapannañca sāroddharaṇadūṣitam /",
  "GP12mkp1-93u:4464": "pṛṣṭhamāṃsaṃ vṛthāmāṃsaṃ varjyamāṃsañca putraka ! // MarkP_34.56 //",
  "GP12mkp1-93u:4465": "na bhakṣayīta satataṃ pratyakṣalavaṇāni ca /",
  "GP12mkp1-93u:4466": "varjyaṃ ciroṣitaṃ putra ! bhaktaṃ paryuṣitañca yat // MarkP_34.57 //",
  "GP12mkp1-93u:4467": "piṣṭaśākekṣupayasāṃ vikārānnṛpanandana! /",
  "GP12mkp1-93u:4468": "tathā māṃsavikārāṃśca te ca varjyāściroṣitāḥ // MarkP_34.58 //",
  "GP12mkp1-93u:4469": "udayāstamane bhānoḥ śayanañca vivarjayet /",
  "GP12mkp1-93u:4470": "nāsnāto naiva saṃviṣṭo na caivānyamanā naraḥ // MarkP_34.59 //",
  "GP12mkp1-93u:4471": "na caiva śayane norvyāmupaviṣṭo na śabdavat /",
  "GP12mkp1-93u:4472": "na caikavastro na vadan prekṣatāmapradāya ca // MarkP_34.60 //",
  "GP12mkp1-93u:4473": "bhuñjīta puruṣaḥ snātaḥ sāyaṃ prātaryathāvidhi /",
  "GP12mkp1-93u:4474": "paradārā na gantavyāḥ puruṣeṇa vipaścitā // MarkP_34.61 //",
  "GP12mkp1-93u:4475": "iṣṭāpūrtāyuṣāṃ hantrī paradāragatirnṛṇām /",
  "GP12mkp1-93u:4476": "na hīdṛśamanāyuṣyaṃ loke kiñcana vidyate // MarkP_34.62 //",
  "GP12mkp1-93u:4477": "yādṛśaṃ puruṣasyeha paradārābhimarṣaṇam /",
  "GP12mkp1-93u:4478": "devārcanāgnikāryāṇa tathā gurvabhivādanam // MarkP_34.63 //",
  "GP12mkp1-93u:4479": "kurvota samyagācamya tadvadannabhujikriyām /",
  "GP12mkp1-93u:4480": "aphenābhiragandhābhiradbharacchābhirādarāt // MarkP_34.64 //",
  "GP12mkp1-93u:4481": "ācāmet putra ! puṇyābhiḥ prāṅmukhodaṅmukho 'pi vā /",
  "GP12mkp1-93u:4482": "antarjalādāvasathādvalmīkānmūṣikasthalāt // MarkP_34.65 //",
  "GP12mkp1-93u:4483": "kṛtaśaucāvaśiṣṭāśca varjayet pañca vai mṛdaḥ /",
  "GP12mkp1-93u:4484": "prakṣālya hastau pādau ca samabhyukṣya samāhitaḥ // MarkP_34.66 //",
  "GP12mkp1-93u:4485": "antarjānustathā'cāmet triścaturvā pibedapaḥ /",
  "GP12mkp1-93u:4486": "parimṛjya dvirāsyāntaṃ khāni mūrdhānameva ca // MarkP_34.67 //",
  "GP12mkp1-93u:4487": "samyagācamya toyena kriyāṃ kurvota vai śuciḥ /",
  "GP12mkp1-93u:4488": "devatānāmṛṣīṇāñca pitṝṇāñcaiva yatnataḥ // MarkP_34.68 //",
  "GP12mkp1-93u:4489": "samāhitamanā bhūtvā kurvota satataṃ naraḥ /",
  "GP12mkp1-93u:4490": "kṣuttvā niṣṭhīvya vāsaśca paridhāyācamed budhaḥ // MarkP_34.69 //",
  "GP12mkp1-93u:4491": "kṣute 'valīḍhe vānte ca tathā niṣṭhīvanādiṣu /",
  "GP12mkp1-93u:4492": "kuryādācamanaṃ sparśaṃ gopṛṣṭhasyārkadarśanam // MarkP_34.70 //",
  "GP12mkp1-93u:4493": "kurvotālambanaṃ cāpi dakṣiṇaśravaṇasya vai /",
  "GP12mkp1-93u:4494": "yathāvibhavato hyetat pūrvābhāve tataḥ param // MarkP_34.71 //",
  "GP12mkp1-93u:4495": "avidyamāne pūrvokte uttaraprāptiriṣyate /",
  "GP12mkp1-93u:4496": "na kuryād dantasaṅgharṣaṃ nātmano dehatāḍanam // MarkP_34.72 //",
  "GP12mkp1-93u:4497": "svapnādhyayanabhojyāni sandhyayośca vivarjayet /",
  "GP12mkp1-93u:4498": "sandhyāyāṃ maithunañcāpi tathā prasthānameva ca // MarkP_34.73 //",
  "GP12mkp1-93u:4499": "pūrvāhne tāta ! devānāṃ manuṣyāṇāñca madhyame /",
  "GP12mkp1-93u:4500": "bhaktyā tathāparāhne ca kurvota pitṛpūjanam // MarkP_34.74 //",
  "GP12mkp1-93u:4501": "śiraḥ snātaśca kurvota daivaṃ paitryamathāpi vā /",
  "GP12mkp1-93u:4502": "prāṅmukhodaṅmukho vāpi śmaśrukarma ca kārayet // MarkP_34.75 //",
  "GP12mkp1-93u:4503": "vyaṅginīṃ varjayet kanyāṃ kulajāmapi rogiṇīm /",
  "GP12mkp1-93u:4504": "vikṛtāṃ piṅgalāñcaiva vācāṭāṃ sarvadūṣitām // MarkP_34.76 //",
  "GP12mkp1-93u:4505": "avyaṅgīṃ saumyanāsāñca sravalakṣaṇalakṣitām /",
  "GP12mkp1-93u:4506": "tādṛśīmudvahet kanyāṃ śreyaḥ kāmo naraḥ sadā // MarkP_34.77 //",
  "GP12mkp1-93u:4507": "udvahet pitṛmātrośca saptamīṃ pañcamīntathā /",
  "GP12mkp1-93u:4508": "rakṣeddārān tyajedīrṣyāṃ divā ca svapnamaithune // MarkP_34.78 //",
  "GP12mkp1-93u:4509": "paropatāpakaṃ karma jantupīḍāñca varjayet /",
  "GP12mkp1-93u:4510": "udakyā sarvavarṇānāṃ varjyā rātricatuṣṭayam // MarkP_34.79 //",
  "GP12mkp1-93u:4511": "strījanmaparihārārthaṃ pañcamīmapi varjayet /",
  "GP12mkp1-93u:4512": "tataḥ ṣaṣṭhyāṃ vrajedrātryāṃ śreṣṭhā yugamāsu putraka // MarkP_34.80 //",
  "GP12mkp1-93u:4513": "yugmāsu putrā jāyante striyo 'yugmāsu rātriṣu /",
  "GP12mkp1-93u:4514": "tasmādyugmāsu putrārtho saṃviśeta sadā naraḥ // MarkP_34.81 //",
  "GP12mkp1-93u:4515": "vidharmiṇo 'hni pūrvākhye sandhyākāle ca ṣaṇḍakāḥ /",
  "GP12mkp1-93u:4516": "kṣurakarmaṇi vānte ca strīsambhoge ca putraka // MarkP_34.82 //",
  "GP12mkp1-93u:4517": "snāyīta celavān prājñaḥ kaṭabhūmimupetya ca /",
  "GP12mkp1-93u:4518": "devavedadvijātīnāṃ sādhusatyamahātmanām // MarkP_34.83 //",
  "GP12mkp1-93u:4519": "guroḥ pativratānāñca tayā yajvitapasvinām /",
  "GP12mkp1-93u:4520": "parivādaṃ na kurvota parihāsañca putraka // MarkP_34.84 //",
  "GP12mkp1-93u:4521": "kurvatāmavinītānāṃ na śrotavyaṃ kathañcana /",
  "GP12mkp1-93u:4522": "notkṛṣṭaśayyāsanayornāpakṛṣṭasya cāruhet // MarkP_34.85 //",
  "GP12mkp1-93u:4523": "na cāmaṅgalyaveśaḥ syānna cāmaṅgalyavāgbhavet /",
  "GP12mkp1-93u:4524": "dhavalāmbharasaṃvītaḥ sitapuṣpavibhūṣitaḥ // MarkP_34.86 //",
  "GP12mkp1-93u:4525": "noddhūtonmattamūḍhaiśca nāvinītaiśca paṇḍitaḥ /",
  "GP12mkp1-93u:4526": "gacchenmaitrīṃ na cāśīlairna ca cauryādidūṣitaiḥ // MarkP_34.87 //",
  "GP12mkp1-93u:4527": "na cātivyayaśīlaiśca na lubdhairnāpi vairibhiḥ /",
  "GP12mkp1-93u:4528": "na bandhakībhirna nyūnairbandhakīpatibhistathā // MarkP_34.88 //",
  "GP12mkp1-93u:4529": "sārdhaṃ na balibhiḥ kuryānna ca nyūnairna ninditaiḥ /",
  "GP12mkp1-93u:4530": "na sarvaśaṅkibhirnityaṃ na ca daivaparairnaraiḥ // MarkP_34.89 //",
  "GP12mkp1-93u:4531": "kurvota sādhubhirmaitrīṃ sadācārāvalambibhiḥ /",
  "GP12mkp1-93u:4532": "prājñairapiśunaiḥ śaktaiḥ karmaṇyudyogabhāgibhiḥ // MarkP_34.90 //",
  "GP12mkp1-93u:4533": "suhṛddīkṣitabhūpālasnātakaśvaśuraiḥ saha /",
  "GP12mkp1-93u:4534": "ṛtvigādīn ṣaḍarghārhānarcayecca gṛhāgatān // MarkP_34.91 //",
  "GP12mkp1-93u:4535": "yathāvibhavataḥ putra ! dvijān saṃvatsaroṣitān /",
  "GP12mkp1-93u:4536": "arcayenmadhuparkeṇa yathākālamatandritaḥ // MarkP_34.92 //",
  "GP12mkp1-93u:4537": "tiṣṭhecca śāsane teṣāṃ śreyaskāmo dvijottamaḥ /",
  "GP12mkp1-93u:4538": "na ca tān vivadedvīmānākruṣṭaścāpi taiḥ sadā // MarkP_34.93 //",
  "GP12mkp1-93u:4539": "samyaggṛhārcanaṃ kṛtvā yathāsthānamanukramāt /",
  "GP12mkp1-93u:4540": "saṃpūjayettato vahniṃ dadyāccaivāhutīḥ kramāt // MarkP_34.94 //",
  "GP12mkp1-93u:4541": "prathamāṃ brahmaṇe dadyāt prajānāṃpataye tataḥ /",
  "GP12mkp1-93u:4542": "tṛtīyāñcaiva guhyebhyaḥ kaśyapāya tathāparām // MarkP_34.95 //",
  "GP12mkp1-93u:4543": "tato 'numataye dattvā dadyād gṛhabalintataḥ /",
  "GP12mkp1-93u:4544": "pūrvākhyātaṃ mayā yatte nityakarmakriyāvidhau // MarkP_34.96 //",
  "GP12mkp1-93u:4545": "vaiśvadevantataḥ kuryāddhalayastatra me śṛṇu /",
  "GP12mkp1-93u:4546": "yathāsthānavibhāgantu devānuddiśya vai pṛthake // MarkP_34.97 //",
  "GP12mkp1-93u:4547": "parjanyāya dharitrīṇāṃ dadyācca māṇake trayam /",
  "GP12mkp1-93u:4548": "vāyave ca pratidiśaṃ digbhyaḥ prācyāditaḥ kramāt // MarkP_34.98 //",
  "GP12mkp1-93u:4549": "brahmaṇe cāntarīkṣāya sūryāya ca yathākramama /",
  "GP12mkp1-93u:4550": "viśvebhyaścaiva devebhyo viśvabūtabhya eva ca // MarkP_34.99 //",
  "GP12mkp1-93u:4551": "uṣase bhūtapataye dadyāccottaratastataḥ /",
  "GP12mkp1-93u:4552": "svadhā nama itītyuktvā pitṛbhyaścāpi dakṣiṇe // MarkP_34.100 //",
  "GP12mkp1-93u:4553": "kṛtvāpasavyaṃ vāyavyāṃ yakṣmaitatteti bhājanāt /",
  "GP12mkp1-93u:4554": "annāvaśeṣamicchan vai toyaṃ dadyādyathāvidhi // MarkP_34.101 //",
  "GP12mkp1-93u:4555": "tato 'nnāgraṃ samuddhṛtya hantakāropakalpanam /",
  "GP12mkp1-93u:4556": "yathāvidhi yathānyāyaṃ brāhmaṇāyopapādayet // MarkP_34.102 //",
  "GP12mkp1-93u:4557": "kuryāt karmāṇi tīrthena svena svena yathāvidhi /",
  "GP12mkp1-93u:4558": "devādīnāntathā kuryād brāhmeṇācamanakriyām // MarkP_34.103 //",
  "GP12mkp1-93u:4559": "aṅguṣṭhottarato rekhā pāṇeryā dakṣiṇasya tu /",
  "GP12mkp1-93u:4560": "etad brāhmamiti khyātaṃ tīrthamācamanāya vai // MarkP_34.104 //",
  "GP12mkp1-93u:4561": "tarjanyaṅguṣṭhayorantaḥ paitryaṃ tīrthamudāhṛtam /",
  "GP12mkp1-93u:4562": "pitṝṇāṃ tena toyādi dadyānnāndīmukhādṛte // MarkP_34.105 //",
  "GP12mkp1-93u:4563": "aṅgulyagre tathā daivaṃ tena divyakriyāvidhiḥ /",
  "GP12mkp1-93u:4564": "tīrtha kaniṣṭhikāmūle kāyaṃ tena prajāpateḥ // MarkP_34.106 //",
  "GP12mkp1-93u:4565": "evamebhiḥ sadā tīrthairdevānāṃ pitṛbhiḥ saha /",
  "GP12mkp1-93u:4566": "sadā kāryāṇi kurvota nānyatīrthena karhicit // MarkP_34.107 //",
  "GP12mkp1-93u:4567": "brāhmeṇācamanaṃ śastaṃ pitryaṃ paitryeṇa sarvadā /",
  "GP12mkp1-93u:4568": "devatīrthena devānāṃ prājāpatyaṃ nijena ca // MarkP_34.108 //",
  "GP12mkp1-93u:4569": "nāndīmukhānāṃ kurvota prājñaḥ piṇḍodakakriyām /",
  "GP12mkp1-93u:4570": "prājāpatyena tīrthena yacca kiñcit prajāpateḥ // MarkP_34.109 //",
  "GP12mkp1-93u:4571": "yugapajjalamagniñca bibhṛyānna vicakṣaṇaḥ /",
  "GP12mkp1-93u:4572": "gurudevān prati tathā na ca pādau prasārayet // MarkP_34.110 //",
  "GP12mkp1-93u:4573": "nācakṣīta dhayantīṃ gāṃ jalaṃ nāñjalinā pibet /",
  "GP12mkp1-93u:4574": "śaucakāleṣu sarveṣu guruṣvalpeṣu vā punaḥ // MarkP_34.111 //",
  "GP12mkp1-93u:4575": "na vilambeta śaucārthaṃ na mukhenānalaṃ dhamet /",
  "GP12mkp1-93u:4576": "tatra putra ! na vastavyaṃ yatra nāsti catuṣṭayam // MarkP_34.112 //",
  "GP12mkp1-93u:4577": "ṛṇapradātā vaidyaśca śrotriyaḥ sajalā nadī /",
  "GP12mkp1-93u:4578": "jitāmitro nṛpo yatra balavān dharmatatparaḥ // MarkP_34.113 //",
  "GP12mkp1-93u:4579": "tatra nityaṃ vaset prājñaḥ kutaḥ kunṛpatau sukham /",
  "GP12mkp1-93u:4580": "yatrāpradhṛṣyo nṛpatiryatra śasyavatī mahī // MarkP_34.114 //",
  "GP12mkp1-93u:4581": "paurāḥ susaṃyatā yatra satataṃ nyāyavartinaḥ /",
  "GP12mkp1-93u:4582": "yatrāmatsariṇo lokāstatra vāsaḥ sukhodayaḥ // MarkP_34.115 //",
  "GP12mkp1-93u:4583": "yasmin kṛṣībalā rāṣṭre prāyaśo nātibhoginaḥ /",
  "GP12mkp1-93u:4584": "yatrauṣadhanyaśeṣāṇi vasettatra vicakṣaṇaḥ // MarkP_34.116 //",
  "GP12mkp1-93u:4585": "tatra putra na ! vastavyaṃ yatraitat tritayaṃ sadā /",
  "GP12mkp1-93u:4586": "jigīṣuḥ pūrvavairaśca janaśca satatotsavaḥ // MarkP_34.117 //",
  "GP12mkp1-93u:4587": "vasennityaṃ suśīleṣu sahavāsiṣu paṇḍitaḥ /",
  "GP12mkp1-93u:4588": "ityetat kathitaṃ putra ! mayā te hitakāmyayā // MarkP_34.118 //",
  "GP12mkp1-93u:4589": "iti śrīmārkaṇḍeyapurāṇe alarkānuśāsane sadācārakathanaṃ nāma catustriṃ śo 'dhyāyaḥ",
  "GP12mkp1-93u:4590": "_____________________________________________________________",
  "GP12mkp1-93u:4591": "pañcatriṃśo 'dhyāyaḥ",
  "GP12mkp1-93u:4592": "madālasovāca",
  "GP12mkp1-93u:4593": "ataḥ paraṃ śṛṇuṣva tvaṃ varjyāvarjyapratikriyām /",
  "GP12mkp1-93u:4594": "bhojyamannaṃ paryuṣitaṃ snehāktaṃ cirasaṃbhṛtam // MarkP_35.1 //",
  "GP12mkp1-93u:4595": "asnehāścāpi godhūmayavagorasavikriyāḥ /",
  "GP12mkp1-93u:4596": "śaśakaḥ kacchapo godhā śvāvit khaḍgo 'tha putraka // MarkP_35.2 //",
  "GP12mkp1-93u:4597": "bhakṣyā hyete tathā varjyau grāmaśūkarakukkuṭau /",
  "GP12mkp1-93u:4598": "pitṛdevādiśeṣaśca śrāddhe brāhmaṇakāmyayā // MarkP_35.3 //",
  "GP12mkp1-93u:4599": "prokṣitañcauṣadhārthañca khādanmāṃsaṃ na duṣyati /",
  "GP12mkp1-93u:4600": "śaṅkhāśmasvarṇarūpyāṇāṃ rajjūnāmatha vāsasām // MarkP_35.4 //",
  "GP12mkp1-93u:4601": "śākamūlaphalānāñca tathā vidalacarmaṇām /",
  "GP12mkp1-93u:4602": "maṇivajrapravālānāntathā muktāphalasya ca // MarkP_35.5 //",
  "GP12mkp1-93u:4603": "gātrāṇāñca manuṣyāṇāmambunā śaucamiṣyate /",
  "GP12mkp1-93u:4604": "yathāyasānāṃ toyena grāvṇaḥ saṅgharṣaṇena ca // MarkP_35.6 //",
  "GP12mkp1-93u:4605": "sastrehānāñca bhāṇḍānāṃ śuddhiruṣṇena vāriṇā /",
  "GP12mkp1-93u:4606": "śūrpadhānyājinānāñca muṣalolūkhalasya ca // MarkP_35.7 //",
  "GP12mkp1-93u:4607": "saṃhatānāñca vastrāṇāṃ prokṣaṇāt sañcayasya ca /",
  "GP12mkp1-93u:4608": "valkalānāmaśeṣāṇāmambumṛcchaucamiṣyate // MarkP_35.8 //",
  "GP12mkp1-93u:4609": "tṛṇakāṣṭhauṣadhīnāñca prokṣaṇāt śuddhiriṣyate /",
  "GP12mkp1-93u:4610": "āvikānāṃ samastānāṃ keśānāñcāpi medhyatā // MarkP_35.9 //",
  "GP12mkp1-93u:4611": "siddhārthakānāṃ kalkena tilakalkena vā punaḥ /",
  "GP12mkp1-93u:4612": "sāmbunā tāta ! bhavati upaghātavatāṃ sadā // MarkP_35.10 //",
  "GP12mkp1-93u:4613": "tathā kārpāsikānāñca viśuddhirjalabhasmanā /",
  "GP12mkp1-93u:4614": "dārudantāsthiśṛṅgāṇāṃ takṣaṇācchuddhiriṣyate // MarkP_35.11 //",
  "GP12mkp1-93u:4615": "punaḥ pākena bhāṇḍānāṃ pārthivānāñca medhyatā /",
  "GP12mkp1-93u:4616": "śucirbhaikṣaṃ kāruhastaḥ paṇyaṃ yoṣinmukhaṃ tathā // MarkP_35.12 //",
  "GP12mkp1-93u:4617": "rathyāgatamavijñātaṃ dāsavargādināhṛtam /",
  "GP12mkp1-93u:4618": "vākrapraśāstaṃ cirātītamanekāntaritaṃ laghu // MarkP_35.13 //",
  "GP12mkp1-93u:4619": "atiprabhūtaṃ bālañca vṛddhāturaviceṣṭitam /",
  "GP12mkp1-93u:4620": "karmāntāṅgārāśālāśca stanandhayasutāḥ striyaḥ // MarkP_35.14 //",
  "GP12mkp1-93u:4621": "śucinyaśca tathaivāpaḥ strantyo 'gandhabudbudāḥ /",
  "GP12mkp1-93u:4622": "bhūmirviśudhyate kālāddāhamārjanagokramaiḥ // MarkP_35.15 //",
  "GP12mkp1-93u:4623": "lepādullekhanāt sekādveśmasaṃmārjanārcanāt /",
  "GP12mkp1-93u:4624": "keśakīṭāvapanne ca goghrāte makṣikānvite // MarkP_35.16 //",
  "GP12mkp1-93u:4625": "mṛdambubhasmanā tāta ! prokṣitavyaṃ viśuddhaye /",
  "GP12mkp1-93u:4626": "audumbarāṇāmamlena kṣāreṇa trapusīsayoḥ // MarkP_35.17 //",
  "GP12mkp1-93u:4627": "bhasmāmbubhiśca kāṃsyānāṃ śuddhiḥ plāvād dravasya ca /",
  "GP12mkp1-93u:4628": "amedhyāktasya mṛttoyairgandhāpaharaṇena ca // MarkP_35.18 //",
  "GP12mkp1-93u:4629": "anyeṣāñcaiva taddravyairvarṇagandhāpahārataḥ /",
  "GP12mkp1-93u:4630": "śuci gotṛptikṛttoyaṃ prakṛtisthaṃ mahīgatam // MarkP_35.19 //",
  "GP12mkp1-93u:4631": "tathā māṃsañca caṇḍālakrāvyādādinipātitam /",
  "GP12mkp1-93u:4632": "rathyāgatañca celādi tāta ! vātāt śuci smṛtam // MarkP_35.20 //",
  "GP12mkp1-93u:4633": "rajo 'gniraśvo gauśchāyā raśmayaḥ pavano mahī /",
  "GP12mkp1-93u:4634": "vipruṣo makṣikādyāśca duṣṭasaṅgādadoṣiṇaḥ // MarkP_35.21 //",
  "GP12mkp1-93u:4635": "ajāśvau mukhato medhyau na gorvatsasya cānanam /",
  "GP12mkp1-93u:4636": "mātuḥ prastravaṇaṃ medhyaṃ śakuniḥ phalapātane // MarkP_35.22 //",
  "GP12mkp1-93u:4637": "āsanaṃ śayanaṃ yānaṃ nāvaḥ pathi tṛṇāni ca /",
  "GP12mkp1-93u:4638": "somasūryāṃśupavanaiḥ śudhyante tāni paṇyavat // MarkP_35.23 //",
  "GP12mkp1-93u:4639": "rathyāvasarpaṇa-strāna-kṣutpāna-mlānakarmasu /",
  "GP12mkp1-93u:4640": "ācāmeta yathānyāyaṃ vāso viparidhāya ca // MarkP_35.24 //",
  "GP12mkp1-93u:4641": "spṛṣṭānāmapyasaṃsargairvirathyākardamāmbhasām /",
  "GP12mkp1-93u:4642": "pakveṣṭaracitānāñca medhyatā vāyusaṅgamāt // MarkP_35.25 //",
  "GP12mkp1-93u:4643": "prabhūtopahatādannādagramuddhṛtya santyajet /",
  "GP12mkp1-93u:4644": "śeṣasya prokṣaṇaṃ kuryādācamyādibhastathā mṛdā // MarkP_35.26 //",
  "GP12mkp1-93u:4645": "upavāsastrirātrantu duṣṭabhaktāśino bhavet /",
  "GP12mkp1-93u:4646": "ajñāte jñānapūrvantu taddoṣopaśamena tu // MarkP_35.27 //",
  "GP12mkp1-93u:4647": "udakyāśvaśṛgālādīn sūtikāntyāvasāyinaḥ /",
  "GP12mkp1-93u:4648": "spṛṣṭvā snāyīta śaucārthaṃ tathaiva mṛtahāriṇaḥ // MarkP_35.28 //",
  "GP12mkp1-93u:4649": "nāraṃ spṛṣṭvāsthi sastrehaṃ strātaḥ śudhyati mānavaḥ /",
  "GP12mkp1-93u:4650": "ācamyaiva tu niḥ strehaṃ gāmālabhyārkamīkṣya vā // MarkP_35.29 //",
  "GP12mkp1-93u:4651": "na laṅghayet tathaivāsṛkṣṭhīvanodvartanāni ca /",
  "GP12mkp1-93u:4652": "nodyānādau vikāleṣu prājñastiṣṭhet kadācana // MarkP_35.30 //",
  "GP12mkp1-93u:4653": "na cālapejjanadviṣṭāṃ vīrahīnāntathā striyam /",
  "GP12mkp1-93u:4654": "gṛhāducchiṣṭaviṇmūtrapādāmbhāṃsi kṣipedvahiḥ // MarkP_35.31 //",
  "GP12mkp1-93u:4655": "pañca piṇḍānanudhṛtya na strāyāt paravāriṇi /",
  "GP12mkp1-93u:4656": "strāyīta devakhāteṣu gaṅgā-hradṛsaritsu ca // MarkP_35.32 //",
  "GP12mkp1-93u:4657": "devatā-pitṛ-sacchāstra-yajña-mantrādinindakaiḥ /",
  "GP12mkp1-93u:4658": "kṛtvā tu sparśanālāpaṃ śudhyetārkāvalokanāt // MarkP_35.33 //",
  "GP12mkp1-93u:4659": "avalokya tathodakyāmantyajaṃ patitaṃ śavam /",
  "GP12mkp1-93u:4660": "vidharmi-sūtikā-ṣaṇḍa-vivastrāntyāvasāyinaḥ // MarkP_35.34 //",
  "GP12mkp1-93u:4661": "sūtaniryātakāṃścaiva paradāraratāśca ye /",
  "GP12mkp1-93u:4662": "etadeva hi kartavyaṃ prājñaiḥ śodhanamātmanaḥ // MarkP_35.35 //",
  "GP12mkp1-93u:4663": "abhojyaṃ sūtikā-ṣaṇḍa-mārjārākhuśvakukkuṭān /",
  "GP12mkp1-93u:4664": "patitāviddhacaṇḍāla-mṛtahārāṃśca dharmavit // MarkP_35.36 //",
  "GP12mkp1-93u:4665": "saṃspṛśya śudhyate strānādudakyā grāmaśūkarau /",
  "GP12mkp1-93u:4666": "tadvacca sūtikāśaucadūṣitau puruṣāvapi // MarkP_35.37 //",
  "GP12mkp1-93u:4667": "yasya cānudinaṃ hānirgṛhe nityasya karmaṇaḥ /",
  "GP12mkp1-93u:4668": "yaśca brāhmaṇasantyaktaḥ kilviṣī sa narādhamaḥ // MarkP_35.38 //",
  "GP12mkp1-93u:4669": "nityasya karmaṇo hāniṃ na kurvota kadācana /",
  "GP12mkp1-93u:4670": "tasya tvakaraṇe bandhaḥ kevalaṃ mṛtajanmasu // MarkP_35.39 //",
  "GP12mkp1-93u:4671": "daśāhaṃ brāhmaṇastiṣṭheddānahomādivarjitaḥ /",
  "GP12mkp1-93u:4672": "kṣatriyo dvādaśāhañca vaiśyo māsārdhameva ca // MarkP_35.40 //",
  "GP12mkp1-93u:4673": "śūdrastu māsamāsīta nijakarmavivarjitaḥ /",
  "GP12mkp1-93u:4674": "tataḥ paraṃ nijaṃ karma kuryuḥ sarve yathoditam // MarkP_35.41 //",
  "GP12mkp1-93u:4675": "protāya salilaṃ deyaṃ bahirdagdhvā tu gotrikaiḥ /",
  "GP12mkp1-93u:4676": "prathame 'hni caturthe ca saptame navame tathā // MarkP_35.42 //",
  "GP12mkp1-93u:4677": "bhasmāsthicayanaṃ kāryaṃ caturthe gotrikairdine /",
  "GP12mkp1-93u:4678": "urdhvaṃ saṃcayanāt teṣāmaṅgasparśo vidhīyate // MarkP_35.43 //",
  "GP12mkp1-93u:4679": "sodakaistu kriyāḥ sarvāḥ kāryāḥ saṃcayanātparam /",
  "GP12mkp1-93u:4680": "sparśa eva sapiṇḍānāṃ mṛtāhani tathobhayoḥ // MarkP_35.44 //",
  "GP12mkp1-93u:4681": "anvekamṛkṣamāśastra-toyodbandhana-vahniṣu /",
  "GP12mkp1-93u:4682": "viṣaprapātādimṛte prāyonāśakayorapi // MarkP_35.45 //",
  "GP12mkp1-93u:4683": "bāle deśāntarasthe ca tathā pravrajite mṛte /",
  "GP12mkp1-93u:4684": "sadyaḥ śaucamathānyaiśca tryahamuktamaśaucakam // MarkP_35.46 //",
  "GP12mkp1-93u:4685": "sapiṇḍānāṃ sapiṇḍastu mṛte 'nyasminmṛto yadi /",
  "GP12mkp1-93u:4686": "pūrvāśaucasamākhyātaiḥ kāryāstvatra dinaiḥ kriyāḥ // MarkP_35.47 //",
  "GP12mkp1-93u:4687": "eṣa eva vidhirdṛṣṭo janmanyapi hi sūtake /",
  "GP12mkp1-93u:4688": "sapiṇḍānāṃ sapiṇḍeṣu yathāvatsodakeṣu ca // MarkP_35.48 //",
  "GP12mkp1-93u:4689": "jāte putre pituḥ strānaṃ sacelantu vidhīyate /",
  "GP12mkp1-93u:4690": "tatrāpi yadi cānyasmin jāte jāyeta cāparaḥ // MarkP_35.49 //",
  "GP12mkp1-93u:4691": "tatrāpi śuddhiruddiṣṭā pūrvajanmavato dinaiḥ /",
  "GP12mkp1-93u:4692": "daśadvādaśamāsārdha-māsasaṃkhyairdinairgataiḥ // MarkP_35.50 //",
  "GP12mkp1-93u:4693": "svāḥ svāḥ karmakriyāḥ kuryuḥ sarve varṇā yathāvidhi /",
  "GP12mkp1-93u:4694": "pretamuddiśya kartavyamekoddiṣṭaṃ tataḥ param // MarkP_35.51 //",
  "GP12mkp1-93u:4695": "dānani caiva deyāni brāhmaṇebhyo manīṣibhiḥ /",
  "GP12mkp1-93u:4696": "yadyadiṣṭatamaṃ loke yaccāpi yayitaṃ gṛhe // MarkP_35.52 //",
  "GP12mkp1-93u:4697": "tattad guṇavate deyaṃ tadevākṣayamicchatā /",
  "GP12mkp1-93u:4698": "pūrṇaistu divasaiḥ spṛṣṭvā salilaṃ vāhanāyudham // MarkP_35.53 //",
  "GP12mkp1-93u:4699": "pratodadaṇḍau ca tathā samyagvarṇāḥ kṛtakriyāḥ /",
  "GP12mkp1-93u:4700": "svavarṇadharmanirdiṣṭamupādānaṃ tathā kriyāḥ // MarkP_35.54 //",
  "GP12mkp1-93u:4701": "kuryuḥ samastāḥ śucinaḥ paratreha ca bhūtidāḥ /",
  "GP12mkp1-93u:4702": "adhyetavyā trayī nityaṃ bhavitavyaṃ vipaścitā // MarkP_35.55 //",
  "GP12mkp1-93u:4703": "dharmato dhanamāhāryaṃ yaṣṭavyañcāpi yatnataḥ /",
  "GP12mkp1-93u:4704": "yaccāpi kurvato nātmā jugupsāmeti putraka ! // MarkP_35.56 //",
  "GP12mkp1-93u:4705": "tatkartavyamaśaṅkena yanna gopyaṃ mahājane /",
  "GP12mkp1-93u:4706": "evamācarato vatsa ! puruṣasya gṛhe sataḥ /",
  "GP12mkp1-93u:4707": "dharmārthakāmasaṃprāptyā paratreha ca śobhanam // MarkP_35.57 //",
  "GP12mkp1-93u:4708": "iti śrīmārkaṇḍeyapurāṇe 'larkānuśāsane varjyāvarjyanāmā pañcatriṃśo 'dhyāyaḥ",
  "GP12mkp1-93u:4709": "_____________________________________________________________",
  "GP12mkp1-93u:4710": "ṣaṭtriṃśo 'dhyāyaḥ",
  "GP12mkp1-93u:4711": "jaḍa uvāca",
  "GP12mkp1-93u:4712": "sa evamanuśiṣṭaḥ san mātrā saṃprāpya yauvanam /",
  "GP12mkp1-93u:4713": "ṛtadhvajasutaścakre samyagdāraparigraham // MarkP_36.1 //",
  "GP12mkp1-93u:4714": "putrāṃścotpādayāmāsa yajñaiścāpyayajadvibhuḥ /",
  "GP12mkp1-93u:4715": "pituśca sarvakāleṣu cakārājñānupālanam // MarkP_36.2 //",
  "GP12mkp1-93u:4716": "tataḥ kālena mahatā saṃprāpya caramaṃ vayaḥ /",
  "GP12mkp1-93u:4717": "cakre 'bhiṣekaṃ putrasya tasya rajye ṛtadhvajaḥ // MarkP_36.3 //",
  "GP12mkp1-93u:4718": "bhāryayā saha dharmātmā yiyāsustapase vanam /",
  "GP12mkp1-93u:4719": "avatīrṇo mahārakṣo mahābhāgo mahīpatiḥ // MarkP_36.4 //",
  "GP12mkp1-93u:4720": "madālasā ca tanayaṃ prāhedaṃ paścimaṃ vaca /",
  "GP12mkp1-93u:4721": "kāmopabhogasaṃsargaprahāṇāya sutasya vai // MarkP_36.5 //",
  "GP12mkp1-93u:4722": "madālasovāca",
  "GP12mkp1-93u:4723": "yadā duḥ khamasahyaṃ te priyabandhuviyogajam /",
  "GP12mkp1-93u:4724": "śatrubādhodbhavaṃ vāpi vittanāśātmasambhavam // MarkP_36.6 //",
  "GP12mkp1-93u:4725": "bhavettat kurvato rājyaṃ gṛhadharmāvalambinaḥ /",
  "GP12mkp1-93u:4726": "duḥ khāyatanabhūto hi mamatvālambano gṛhī // MarkP_36.7 //",
  "GP12mkp1-93u:4727": "tadāsmāt putra ! niṣkṛṣya maddattādaṅgulīyakāt /",
  "GP12mkp1-93u:4728": "vācyaṃ te śāsanaṃ paṭṭe sūkṣmākṣaraniveśitam // MarkP_36.8 //",
  "GP12mkp1-93u:4729": "jaḍa uvāca",
  "GP12mkp1-93u:4730": "ityuktvā pradadau tasmai sauvarṇaṃ sāṅgulīyakam /",
  "GP12mkp1-93u:4731": "āśiṣaścāpi yā yogyāḥ paruṣasya gṛhe sataḥ // MarkP_36.9 //",
  "GP12mkp1-93u:4732": "tataḥ kubalayāśvo 'sau sā ca devī madālasā /",
  "GP12mkp1-93u:4733": "putrāya dattvā tadrājyaṃ tapase kānanaṃ gatau // MarkP_36.10 //",
  "GP12mkp1-93u:4734": "_____________________________________________________________",
  "GP12mkp1-93u:4735": "saptatriṃśo 'dhyāyaḥ",
  "GP12mkp1-93u:4736": "jaḍa uvāca",
  "GP12mkp1-93u:4737": "so 'pyalarko yathānyāyaṃ putravanmuditāḥ prajāḥ /",
  "GP12mkp1-93u:4738": "pālayāmāsa dharmātmā sve sve karmaṇyavasthitāḥ // MarkP_37.1 //",
  "GP12mkp1-93u:4739": "duṣṭaiṣu daṇḍaṃ śiṣṭeṣu samyak ca paripālanam /",
  "GP12mkp1-93u:4740": "kurvan parāṃ mudaṃ lebhe iyāja ca mahāmakhaiḥ // MarkP_37.2 //",
  "GP12mkp1-93u:4741": "ajāyanta sutāścāsya mahābalaparākramāḥ /",
  "GP12mkp1-93u:4742": "dharmātmāno māhatmāno vimārgaparipanthinaḥ // MarkP_37.3 //",
  "GP12mkp1-93u:4743": "cakāra sor'thaṃ dharmeṇa dharmamarthena vā punaḥ /",
  "GP12mkp1-93u:4744": "tayoścaivāvirodhena bubhuje viṣayānapi // MarkP_37.4 //",
  "GP12mkp1-93u:4745": "evaṃ bahūni varṣāṇi tasya pālayato mahīm /",
  "GP12mkp1-93u:4746": "dharmārthakāmasaktasya jagmurekamaharyathā // MarkP_37.5 //",
  "GP12mkp1-93u:4747": "vairāgyaṃ nāsya sañjajñe bhuñjato viṣayān priyān /",
  "GP12mkp1-93u:4748": "na cāpyalamabhūttasya dharmārthopārjanaṃ prati // MarkP_37.6 //",
  "GP12mkp1-93u:4749": "taṃ tathā bhogasaṃsarga-pramattamajitendriyam /",
  "GP12mkp1-93u:4750": "subāhurnāma śuśrāva bhrātā tasya vanecaraḥ // MarkP_37.7 //",
  "GP12mkp1-93u:4751": "taṃ bubodhayiṣuḥ so 'tha ciraṃ dhyātvā mahīpatiḥ /",
  "GP12mkp1-93u:4752": "tadvairisaṃśrayaṃ tasya śreyo 'manyata bhūpateḥ // MarkP_37.8 //",
  "GP12mkp1-93u:4753": "tataḥ sa kāśibhūpālamudīrṇabalavāhanam /",
  "GP12mkp1-93u:4754": "svarājyaṃ prāptumāgacchad bahuśaḥ śaraṇaṃ kṛtī // MarkP_37.9 //",
  "GP12mkp1-93u:4755": "so 'pi cakre balodyogamalarkaṃ prati pārthivaḥ /",
  "GP12mkp1-93u:4756": "dūtañca preṣayāmāsa rājyamasmai pradīyatām // MarkP_37.10 //",
  "GP12mkp1-93u:4757": "so 'pi naicchattadā dātumājñāpūrvaṃ svadharmavit /",
  "GP12mkp1-93u:4758": "pratyuvāca ca taṃ dūtamalarkaḥ kāśibhūbhṛtaḥ // MarkP_37.11 //",
  "GP12mkp1-93u:4759": "māmevābhyetya hārdena yācatāṃ rājyamagrajaḥ /",
  "GP12mkp1-93u:4760": "nākrāntyā saṃpradāsyāmi bhayenālpāmapi kṣitim // MarkP_37.12 //",
  "GP12mkp1-93u:4761": "subāhurapi no yāñcāṃ cakāra matimāṃstadā /",
  "GP12mkp1-93u:4762": "na dharmaḥ kṣatriyasyeti yāñcā vīryadhano hi saḥ // MarkP_37.13 //",
  "GP12mkp1-93u:4763": "tataḥ samastasainyena kāśīśaḥ parivāritaḥ /",
  "GP12mkp1-93u:4764": "ākrāntumabhyagādrāṣṭramalarkasya mahīpateḥ // MarkP_37.14 //",
  "GP12mkp1-93u:4765": "anantaraiśca saṃśleṣamabhyetya tadanantaram /",
  "GP12mkp1-93u:4766": "teṣāmanyatamairbhṛtyaiḥ samākramyānayadvaśam // MarkP_37.15 //",
  "GP12mkp1-93u:4767": "apīḍayaṃśca sāmāntāṃstasya rāṣṭroparodhanaiḥ /",
  "GP12mkp1-93u:4768": "tathā durgānupālāṃśca cakre cāṭavikān vaśe // MarkP_37.16 //",
  "GP12mkp1-93u:4769": "kāṃściccopapradānena kāṃścid bhedena pārthivān /",
  "GP12mkp1-93u:4770": "sāmnaivānyān vaśaṃ ninye nibhṛtāstasya ye 'bhavan // MarkP_37.17 //",
  "GP12mkp1-93u:4771": "tataḥ so 'lpabalo rājā paracakrāvapījitaḥ /",
  "GP12mkp1-93u:4772": "koṣakṣayamavāpoccaiḥ purañcārudhyatāriṇā // MarkP_37.18 //",
  "GP12mkp1-93u:4773": "itthaṃ sampīḍyamānastu kṣīṇakoṣo dine dine /",
  "GP12mkp1-93u:4774": "viṣādamāgātparamaṃ vyākulatvañca cetasaḥ // MarkP_37.19 //",
  "GP12mkp1-93u:4775": "ārti sa paramāṃ prāpya tat sasmārāṅgulīyakam /",
  "GP12mkp1-93u:4776": "yaduddiśya purā prāha mātā tasya madālasā // MarkP_37.20 //",
  "GP12mkp1-93u:4777": "tataḥ strātaḥ śucirbhūtvā vācayitvā dvijottamān /",
  "GP12mkp1-93u:4778": "niṣkṛṣya śāsanaṃ tasmāddadṛśe prasphuṭākṣaram // MarkP_37.21 //",
  "GP12mkp1-93u:4779": "tatraiva likhitaṃ mātrā vācayāmāsa pārthivaḥ /",
  "GP12mkp1-93u:4780": "prakāśapulakāṅgo 'sau praharṣotphullalocanaḥ // MarkP_37.22 //",
  "GP12mkp1-93u:4781": "saṅgaḥ sarvātmanā tyājyaḥ sa cettyaktuṃ na śakyate /",
  "GP12mkp1-93u:4782": "sa sadibhaḥ saha kartavyaḥ satāṃ saṅgo hi bheṣajam // MarkP_37.23 //",
  "GP12mkp1-93u:4783": "kāmaḥ sarvātmanā heyo hātuñcecchakyate na saḥ /",
  "GP12mkp1-93u:4784": "mumukṣāṃ prati tatkāryaṃ saiva tasyāpi bheṣajam // MarkP_37.24 //",
  "GP12mkp1-93u:4785": "vācayitvā tu bahuśo nṛṇāṃ śreyaḥ kathaṃ tviti /",
  "GP12mkp1-93u:4786": "mumukṣayeti niścitya sā ca tatsaṅgato yataḥ // MarkP_37.25 //",
  "GP12mkp1-93u:4787": "tataḥ sa sādhusamparkaṃ cintayan pṛthivīpatiḥ /",
  "GP12mkp1-93u:4788": "dattātreyaṃ mahābhāgamagacchat paramārtimān // MarkP_37.26 //",
  "GP12mkp1-93u:4789": "taṃ sametya mahātmānamakalpaṣamasaṅginam /",
  "GP12mkp1-93u:4790": "praṇipatyābhisampūjya yathānyāyamabhāṣata // MarkP_37.27 //",
  "GP12mkp1-93u:4791": "brahman ! kuru prasādaṃ me śaraṇaṃ śaraṇārthinām /",
  "GP12mkp1-93u:4792": "duḥ khāpahāraṃ kuru me duḥ khārtasyātikāminaḥ // MarkP_37.28 //",
  "GP12mkp1-93u:4793": "duḥ khāpahāramadyaiva karomi tava pārthiva ! /",
  "GP12mkp1-93u:4794": "satyaṃ brūhi kimarthaṃ te duḥ khaṃ tat pṛthivīpate // MarkP_37.29 //",
  "GP12mkp1-93u:4795": "jaḍa uvāca",
  "GP12mkp1-93u:4796": "ityuktaścintayāmāsa sa rājā tena dhīmatā /",
  "GP12mkp1-93u:4797": "trividhasyāpi duḥ khasya sthānamātmānameva ca // MarkP_37.30 //",
  "GP12mkp1-93u:4798": "sa vimṛṣya ciraṃ rājā punaḥ punarudāradhīḥ /",
  "GP12mkp1-93u:4799": "ātmānamātmanā dhīraḥ prahasyedamathābrāvīt // MarkP_37.31 //",
  "GP12mkp1-93u:4800": "nāhamurvo na salilaṃ na jyotiranilo na ca /",
  "GP12mkp1-93u:4801": "nākāśaṃ kintu śārīraṃ sametya sukhamiṣyate // MarkP_37.32 //",
  "GP12mkp1-93u:4802": "nyūnātiriktatāṃ yāti pañcake 'smin sukhāsukham /",
  "GP12mkp1-93u:4803": "yadi syānma kinna syādanyasthe 'pi hi tanmayi // MarkP_37.33 //",
  "GP12mkp1-93u:4804": "nityaprabhūtasadbhāve nyūnādhikyānnatonnate /",
  "GP12mkp1-93u:4805": "tathā ca mamatātyakte viśeṣo nopalabhyate // MarkP_37.34 //",
  "GP12mkp1-93u:4806": "tanmātrāvasthite sūkṣme tṛtīyāṃśe ca paśyataḥ /",
  "GP12mkp1-93u:4807": "tathaiva bhūtasadbhāvaṃ śarīraṃ kiṃ sukhāsukham // MarkP_37.35 //",
  "GP12mkp1-93u:4808": "manasyavasthitaṃ duḥkhaṃ sukhaṃ vā mānasañca yat /",
  "GP12mkp1-93u:4809": "yatastato na me duḥ khaṃ sukhaṃ vā nahyahaṃ manaḥ // MarkP_37.36 //",
  "GP12mkp1-93u:4810": "nāhaṅkāro na ca mano buddhirnāhaṃ yatastataḥ /",
  "GP12mkp1-93u:4811": "antaḥ karaṇajaṃ duḥ khaṃ pārakhyaṃ mama tatkatham // MarkP_37.37 //",
  "GP12mkp1-93u:4812": "nāhaṃ śarīraṃ na mano yato 'haṃ",
  "GP12mkp1-93u:4813": "pṛthak śarīrānmanasastathāham /",
  "GP12mkp1-93u:4814": "tat santu cetasyathavāpi dehe",
  "GP12mkp1-93u:4815": "sukhāni duḥ khāni ca kiṃ mamātra // MarkP_37.38 //",
  "GP12mkp1-93u:4816": "rājyasya vāñchāṃ surute 'grajo 'sya",
  "GP12mkp1-93u:4817": "dehasya cet pañcamayaḥ sa rāśiḥ /",
  "GP12mkp1-93u:4818": "guṇapravṛttyā mama kinnu tatra",
  "GP12mkp1-93u:4819": "tatsthaḥ sa cāhañca śarīrato 'nyaḥ // MarkP_37.39 //",
  "GP12mkp1-93u:4820": "na yasya hastādikamapyaśeṣaṃ",
  "GP12mkp1-93u:4821": "māṃsaṃ na cāsthīni khirāvibhāgaḥ /",
  "GP12mkp1-93u:4822": "kastasya nāgāśvarathādikoṣaiḥ",
  "GP12mkp1-93u:4823": "svalpo 'pi sambandha ihāsti puṃsaḥ // MarkP_37.40 //",
  "GP12mkp1-93u:4824": "tasmānna me 'rirna ca me 'sti duḥ khaṃ",
  "GP12mkp1-93u:4825": "na me sukhaṃ nāpi puraṃ na koṣam /",
  "GP12mkp1-93u:4826": "na cāśvanāgādi balaṃ na tasya",
  "GP12mkp1-93u:4827": "nānyasya vā kasyacidvā mamāsti // MarkP_37.41 //",
  "GP12mkp1-93u:4828": "yathā ghaṭīkumbhakamaṇḍalustham",
  "GP12mkp1-93u:4829": "ākāśamekaṃ bahudhā hi dṛṣṭam /",
  "GP12mkp1-93u:4830": "tathā subāhuḥ sa ca kāśipo 'haṃ",
  "GP12mkp1-93u:4831": "malye ca deheṣu śarīrabhedaiḥ // MarkP_37.42 //",
  "GP12mkp1-93u:4832": "iti śrīmārkaṇḍeyapurāṇe pitāputrasaṃvāde ātmaviveko nāma saptatriṃśo 'dhyāyaḥ",
  "GP12mkp1-93u:4833": "_____________________________________________________________",
  "GP12mkp1-93u:4834": "aṣṭatriṃśo 'dhyāyaḥ",
  "GP12mkp1-93u:4835": "jaḍa uvāca",
  "GP12mkp1-93u:4836": "dattātreyaṃ tato vipraṃ praṇipatya sa pārthivaḥ /",
  "GP12mkp1-93u:4837": "pratyuvāca mahātmānaṃ praśrayāvanato vacaḥ // MarkP_38.1 //",
  "GP12mkp1-93u:4838": "samyak prapaśyato brahman ! mama duḥ khaṃ na kiñcana /",
  "GP12mkp1-93u:4839": "asamyagdarśinā magnāḥ sarvadaivāsukhārṇave // MarkP_38.2 //",
  "GP12mkp1-93u:4840": "yasmin yasminmamāsaktā buddhiḥ puṃsaḥ prajāyate /",
  "GP12mkp1-93u:4841": "tatastataḥ samādāya duḥ khānyeva prayacchati // MarkP_38.3 //",
  "GP12mkp1-93u:4842": "mārjārabhakṣite duḥ khaṃ yādṛśaṃ gṛhakukkuṭe /",
  "GP12mkp1-93u:4843": "na tādṛṅmamatāśūnye kalaviṅke 'tha mūṣike // MarkP_38.4 //",
  "GP12mkp1-93u:4844": "so 'haṃ na duḥ khī na sukhī yato 'haṃ prakṛteḥ paraḥ /",
  "GP12mkp1-93u:4845": "yo bhūtābhibhavo bhūtaiḥ sukhaduḥ khātmako hi saḥ // MarkP_38.5 //",
  "GP12mkp1-93u:4846": "dattātreya uvāca",
  "GP12mkp1-93u:4847": "evametannaravyāghra ! yathaitadvyāhṛtaṃ tvayā /",
  "GP12mkp1-93u:4848": "mameti mūlaṃ duḥ kasya na mameti ca nirvṛteḥ // MarkP_38.6 //",
  "GP12mkp1-93u:4849": "matpraśnādeva te jñānamutpannamidamuttamam /",
  "GP12mkp1-93u:4850": "mameti pratyayo yena kṣiptaḥ śālmalitūlavat // MarkP_38.7 //",
  "GP12mkp1-93u:4851": "ahamityaṅkurotpanno mameti skandhavān mahān /",
  "GP12mkp1-93u:4852": "gṛhakṣetroccaśākhaśca putradārādipallavaḥ // MarkP_38.8 //",
  "GP12mkp1-93u:4853": "dhanadhānyamahāpatro naikakālapravardhitaḥ /",
  "GP12mkp1-93u:4854": "puṇyāpuṇyāgrapuṣpaśca sukhaduḥ khamahāphalaḥ // MarkP_38.9 //",
  "GP12mkp1-93u:4855": "tatra muktipathavyāpi mūḍhasamparkasecanaḥ /",
  "GP12mkp1-93u:4856": "vidhitsābhṛṅgamālāḍhyo kṛtyajñānamahātaruḥ // MarkP_38.10 //",
  "GP12mkp1-93u:4857": "saṃsārādhvapariśrāntā ye tacchāyāṃ samāśritāḥ /",
  "GP12mkp1-93u:4858": "bhrāntijñānasukhādhīnāsteṣāmātyantikaṃ kutaḥ // MarkP_38.11 //",
  "GP12mkp1-93u:4859": "yaistu satsaṅgapāṣāṇaśitena mamatātaruḥ /",
  "GP12mkp1-93u:4860": "chinno vidyākuṭhāreṇa te gatāstena vartmanā // MarkP_38.12 //",
  "GP12mkp1-93u:4861": "prāpya brahmavanaṃ śītaṃ nīrajaskamakaṇṭakam /",
  "GP12mkp1-93u:4862": "prāpnuvanti parāṃ prājñā nirvṛtiṃ vṛttivarjitāḥ // MarkP_38.13 //",
  "GP12mkp1-93u:4863": "bhūtendriyamayaṃ sthūlaṃ na tvaṃ rājanna cāpyaham /",
  "GP12mkp1-93u:4864": "na tanmātramayāvāvāṃ naivāntaḥ karaṇātmakau // MarkP_38.14 //",
  "GP12mkp1-93u:4865": "kaṃ vā paśyāmi rājendra ! pradhānamidamāvayoḥ /",
  "GP12mkp1-93u:4866": "yataḥ paro hi kṣetrajñaḥ saṅghāto hi guṇātmakaḥ // MarkP_38.15 //",
  "GP12mkp1-93u:4867": "maśakoḍumbareṣīkāmuñjamatsyāmbhasāṃ yathā /",
  "GP12mkp1-93u:4868": "ekatve 'pi pṛthagbhāvastathā kṣetrātmanornṛpa ! // MarkP_38.16 //",
  "GP12mkp1-93u:4869": "alarka uvāca",
  "GP12mkp1-93u:4870": "bhagavaṃstvatprasādena mamāvirbhūtamuttamam /",
  "GP12mkp1-93u:4871": "jñānaṃ pradhānacicchakti-vivekakaramīdṛśam // MarkP_38.17 //",
  "GP12mkp1-93u:4872": "kintvatra viṣayākrānte sthairyavattvaṃ na cetasi /",
  "GP12mkp1-93u:4873": "na cāpi vedmi mucyeyaṃ kathaṃ prakṛtibandhanāt // MarkP_38.18 //",
  "GP12mkp1-93u:4874": "kathaṃ na bhūyāṃ bhūyaśca kathaṃ nirguṇatāmiyām /",
  "GP12mkp1-93u:4875": "kathañca brahmaṇaikatvaṃ vrajeyaṃ śāśvatena vai // MarkP_38.19 //",
  "GP12mkp1-93u:4876": "tanme yogantathā brahman ! praṇatāyābhiyācate /",
  "GP12mkp1-93u:4877": "samyag brūhi mahāprājña ! satsaṅgo hyupakṛnnṛṇām // MarkP_38.20 //",
  "GP12mkp1-93u:4878": "iti śrīmārkaṇḍeyapurāṇe pitāputrasaṃvāde praśnādhyāyo nāmāṣṭatriṃśo 'dhyāyaḥ",
  "GP12mkp1-93u:4879": "_____________________________________________________________",
  "GP12mkp1-93u:4880": "ÉéÉåßÑ/",
  "GP12mkp1-93u:4881": "yuñjataśca sadā yogaṃ yādṛgvihitamāsanam // MarkP_39.27 //",
  "GP12mkp1-93u:4882": "padmamardhāsanañcāpi tathā svastikamāsanam /",
  "GP12mkp1-93u:4883": "āsthāya yogaṃ yuñjīta kṛtvā ca praṇavaṃ hṛdi // MarkP_39.28 //",
  "GP12mkp1-93u:4884": "samaḥ samāsano bhūtvā saṃhṛtya caraṇāvubhau /",
  "GP12mkp1-93u:4885": "saṃvṛtāsyastathaivorū samyagviṣṭabhya cāgrataḥ // MarkP_39.29 //",
  "GP12mkp1-93u:4886": "pārṣṇibhyāṃ liṅgavṛṣaṇāvaspṛśan prayataḥ sthitaḥ /",
  "GP12mkp1-93u:4887": "kiñcidunnāmitaśirā dantairdantānna saṃspṛśet // MarkP_39.30 //",
  "GP12mkp1-93u:4888": "sampaśyan nāsikāgraṃ svaṃ diśaścānavalokayan /",
  "GP12mkp1-93u:4889": "rajasā tamaso vṛttiṃ sattvena rajasastathā // MarkP_39.31 //",
  "GP12mkp1-93u:4890": "sañchādya nirmale sattve sthito yuñjīta yogavit /",
  "GP12mkp1-93u:4891": "indriyāṇīndriyārthebhyaḥ prāṇādīnmana eva ca // MarkP_39.32 //",
  "GP12mkp1-93u:4892": "nigṛhya samavāyena pratyāhāramupakramet /",
  "GP12mkp1-93u:4893": "yastu pratyāharetkāmāna sarvāṅgānīva kacchapaḥ // MarkP_39.33 //",
  "GP12mkp1-93u:4894": "sadātmaratirekasthaḥ vaśyatyātmānamātmani /",
  "GP12mkp1-93u:4895": "sa bāhyābhyantaraṃ śaucaṃ niṣpādyākaṇṭhanābhitaḥ // MarkP_39.34 //",
  "GP12mkp1-93u:4896": "pūrayitvā budho dehaṃ pratyāhāramupakramet /",
  "GP12mkp1-93u:4897": "prāṇāyāmā daśa dvau ca dhāraṇā sābhidhīyate // MarkP_39.35 //",
  "GP12mkp1-93u:4898": "dve dhāraṇe smṛte yoge yogibhistattvadṛṣṭibhiḥ /",
  "GP12mkp1-93u:4899": "tathā vai yogayuktasya yogino niyatātmanaḥ // MarkP_39.36 //",
  "GP12mkp1-93u:4900": "sarve doṣāḥ praṇaśyanti svasthaścaivopajāyate /",
  "GP12mkp1-93u:4901": "vīkṣate ca paraṃ brahma prākṛtāṃśca guṇān pṛthak // MarkP_39.37 //",
  "GP12mkp1-93u:4902": "vyomādiparamāṇūṃśca tathātmānamakalmaṣam /",
  "GP12mkp1-93u:4903": "itthaṃ yogī yatāhāraḥ prāṇāyāmaparāyaṇaḥ // MarkP_39.38 //",
  "GP12mkp1-93u:4904": "jitāṃ jitāṃ śanairbhūmimāroheta yathā gṛham /",
  "GP12mkp1-93u:4905": "doṣān vyādhīṃstathā mohamākrāntā bhūranirjitā // MarkP_39.39 //",
  "GP12mkp1-93u:4906": "vivardhayati nārohettasmād bhūmimanirjitām /",
  "GP12mkp1-93u:4907": "prāṇānāmupasaṃrodhāt prāṇāyāma iti smṛtaḥ // MarkP_39.40 //",
  "GP12mkp1-93u:4908": "dhāraṇetyucyate ceyaṃ dhāryate yanmano yathā /",
  "GP12mkp1-93u:4909": "śabdādibhyaḥ pravṛttāni yadakṣāṇi yatātmabhiḥ // MarkP_39.41 //",
  "GP12mkp1-93u:4910": "pratyāhriyante yogena pratyāhārastataḥ smṛtaḥ /",
  "GP12mkp1-93u:4911": "upāyaścātra kathito yogibhiḥ paramarṣibhiḥ // MarkP_39.42 //",
  "GP12mkp1-93u:4912": "yena vyādhyādayo doṣā na jāyante hi yoginaḥ /",
  "GP12mkp1-93u:4913": "yathā toyārthinastoyaṃ yantranālādibhiḥ śanaiḥ // MarkP_39.43 //",
  "GP12mkp1-93u:4914": "āpibeyustathā vāyuṃ pibedyogī jitaśramaḥ /",
  "GP12mkp1-93u:4915": "prāṅnābhyāṃ hṛdaye cātra tṛtīye ca tathorasi // MarkP_39.44 //",
  "GP12mkp1-93u:4916": "kaṇṭhe mukhe nāsikāgre netrabhrūmadhyamūrdhasu /",
  "GP12mkp1-93u:4917": "kiñca tasmātparasmiṃśca dhāraṇā paramā smṛtā // MarkP_39.45 //",
  "GP12mkp1-93u:4918": "daśaitā dhāraṇā prāpya prāprotyakṣarasāmyatām /",
  "GP12mkp1-93u:4919": "nādhmātaḥ kṣudhitaḥ śrānto na ca vyākulacetanaḥ // MarkP_39.46 //",
  "GP12mkp1-93u:4920": "yuñjīta yogaṃ rājendra ! yogī siddhyarthamādṛtaḥ /",
  "GP12mkp1-93u:4921": "nātiśīte na coṣṇe vai na dvandve nānilātmake // MarkP_39.47 //",
  "GP12mkp1-93u:4922": "kāleṣveteṣu yuñjīta na yogaṃ dhyānatatparaḥ /",
  "GP12mkp1-93u:4923": "saśabdāgnijālabhyāse jīrṇagoṣṭhe catuṣpathe // MarkP_39.48 //",
  "GP12mkp1-93u:4924": "śuṣkaparṇacaye nadyāṃ śmaśāne sasarīsṛpe /",
  "GP12mkp1-93u:4925": "sabhaye kūpatīre vā caityavalmīkasañcaye // MarkP_39.49 //",
  "GP12mkp1-93u:4926": "deśeṣveteṣu tattvajño yogābhyāsaṃ vivarjayet /",
  "GP12mkp1-93u:4927": "sattvasyānupapattau ca deśakālaṃ vivarjayet // MarkP_39.50 //",
  "GP12mkp1-93u:4928": "nāsato darśanaṃ yoge tasmāttatparivarjayet /",
  "GP12mkp1-93u:4929": "deśānetānanādṛtya mūḍhatvādyo yunakti vai // MarkP_39.51 //",
  "GP12mkp1-93u:4930": "vighrāya tasya vai doṣā jāyante tannibodha me /",
  "GP12mkp1-93u:4931": "bādhiryaṃ jaḍatā lopaḥ smṛtermūkatvamandhatā // MarkP_39.52 //",
  "GP12mkp1-93u:4932": "jvaraśca jāyate sadyastattadajñānayoginaḥ /",
  "GP12mkp1-93u:4933": "pramādādyogino doṣā yadyete syuścikitsitam // MarkP_39.53 //",
  "GP12mkp1-93u:4934": "teṣāṃ nāśāya kartavyaṃ yogināṃ tannibodha me /",
  "GP12mkp1-93u:4935": "strigdhāṃ yavāgūmatyuṣṇāṃ bhuktvā tatraiva dhārayet // MarkP_39.54 //",
  "GP12mkp1-93u:4936": "vāta-gulmapraśāntyarthamudāvarte tathodare /",
  "GP12mkp1-93u:4937": "yavāgūṃ vāpi pavanaṃ vāyugranthiṃ pratikṣipet // MarkP_39.55 //",
  "GP12mkp1-93u:4938": "tadvatkampe mahāśailaṃ sthiraṃ manasi dhārayet /",
  "GP12mkp1-93u:4939": "vighāte vacaso vācaṃ bādhirye śravaṇendriyam // MarkP_39.56 //",
  "GP12mkp1-93u:4940": "yathaivāmraphalaṃ dhyāyet tṛṣṇārto rasanendriye /",
  "GP12mkp1-93u:4941": "yasmin yasmin rujā dehe tasmiṃstadupakāriṇīm // MarkP_39.57 //",
  "GP12mkp1-93u:4942": "dhārayeddhāraṇāmuṣṇe śītāṃ śīte ca dāhinīm /",
  "GP12mkp1-93u:4943": "kīlaṃ śirasi saṃsthāpya kāṣṭhaṃ kāṣṭhena tāḍayet // MarkP_39.58 //",
  "GP12mkp1-93u:4944": "luptasmṛteḥ smṛtiḥ sadyo yoginastena jāyate /",
  "GP12mkp1-93u:4945": "dyāvāpṛthivyau vāyvagrī vyāpināvapi dhārayet // MarkP_39.59 //",
  "GP12mkp1-93u:4946": "amānuṣāt sattvajādvā bādhāstvetāścikitsitāḥ /",
  "GP12mkp1-93u:4947": "amānuṣaṃ sattvamantaryoginaṃ praviśedyadi // MarkP_39.60 //",
  "GP12mkp1-93u:4948": "vāyvagrīdhāraṇenainaṃ dehasaṃsthaṃ vinirdahet /",
  "GP12mkp1-93u:4949": "evaṃ sarvātmanā rakṣā kāryā yogavidā nṛpa ! // MarkP_39.61 //",
  "GP12mkp1-93u:4950": "dharmārthakāmamokṣāṇāṃ śarīraṃ sādhanaṃ yataḥ /",
  "GP12mkp1-93u:4951": "pravṛttilakṣaṇākhyānādyogino vismayāttathā /",
  "GP12mkp1-93u:4952": "vijñānaṃ vilayaṃ yāti tasmād gopyāḥ pravṛttayaḥ // MarkP_39.62 //",
  "GP12mkp1-93u:4953": "ālolyamārogyamaniṣṭhuratvaṃ",
  "GP12mkp1-93u:4954": "gandhaḥ śubho mūtrapurīṣamalpam /",
  "GP12mkp1-93u:4955": "kāntiḥ prasādaḥ svarasaumyatā ca",
  "GP12mkp1-93u:4956": "yogapravṛtteḥ prathamaṃ hi cihnam // MarkP_39.63 //",
  "GP12mkp1-93u:4957": "anurāgī jano yāti parokṣe guṇakīrtanam /",
  "GP12mkp1-93u:4958": "na babhyati ca sattvāni siddherlakṣaṇamuttamam // MarkP_39.64 //",
  "GP12mkp1-93u:4959": "śītoṣṇādibhiratyugrairyasya bādhā na vidyate /",
  "GP12mkp1-93u:4960": "na bhītimeti cānyebhyastasya siddhirupasthitā // MarkP_39.65 //",
  "GP12mkp1-93u:4961": "iti śrīmārkaṇḍeyapurāṇe jaḍopākhyāne yogādhyāyo nāmaikonacatvāriṃśo 'dhyāyaḥ",
  "GP12mkp1-93u:4962": "_____________________________________________________________",
  "GP12mkp1-93u:4963": "catvāriṃśo 'dhyāyaḥ",
  "GP12mkp1-93u:4964": "dattātreya uvāca",
  "GP12mkp1-93u:4965": "upasargāḥ pravartante dṛṣṭe hyātmani yoginaḥ /",
  "GP12mkp1-93u:4966": "ye tāṃste saṃpravakṣyāmi samāsena nibodha me // MarkP_40.1 //",
  "GP12mkp1-93u:4967": "kāmyāḥ kriyāstathā kāmān mānuṣānabhivāñchati /",
  "GP12mkp1-93u:4968": "striyo dānaphalaṃ vidyāṃ māyāṃ kupyaṃ dhanaṃ divam // MarkP_40.2 //",
  "GP12mkp1-93u:4969": "devatvamamareśatvaṃ rasāyanacayāḥ kriyāḥ /",
  "GP12mkp1-93u:4970": "marutprapatanaṃ yajñaṃ jalagnyāveśanantathā // MarkP_40.3 //",
  "GP12mkp1-93u:4971": "śrāddhānāṃ sarvadānānāṃ phalāni niyamāṃstathā /",
  "GP12mkp1-93u:4972": "tathopavāsāt pūrtācca devatābhyarccanādapi // MarkP_40.4 //",
  "GP12mkp1-93u:4973": "tebhyastebhyaśca karmabhya upasṛṣṭo 'bhivāñchati /",
  "GP12mkp1-93u:4974": "cittamitthaṃ vartamānaṃ yatnādyogī nivartayet // MarkP_40.5 //",
  "GP12mkp1-93u:4975": "brahmasaṅgimanaḥ kurvannupasargāt pramucyate /",
  "GP12mkp1-93u:4976": "upasargairjitairebhirupasargāstataḥ punaḥ // MarkP_40.6 //",
  "GP12mkp1-93u:4977": "yoginaḥ saṃpravartante sāttvarājasatāmasāḥ /",
  "GP12mkp1-93u:4978": "prātibhiḥ śrāvaṇo daivo bhramāvattau tathāparau // MarkP_40.7 //",
  "GP12mkp1-93u:4979": "pañcaite yogināṃ yogavighrāya kaṭukodayāḥ /",
  "GP12mkp1-93u:4980": "vedārthāḥ kāvyaśāstrārthā vidyāśilpānyaśeṣataḥ // MarkP_40.8 //",
  "GP12mkp1-93u:4981": "pratibhānti yadasyeti prātibhaḥ sa tu yoginaḥ /",
  "GP12mkp1-93u:4982": "śabdārthānākhilān vetti śabdaṃ gṛhṇāti caiva yat // MarkP_40.9 //",
  "GP12mkp1-93u:4983": "yojanānāṃ sahasrebhyaḥ śrāvaṇaḥ so 'bhidhīyate /",
  "GP12mkp1-93u:4984": "mamantādvīkṣate cāṣṭau sa yadā devatopamaḥ // MarkP_40.10 //",
  "GP12mkp1-93u:4985": "upasargantamapyāhurdaivamunmattavad budhāḥ /",
  "GP12mkp1-93u:4986": "bhrāmyate yannirālambaṃ mano doṣeṇa yoginaḥ // MarkP_40.11 //",
  "GP12mkp1-93u:4987": "samastācāravibhrāṃśād bhramaḥ sa parikīrtitaḥ /",
  "GP12mkp1-93u:4988": "āvarta iva toyasya jñānāvarto yadākulaḥ // MarkP_40.12 //",
  "GP12mkp1-93u:4989": "nāśayeccittamāvarta upasargaḥ sa ucyate /",
  "GP12mkp1-93u:4990": "etairnāśitayogāstu sakalā devayonayaḥ // MarkP_40.13 //",
  "GP12mkp1-93u:4991": "upasargairmahāghorairāvartante punaḥ punaḥ /",
  "GP12mkp1-93u:4992": "prāvṛtya kambalaṃ śuklaṃ yogī tasmānmanomayam // MarkP_40.14 //",
  "GP12mkp1-93u:4993": "cintayet paramaṃ brahma kṛtvā tatpravaṇaṃ manaḥ /",
  "GP12mkp1-93u:4994": "yogayuktaḥ sadā yogī laghvāhāro jitendriyaḥ // MarkP_40.15 //",
  "GP12mkp1-93u:4995": "sūkṣmāstu dhāraṇāḥ sapta bhūrādyā mūrghni dhārayet /",
  "GP12mkp1-93u:4996": "dharitrīṃ dhārayedyogī tat saukṣmyaṃ pratipadyate // MarkP_40.16 //",
  "GP12mkp1-93u:4997": "ātmānaṃ manyate corvoṃ tadgandhañca jahāti saḥ /",
  "GP12mkp1-93u:4998": "yathaivāpsu rasaṃ sūkṣmaṃ tadvadrūpañca tejasi // MarkP_40.17 //",
  "GP12mkp1-93u:4999": "sparśaṃ vāyo tathā tadvadvibhratastasya dhāraṇām /",
  "GP12mkp1-93u:5000": "vyomraḥ sūkṣmāṃ pravṛttiñca śabdaṃ tadvajjahāti saḥ // MarkP_40.18 //",
  "GP12mkp1-93u:5001": "manasā sarvabhūtānāṃ manasyāviśate yadā /",
  "GP12mkp1-93u:5002": "mānasīṃ dhāraṇāṃ bibhranmanaḥ sūkṣmañca jāyate // MarkP_40.19 //",
  "GP12mkp1-93u:5003": "tadvad buddhimaśeṣāṇāṃ sattvānāmetya yogavit /",
  "GP12mkp1-93u:5004": "parityajati samprāpya buddhisaukṣmyamanuttamam // MarkP_40.20 //",
  "GP12mkp1-93u:5005": "parityajati sūkṣmāṇi sapta tvetāni yogavit /",
  "GP12mkp1-93u:5006": "samyagvijñāya yo 'larka ! tasyāvṛttirna vidyate // MarkP_40.21 //",
  "GP12mkp1-93u:5007": "etāsāṃ dhāraṇānāntu saptānāṃ saukṣmyamātmavān /",
  "GP12mkp1-93u:5008": "dṛṣṭvā dṛṣṭvā tataḥ siddhiṃ tyaktvā tyaktvā parāṃ vrajet // MarkP_40.22 //",
  "GP12mkp1-93u:5009": "yasmin yasmiṃśca kurute bhūte rāgaṃ mahīpate /",
  "GP12mkp1-93u:5010": "tasmiṃstasmin samāsaktiṃ saṃprāpya sa vinaśyati // MarkP_40.23 //",
  "GP12mkp1-93u:5011": "tasmādviditvā sūkṣmāṇi saṃsaktāni parasparam /",
  "GP12mkp1-93u:5012": "parityajati yo dehī sa paraṃ prāpnuyāt padam // MarkP_40.24 //",
  "GP12mkp1-93u:5013": "etānyeva tu sandhāya sapta sūkṣmāṇi pārthiva ! /",
  "GP12mkp1-93u:5014": "bhūtādīnāṃ virāgo 'tra sadbhāvajñasya muktaye // MarkP_40.25 //",
  "GP12mkp1-93u:5015": "gandhādiṣu samāsaktiṃ samprāpya sa vinaśyati /",
  "GP12mkp1-93u:5016": "punarāvartate bhūpa ! sa brahmāparamānuṣam // MarkP_40.26 //",
  "GP12mkp1-93u:5017": "saptaitā dhāraṇā yogī samatītya yadicchati /",
  "GP12mkp1-93u:5018": "tasmiṃstasmiṃllayaṃ sūkṣme bhūte yāti nareśvara ! // MarkP_40.27 //",
  "GP12mkp1-93u:5019": "devānāmasurāṇāṃ vā gandharvoragarakṣasām /",
  "GP12mkp1-93u:5020": "deheṣu layamāyāti saṅgaṃ nāproti ca kvacit // MarkP_40.28 //",
  "GP12mkp1-93u:5021": "aṇimā laghimā caiva mahimā prāptireva ca /",
  "GP12mkp1-93u:5022": "prākāmyaṃ ca tatheśitvaṃ vaśitvañca tathāparam // MarkP_40.29 //",
  "GP12mkp1-93u:5023": "yatrakāmāvasāyitvaṃ guṇānetāṃstathaiśvarān /",
  "GP12mkp1-93u:5024": "prāpnotyaṣṭau naravyāghra ! paraṃ nirvāṇasūcakān // MarkP_40.30 //",
  "GP12mkp1-93u:5025": "sūkṣmāt sūkṣmatamo 'ṇīyān śīghratvaṃ laghimā guṇaḥ /",
  "GP12mkp1-93u:5026": "mahimāśeṣapūjyatvāt prāptirnāprāpyamasya yat // MarkP_40.31 //",
  "GP12mkp1-93u:5027": "prākāmyamasya vyāpitvādīśitvañceśvaro yataḥ /",
  "GP12mkp1-93u:5028": "vakhitvādvaśimā nāma yoginaḥ saptamo guṇaḥ // MarkP_40.32 //",
  "GP12mkp1-93u:5029": "yatrecchāsthānamapyuktaṃ yatrakāmāvasāyitā /",
  "GP12mkp1-93u:5030": "aiśvaryakāraṇairebhiryoginaḥ proktamaṣṭadhā // MarkP_40.33 //",
  "GP12mkp1-93u:5031": "muktisaṃsūcakaṃ bhūpa ! paraṃ nirvāṇamātmanaḥ /",
  "GP12mkp1-93u:5032": "tato na jāyate naiva vardhate na vinaśyati // MarkP_40.34 //",
  "GP12mkp1-93u:5033": "nāpi kṣayamavāproti pariṇāmaṃ na gacchati /",
  "GP12mkp1-93u:5034": "chedaṃ kledaṃ tathā dāhaṃ śoṣaṃ bhūrādito na ca // MarkP_40.35 //",
  "GP12mkp1-93u:5035": "bhūtavargādavāpnoti śabdādyaiḥ hriyate na ca /",
  "GP12mkp1-93u:5036": "na cāsya santi śabdādyāstadbhoktā tairna yujyate // MarkP_40.36 //",
  "GP12mkp1-93u:5037": "yathāhi kanakaṃ khaṇḍamapadravyavadagninā /",
  "GP12mkp1-93u:5038": "dagdhadoṣaṃ dvitīyena khaṇḍenaikyaṃ vrajennṛpa // MarkP_40.37 //",
  "GP12mkp1-93u:5039": "na viśeṣamavāproti tadvadyogāgninā yatiḥ /",
  "GP12mkp1-93u:5040": "nirdagdhadoṣastenaikyaṃ prayāti brahmaṇā saha // MarkP_40.38 //",
  "GP12mkp1-93u:5041": "yathāgniragnau saṃkṣiptaḥ samānatvamanuvrajet /",
  "GP12mkp1-93u:5042": "tadākhyastanmayo bhūto na gṛhyeta viśeṣataḥ // MarkP_40.39 //",
  "GP12mkp1-93u:5043": "pareṇa brahmaṇā tadvat prāpyaikyaṃ dagdhakilviṣaḥ /",
  "GP12mkp1-93u:5044": "yogī yāti pṛthagbhāvaṃ na kadācinmahīpate ! // MarkP_40.40 //",
  "GP12mkp1-93u:5045": "yathā jalaṃ jalenaikyaṃ nikṣiptamupagacchati /",
  "GP12mkp1-93u:5046": "tathātmā sāmyamabhyeti yoginaḥ paramātmani // MarkP_40.41 //",
  "GP12mkp1-93u:5047": "iti śrīmārkaṇḍeyapurāṇe yogasiddhirnāma catvāriṃśo 'dhyāyaḥ",
  "GP12mkp1-93u:5048": "_____________________________________________________________",
  "GP12mkp1-93u:5049": "ekacatvāriśo 'dhyāyaḥ",
  "GP12mkp1-93u:5050": "alarka uvāca",
  "GP12mkp1-93u:5051": "bhagavan ! yoginaścaryāṃ śrotumicchāmi tattvataḥ /",
  "GP12mkp1-93u:5052": "brahmavartmanyanusaran yathā yogī na sīdati // MarkP_41.1 //",
  "GP12mkp1-93u:5053": "dattātreya uvāca",
  "GP12mkp1-93u:5054": "mānāpamānau yāvetau pratyudvegakarau nṛṇām /",
  "GP12mkp1-93u:5055": "tāveva viparītārthau yoginaḥ siddhikārakau // MarkP_41.2 //",
  "GP12mkp1-93u:5056": "mānāpamānau yāvetau tāvevāhurviṣāmṛte /",
  "GP12mkp1-93u:5057": "apamāno 'mṛtaṃ tatra mānastu viṣamaṃ viṣam // MarkP_41.3 //",
  "GP12mkp1-93u:5058": "cakṣuḥ pūtaṃ nyasetpādaṃ vastrapūtaṃ jalaṃ pibet /",
  "GP12mkp1-93u:5059": "satyapūtāṃ vadedvāṇīṃ buddhipūtañca cintayet // MarkP_41.4 //",
  "GP12mkp1-93u:5060": "ātithyaśrāddhayajñeṣu devayātrotsaveṣu ca /",
  "GP12mkp1-93u:5061": "mahājanañca siddhyarthaṃ na gacchedyogavit kvacit // MarkP_41.5 //",
  "GP12mkp1-93u:5062": "vyaste vidhūme vyaṅgāre sarvasmin bhuktavajjane /",
  "GP12mkp1-93u:5063": "aṭeta yogavid bhaikṣyaṃ na tu triṣveva nityaśaḥ // MarkP_41.6 //",
  "GP12mkp1-93u:5064": "yathaivamavamanyante janāḥ paribhavanti ca /",
  "GP12mkp1-93u:5065": "tathā yuktaścaredyogī satāṃ vartma na dūṣayan // MarkP_41.7 //",
  "GP12mkp1-93u:5066": "bhaikṣyañcared gṛhastheṣu yāyāvaragṛheṣu ca /",
  "GP12mkp1-93u:5067": "śreṣṭhā tu prathamā ceti vṛttirasyopadiśyate // MarkP_41.8 //",
  "GP12mkp1-93u:5068": "atha nityaṃ gṛhastheṣu śālīneṣu caredyatiḥ /",
  "GP12mkp1-93u:5069": "śraddadhāneṣu dānteṣu śrotriyeṣu mahātmasu // MarkP_41.9 //",
  "GP12mkp1-93u:5070": "ata ūrdhvaṃ puścāpi aduṣṭāpatiteṣu ca /",
  "GP12mkp1-93u:5071": "bhaikṣyacaryā vivarṇeṣu jaghanyā vṛttiriṣyate // MarkP_41.10 //",
  "GP12mkp1-93u:5072": "bhaikṣyaṃ yavāgūṃ takraṃ vā payo yāvakameva vā /",
  "GP12mkp1-93u:5073": "phalaṃ mūlaṃ priyaṅguṃ vā kaṇapiṇyākasaktavaḥ // MarkP_41.11 //",
  "GP12mkp1-93u:5074": "ityete ca śubhāhārā yoginaḥ siddhikārakāḥ /",
  "GP12mkp1-93u:5075": "tat prayuñjyānmunirbhaktyā parameṇa samādhinā // MarkP_41.12 //",
  "GP12mkp1-93u:5076": "apaḥ pūrvaṃ sakṛt prāśya tūṣṇīṃ bhūtvā samāhitaḥ /",
  "GP12mkp1-93u:5077": "prāṇāyeti tatastasya prathamā hyāhutiḥ smṛtā // MarkP_41.13 //",
  "GP12mkp1-93u:5078": "apānāya dvitīyā tu samānāyate cāparā /",
  "GP12mkp1-93u:5079": "udānāya caturtho syādvyānāyeti ca pañcamī // MarkP_41.14 //",
  "GP12mkp1-93u:5080": "prāṇāyāmaiḥ pṛthak kṛtvā śeṣaṃ bhuñjīta kāmataḥ /",
  "GP12mkp1-93u:5081": "apaḥ punaḥ sakṛt praśya ācamya hṛdayaṃ spṛśet // MarkP_41.15 //",
  "GP12mkp1-93u:5082": "asteyaṃ brahmacaryañca tyāgo 'lobhastathaiva ca /",
  "GP12mkp1-93u:5083": "vratāni pañca bhikṣūṇāmahiṃsāparamāṇi vai // MarkP_41.16 //",
  "GP12mkp1-93u:5084": "akrodho guruśuśrūṣā śaucamāhāralāghavam /",
  "GP12mkp1-93u:5085": "nityasvādhyāya ityete niyamāḥ pañca kīrtitāḥ // MarkP_41.17 //",
  "GP12mkp1-93u:5086": "sārabhūtamupāsīta jñānaṃ yatkāryasādhakam /",
  "GP12mkp1-93u:5087": "jñānānāṃ bahutā yeyaṃ yogavighrakarā hi sā // MarkP_41.18 //",
  "GP12mkp1-93u:5088": "idaṃ jñeyamidaṃ jñeyamiti yastṛṣitaścaret /",
  "GP12mkp1-93u:5089": "api kalpasahasreṣu naiva jñeyamavāpnuyāt // MarkP_41.19 //",
  "GP12mkp1-93u:5090": "tyaktasaṅgo jitakrodho laghvāhāro jitendriyaḥ /",
  "GP12mkp1-93u:5091": "pidhāya buddhyā dvārāṇi mano dhyāne niveśayet // MarkP_41.20 //",
  "GP12mkp1-93u:5092": "śūnyeṣvevāvakāśeṣu guhāsu ca vaneṣu ca /",
  "GP12mkp1-93u:5093": "nityayuktaḥ sadā yogī dhyānaṃ samyagupakramet // MarkP_41.21 //",
  "GP12mkp1-93u:5094": "vāgdaṇḍaḥ karmadaṇḍaśca manodaṇḍaśca te trayaḥ /",
  "GP12mkp1-93u:5095": "yasyaite niyatā daṇḍāḥ sa tridaṇḍī mahāyatiḥ // MarkP_41.22 //",
  "GP12mkp1-93u:5096": "sarvamātmamayaṃ yasya sadasajjagadīdṛśam /",
  "GP12mkp1-93u:5097": "guṇāguṇamayantasya kaḥ priyaḥ ko nṛpāpriyaḥ // MarkP_41.23 //",
  "GP12mkp1-93u:5098": "visuddhabuddhiḥ samaloṣṭakāñcanaḥ",
  "GP12mkp1-93u:5099": "samastabhūteṣu ca tatsamāhitaḥ /",
  "GP12mkp1-93u:5100": "sthānaṃ paraṃ śāśvatamavyayañca",
  "GP12mkp1-93u:5101": "paraṃ hi matvā na punaḥ prajāyate // MarkP_41.24 //",
  "GP12mkp1-93u:5102": "vedācchreṣṭhāḥ sarvayajñakriyāśca",
  "GP12mkp1-93u:5103": "yajñājjapyaṃ jñānamārgaśca japyāt /",
  "GP12mkp1-93u:5104": "jñānāddhyānaṃ saṅgarāgavyapetaṃ",
  "GP12mkp1-93u:5105": "tasmin prāpte śāśvatasyopalabdhiḥ // MarkP_41.25 //",
  "GP12mkp1-93u:5106": "samāhito brahmaparo 'pramādī",
  "GP12mkp1-93u:5107": "sucistathaikāntaratiryatendriyaḥ /",
  "GP12mkp1-93u:5108": "samāpnuyādyogamimaṃ mahātmā",
  "GP12mkp1-93u:5109": "vimuktimāproti tataḥ svayogataḥ // MarkP_41.26 //",
  "GP12mkp1-93u:5110": "iti śrīmārkaṇḍeyapurāṇe yogicaryānāmaikacatvāriṃśo 'dhyāyaḥ",
  "GP12mkp1-93u:5111": "_____________________________________________________________",
  "GP12mkp1-93u:5112": "dvicatvāriṃśo 'dhyāyaḥ",
  "GP12mkp1-93u:5113": "dattātreya uvāca",
  "GP12mkp1-93u:5114": "evaṃ yo vartate yogī samyagyogavyavasthitaḥ /",
  "GP12mkp1-93u:5115": "na sa vyāvartituṃ śakyo janmāntaraśatairapi // MarkP_42.1 //",
  "GP12mkp1-93u:5116": "dṛṣṭvā ca paramātmānaṃ pratyakṣaṃ viśvarūpiṇam /",
  "GP12mkp1-93u:5117": "viśvapādaśirogrīvaṃ viśveśaṃ viśvabhāvanam // MarkP_42.2 //",
  "GP12mkp1-93u:5118": "tatprāptaye mahatpuṇyamomityekākṣaraṃ japet /",
  "GP12mkp1-93u:5119": "tadevādhyayanaṃ tasya svarūpaṃ śṛṇvataḥ param // MarkP_42.3 //",
  "GP12mkp1-93u:5120": "akāraśca tathokāro makāraścākṣaratrayam /",
  "GP12mkp1-93u:5121": "etā eva trayo mātrāḥ sāttvarājasatāmasāḥ // MarkP_42.4 //",
  "GP12mkp1-93u:5122": "nirguṇā yogigamyānyā cārdhamātrordhvasaṃsthitā /",
  "GP12mkp1-93u:5123": "gāndhārīti ca vijñeyā gāndhārasvarasaṃśrayā // MarkP_42.5 //",
  "GP12mkp1-93u:5124": "pipīlikāgatisparśā prayuktā mūrdhni lakṣyate /",
  "GP12mkp1-93u:5125": "yathā prayukta oṅgāraḥ pratiniryāti mūrdhani // MarkP_42.6 //",
  "GP12mkp1-93u:5126": "tathoṅkāramayo yogī tvakṣare tvakṣaro bhavet /",
  "GP12mkp1-93u:5127": "prāṇo dhanuḥ śaro hyātmā brahma vedhyamanuttamam // MarkP_42.7 //",
  "GP12mkp1-93u:5128": "apramattena veddhavyaṃ śaravattanmayo bhavet /",
  "GP12mkp1-93u:5129": "omityetat trayo vedāstrayo lokāstrayo 'gnayaḥ // MarkP_42.8 //",
  "GP12mkp1-93u:5130": "viṣṇur-brahmā-haraścaiva ṛksāmāni yajūṃṣi ca /",
  "GP12mkp1-93u:5131": "mātrāḥ sārdhāśca tistraśca vijñeyāḥ paramārthataḥ // MarkP_42.9 //",
  "GP12mkp1-93u:5132": "tatra yuktastu yo yogī sa tallayamavāpnuyāt /",
  "GP12mkp1-93u:5133": "akārastvatha bhūrloka ukāraścocyate bhuvaḥ // MarkP_42.10 //",
  "GP12mkp1-93u:5134": "savyañjano makāraśca svarlokaḥ parikalpyate /",
  "GP12mkp1-93u:5135": "vyaktā tu prathamā mātrā dvitīyāvyaktasaṃjñitā // MarkP_42.11 //",
  "GP12mkp1-93u:5136": "mātrā tṛtīyā cicchaktirardhamātrā paraṃ padam /",
  "GP12mkp1-93u:5137": "anenaiva krameṇaitā vijñeyā yogabhūmayaḥ // MarkP_42.12 //",
  "GP12mkp1-93u:5138": "omityuccāraṇāt sarvaṃ gṛhītaṃ sadasad bhavet /",
  "GP12mkp1-93u:5139": "hrasvā tu prathamā mātrā dvitīyā dairghyasaṃyutā // MarkP_42.13 //",
  "GP12mkp1-93u:5140": "tṛtīyā ca plutārdhākhyā vacasaḥ sā na gocarā /",
  "GP12mkp1-93u:5141": "ityetadakṣaraṃ brahma paramoṅkārasaṃjñitam // MarkP_42.14 //",
  "GP12mkp1-93u:5142": "yastu veda naraḥ samyak tathā dhyāyati vā punaḥ /",
  "GP12mkp1-93u:5143": "saṃsāracakramutsṛjya tyaktatrividhabandhanaḥ // MarkP_42.15 //",
  "GP12mkp1-93u:5144": "prāproti brahmaṇi layaṃ parame paramātmani /",
  "GP12mkp1-93u:5145": "akṣīṇakarmabandhaśca jñātvā mṛtyumariṣṭataḥ // MarkP_42.16 //",
  "GP12mkp1-93u:5146": "utkrāntikāle saṃsmṛtya punaryogitvamṛcchati /",
  "GP12mkp1-93u:5147": "tasmādasiddhayogena siddhayogena vā punaḥ /",
  "GP12mkp1-93u:5148": "jñeyanyariṣṭāni sadā yenotkrāntau na sīdati // MarkP_42.17 //",
  "GP12mkp1-93u:5149": "iti śrīmārkaṇāḍeyapurāṇe yogadharme oṅkāradhyāyo nāma dvicatvāriṃśo 'dhyāyaḥ",
  "GP12mkp1-93u:5150": "_____________________________________________________________",
  "GP12mkp1-93u:5151": "tricatvāriṃśo 'dhyāyaḥ",
  "GP12mkp1-93u:5152": "dattātreya uvāca",
  "GP12mkp1-93u:5153": "ariṣṭāni mahārāja ! śṛṇu vakṣyāmi tāni te /",
  "GP12mkp1-93u:5154": "yeṣāmālokanānmṛtyuṃ nijaṃ jānāti yogavit // MarkP_43.1 //",
  "GP12mkp1-93u:5155": "devamārgaṃ dhruvaṃ śukraṃ somacchāyāmarundhatīm /",
  "GP12mkp1-93u:5156": "yo na paśyenna jīvet sa naraḥ saṃvatsarāt param // MarkP_43.2 //",
  "GP12mkp1-93u:5157": "araśmibimbaṃ sūryasya vahniṃ caivāṃśumālinam /",
  "GP12mkp1-93u:5158": "dṛṣṭvai kādaśamāsāt tu naro nordhantu jīvati // MarkP_43.3 //",
  "GP12mkp1-93u:5159": "vānte mūtrapūrīṣe ca yaḥ svarṇaṃ rajataṃ tathā /",
  "GP12mkp1-93u:5160": "pratyakṣaṃ kurute svapne jīvet sa daśamāsikam // MarkP_43.4 //",
  "GP12mkp1-93u:5161": "dṛṣṭvā pretapiśācādīn gandharvanagarāṇi ca /",
  "GP12mkp1-93u:5162": "suvarṇavarṇān vṛkṣāṃśca nava māsān sa jīvati // MarkP_43.5 //",
  "GP12mkp1-93u:5163": "sthūlaḥ kṛśaḥ kṛśaḥ sthūlo yo 'kasmādeva jāyate /",
  "GP12mkp1-93u:5164": "prakṛteśca nivarteta tasyāyuścāṣṭamāsikam // MarkP_43.6 //",
  "GP12mkp1-93u:5165": "khaṇḍaṃ yasya padaṃ pārṣṇayāṃ pādasyāgre ca vā bhavet /",
  "GP12mkp1-93u:5166": "pāṃśukardamayormadhye sapta māsān sa jīvati // MarkP_43.7 //",
  "GP12mkp1-93u:5167": "gṛdhraḥ kapotaḥ kākālo vāyaso vāpi mūrdhani /",
  "GP12mkp1-93u:5168": "kravyādo vā khago nīlaḥ ṣaṇmāsāyuḥ pradarśakaḥ // MarkP_43.8 //",
  "GP12mkp1-93u:5169": "hanyate kākapaṅktībhiḥ pāṃśuvarṣeṇa vā naraḥ /",
  "GP12mkp1-93u:5170": "svāṃ cchāyāmanyathā dṛṣṭvā catuḥ pañca sa jīvati // MarkP_43.9 //",
  "GP12mkp1-93u:5171": "anabhre vidyutaṃ dṛṣṭvā dakṣiṇāṃ diśamāśritām /",
  "GP12mkp1-93u:5172": "rātrāvindradhanuścāpi jīvitaṃ dvitrimāsikam // MarkP_43.10 //",
  "GP12mkp1-93u:5173": "ghṛte taile tathādarśe toye vā nātmanastanum /",
  "GP12mkp1-93u:5174": "yaḥ paśyedaśiraskāṃ vā māsādūrdhvaṃ na jīvati // MarkP_43.11 //",
  "GP12mkp1-93u:5175": "yasya vastasamo gandho gātre śavasamo 'pi vā /",
  "GP12mkp1-93u:5176": "tasyārdhamāsikaṃ jñeyaṃ yogino nṛpa ! jīvitam // MarkP_43.12 //",
  "GP12mkp1-93u:5177": "yasya vai stramātrasya hṛtpādamavaśuṣyate /",
  "GP12mkp1-93u:5178": "pibataśca jalaṃ śoṣo daśāhaṃ so 'pi jīvati // MarkP_43.13 //",
  "GP12mkp1-93u:5179": "sambhinno māruto yasya marmasthānāni kṛntati /",
  "GP12mkp1-93u:5180": "hṛṣyate nāmbusaṃsparśāt tasya mṛtyurupasthitaḥ // MarkP_43.14 //",
  "GP12mkp1-93u:5181": "ṛkṣavānarayānastho gāyan yo dakṣiṇāṃ diśam /",
  "GP12mkp1-93u:5182": "svapne prayāti tasyāpi na mṛtyuḥ kālamicchati // MarkP_43.15 //",
  "GP12mkp1-93u:5183": "raktakṛṣṇāmbaradharā gāyantī hasatī ca yam /",
  "GP12mkp1-93u:5184": "dakṣiṇāśānnayennārī svapne so 'pi na jīvati // MarkP_43.16 //",
  "GP12mkp1-93u:5185": "nagnaṃ kṣapaṇakaṃ svapne hasamānaṃ mahābalam /",
  "GP12mkp1-93u:5186": "ekaṃ saṃvīkṣya valgantaṃ vidyānmṛtyumupasthitam // MarkP_43.17 //",
  "GP12mkp1-93u:5187": "āmastakatalādyastu nimagnaṃ paṅkasāgare /",
  "GP12mkp1-93u:5188": "svapne paśyatyathātmānaṃ sa sadyo mriyate naraḥ // MarkP_43.18 //",
  "GP12mkp1-93u:5189": "keśāṅgārāṃstathā bhasma bhujaṅgānnirjalāṃ nadīm /",
  "GP12mkp1-93u:5190": "dṛṣṭvā svapne daśāhāttu mṛtyurekādaśe dine // MarkP_43.19 //",
  "GP12mkp1-93u:5191": "karālairvikaṭaiḥ kṛṣṇaiḥ puruṣairudyatāyudhaiḥ /",
  "GP12mkp1-93u:5192": "pāṣāṇaistāḍitaḥ svapne sadyo mṛtyuṃ labhennaraḥ // MarkP_43.20 //",
  "GP12mkp1-93u:5193": "sūryodaye yasya śivā krośantī yāti saṃmukham /",
  "GP12mkp1-93u:5194": "viparītaṃ parītaṃ vā sa sadyo mṛtyumṛcchati // MarkP_43.21 //",
  "GP12mkp1-93u:5195": "yasya vai bhuktamātrasya hṛdayaṃ bādhate kṣudhā /",
  "GP12mkp1-93u:5196": "jāyate dantagharṣaśca sa gatāyurna saṃśayam // MarkP_43.22 //",
  "GP12mkp1-93u:5197": "dīpagandhaṃ na yo vetti trasyatyahni tathā niśi /",
  "GP12mkp1-93u:5198": "nātmānaṃ paranetrasthaṃ vīkṣate na sa jīvati // MarkP_43.23 //",
  "GP12mkp1-93u:5199": "śakrāyudhaṃ cārdharātre divā grahagaṇantathā /",
  "GP12mkp1-93u:5200": "dṛṣṭvā manyeta saṃkṣīṇamātmajīvitamātmavit // MarkP_43.24 //",
  "GP12mkp1-93u:5201": "nāsikā vakratāmeti karṇayornamanonnatī /",
  "GP12mkp1-93u:5202": "netrañca vāmaṃ stravati yasya tasyāyurudgatam // MarkP_43.25 //",
  "GP12mkp1-93u:5203": "āraktatāmeti mukhaṃ jihvā vā śyāmatāṃ yadā /",
  "GP12mkp1-93u:5204": "tadā prājño vijānīyānmṛtyumāsannamātmanaḥ // MarkP_43.26 //",
  "GP12mkp1-93u:5205": "uṣṭra-rāsabhayānena yaḥ svapne dakṣiṇāṃ diśam /",
  "GP12mkp1-93u:5206": "prayāti tañca jānīyāt sadyomṛtyuṃ na saṃśayaḥ // MarkP_43.27 //",
  "GP12mkp1-93u:5207": "pidhāya karṇau nirghoṣaṃ na śṛṇotyātmasambhavam /",
  "GP12mkp1-93u:5208": "naśyate cakṣuṣorjyotiryasya so 'pi na jīvati // MarkP_43.28 //",
  "GP12mkp1-93u:5209": "patato yasya vai garte svapne dvāraṃ pidhīyate /",
  "GP12mkp1-93u:5210": "na cottiṣṭhati yaḥ śvabhrāttadantaṃ tasya jīvitam // MarkP_43.29 //",
  "GP12mkp1-93u:5211": "ūrdhvā ca dṛṣṭirna ca saṃpratiṣṭhā",
  "GP12mkp1-93u:5212": "raktā punaḥ saṃparivartamānā /",
  "GP12mkp1-93u:5213": "mukhasya coṣmā śuṣirañca nābheḥ",
  "GP12mkp1-93u:5214": "śaṃsanti puṃsāmaparaṃ śarīram // MarkP_43.30 //",
  "GP12mkp1-93u:5215": "svapne 'gniṃ praviśedyastu na ca niṣkramate punaḥ /",
  "GP12mkp1-93u:5216": "jalapraveśādapi vā tadantaṃ tasya jīvitam // MarkP_43.31 //",
  "GP12mkp1-93u:5217": "yaścābhihanyate duṣṭairbhūtai rātrāvatho divā /",
  "GP12mkp1-93u:5218": "sa mṛtyuṃ saptarātryante naraḥ prāprotyasaṃśayam // MarkP_43.32 //",
  "GP12mkp1-93u:5219": "svavastramamalaṃ śuklaṃ raktaṃ paśyatyathāsitam /",
  "GP12mkp1-93u:5220": "yaḥ pumān mṛtyumāsannaṃ tasyāpi hi vinirdiśet // MarkP_43.33 //",
  "GP12mkp1-93u:5221": "svabhāvavaiparītyantu prakṛteśca viparyayaḥ /",
  "GP12mkp1-93u:5222": "kathayanti manuṣyāṇāṃ sadāsannau yamāntakau // MarkP_43.34 //",
  "GP12mkp1-93u:5223": "yeṣāṃ vinītaḥ satataṃ ye 'sya pūjyatamā matāḥ /",
  "GP12mkp1-93u:5224": "tāneva cāvajānāti tāneva ca vinindati // MarkP_43.35 //",
  "GP12mkp1-93u:5225": "devānnārcayate vṛddhān gurūn viprāṃśca nindati /",
  "GP12mkp1-93u:5226": "mātāpitrorna satkāraṃ jāmātṝṇāṃ karoti ca // MarkP_43.36 //",
  "GP12mkp1-93u:5227": "yogināṃ jñānaviduṣāmanyeṣāñca mahātmanām /",
  "GP12mkp1-93u:5228": "prāpte tu kāle puruṣastadvijñeyaṃ vicakṣaṇaiḥ // MarkP_43.37 //",
  "GP12mkp1-93u:5229": "yogināṃ satataṃ yatnādariṣṭānyavanīpate /",
  "GP12mkp1-93u:5230": "saṃvatsarānte tajjñeyaṃ phaladāni divāniśam // MarkP_43.38 //",
  "GP12mkp1-93u:5231": "vilokyā viśadā caiṣāṃ phalapaṅktiḥ subhīṣaṇā /",
  "GP12mkp1-93u:5232": "vijñāya kāryo manasi sa ca kālo nareśvara // MarkP_43.39 //",
  "GP12mkp1-93u:5233": "jñātva kālañca taṃ samyagabhayasthānamāśritaḥ /",
  "GP12mkp1-93u:5234": "yuñjīta yogī kālo 'sau yathā nāsyāphalo bhavet // MarkP_43.40 //",
  "GP12mkp1-93u:5235": "dṛṣṭvāriṣṭaṃ tathā yogī tyaktvā maraṇajaṃ bhayam /",
  "GP12mkp1-93u:5236": "tatsvabhāvaṃ tadālokya kāle yāvatyupāgatam // MarkP_43.41 //",
  "GP12mkp1-93u:5237": "tasya bhāge tathaivāhno yogaṃ yuñjīta yogavit /",
  "GP12mkp1-93u:5238": "pūrvāhne cāparāhne ca madhyāhne cāpi taddine // MarkP_43.42 //",
  "GP12mkp1-93u:5239": "yatra vā rajanībhāge tadariṣṭaṃ nirīkṣitam /",
  "GP12mkp1-93u:5240": "tatraiva tāvadyuñjīta yāvat prāptaṃ hi taddinam // MarkP_43.43 //",
  "GP12mkp1-93u:5241": "tatastyaktvā bhayaṃ sarvaṃ jitvā taṃ kālamātmavān /",
  "GP12mkp1-93u:5242": "tatraivāvasathe sthitvā yatra vā sthairyamātmanaḥ // MarkP_43.44 //",
  "GP12mkp1-93u:5243": "yuñjīta yogaṃ nirjitya trīn guṇān paramātmani /",
  "GP12mkp1-93u:5244": "tanmayaścātmanā bhūtvā cidvṛttimapi santyajet // MarkP_43.45 //",
  "GP12mkp1-93u:5245": "tataḥ paramanirvāṇamatīndriyamagocaram /",
  "GP12mkp1-93u:5246": "yadbuddheryanna cākhyātuṃ śakyate tat samaśnute // MarkP_43.46 //",
  "GP12mkp1-93u:5247": "etat sarvaṃ samākhyātaṃ tavālarka ! yathārthavat /",
  "GP12mkp1-93u:5248": "prāpsyase yena tadbrahma saṃkṣepāttannibodha me // MarkP_43.47 //",
  "GP12mkp1-93u:5249": "śaśāṅkaraśmisaṃyogācchandrakāntamaṇiḥ payaḥ /",
  "GP12mkp1-93u:5250": "samutsṛjati nāyuktaḥ sopamā yoginaḥ smṛtā // MarkP_43.48 //",
  "GP12mkp1-93u:5251": "yaccārkaraśmisaṃyogādarkakānto hutāśanam /",
  "GP12mkp1-93u:5252": "āviṣkaroti naikaḥ sannupamā sāpi yoginaḥ // MarkP_43.49 //",
  "GP12mkp1-93u:5253": "pipīlikākhu-nakula-gṛhagodhā-kapiñjalāḥ /",
  "GP12mkp1-93u:5254": "vasanti svāmivad gehe dhvaste yānti tato 'nyataḥ // MarkP_43.50 //",
  "GP12mkp1-93u:5255": "duḥ khantu svāmino dhvaṃse tasya teṣāṃ na kiñcana /",
  "GP12mkp1-93u:5256": "veśmano yatra rājendra ! sopamā yogasiddhaye // MarkP_43.51 //",
  "GP12mkp1-93u:5257": "mṛdvāhikālpadehāpi mukhāgreṇāpyaṇīyasā /",
  "GP12mkp1-93u:5258": "karoti mṛdbhāracayamupadeśaḥ sa yoginaḥ // MarkP_43.52 //",
  "GP12mkp1-93u:5259": "paśupakṣimanuṣyādyaiḥ patrapuṣpaphalānvitam /",
  "GP12mkp1-93u:5260": "vṛkṣaṃ vilupyamānantu dṛṣṭvā sidhyanti yoginaḥ // MarkP_43.53 //",
  "GP12mkp1-93u:5261": "ruruśāvaviṣāṇāgramālakṣya tilakākṛtim /",
  "GP12mkp1-93u:5262": "saha tena vivardhantaṃ yogī siddhimavāpnuyāt // MarkP_43.54 //",
  "GP12mkp1-93u:5263": "dravapūrṇamupādāya pātramārohato bhuvaḥ /",
  "GP12mkp1-93u:5264": "tuṅgamārgaṃ vilokyoccairvijñātaṃ kiṃ na yoginā // MarkP_43.55 //",
  "GP12mkp1-93u:5265": "sarvasve jīvanāyālaṃ nikhāte puruṣasya yā /",
  "GP12mkp1-93u:5266": "ceṣṭā tāṃ tattvato jñātvā yoginaḥ kṛtakṛtyatā // MarkP_43.56 //",
  "GP12mkp1-93u:5267": "tadgṛhaṃ yatra vasatiḥ tadbhojyaṃ yena jīvati /",
  "GP12mkp1-93u:5268": "yena sampadyate cārthastatsukhaṃ mamatātra kā // MarkP_43.57 //",
  "GP12mkp1-93u:5269": "abhyarthito 'pi taiḥ kāryaṃ karoti karaṇairyathā /",
  "GP12mkp1-93u:5270": "tathā budhyādibhiryogī pārakyaiḥ sādhayetparam // MarkP_43.58 //",
  "GP12mkp1-93u:5271": "jaḍa uvāca",
  "GP12mkp1-93u:5272": "tataḥ praṇamyātriputramalarkaḥ sa mahīpatiḥ /",
  "GP12mkp1-93u:5273": "praśrayāvanato vākyamuvācātimudānvitaḥ // MarkP_43.59 //",
  "GP12mkp1-93u:5274": "alarka uvāca",
  "GP12mkp1-93u:5275": "diṣṭyādevairidaṃ brahman ! parābhibhavasambhavam /",
  "GP12mkp1-93u:5276": "upapāditamatyugraṃ prāṇasandehadaṃ bhayam // MarkP_43.60 //",
  "GP12mkp1-93u:5277": "diṣṭyā kāśipaterbhūri-balasampatparākramaḥ /",
  "GP12mkp1-93u:5278": "yaducchedādihāyātaḥ sa yuṣmatsaṅgado mama // MarkP_43.61 //",
  "GP12mkp1-93u:5279": "diṣṭyā mandabalaścāhaṃ diṣṭyā bhṛtyāśca me hatāḥ /",
  "GP12mkp1-93u:5280": "diṣṭyā koṣaḥ kṣayaṃ yoto diṣṭyāhaṃ bhītimāgataḥ // MarkP_43.62 //",
  "GP12mkp1-93u:5281": "diṣṭyā tvatpādayugalaṃ mama smṛtipathaṃ gatam /",
  "GP12mkp1-93u:5282": "diṣṭyā tvaduktayaḥ sarvā mama cetasi saṃsthitaḥ // MarkP_43.63 //",
  "GP12mkp1-93u:5283": "diṣṭyā jñānaṃ mamotpannaṃ bhavataśca samāgamāt /",
  "GP12mkp1-93u:5284": "bhavatā caiva kāruṇyaṃ diṣṭyā brahman ! kṛtaṃ mama // MarkP_43.64 //",
  "GP12mkp1-93u:5285": "anartho 'pyarthatāṃ yāti puruṣasya śubhodaye /",
  "GP12mkp1-93u:5286": "yathedamupakārāya vyasanaṃ saṅgamāttava // MarkP_43.65 //",
  "GP12mkp1-93u:5287": "subāhurupakārī me sa ca kāśipatiḥ prabho /",
  "GP12mkp1-93u:5288": "yayoḥ kṛte 'haṃ saṃprāpto yogīśa ! bhavato 'ntikam // MarkP_43.66 //",
  "GP12mkp1-93u:5289": "so 'hantava prasādāgni-nirdagdhājñānakilviṣaḥ /",
  "GP12mkp1-93u:5290": "tathā yatiṣye yenedṛṅ na bhūyāṃ duḥ khabhājanam // MarkP_43.67 //",
  "GP12mkp1-93u:5291": "parityajiṣye gārhasthyamārtipādapakānanam /",
  "GP12mkp1-93u:5292": "tvatto 'nujñāṃ samāsādya jñānadāturmahātmanaḥ // MarkP_43.68 //",
  "GP12mkp1-93u:5293": "dattātreya uvāca",
  "GP12mkp1-93u:5294": "gaccha rājendra ! bhadraṃ te yathā te kathitaṃ mayā /",
  "GP12mkp1-93u:5295": "nirmamo nirahaṅkārastathā cara vimuktaye // MarkP_43.69 //",
  "GP12mkp1-93u:5296": "jaḍa uvāca",
  "GP12mkp1-93u:5297": "evamuktaḥ praṇamyainamājagāma tvarānvitaḥ /",
  "GP12mkp1-93u:5298": "yatra kāśipatirbhrātā subāhuścāsya so 'grajaḥ // MarkP_43.70 //",
  "GP12mkp1-93u:5299": "samutpatya mahābahuṃ so 'larkaḥ kāśibhūpatim /",
  "GP12mkp1-93u:5300": "subāhoragrato vīramuvāca prahasanniva // MarkP_43.71 //",
  "GP12mkp1-93u:5301": "rājyakāmuka kāśīśa ! bhujyatāṃ rājyamūrjitam /",
  "GP12mkp1-93u:5302": "tathā ca rocate tadvat subāhoḥ saṃprayaccha vā // MarkP_43.72 //",
  "GP12mkp1-93u:5303": "kāśirāja uvāca",
  "GP12mkp1-93u:5304": "kimalarka ! parityaktaṃ rājyaṃ te saṃyugaṃ vinā /",
  "GP12mkp1-93u:5305": "kṣatriyasya na dharmo 'yaṃ bhavāṃśca kṣatradharmavit // MarkP_43.73 //",
  "GP12mkp1-93u:5306": "nirjitāmātyavargastu tyaktvā maraṇajaṃ bhayam /",
  "GP12mkp1-93u:5307": "sandadhīta śaraṃ rājā lakṣyamuddiśya vairiṇam // MarkP_43.74 //",
  "GP12mkp1-93u:5308": "taṃ jitvā nṛpatirbhogān yathābhilaṣitān varān /",
  "GP12mkp1-93u:5309": "bhuñjīta paramaṃ siddhyai yajeta ca mahāmakhaiḥ // MarkP_43.75 //",
  "GP12mkp1-93u:5310": "alarka uvāca",
  "GP12mkp1-93u:5311": "evamīdṛśakaṃ vīra ! mamāpyāsīnmanaḥ purā /",
  "GP12mkp1-93u:5312": "sāmprataṃ viparītārthaṃ śṛṇu cāpyatra kāraṇam // MarkP_43.76 //",
  "GP12mkp1-93u:5313": "yathāyaṃ bhautikaḥ saṅghastathāntaḥ karaṇaṃ nṛṇām /",
  "GP12mkp1-93u:5314": "guṇāstu sakalāstadvadaśeṣeṣveva jantuṣu // MarkP_43.77 //",
  "GP12mkp1-93u:5315": "cicchaktireka evāyaṃ yadā nānyo 'sti kaścana /",
  "GP12mkp1-93u:5316": "tadā kā nṛpate jñānānmitrāriprabhubhṛtyatā // MarkP_43.78 //",
  "GP12mkp1-93u:5317": "tanmayā duḥ khamāsādya tvadbhayodbhavamuttamam /",
  "GP12mkp1-93u:5318": "dattātreyaprasādena jñānaṃ prāptaṃ nareśvara // MarkP_43.79 //",
  "GP12mkp1-93u:5319": "nirjitendriyavargastu tyaktvā saṅgamaśeṣataḥ /",
  "GP12mkp1-93u:5320": "mano brahmaṇi sandhāya tajjaye paramo jayaḥ // MarkP_43.80 //",
  "GP12mkp1-93u:5321": "saṃsādhyamanyattatsiddhyai yataḥ kiñcinna vidyate /",
  "GP12mkp1-93u:5322": "indriyāṇi ca saṃyamya tataḥ siddhiṃ niyacchati // MarkP_43.81 //",
  "GP12mkp1-93u:5323": "so 'haṃ na te 'rirna mamāsi śatruḥ",
  "GP12mkp1-93u:5324": "subāhureṣo na mamāpakārī /",
  "GP12mkp1-93u:5325": "dṛṣṭaṃ mayā sarvamidaṃ yathātmā",
  "GP12mkp1-93u:5326": "anviṣyatāṃ bhūpa ! ripustvayānyaḥ // MarkP_43.82 //",
  "GP12mkp1-93u:5327": "itthaṃ sa tenābhihito narendro",
  "GP12mkp1-93u:5328": "hṛṣṭaḥ samutthāya tataḥ subāhuḥ /",
  "GP12mkp1-93u:5329": "diṣṭyeti taṃ bhrātaramābhinandya",
  "GP12mkp1-93u:5330": "kāśīśvaraṃ vākyamidaṃ babhāṣe // MarkP_43.83 //",
  "GP12mkp1-93u:5331": "iti śrīmārkaṇḍeyapurāṇe ariṣṭakathanaṃ nāma tricatvāriṃśo 'dhyāyaḥ",
  "GP12mkp1-93u:5332": "_____________________________________________________________",
  "GP12mkp1-93u:5333": "catuścatvāriṃśo 'dhyāyaḥ",
  "GP12mkp1-93u:5334": "subāhuruvāca",
  "GP12mkp1-93u:5335": "yadarthaṃ nṛpaśārdūla ! tvāmahaṃ śaraṇaṃ gataḥ /",
  "GP12mkp1-93u:5336": "tanmayā sakalaṃ prāptaṃ yāsyāmi tvaṃ sukhī bhava // MarkP_44.1 //",
  "GP12mkp1-93u:5337": "kākhirāja uvāca",
  "GP12mkp1-93u:5338": "kiṃ nimittaṃ bhavān prāpto niṣpannor'thaśca kastava /",
  "GP12mkp1-93u:5339": "subāho ! tanmamācakṣva paraṃ kautūhalaṃ hi me // MarkP_44.2 //",
  "GP12mkp1-93u:5340": "samākrāntamalarkeṇa pitṛpaitāmahaṃ mahat /",
  "GP12mkp1-93u:5341": "rājyaṃ dehīti nirjitya tvayāhamabhicoditaḥ // MarkP_44.3 //",
  "GP12mkp1-93u:5342": "tato mayā samākramya rājyamasyānujasya te /",
  "GP12mkp1-93u:5343": "etatte balamānītaṃ tadbhuṅkṣvasvakulocitam // MarkP_44.4 //",
  "GP12mkp1-93u:5344": "subāhuruvāca",
  "GP12mkp1-93u:5345": "kāśirāja ! nibodha tvaṃ yadarthamayamudyamaḥ /",
  "GP12mkp1-93u:5346": "kṛto mayā bhavāṃścaiva kārito 'tyantamudyamam // MarkP_44.5 //",
  "GP12mkp1-93u:5347": "bhrātā mamāyaṃ grāmyeṣu sakto bhogeṣu tattvavit /",
  "GP12mkp1-93u:5348": "vimūḍhau bodhavantau ca bhrātarāvagrajau mama // MarkP_44.6 //",
  "GP12mkp1-93u:5349": "tayormama ca yanmātrā bālye stanyaṃ yathā mukhe /",
  "GP12mkp1-93u:5350": "tathāvabodho vinyastaḥ karṇayoravanīpate // MarkP_44.7 //",
  "GP12mkp1-93u:5351": "tayormama ca vijñeyāḥ padārthā ye matā nṛbhiḥ /",
  "GP12mkp1-93u:5352": "prākāśyaṃ manaso nītāste mātrā nāsya pārthiva // MarkP_44.8 //",
  "GP12mkp1-93u:5353": "yathaikamarthe yātānāmekasminnavasīdati /",
  "GP12mkp1-93u:5354": "duḥ khaṃ bhavati sādhūnāṃ tatāsmākaṃ mahīpate // MarkP_44.9 //",
  "GP12mkp1-93u:5355": "gārhasthyamohamāpanne sīdatyasminnareśvara /",
  "GP12mkp1-93u:5356": "sambandhinyasya dehasya bibhrati bhrātṛkalpanām // MarkP_44.10 //",
  "GP12mkp1-93u:5357": "tato mayā viniścitya duḥ khādvairāgyabhāvanā /",
  "GP12mkp1-93u:5358": "bhaviṣyatītyasya bhavānityudyogāya saṃśritaḥ // MarkP_44.11 //",
  "GP12mkp1-93u:5359": "tadasya duḥ khādvairāgyaṃ saṃbodhādavanīpate /",
  "GP12mkp1-93u:5360": "samudbhūtaṃ kṛtaṃ kāryaṃ bhadraṃ te 'stu vrajāmyaham // MarkP_44.12 //",
  "GP12mkp1-93u:5361": "uṣṭvā madālasāgarbhe pītvā satsāstathā stanam /",
  "GP12mkp1-93u:5362": "nānyanārīsutairyātaṃ vartma yātviti pārthiva // MarkP_44.13 //",
  "GP12mkp1-93u:5363": "vicārya tanmayā sarvaṃ yuṣmatsaṃśrayapūrvakam /",
  "GP12mkp1-93u:5364": "kṛtaṃ taccāpi niṣpannaṃ prayāsye siddhaye punaḥ // MarkP_44.14 //",
  "GP12mkp1-93u:5365": "upekṣyate sīdamānaḥ svajano bāndhavaḥ suhṛt /",
  "GP12mkp1-93u:5366": "yairnarendra ! na tān manye sendriyā vikalā hi te // MarkP_44.15 //",
  "GP12mkp1-93u:5367": "suhṛdi svajane bandhau samarthe yo 'vasīdati /",
  "GP12mkp1-93u:5368": "dharmārthakāmamokṣebhyo vācyāste tatra na tvasau // MarkP_44.16 //",
  "GP12mkp1-93u:5369": "etat tvatsaṅgamād bhūpa ! mayā kāryaṃ mahat kṛtam /",
  "GP12mkp1-93u:5370": "svasti te 'stu gamiṣyāmi jñānabhāgbhava sattama // MarkP_44.17 //",
  "GP12mkp1-93u:5371": "kāśirāja uvāca",
  "GP12mkp1-93u:5372": "upakārastvayā sādhoralarkasya kṛto mahān /",
  "GP12mkp1-93u:5373": "mamopakārāya kathaṃ na karoṣi svamānasam // MarkP_44.18 //",
  "GP12mkp1-93u:5374": "phaladāyī satāṃ sadibhaḥ saṅgamo nāphalo yataḥ /",
  "GP12mkp1-93u:5375": "tasmāttavatsaṃśrayādyuktā mayā prāptā samunnatiḥ // MarkP_44.19 //",
  "GP12mkp1-93u:5376": "subāhuruvāca",
  "GP12mkp1-93u:5377": "dharmārthakāmamokṣākhyaṃ puruṣārthacatuṣṭayam /",
  "GP12mkp1-93u:5378": "tatra dharmārthakāmāste sakalā hīyate 'paraḥ // MarkP_44.20 //",
  "GP12mkp1-93u:5379": "tatte saṃkṣepato vakṣye tadihaikamanāḥ śṛṇu /",
  "GP12mkp1-93u:5380": "śrutvā ca samyagālocya yatethāḥ śreyase nṛpa // MarkP_44.21 //",
  "GP12mkp1-93u:5381": "mametipratyayo bhūpa ! na kāryo 'hamiti tvayā /",
  "GP12mkp1-93u:5382": "samyagālocya dharmo hi dharmābhāve nirāśrayaḥ // MarkP_44.22 //",
  "GP12mkp1-93u:5383": "kasyāhamiti saṃjñeyamityālocya tvayātmanā /",
  "GP12mkp1-93u:5384": "bāhyantargatamālocyamālocyāpararātriṣu // MarkP_44.23 //",
  "GP12mkp1-93u:5385": "avyaktādiviśeṣantamavikāramacetanam /",
  "GP12mkp1-93u:5386": "vyaktāvyaktaṃ tvayā jñeyaṃ jñātā kaścāhamityuta // MarkP_44.24 //",
  "GP12mkp1-93u:5387": "etasminneva vijñāne vijñātamakhilaṃ tvayā /",
  "GP12mkp1-93u:5388": "anātmanyātmavijñānamakhe khamiti mūḍhatā // MarkP_44.25 //",
  "GP12mkp1-93u:5389": "so 'haṃ sarvagato bhūpa ! lokasaṃvyavahārataḥ /",
  "GP12mkp1-93u:5390": "mayedamucyate sarvaṃ tvayā pṛṣṭo vrajāmyaham // MarkP_44.26 //",
  "GP12mkp1-93u:5391": "evamuktvā yayau dhīmān ! subāhuḥ kāśibhūmipam /",
  "GP12mkp1-93u:5392": "kāśirājo 'pi saṃpūjya so 'larkaṃ svapuraṃ yayau // MarkP_44.27 //",
  "GP12mkp1-93u:5393": "alarko 'pi sutaṃ jyeṣṭhamabhiṣicya narādhipam /",
  "GP12mkp1-93u:5394": "vanaṃ jagāma santyaktasarvasaṅgaḥ svasiddhaye // MarkP_44.28 //",
  "GP12mkp1-93u:5395": "tataḥ kālena mahātā nirdvandvo niṣparigrahaḥ /",
  "GP12mkp1-93u:5396": "prāpya yogardhimatulāṃ paraṃ nirvāṇamāptavān // MarkP_44.29 //",
  "GP12mkp1-93u:5397": "paśyan jagadidaṃ sarvaṃ sadevāsuramānuṣam /",
  "GP12mkp1-93u:5398": "pāśairguṇamayairbaddhaṃ badhyamānañca nityaśaḥ // MarkP_44.30 //",
  "GP12mkp1-93u:5399": "putrādibhrātṛputrādi-svapārakyādibhāvitaiḥ /",
  "GP12mkp1-93u:5400": "ākṛṣyamāṇaṃ karaṇairduḥkhārtaṃ bhinnadarśanam // MarkP_44.31 //",
  "GP12mkp1-93u:5401": "ajñānapaṅkagarbhasthamanuddhāraṃ mahāmatiḥ /",
  "GP12mkp1-93u:5402": "ātmānañca samuttīrṇaṃ gāthāmetāmagāyata // MarkP_44.32 //",
  "GP12mkp1-93u:5403": "aho kaṣṭaṃ yadasmābhaiḥ pūrvaṃ rājyamanuṣṭhitam /",
  "GP12mkp1-93u:5404": "iti paścānmayā jñātaṃ yogānnāsti paraṃ sukham // MarkP_44.33 //",
  "GP12mkp1-93u:5405": "jaḍa uvāca",
  "GP12mkp1-93u:5406": "tātainaṃ tvaṃ samātiṣṭha muktaye yogamuttamam /",
  "GP12mkp1-93u:5407": "prāpsyase yena tad brahma yatra gatvā na śocasi // MarkP_44.34 //",
  "GP12mkp1-93u:5408": "tato 'hamapi yāsyāmi kiṃ yajñaiḥ kiṃ japena me /",
  "GP12mkp1-93u:5409": "kṛtakṛtyasya karaṇaṃ brahmabhāvāya kalpate // MarkP_44.35 //",
  "GP12mkp1-93u:5410": "tvatto 'nujñāmavāpyāhaṃ nirdvandvo niṣparigrahaḥ /",
  "GP12mkp1-93u:5411": "prayatiṣye tathā muktau yathā yāsyāmi nirvṛtim // MarkP_44.36 //",
  "GP12mkp1-93u:5412": "pakṣiṇa ūcuḥ",
  "GP12mkp1-93u:5413": "evamuktvā sa pitaraṃ prāpyānujñāṃ tataśca saḥ /",
  "GP12mkp1-93u:5414": "brahman ! jagāma medhāvī parityaktaparigrahaḥ // MarkP_44.37 //",
  "GP12mkp1-93u:5415": "so 'pi tasya pitā tadvat krameṇa sumahāmatiḥ /",
  "GP12mkp1-93u:5416": "vānaprasthaṃ samāsthāya caturthāśramamabhyagāt // MarkP_44.38 //",
  "GP12mkp1-93u:5417": "tatrātmajaṃ samāsādya hitvā bandhaṃ guṇādikam /",
  "GP12mkp1-93u:5418": "prāpa siddhiṃ parāṃ prājñastatkālopāttasaṃmatiḥ // MarkP_44.39 //",
  "GP12mkp1-93u:5419": "etatte kathitaṃ brahman ! yatpṛṣṭā bhavatā vayam /",
  "GP12mkp1-93u:5420": "suvistaraṃ yathāvacca kimanyacchrotumicchasi // MarkP_44.40 //",
  "GP12mkp1-93u:5421": "iti śrīmārkaṇḍeyapurāṇe pitāputrasaṃvāde jaḍopākhyānaṃ nāma catuścatvāriṃśo 'dhyāyaḥ",
  "GP12mkp1-93u:5422": "_____________________________________________________________",
  "GP12mkp1-93u:5423": "pañcacatvāriṃbho 'dhyāyaḥ",
  "GP12mkp1-93u:5424": "jaiminiruvāca",
  "GP12mkp1-93u:5425": "samyagetanmamākhyātaṃ bhavadibhardvijasattamāḥ /",
  "GP12mkp1-93u:5426": "pravṛttaṃ ca nivṛttaṃ ca dvividhaṃ karma vaidikam // MarkP_45.1 //",
  "GP12mkp1-93u:5427": "aho pitṛprasādena bhavatāṃ jñānamīdṛśam /",
  "GP12mkp1-93u:5428": "yena tiryaktvamapyetat prāpya mohastiraskṛtaḥ // MarkP_45.2 //",
  "GP12mkp1-93u:5429": "dhanyā bhavantaḥ saṃsiddhyai prāgavasthāsthitaṃ yataḥ /",
  "GP12mkp1-93u:5430": "bhavatāṃ viṣayodbhūtairna mohaiścālyate manaḥ // MarkP_45.3 //",
  "GP12mkp1-93u:5431": "diṣṭyā bhagavatā tena mārkaṇḍeyena dhīmatā /",
  "GP12mkp1-93u:5432": "bhavanto vai samākhyātāḥ sarvasandehahṛttamāḥ // MarkP_45.4 //",
  "GP12mkp1-93u:5433": "saṃsāre 'smin manuṣyāṇāṃ bhramatāmatisaṅkaṭe /",
  "GP12mkp1-93u:5434": "bhavadvidhaiḥ samaṃ saṅgo jāyate nātapasvinām // MarkP_45.5 //",
  "GP12mkp1-93u:5435": "yadyahaṃ saṅgamāsādya bhavadibharjñānadṛṣṭibhiḥ /",
  "GP12mkp1-93u:5436": "na syāṃ kṛtārthastannūnaṃ na me 'nyatra kṛtārthatā // MarkP_45.6 //",
  "GP12mkp1-93u:5437": "pravṛte ca nivṛtte ca bhavatāṃ jñānakarmaṇi /",
  "GP12mkp1-93u:5438": "matimastamalāṃ manye yathā nānyasya kasyacit // MarkP_45.7 //",
  "GP12mkp1-93u:5439": "yadi tvanugrahavatī mayī buddhirdvijottamāḥ /",
  "GP12mkp1-93u:5440": "bhavatāṃ tatsamākhyātumarhatedamaśeṣataḥ // MarkP_45.8 //",
  "GP12mkp1-93u:5441": "kathametatsamudbhūtaṃ jagat sthāvarajaṅgamam /",
  "GP12mkp1-93u:5442": "kathañca pralayaṅkāle punaryāsyati sattamāḥ // MarkP_45.9 //",
  "GP12mkp1-93u:5443": "kathañca vaṃśāḥ devarṣi-pitṛbhūtādisambhavāḥ /",
  "GP12mkp1-93u:5444": "manvantarāṇi ca kathaṃ vaṃśānucaritañca yat // MarkP_45.10 //",
  "GP12mkp1-93u:5445": "yāvatyaḥ sṛṣṭayaścaiva yāvantaḥ pralayāstathā /",
  "GP12mkp1-93u:5446": "yathā kalpavibhāgaśca yā ca manvantarasthitiḥ // MarkP_45.11 //",
  "GP12mkp1-93u:5447": "yathā ca kṣitisaṃsthānaṃ yat pramāṇañca vai bhuvaḥ /",
  "GP12mkp1-93u:5448": "yathāsthiti samudrādri-nimnagāḥ kānanāni ca // MarkP_45.12 //",
  "GP12mkp1-93u:5449": "bhūrlokādisvarlokānāṃ gaṇaḥ pātālasaṃśrayaḥ /",
  "GP12mkp1-93u:5450": "gatistathārkasomādi-graharkṣajyotiṣāmapi // MarkP_45.13 //",
  "GP12mkp1-93u:5451": "śrotumicchāmyahaṃ sarvametadāhūtasaṃplavam /",
  "GP12mkp1-93u:5452": "upasaṃhṛte ca yaccheṣaṃ jagatyasmin bhaviṣyati // MarkP_45.14 //",
  "GP12mkp1-93u:5453": "pakṣiṇa ūcuḥ",
  "GP12mkp1-93u:5454": "praśnabhāro 'yamatulo yastvayā munisattama /",
  "GP12mkp1-93u:5455": "pṛṣṭastaṃ te pravakṣyāmastat śṛṇuṣveha jaimine // MarkP_45.15 //",
  "GP12mkp1-93u:5456": "mārkaṇḍeyena kathitaṃ purā krauṣṭukaye yathā /",
  "GP12mkp1-93u:5457": "dvijaputrāya śāntāya vratastrātāya dhīmate // MarkP_45.16 //",
  "GP12mkp1-93u:5458": "mārkaṇḍeyaṃ mahātmānamupāsīnaṃ dvijottamaiḥ /",
  "GP12mkp1-93u:5459": "krauṣṭukiḥ paripapraccha yadetat pṛṣṭavān prabho // MarkP_45.17 //",
  "GP12mkp1-93u:5460": "tasya cākathayat prītyā yanmunirbhṛgunandanaḥ /",
  "GP12mkp1-93u:5461": "tatte prakathayiṣyāmaḥ śṛṇu tvaṃ dvijasattama // MarkP_45.18 //",
  "GP12mkp1-93u:5462": "praṇipatya jagannāthaṃ padmayoniṃ pitāmaham /",
  "GP12mkp1-93u:5463": "jagadyoniṃ sthitaṃ sṛṣṭau sthitau viṣṇusvarūpiṇam /",
  "GP12mkp1-93u:5464": "pralaye cāntakartāraṃ raudraṃ rudrasvarūpiṇam // MarkP_45.19 //",
  "GP12mkp1-93u:5465": "mārkaṇḍeya uvāca",
  "GP12mkp1-93u:5466": "utpannamātrasya purā brahmaṇo 'vyaktajanmanaḥ /",
  "GP12mkp1-93u:5467": "purāṇametadvedāśca mukhebhyo 'nuviniḥ sṛtāḥ // MarkP_45.20 //",
  "GP12mkp1-93u:5468": "purāṇasaṃhitāścakrurbahulāḥ paramarṣayaḥ /",
  "GP12mkp1-93u:5469": "vedānāṃ pravibhāgaśca kṛtastaistu sahasraśaḥ // MarkP_45.21 //",
  "GP12mkp1-93u:5470": "dharmajñānañca vairāgyamaiśvaryañca mahātmanaḥ /",
  "GP12mkp1-93u:5471": "tasyopadeśena vinā na hi siddhaṃ catuṣṭayam // MarkP_45.22 //",
  "GP12mkp1-93u:5472": "vedān saptarṣayastasmājjagṛhustasya mānasāḥ /",
  "GP12mkp1-93u:5473": "purāṇaṃ jagṛhuścādyā munayastasya mānasāḥ // MarkP_45.23 //",
  "GP12mkp1-93u:5474": "bhṛgoḥ sakāśāccyavanastenoktañca dvijanmanām /",
  "GP12mkp1-93u:5475": "ṛṣibhiścāpi dakṣāya proktametanmahātmabhiḥ // MarkP_45.24 //",
  "GP12mkp1-93u:5476": "dakṣeṇa cāpi kathitamidamāsīttadā mama /",
  "GP12mkp1-93u:5477": "tattubhyaṃ kathayāmyadya kalikalmaṣanāśanam // MarkP_45.25 //",
  "GP12mkp1-93u:5478": "sarvametanmahābhaga ! śrūyatāṃ me samādhinā /",
  "GP12mkp1-93u:5479": "yathāśrutaṃ mayā pūrvaṃ dakṣasya gadato mune // MarkP_45.26 //",
  "GP12mkp1-93u:5480": "praṇipatya jagadyonimajamavyayamāśrayam /",
  "GP12mkp1-93u:5481": "carācarasya jagatodhātāraṃ paramaṃ padam // MarkP_45.27 //",
  "GP12mkp1-93u:5482": "brahmāṇamādipuruṣamutpatti-sthiti-saṃyame /",
  "GP12mkp1-93u:5483": "yatkāraṇamanaupamyaṃ yatra sarvaṃ pratiṣṭhitam // MarkP_45.28 //",
  "GP12mkp1-93u:5484": "tasmai hiraṇyagarbhāya lokatantrāya dhīmate /",
  "GP12mkp1-93u:5485": "praṇamya samyagvakṣyāmi bhūtavargamanuttamam // MarkP_45.29 //",
  "GP12mkp1-93u:5486": "mahadādyaṃ viśeṣāntaṃ savairupyaṃ salakṣaṇam /",
  "GP12mkp1-93u:5487": "pramāṇaiḥ pañcabhirgamyaṃ strotobhiḥ ṣaḍbhiranvitam // MarkP_45.30 //",
  "GP12mkp1-93u:5488": "puruṣādhiṣṭhitaṃ nityamanityamiva ca sthitam /",
  "GP12mkp1-93u:5489": "tacchrūyatāṃ mahābhāga ! parameṇa samādhinā // MarkP_45.31 //",
  "GP12mkp1-93u:5490": "pradhānaṃ kāraṇaṃ yattadavyaktākhyaṃ maharṣayaḥ /",
  "GP12mkp1-93u:5491": "yadāhuḥ prakṛtiṃ sūkṣmāṃ nityāṃ sadasadātmikām // MarkP_45.32 //",
  "GP12mkp1-93u:5492": "dhruvamakṣayyamajaramameyaṃ nānyasaṃśrayam /",
  "GP12mkp1-93u:5493": "gandharūparasairhenaṃ śabdasparśavivarjitam // MarkP_45.33 //",
  "GP12mkp1-93u:5494": "anādyantaṃ jagadyoni triguṇaprabhavāpyayam /",
  "GP12mkp1-93u:5495": "asāmpratamavijñeyaṃ brahmāgre samavartata // MarkP_45.34 //",
  "GP12mkp1-93u:5496": "pralayasyānu tenedaṃ vyāptamāsīdaśeṣataḥ /",
  "GP12mkp1-93u:5497": "guṇasāmyāttatastasmāt kṣetrajñādhiṣṭhitānmune // MarkP_45.35 //",
  "GP12mkp1-93u:5498": "guṇabhāvāt sṛjyamānāt sargakāle tataḥ punaḥ /",
  "GP12mkp1-93u:5499": "pradhānaṃ tattvamudbhūtaṃ mahāntaṃ tat samāvṛṇot // MarkP_45.36 //",
  "GP12mkp1-93u:5500": "yathā bījaṃ tvacā tadvadavyaktenāvṛto mahān /",
  "GP12mkp1-93u:5501": "sāttviko rājasaścaiva tāmasaśca tridhoditaḥ // MarkP_45.37 //",
  "GP12mkp1-93u:5502": "tatastasmādahaṅkārastrividho vai vyajāyata /",
  "GP12mkp1-93u:5503": "vaikārikastaijasaśca bhūtādiśca satāmasaḥ // MarkP_45.38 //",
  "GP12mkp1-93u:5504": "mahatā cāvṛtaḥ so 'pi yathāvyaraktena vai mahān /",
  "GP12mkp1-93u:5505": "bhūtādistu vikurvāṇaḥ śabdatanmātrakantataḥ // MarkP_45.39 //",
  "GP12mkp1-93u:5506": "sasarja śabdatanmātrādākāśaṃ śabdalakṣaṇam /",
  "GP12mkp1-93u:5507": "ākāśaṃ śabdamātrantu bhūtādiścāvṛṇottataḥ // MarkP_45.40 //",
  "GP12mkp1-93u:5508": "sparśatanmātrameveha jāyate nātra saṃśayaḥ /",
  "GP12mkp1-93u:5509": "balavān jāyate vāyustasya sparśaguṇo mataḥ // MarkP_45.41 //",
  "GP12mkp1-93u:5510": "vāyuścāpi vikurvāṇo rupamātraṃ sasarja ha /",
  "GP12mkp1-93u:5511": "jyotirutpadyate vāyostadrūpaguṇamucyate // MarkP_45.42 //",
  "GP12mkp1-93u:5512": "sparśamātrastu vai vāyūrūpamātraṃ samāvṛṇot /",
  "GP12mkp1-93u:5513": "jyotiścāpi vikurvāṇaṃ rasamātraṃ sasarja ha // MarkP_45.43 //",
  "GP12mkp1-93u:5514": "sambhavanti tato hyāpaścāsan vai tā rasātmikāḥ /",
  "GP12mkp1-93u:5515": "rasamātrantu tāhyāpo rūpamātraṃ samāvṛṇot // MarkP_45.44 //",
  "GP12mkp1-93u:5516": "āpaścāpi vikurvatyo gandhamātraṃ sasarjire /",
  "GP12mkp1-93u:5517": "saṅghāto jāyate tasmāttasya gandho guṇo mataḥ // MarkP_45.45 //",
  "GP12mkp1-93u:5518": "tasmiṃstasmiṃstu tanmātraṃ tena tanmātratā smṛtā /",
  "GP12mkp1-93u:5519": "aviśeṣavācakatvādaviśeṣāstataśca te // MarkP_45.46 //",
  "GP12mkp1-93u:5520": "na śāntā nāpi ghorāste na mūḍhāścāviśeṣataḥ /",
  "GP12mkp1-93u:5521": "bhūtatanmātrasargo 'yamahaṅkārāttu tāmasāt // MarkP_45.47 //",
  "GP12mkp1-93u:5522": "vaikārikādahaṅkārāt sattvodriktāttu sāttvikāt /",
  "GP12mkp1-93u:5523": "vaikārikaḥ sa sargastu yugapat sampravartate // MarkP_45.48 //",
  "GP12mkp1-93u:5524": "buddhīndriyāṇi pañcaiva pañca karmendriyāṇi ca /",
  "GP12mkp1-93u:5525": "taijasānīndriyāṇyāhurdevā vaikārikā daśa // MarkP_45.49 //",
  "GP12mkp1-93u:5526": "ekādaśaṃ manastatra devā vaikārikāḥ smṛtāḥ /",
  "GP12mkp1-93u:5527": "śrotaṃ tvakcakṣuṣī jihvā nāsikā caiva pañcamī // MarkP_45.50 //",
  "GP12mkp1-93u:5528": "śabdādīnāmavāptyarthaṃ buddhiyuktāni vakṣyate /",
  "GP12mkp1-93u:5529": "pādau pāyurupasthaśca hastau vāk pañcamī bhavet // MarkP_45.51 //",
  "GP12mkp1-93u:5530": "gatirvisargo hyānandaḥ śilpaṃ vākyañca karma tat /",
  "GP12mkp1-93u:5531": "ākāśaṃ śabdamātrantu sparśamātraṃ samāviśat // MarkP_45.52 //",
  "GP12mkp1-93u:5532": "dviguṇo jāyate vāyustasya sparśo guṇo mataḥ /",
  "GP12mkp1-93u:5533": "rūpantathaivāviśataḥ śabdasparśaguṇāvubhau // MarkP_45.53 //",
  "GP12mkp1-93u:5534": "dviguṇastu tataścāgniḥ sa śabdasparśarūpavān /",
  "GP12mkp1-93u:5535": "śabdaḥ sparśaśca rūpañca rasamātraṃ samāviśat // MarkP_45.54 //",
  "GP12mkp1-93u:5536": "tasmāccaturguṇā hyāpo vijñeyāstā rasātmikāḥ /",
  "GP12mkp1-93u:5537": "śabdaḥ sparśaśca rūpañca raso gandhaṃ samāviśat // MarkP_45.55 //",
  "GP12mkp1-93u:5538": "saṃhatā gandhamātreṇa āvṛṇvaṃste mahīmimām /",
  "GP12mkp1-93u:5539": "tasmāt pañcaguṇā bhūmiḥ sthūlā bhūteṣu dṛśyate // MarkP_45.56 //",
  "GP12mkp1-93u:5540": "śāntā ghorāśca mūḍhāśca viśeṣāstena te smṛtāḥ /",
  "GP12mkp1-93u:5541": "parasparānupraveśāddhārayanti parasparam // MarkP_45.57 //",
  "GP12mkp1-93u:5542": "bhūmerantastvidaṃ sarvaṃ lokālokaṃ ghanāvṛtam /",
  "GP12mkp1-93u:5543": "viśeṣāścendriyagrāhyā niyatatvācca te smṛtāḥ // MarkP_45.58 //",
  "GP12mkp1-93u:5544": "guṇaṃ pūrvasya pūrvasya prāpnuvantyuttarottaram /",
  "GP12mkp1-93u:5545": "nānāvīryāḥ pṛthagbhūtāḥ saptaite saṃhatiṃ vinā // MarkP_45.59 //",
  "GP12mkp1-93u:5546": "nāśaknuvan prajāḥ straṣṭumasamāgamya kṛtsnaśaḥ /",
  "GP12mkp1-93u:5547": "sametyānyonyasaṃyogamanyonyāśrayiṇaśca te // MarkP_45.60 //",
  "GP12mkp1-93u:5548": "ekasaṅghātacihnāśca saṃprāpyaikyamaśeṣataḥ /",
  "GP12mkp1-93u:5549": "puruṣādhiṣṭhitatvācca avyaktānugraheṇa ca // MarkP_45.61 //",
  "GP12mkp1-93u:5550": "mahadādyā viśeṣāntā hyaṇḍamutpādayanti te /",
  "GP12mkp1-93u:5551": "jalabudbudavattatra kramādvai vṛddhimāgatam // MarkP_45.62 //",
  "GP12mkp1-93u:5552": "bhūtebhyo 'ṇḍaṃ mahābuddhe ! vṛhattadudakeśayam /",
  "GP12mkp1-93u:5553": "prākṛte 'ṇḍe vivṛddhaḥ san kṣetrajño brahmasaṃjñitaḥ // MarkP_45.63 //",
  "GP12mkp1-93u:5554": "sa vai śarīrī prathamaḥ sa vai puruṣa ucyate /",
  "GP12mkp1-93u:5555": "ādikartā ca bhūtānāṃ brahmāgre samavartata // MarkP_45.64 //",
  "GP12mkp1-93u:5556": "tena sarvamidaṃ vyāptaṃ trailokyaṃ sacarācaram /",
  "GP12mkp1-93u:5557": "merustasyānusambhūto jarāyuścāpi parvatāḥ // MarkP_45.65 //",
  "GP12mkp1-93u:5558": "samudā garbhasalilaṃ tasyāṇḍasya mahātmanaḥ /",
  "GP12mkp1-93u:5559": "tasminnaṇḍe jagat sarvaṃ sadevāsuramānuṣam // MarkP_45.66 //",
  "GP12mkp1-93u:5560": "dīpādyadrisamudrāśca rājyotirlokasaṃgrahaḥ /",
  "GP12mkp1-93u:5561": "jalānilānalākāśaistato bhūtādinā bahiḥ // MarkP_45.67 //",
  "GP12mkp1-93u:5562": "vṛtamaṇḍaṃ daśaguṇairekekaikatvena taiḥ punaḥ /",
  "GP12mkp1-93u:5563": "mahatā tatpramāṇena sahaivānena veṣṭitaḥ // MarkP_45.68 //",
  "GP12mkp1-93u:5564": "mahāṃstaiḥ sahitaḥ sarvairavyaktena samāvṛtaḥ /",
  "GP12mkp1-93u:5565": "ebhirāvaraṇairaṇḍaṃ saptabhaiḥ prākṛtairvṛtam // MarkP_45.69 //",
  "GP12mkp1-93u:5566": "anyonyamāvṛtya ca tā aṣṭau prakṛtayaḥ sthitāḥ /",
  "GP12mkp1-93u:5567": "eṣā sā prakṛtirnityā yadantaḥ puruṣaśca saḥ // MarkP_45.70 //",
  "GP12mkp1-93u:5568": "brahmākhyaḥ kathito yaste samāsāt śrū yatāṃ punaḥ /",
  "GP12mkp1-93u:5569": "yathā magno jale kaścidunmajjan jalasambhavaḥ // MarkP_45.71 //",
  "GP12mkp1-93u:5570": "jalañca kṣipati brahmā sa tathā prakṛtirvibhu /",
  "GP12mkp1-93u:5571": "avyaktaṃ kṣetramudiṣṭaṃ brahmā kṣetrajña ucyate // MarkP_45.72 //",
  "GP12mkp1-93u:5572": "etatsamastaṃ jānīyāt kṣetrakṣetrajñalakṣaṇam /",
  "GP12mkp1-93u:5573": "ityeṣa prākṛtaḥ sargaḥ kṣetrajñādhiṣṭhitastu saḥ /",
  "GP12mkp1-93u:5574": "abuddhipūrvaḥ prathamaḥ prādurbhūtastaḍidyathā // MarkP_45.73 //",
  "GP12mkp1-93u:5575": "iti śrīmārkaṇḍeyapurāṇe brahmotpatirnāma pañcacatvāriṃśo 'dhyāyaḥ",
  "GP12mkp1-93u:5576": "_____________________________________________________________",
  "GP12mkp1-93u:5577": "śrīmanmaharṣivedavyāsapraṇītaṃ",
  "GP12mkp1-93u:5578": "śrīmārkaṇḍeyapurāṇam /",
  "GP12mkp1-93u:5579": "(dvitīyo bhāgaḥ )",
  "GP12mkp1-93u:5580": "ṣaṭcatvāriṃśo 'dhyāyaḥ",
  "GP12mkp1-93u:5581": "krauṣṭukiruvāca",
  "GP12mkp1-93u:5582": "bhagavaṃstvaṇḍasambhūtiryathāvat kathitā mama /",
  "GP12mkp1-93u:5583": "brahmāṇḍe brahmaṇo janma tathā coktaṃ mahātmanaḥ // MarkP_46.1 //",
  "GP12mkp1-93u:5584": "etadicchāmyahaṃ śrotuṃ tvatto bhṛgukulodbhava /",
  "GP12mkp1-93u:5585": "yadāna sṛṣṭirbhūtānāmasti kinnu na cāsti vā /",
  "GP12mkp1-93u:5586": "kāle vai pralayasyānte sarvasminnupasaṃhṛte // MarkP_46.2 //",
  "GP12mkp1-93u:5587": "mārkaṇḍeya uvāca",
  "GP12mkp1-93u:5588": "yadā tu prakṛtau yāti layaṃ viśvamidaṃ jagat /",
  "GP12mkp1-93u:5589": "tadocyate prākṛto 'yaṃ vidvadbhiḥ pratisañcaraḥ // MarkP_46.3 //",
  "GP12mkp1-93u:5590": "svātmanyavasthitevyakte vikāre pratisaṃhṛte /",
  "GP12mkp1-93u:5591": "prakṛtiḥ puruṣaścaiva sādharmyeṇāvatiṣṭhataḥ // MarkP_46.4 //",
  "GP12mkp1-93u:5592": "tadā tamaśca sattvañca samatvena vyavasthitau /",
  "GP12mkp1-93u:5593": "anudriktāvanūnau ca tatprotau ca parasparam // MarkP_46.5 //",
  "GP12mkp1-93u:5594": "tileṣu vā yathā tailaṃ ghṛtaṃ payasi vā sthitam /",
  "GP12mkp1-93u:5595": "tathā tamasi sattve ca rajo 'pyanusṛtaṃ sthitam // MarkP_46.6 //",
  "GP12mkp1-93u:5596": "utpattirbrahmaṇo yāvadāyuṣo dviparārdhikam /",
  "GP12mkp1-93u:5597": "tāvaddinaṃ pareśasya tatsamā saṃyame niśā // MarkP_46.7 //",
  "GP12mkp1-93u:5598": "aharmukhe prabuddhastu jagadādiranādimān /",
  "GP12mkp1-93u:5599": "sarvaheturacintyātmā paraḥ ko 'pyaparakriyaḥ // MarkP_46.8 //",
  "GP12mkp1-93u:5600": "prakṛtiṃ puruṣañcaiva prāviśyāśu jagatpatiḥ /",
  "GP12mkp1-93u:5601": "kṣobhayāmāsa yogena pareṇa parameśvaraḥ // MarkP_46.9 //",
  "GP12mkp1-93u:5602": "yathā mado navastrīṇāṃ yathā vā mādhavānilaḥ /",
  "GP12mkp1-93u:5603": "anupraviṣṭaḥ kṣobhāya tathāsau yogamūrtimān // MarkP_46.10 //",
  "GP12mkp1-93u:5604": "pradhāne kṣobhyamāne tu sa devo brahmasaṃjñitaḥ /",
  "GP12mkp1-93u:5605": "samutpanno 'ṇḍakoṣastho yathā te kathitaṃ mayā // MarkP_46.11 //",
  "GP12mkp1-93u:5606": "sa eva kṣobhakaḥ pūrvaṃ sa kṣobhyaḥ prakṛteḥ patiḥ /",
  "GP12mkp1-93u:5607": "sa saṅkocavikāśābhyāṃ pradhānatve 'pi ca sthitaḥ // MarkP_46.12 //",
  "GP12mkp1-93u:5608": "atpannaḥ sa jagadyoniraguṇo 'pi rajoguṇam /",
  "GP12mkp1-93u:5609": "bhuñjan pravartate sarge brahmatvaṃ samupāśritaḥ // MarkP_46.13 //",
  "GP12mkp1-93u:5610": "brahmatve sa prajāḥ sṛṣṭvā tataḥ sattvātirekavān /",
  "GP12mkp1-93u:5611": "viṣṇutvametya dharmeṇa kurute paripālanam // MarkP_46.14 //",
  "GP12mkp1-93u:5612": "tatastamoguṇodrikto rudratve cākhilaṃ jagat /",
  "GP12mkp1-93u:5613": "upasaṃhṛtya vai śete trailokyaṃ triguṇo 'guṇaḥ // MarkP_46.15 //",
  "GP12mkp1-93u:5614": "yathā prāgvyāpakaḥ kṣetrī pālako lāvakastathā /",
  "GP12mkp1-93u:5615": "yathā sa saṃjñāmāyāti brahmaviṣṇvīśakāriṇīm // MarkP_46.16 //",
  "GP12mkp1-93u:5616": "brahmatve sṛjate lokān rudratve saṃharatyapi /",
  "GP12mkp1-93u:5617": "viṣṇutve cāpyudāsīnastistro 'vasthāḥ svayambhuvaḥ // MarkP_46.17 //",
  "GP12mkp1-93u:5618": "rajo brahmā tamo rudro viṣṇuḥ sattvaṃ jagatpatiḥ /",
  "GP12mkp1-93u:5619": "eta eva trayo devā eta eva trayo guṇāḥ // MarkP_46.18 //",
  "GP12mkp1-93u:5620": "anyonyamithunā hyete anyonyāśrayiṇastathā /",
  "GP12mkp1-93u:5621": "kṣaṇaṃ viyogo nahyeṣāṃ na tyajanti parasparam // MarkP_46.19 //",
  "GP12mkp1-93u:5622": "evaṃ brahmā jagatpūrvo devadevaścaturmukhaḥ /",
  "GP12mkp1-93u:5623": "rajoguṇaṃ samāśritya straṣṭṭatve sa vyavasthitaḥ // MarkP_46.20 //",
  "GP12mkp1-93u:5624": "hiraṇyagarbho devādiranādirupacārataḥ /",
  "GP12mkp1-93u:5625": "bhūpadmakarṇikāsaṃstho brahmāgre samajāyata // MarkP_46.21 //",
  "GP12mkp1-93u:5626": "tasya varṣaśataṃ tvekaṃ paramāyurmahātmanaḥ /",
  "GP12mkp1-93u:5627": "brahmyeṇaiva hi mānena tasya saṃkhyāṃ nibodha me // MarkP_46.22 //",
  "GP12mkp1-93u:5628": "nimeṣairdaśabhiḥ kāṣṭhā tathā pañcabhirucyate /",
  "GP12mkp1-93u:5629": "kalāstriṃśacca vai kāṣṭhā muhūrtaṃ triṃśattāḥ kalāḥ // MarkP_46.23 //",
  "GP12mkp1-93u:5630": "ahorātraṃ muhūrtānāṃ nṛṇāṃ triṃśattu vai smṛtam /",
  "GP12mkp1-93u:5631": "ahorātraiśca triṃśadbhiḥ pakṣau dvau māsa ucyate // MarkP_46.24 //",
  "GP12mkp1-93u:5632": "taiḥ ṣaḍbhirayanaṃ varṣaṃ dve 'yane dakṣiṇottare /",
  "GP12mkp1-93u:5633": "taddevānāmahorātraṃ dinaṃ tatrottarāyaṇam // MarkP_46.25 //",
  "GP12mkp1-93u:5634": "divyairvarṣasahasraistu kṛtatretādisaṃjñitam /",
  "GP12mkp1-93u:5635": "caturyugaṃ dvādaśabhistadvibhāgaṃ śṛṇuṣva me // MarkP_46.26 //",
  "GP12mkp1-93u:5636": "catvāri tu sahasrāṇi varṣāṇāṃ kṛtamucyate /",
  "GP12mkp1-93u:5637": "śatāni sandhyā catvāri sandhyāṃśaśca tathāvidhaḥ // MarkP_46.27 //",
  "GP12mkp1-93u:5638": "tretā trīṇi sahasrāṇi divyābdānāṃ śatatrayam /",
  "GP12mkp1-93u:5639": "tatsandhyā tatsamā caiva sandhyāṃśaśca tathāvidhaḥ // MarkP_46.28 //",
  "GP12mkp1-93u:5640": "dvāparaṃ dve sahasre tu varṣāṇāṃ dve śate tathā /",
  "GP12mkp1-93u:5641": "tasya sandhyā samākhyātā dve śatābde tadaṃśakaḥ // MarkP_46.29 //",
  "GP12mkp1-93u:5642": "kaliḥ sahasraṃ divyānāmabdānāṃ dvijasattama /",
  "GP12mkp1-93u:5643": "sandhyā sandhyāṃśakaścaiva śatakau samudāhṛtau // MarkP_46.30 //",
  "GP12mkp1-93u:5644": "eṣā dvādhaśasāhastrī yugākhyā kavibhiḥ kṛtā /",
  "GP12mkp1-93u:5645": "etat sahasraguṇitamo brāhmyamudāhṛtam // MarkP_46.31 //",
  "GP12mkp1-93u:5646": "brahmaṇo divase brahman manavaḥ syuścaturdaśa /",
  "GP12mkp1-93u:5647": "bhavanti bhāgaśasteṣāṃ sahasraṃ tadvibhajyate // MarkP_46.32 //",
  "GP12mkp1-93u:5648": "devāḥ saptarṣayaḥ sendrā manustatsūnavo nṛpāḥ /",
  "GP12mkp1-93u:5649": "manunā saha sṛjyante saṃhriyante ca pūrvavat // MarkP_46.33 //",
  "GP12mkp1-93u:5650": "caturyugānāṃ saṃkhyātā sādhikā hye kasaptatiḥ /",
  "GP12mkp1-93u:5651": "manvantaraṃ tasya saṃkhyāṃ mānuṣābdairnibodha me // MarkP_46.34 //",
  "GP12mkp1-93u:5652": "triṃśatkoṭyastu saṃpūrṇāḥ saṃkhyātāḥ saṃkhyayā dvija /",
  "GP12mkp1-93u:5653": "satpaṣaṣṭistathānyāni niyutāni ca saṃkhyayā // MarkP_46.35 //",
  "GP12mkp1-93u:5654": "viṃśatiśca sahasrāṇi kālo 'yaṃ sādhikaṃ vinā /",
  "GP12mkp1-93u:5655": "etanmanvantaraṃ proktaṃ divyairvarṣairnibodha me // MarkP_46.36 //",
  "GP12mkp1-93u:5656": "aṣṭau varṣasahasrāṇi divyayā saṃkhyayā yutam /",
  "GP12mkp1-93u:5657": "dvipañcāśattathānyāni sahasrāṇyadhikāni tu // MarkP_46.37 //",
  "GP12mkp1-93u:5658": "caturdaśaguṇo hyeṣa kālo brahmyamahaḥ smṛtam /",
  "GP12mkp1-93u:5659": "tasyānte pralayaḥ prokto brahman naimittiko budhaiḥ // MarkP_46.38 //",
  "GP12mkp1-93u:5660": "bhūrloko 'tha bhuvarlokaḥ svarlokaśca vināśinaḥ /",
  "GP12mkp1-93u:5661": "tathā vināśamāyānti maharlokaśca tiṣṭhati // MarkP_46.39 //",
  "GP12mkp1-93u:5662": "tadvāsino 'pi tāpena janalokaṃ prayānti vai /",
  "GP12mkp1-93u:5663": "ekārṇave ca trailokye brahmā svapiti vai niśi // MarkP_46.40 //",
  "GP12mkp1-93u:5664": "tatpramāṇaiva sā rātristadante sṛjyate punaḥ /",
  "GP12mkp1-93u:5665": "evantu brahmaṇo varṣamekaṃ varṣaśatantu tat // MarkP_46.41 //",
  "GP12mkp1-93u:5666": "śataṃ hi tasya varṣāṇāṃ paramityabhidhīyate /",
  "GP12mkp1-93u:5667": "pañcāśadbhistathā varṣaiḥ parārdhamiti kīrtyate // MarkP_46.42 //",
  "GP12mkp1-93u:5668": "evamasya parārdhantu vyatītaṃ dvijasattama /",
  "GP12mkp1-93u:5669": "yasyānte 'bhūnmahākalpaḥ pādma ityabhiviśrutaḥ // MarkP_46.43 //",
  "GP12mkp1-93u:5670": "dvitīyasya parārdhasya vartamānasya vai dvija /",
  "GP12mkp1-93u:5671": "vārāha iti kalpo 'yaṃ prathamaḥ parikalpitaḥ // MarkP_46.44 //",
  "GP12mkp1-93u:5672": "iti śrīmārkaṇḍeyapurāṇe brahmāyupramāṇo nāma ṣaṭṭatvāriṃśo 'dhyāyaḥ",
  "GP12mkp1-93u:5673": "_____________________________________________________________",
  "GP12mkp1-93u:5674": "saptacatvāriśo 'dhyāyaḥ 47",
  "GP12mkp1-93u:5675": "krauṣṭukiruvāca",
  "GP12mkp1-93u:5676": "yathā sasarja vai brahmā bhagavānādikṛt prajāḥ /",
  "GP12mkp1-93u:5677": "prajāpatiḥ patirdevastanme vistarato vada // MarkP_47.1 //",
  "GP12mkp1-93u:5678": "mārkaṇḍeya uvāca",
  "GP12mkp1-93u:5679": "kathayāmyeṣa te brahman sasarja bhagavān yathā /",
  "GP12mkp1-93u:5680": "lokakṛcchāśvataḥ kṛtsnaṃ jagat sthāvarajaṅgamam // MarkP_47.2 //",
  "GP12mkp1-93u:5681": "padmāvasāne pralaye niśāsutpotthitaḥ prabhuḥ /",
  "GP12mkp1-93u:5682": "sattvodriktastadā brahmā śūnyaṃ lokamavaikṣata // MarkP_47.3 //",
  "GP12mkp1-93u:5683": "imañcodāharantyatra ślokaṃ nārāyaṇaṃ prati /",
  "GP12mkp1-93u:5684": "brahmasvarūpiṇaṃ devaṃ jagataḥ prabhavāpyayam // MarkP_47.4 //",
  "GP12mkp1-93u:5685": "āpo nārā vai tanava ityapāṃ nāma śuśruma /",
  "GP12mkp1-93u:5686": "tāsu śete sa yasmācca tena nārāyaṇaḥ smṛtaḥ // MarkP_47.5 //",
  "GP12mkp1-93u:5687": "vibuddhaḥ salile tasmin vijñāyāntargatāṃ mahīm /",
  "GP12mkp1-93u:5688": "anumānāt samuddhāraṃ kartukāmastadā kṣite // MarkP_47.6 //",
  "GP12mkp1-93u:5689": "akarot sa tanūranyāḥ kalpādiṣu yathā purā /",
  "GP12mkp1-93u:5690": "matsyakūrmādikāstadvadvārāhaṃ vapurāsthitaḥ // MarkP_47.7 //",
  "GP12mkp1-93u:5691": "vedayajñamayaṃ divyaṃ vedayajñamayo vibhuḥ /",
  "GP12mkp1-93u:5692": "rūpaṃ kṛtvā viveśāpsu sarvagaḥ sarvasambhavaḥ // MarkP_47.8 //",
  "GP12mkp1-93u:5693": "samuddhṛkatya ca pātālānmumoca salile bhuvam /",
  "GP12mkp1-93u:5694": "janalokasthitaiḥ siddhaiścintyamāno jagatpatiḥ // MarkP_47.9 //",
  "GP12mkp1-93u:5695": "tasyopari jalaughasya mahatī nairiva sthitā /",
  "GP12mkp1-93u:5696": "vitatatvāttu dehasya na mahī yāti saṃplavam // MarkP_47.10 //",
  "GP12mkp1-93u:5697": "tataḥ kṣitiṃ samīkṛtya pṛthivyāṃ so 'sṛjad girīn /",
  "GP12mkp1-93u:5698": "prāk sarge dahyamāne tu tadā saṃvartakāgninā // MarkP_47.11 //",
  "GP12mkp1-93u:5699": "tenāgninā viśīrṇāste parvatā bhuvi sarvaśaḥ /",
  "GP12mkp1-93u:5700": "śailā ekārṇave magnā vāyunāpastu saṃhatāḥ // MarkP_47.12 //",
  "GP12mkp1-93u:5701": "niṣaktā yatra yatrāsaṃstatra tatrācalābhavan /",
  "GP12mkp1-93u:5702": "bhūvibhāgantataḥ kṛtvā saptadvīpopaśobhitam // MarkP_47.13 //",
  "GP12mkp1-93u:5703": "bhūrādyāṃścaturo lokān pūrvaṃvat samakalpayat /",
  "GP12mkp1-93u:5704": "sṛṣṭiñcintayatastasya kalpādiṣu yathā purā // MarkP_47.14 //",
  "GP12mkp1-93u:5705": "abuddhipūrvakastasmāt prādurbhūtastamomayaḥ /",
  "GP12mkp1-93u:5706": "tamo moho mahāmohastāmistro hyandhasaṃjñitaḥ // MarkP_47.15 //",
  "GP12mkp1-93u:5707": "avidyā pañcaparvaiṣā prādurbhūtā mahātmanaḥ /",
  "GP12mkp1-93u:5708": "pañcadhāvasthitaḥ sargo dhyāyato 'pratibodhavān // MarkP_47.16 //",
  "GP12mkp1-93u:5709": "bahirantaścāprakāśaḥ saṃvṛtātmā nagātmakaḥ /",
  "GP12mkp1-93u:5710": "mukhyā nagā yataścoktā mukhyasargastatastvayam // MarkP_47.17 //",
  "GP12mkp1-93u:5711": "taṃ dṛṣṭvāsādhakaṃ sargamamanyadaparaṃ punaḥ /",
  "GP12mkp1-93u:5712": "tasyābhidhyāyataḥ sargaṃ tiryakstroto hyavartata // MarkP_47.18 //",
  "GP12mkp1-93u:5713": "yasmāttiryakpravṛttiḥ sā tiryakstrotastataḥ smṛtaḥ /",
  "GP12mkp1-93u:5714": "paśvādayaste vikhyātāstamaḥ prāyo hyavedinaḥ // MarkP_47.19 //",
  "GP12mkp1-93u:5715": "atpathagrāhinaścaiva te 'jñāne jñānamāninaḥ /",
  "GP12mkp1-93u:5716": "ahaṅkṛtā ahaṃmānā aṣṭāviśaśadvidhātmakāḥ // MarkP_47.20 //",
  "GP12mkp1-93u:5717": "antaḥ prakāśāste sarve āvṛtāstu parasparam /",
  "GP12mkp1-93u:5718": "tamapyasādhakaṃ matvā dhyāyato 'nyastato 'bhavat // MarkP_47.21 //",
  "GP12mkp1-93u:5719": "ūrdhvastrotastṛtīyastu sāttvikaḥ samavartata /",
  "GP12mkp1-93u:5720": "te sukhaprītibahulā bahirantastvanāvṛtāḥ // MarkP_47.22 //",
  "GP12mkp1-93u:5721": "prakāśā bahirantaśca ūrdhvastrotaḥ samudbhavāḥ /",
  "GP12mkp1-93u:5722": "tuṣṭātmakastṛtīyastu devasargo hi sa smṛtaḥ // MarkP_47.23 //",
  "GP12mkp1-93u:5723": "tasmin sarge 'bhavat prītirniṣpanne brahmaṇastadā /",
  "GP12mkp1-93u:5724": "tato 'nyaṃ sa tadā dadhyau sādhakaṃ sargamuttamam // MarkP_47.24 //",
  "GP12mkp1-93u:5725": "tathābhidhyāyatastasya satyābhidhyāyinastataḥ /",
  "GP12mkp1-93u:5726": "prādurbabhau tadāvyaktādarvākstrotastu sādhakaḥ // MarkP_47.25 //",
  "GP12mkp1-93u:5727": "yasmādarvāg vyavartanta tator'vākstrotasastu te /",
  "GP12mkp1-93u:5728": "te ca prakāśabahulāstamodriktā rajo 'dhikāḥ // MarkP_47.26 //",
  "GP12mkp1-93u:5729": "tasmāt te duḥ khabahulā bhūyobhūyaśca kāriṇaḥ /",
  "GP12mkp1-93u:5730": "prakāśā bahirantaśca manuṣyāḥ sādhakāśca te // MarkP_47.27 //",
  "GP12mkp1-93u:5731": "pañcamo 'nugrahaḥ sargaḥ sa caturdhā vyavasthitaḥ /",
  "GP12mkp1-93u:5732": "viparyayeṇa siddhyā ca śāntyā tuṣṭyā tathaiva ca // MarkP_47.28 //",
  "GP12mkp1-93u:5733": "nirvṛttaṃ vartamānañca ter'thaṃ jānanti vai punaḥ /",
  "GP12mkp1-93u:5734": "bhūtādikānāṃ bhūtānāṃ ṣaṣṭhaḥ sarga sa ucyate // MarkP_47.29 //",
  "GP12mkp1-93u:5735": "te parigrāhiṇaḥ sarve saṃvibhāgaratāstathā /",
  "GP12mkp1-93u:5736": "codanāścāpyaśīlāśca jñeyā bhūtādikāśca te // MarkP_47.30 //",
  "GP12mkp1-93u:5737": "prathamo mahataḥ sargo vijñeyo brahmaṇastu saḥ /",
  "GP12mkp1-93u:5738": "tanmātrāṇāṃ dvitīyastu bhūtasargaḥ sa ucyate // MarkP_47.31 //",
  "GP12mkp1-93u:5739": "vaikārikastṛtīyastu sargaścaindriyakaḥ smṛtaḥ /",
  "GP12mkp1-93u:5740": "ityeṣa prākṛtaḥ sargaḥ saṃbhūto buddhaipūrvakaḥ // MarkP_47.32 //",
  "GP12mkp1-93u:5741": "mukhyaḥ sargaścaturthastu mukhyā vai sthāvarāḥ smṛtāḥ /",
  "GP12mkp1-93u:5742": "tiryakstrotastu yaḥ proktastiryagyonyaḥ sa pañcamaḥ // MarkP_47.33 //",
  "GP12mkp1-93u:5743": "tathordhvastrotasāṃ ṣaṣṭho devasargastu sa smṛtaḥ /",
  "GP12mkp1-93u:5744": "tator'vākstrotasāṃ sargaḥ saptamaḥ sa tu mānuṣaḥ // MarkP_47.34 //",
  "GP12mkp1-93u:5745": "aṣṭamo 'nugrahaḥ sargaḥ sāttvikastāmasaśca saḥ /",
  "GP12mkp1-93u:5746": "pañcaite vaikṛtāḥ sargāḥ prākṛtāstu trayaḥ smṛtāḥ // MarkP_47.35 //",
  "GP12mkp1-93u:5747": "prākṛto vaikṛtaścaiva kaumāro navamaḥ smṛtaḥ /",
  "GP12mkp1-93u:5748": "ityete vai samākhyātā nava sargāḥ prajāpateḥ // MarkP_47.36 //",
  "GP12mkp1-93u:5749": "iti śrī mārkaṇḍeyapurāṇe prākṛtavaikṛtasargo nāma saptacātvāriṃśo 'dhyāyaḥ",
  "GP12mkp1-93u:5750": "_____________________________________________________________",
  "GP12mkp1-93u:5751": "aṣṭacatvāriṃśo 'dhyāyaḥ- 48",
  "GP12mkp1-93u:5752": "krauṣṭukiruvāca",
  "GP12mkp1-93u:5753": "samāsāt kathitā sṛṣṭiḥ samyag bhagavatā mama /",
  "GP12mkp1-93u:5754": "devādīnāṃ bhavaṃ brahman vistarāttu bravīhi me // MarkP_48.1 //",
  "GP12mkp1-93u:5755": "mārkaṇḍeya uvāca",
  "GP12mkp1-93u:5756": "kuśalākuśalairbrahman ! bhāvitā pūrvakamarmabhiḥ /",
  "GP12mkp1-93u:5757": "khyātā tathā hyanirmuktāḥ pralaye hyu pasaṃhṛtāḥ // MarkP_48.2 //",
  "GP12mkp1-93u:5758": "devādyāḥ sthāvarāntāśca prajā brahmaṃścaturvidhāḥ /",
  "GP12mkp1-93u:5759": "brahmaṇaḥ kurvataḥ sṛṣṭiṃ jajñire mānasāstadā // MarkP_48.3 //",
  "GP12mkp1-93u:5760": "tato devāsurān pitṝn mānuṣāṃśca catuṣṭayam /",
  "GP12mkp1-93u:5761": "sisṛkṣurambhāṃsyetāni svamātmānamayūyujat // MarkP_48.4 //",
  "GP12mkp1-93u:5762": "yuktātmanastamomātrā udriktābhūt prajāpateḥ /",
  "GP12mkp1-93u:5763": "sisṛkṣorjaghanāt pūrvamasurā jajñire tataḥ // MarkP_48.5 //",
  "GP12mkp1-93u:5764": "utsasarja tatastāntu tamomātrātmikāṃ tanum /",
  "GP12mkp1-93u:5765": "sāpaviddhā tanustena sadyo rātrirajāyata // MarkP_48.6 //",
  "GP12mkp1-93u:5766": "anyāṃ tanumupādāya sisṛkṣuḥ prītimāpa saḥ /",
  "GP12mkp1-93u:5767": "sattvodrekāstato devā mukhatastasya jajñire // MarkP_48.7 //",
  "GP12mkp1-93u:5768": "utsasarja ca bhūteśastanuṃ tāmapyasau vibhuḥ /",
  "GP12mkp1-93u:5769": "sā cāpaviddhā divasaṃ sattvaprāyamajāyat // MarkP_48.8 //",
  "GP12mkp1-93u:5770": "sattvamātrātmikāmeva tato 'nyāṃ jagṛhe tanum /",
  "GP12mkp1-93u:5771": "pitṛvanmanyamānasya pitarastasya jajñire // MarkP_48.9 //",
  "GP12mkp1-93u:5772": "sṛṣṭvā pitṝnutsasarja tanuṃ tāmapi sa prabhuḥ /",
  "GP12mkp1-93u:5773": "sā cotsṛṣṭābhavat sandhyā divananaktāntarasthitā // MarkP_48.10 //",
  "GP12mkp1-93u:5774": "rajomātrātmikāmanyāṃ tanuṃ bheje 'tha sa prabhuḥ /",
  "GP12mkp1-93u:5775": "tato manuṣyāḥ sambhūtā rajomātrāsamudbhavāḥ // MarkP_48.11 //",
  "GP12mkp1-93u:5776": "sṛṣṭvā manuṣyān sa vibhurutsasarja tanuṃ tataḥ /",
  "GP12mkp1-93u:5777": "jyotsnā samabhavat sā ca naktānte 'harmukhe ca yā // MarkP_48.12 //",
  "GP12mkp1-93u:5778": "ityetāstanavastasya devadevasya dhīmataḥ /",
  "GP12mkp1-93u:5779": "khyātā rātryahanī caiva sandhyā jyotsnā ca vai dvija // MarkP_48.13 //",
  "GP12mkp1-93u:5780": "jyotstanā sandhyā tathaivāha---sattvamātrātmakaṃ trayam /",
  "GP12mkp1-93u:5781": "tamomātrātmikā rātriḥ sā vai tasmāt triyāmikā // MarkP_48.14 //",
  "GP12mkp1-93u:5782": "tasmād devā divā rātrāvasurāstu balānvitāḥ /",
  "GP12mkp1-93u:5783": "jyotsnāgame ca manujāḥ sandhyāyāṃ pitarastathā // MarkP_48.15 //",
  "GP12mkp1-93u:5784": "bhavanti balino 'dhṛṣyā vipakṣāṇāṃ na saṃśayaḥ /",
  "GP12mkp1-93u:5785": "tadviparyayamāsādya prayānti ca viparyayam // MarkP_48.16 //",
  "GP12mkp1-93u:5786": "jyotsno rātryahanī sandhyā catvāryetāni vai prabhoḥ /",
  "GP12mkp1-93u:5787": "brahmaṇastu śarīrāṇi triguṇopaśritāni tu // MarkP_48.17 //",
  "GP12mkp1-93u:5788": "catvāryetānyathotpādya tanumanyāṃ prajāpatiḥ /",
  "GP12mkp1-93u:5789": "rajastamomayīṃ rātrau jagṛhe kṣuttṛḍanvitaḥ // MarkP_48.18 //",
  "GP12mkp1-93u:5790": "tadandhakāre kṣutkṣāmānasṛjad bhagavānajaḥ /",
  "GP12mkp1-93u:5791": "virūpān śmaśrulānattumārabdhāste ca tāṃ tanum // MarkP_48.19 //",
  "GP12mkp1-93u:5792": "rakṣāma iti tebhyo 'nye ya ūcuste tu rākṣasāḥ /",
  "GP12mkp1-93u:5793": "khādāma iti ye cocuste yakṣā yakṣaṇāt dvija // MarkP_48.20 //",
  "GP12mkp1-93u:5794": "tān dṛṣṭvā hyapriyeṇāsya keśāḥ śīryanta vedhasaḥ /",
  "GP12mkp1-93u:5795": "samārohaṇahīnāśca śiraso brahmaṇastu te // MarkP_48.21 //",
  "GP12mkp1-93u:5796": "sarpaṇātte 'bhavan sarpā hīnatvādahayaḥ smṛtāḥ /",
  "GP12mkp1-93u:5797": "sarpān dṛṣṭvā tataḥ krodhāt krodhātmāno vinirmame // MarkP_48.22 //",
  "GP12mkp1-93u:5798": "varṇena kapilenogrāste bhūtāḥ piśitāśanāḥ /",
  "GP12mkp1-93u:5799": "dhyāyato gāṃ tatastasya gandharvā jajñire sutāḥ // MarkP_48.23 //",
  "GP12mkp1-93u:5800": "jajñire pibato vācaṃ gandharvāstena te smṛtāḥ /",
  "GP12mkp1-93u:5801": "aṣṭāsvetāsu sṛṣṭāsu devayoniṣu sa prabhuḥ // MarkP_48.24 //",
  "GP12mkp1-93u:5802": "tataḥ svadehato 'nyāni vayāṃsi paśavo 'sṛjat /",
  "GP12mkp1-93u:5803": "mukhato 'jāḥ sasarjātha vakṣasaścāvayo 'sṛjat // MarkP_48.25 //",
  "GP12mkp1-93u:5804": "gāvaścaivodarād brahmā pārśvābhyāñca vinirmame /",
  "GP12mkp1-93u:5805": "padbhyāñcāśvān sa mātaṅgān rāsabān śaśakān mṛgān // MarkP_48.26 //",
  "GP12mkp1-93u:5806": "uṣṭrānaśvatarāṃścaiva nānārūpāśca jātayaḥ /",
  "GP12mkp1-93u:5807": "oṣadhyaḥ phalamūlinyo romabhyastasya jajñire // MarkP_48.27 //",
  "GP12mkp1-93u:5808": "evaṃ paśvoṣadhīḥ sṛṣṭvā hyayajaccādhvare vibhuḥ /",
  "GP12mkp1-93u:5809": "tasmādādau tu kalpasya tretāyugamukhe tadā // MarkP_48.28 //",
  "GP12mkp1-93u:5810": "gaurajaḥ puruṣo meṣo aśvāśvataragardabhāḥ /",
  "GP12mkp1-93u:5811": "etān grāmyān paśūnāhurāraṇyāṃśca nibodha me // MarkP_48.29 //",
  "GP12mkp1-93u:5812": "śvāpadaṃ dvikhuraṃ hastī vānarāḥ pakṣipañcamāḥ /",
  "GP12mkp1-93u:5813": "audakāḥ paśavaḥ ṣaṣṭhāḥ saptamāstu sarīsṛpāḥ // MarkP_48.30 //",
  "GP12mkp1-93u:5814": "gāyatrīñca ṛcañcaiva trivṛt somaṃ rathantaram /",
  "GP12mkp1-93u:5815": "agniṣṭomañca yajñānāṃ nirmame prathamānmukhāt // MarkP_48.31 //",
  "GP12mkp1-93u:5816": "yajūṃṣi traiṣṭubhaṃ dhandaḥ stomaṃ pañcadaśantathā /",
  "GP12mkp1-93u:5817": "bṛhat sāma tathokathañca dakṣiṇādasṛjanmukhāt // MarkP_48.32 //",
  "GP12mkp1-93u:5818": "sāmāni jagatīcchandaḥ stomaṃ pañcadaśantathā /",
  "GP12mkp1-93u:5819": "vairūpamatirātrañca nirmame paścimānmukhāt // MarkP_48.33 //",
  "GP12mkp1-93u:5820": "ekaviśamatharvāṇamāptoryāmāṇameva ca /",
  "GP12mkp1-93u:5821": "anuṣṭubhaṃ savairājamuttarādasṛjanmukhāt // MarkP_48.34 //",
  "GP12mkp1-93u:5822": "vidyuto 'śanimeghāśca rohitendradhanūṃṣi ca /",
  "GP12mkp1-93u:5823": "vayāṃsi ca sasarjādau kalpasya bhagavān vibhuḥ // MarkP_48.35 //",
  "GP12mkp1-93u:5824": "uccāvacāni bhūtāni gātrebhyastalasya jajñire /",
  "GP12mkp1-93u:5825": "sṛṣṭvā catuṣṭayaṃ pūrvaṃ devāsurapitṝn prajāḥ // MarkP_48.36 //",
  "GP12mkp1-93u:5826": "tato 'sṛjat sa bhūtāni sthāvarāṇi carāṇi ca /",
  "GP12mkp1-93u:5827": "yakṣān piśācān gandharvāṃstathaivāpsarasāṅgaṇān // MarkP_48.37 //",
  "GP12mkp1-93u:5828": "narakinnararakṣāṃsi vayaḥ paśumṛgoragān /",
  "GP12mkp1-93u:5829": "avyayañca vyayañcaiva yadidaṃ sthāṇujaṅgamam // MarkP_48.38 //",
  "GP12mkp1-93u:5830": "teṣāṃ ye yāni karmāṇi prāk sṛṣṭeḥ pratipedire /",
  "GP12mkp1-93u:5831": "tānyeva pratipadyante sṛjyamānāḥ punaḥ punaḥ // MarkP_48.39 //",
  "GP12mkp1-93u:5832": "hiṃstrāhiṃstre mṛdukrūre dharmādharmāvṛtānṛte /",
  "GP12mkp1-93u:5833": "tadbhāvitāḥ prapadyante tasmāttattasya rocate // MarkP_48.40 //",
  "GP12mkp1-93u:5834": "indriyārtheṣu bhūteṣu śarīreṣu ca sa prabhuḥ /",
  "GP12mkp1-93u:5835": "nānātvaṃ viniyogañca dhātaiva vyadadhāt svayam // MarkP_48.41 //",
  "GP12mkp1-93u:5836": "nāma rūpañca bhūtānāṃ kṛtyānāñca prapañcanam /",
  "GP12mkp1-93u:5837": "vedaśabdebhya evādau devādīnāñcakāra saḥ // MarkP_48.42 //",
  "GP12mkp1-93u:5838": "ṛṣīṇāṃ nāmadheyāni yāśca deveṣu sṛṣṭayaḥ /",
  "GP12mkp1-93u:5839": "śarvaryante prasūtānāmanyeṣāñca dadāti saḥ // MarkP_48.43 //",
  "GP12mkp1-93u:5840": "yathartāvṛtuliṅgāni nānārūpāṇi paryaye /",
  "GP12mkp1-93u:5841": "dṛśyante tāni tānyeva tathā bhāvā yugādiṣu // MarkP_48.44 //",
  "GP12mkp1-93u:5842": "evaṃvidhāḥ sṛṣṭayastu brahmaṇo 'vyaktajanmanaḥ /",
  "GP12mkp1-93u:5843": "śarvaryante prabuddhasya kalpe kalpe bhavanti vai // MarkP_48.45 //",
  "GP12mkp1-93u:5844": "iti śrīmārkaṇḍeyapurāṇe sṛṣṭiprakāraṇanāmāṣṭacatvāriṃśo 'dhyāyaḥ",
  "GP12mkp1-93u:5845": "_____________________________________________________________",
  "GP12mkp1-93u:5846": "ūnapañcāśo 'dhyāyaḥ- 49",
  "GP12mkp1-93u:5847": "krauṣṭukiruvāca",
  "GP12mkp1-93u:5848": "arvākstrotastu kathito bhavatā yastu mānuṣaḥ /",
  "GP12mkp1-93u:5849": "brahman ! vistarato brūhi brahmā samasṛjadyathā // MarkP_49.1 //",
  "GP12mkp1-93u:5850": "yathā ca varṇānasṛjadyad guṇāśca mahāmate /",
  "GP12mkp1-93u:5851": "yacca yeṣāṃ smṛtaṃ karma viprādīnāṃ vadasva tat // MarkP_49.2 //",
  "GP12mkp1-93u:5852": "mārkaṇḍeya uvāca",
  "GP12mkp1-93u:5853": "brahmaṇaḥ sṛjataḥ pūrvaṃ satyābhidhyāyinastathā /",
  "GP12mkp1-93u:5854": "mithunānāṃ sahasrantu mukhāt so 'thāsṛjanmune // MarkP_49.3 //",
  "GP12mkp1-93u:5855": "jātāste hyu papadyante sattvodriktāḥ svatejasaḥ /",
  "GP12mkp1-93u:5856": "sahasramanyadvakṣasto mithunānāṃ sasarja ha // MarkP_49.4 //",
  "GP12mkp1-93u:5857": "te sarve rajasodriktāḥ śuṣmiṇaścāpyamarṣiṇaḥ /",
  "GP12mkp1-93u:5858": "sasarjānyate sahasrantu dvandvānāmūrutaḥ punaḥ // MarkP_49.5 //",
  "GP12mkp1-93u:5859": "rajastamobhyāmudriktā īhāśīlāstu te smṛtāḥ /",
  "GP12mkp1-93u:5860": "padbhyāṃ sahasramanyacca mithunānāṃ sasarja ha // MarkP_49.6 //",
  "GP12mkp1-93u:5861": "udriktāstamasā sarve niḥ śrīkā hyalpacetasaḥ /",
  "GP12mkp1-93u:5862": "tataḥ saṃharṣamāṇāste dvandvotpannāstu prāṇinaḥ // MarkP_49.7 //",
  "GP12mkp1-93u:5863": "anyonyahṛrcchyāviṣṭā maithunāyopacakramuḥ /",
  "GP12mkp1-93u:5864": "tataḥ prabhṛti kalpe 'smin mithunānāṃ hi sambhavaḥ // MarkP_49.8 //",
  "GP12mkp1-93u:5865": "māsi māsyārtavaṃ yat tu na tadāsīttu yoṣitām /",
  "GP12mkp1-93u:5866": "tasmāttadā na suṣuvuḥ sevitairapi maithunaiḥ // MarkP_49.9 //",
  "GP12mkp1-93u:5867": "āyuṣo 'nte prasūyante mithunānyeva tāḥ sakṛt /",
  "GP12mkp1-93u:5868": "tataḥ prabhṛti kalpe 'smin mithunānāṃ hi sambhavaḥ // MarkP_49.10 //",
  "GP12mkp1-93u:5869": "dhyānena manasā tāsāṃ prajānāṃ jāyate sakṛt /",
  "GP12mkp1-93u:5870": "śabdādirviṣayaḥ śuddhaḥ pratyekaṃ pañcalakṣaṇaḥ // MarkP_49.11 //",
  "GP12mkp1-93u:5871": "ityeṣā mānuṣī sṛṣṭiryā pūrvaṃ vai prajāpateḥ /",
  "GP12mkp1-93u:5872": "tasyānvavāyasambhūtā yairidaṃ pūritaṃ jagat // MarkP_49.12 //",
  "GP12mkp1-93u:5873": "saritsaraḥ samudrāṃśca sevante parvatānapi /",
  "GP12mkp1-93u:5874": "tāstadā hyalpaśītoṣṇā yuge tasmiṃścaranti vai // MarkP_49.13 //",
  "GP12mkp1-93u:5875": "tṛptiṃ svābhāvikīṃ prāptā viṣayeṣu mahāmate /",
  "GP12mkp1-93u:5876": "na tāsāṃ pratighāto 'sti na dveṣo nāpi matsaraḥ // MarkP_49.14 //",
  "GP12mkp1-93u:5877": "parvatodadhisevinyo hyaniketāstu sarvaśaḥ /",
  "GP12mkp1-93u:5878": "tā vai niṣkāmacāriṇyo nityaṃ muditamānasāḥ // MarkP_49.15 //",
  "GP12mkp1-93u:5879": "piśācoragarakṣāṃsi tathā matsariṇo janāḥ /",
  "GP12mkp1-93u:5880": "paśavaḥ pakṣiṇaścaiva nakrā matsyāḥ sarīsṛpāḥ // MarkP_49.16 //",
  "GP12mkp1-93u:5881": "avārakā hyaṇḍajā vā te hyadharmaprasūtayaḥ /",
  "GP12mkp1-93u:5882": "na mūlaphalapuṣpāṇi nārtavā vatsarāṇi ca // MarkP_49.17 //",
  "GP12mkp1-93u:5883": "sarvakālasukhaḥ kālo nātyarthaṃ gharmaśītatā /",
  "GP12mkp1-93u:5884": "kālena gacchatā teṣāṃ citrā siddhirajāyata // MarkP_49.18 //",
  "GP12mkp1-93u:5885": "tataśca teṣāṃ pūrvāhne madhyāhne ca vitṛptatā /",
  "GP12mkp1-93u:5886": "punastathecchatāṃ tṛptiranāyāsena sābhavat // MarkP_49.19 //",
  "GP12mkp1-93u:5887": "icchatāñca tathāyāso manasaḥ samajāyata /",
  "GP12mkp1-93u:5888": "apāṃ saukṣmyaṃ tatastāsāṃ siddhirnānārasollasā // MarkP_49.20 //",
  "GP12mkp1-93u:5889": "samajāyata caivānyā sarvakāmapradāyinī /",
  "GP12mkp1-93u:5890": "asaṃskāryaiḥ śarīraiśca prajāstāḥ sthirayauvanāḥ // MarkP_49.21 //",
  "GP12mkp1-93u:5891": "tāsāṃ vinā tu saṃkalpaṃ jāyante mithunāḥ prajāḥ /",
  "GP12mkp1-93u:5892": "samaṃ janma ca rūpañca mriyante caiva tāḥ samam // MarkP_49.22 //",
  "GP12mkp1-93u:5893": "anicchādveṣasaṃyuktā vartante tu parasparam /",
  "GP12mkp1-93u:5894": "tulyarūpāyuṣaḥ sarvā adhamottamatāṃ vinā // MarkP_49.23 //",
  "GP12mkp1-93u:5895": "tatvāri tu sahasrāṇi varṣāṇāṃ mānuṣāṇi tu /",
  "GP12mkp1-93u:5896": "āyuḥ pramāṇaṃ jīvanti na ca kleśādvipattayaḥ // MarkP_49.24 //",
  "GP12mkp1-93u:5897": "kvacit kvacit punaḥ sābhūt kṣitirbhāgyena sarvaśaḥ /",
  "GP12mkp1-93u:5898": "kālena gacchatā nāśamupayānti yathā prajāḥ // MarkP_49.25 //",
  "GP12mkp1-93u:5899": "tathā tāḥ kramaśo nāśaṃ jagmuḥ sarvatra siddhayaḥ /",
  "GP12mkp1-93u:5900": "tāsu sarvāsu naṣṭāsu nabhasaḥ pracyutā narāḥ // MarkP_49.26 //",
  "GP12mkp1-93u:5901": "prāyaśaḥ kalpavṛkṣāste saṃbhūtā gṛhasaṃjñitāḥ /",
  "GP12mkp1-93u:5902": "sarve pratyupabhogāśca tāsaṃ tebhyaḥ prajāyate // MarkP_49.27 //",
  "GP12mkp1-93u:5903": "vartayanti sma tebhyastāstretāyugamukhe tadā /",
  "GP12mkp1-93u:5904": "tataḥ kālena vai rāgastāsāmākasmiko 'bhavat // MarkP_49.28 //",
  "GP12mkp1-93u:5905": "māsi māsyārtavotpattyā garbhotpattiḥ punaḥ punaḥ /",
  "GP12mkp1-93u:5906": "rāgotpattyā tatastāsāṃ vṛkṣāste gṛhasaṃjñitāḥ // MarkP_49.29 //",
  "GP12mkp1-93u:5907": "brahmannanvapareṣāntu petuḥ śākhā mahīruhām /",
  "GP12mkp1-93u:5908": "vastrāṇi ca prasūyante phaleṣvābharaṇāni ca // MarkP_49.30 //",
  "GP12mkp1-93u:5909": "teṣveva jāyate teṣāṃ gandhavarṇarasānvitam /",
  "GP12mkp1-93u:5910": "amākṣikaṃ māhavīryaṃ puṭake puṭake madhu // MarkP_49.31 //",
  "GP12mkp1-93u:5911": "tena vā vartayanti sma mukhe treyāyugasya vai /",
  "GP12mkp1-93u:5912": "tataḥ kālāntareṇaiva punarlobhānvitāstu tāḥ // MarkP_49.32 //",
  "GP12mkp1-93u:5913": "vṛkṣāṃstāḥ paryagṛhṇanta mamatvāviṣṭacetasaḥ /",
  "GP12mkp1-93u:5914": "neśustenāpacāreṇa te 'pi tāsāṃ mahīruhāḥ // MarkP_49.33 //",
  "GP12mkp1-93u:5915": "tato dvandvānyajāyante śītoṣṇakṣunmukhāni vai /",
  "GP12mkp1-93u:5916": "tāstaddvandvopaghātārthaṃ cakruḥ pūrvaṃ purāṇi tu // MarkP_49.34 //",
  "GP12mkp1-93u:5917": "marudhanvaṣu durgeṣu parvateṣu darīṣu ca /",
  "GP12mkp1-93u:5918": "saṃśrayanti ca durgāṇi vārkṣaṃ pārvatamaudakam // MarkP_49.35 //",
  "GP12mkp1-93u:5919": "kṛtrimañca tathā durgaṃ mitvā mitvātmano/ṅgulaiḥ /",
  "GP12mkp1-93u:5920": "mānārthāni pramāṇāni tāstu pūrvaṃ pracakrire // MarkP_49.36 //",
  "GP12mkp1-93u:5921": "paramāṇuḥ paraṃ sūkṣmaṃ traṣareṇurmahīrajaḥ /",
  "GP12mkp1-93u:5922": "bālāgrañcaiva likṣāṃ ca yūkāṃ cātha yavodaram // MarkP_49.37 //",
  "GP12mkp1-93u:5923": "kramādaṣṭaguṇānyāhuryavānaṣṭau tathāṅgulam /",
  "GP12mkp1-93u:5924": "ṣaḍaṅgulaṃ padaṃ tacca vitastirdviguṇaṃ smṛtam // MarkP_49.38 //",
  "GP12mkp1-93u:5925": "dve vitastī tathā hasto brāhmyatīrthādiveṣṭanaḥ /",
  "GP12mkp1-93u:5926": "caturhastaṃ dhanurdaṇḍo nāḍikāryugameva ca // MarkP_49.39 //",
  "GP12mkp1-93u:5927": "dhanuṣāṃ dve sahasre tu gavyūtistaccaturguṇam /",
  "GP12mkp1-93u:5928": "proktañca yojavanaṃ prājñaiḥ saṃkhyānārthamidaṃ param // MarkP_49.40 //",
  "GP12mkp1-93u:5929": "caturṇāmatha durgāṇāṃ svasamutthāni trīṇi tu /",
  "GP12mkp1-93u:5930": "caturthaṃ kṛtrimaṃ durgaṃ te cakruryatnatastu vai // MarkP_49.41 //",
  "GP12mkp1-93u:5931": "purañca kheṭakañcaiva tadvad droṇīmukhaṃ dvija /",
  "GP12mkp1-93u:5932": "śākhānagarakañcāpi tathā karvaṭakaṃ dramī // MarkP_49.42 //",
  "GP12mkp1-93u:5933": "grāmaṃ saghoṣavinyāsaṃ teṣu cāvasathān pṛthak /",
  "GP12mkp1-93u:5934": "sotsedhavaprakārañca sarvataḥ parikhāvṛtam // MarkP_49.43 //",
  "GP12mkp1-93u:5935": "yojanārdhārdhaviṣkambhamaṣṭabhāgāyataṃ puram /",
  "GP12mkp1-93u:5936": "prāgudakpravaṇaṃ śastaṃ śuddhavaṃśabahirgamam // MarkP_49.44 //",
  "GP12mkp1-93u:5937": "tadardhena tathā kheṭaṃ tatpādena ca karvaṭam /",
  "GP12mkp1-93u:5938": "nyūnaṃ droṇīmukhaṃ tasmādantabhāgena cocyate // MarkP_49.45 //",
  "GP12mkp1-93u:5939": "prākāraparikhāhīnāṃ puraṃ kharvaṭamucyate /",
  "GP12mkp1-93u:5940": "śākhānagarakañcānyanmantrisāmantabhuktimat // MarkP_49.46 //",
  "GP12mkp1-93u:5941": "tathā śūdrajanaprāyāḥ svasamṛddhikṛṣībalāḥ /",
  "GP12mkp1-93u:5942": "kṣetropabhogyabhūmadhye vasatirgrāmasaṃjñitā // MarkP_49.47 //",
  "GP12mkp1-93u:5943": "anyasmānnagarāderyā kāryamuddiśya mānavaiḥ /",
  "GP12mkp1-93u:5944": "kriyate vasatiḥ sā vai vijñeyā vasatirnaraiḥ // MarkP_49.48 //",
  "GP12mkp1-93u:5945": "duṣṭaprāyo vinā kṣetraiḥ parabhūmicaro balī /",
  "GP12mkp1-93u:5946": "grāma eva dramīsaṃjño rājavallabhasaṃśrayaḥ // MarkP_49.49 //",
  "GP12mkp1-93u:5947": "śakaṭārūḍhabhāṇḍaiśca gopālairvipaṇaṃ vinā /",
  "GP12mkp1-93u:5948": "gosamūhaistathā ghoṣo yatrecchābhūmiketanaḥ // MarkP_49.50 //",
  "GP12mkp1-93u:5949": "ta evaṃ nagarādīṃstu kṛtvā vāsārthamātmanaḥ /",
  "GP12mkp1-93u:5950": "niketanāni dvandvānāṃ cakrurāvasathāya vai // MarkP_49.51 //",
  "GP12mkp1-93u:5951": "gṛhākārā yathā pūrvaṃ teṣāmāsannahīruhāḥ /",
  "GP12mkp1-93u:5952": "tathā saṃsmṛtya tatsarvaṃ cakrurveśmāni tāḥ prajāḥ // MarkP_49.52 //",
  "GP12mkp1-93u:5953": "vṛkṣasyaivaṅgatāḥ śākhāstathaivañcāparī gatāḥ /",
  "GP12mkp1-93u:5954": "natāścaivonnatāścaiva tadvacchākhāḥ pracakrire // MarkP_49.53 //",
  "GP12mkp1-93u:5955": "yāḥ śākhāḥ kalpavṛkṣāṇāṃ pūrvamāsan dvijottama /",
  "GP12mkp1-93u:5956": "tā eva śākhā gehānāṃ śālātvaṃ tena tāsu tat // MarkP_49.54 //",
  "GP12mkp1-93u:5957": "kṛtvā dvandvopaghātante vārtopāyamacintayan /",
  "GP12mkp1-93u:5958": "naṣṭeṣu madhunā sārdhaṃ kalpavṛkṣeṣvaśeṣataḥ // MarkP_49.55 //",
  "GP12mkp1-93u:5959": "viṣādavyākulāstā vai prajāstṛṣṇākṣudhārditāḥ /",
  "GP12mkp1-93u:5960": "tataḥ prādurbabhau tāsāṃ siddhistretāmukhe tadā // MarkP_49.56 //",
  "GP12mkp1-93u:5961": "vārtāsvasādhitā hyanyā vṛṣṭistāsāṃ nikāmataḥ /",
  "GP12mkp1-93u:5962": "tāsāṃ vṛṣṭyudakānīha yāni nimnagatāni vai // MarkP_49.57 //",
  "GP12mkp1-93u:5963": "vṛṣṭyāvaruddhairabhavat strotaḥ khātāni nimnagāḥ /",
  "GP12mkp1-93u:5964": "ye purastādapāṃ stokā āpannāḥ pṛthivītale // MarkP_49.58 //",
  "GP12mkp1-93u:5965": "tato bhūmeśca saṃyogādoṣadhyastāstadā bhavan /",
  "GP12mkp1-93u:5966": "aphālakṛṣṭāścānuptā grāmyāraṇyāścaturdaśa // MarkP_49.59 //",
  "GP12mkp1-93u:5967": "ṛtupuṣpaphalāścaiva vṛkṣā gulmāśca jajñire /",
  "GP12mkp1-93u:5968": "prādurbhāvastu tretāyāmādyo 'yamauṣadhasya tu // MarkP_49.60 //",
  "GP12mkp1-93u:5969": "tenauṣadhena vartante prajāstretāyuge mune /",
  "GP12mkp1-93u:5970": "rāgalobhau samāsādya prajāścākasmikau tadā // MarkP_49.61 //",
  "GP12mkp1-93u:5971": "tatastāḥ paryagvahṇanta nadīkṣetrāṇi parvatān /",
  "GP12mkp1-93u:5972": "vṛkṣagulmauṣadhīścaivamātmanyāyādyathābalam // MarkP_49.62 //",
  "GP12mkp1-93u:5973": "tena doṣeṇa tā neśurauṣadhyo miṣatāṃ dvija /",
  "GP12mkp1-93u:5974": "agrasad bhūryugapattāstadauṣadhyo mahāmate // MarkP_49.63 //",
  "GP12mkp1-93u:5975": "punastāsu praṇaṣṭāsu vibhrāntāstāḥ punaḥ prajāḥ /",
  "GP12mkp1-93u:5976": "brahmāṇaṃ śaraṇaṃ jagmuḥ kṣudhārtāḥ parameṣṭhinam // MarkP_49.64 //",
  "GP12mkp1-93u:5977": "sa cāpi tattvato jñātvā tadā grastāṃ vasundharām /",
  "GP12mkp1-93u:5978": "vatsaṃ kṛtvā sumeruntu dudoha bhagavān vibhuḥ // MarkP_49.65 //",
  "GP12mkp1-93u:5979": "dugdheyaṃ gaustadā tena śasyāni pṛthivītale /",
  "GP12mkp1-93u:5980": "jajñire tāni bījāni grāmyāraṇyāstu tāḥ punaḥ // MarkP_49.66 //",
  "GP12mkp1-93u:5981": "oṣadhyaḥ phalapākāntā gaṇāḥ saptadaśā smṛtāḥ /",
  "GP12mkp1-93u:5982": "vrīhayaśca yavāścaiva godhūmā aṇavastilāḥ // MarkP_49.67 //",
  "GP12mkp1-93u:5983": "priyaṅgavo hyudārāśca koradūṣāḥ sacīnakāḥ /",
  "GP12mkp1-93u:5984": "māṣā mudgā masūrāśca niṣpāvāḥ sakulatthakāḥ // MarkP_49.68 //",
  "GP12mkp1-93u:5985": "āḍhakāścaṇakāścaiva gaṇāḥ saptadaśa smṛtāḥ /",
  "GP12mkp1-93u:5986": "ityetā oṣadhīnāntu grāmyāṇāṃ jātayaḥ purā // MarkP_49.69 //",
  "GP12mkp1-93u:5987": "oṣadhyo jajñiyāścaiva grāmyāraṇyāścaturdaśa /",
  "GP12mkp1-93u:5988": "vrīhayaśca yavāścaiva godhūmā aṇavastilāḥ // MarkP_49.70 //",
  "GP12mkp1-93u:5989": "priyaṅgusaptamā hyete aṣṭamāstu kulatthakāḥ /",
  "GP12mkp1-93u:5990": "śyāmākāstvatha nīvārā yattilā sagavedhukāḥ // MarkP_49.71 //",
  "GP12mkp1-93u:5991": "kuruvindā markaṭakāstathā veṇuyavāśca ye /",
  "GP12mkp1-93u:5992": "grāmyāraṇyāḥ smṛtā hyetā oṣadhyaśca caturdaśa // MarkP_49.72 //",
  "GP12mkp1-93u:5993": "yadā prasṛṣṭā oṣadhyo na prarohanti tāḥ punaḥ /",
  "GP12mkp1-93u:5994": "tataḥ sa tāsāṃ vṛddhyarthaṃ vārtopāyañcakāra ha // MarkP_49.73 //",
  "GP12mkp1-93u:5995": "brahmā svayambhūrbhagavān hastasiddhiñca karmajām /",
  "GP12mkp1-93u:5996": "tataḥ prabhṛtyathauṣadhyaḥ kṛṣṭapacyāstu jajñire // MarkP_49.74 //",
  "GP12mkp1-93u:5997": "saṃsiddhāyāntu vārtāyāṃ tatastāsāṃ svayaṃ prabhuḥ /",
  "GP12mkp1-93u:5998": "maryādāṃ sthāpayāmāsa yathānyāyaṃ yathāguṇam // MarkP_49.75 //",
  "GP12mkp1-93u:5999": "varṇānāmāśramāṇāñca dharmān dharmabhṛtāṃvara /",
  "GP12mkp1-93u:6000": "lokānāṃ sarvavarṇānāṃ samyagdharmārthapālinām // MarkP_49.76 //",
  "GP12mkp1-93u:6001": "prājāpatyaṃ brāhmaṇānāṃ smṛtaṃ sthānaṃ kriyāvatām /",
  "GP12mkp1-93u:6002": "sthānamaindraṃ kṣatriyāṇāṃ saṃgrāmeṣvapalāyinām // MarkP_49.77 //",
  "GP12mkp1-93u:6003": "vaiśyānāṃ mārutaṃ sthānaṃ svadharmamanuvartatām /",
  "GP12mkp1-93u:6004": "gāndharvaṃ śūdrajātīnāṃ paricaryānuvartatām // MarkP_49.78 //",
  "GP12mkp1-93u:6005": "aṣṭāśītisahasrāṇāmṛṣīṇāmūrdhvaretasām /",
  "GP12mkp1-93u:6006": "smṛtaṃ teṣāntu yat sthānaṃ tadeva guruvāsinām // MarkP_49.79 //",
  "GP12mkp1-93u:6007": "saptarṣoṇāntu yat sthānaṃ smṛtaṃ tadvai vanaukasām /",
  "GP12mkp1-93u:6008": "prājāpatyaṃ gṛhasthānāṃ nyāsināṃ brahmaṇaḥ kṣayam /",
  "GP12mkp1-93u:6009": "yogināmamṛtaṃ sthānamiti vai sthānakalpanā // MarkP_49.80 //",
  "GP12mkp1-93u:6010": "iti śrīmārkaṇḍeyapurāṇe sṛṣṭiprakaraṇe ekonapañcāśadadhyāyaḥ",
  "GP12mkp1-93u:6011": "_____________________________________________________________",
  "GP12mkp1-93u:6012": "pañyāśo 'dhyāyaḥ- 50",
  "GP12mkp1-93u:6013": "mārkaṇḍeya uvāca",
  "GP12mkp1-93u:6014": "tato 'bhidyāyatastasya jajñire mānasīḥ prajāḥ /",
  "GP12mkp1-93u:6015": "taccharīrasamutpannaiḥ kāryaistaiḥ kāraṇaiḥ saha // MarkP_50.1 //",
  "GP12mkp1-93u:6016": "kṣetrajñāḥ samavartanta gātrebyastasya dhīmataḥ /",
  "GP12mkp1-93u:6017": "te sarve samavartanta ye mayā pragudāhṛtāḥ // MarkP_50.2 //",
  "GP12mkp1-93u:6018": "devādyāḥ sthāvarāntāśca traiguṇyaviṣayāḥ smṛtāḥ /",
  "GP12mkp1-93u:6019": "evaṃbhūtāni sṛṣṭāni sthāvarāṇi carāṇi ca // MarkP_50.3 //",
  "GP12mkp1-93u:6020": "yadāsya tāḥ prajāḥ sarvā na vyavardhanta dhīmataḥ /",
  "GP12mkp1-93u:6021": "athānyānmānasān putrānu sadṛśānātmano 'sṛjat // MarkP_50.4 //",
  "GP12mkp1-93u:6022": "bhṛguṃ pulastyaṃ pulahaṃ kratumaṅgirasantathā /",
  "GP12mkp1-93u:6023": "marīciṃ dakṣamatriñca vasiṣṭañcaiva mānasam // MarkP_50.5 //",
  "GP12mkp1-93u:6024": "nava brahmāṇa ityete purāṇe niścayaṅgatāḥ /",
  "GP12mkp1-93u:6025": "tato 'sṛjat punarbrahmā rudraṃ krodhātmasambhavam // MarkP_50.6 //",
  "GP12mkp1-93u:6026": "saṅkalpañcaiva dharmañca pūrveṣāmapi pūrvajam /",
  "GP12mkp1-93u:6027": "sanandanādayo ye ca pūrvaṃ sṛṣṭāḥ svayaṃbhuvā // MarkP_50.7 //",
  "GP12mkp1-93u:6028": "na te lokeṣu sajjanto nirapekṣāḥ samāhitāḥ /",
  "GP12mkp1-93u:6029": "sarve te 'nāgatajñānā vītarāgā vimatsarāḥ // MarkP_50.8 //",
  "GP12mkp1-93u:6030": "teṣvevaṃ nirapekṣeṣu lokasṛṣṭau mahātmanaḥ /",
  "GP12mkp1-93u:6031": "brahmaṇo 'būnmahākrodhastatrotpannor'kasannibhaḥ // MarkP_50.9 //",
  "GP12mkp1-93u:6032": "ardhanārīnaravapuḥ puruṣo 'tiśarīravān /",
  "GP12mkp1-93u:6033": "vibhajātmānamityuktvā sa tadāntardadhe tataḥ // MarkP_50.10 //",
  "GP12mkp1-93u:6034": "sa cokto vai pṛthak strītvaṃ puruṣatvaṃ tathākarot /",
  "GP12mkp1-93u:6035": "bibheda puruṣatvañca daśadhā caikadhā tu saḥ // MarkP_50.11 //",
  "GP12mkp1-93u:6036": "saumyāsaumyaistathā śāntaiḥ puṃstvaṃ strītvañca sa prabhuḥ /",
  "GP12mkp1-93u:6037": "bibheda bahudhā devaḥ puruṣairasitaiḥ sitaiḥ // MarkP_50.12 //",
  "GP12mkp1-93u:6038": "tato brahmātmasambhūtaṃ pūrvaṃ svāyambhuvaṃ prabhuḥ /",
  "GP12mkp1-93u:6039": "ātmanaḥ sadṛśaṃ kṛtvā prajāpālo manuṃ dvija // MarkP_50.13 //",
  "GP12mkp1-93u:6040": "śatarūpāñca tāṃ nārīṃ taponirdhūtakalmaṣām /",
  "GP12mkp1-93u:6041": "svāyambhuvo manurdevaḥ patnītve jagṛhe vibhuḥ // MarkP_50.14 //",
  "GP12mkp1-93u:6042": "tasmācca puruṣāt putrau śatarūpā vyajāyata /",
  "GP12mkp1-93u:6043": "priyavratottānapādau prakhyātāvātmakarmabhiḥ // MarkP_50.15 //",
  "GP12mkp1-93u:6044": "kanye dve ca tathā ṛddhiṃ prasūtiñca tataḥ pitā /",
  "GP12mkp1-93u:6045": "dadau pursūtiṃ dakṣāya tathā ṛddhiṃ ruceḥ purā // MarkP_50.16 //",
  "GP12mkp1-93u:6046": "prajāpatiḥ sa jagrāha tayoryajñaḥ sadakṣiṇaḥ /",
  "GP12mkp1-93u:6047": "putro jajñe mahābhāga ! dampatīmithunaṃ tataḥ // MarkP_50.17 //",
  "GP12mkp1-93u:6048": "yajñasya dakṣiṇāyāntu putrā dvādaśa jajñire /",
  "GP12mkp1-93u:6049": "yāmā iti samākhyātā devāḥ svāyambhuvo 'ntare // MarkP_50.18 //",
  "GP12mkp1-93u:6050": "tasya putrāstu yajñasya dakṣiṇāyāṃ sabhāsvarāḥ /",
  "GP12mkp1-93u:6051": "prasūtyāñca tathā dakṣaścatastro viṃśatistathā // MarkP_50.19 //",
  "GP12mkp1-93u:6052": "sasarja kanyāstāsāñca samyaṅnāmāni me śṛṇu /",
  "GP12mkp1-93u:6053": "śraddhā lakṣmīrdhṛtistuṣṭiḥ puṣṭirmedhā kriyā tathā // MarkP_50.20 //",
  "GP12mkp1-93u:6054": "buddhirlajjā vapuḥ śāntiḥ siddhiḥ kīrtistrayodaśī /",
  "GP12mkp1-93u:6055": "patnyarthe pratijagrāha dharmo dākṣāyaṇīḥ prabhuḥ // MarkP_50.21 //",
  "GP12mkp1-93u:6056": "tābhyaḥ śiṣṭā yavīyasya ekādaśa sulocanāḥ /",
  "GP12mkp1-93u:6057": "khyātiḥ satyatha sambhūtiḥ smṛtiḥ prītistathā kṣamā // MarkP_50.22 //",
  "GP12mkp1-93u:6058": "santatiścānasūyā ca ūrjā svāhā svadhā tathā /",
  "GP12mkp1-93u:6059": "bhṛgurbhavo marīciśca tathā caivāṅgirā muniḥ // MarkP_50.23 //",
  "GP12mkp1-93u:6060": "pulastyaḥ pulahaścaiva kratuśca ṛṣayastathā /",
  "GP12mkp1-93u:6061": "vasiṣṭho 'tristathā vahniḥ pitaraśca yathākramam // MarkP_50.24 //",
  "GP12mkp1-93u:6062": "khyātyādyā jagṛhuḥ kanyā munayo munisattamāḥ /",
  "GP12mkp1-93u:6063": "śraddhā kāmaṃ śrīśca darpaṃ niyamaṃ dhṛtirātmajam // MarkP_50.25 //",
  "GP12mkp1-93u:6064": "santoṣañca tathā tuṣṭirlobhaṃ puṣṭirajāyata /",
  "GP12mkp1-93u:6065": "medhā śrutaṃ kriyā daṇḍaṃ nayaṃ vinayameva ca // MarkP_50.26 //",
  "GP12mkp1-93u:6066": "bodhaṃ buddhistathā lajjā vinayaṃ vapurātmajam /",
  "GP12mkp1-93u:6067": "vyavasāyaṃ prajajñe vai kṣemaṃ śāntirasūyata // MarkP_50.27 //",
  "GP12mkp1-93u:6068": "sukhaṃ siddhiryaśaḥ kīrtirityete dharmayonayaḥ /",
  "GP12mkp1-93u:6069": "kāmādatimudaṃ harṣaṃ dharmapautramasūyata // MarkP_50.28 //",
  "GP12mkp1-93u:6070": "hiṃsā bhāryā tvadharmasya tasyāṃ jajñe tathānṛtam /",
  "GP12mkp1-93u:6071": "kanyā ca nirṛtistasyāṃ sutau dvau narakaṃ bhayam // MarkP_50.29 //",
  "GP12mkp1-93u:6072": "māyā ca vedanā caiva mithunaṃ dvayametayoḥ /",
  "GP12mkp1-93u:6073": "tayorjajñe 'tha vai māyā mṛtyuṃ bhūtāpahāriṇam // MarkP_50.30 //",
  "GP12mkp1-93u:6074": "vedanātmasutañcāpi duḥkhaṃ jajñe 'tha rauravāt /",
  "GP12mkp1-93u:6075": "mṛtyorvyādhi-jarā-śoka-tṛṣṇā-krodhāśca jajñire // MarkP_50.31 //",
  "GP12mkp1-93u:6076": "duḥ khodbhavāḥ smṛtā hyete sarve vādharmalakṣaṇāḥ /",
  "GP12mkp1-93u:6077": "naiṣāṃ bhāryāsti putro vā sarve te hyūrdhvaretasaḥ // MarkP_50. 32 //",
  "GP12mkp1-93u:6078": "nirṛtiśca tathā cānyā mṛtyorbhāryābhavanmune /",
  "GP12mkp1-93u:6079": "alakṣmīrnāma tasyāñca mṛtyoḥ putrāścaturdaśa // MarkP_50.33 //",
  "GP12mkp1-93u:6080": "alakṣmīputrakā hyete mṛtyorādeśakāriṇaḥ /",
  "GP12mkp1-93u:6081": "vināśakāleṣu narān bhajantyete śṛṇuṣva tān // MarkP_50.34 //",
  "GP12mkp1-93u:6082": "indriyeṣu daśasvete tathā manasi ca sthitāḥ /",
  "GP12mkp1-93u:6083": "sve sve naraṃ striyaṃ vāpi viṣaye yojayanti hi // MarkP_50.35 //",
  "GP12mkp1-93u:6084": "athendriyāṇi cākramya rāgakrodhādibhirnarān /",
  "GP12mkp1-93u:6085": "yojayanti yathā hāniṃ yāntyadharmādibhirdvija // MarkP_50.36 //",
  "GP12mkp1-93u:6086": "ahaṅkāragataścānyastathānyo buddhisaṃsthitaḥ /",
  "GP12mkp1-93u:6087": "vināśāya narāḥ strīṇāṃ yatante mahosaṃśritāḥ // MarkP_50.37 //",
  "GP12mkp1-93u:6088": "tathaivānyo gṛhe puṃsāṃ duḥ saho nāma viśrutaḥ /",
  "GP12mkp1-93u:6089": "kṣutkṣāmo 'dhomukho nagraścīrī kākasamasvanaḥ // MarkP_50.38 //",
  "GP12mkp1-93u:6090": "sa sarvān khādituṃ sṛṣṭo brahmaṇā tamaso nidhiḥ /",
  "GP12mkp1-93u:6091": "daṃṣṭrākarālamatyarthaṃ vivṛtāsyaṃ subhairavam // MarkP_50.39 //",
  "GP12mkp1-93u:6092": "tamattukāmamāhedaṃ brahmā lokapitāmahaḥ /",
  "GP12mkp1-93u:6093": "sarvabrahmamayaḥ śuddhaḥ kāraṇaṃ jagato 'vyayaḥ // MarkP_50.40 //",
  "GP12mkp1-93u:6094": "brahmovāca",
  "GP12mkp1-93u:6095": "nāttavyante jagadidaṃ jahi kopaṃ śamaṃ vraja /",
  "GP12mkp1-93u:6096": "tyajaināntāmasī vṛttimapāsya rajasaḥ kalām // MarkP_50.41 //",
  "GP12mkp1-93u:6097": "duḥ saha uvāca",
  "GP12mkp1-93u:6098": "kṣutkṣāmo 'smi jagannātha ! pipāsuścāpi durbalaḥ /",
  "GP12mkp1-93u:6099": "kathaṃ tṛptimiyānnātha ! bhaveyaṃ balavān katham /",
  "GP12mkp1-93u:6100": "kaścāśrayo mamākyāhi varteyaṃ yatra nirvṛtaḥ // MarkP_50.42 //",
  "GP12mkp1-93u:6101": "brahmovāca",
  "GP12mkp1-93u:6102": "tavāśrayo gṛhaṃ puṃsāṃ janaścādhārmiko balam /",
  "GP12mkp1-93u:6103": "puṣṭiṃ nityakriyāhānyā bhavān vatsa ! gamiṣyati // MarkP_50.43 //",
  "GP12mkp1-93u:6104": "vṛthāsphoṭāśca te vastramāhārañca dadāmi te /",
  "GP12mkp1-93u:6105": "kṣataṃ kīṭāvapannañca tathā śvabiravekṣitam // MarkP_50.44 //",
  "GP12mkp1-93u:6106": "bhagnabhāṇāgatantadvanmukhavātopaśāmitam /",
  "GP12mkp1-93u:6107": "ucchiṣṭāpakvamāsvinnamavalīḍhamasaṃskṛtam // MarkP_50.45 //",
  "GP12mkp1-93u:6108": "bhagnāsanasthitairbhuktamāsannāgatameva ca /",
  "GP12mkp1-93u:6109": "vidiṅmukhaṃ sandhyayośca nṛtyavādyasvanākulam // MarkP_50.46 //",
  "GP12mkp1-93u:6110": "udakyopahataṃ bhuktamudakyā dṛṣṭameva ca /",
  "GP12mkp1-93u:6111": "yaccopaghātavat kiñcid bhakṣyaṃ peyamathāpi vā // MarkP_50.47 //",
  "GP12mkp1-93u:6112": "etāni tava puṣṭyarthamanyaccāpi dadāmi te /",
  "GP12mkp1-93u:6113": "aśraddhayā hutaṃ dattamasnātairyadavajñayā // MarkP_50.48 //",
  "GP12mkp1-93u:6114": "yannāmbupūrvakaṃ kṣiptamanarthokṛtameva ca /",
  "GP12mkp1-93u:6115": "tyaktumāviṣkṛtaṃ yat tu dattaṃ caivātivismayāt // MarkP_50.49 //",
  "GP12mkp1-93u:6116": "duṣṭaṃ kruddhārtadattañca yakṣa tadbhāgi tat phalam /",
  "GP12mkp1-93u:6117": "yacca paunarbhavaḥ kiñcit karotyāmuṣmikaṃ kramam // MarkP_50.50 //",
  "GP12mkp1-93u:6118": "yacca paunarbhavā yoṣit tadyakṣa ! tava tṛptaye /",
  "GP12mkp1-93u:6119": "kanyāśulkopadhānāya samupāste dhanakriyāḥ // MarkP_50.51 //",
  "GP12mkp1-93u:6120": "tathaiva yakṣa ! puṣṭyarthamasacchāstrakriyāśca yāḥ /",
  "GP12mkp1-93u:6121": "yaccārthanirvṛtaṃ kiñcidadhītaṃ yanna satyataḥ // MarkP_50.52 //",
  "GP12mkp1-93u:6122": "tata sarvaṃ tava kālāṃśca dadāmi tava siddhaye /",
  "GP12mkp1-93u:6123": "gurviṇyabhigame sandhyānityakāryavyatikrame // MarkP_50.53 //",
  "GP12mkp1-93u:6124": "asacchāstrakriyālāpadūṣiteṣu ca duḥ saha /",
  "GP12mkp1-93u:6125": "tavābhibhavasāmarthyaṃ bhaviṣyati sadā nṛṣu // MarkP_50.54 //",
  "GP12mkp1-93u:6126": "paṅktibhede vṛthāpāke pākabhede tathā kriyā /",
  "GP12mkp1-93u:6127": "nityañca gehakalahe bhavitā vasatistava // MarkP_50.55 //",
  "GP12mkp1-93u:6128": "apoṣyamāṇe ca tathā bhṛtye govāhanādike /",
  "GP12mkp1-93u:6129": "asandhyābhyukṣitāgāre kāle tvatto bhayaṃ nṛṇām // MarkP_50.56 //",
  "GP12mkp1-93u:6130": "nakṣatragrahapīḍāsu trividhotpātadarśane /",
  "GP12mkp1-93u:6131": "aśāntikaparān yakṣa ! narānabhibhaviṣyasi // MarkP_50.57 //",
  "GP12mkp1-93u:6132": "vṛthopavāsino martyā dyūtastrīṣu sadā ratāḥ /",
  "GP12mkp1-93u:6133": "tvadbhāṣaṇopakartāro vaiḍālavratikāśca ye // MarkP_50.58 //",
  "GP12mkp1-93u:6134": "abrahmacāriṇādhītamijyā cāviduṣā kṛtā /",
  "GP12mkp1-93u:6135": "tapovane grāmyabhujāṃ tathaivānirvajitātmanām // MarkP_50.59 //",
  "GP12mkp1-93u:6136": "brāhmaṇa-kṣatriya-viśāṃ śūdrāṇāñca svakarmataḥ /",
  "GP12mkp1-93u:6137": "paricyutānāṃ yā ceṣṭā paralokārthamīpsatām // MarkP_50.60 //",
  "GP12mkp1-93u:6138": "tasyāśca yat phalaṃ sarvaṃ tat te yakṣa ! bhaviṣyati /",
  "GP12mkp1-93u:6139": "anyacca te prayacchāmi puṣṭyarthaṃ sannibodha tat // MarkP_50.61 //",
  "GP12mkp1-93u:6140": "bhavato vaiśvadevānte nāmoccāraṇapūrvakam /",
  "GP12mkp1-93u:6141": "etat taveti dāsyanti bhavato balimūrjitam // MarkP_50.62 //",
  "GP12mkp1-93u:6142": "yaḥ saṃskṛtāśī vidhivacchucirantastathā bahiḥ /",
  "GP12mkp1-93u:6143": "alolupo jitastrīkastadgehamapavarjaya // MarkP_50.63 //",
  "GP12mkp1-93u:6144": "pūjyante havyakavyābhyāṃ devatāḥ pitarastathā /",
  "GP12mkp1-93u:6145": "yāmayo 'tithayaścāpi tadgehaṃ yakṣa ! varjaya // MarkP_50.64 //",
  "GP12mkp1-93u:6146": "yatra maitrī gṛhe bālavṛddhayoṣinnareṣu ca /",
  "GP12mkp1-93u:6147": "tathā svajanavargeṣu gṛhaṃ taccāpi varjaya // MarkP_50.65 //",
  "GP12mkp1-93u:6148": "yoṣito 'biratā yatra na vahirgamanotsukāḥ /",
  "GP12mkp1-93u:6149": "lajjānvitāḥ sadā gehaṃ yakṣa ! tat parivarjaya // MarkP_50.66 //",
  "GP12mkp1-93u:6150": "vayaḥ sambandhayogyāni śayanānyaśanāni ca /",
  "GP12mkp1-93u:6151": "yatra gehe tvayā yakṣa ! tadvarjyaṃ vacanānmama // MarkP_50.67 //",
  "GP12mkp1-93u:6152": "yatra kāruṇikā nityaṃ sādhukarmaṇyavasthitāḥ /",
  "GP12mkp1-93u:6153": "sāmānyopaskarairyuktāstyajethā yakṣa ! tadgṛham // MarkP_50.68 //",
  "GP12mkp1-93u:6154": "yatrāsanasthāstiṣṭhatsu guru-vṛddha-dvijātiṣu /",
  "GP12mkp1-93u:6155": "na tiṣṭhanti gṛhaṃ tacca varjyaṃ yakṣa ! tvayā sadā // MarkP_50.69 //",
  "GP12mkp1-93u:6156": "tarugulmādibhirdhāraṃ na viddhaṃ yasya veśmanaḥ /",
  "GP12mkp1-93u:6157": "marmabhedo 'thavā puṃsastacchreyo bhavanaṃ na te // MarkP_50.70 //",
  "GP12mkp1-93u:6158": "devatāpitṛbhṛttyānāmatithīnāñca vartanam /",
  "GP12mkp1-93u:6159": "ysāyavaśiṣṭenānnena puṃsastasya gṛhaṃ tyaja // MarkP_50. 71 //",
  "GP12mkp1-93u:6160": "satyavākyān kṣamāśīlānahiṃstrānnānutāpinaḥ /",
  "GP12mkp1-93u:6161": "puruṣānīdṛśān yakṣa ! tyajethāścānasūyakān // MarkP_50.72 //",
  "GP12mkp1-93u:6162": "bhartṛśuśrūṣaṇe yuktāmasatstrīsaṅgavarjitām /",
  "GP12mkp1-93u:6163": "kuṭumbabhartṛśeṣānnapuṣṭāñca tyaja yoṣitam // MarkP_50.73 //",
  "GP12mkp1-93u:6164": "yajanādhyayanābhyāsadānāsaktamatiṃ sadā /",
  "GP12mkp1-93u:6165": "yājanādhyāpanādānakṛtavṛttiṃ dvijaṃ tyaja // MarkP_50.74 //",
  "GP12mkp1-93u:6166": "dānādhyayanayajñeṣu sadodyuktañca duḥ saha /",
  "GP12mkp1-93u:6167": "kṣatriyaṃ tyaja sacchulkaśastrājīvāttavetanam // MarkP_50.75 //",
  "GP12mkp1-93u:6168": "tribhiḥ pūrvaguṇairyuktaṃ pāśupālya-vaṇijyayoḥ /",
  "GP12mkp1-93u:6169": "kṛṣeścāvāptavṛttiñca tyaja vaiśyamakalmaṣam // MarkP_50.76 //",
  "GP12mkp1-93u:6170": "dānejhyā-dvijaśuśrūṣā-tatparaṃ yakṣa ! santyaja /",
  "GP12mkp1-93u:6171": "śūdrañca brāhmaṇādīnāṃśuśrūṣāvṛttipoṣakam // MarkP_50.77 //",
  "GP12mkp1-93u:6172": "śrutismṛtyavirodhena kṛtavṛttirgṛhe gṛhī /",
  "GP12mkp1-93u:6173": "yatra tatra ca tatpatni tasyaivānugatātmikā // MarkP_50.78 //",
  "GP12mkp1-93u:6174": "yatra putro guroḥ pūjāṃ devānāñca tathā pituḥ /",
  "GP12mkp1-93u:6175": "patnī ca bhartuḥ kurute tatrālakṣmībhayaṃ kutaḥ // MarkP_50.79 //",
  "GP12mkp1-93u:6176": "sadānuliptaṃ sandhyāsu gṛhamambusamukṣitam /",
  "GP12mkp1-93u:6177": "kṛtapuṣpabaliṃ yakṣa ! na tvaṃ śaknoṣi vīkṣitum // MarkP_50.80 //",
  "GP12mkp1-93u:6178": "bhāskarādṛṣṭaśayyāni nityāgnisalilāni ca /",
  "GP12mkp1-93u:6179": "sūryāvalokadīpāni lakṣmyā gehāni bhājanam // MarkP_50.81 //",
  "GP12mkp1-93u:6180": "yatrokṣā candanaṃ vīṇā ādarśo madhusarpiṣī /",
  "GP12mkp1-93u:6181": "viṣājyatāmrapātrāṇi tadgṛhaṃ na tavāśrayaḥ // MarkP_50.82 //",
  "GP12mkp1-93u:6182": "yatra kaṣṭakino vṛkṣā yatra niṣpāvavallarī /",
  "GP12mkp1-93u:6183": "bhāryā punarbhūrvalmīkastadyakṣa ! tava mandiram // MarkP_50.83 //",
  "GP12mkp1-93u:6184": "yasmin gṛhe narāḥ pañca strītrayaṃ tāvatīśca gāḥ /",
  "GP12mkp1-93u:6185": "andhakārendhanāgniśca tadgṛhaṃ vasatistava // MarkP_50.84 //",
  "GP12mkp1-93u:6186": "ekacchāgaṃ dvivāleyaṃ trigavaṃ pañcamāhiṣam /",
  "GP12mkp1-93u:6187": "ṣaḍaśvaṃ saptamātaṅgaṃ gṛhaṃ yakṣāśu śoṣaya // MarkP_50.85 //",
  "GP12mkp1-93u:6188": "kuddāladātrapiṭakaṃ tadvat sthālyādibhājanam /",
  "GP12mkp1-93u:6189": "yatra tatraiva kṣiptāni tava dadyuḥ pratiśrayam // MarkP_50.86 //",
  "GP12mkp1-93u:6190": "musalolūkhale strīṇāmāsyā tadvadudumbare /",
  "GP12mkp1-93u:6191": "avaskare mantraṇañca yakṣaitadupakṛt tava // MarkP_50.87 //",
  "GP12mkp1-93u:6192": "laṅghyante yatra dhānyāni pakvāpakvāni veśmani /",
  "GP12mkp1-93u:6193": "tadvacchāstrāṇi tatra tvaṃ yatheṣṭaṃ cara duḥ saha // MarkP_50.88 //",
  "GP12mkp1-93u:6194": "sthālīpidhāne yatrāgnirdatto darvophalena vā /",
  "GP12mkp1-93u:6195": "gṛhe tatra duriṣṭānāmaśeṣāṇāṃ samāśrayaḥ // MarkP_50.89 //",
  "GP12mkp1-93u:6196": "mānuṣāsthi gṛhe yatra divārātraṃ mṛtasthitiḥ /",
  "GP12mkp1-93u:6197": "tatra yakṣa ! tavāvāsastathānyeṣāñca rakṣasām // MarkP_50.90 //",
  "GP12mkp1-93u:6198": "adattvā bhuñjate ye vai bandhoḥ piṇḍaṃ tathodakam /",
  "GP12mkp1-93u:6199": "sapiṇḍān sodakāṃścaiva tatkāle tān narān bhaja // MarkP_50.91 //",
  "GP12mkp1-93u:6200": "yatra padmapahāpadmau surabhirmokāśinī /",
  "GP12mkp1-93u:6201": "vṛṣabhairāvatau yatra kalpyante tadgṛhaṃ tyaja // MarkP_50.92 //",
  "GP12mkp1-93u:6202": "aśastrā devatā yatra saśastrāścāhavaṃ vinā /",
  "GP12mkp1-93u:6203": "kalpyante manujairarcyāstat parityaja mandiram // MarkP_50.93 //",
  "GP12mkp1-93u:6204": "paurajānapadairyatra prākprasiddhamahotsavāḥ /",
  "GP12mkp1-93u:6205": "kriyante pūrvavad gehe na tvaṃ tatra gṛhe cara // MarkP_50.94 //",
  "GP12mkp1-93u:6206": "śūrpavātaghaṭāmbhobhiḥ strānaṃ vastrāmbuvipruṣaiḥ /",
  "GP12mkp1-93u:6207": "nakhāgrasalilaiścaiva tān yāhi hatalakṣaṇān // MarkP_50.95 //",
  "GP12mkp1-93u:6208": "deśācārān samayān jñātidharmaṃ",
  "GP12mkp1-93u:6209": "japaṃ hopaṃ maṅgalaṃ devateṣṭim /",
  "GP12mkp1-93u:6210": "samyakśaucaṃ vidhivallokavādān",
  "GP12mkp1-93u:6211": "puṃsastvayā kurvato māstu saṅgaḥ // MarkP_50.96 //",
  "GP12mkp1-93u:6212": "mārkaṇḍeya uvāca",
  "GP12mkp1-93u:6213": "ityuktvā duḥ sahaṃ brahmā tatraivāntaradhīyata /",
  "GP12mkp1-93u:6214": "cakāra śāsanaṃ so 'pi tathā paṅkajajanmanaḥ // MarkP_50.97 //",
  "GP12mkp1-93u:6215": "iti śrīmārkaṇḍeyapurāṇe yakṣānuśāsano nāma pañcāśo 'dhyāyaḥ",
  "GP12mkp1-93u:6216": "_____________________________________________________________",
  "GP12mkp1-93u:6217": "ekapañcāśo 'dhyāyaḥ- 51",
  "GP12mkp1-93u:6218": "mārkaṇḍeya uvāca",
  "GP12mkp1-93u:6219": "duḥ sahasyābhavadbhāryā nirmāṣṭirnāma nāmataḥ /",
  "GP12mkp1-93u:6220": "jātā kalestu bhāryāyāmṛtau cāṇḍāladarśanāt // MarkP_51.1 //",
  "GP12mkp1-93u:6221": "tayorapatyānyabhavane jagadvyāpīni ṣoḍaśa /",
  "GP12mkp1-93u:6222": "aṣṭau kumārāḥ kanyāśca tathāṣṭāvatibhīṣaṇāḥ // MarkP_51.2 //",
  "GP12mkp1-93u:6223": "tantākṛṣṭistathoktiśca parivartastathāparaḥ /",
  "GP12mkp1-93u:6224": "aṅgadhruk śakuniścaiva gaṇḍaprāntaratistathā // MarkP_51.3 //",
  "GP12mkp1-93u:6225": "garbhahā sasyahā cānyaḥ kumārāstanayāstayoḥ /",
  "GP12mkp1-93u:6226": "kanyāścānyāstathaivāṣṭau tāsāṃ nāmāni me śṛṇu // MarkP_51.4 //",
  "GP12mkp1-93u:6227": "niyojikā vai prathamā tathaivānyā virodhinī /",
  "GP12mkp1-93u:6228": "svayaṃhārakarī caiva bhrāmaṇī ṛtuhārikā // MarkP_51.5 //",
  "GP12mkp1-93u:6229": "smṛtibījahare cānye tayoḥ kanye 'tidāruṇe /",
  "GP12mkp1-93u:6230": "vidveṣaṇyaṣṭamī nāma kanyā lokabhayāvahā // MarkP_51.6 //",
  "GP12mkp1-93u:6231": "etāsāṃ karma vakṣyāmi doṣapraśamanañca yat /",
  "GP12mkp1-93u:6232": "aṣṭānāñca kumārāṇāṃ śruyatāṃ dvijasattama // MarkP_51.7 //",
  "GP12mkp1-93u:6233": "dantākṛṣṭiḥ prasuptānāṃ bālānāṃ daśanasthitaḥ /",
  "GP12mkp1-93u:6234": "karoti dantasaṃgharṣaṃ cikīrṣurduḥ sahāgamam // MarkP_51.8 //",
  "GP12mkp1-93u:6235": "tasyopaśamanaṃ kāryaṃ suptasya sitasarṣapaiḥ /",
  "GP12mkp1-93u:6236": "śayanasyopari kṣiptairmānuṣairdaśanopari // MarkP_51.9 //",
  "GP12mkp1-93u:6237": "suvārccalauṣadhīsnānāttathā sacchāstrakīrtanāt /",
  "GP12mkp1-93u:6238": "uṣṭrakaṇṭakakhaḍgāsthi-kṣaumavastravidhāraṇāt // MarkP_51.10 //",
  "GP12mkp1-93u:6239": "tiṣṭhatyanyakumārastu tathāsttvityasakṛd bruvan /",
  "GP12mkp1-93u:6240": "śubhāśubhe nṛṇāṃ yuṅkte tathoktistacca nānyathā // MarkP_51.11 //",
  "GP12mkp1-93u:6241": "tasmādaduṣṭaṃ maṅgalyaṃ vaktavyaṃ paṇḍitaiḥ sadā /",
  "GP12mkp1-93u:6242": "duṣṭe śrute tathaivokte kīrtanīyo janārdanaḥ // MarkP_51.12 //",
  "GP12mkp1-93u:6243": "carācaragururbrahmā yā yasya kuladevatā /",
  "GP12mkp1-93u:6244": "anyagarbhe parān garbhān sadaiva parivartayan // MarkP_51.13 //",
  "GP12mkp1-93u:6245": "ratimāpnoti vākyañca vivakṣoranyadeva yat /",
  "GP12mkp1-93u:6246": "parivartakasaṃjño 'yaṃ tasyāpi sitasarṣapaiḥ // MarkP_51.14 //",
  "GP12mkp1-93u:6247": "rakṣoghnamantrajapyaiśca rakṣāṃ kurvota tattvavit /",
  "GP12mkp1-93u:6248": "anyaścānilavannṛṇāmaṅgeṣu sphuraṇoditam // MarkP_51.15 //",
  "GP12mkp1-93u:6249": "śubhāśubhaṃ samācaṣṭe kuśaistasyāṅgatāḍanam /",
  "GP12mkp1-93u:6250": "kākādipakṣisaṃstho 'nyaḥ śvāderaṅgagato 'pi vā // MarkP_51.16 //",
  "GP12mkp1-93u:6251": "śubhāśubhañca śakuniḥ kumāro 'nyo bravīti vai /",
  "GP12mkp1-93u:6252": "tatrāpi duṣṭe vyākṣepaḥ prārambhatyāga eva ca // MarkP_51.17 //",
  "GP12mkp1-93u:6253": "śubhe drutataraṃ kāryamiti prāha prajāpatiḥ /",
  "GP12mkp1-93u:6254": "gaṇḍānteṣu sthitaścānyo muhūrtārdhaṃ dvijottama // MarkP_51.18 //",
  "GP12mkp1-93u:6255": "sarvārambhān kumāro 'tti śastātāñcānasūyatām /",
  "GP12mkp1-93u:6256": "viproktyā devatāstutyā mūlotkhātena ca dvija // MarkP_51.19 //",
  "GP12mkp1-93u:6257": "gomūtrasarṣapastrānaistadṛkṣagrahapūjanaiḥ /",
  "GP12mkp1-93u:6258": "punaśca dharmopaniṣatkaraṇaiḥ śāstradarśanaiḥ // MarkP_51.20 //",
  "GP12mkp1-93u:6259": "anajñayā janmanaśca praśamaṃ yāti gaṇḍavān /",
  "GP12mkp1-93u:6260": "garbhe strīṇāṃ tathānyastu phalanāśī sudāruṇaḥ // MarkP_51.21 //",
  "GP12mkp1-93u:6261": "tasya rakṣā sadā kāryā nityaṃ śaucaniṣevaṇāt /",
  "GP12mkp1-93u:6262": "prasiddhamantralikhanācchastamālyādidhāraṇāt // MarkP_51.22 //",
  "GP12mkp1-93u:6263": "viśuddhagehāvasathādanāyāsācca vai dvija /",
  "GP12mkp1-93u:6264": "tathaiva sasyahā cānyaḥ sasyardhimupahanti yaḥ // MarkP_51.23 //",
  "GP12mkp1-93u:6265": "tasyāpi rakṣāṃ kurvota jīrṇopānadvidhāraṇāt /",
  "GP12mkp1-93u:6266": "tathāpasavyagamanācchāṇḍālasya praveśanāt // MarkP_51.24 //",
  "GP12mkp1-93u:6267": "bahirbalipradānācca somāmbuparikīrtanāt /",
  "GP12mkp1-93u:6268": "paradārapahadravyaharaṇādiṣu mānavān // MarkP_51.25 //",
  "GP12mkp1-93u:6269": "niyojayati caivānyān kanyā sā ca niyojikā /",
  "GP12mkp1-93u:6270": "tasyāḥ pavitrapaṭhanāt krodhalobhādivarjanāt // MarkP_51.26 //",
  "GP12mkp1-93u:6271": "niyojayati māmiṣṭavirodhācca vivarjanam /",
  "GP12mkp1-93u:6272": "ākruṣṭo 'nyena manyeta tāḍito vā niyojikā // MarkP_51.27 //",
  "GP12mkp1-93u:6273": "niyojayatyenamiti na gacchettadvaśaṃ budhaḥ /",
  "GP12mkp1-93u:6274": "paradārādisaṃsarge cittamātmānameva ca // MarkP_51.28 //",
  "GP12mkp1-93u:6275": "niyojayatyatra sā māmiti prājño vicintayet /",
  "GP12mkp1-93u:6276": "virodhaṃ kurute cānyā dampatyoḥ prīyamāṇayoḥ // MarkP_51.29 //",
  "GP12mkp1-93u:6277": "bandhūnāṃ suhṛdāṃ pitroḥ putraiḥ sāvarṇikaiśca yā /",
  "GP12mkp1-93u:6278": "virodhinī sā tadrakṣāṃ kurvota balikarmaṇā // MarkP_51.30 //",
  "GP12mkp1-93u:6279": "tathātivādasahanācchāstrācāraniṣevaṇāt /",
  "GP12mkp1-93u:6280": "dhānyaṃ khalād gṛhād gobhyaḥ payaḥ sarpistathāparā // MarkP_51.31 //",
  "GP12mkp1-93u:6281": "samṛddhimṛddhimaddravyādapahinti ca kanyakā /",
  "GP12mkp1-93u:6282": "sā svayaṃhāriketyuktā sadāntardhānatatparā // MarkP_51.32 //",
  "GP12mkp1-93u:6283": "mahānasādardhasiddhamannāgārasthitaṃ tathā /",
  "GP12mkp1-93u:6284": "pariviśyamāṇañca sadā sārdhaṃ bhuṅkte ca bhuñjatā // MarkP_51.33 //",
  "GP12mkp1-93u:6285": "uccheṣaṇaṃ manuṣyāṇāṃ haratyannañca durharā /",
  "GP12mkp1-93u:6286": "karmāntāgāraśālābhyaḥ siddhardhi harati dvija // MarkP_51.34 //",
  "GP12mkp1-93u:6287": "gostrīstanebhyaśca payaḥ kṣīrahārī sadaiva sā /",
  "GP12mkp1-93u:6288": "dadhno ghṛtaṃ tilāttailaṃ surāgārāttathā surām // MarkP_51.35 //",
  "GP12mkp1-93u:6289": "rāgaṃ kusumbhakādīnāṃ kārpāsāt sūtrameva ca /",
  "GP12mkp1-93u:6290": "sā svayaṃhārikā nāma haratyavirataṃ dvija // MarkP_51.36 //",
  "GP12mkp1-93u:6291": "kuryācchikhaṇḍinordvandvaṃ rakṣārthaṃ kutrimāṃ striyam /",
  "GP12mkp1-93u:6292": "rakṣāścaiva gṛhe lekhyā varjyāco cchiṣṭatā tathā // MarkP_51.37 //",
  "GP12mkp1-93u:6293": "homāgnidevatādhūpabhasmanā ca pariṣkriyā /",
  "GP12mkp1-93u:6294": "kāryā kṣīrādibhāṇḍānāmevaṃ tadrakṣaṇaṃ smṛtam // MarkP_51.38 //",
  "GP12mkp1-93u:6295": "udvegaṃ janayatyanyā ekasthānanivāsinaḥ /",
  "GP12mkp1-93u:6296": "puruṣasya tu yā proktā bhrāmaṇī sā tu kanyakā // MarkP_51.39 //",
  "GP12mkp1-93u:6297": "tasyātha rakṣāṃ kurvota vikṣiptaiḥ sitasarṣapaiḥ /",
  "GP12mkp1-93u:6298": "āsane śayane corvyāṃ yatrāste sa tu mānavaḥ // MarkP_51.40 //",
  "GP12mkp1-93u:6299": "cintayecca naraḥ pāpā māmeṣā duṣṭacetanā /",
  "GP12mkp1-93u:6300": "bhrāmayatyasakṛjjapyaṃ bhuvaḥ sūktaṃ samādhinā // MarkP_51.41 //",
  "GP12mkp1-93u:6301": "strīṇāṃ puṣpaṃ haratyanyā pravṛttaṃ sā tu kanyakā /",
  "GP12mkp1-93u:6302": "tathāpravṛttaṃ sā jñeyā dauḥ sahā ṛtahārikā // MarkP_51.42 //",
  "GP12mkp1-93u:6303": "kurvota tīrthadevaukaścaityaparvatasānuṣu /",
  "GP12mkp1-93u:6304": "nadīsaṅgamakhāteṣu strapanaṃ tatpraśānyate // MarkP_51.43 //",
  "GP12mkp1-93u:6305": "mantravit kṛtatattvajñaḥ parvasūṣasi ca dvija /",
  "GP12mkp1-93u:6306": "cikitsājñaśca vai vaidyaḥ saṃprayuktairvarauṣadhaiḥ // MarkP_51.44 //",
  "GP12mkp1-93u:6307": "smṛtiñcāpaharatyanyā strīṇāṃ sā smṛtihārikā /",
  "GP12mkp1-93u:6308": "viviktadeśasevitvāttasyāścopaśamo bhavet // MarkP_51.45 //",
  "GP12mkp1-93u:6309": "bījāpahāriṇī cānyā strīpuṃsoratibhīṣaṇā /",
  "GP12mkp1-93u:6310": "medhyānnabhojanaiḥ snānaistasyāścopaśamo bhaveta // MarkP_51.46 //",
  "GP12mkp1-93u:6311": "aṣṭamī dveṣaṇī nāma kanyā lokabhayāvahā /",
  "GP12mkp1-93u:6312": "yā karoti janadviṣṭaṃ naraṃ nārīmathāpi vā // MarkP_51.47 //",
  "GP12mkp1-93u:6313": "madhukṣīraghṛtāktāṃstu śāntyarthaṃ homayettilān /",
  "GP12mkp1-93u:6314": "kurvota mitravindāñca tatheṣṭintat praśānyate // MarkP_51.48 //",
  "GP12mkp1-93u:6315": "eteṣāntu kumārāṇāṃ kanyānāṃ dvijasattama /",
  "GP12mkp1-93u:6316": "aṣṭatriṃśadapatyāni teṣāṃ nāmāni me śṛṇu // MarkP_51.49 //",
  "GP12mkp1-93u:6317": "dantākṛṣṭerabhūt kanyā vijalpā kalahā tathā /",
  "GP12mkp1-93u:6318": "avajñānṛtaduṣṭoktirvijalpā tatpraśāntaye // MarkP_51.50 //",
  "GP12mkp1-93u:6319": "tāmeva cintayet prājñaḥ prayataśca gṛhī bhavet /",
  "GP12mkp1-93u:6320": "kalahā kalahaṃ gehe karotyavirataṃ nṛṇām // MarkP_51.51 //",
  "GP12mkp1-93u:6321": "kuṭumbanāśahetuḥ sā tatpraśāntiṃ niśāmaya /",
  "GP12mkp1-93u:6322": "dūrvāṅkurānmadhughṛtakṣīrāktān balikarmaṇi // MarkP_51.52 //",
  "GP12mkp1-93u:6323": "vikṣipejjuhuyāccaivānalaṃ mitrañca kīrtayet /",
  "GP12mkp1-93u:6324": "bhūtānāṃ mātṛbhiḥ sārdhaṃ bālakānāntu śāntaye // MarkP_51.53 //",
  "GP12mkp1-93u:6325": "vidyānāṃ tapasāñcaiva saṃyamasya yamasya ca /",
  "GP12mkp1-93u:6326": "kṛṣyāṃ vāṇijyalābhe ca śāntiṃ kurvantu me sadā // MarkP_51.54 //",
  "GP12mkp1-93u:6327": "pūjitāśca yathānyāyaṃ tuṣṭiṃ gacchantu sarvaśaḥ /",
  "GP12mkp1-93u:6328": "kuṣmāṇḍā yātudhānāśca ye cānye gaṇasaṃjñitāḥ // MarkP_51.55 //",
  "GP12mkp1-93u:6329": "mahādevaprasādena maheśvaramatena ca /",
  "GP12mkp1-93u:6330": "sarva ete nṛṇāṃ nityaṃ tuṣṭimāśu vrajantu te // MarkP_51.56 //",
  "GP12mkp1-93u:6331": "tuṣṭāḥ sarvaṃ nirasyantu duṣkṛtaṃ duranuṣṭhitam /",
  "GP12mkp1-93u:6332": "mahāpatākajaṃ sarvaṃ yaccānyadvighnakāraṇam // MarkP_51.57 //",
  "GP12mkp1-93u:6333": "teṣāmeva prasādena vighnā naśyantu sarvaśaḥ /",
  "GP12mkp1-93u:6334": "udvāheṣu ca sarveṣu vṛddhikarmaṃsu caiva hi // MarkP_51.58 //",
  "GP12mkp1-93u:6335": "puṇyānuṣṭhānayogeṣu gurudevārcaneṣu ca /",
  "GP12mkp1-93u:6336": "japayajñavidhāneṣu yātrāsu ca caturdaśa // MarkP_51.59 //",
  "GP12mkp1-93u:6337": "śarīrārogyabhogyeṣu sukhadānadhaneṣu ca /",
  "GP12mkp1-93u:6338": "vṛddhabālātureṣveva śāntiṃ kurvantu me sadā // MarkP_51.60 //",
  "GP12mkp1-93u:6339": "somāmbupau tathāmbhodhiḥ savitā cānilānalau /",
  "GP12mkp1-93u:6340": "tathokteḥ kālajihvo 'bhūt putrastālaniketanaḥ // MarkP_51.61 //",
  "GP12mkp1-93u:6341": "sa yeṣāṃ rasanāsaṃsthāstānasādhūn vibādhate /",
  "GP12mkp1-93u:6342": "parivartasutau dvau tu virūpavikṛtau dvija // MarkP_51.62 //",
  "GP12mkp1-93u:6343": "tau tu vṛkṣāgraparikhāprākārāmbhodhisaṃśrayau /",
  "GP12mkp1-93u:6344": "gurviṇyāḥ parivartantau kurutaḥ pādapāṇiṣu // MarkP_51.63 //",
  "GP12mkp1-93u:6345": "krauṣṭuke parivartaḥsyāt garbhasyānyodarāttataḥ /",
  "GP12mkp1-93u:6346": "na vṛkṣaṃ caiva naivādriṃ na prākāraṃ mahodadhim // MarkP_51.64 //",
  "GP12mkp1-93u:6347": "parikhāṃ vā samākrāmedabalā garbhadhāriṇī /",
  "GP12mkp1-93u:6348": "aṅgadhruk tanayaṃ lebhe piśunaṃ nāma nāmataḥ // MarkP_51.65 //",
  "GP12mkp1-93u:6349": "so 'sthimajjāgataḥ puṃsāṃ balamattyajitātmanām /",
  "GP12mkp1-93u:6350": "śyena-kāka-kapotāṃśca gṛdhrolūkaiśca vai sutān // MarkP_51.66 //",
  "GP12mkp1-93u:6351": "avāpa śakuniḥ pañca jagṛhustān surāsurāḥ /",
  "GP12mkp1-93u:6352": "śyenaṃ jagrāha mṛtyuśca kākaṃ kālo gṛhītavān // MarkP_51.67 //",
  "GP12mkp1-93u:6353": "ulūkaṃ nirṛtiścaiva jagrāhātibhayāvaham /",
  "GP12mkp1-93u:6354": "gṛdhraṃ vyādhistadīśo 'tha kapotaṃ ca svayaṃ yamaḥ // MarkP_51.68 //",
  "GP12mkp1-93u:6355": "eteṣāmeva caivoktā bhūtāḥ pāpopapādane /",
  "GP12mkp1-93u:6356": "tasmācchyenādayo yasya nilīyeyuḥ śirasyatha // MarkP_51.69 //",
  "GP12mkp1-93u:6357": "tenātmarakṣaṇāyālaṃ śāntiṃ kuryādvijottama /",
  "GP12mkp1-93u:6358": "gehe prasūtireteṣāṃ tadvannīḍaniveśanam // MarkP_51.70 //",
  "GP12mkp1-93u:6359": "narastaṃ varjayed gehaṃ kapotākrāntamastakam /",
  "GP12mkp1-93u:6360": "śyenaḥ kapoto gṛdhraśca kākolūkau gṛhe dvija // MarkP_51.71 //",
  "GP12mkp1-93u:6361": "praviṣṭaḥ kathayedantaṃ vasatāṃ tatra veśmani /",
  "GP12mkp1-93u:6362": "īdṛk parityajed gehaṃ śāntiṃ kuryācca paṇḍitaḥ // MarkP_51.72 //",
  "GP12mkp1-93u:6363": "svapne 'pi hi kapotasya darśanaṃ na praśasyate /",
  "GP12mkp1-93u:6364": "ṣaḍapatyāni kathyante gaṇḍaprāntaratestathā // MarkP_51.73 //",
  "GP12mkp1-93u:6365": "strīṇāṃ rajasyavasthānaṃ teṣāṃ kālāṃśca me śṛṇu /",
  "GP12mkp1-93u:6366": "catvāryahāni pūrvāṇi tathaivānyat trayodaśa // MarkP_51.74 //",
  "GP12mkp1-93u:6367": "ekādaśa tathaivānyadapatyaṃ tasya vai dine /",
  "GP12mkp1-93u:6368": "anyaddinābhigamane śrāddhadāne tathāpare // MarkP_51.75 //",
  "GP12mkp1-93u:6369": "parvasvathānyat tasmāttu varjyānyetāni paṇḍitaiḥ /",
  "GP12mkp1-93u:6370": "garbhahantuḥ suto nighno mohanī cāpi kanyakā // MarkP_51.76 //",
  "GP12mkp1-93u:6371": "praviśya garbhamattyeko bhuktvā mohayate 'parā /",
  "GP12mkp1-93u:6372": "jāyante mohanāttasyāḥ sarpamaṇḍūkakacchapāḥ // MarkP_51.77 //",
  "GP12mkp1-93u:6373": "sarīsṛpāṇi cānyāni purīṣamathavā punaḥ /",
  "GP12mkp1-93u:6374": "ṣaṇmāsān gurviṇīṃ māṃsamaśnuvānāmasaṃyatām // MarkP_51.78 //",
  "GP12mkp1-93u:6375": "vṛkṣacchāyāśrayāṃ rātrāvathavā tricatuṣpathe /",
  "GP12mkp1-93u:6376": "śmaśānakaṭabhūmiṣṭhāmuttarīyavivarjitām // MarkP_51.79 //",
  "GP12mkp1-93u:6377": "rudamānāṃ niśīthe 'tha āviśettāmasau striyam /",
  "GP12mkp1-93u:6378": "śasyahantustathaivaikaḥ kṣudrako nāma nāmataḥ // MarkP_51.80 //",
  "GP12mkp1-93u:6379": "śasyardhiṃ sa sadā hanti labdhvā randhraṃ śṛṇuṣva tat /",
  "GP12mkp1-93u:6380": "amaṅgalyadinārambhe atṛpto vapate ca yaḥ // MarkP_51.81 //",
  "GP12mkp1-93u:6381": "kṣetreṣvanupraveśaṃ vai karotyantopasaṅgiṣu /",
  "GP12mkp1-93u:6382": "tasmāt kalpaḥ supraśaste dine 'bhyarcya niśākaram // MarkP_51.82 //",
  "GP12mkp1-93u:6383": "kuryādārambhamuptiñca hṛṣṭastuṣṭaḥ sahāyavān /",
  "GP12mkp1-93u:6384": "niyojiketi yā kanyā duḥ sahasya mayoditā // MarkP_51. 83 //",
  "GP12mkp1-93u:6385": "jātaṃ pracodikāsaṃjñaṃ tasyāḥ kanyācatuṣṭayam /",
  "GP12mkp1-93u:6386": "mattonmattapramattāstu narān nārīstu tāḥ sadā // MarkP_51.84 //",
  "GP12mkp1-93u:6387": "samāviśanti nāśāya codayantīha dāruṇam /",
  "GP12mkp1-93u:6388": "adharmaṃ dharmarūpeṇa kāmañcākāmarūpiṇam // MarkP_51.85 //",
  "GP12mkp1-93u:6389": "anarthañcārtharūpeṇa mokṣañcāmokṣarūpiṇam /",
  "GP12mkp1-93u:6390": "durvinītā vinā śaucaṃ darśayanti pṛthaṅnarān // MarkP_51.86 //",
  "GP12mkp1-93u:6391": "bhraśyantyābhiḥ praviṣṭābhiḥ puruṣārthāt pṛthaṅnarāḥ /",
  "GP12mkp1-93u:6392": "tāsāṃ praveśaśca gṛhe saṃdhyārakte hyathāmbare // MarkP_51.87 //",
  "GP12mkp1-93u:6393": "dhātāvidhātrośca baliryatra kāle na dīyate /",
  "GP12mkp1-93u:6394": "bhuñjatāṃ pibatāṃ vāpi saṅgibhirjalavipruṣaiḥ // MarkP_51.88 //",
  "GP12mkp1-93u:6395": "navanārīṣu saṃkrāntistāsāmāśvabhijāyate /",
  "GP12mkp1-93u:6396": "virodhinyāstrayaḥ putrāścodako grāhakastathā // MarkP_51.89 //",
  "GP12mkp1-93u:6397": "tamaḥ pracchādakaścānyastatsvarūpaṃ śṛṇuṣva me /",
  "GP12mkp1-93u:6398": "pradīpadailasaṃsargadūṣite laṅghite khale // MarkP_51.90 //",
  "GP12mkp1-93u:6399": "muṣalolūkhale yatra pāduke vāsane striyaḥ /",
  "GP12mkp1-93u:6400": "śūrpadātrādikaṃ yatra padākṛṣya tathāsanam // MarkP_51.91 //",
  "GP12mkp1-93u:6401": "yatropaliptañcānarcya vihāraḥ kriyate gṛhe/",
  "GP12mkp1-93u:6402": "darvomukhena yatrāgnirāhṛto 'nyatra nīyate // MarkP_51.92 //",
  "GP12mkp1-93u:6403": "virodhinīsutāstatra vijṛmbhante pracoditāḥ /",
  "GP12mkp1-93u:6404": "eko jihvāgataḥ puṃsāṃ strīṇāñcālīkasatyavān // MarkP_51.93 //",
  "GP12mkp1-93u:6405": "codako nāma sa proktaḥ paiśunyaṃ kurute gṛhe /",
  "GP12mkp1-93u:6406": "avadhānagataścānyaḥ śravaṇastho 'tidurmatiḥ // MarkP_51.94 //",
  "GP12mkp1-93u:6407": "karoti grahaṇanteṣāṃ vacasāṃ grāhakastu saḥ /",
  "GP12mkp1-93u:6408": "ākramyānyo mano nṝṇāṃ tamasācchādya durmatiḥ // MarkP_51.95 //",
  "GP12mkp1-93u:6409": "krodhaṃ janayate yastu tamaḥ pracchādakastu saḥ /",
  "GP12mkp1-93u:6410": "svayaṃhāryāstu cauryeṇa janitantanayatrayam // MarkP_51.96 //",
  "GP12mkp1-93u:6411": "sarvahāryardhahārī ca vīryahārī tathaiva ca /",
  "GP12mkp1-93u:6412": "anācāntagṛheṣvete mandācāragṛheṣu ca // MarkP_51.97 //",
  "GP12mkp1-93u:6413": "aprakṣālitapādeṣu praviśatsu mahānasam /",
  "GP12mkp1-93u:6414": "khaleṣu goṣṭheṣu ca vai droho yeṣu gṛheṣu vai // MarkP_51.98 //",
  "GP12mkp1-93u:6415": "teṣu sarve yathānyāyaṃ viharanti ramanti ca /",
  "GP12mkp1-93u:6416": "bhrāmaṇyāstanayastvekaḥ kākajaṅgha iti smṛtaḥ // MarkP_51.99 //",
  "GP12mkp1-93u:6417": "tenāviṣṭo ratiṃ sarvo naiva prāpnoti vai pure /",
  "GP12mkp1-93u:6418": "bhuñjan yo gāyate maitre gāyate hasate ca yaḥ // MarkP_51.100 //",
  "GP12mkp1-93u:6419": "sandhyāmaithuninañcaiva naramāviśati dvija /",
  "GP12mkp1-93u:6420": "kanyātrayaṃ prasūtā sā yā kanyā ṛtuhāriṇī // MarkP_51.101 //",
  "GP12mkp1-93u:6421": "ekā kucaharā kanyā anyā vyañjanahārikā /",
  "GP12mkp1-93u:6422": "tṛtīyā tu samākhyātā kanyakā jātahāriṇī // MarkP_51.102 //",
  "GP12mkp1-93u:6423": "yasyā na kriyate sarvaḥ samyag vaivāhiko vidhiḥ /",
  "GP12mkp1-93u:6424": "kālātīto 'thavā tasyā haratyekā kucadvayam // MarkP_51.103 //",
  "GP12mkp1-93u:6425": "samyak śrāddhamadattvā ca tathānarcya ca mātaram /",
  "GP12mkp1-93u:6426": "vivāhitāyāḥ kanyāyā harati vyañjanaṃ tathā // MarkP_51.104 //",
  "GP12mkp1-93u:6427": "agnyambuśūnye ca tathā vidhūpe sūtikāgṛhe /",
  "GP12mkp1-93u:6428": "adīpaśastramusale bhūtisarṣapavarjite // MarkP_51.105 //",
  "GP12mkp1-93u:6429": "anupraviśya sā jātamapahṛtyātmasambhavam /",
  "GP12mkp1-93u:6430": "kṣaṇaprasavinī bālaṃ tatraivotsṛjate dvija // MarkP_51.106 //",
  "GP12mkp1-93u:6431": "sā jātahāriṇī nāma sughorā piśitāśanā /",
  "GP12mkp1-93u:6432": "tasmāt saṃrakṣaṇaṃ kāryaṃ yatnataḥ sūtikāgṛhe // MarkP_51.107 //",
  "GP12mkp1-93u:6433": "smṛtiñcāprayatānāñca śūnyāgāraniṣevaṇāt /",
  "GP12mkp1-93u:6434": "apahanti sutastasyāḥ pracaṇḍo nāma nāmataḥ // MarkP_51.108 //",
  "GP12mkp1-93u:6435": "pautrebhyastasya saṃbhūtā līkāḥ śatasahasraśaḥ /",
  "GP12mkp1-93u:6436": "caṇḍālayonayaścāṣṭau daṇḍapāśātibhīṣaṇāḥ // MarkP_51.109 //",
  "GP12mkp1-93u:6437": "kṣudhāviṣṭāstato līkāstāśca caṇḍālayonayaḥ /",
  "GP12mkp1-93u:6438": "abhyadhāvanta cānyonyamattukāmāḥ parasparam // MarkP_51.110 //",
  "GP12mkp1-93u:6439": "pracaṇḍo vāriyitvā tu tāstāścaṇḍālayonayaḥ /",
  "GP12mkp1-93u:6440": "samaye sthāpayāmāsa yādṛśe tādṛśaṃ śṛṇu // MarkP_51.111 //",
  "GP12mkp1-93u:6441": "adyaprabhṛti līkānāmāvāsaṃ yo hi dāsyati /",
  "GP12mkp1-93u:6442": "daṇḍaṃ tasyāhamatulaṃ pātayiṣye na saṃśayaḥ // MarkP_51.112 //",
  "GP12mkp1-93u:6443": "caṇḍālayonyo 'vasathe līkā yā prasaviṣyati /",
  "GP12mkp1-93u:6444": "tasyāśca santiḥ pūrvā sā ca sadyo naśiṣyati // MarkP_51.113 //",
  "GP12mkp1-93u:6445": "prasūte kanyake dve tu strīpuṃsorbojahāriṇī /",
  "GP12mkp1-93u:6446": "vātarūpāmarūpāñca tasyāḥ praharaṇantu te // MarkP_51.114 //",
  "GP12mkp1-93u:6447": "vātarūpā niṣekānte sā yasmai kṣipate sutam /",
  "GP12mkp1-93u:6448": "sa pumān vātaśukratvaṃ prayāti vanitāpi vā // MarkP_51.115 //",
  "GP12mkp1-93u:6449": "tathaiva gacchataḥ sadyo nirbojatvamarūpayā /",
  "GP12mkp1-93u:6450": "asnātāśī naro yo vai tathaiva piśitāśanaḥ // MarkP_51.116 //",
  "GP12mkp1-93u:6451": "vidveṣiṇī tu yā kanyā bhṛkuṭīkuṭilānanā /",
  "GP12mkp1-93u:6452": "tasyā dvau tanayau puṃsāmapakāraprakāśakau // MarkP_51.117 //",
  "GP12mkp1-93u:6453": "nirbojatvaṃ naro yāti nārī vā śaucavarjitā /",
  "GP12mkp1-93u:6454": "paiśunyābhirataṃ lolamasajjananiṣevaṇam // MarkP_51.118 //",
  "GP12mkp1-93u:6455": "puruṣadveṣiṇañcaitau nāramākramya tiṣṭhataḥ /",
  "GP12mkp1-93u:6456": "mātrā bhrātrā tathā mitrairabhīṣṭaiḥ svajanaiḥ paraiḥ // MarkP_51.119 //",
  "GP12mkp1-93u:6457": "vidviṣṭo nāśamāyāti puruṣo dharmator'thataḥ /",
  "GP12mkp1-93u:6458": "ekastu svaguṇāṃlloke prakāśayati pāpakṛt // MarkP_51.120 //",
  "GP12mkp1-93u:6459": "dvitīyastu guṇān maitrīṃ lokasthāmapakarṣati /",
  "GP12mkp1-93u:6460": "ityete dauḥ sahāḥ sarve yakṣmaṇaḥ santatāvatha /",
  "GP12mkp1-93u:6461": "pāpācārāḥ samākhyātā yairvyāptamakhilaṃ jagat // MarkP_51.121 //",
  "GP12mkp1-93u:6462": "iti śrīmārkaṇḍeyapurāṇe duḥ sahotpatisamāpanaṃ nāmaikapañcāśau'dhyāyaḥ",
  "GP12mkp1-93u:6463": "_____________________________________________________________",
  "GP12mkp1-93u:6464": "dvipañcāśo 'dhyāyaḥ- 52",
  "GP12mkp1-93u:6465": "mārkaṇḍeya uvāca",
  "GP12mkp1-93u:6466": "ityeṣa tāmasaḥ sargo brahmaṇo 'vyaktajanmanaḥ /",
  "GP12mkp1-93u:6467": "rudrasargaṃ pravakṣyāmi tanme nigadataḥ śṛṇu // MarkP_52.1 //",
  "GP12mkp1-93u:6468": "tanayāśca tathaivāṣṭau patnyaḥ putrāśca te tathā /",
  "GP12mkp1-93u:6469": "kalpādāvātmanastulyaṃ sutaṃ pradhyāyataḥ prabhoḥ // MarkP_52.2 //",
  "GP12mkp1-93u:6470": "prādurāsīdathāṅke 'sya kumāro nīlalohitaḥ /",
  "GP12mkp1-93u:6471": "ruroda susvaraṃ so 'tha dravaṃśca dvijasattama // MarkP_52.3 //",
  "GP12mkp1-93u:6472": "kiṃ rodiṣīti taṃ brahmā rudantaṃ pratyuvāca ha /",
  "GP12mkp1-93u:6473": "nāma dehīti taṃ so 'tha pratyuvāca jagatpatim // MarkP_52.4 //",
  "GP12mkp1-93u:6474": "rudrastvaṃ deva ! nāmnāsi mā rodīrdhairyamāvaha /",
  "GP12mkp1-93u:6475": "evamuktastataḥ so 'tha saptakṛtvo ruroda ha // MarkP_52.5 //",
  "GP12mkp1-93u:6476": "tato 'nyāni dadau tasmai sapta nāmāni vai prabhuḥ /",
  "GP12mkp1-93u:6477": "sthānāni caiṣāmaṣṭānāṃ patnīḥ putrāṃśca vai dvija // MarkP_52.6 //",
  "GP12mkp1-93u:6478": "bhavaṃ śarvaṃ tatheśānaṃ tathā paśupatiṃ prabhuḥ /",
  "GP12mkp1-93u:6479": "bhīmamugraṃ mahādevamuvāca sa pitāmahaḥ // MarkP_52.7 //",
  "GP12mkp1-93u:6480": "cakre nāmānyathaitāni sthānānyeṣāñcakāra ha /",
  "GP12mkp1-93u:6481": "sūryo jalaṃ mahī vahnirvāyurākāśameva ca // MarkP_52.8 //",
  "GP12mkp1-93u:6482": "dīkṣito brāhmaṇaḥ soma ityetāstanavaḥ kramāt /",
  "GP12mkp1-93u:6483": "suvarcalā tathaivomā vikeśī cāparā svadhā // MarkP_52.9 //",
  "GP12mkp1-93u:6484": "svāhā diśastathā dīkṣā rohiṇī ca yathākramam /",
  "GP12mkp1-93u:6485": "sūryādīnāṃ dvijaśreṣṭha ! rudrādyairnāmabhiḥ saha // MarkP_52.10 //",
  "GP12mkp1-93u:6486": "śanaiścarastathā śukro lohitāṅgo manojavaḥ /",
  "GP12mkp1-93u:6487": "skandaḥ sargo 'tha santāno budhaścānukramāt sutaḥ // MarkP_52.11 //",
  "GP12mkp1-93u:6488": "evamprakāro rudro 'sau satīṃ bhāryāmavindata /",
  "GP12mkp1-93u:6489": "dakṣakopācca tatyāja sā satī svaṃ kalevaram // MarkP_52.12 //",
  "GP12mkp1-93u:6490": "himavadduhitā sābhūnmenāyāṃ dvijasattama /",
  "GP12mkp1-93u:6491": "tasyā bhrātā tu mainākaḥ sakhāmbhodheranuttamaḥ // MarkP_52.13 //",
  "GP12mkp1-93u:6492": "upayeme punaścaināmananyāṃ bhagavān bhavaḥ /",
  "GP12mkp1-93u:6493": "devau dhātāvidhātārau bhṛgoḥ khyātirasūyata // MarkP_52.14 //",
  "GP12mkp1-93u:6494": "śriyañca devadevasya patnī nārāyaṇāsya yā /",
  "GP12mkp1-93u:6495": "āyātirniyatiścaiva meroḥ kanye mahātmanaḥ // MarkP_52.15 //",
  "GP12mkp1-93u:6496": "dhātāvidhātroste bhārye tayorjātau sutāvubhau /",
  "GP12mkp1-93u:6497": "prāṇaścaiva mṛkaṇḍuśca pitā mama mahāyaśāḥ // MarkP_52.16 //",
  "GP12mkp1-93u:6498": "manasvinyāmahaṃ tasmāt putro vedaśirā mama /",
  "GP12mkp1-93u:6499": "dhūmravatyāṃ samabhavat prāṇasyāpi nibodha me // MarkP_52.17 //",
  "GP12mkp1-93u:6500": "prāṇasya dyutimān putra utpannastasya cātmajaḥ /",
  "GP12mkp1-93u:6501": "ajarāśca tayoḥ putrāḥ pautrāśca bahavo 'bhavan // MarkP_52.18 //",
  "GP12mkp1-93u:6502": "patnī marīceḥ sambhūtiḥ paurṇamāsamasūyata /",
  "GP12mkp1-93u:6503": "virajāḥ parvataścaiva tasya putrau mahātmanaḥ // MarkP_52.19 //",
  "GP12mkp1-93u:6504": "tayoḥ putrāṃstu vakṣye 'haṃ vaṃśasaṃkīrtane dvija /",
  "GP12mkp1-93u:6505": "smṛtiścāṅgirasaḥ patnī prasūtā kanyakāstathā // MarkP_52.20 //",
  "GP12mkp1-93u:6506": "sinīvālī kuhūścaiva rākā bhānumatī tathā /",
  "GP12mkp1-93u:6507": "anasūyā tathaivātrerjajñe putrānakalpaṣān // MarkP_52.21 //",
  "GP12mkp1-93u:6508": "somaṃ durvāsasañcaiva dattātreyañca yoginam /",
  "GP12mkp1-93u:6509": "prītyāṃ pulastyabhāryāyāṃ datto 'nyastatsuto 'bhavat // MarkP_52.22 //",
  "GP12mkp1-93u:6510": "pūrvajanmani so 'gastyaḥ smṛtaḥ svāyambhuve 'ntare /",
  "GP12mkp1-93u:6511": "kardamaścārvavīraśca sahiṣṇuśca sutatrayam // MarkP_52.23 //",
  "GP12mkp1-93u:6512": "kṣamā tu suṣuve bhāryā pulahasya prajāpateḥ /",
  "GP12mkp1-93u:6513": "kratostu sannatirbhāryā bālakhilyānasūyata // MarkP_52.24 //",
  "GP12mkp1-93u:6514": "ṣaṣṭiryāni sahasrāṇi ṛṣīṇāmūrdhvaretasām /",
  "GP12mkp1-93u:6515": "ūrjāyāntu vasiṣṭhasya saptājāyanta vai sutāḥ // MarkP_52.25 //",
  "GP12mkp1-93u:6516": "rajogātrordhvabāhuśca sabalaścānaghastathā /",
  "GP12mkp1-93u:6517": "sutapāḥ śukla ityete sarve saptarṣayaḥ smṛtāḥ // MarkP_52.26 //",
  "GP12mkp1-93u:6518": "yo 'sāvagnirabhīmānī brahmaṇastanayo 'grajaḥ /",
  "GP12mkp1-93u:6519": "tasmāt svāhā sutān lebhe trīnudāraujaso dvija // MarkP_52.27 //",
  "GP12mkp1-93u:6520": "pāvakaṃ pavamānañca śuciñcāpi jalāśinam /",
  "GP12mkp1-93u:6521": "teṣāntu santātāvanye catvāriṃśacca pañca ca // MarkP_52.28 //",
  "GP12mkp1-93u:6522": "kathyante bahuśaścaite pitā putratrayañca yat /",
  "GP12mkp1-93u:6523": "evamekonapañcāśad durjayāḥ parikīrtitāḥ // MarkP_52.29 //",
  "GP12mkp1-93u:6524": "pitaro brahmaṇā sṛṣṭā ye vyākhyātā mayā tava /",
  "GP12mkp1-93u:6525": "agniṣvāttā barhiṣado 'nagnayaḥ sāgnayaśca ye // MarkP_52.30 //",
  "GP12mkp1-93u:6526": "tebhyaḥ svadhā sute jajñe menāṃ vai dhāriṇīṃ tathā /",
  "GP12mkp1-93u:6527": "te ubhe brahmavādinyau yoginyau cāpyubhe dvija // MarkP_52.31 //",
  "GP12mkp1-93u:6528": "uttamajñānasaṃpanne sarvaiḥ samudite guṇaiḥ /",
  "GP12mkp1-93u:6529": "ityeṣā dakṣakanyānāṃ kathitāpatyasaṃtatiḥ /",
  "GP12mkp1-93u:6530": "śraddhāvān saṃsmarannityaṃ prajāvānabhijāyate // MarkP_52.32 //",
  "GP12mkp1-93u:6531": "iti śrīmārkaṇḍeyapurāṇe rudrasargābhidhāno nāma dvipañcāśo 'dhyāyaḥ",
  "GP12mkp1-93u:6532": "_____________________________________________________________",
  "GP12mkp1-93u:6533": "tripañcāśo 'dhyāyaḥ- 53",
  "GP12mkp1-93u:6534": "krauṣṭukiruvāca",
  "GP12mkp1-93u:6535": "svāyambhuvaṃ tvayākhyātametanmanvantarañca yat /",
  "GP12mkp1-93u:6536": "tadahaṃ bhagavan ! samyak śrotumicchāmi kathyatām // MarkP_53.1 //",
  "GP12mkp1-93u:6537": "manvantarapramāṇañca devā devarṣayastathā /",
  "GP12mkp1-93u:6538": "ye ca kṣitīśā bhagavan ! devendraścaiva yastathā // MarkP_53.2 //",
  "GP12mkp1-93u:6539": "mārkaṇḍeya uvāca",
  "GP12mkp1-93u:6540": "manvantarāṇāṃ saṃkhyātā sādhikā hyekasaptatiḥ /",
  "GP12mkp1-93u:6541": "mānuṣeṇa pramāṇena śṛṇu manvantarañca me // MarkP_53.3 //",
  "GP12mkp1-93u:6542": "triṃśatkoṭyastu saṃkhyātāḥ sahasrāṇi ca viṃśatiḥ /",
  "GP12mkp1-93u:6543": "saptaṣaṣṭistathānyāni niyutāni ca saṃkhyayā // MarkP_53.4 //",
  "GP12mkp1-93u:6544": "manvantarapramāṇañca ityetat sādhikaṃ vinā /",
  "GP12mkp1-93u:6545": "aṣṭau śatasahasrāṇi divyayā saṃkhyayā smṛtam // MarkP_53.5 //",
  "GP12mkp1-93u:6546": "dvipañcāśattathānyāni sahasrāṇyadhikāni ca /",
  "GP12mkp1-93u:6547": "svāyambhuvo manuḥ pūrvaṃ manuḥ svārociṣastathā // MarkP_53.6 //",
  "GP12mkp1-93u:6548": "auttamastāmasaścaiva raivataścākṣuṣastathā /",
  "GP12mkp1-93u:6549": "ṣaḍete manavo 'tītāstathā vaivasvato 'dhunā // MarkP_53.7 //",
  "GP12mkp1-93u:6550": "sāvarṇiḥ pañca raucyāśca bhautyāścāgāminastvamī /",
  "GP12mkp1-93u:6551": "eteṣāṃ vistaraṃ bhūyo manvantaraparigrahe // MarkP_53.8 //",
  "GP12mkp1-93u:6552": "vakṣye devānṛṣīṃścaiva yakṣendrāḥ pitaraśca ye /",
  "GP12mkp1-93u:6553": "utpattiṃ saṃgrahaṃ brahman ! śrūyatāmasya santatiḥ // MarkP_53.9 //",
  "GP12mkp1-93u:6554": "yacca teṣāmabhūt kṣetraṃ tatputrāṇāṃ mahātmanām /",
  "GP12mkp1-93u:6555": "manoḥ svāyambhuvasyāsan daśa putrāstu tatsamāḥ // MarkP_53.10 //",
  "GP12mkp1-93u:6556": "yairiyaṃ pṛthivī sarvā saptadvīpā saparvatā /",
  "GP12mkp1-93u:6557": "sasamudrākaravatī prativarṣaṃ niveśitā // MarkP_53.11 //",
  "GP12mkp1-93u:6558": "sasamudrākaravatī prativarṣaṃ tretāyuge tathā /",
  "GP12mkp1-93u:6559": "priyavratasya putraistaiḥ pautraiḥ svāyambhuvasya ca // MarkP_53.12 //",
  "GP12mkp1-93u:6560": "priyavratāt prajāvatyāṃ vīrāt kanyā vyajāyata /",
  "GP12mkp1-93u:6561": "kanyā sā tu mahābhāgā kardamasya prajāpate // MarkP_53.13 //",
  "GP12mkp1-93u:6562": "kanye dve daśa putrāṃśca samrāṭkukṣī ca te ubhe /",
  "GP12mkp1-93u:6563": "tayorvai bhrātaraḥ śūrāḥ prajāpatisamā daśa // MarkP_53.14 //",
  "GP12mkp1-93u:6564": "āgnīdhro medhātithiśca vapuṣmāṃśca tathāparaḥ /",
  "GP12mkp1-93u:6565": "jyotiṣmāndyutimān bhavyaḥ savanaḥ sapta eva te // MarkP_53.15 //",
  "GP12mkp1-93u:6566": "priyavrato 'bhyaṣiñcattān sapta saptasu pārthivān /",
  "GP12mkp1-93u:6567": "dvīpeṣu tena dharmeṇa dvīpāṃścaiva nibodha me // MarkP_53.16 //",
  "GP12mkp1-93u:6568": "jambudvīpe tathāgnīdhraṃ rājānaṃ kṛtavān pitā /",
  "GP12mkp1-93u:6569": "plakṣadvīpeśvaraścāpi tena medhātithiḥ kṛtaḥ // MarkP_53.17 //",
  "GP12mkp1-93u:6570": "śālmalestu vapuṣmantaṃ jyotiṣmantaṃ kuśāhvaye /",
  "GP12mkp1-93u:6571": "krauñcadvīpe dyutimantaṃ bhavyaṃ śākāhvayeśvaram // MarkP_53.18 //",
  "GP12mkp1-93u:6572": "puṣkarādhipatiñcāpi savanaṃ kṛtavān sutam /",
  "GP12mkp1-93u:6573": "mahāvīto dhātakiśca puṣkarādhipateḥ sutau // MarkP_53.19 //",
  "GP12mkp1-93u:6574": "dvidhā kṛtvā tayorvarṣaṃ puṣkare saṃnyaveśayat /",
  "GP12mkp1-93u:6575": "bhavyasya putrāḥ saptāsannāmatastānnibodha me // MarkP_53.20 //",
  "GP12mkp1-93u:6576": "jaladaśca kumāraśca sukumāro manīvakaḥ /",
  "GP12mkp1-93u:6577": "kuśottaro 'tha medhāvī saptamastu mahādrumaḥ // MarkP_53.21 //",
  "GP12mkp1-93u:6578": "tannāmakāni varṣāṇi śākadvīpe cakāra saḥ /",
  "GP12mkp1-93u:6579": "tathā dyutimataḥ sapta putrāstāṃśca nibodha me // MarkP_53.22 //",
  "GP12mkp1-93u:6580": "kuśalo manugaścoṣṇaḥ prākaraścārthakārakaḥ /",
  "GP12mkp1-93u:6581": "muniśca dundubhiścaiva saptamaḥ parikīrtitaḥ // MarkP_53.23 //",
  "GP12mkp1-93u:6582": "teṣāṃ svanāmadheyāni krauñcadvīpe tathābhavan /",
  "GP12mkp1-93u:6583": "jyotiṣmataḥ kuśadvīpe putranāmāṅkitāni vai // MarkP_53.24 //",
  "GP12mkp1-93u:6584": "tatrāpi sapta varṣāpi teṣāṃ nāmāni me śṛṇu /",
  "GP12mkp1-93u:6585": "udbhidaṃ vaiṣṇavañcaiva surathaṃ lambanaṃ tathā // MarkP_53.25 //",
  "GP12mkp1-93u:6586": "dhṛtimat prākarañcaiva kāpilaṃ cāpi saptamam /",
  "GP12mkp1-93u:6587": "vapuṣmataḥ sutāḥ sapta śālmaleśasya cābhavan // MarkP_53.26 //",
  "GP12mkp1-93u:6588": "śvetaśca haritaścaiva jīmūto rohitastathā /",
  "GP12mkp1-93u:6589": "vaidyuto mānasaścaiva ketumān saptamastathā // MarkP_53.27 //",
  "GP12mkp1-93u:6590": "tathaiva śālmalesteṣāṃ samanāmāni sapta vai /",
  "GP12mkp1-93u:6591": "sapta medhātitheḥ putrāḥ plakṣadvīpeśvarasya vai // MarkP_53.28 //",
  "GP12mkp1-93u:6592": "yeṣāṃ nāmāṅgitairvarṣaiḥ plakṣadvīpastu saptadhā /",
  "GP12mkp1-93u:6593": "pūrvaṃ śākabhavaṃ varṣaṃ śiśirantu sukhodayam // MarkP_53.29 //",
  "GP12mkp1-93u:6594": "ānandañca śivañcaiva kṣemakañca dhruvantathā /",
  "GP12mkp1-93u:6595": "plakṣadvīpādibhūteṣu śākadvīpāntimeṣu vai // MarkP_53.30 //",
  "GP12mkp1-93u:6596": "jñeyaḥ pañcasu dharmaśca varṇāśramavibhāgajaḥ /",
  "GP12mkp1-93u:6597": "nityaḥ svābhāvikaścaiva ahiṃsāvidhivardhitaḥ // MarkP_53.31 //",
  "GP12mkp1-93u:6598": "pañcasveteṣu varṣeṣu sarvasādhāraṇaḥ smṛtaḥ /",
  "GP12mkp1-93u:6599": "agnīdhrāya pitā pūrvaṃ jambudvīpaṃ dadau dvija // MarkP_53.32 //",
  "GP12mkp1-93u:6600": "tasya putrā babhūvurhi prajāpatisamā nava /",
  "GP12mkp1-93u:6601": "jyeṣṭho nābiriti khyātastasya kiṃpuruṣo 'nujaḥ // MarkP_53.33 //",
  "GP12mkp1-93u:6602": "harivarṣastṛtīyastu caturtho 'bhūdilāvṛtaḥ /",
  "GP12mkp1-93u:6603": "vaśyaśca pañcamaḥ putro hiraṇyaḥ ṣaṣṭha ucyate // MarkP_53.34 //",
  "GP12mkp1-93u:6604": "kurustu saptamasteṣāṃ bhadrāśvaścāṣṭamaḥ smṛtaḥ /",
  "GP12mkp1-93u:6605": "navamaḥ ketumālaśca tannāmnā varṣasaṃsthitiḥ // MarkP_53.35 //",
  "GP12mkp1-93u:6606": "yāni kipuruṣādyāni varjayitvā himāhvayam /",
  "GP12mkp1-93u:6607": "teṣāṃ svabāvataḥ siddhiḥ sukhaprāyā hyatnataḥ // MarkP_53.36 //",
  "GP12mkp1-93u:6608": "viparyayo na teṣvasti jarāmṛtyubhayaṃ na ca /",
  "GP12mkp1-93u:6609": "dharmādharmau na teṣvāstāṃ nottamādhamamadhyamāḥ // MarkP_53.37 //",
  "GP12mkp1-93u:6610": "na vai caturyugāvasthā nārtavā ṛtavo na ca /",
  "GP12mkp1-93u:6611": "āgnīdhrasūnornābhestu ṛṣabho 'bhūt suto dvija // MarkP_53.38 //",
  "GP12mkp1-93u:6612": "ṛṣabhādbharato jajñe vīraḥ putraśatādvaraḥ /",
  "GP12mkp1-93u:6613": "so 'bhiṣicyarṣabhaḥ putraṃ mahāpravrājyamāsthitaḥ // MarkP_53.39 //",
  "GP12mkp1-93u:6614": "tapastepe mahābhāgaḥ pulahāśramasaṃśrayaḥ /",
  "GP12mkp1-93u:6615": "himāhviṃ dakṣiṇaṃ varṣaṃ bharatāya pitā dadau // MarkP_53.40 //",
  "GP12mkp1-93u:6616": "tasmāt tu bhārataṃ varṣaṃ tasya nānmā mahātmanaḥ /",
  "GP12mkp1-93u:6617": "bhatasyāpyabhūt putraḥ sumatirnāma dhārmikaḥ // MarkP_53.41 //",
  "GP12mkp1-93u:6618": "tasmin rājyaṃ samāveśya bharato 'pi vanaṃ yayau /",
  "GP12mkp1-93u:6619": "eteṣāṃ putrapautraistu saptadvīpā vasundharā // MarkP_53.42 //",
  "GP12mkp1-93u:6620": "priyavratasya putraistu bhuktvā svāyambhuve 'ntare /",
  "GP12mkp1-93u:6621": "eṣa svāyambhuvaḥ sargaḥ kathitaste dvijottama // MarkP_53.43 //",
  "GP12mkp1-93u:6622": "pūrvamanvantare samyak kimanyat kathayāmi te // MarkP_53.44 //",
  "GP12mkp1-93u:6623": "iti śrīmārkaṇḍeyapurāṇeṭhamanvantarakathanaṃ' nāma tripañcāśo 'dhyāyaḥ",
  "GP12mkp1-93u:6624": "_____________________________________________________________",
  "GP12mkp1-93u:6625": "catuḥpañcāśo 'dhyāyaḥ- 54",
  "GP12mkp1-93u:6626": "krauṣṭukiruvāca",
  "GP12mkp1-93u:6627": "katidvīpāḥ samudrā vā parvatā vā kati dvija /",
  "GP12mkp1-93u:6628": "kiyanti caiva varṣāṇi teṣāṃ nadyaśca kā mune // MarkP_54.1 //",
  "GP12mkp1-93u:6629": "mahābhūtapramāṇañca lokālokantathaiva ca /",
  "GP12mkp1-93u:6630": "paryāsaṃ parimāṇañca gatiñcandrārkayorapi // MarkP_54.2 //",
  "GP12mkp1-93u:6631": "etat prabrūhi me sarvaṃ vistareṇa mahāmune // MarkP_54.3 //",
  "GP12mkp1-93u:6632": "mārkaṇḍeya uvāca",
  "GP12mkp1-93u:6633": "śatārdhakoṭivistārā pṛthivī kṛtstraśo dvija /",
  "GP12mkp1-93u:6634": "tasyā hi sthānamakhilaṃ kathayāmi śṛṇuṣva tat // MarkP_54.4 //",
  "GP12mkp1-93u:6635": "ye te dvīpā mayā proktā jambudvīpādayo dvija /",
  "GP12mkp1-93u:6636": "puṣkarāntā mahābhāga ! śṛṇveṣāṃ vistaraṃ punaḥ // MarkP_54.5 //",
  "GP12mkp1-93u:6637": "dvīpāt tu dviguṇo dvīpo jambuḥ plakṣo 'tha śālmalaḥ /",
  "GP12mkp1-93u:6638": "kuśaḥ krauñcastathā śākaḥ puṣkaradvīpa eva ca // MarkP_54.6 //",
  "GP12mkp1-93u:6639": "lavaṇekṣu-surā-sarpirdadhi-dugdhaḥjalābdhibhiḥ /",
  "GP12mkp1-93u:6640": "dviguṇairdviguṇairvṛddhyā sarvataḥ pariveṣṭitāḥ // MarkP_54.7 //",
  "GP12mkp1-93u:6641": "jambudvīpasya saṃsthānaṃ pravakṣye 'haṃ nibodha me /",
  "GP12mkp1-93u:6642": "lakṣamekaṃ yojanānāṃ vṛttau vistāradairghyataḥ // MarkP_54.8 //",
  "GP12mkp1-93u:6643": "himavān hemakūṭaśca ṛṣabho merureva ca /",
  "GP12mkp1-93u:6644": "nīlaḥ śvetastathā śṛṅgī saptāsmin varṣaparvatāḥ // MarkP_54.9 //",
  "GP12mkp1-93u:6645": "dvau lakṣayojanāyāmau madhye tatra mahācalau /",
  "GP12mkp1-93u:6646": "tayordakṣiṇato yau tu yau tathottarato girī // MarkP_54.10 //",
  "GP12mkp1-93u:6647": "daśabhirdaśabhirnyūnaiḥ sahasraistaiḥ parasparam /",
  "GP12mkp1-93u:6648": "dvisāhastrocchrayāḥ sarve tāvadvistāriṇaśca te // MarkP_54.11 //",
  "GP12mkp1-93u:6649": "samudrāntaḥ praviṣṭāśca ṣaḍasmin varṣaparvatāḥ /",
  "GP12mkp1-93u:6650": "dakṣiṇottarato nimnā madhye tuṅgāyatā kṣitiḥ // MarkP_54.12 //",
  "GP12mkp1-93u:6651": "vedyardhe dakṣime trīṇi trīṇi varṣāṇi cottare /",
  "GP12mkp1-93u:6652": "ilāvṛtaṃ tayormadhye candrārdhākāravat sthitam // MarkP_54.13 //",
  "GP12mkp1-93u:6653": "tataḥ pūrveṇa bhadrāśvaṃ ketumālañca paścime /",
  "GP12mkp1-93u:6654": "ilāvṛtasya madhye tu meruḥ kanakaparvataḥ // MarkP_54.14 //",
  "GP12mkp1-93u:6655": "caturaśītisāhastrastasyocchrāyo mahāgireḥ /",
  "GP12mkp1-93u:6656": "praviṣṭaḥ ṣoḍaśādhastādvistīrṇaḥ ṣoḍaśaiva tu // MarkP_54.15 //",
  "GP12mkp1-93u:6657": "śarāvasaṃsthitatvācca dvātriṃśanmūrdhni vistṛtaḥ /",
  "GP12mkp1-93u:6658": "śuklaḥ pīto 'sito raktaḥ prācyādiṣu yathākramam // MarkP_54.16 //",
  "GP12mkp1-93u:6659": "vipro vaiśyastathā śūdraḥ kṣatriyaśca svavarṇataḥ /",
  "GP12mkp1-93u:6660": "tasyopari tathaivāṣṭau puryo dikṣu yathākramam // MarkP_54.17 //",
  "GP12mkp1-93u:6661": "indrādilokapālānāṃ tanmadhye brahmaṇaḥ sabhā /",
  "GP12mkp1-93u:6662": "yojanānāṃ sahasrāṇi caturdaśa samucchritā // MarkP_54.18 //",
  "GP12mkp1-93u:6663": "ayutocchrāyāstasyādhastathā viṣakambhavarvatāḥ /",
  "GP12mkp1-93u:6664": "prācyādiṣu krameṇaiva mandaro gandhamādanaḥ // MarkP_54.19 //",
  "GP12mkp1-93u:6665": "vipulaśca supārśvaśca ketupādapaśobhitāḥ /",
  "GP12mkp1-93u:6666": "kadambo mandare keturjambuva gandhamādane // MarkP_54.20 //",
  "GP12mkp1-93u:6667": "vipule ca tathāśvatthaḥ supārśve ca vaṭo mahān /",
  "GP12mkp1-93u:6668": "ekādaśaśatāyāmā yojanānāmime nagāḥ // MarkP_54.21 //",
  "GP12mkp1-93u:6669": "jaṭharo devakūṭaśca pūrvasyāṃ diśi parvatau /",
  "GP12mkp1-93u:6670": "ānīlaniṣadhau prāptau parasparanirantarau // MarkP_54.22 //",
  "GP12mkp1-93u:6671": "niṣadhaḥ pāriyātraśca meroḥ pārśve tu paścime /",
  "GP12mkp1-93u:6672": "yathā pūrvau tathā caitāvānīlaniṣadhāyatau // MarkP_54.23 //",
  "GP12mkp1-93u:6673": "kailāso himavāṃścaiva dakṣiṇena mahācalau /",
  "GP12mkp1-93u:6674": "pūrvapaścāyatāvetāvarṇavāntarvyavasthitau // MarkP_54.24 //",
  "GP12mkp1-93u:6675": "śṛṅgavān jārudhiścaiva tathaivottaraparvatau /",
  "GP12mkp1-93u:6676": "yataiva dakṣiṇe tadvadarṇapvāntarvyavasthitau // MarkP_54.25 //",
  "GP12mkp1-93u:6677": "maryādāparvatā hyete kathyante 'ṣṭau dvijottama /",
  "GP12mkp1-93u:6678": "himavaddhemakūṭādiparvatānāṃ parasparam // MarkP_54.26 //",
  "GP12mkp1-93u:6679": "navayojanasāhastraṃ prāgudagdakṣiṇottaram /",
  "GP12mkp1-93u:6680": "merorilāvṛte tadvadantare vai caturdiśam // MarkP_54.27 //",
  "GP12mkp1-93u:6681": "phalāni yāni vai jambvāḥ gandhamādanaparvate /",
  "GP12mkp1-93u:6682": "gajadehapramāṇāni patanti girimūrdhani // MarkP_54.28 //",
  "GP12mkp1-93u:6683": "teṣāṃ strāvāt prabhavati khyātā jambūnadīti vai /",
  "GP12mkp1-93u:6684": "yatra jāmbūnadaṃ nāma kanakaṃ samprajāyate // MarkP_54.29 //",
  "GP12mkp1-93u:6685": "sā parikramya vai meruṃ jambūmūlaṃ punarnadī /",
  "GP12mkp1-93u:6686": "viśati dvijaśārdūla ! pīyamānā janaiśca taiḥ // MarkP_54.30 //",
  "GP12mkp1-93u:6687": "bhadrāśve 'śvaśirā viṣṇurbhārate kūrmasaṃsthitiḥ /",
  "GP12mkp1-93u:6688": "varāhaḥ ketumāle ca matsyarūpastathottare // MarkP_54.31 //",
  "GP12mkp1-93u:6689": "teṣu nakṣatravinyāsādviṣayāḥ samavasthitāḥ /",
  "GP12mkp1-93u:6690": "caturṣvapi dvijaśreṣṭha ! grahābhibhavapāṭhakāḥ // MarkP_54.32 //",
  "GP12mkp1-93u:6691": "iti śrīmārkaṇḍeyapurāṇe bhuvanakośaṭhajambūdvīpavarṇanaṃ' nāma catuḥ pañcāśo 'dhyāya",
  "GP12mkp1-93u:6692": "_____________________________________________________________",
  "GP12mkp1-93u:6693": "pañcapañcāśo 'dhyāyaḥ- 55",
  "GP12mkp1-93u:6694": "mārkaṇḍeya uvāca",
  "GP12mkp1-93u:6695": "śaileṣu mandārādyeṣu caturṣvapi dvijottama /",
  "GP12mkp1-93u:6696": "vānani yāni catvāri sarāṃsi ca nibodha me // MarkP_55.1 //",
  "GP12mkp1-93u:6697": "pūrvaṃ caitrarathaṃ nāma dakṣiṇe nandanaṃ vanam /",
  "GP12mkp1-93u:6698": "vaibhrājaṃ paścime śaile sāvitraṃ cottarācale // MarkP_55.2 //",
  "GP12mkp1-93u:6699": "aruṇodaṃ saraḥ pūrvaṃ mānasaṃ dakṣiṇe tathā /",
  "GP12mkp1-93u:6700": "śītodaṃ paścime merormahābhadraṃ tathottare // MarkP_55.3 //",
  "GP12mkp1-93u:6701": "śītārtaścakramuñjaśca kulīro 'tha sukaṅkavān /",
  "GP12mkp1-93u:6702": "maṇiśailo 'tha vṛṣavān mahānīlo bhavācalaḥ // MarkP_55.4 //",
  "GP12mkp1-93u:6703": "sūbindurmandaro veṇustāmaso niṣadhastathā /",
  "GP12mkp1-93u:6704": "devaśailaśca pūrveṇa mandarasya mahācalaḥ // MarkP_55.5 //",
  "GP12mkp1-93u:6705": "trikaṭaśikharādriśca kaliṅgo 'tha pataṅgakaḥ /",
  "GP12mkp1-93u:6706": "rucakaḥ sānumāṃścādristāmrako 'tha viśākhavān // MarkP_55.6 //",
  "GP12mkp1-93u:6707": "śvetodaraḥ samūlaśca vasudhāraśca ratnavān /",
  "GP12mkp1-93u:6708": "ekaśṛṅgo mahāśailo rājaśālaḥ pipāṭhakaḥ // MarkP_55.7 //",
  "GP12mkp1-93u:6709": "pañcaśailo 'tha kailāso himavāṃścācalottamaḥ /",
  "GP12mkp1-93u:6710": "ityete dakṣiṇe pārśve meroḥ proktā mahācalāḥ // MarkP_55.8 //",
  "GP12mkp1-93u:6711": "surakṣaḥ śiśirākṣaśca vaiduryaḥ kapilastathā /",
  "GP12mkp1-93u:6712": "piñjaro 'tha mahābhadraḥ surasaḥ piṅgalo madhuḥ // MarkP_55.9 //",
  "GP12mkp1-93u:6713": "añjanaḥ kukkuṭaḥ kṛṣṇaḥ pāṇḍaraścālottamaḥ /",
  "GP12mkp1-93u:6714": "sahasraśikharaścādriḥ pāriyātraḥ saśṛṅgavān // MarkP_55.10 //",
  "GP12mkp1-93u:6715": "paścimena tathā merorviskambhāt paścimādvahiḥ /",
  "GP12mkp1-93u:6716": "ete 'calāḥ samākhyātāḥ śṛṇuṣvanyāṃstathottarān // MarkP_55.11 //",
  "GP12mkp1-93u:6717": "śaṅkhakūṭo 'tha vṛṣabho haṃsanābhastathācalaḥ /",
  "GP12mkp1-93u:6718": "kapilendrastathā śailaḥ sānumān nīla eva ca // MarkP_55.12 //",
  "GP12mkp1-93u:6719": "svarṇaśṛṅgī śātaśṛṅgī puṣpako meghaparvataḥ /",
  "GP12mkp1-93u:6720": "virajākṣo varāhādrirmayūro jārudhistathā // MarkP_55.13 //",
  "GP12mkp1-93u:6721": "ityete kathitā brahman ! meroruttarato nagāḥ /",
  "GP12mkp1-93u:6722": "eteṣāṃ parvatānāntu drauṇyo 'tīva manoharāḥ // MarkP_55.14 //",
  "GP12mkp1-93u:6723": "vanairamalapānīyaiḥ sarobhirupaśobhitāḥ /",
  "GP12mkp1-93u:6724": "tāsu puṇyakṛtāṃ janma manuṣyāṇāṃ dvijottama // MarkP_55.15 //",
  "GP12mkp1-93u:6725": "ete bhaumā dvijaśreṣṭha ! svargāḥ svargaguṇādhikāḥ /",
  "GP12mkp1-93u:6726": "na tāsu puṇyapāpānāmapūrvāṇāmupārjanam // MarkP_55.16 //",
  "GP12mkp1-93u:6727": "puṇyopabhogā evoktā devānāmapi tāsvapi /",
  "GP12mkp1-93u:6728": "śītāntādyeṣu caitaṣu śaileṣu dvijasattama // MarkP_55.17 //",
  "GP12mkp1-93u:6729": "vidyādharāṇāṃ yakṣāṇāṃ kinnaroragarakṣasām /",
  "GP12mkp1-93u:6730": "devānāñca mahāvāsā gandharvāṇāṃ ca śobhanāḥ // MarkP_55.18 //",
  "GP12mkp1-93u:6731": "mahāpuṇyā manojñaiśca sadaivopavanairyutāḥ /",
  "GP12mkp1-93u:6732": "sarāṃsi ca manojñāni sarvartusukhado 'nilaḥ // MarkP_55.19 //",
  "GP12mkp1-93u:6733": "na caiteṣu manuṣyāṇāṃ vaimanasyāni kutracit /",
  "GP12mkp1-93u:6734": "tadevaṃ pārthivaṃ padmaṃ catuṣpatraṃ mayoditam // MarkP_55.20 //",
  "GP12mkp1-93u:6735": "bhadrāścabhāratādyāni patrāṇyasya caturdiśam /",
  "GP12mkp1-93u:6736": "bhārataṃ nāma yadvarṣaṃ dakṣiṇena mayoditam // MarkP_55.21 //",
  "GP12mkp1-93u:6737": "tat karmabhūmirnānyatra saṃprāptiḥ puṇyapāpayoḥ /",
  "GP12mkp1-93u:6738": "etat pradhānaṃ vijñeyaṃ yatra sarvaṃ pratiṣṭhitam // MarkP_55.22 //",
  "GP12mkp1-93u:6739": "tasmāt svargāpavargau ca mānuṣyanārakāvapi /",
  "GP12mkp1-93u:6740": "tiryaktvamathavāpyanyat naraḥ prāpnoti vai dvija // MarkP_55.23 //",
  "GP12mkp1-93u:6741": "iti śrīmārkaṇḍeyapurāṇe bhuvanakośe pañcapañcāśo 'dhyāyaḥ",
  "GP12mkp1-93u:6742": "_____________________________________________________________",
  "GP12mkp1-93u:6743": "ṣaṭpañcāśo 'dhyāyaḥ- 56",
  "GP12mkp1-93u:6744": "mārkaṇḍeya uvāca",
  "GP12mkp1-93u:6745": "dharādharāṃ jagadyoneḥ padaṃ nārāyaṇasya ca /",
  "GP12mkp1-93u:6746": "tataḥ pravṛttā yā devī gaṅgā tripathagāminī // MarkP_56.1 //",
  "GP12mkp1-93u:6747": "sā praviśya sudhāyoniṃ somamādhāramambhasām /",
  "GP12mkp1-93u:6748": "tataḥ sambadhyamānārkaraśmisaṅgatipāvanī // MarkP_56.2 //",
  "GP12mkp1-93u:6749": "papāta merupṛṣṭhe ca sā caturdhā tato yayau /",
  "GP12mkp1-93u:6750": "merukūṭataṭāntebhyo nipatantī vavartitā // MarkP_56.3 //",
  "GP12mkp1-93u:6751": "vikīryamāṇasalilā nirālambā papāta sā /",
  "GP12mkp1-93u:6752": "mandarādyeṣu pādeṣu pravibhaktodakā samam // MarkP_56.4 //",
  "GP12mkp1-93u:6753": "caturṣvapi papātāmbuvibhinnāṅghriśiloccayā /",
  "GP12mkp1-93u:6754": "pūrvā sīte 'ti vikhyātā yayau caitrarathaṃ vanam // MarkP_56.5 //",
  "GP12mkp1-93u:6755": "tat plāvayitvā ca yayau varuṇodaṃ sarovanam /",
  "GP12mkp1-93u:6756": "śītāntañca giriṃ tasmāttataścānyān girīn kramāt // MarkP_56.6 //",
  "GP12mkp1-93u:6757": "gatvā bhuvaṃ samāsādya bhadrāśvājjaladhiṃ gatā /",
  "GP12mkp1-93u:6758": "tathaivālakanandākhyā dakṣiṇe gandhamādane // MarkP_56.7 //",
  "GP12mkp1-93u:6759": "merupādavanaṃ gatvā nandanaṃ devanandanam /",
  "GP12mkp1-93u:6760": "mānasañca mahāvegāt plāpayitvā sarovaram // MarkP_56.8 //",
  "GP12mkp1-93u:6761": "āsādya śailarājānaṃ ramyaṃ hi śikharantathā /",
  "GP12mkp1-93u:6762": "tasmācca parvatān sarvān dakṣiṇopakramoditān // MarkP_56.9 //",
  "GP12mkp1-93u:6763": "tān plāvayitvā saṃprāptā himavantaṃ mahāgirim /",
  "GP12mkp1-93u:6764": "dadhāra tatra tāṃ śambhurna mumoca vṛṣadhvajaḥ // MarkP_56.10 //",
  "GP12mkp1-93u:6765": "bhaghīrathenopavāsaiḥ stutyā cārādhito vibhuḥ /",
  "GP12mkp1-93u:6766": "tatra muktā ca śarveṇa saptadhā dakṣiṇodadhim // MarkP_56.11 //",
  "GP12mkp1-93u:6767": "praviveśa tridhā prācyāṃ plāvayantī mahānadī /",
  "GP12mkp1-93u:6768": "bhagīratharathasyānu strotasaikena dakṣiṇām // MarkP_56.12 //",
  "GP12mkp1-93u:6769": "tathaiva paścime pāde vipule sā mahānadī /",
  "GP12mkp1-93u:6770": "sucakṣuriti vikhyātā vaibhrājaṃ sācalaṃ yayau / 56.13/",
  "GP12mkp1-93u:6771": "śītodañca sarastasmāt plāvayantī mahānadī /",
  "GP12mkp1-93u:6772": "sucakṣuḥ parvataṃ prāptā tataśca triśikhaṃ gatā // MarkP_56.14 //",
  "GP12mkp1-93u:6773": "tasmāt krameṇa cādrīṇāṃ śikhareṣu nipatya sā /",
  "GP12mkp1-93u:6774": "ketumālaṃ samāsādya praviṣṭā lavaṇodadhim // MarkP_56.15 //",
  "GP12mkp1-93u:6775": "supārśvantu tathaivādriṃ merupādaṃ hi sā gatā /",
  "GP12mkp1-93u:6776": "(bhadrasometi) tatra someti vikhyātā sā yayau saviturvanam // MarkP_56.16 //",
  "GP12mkp1-93u:6777": "tatpāvayantī saṃprāptā mahābhadraṃ sarovaram /",
  "GP12mkp1-93u:6778": "tataśca śaṅkhakūṭaṃ sā prayātā vai mahānadī // MarkP_56.17 //",
  "GP12mkp1-93u:6779": "tasmācca vṛṣabhādīn sā kramāt prāpya śiloccayān /",
  "GP12mkp1-93u:6780": "mahārṇavamanuprāptā plāvayitvottarān kurūn // MarkP_56.18 //",
  "GP12mkp1-93u:6781": "evameṣā mayā gaṅgāṃ kathitā te dvijarṣabha /",
  "GP12mkp1-93u:6782": "jambudvīpaniveśaśca varṣāṇi ca yathātatham // MarkP_56.19 //",
  "GP12mkp1-93u:6783": "vasanti teṣu sarveṣu prajāḥ kiṃpuruṣādiṣu /",
  "GP12mkp1-93u:6784": "sukhaprāyā nirātaṅkā nyūnatotkarṣavarjitāḥ // MarkP_56.20 //",
  "GP12mkp1-93u:6785": "navasvapi ca varṣeṣu sapta sapta kulācalāḥ /",
  "GP12mkp1-93u:6786": "ekaikasmiṃstathā deśe nadyaścādriviniḥ sṛtāḥ // MarkP_56.21 //",
  "GP12mkp1-93u:6787": "yāni kiṃpuruṣādyāni varṣāṇyaṣṭau dvijottama /",
  "GP12mkp1-93u:6788": "teṣūdbhijjāni toyāni meghavāryatra bhārate // MarkP_56.22 //",
  "GP12mkp1-93u:6789": "vārkṣo svābhāvikī deśyā toyotthā mānasī tathā /",
  "GP12mkp1-93u:6790": "karmajā ca nṛṇāṃ siddharvarṣeṣveteṣu cāṣṭasu // MarkP_56.23 //",
  "GP12mkp1-93u:6791": "kāmapradebhyo vṛkṣebhyo vārkṣo siddhiḥ svabhāvajā /",
  "GP12mkp1-93u:6792": "svābhāvikī samākhyātā tṛptirdeśyā ca daiśikī // MarkP_56.24 //",
  "GP12mkp1-93u:6793": "apāṃ śaukṣmyācca toyotthā dhyānopetā ca mānasī /",
  "GP12mkp1-93u:6794": "upāsanādikāryāttu dharmajā sāpyudāhṛtā // MarkP_56.25 //",
  "GP12mkp1-93u:6795": "na caiteṣu yugāvasthā nādhyo vyādhayo na ca /",
  "GP12mkp1-93u:6796": "puṇyāpuṇyasamārambho naiva teṣu dvijottama // MarkP_56.26 //",
  "GP12mkp1-93u:6797": "iti śrīmārkaṇḍeyapurāṇe gaṅgāvatāro nāma ṣaṭpañcāśo 'dhyāyaḥ",
  "GP12mkp1-93u:6798": "_____________________________________________________________",
  "GP12mkp1-93u:6799": "saptapañcāśo 'dhyāyaḥ- 57",
  "GP12mkp1-93u:6800": "krauṣṭukiruvāca",
  "GP12mkp1-93u:6801": "bhagavan ! kathitantvetajjambūdvīpaṃ samāsataḥ /",
  "GP12mkp1-93u:6802": "yadetadbhavatā proktaṃ karma nānyatra puṇyadam // MarkP_57.1 //",
  "GP12mkp1-93u:6803": "pāpāya vā mahābhāga ! varjayitvā tu bhāratam /",
  "GP12mkp1-93u:6804": "itaḥ svargaśca mokṣaśca madhyañcāntañca gamyate // MarkP_57.2 //",
  "GP12mkp1-93u:6805": "na khalvanyatra martyānāṃ bhūmau karma vidhīyate /",
  "GP12mkp1-93u:6806": "tasmādvistaraśo brahman ! mamaitadbhārataṃ vada // MarkP_57.3 //",
  "GP12mkp1-93u:6807": "ye cāsya bhedā yāvanto yathāvat sthitireva ca /",
  "GP12mkp1-93u:6808": "varṣo 'yaṃ dvijaśārdūla ! ye cāsmin deśaparvatāḥ // MarkP_57.4 //",
  "GP12mkp1-93u:6809": "mārkaṇḍeya uvāca",
  "GP12mkp1-93u:6810": "bhāratasyāsya varṣasya nava bhedānnibodha me /",
  "GP12mkp1-93u:6811": "samudrāntaritā jñeyāste tvagamyāḥ parasparam // MarkP_57.5 //",
  "GP12mkp1-93u:6812": "indradvīpaḥ kaśerumāṃstāmravarṇo gabhastimān /",
  "GP12mkp1-93u:6813": "nāgadvīpastathā saumyo gāndharvo vāruṇastathā // MarkP_57.6 //",
  "GP12mkp1-93u:6814": "ayantu navamasteṣāṃ dvīpaḥ sāgarasaṃvṛtaḥ /",
  "GP12mkp1-93u:6815": "yojanānāṃ hasastraṃ vai dvīpo 'yaṃ dakṣiṇottarāt // MarkP_57.7 //",
  "GP12mkp1-93u:6816": "pūrve kirātā yasyānte paścime yavanāstathā /",
  "GP12mkp1-93u:6817": "brāhmaṇāḥ kṣatriyā vaiśyāḥ śūdrāścāntaḥ sthitā dvija // MarkP_57.8 //",
  "GP12mkp1-93u:6818": "ijyādhyāyavaṇijyādyaiḥ karmabhiḥ kṛtapāvanāḥ /",
  "GP12mkp1-93u:6819": "teṣāṃ saṃvyavahāraśca ebhiḥ karmabhiriṣyate // MarkP_57.9 //",
  "GP12mkp1-93u:6820": "svargāpavargaprāptiśca puṇyaṃ pāpañca vai tadā /",
  "GP12mkp1-93u:6821": "mahendro malayaḥ sahyaḥ śuktimānṛkṣaparvataḥ // MarkP_57.10 //",
  "GP12mkp1-93u:6822": "vindhyaśca pāriyātraśca saptaivātra kulācalāḥ /",
  "GP12mkp1-93u:6823": "teṣāṃ sahasraśaścānye bhūdharā ye samīpagāḥ // MarkP_57.11 //",
  "GP12mkp1-93u:6824": "vistārocchrayiṇo ramyā vipulāścātra sānavaḥ /",
  "GP12mkp1-93u:6825": "kolāhalaḥ savaibhrājo mandaro dardurācalaḥ // MarkP_57.12 //",
  "GP12mkp1-93u:6826": "vātasvano vaidyutaśca mainākaḥ svarasastathā /",
  "GP12mkp1-93u:6827": "tuṅgaprastho nāgagirī rocanaḥ pāṇḍarācalaḥ // MarkP_57.13 //",
  "GP12mkp1-93u:6828": "puṣpo girirdurjayanto raivator'buda eva ca /",
  "GP12mkp1-93u:6829": "ṛṣyamūkaḥ sagomantaḥ kūṭaśailaḥ kṛtasmaraḥ // MarkP_57.14 //",
  "GP12mkp1-93u:6830": "śrīparvataścakoraśca śataśo 'nye ca parvatāḥ /",
  "GP12mkp1-93u:6831": "tairvimiśrā janapadā mlecchāścāryāśca bhāgaśaḥ // MarkP_57.15 //",
  "GP12mkp1-93u:6832": "taiḥ pīyante saritśreṣṭhā yāstāḥ samyaṅnibodha me /",
  "GP12mkp1-93u:6833": "gaṅgā sarasvatī sindhuścandrabhāgā tathāparā // MarkP_57.16 //",
  "GP12mkp1-93u:6834": "yamunā ca śatadruśca vitasterāvatī kuhuḥ /",
  "GP12mkp1-93u:6835": "gomatī dhūtapāpā ca bāhudā sadṛśadvatī // MarkP_57.17 //",
  "GP12mkp1-93u:6836": "vipāśā devikā raṅkṣurniścīrā gaṇḍakī tathā /",
  "GP12mkp1-93u:6837": "kauśikī cāpagā vipra ! himavatpādaniḥ sṛtāḥ // MarkP_57.18 //",
  "GP12mkp1-93u:6838": "vedasmṛtirvedavatī vṛtraghrī sindhureva ca /",
  "GP12mkp1-93u:6839": "veṇvā sānandanī caiva sadānīrā mahī tathā // MarkP_57.19 //",
  "GP12mkp1-93u:6840": "pārā carmaṇvatī nūpī vidiśā vetravatyapi /",
  "GP12mkp1-93u:6841": "śiprā hyavarṇo ca tathā pāriyātrāśrayāḥ smṛtāḥ // MarkP_57.20 //",
  "GP12mkp1-93u:6842": "śoṇo mahānadaścaiva narmadā surathādrijā /",
  "GP12mkp1-93u:6843": "mandākinī daśārṇā ca citrakūṭā tathāparā // MarkP_57.21 //",
  "GP12mkp1-93u:6844": "citrotpalā satamasā karamodā piśācikā /",
  "GP12mkp1-93u:6845": "tathānyā pippaliśroṇirvipāśā vañjulā nadī // MarkP_57.22 //",
  "GP12mkp1-93u:6846": "sumerujā śuktimatī śakulī tridivākramuḥ /",
  "GP12mkp1-93u:6847": "(vindhya) (skandha) pādaprasūtā vai tathānyā vegavāhinī // MarkP_57.23 //",
  "GP12mkp1-93u:6848": "śiprā payoṣṇī nirvindhyā tāpī saniṣadhāvatī /",
  "GP12mkp1-93u:6849": "veṇyā vaitaraṇī caiva sinīvālī kumudvatī // MarkP_57.24 //",
  "GP12mkp1-93u:6850": "karatoyā mahāgaurī durgā cāntaḥ śirā tathā /",
  "GP12mkp1-93u:6851": "(ṛkṣa) (vindhya) pādaprasūtāstā nadyaḥ puṇyajalāḥ śubhāḥ // MarkP_57.25 //",
  "GP12mkp1-93u:6852": "godāvarī bhīmarathā kṛṣṇā veṇyā tathāparā /",
  "GP12mkp1-93u:6853": "tuṅgabhadrā suprayogā vāhyā kāveryathāpagā // MarkP_57.26 //",
  "GP12mkp1-93u:6854": "(sahya) (vindhya) pādaviniṣkrāntā ityetāḥ sariduttamāḥ /",
  "GP12mkp1-93u:6855": "kṛtamālā tāmraparṇo puṣpajā sūtpalāvatī // MarkP_57.27 //",
  "GP12mkp1-93u:6856": "malayādrisamudbhūtā nadyaḥ śītajalāstvimāḥ /",
  "GP12mkp1-93u:6857": "pitṛsomarṣikulyā ca ikṣukā tridivā ca yā // MarkP_57.28 //",
  "GP12mkp1-93u:6858": "lāṅgūlinī vaṃśakarā mahendraprabhavāḥ smṛtāḥ /",
  "GP12mkp1-93u:6859": "ṛṣikulyā kumārī ca mandagā mandavāhinī // MarkP_57.29 //",
  "GP12mkp1-93u:6860": "kṛpā palāśinī caiva śuktimatprabhavāḥ smṛtāḥ /",
  "GP12mkp1-93u:6861": "sarvāḥ puṇyāḥ sarasvatyaḥ sarvā gaṅgāḥ samudragāḥ // MarkP_57.30 //",
  "GP12mkp1-93u:6862": "viśvasya mātaraḥ sarvāḥ sarvapāpaharāḥ smṛtāḥ /",
  "GP12mkp1-93u:6863": "anyāḥ sahasraśaścoktāḥ kṣudranadyo dvijottama // MarkP_57. 31 //",
  "GP12mkp1-93u:6864": "prāvṛṭkālavahāḥ santi sadākālavahāśca yāḥ /",
  "GP12mkp1-93u:6865": "matsyāśvakūṭāḥ kulyāśca kuntalāḥ kāśikośalāḥ // MarkP_57.32 //",
  "GP12mkp1-93u:6866": "atharvāścārkaliṅgāśca malakāśca vṛkaiḥ saha /",
  "GP12mkp1-93u:6867": "madhyadeśyā janapadāḥ prāyaśo 'mī prakīrtitāḥ // MarkP_57.33 //",
  "GP12mkp1-93u:6868": "sahyasya cottare yā tu yatra godāvarī nadī /",
  "GP12mkp1-93u:6869": "pṛthivyāmapi kṛtastrāyāṃ sa pradeśo manoramaḥ // MarkP_57.34 //",
  "GP12mkp1-93u:6870": "govardhanaṃ puraṃ ramyaṃ bhārgavasya mahātmanaḥ /",
  "GP12mkp1-93u:6871": "vāhlīkā vāṭadhānāśca ābhīrāḥ kālatoyakāḥ // MarkP_57.35 //",
  "GP12mkp1-93u:6872": "aparāntāśca śūdrāśca pallavāścarmakhaṇḍikāḥ /",
  "GP12mkp1-93u:6873": "gāndhārā gabalāścaiva sindhusauvīramadrakāḥ // MarkP_57.36 //",
  "GP12mkp1-93u:6874": "śatadrujāḥ kaliṅgāśca pāradā hālamūṣikāḥ /",
  "GP12mkp1-93u:6875": "māṭharā bahubhadrāśca kaikeyā daśamālikāḥ // MarkP_57.37 //",
  "GP12mkp1-93u:6876": "kṣatriyopaniveśāśca vaiśyaśūdrakulāni ca /",
  "GP12mkp1-93u:6877": "kāmbojā daradāścaiva varvarā harṣavardhanāḥ // MarkP_57.38 //",
  "GP12mkp1-93u:6878": "cīnāścaiva tukhārāśca bahulā bāhyatonarāḥ /",
  "GP12mkp1-93u:6879": "ātreyāśca bharadvājāḥ puṣkalāśca kaśerukāḥ // MarkP_57.39 //",
  "GP12mkp1-93u:6880": "lampākāḥ śūlakārāśca cūlikā jāguḍaiḥ saha /",
  "GP12mkp1-93u:6881": "auṣadhāścānimadrāśca kirātānāñca jātayaḥ // MarkP_57.40 //",
  "GP12mkp1-93u:6882": "tāmasā haṃsamārgāśca kāśmīrāstuṅganāstathā /",
  "GP12mkp1-93u:6883": "śūlikāḥ kuhakāścaiva ūrṇā darvāstathaiva ca // MarkP_57.41 //",
  "GP12mkp1-93u:6884": "ete deśā hyudīcyāstu prācyāndeśānnibodha me /",
  "GP12mkp1-93u:6885": "adhrārakā mudakarā antargiryā bahirgirāḥ // MarkP_57.42 //",
  "GP12mkp1-93u:6886": "yathā pravaṅgā raṅgeyā mānadā mānavartikāḥ /",
  "GP12mkp1-93u:6887": "brāhmottarāḥ pravijayā bhārgavā jñeyamallakāḥ // MarkP_57.43 //",
  "GP12mkp1-93u:6888": "prāgjyotiṣāśca madrāśca videhāstāmraliptakāḥ /",
  "GP12mkp1-93u:6889": "mallā magadhagomantāḥ prācyā janapadāḥ smṛtāḥ // MarkP_57.44 //",
  "GP12mkp1-93u:6890": "athāpare janapadā dakṣiṇāpathavāsinaḥ /",
  "GP12mkp1-93u:6891": "puṇḍrāśca kevalāścaiva golāṅgūlāstathaiva ca // MarkP_57.45 //",
  "GP12mkp1-93u:6892": "śailūṣā mūṣikāścaiva kusumā nāmavāsakāḥ /",
  "GP12mkp1-93u:6893": "mahārāṣṭrā māhiṣakā kaliṅgāścaiva sarvaśaḥ // MarkP_57.46 //",
  "GP12mkp1-93u:6894": "ābhīrāḥ saha vaiśikyā āḍhakyāḥ śabarāśca ye /",
  "GP12mkp1-93u:6895": "pulindā vindhyamauleyā vaidarbhā daṇḍakaiḥ saha // MarkP_57.47 //",
  "GP12mkp1-93u:6896": "paurikā maulikāścaiva aśmakā bhogavardhanāḥ /",
  "GP12mkp1-93u:6897": "naiṣikāḥ kuntalā andhā udibhadā vanadārakāḥ // MarkP_57.48 //",
  "GP12mkp1-93u:6898": "dākṣiṇātyāstvamī deśā aparāntān nibodha me /",
  "GP12mkp1-93u:6899": "sūrpārakāḥ kālibalā durgāścānīkaṭaiḥ saha // MarkP_57.49 //",
  "GP12mkp1-93u:6900": "pulindāśca sumīnāśca rūpapāḥ svāpadaiḥ saha /",
  "GP12mkp1-93u:6901": "tathā kuruminaścaiva sarve caiva kaṭhākṣarāḥ // MarkP_57.50 //",
  "GP12mkp1-93u:6902": "nāsikyāvāśca ye cānye ye caivottaranarmadāḥ /",
  "GP12mkp1-93u:6903": "bhīrukacchāḥ samāheyāḥ saha sārasvatairapi // MarkP_57.51 //",
  "GP12mkp1-93u:6904": "kāśmīrāśca surāṣṭrāśca avantyāścārbudaiḥ saha /",
  "GP12mkp1-93u:6905": "ityete hyaparāntāśca śṛṇu vindhyanivāsinaḥ // MarkP_57.52 //",
  "GP12mkp1-93u:6906": "sarajāśca karūṣāśca keralāścotkalaiḥ saha /",
  "GP12mkp1-93u:6907": "uttamarṇā daśārṇāśca bhojyāḥ kiṣkindhakaiḥ saha // MarkP_57.53 //",
  "GP12mkp1-93u:6908": "tośalāḥ kośalāścaiva traipurā vaidiśāstathā /",
  "GP12mkp1-93u:6909": "tumburāstumbulāścaiva paṭavo naiṣadheḥ saha // MarkP_57.54 //",
  "GP12mkp1-93u:6910": "annajāstuṣṭikārāśca vīrahotrā hyavantayaḥ /",
  "GP12mkp1-93u:6911": "ete janapadāḥ sarve vindhyapṛṣṭhanivāsinaḥ // MarkP_57.55 //",
  "GP12mkp1-93u:6912": "ato deśān pravakṣyāmi parvatāśrayiṇaśca ye /",
  "GP12mkp1-93u:6913": "nīhārā haṃsamārgāśca kuravo gurgaṇāḥ khasāḥ // MarkP_57.56 //",
  "GP12mkp1-93u:6914": "kuntaprāvaraṇāścaiva ūrṇā dārvāḥ sakṛtrakāḥ /",
  "GP12mkp1-93u:6915": "trigartā gālavāścaiva kirātāstāmasaiḥ saha // MarkP_57.57 //",
  "GP12mkp1-93u:6916": "kṛtatretādikaścātra caturyugakṛto vidhiḥ /",
  "GP12mkp1-93u:6917": "etattu bhārataṃ varṣaṃ catuḥ saṃsthānasaṃsthitam // MarkP_57.58 //",
  "GP12mkp1-93u:6918": "dakṣiṇāparato hyasya pūrveṇa ca mahodadhiḥ /",
  "GP12mkp1-93u:6919": "himavānuttareṇāsya kārmukasya yathā guṇaḥ // MarkP_57.59 //",
  "GP12mkp1-93u:6920": "tadetad bhārataṃ varṣaṃ sarvabījaṃ dvijottama /",
  "GP12mkp1-93u:6921": "brahmatvamamareśatvaṃ devatvaṃ marutastathā // MarkP_57.60 //",
  "GP12mkp1-93u:6922": "mṛgapaśvapsaroyonistadvat sarve sarīsṛpāḥ /",
  "GP12mkp1-93u:6923": "sthāvarāṇāñca sarveṣāmito brahman ! śubhāśubhaiḥ // MarkP_57.61 //",
  "GP12mkp1-93u:6924": "prayāti karmabhūrbrahman ! nānyā lokeṣu vidyate /",
  "GP12mkp1-93u:6925": "devānāmapi viprarṣe ! sadā eṣa manorathaḥ // MarkP_57.62 //",
  "GP12mkp1-93u:6926": "api mānuṣyamāpsyāmo devatvāt pracyutāḥ kṣitau /",
  "GP12mkp1-93u:6927": "manuṣyaḥ kurute tattu yanna śakyaṃ surāsuraiḥ // MarkP_57.63 //",
  "GP12mkp1-93u:6928": "tatkarmanigaḍagrastaiḥ svakarmakhyāpanotsukaḥ /",
  "GP12mkp1-93u:6929": "na kiñcit kriyate karma sukhaleśopabṛṃhitaiḥ // MarkP_57.64 //",
  "GP12mkp1-93u:6930": "iti śrīmārkaṇḍeyapurāṇeṭhanadyādivarṇana' nāma saptapañcāśo 'dhyāyaḥ",
  "GP12mkp1-93u:6931": "_____________________________________________________________",
  "GP12mkp1-93u:6932": "aṣṭapañcāśo 'dhyāyaḥ- 58",
  "GP12mkp1-93u:6933": "krauṣṭukiruvāca",
  "GP12mkp1-93u:6934": "bhagavan ! kathitaṃ samyak bhavatā bhārataṃ mama /",
  "GP12mkp1-93u:6935": "saritaḥ parvatā deśā ye ca tatra vasanti vai // MarkP_58.1 //",
  "GP12mkp1-93u:6936": "kintu kūrmastvayā pūrvaṃ bhārate bhagavān hariḥ /",
  "GP12mkp1-93u:6937": "kathitastasya saṃsthānaṃ śrotumicchāmyaśeṣataḥ // MarkP_58.2 //",
  "GP12mkp1-93u:6938": "kathaṃ sa saṃsthito devaḥ kūrmarūpī janārdanaḥ /",
  "GP12mkp1-93u:6939": "śubhāśubhaṃ manuṣyāṇāṃ vyajyate ca tataḥ katham /",
  "GP12mkp1-93u:6940": "yathāmukhaṃ yathāpādantasya tad brūhyaśeṣataḥ // MarkP_58.3 //",
  "GP12mkp1-93u:6941": "mārkaṇḍeya uvāca",
  "GP12mkp1-93u:6942": "prāṅmukho bhagavān ! devaḥ kūrmarūpī vyavasthitaḥ /",
  "GP12mkp1-93u:6943": "ākramya bhārataṃ varṣaṃ navabhedamidaṃ dvija // MarkP_58.4 //",
  "GP12mkp1-93u:6944": "navadhā saṃsthitānyasya nakṣatrāṇi samantataḥ /",
  "GP12mkp1-93u:6945": "viṣayāśca dvijaśreṣṭha ! ye samyak tānnibodha me // MarkP_58.5 //",
  "GP12mkp1-93u:6946": "vedamantrā vimāṇḍavyāḥ śālvanīpāstathā śakāḥ /",
  "GP12mkp1-93u:6947": "ujjihānāstathā vatsa ! ghoṣasaṃkhyāstathā khasāḥ // MarkP_58.6 //",
  "GP12mkp1-93u:6948": "madhye sārasvatā matsyāḥ śūrasenāḥ samāthurāḥ /",
  "GP12mkp1-93u:6949": "dharmāraṇyā jyotiṣikā gauragrīvā guḍāśmakāḥ // MarkP_58.7 //",
  "GP12mkp1-93u:6950": "kālakoṭisapāṣaṇḍāḥ pāriyātranivāsinaḥ /",
  "GP12mkp1-93u:6951": "kāpiṅgalāḥ kururbāhyastathaivoḍumbarā janāḥ // MarkP_58.8 //",
  "GP12mkp1-93u:6952": "vaidehakāḥ sapāñcālāḥ saṃketāḥ kaṅkamārutāḥ /",
  "GP12mkp1-93u:6953": "gajāhvayāśca kūrmasya jalamadhyanivāsinaḥ // MarkP_58.9 //",
  "GP12mkp1-93u:6954": "kṛttikā rohiṇī saumyā eteṣāṃ madhyavāsinām /",
  "GP12mkp1-93u:6955": "nakṣatratritayaṃ vipra ! śubhāśubhavipākadam // MarkP_58.10 //",
  "GP12mkp1-93u:6956": "vṛṣadhvajo 'ñjanaścaiva jambvākhyo mānavācalaḥ /",
  "GP12mkp1-93u:6957": "śūrpakarṇo vyāghramukhaḥ kharmakaḥ karvaṭāśanaḥ // MarkP_58.11 //",
  "GP12mkp1-93u:6958": "tathā candreśvarāścaiva khaśāśca magadhāstathā /",
  "GP12mkp1-93u:6959": "girayo maithilāḥ śubhrāstathā vadanadanturāḥ // MarkP_58.12 //",
  "GP12mkp1-93u:6960": "prāgjyotiṣāḥ salauhityāḥ sāmudrāḥ puruṣādakāḥ /",
  "GP12mkp1-93u:6961": "purṇotkaṭo bhadragaurastathodayagirirdvija ! // MarkP_58.13 //",
  "GP12mkp1-93u:6962": "kaśāyā mekhalāmuṣṭāstāmraliptaikapādapāḥ /",
  "GP12mkp1-93u:6963": "vardhamānā kośalāśca mukhe kūrmasya saṃśthitāḥ // MarkP_58.14 //",
  "GP12mkp1-93u:6964": "raudraḥ punarvasuḥ puṣyo nakṣatratritayaṃ mukhe /",
  "GP12mkp1-93u:6965": "pāde tu dakṣiṇe deśāḥ krauṣṭuke vadataḥ śṛṇu // MarkP_58.15 //",
  "GP12mkp1-93u:6966": "kaliṅgavaṅgajaṭharāḥ kośalā mūṣikāstathā /",
  "GP12mkp1-93u:6967": "cedayaścordhvakarṇāśca matsyādyā vindhyavāsinaḥ // MarkP_58.16 //",
  "GP12mkp1-93u:6968": "vidarbhā nārikelāśca dharmadvīpāstathailikāḥ /",
  "GP12mkp1-93u:6969": "vyāghragrīvā mahāgrīvāstraipurāḥ śmaśrudhāriṇaḥ // MarkP_58.17 //",
  "GP12mkp1-93u:6970": "kaiṣkindhyā haimakūṭāśca niṣadhāḥ kaṭakasthalāḥ /",
  "GP12mkp1-93u:6971": "daśārṇāhārikā nagnā niṣādāḥ kākulālakāḥ // MarkP_58.18 //",
  "GP12mkp1-93u:6972": "tathaiva parṇaśabarāḥ pāde vai pūrvadakṣiṇe /",
  "GP12mkp1-93u:6973": "āśleṣarkṣaṃ tathā paitryaṃ phālguṇyaḥ prathadamāstathā // MarkP_58.19 //",
  "GP12mkp1-93u:6974": "nakṣatratritayaṃ pādamāśritaṃ pūrvadakṣiṇam /",
  "GP12mkp1-93u:6975": "laṅkā kālājināścaiva śailikā nikaṭāstathā // MarkP_58.20 //",
  "GP12mkp1-93u:6976": "mahendramalayādrau ca durdure ca vasanti ye /",
  "GP12mkp1-93u:6977": "karkoṭakavane ye ca bhṛgukacchāḥ sakoṅkaṇā // MarkP_58.21 //",
  "GP12mkp1-93u:6978": "sarvāścaiva tathābhīrā veṇyāstīranivāsinaḥ /",
  "GP12mkp1-93u:6979": "avantayo dāsapurāstathaivākaṇino janāḥ // MarkP_58.22 //",
  "GP12mkp1-93u:6980": "mahārāṣṭrāḥ sakarṇāṭā gonardāścitrakūṭakāḥ /",
  "GP12mkp1-93u:6981": "colāḥ kolagirāścaiva krauñcadvīpajaṭādharāḥ // MarkP_58.23 //",
  "GP12mkp1-93u:6982": "kāverī ṛṣyamūkasthā nāsikyāścaiva ye janāḥ /",
  "GP12mkp1-93u:6983": "śaṅkhaśuktyādivaidūryaśailaprāntacarāśca ye // MarkP_58.24 //",
  "GP12mkp1-93u:6984": "tathā vāricarāḥ kolāḥ carmapaṭṭanivāsinaḥ /",
  "GP12mkp1-93u:6985": "gaṇabāhyāḥ parāḥ kṛṣṇā dvīpavāsanivāsinaḥ // MarkP_58.25 //",
  "GP12mkp1-93u:6986": "sūryādrau kumudādrau ca te vasanti tathā janāḥ /",
  "GP12mkp1-93u:6987": "aukhāvanāḥ sapiśikāstathā ye karmanāyakāḥ // MarkP_58.26 //",
  "GP12mkp1-93u:6988": "takṣiṇāḥ kauruṣā ye ca ṛṣikāstāpasāśramāḥ /",
  "GP12mkp1-93u:6989": "ṛṣabhāḥ sihalāścaiva tathā kāñcīnivāsinaḥ // MarkP_58.27 //",
  "GP12mkp1-93u:6990": "tilaṅgā kuñjāradarīkacchavāsāśca ye janāḥ /",
  "GP12mkp1-93u:6991": "tāmraparṇo tathā kukṣiriti kūrmasya dakṣiṇaḥ // MarkP_58.28 //",
  "GP12mkp1-93u:6992": "phālgunyaścottarā hastā citrā carkṣatrayaṃ dvija /",
  "GP12mkp1-93u:6993": "kūrmasya dakṣiṇe kukṣau bāhyapādastathāparam // MarkP_58.29 //",
  "GP12mkp1-93u:6994": "kāmbojāḥ pahlavāścaiva tathaiva vahavāmukhāḥ /",
  "GP12mkp1-93u:6995": "tathā ca sindusauvīrāḥ sānartā vanitāmukhāḥ // MarkP_58.30 //",
  "GP12mkp1-93u:6996": "drāvaṇāḥ mārgikāḥ śūdrā karṇaprādheyavarvarāḥ /",
  "GP12mkp1-93u:6997": "kirātāḥ pāradāḥ pāṇḍyāstathā pāraśavāḥ kalāḥ // MarkP_58.31 //",
  "GP12mkp1-93u:6998": "dhūrtakā haimagirikāḥ sindhukālakavairatāḥ /",
  "GP12mkp1-93u:6999": "saurāṣṭrā daradāścaiva drāviḍāśca mahārṇavāḥ // MarkP_58.32 //",
  "GP12mkp1-93u:7000": "ete janapadāḥ pāde sthitā vai dakṣiṇe 'pare /",
  "GP12mkp1-93u:7001": "svātyo viśākhā maitrañca nakṣatratrayameva ca // MarkP_58.33 //",
  "GP12mkp1-93u:7002": "maṇimeghaḥ kṣurādriśca khañjano 'stagiristathā /",
  "GP12mkp1-93u:7003": "aparāntikā haihayāśca śāntikā vipraśastakāḥ // MarkP_58.34 //",
  "GP12mkp1-93u:7004": "kauṅkaṇāḥ pañcanadakā vāmanā hyavarāstathā /",
  "GP12mkp1-93u:7005": "tārakṣurā hyaṅgatakāḥ karkarāḥ śālmaveśmakāḥ // MarkP_58.35 //",
  "GP12mkp1-93u:7006": "gurusvirāḥ phalguṇakā veṇumatyāñca ye janāḥ /",
  "GP12mkp1-93u:7007": "tathā phalgulukā ghorā guruhāśca kalāstathā // MarkP_58.36 //",
  "GP12mkp1-93u:7008": "ekekṣaṇā vājikeśā dīrghagrīvāḥ sacūlikāḥ /",
  "GP12mkp1-93u:7009": "aśvakeśāstathā pucche janāḥ kūrmasya saṃsthitāḥ // MarkP_58.37 //",
  "GP12mkp1-93u:7010": "aindraṃ mūlantathāṣāga nakṣatratrayameva ca /",
  "GP12mkp1-93u:7011": "māṇḍavyāścaṇḍakhārāśca aśvakālanatāstathā // MarkP_58.38 //",
  "GP12mkp1-93u:7012": "kunyatālaḍahāścaiva strībāhyā bālikrāstathā /",
  "GP12mkp1-93u:7013": "nṛsiṃhā veṇumatyāñca balāvasthāstathāpare // MarkP_58.39 //",
  "GP12mkp1-93u:7014": "dharmabaddhāstathālūkā urukarmasthitā janāḥ /",
  "GP12mkp1-93u:7015": "vāmapāde janāḥ pārśve sthitāḥ kūrmasya bhāgure // MarkP_58.40 //",
  "GP12mkp1-93u:7016": "āṣāḍhāśravaṇe caiva dhaniṣṭhā yatra saṃsthitā /",
  "GP12mkp1-93u:7017": "kailāso himavāṃścaiva dhanuṣmān vasumāṃstathā // MarkP_58.41 //",
  "GP12mkp1-93u:7018": "krauñcāḥ kuruvakāścaiva kṣudravīṇāśca ye janāḥ /",
  "GP12mkp1-93u:7019": "rasālayā sakaikeyā bhogaprasthāḥ sayāmunāḥ // MarkP_58.42 //",
  "GP12mkp1-93u:7020": "antardvopāstrigartāśca agnījyāḥ sārdanā janāḥ /",
  "GP12mkp1-93u:7021": "tathaivāśvamukhāḥ prāptāściviḍāḥ keśadhāriṇaḥ // MarkP_58.43 //",
  "GP12mkp1-93u:7022": "dāserakā vāṭadhānāḥ śavadhānāstathaiva ca /",
  "GP12mkp1-93u:7023": "puṣkalādhamakairātāstathā takṣaśilāśrayāḥ // MarkP_58.44 //",
  "GP12mkp1-93u:7024": "ambālā mālavā madrā veṇukāḥ savadantikāḥ /",
  "GP12mkp1-93u:7025": "piṅgalā mānakalahā hūṇāḥ kohalakāstathā // MarkP_58.45 //",
  "GP12mkp1-93u:7026": "māṇḍavyā bhūtiyuvakāḥ śātakā hematārakāḥ /",
  "GP12mkp1-93u:7027": "yaśomatyāḥ sagāndhārāḥ kharasāgararāśayaḥ // MarkP_58.46 //",
  "GP12mkp1-93u:7028": "yaudheyā dāsameyāśca rājanyāḥ śyāmakāstathā /",
  "GP12mkp1-93u:7029": "kṣemadhūrtāśca kūrmasya vāmakukṣimupāśritāḥ // MarkP_58.47 //",
  "GP12mkp1-93u:7030": "vāruṇañcātra nakṣatraṃ tatra prauṣṭhapadādvayam /",
  "GP12mkp1-93u:7031": "yena kinnararājyañca puśupālaṃ sakīcakam // MarkP_58.48 //",
  "GP12mkp1-93u:7032": "kāśmīrakaṃ tathā rāṣṭramabhisārajanastathā /",
  "GP12mkp1-93u:7033": "davadāstvaṅganāścaiva kulaṭā vanarāṣṭrakāḥ // MarkP_58.49 //",
  "GP12mkp1-93u:7034": "sairiṣṭhā brahmapurakāstathaiva vanavāhyakāḥ /",
  "GP12mkp1-93u:7035": "kirātakauśikā nandā janāḥ pahṇavalolanāḥ // MarkP_58.50 //",
  "GP12mkp1-93u:7036": "dārvādā marakāścaiva kuraṭāścānnadārakāḥ /",
  "GP12mkp1-93u:7037": "ekapādā khaśā ghoṣāḥ svargabhaumānavadyakāḥ // MarkP_58.51 //",
  "GP12mkp1-93u:7038": "tathā sayavanā hiṅgāścīraprāvaraṇāśca ye /",
  "GP12mkp1-93u:7039": "trinetrāḥ pauravāścaiva gandharvāśca dvijāttama // MarkP_58.52 //",
  "GP12mkp1-93u:7040": "pūrvottarantu kūrmasya padāmete samāśritāḥ /",
  "GP12mkp1-93u:7041": "revatyaścāśvidaivatyaṃ yāmyañcarkṣamiti trayam // MarkP_58.53 //",
  "GP12mkp1-93u:7042": "tatra pāde samākhyātaṃ pākāya munisattama /",
  "GP12mkp1-93u:7043": "deśeṣveteṣu caitāni nakṣatrāṇyapi vai dvija // MarkP_58.54 //",
  "GP12mkp1-93u:7044": "etatpīḍā amī deśāḥ pīḍyante ye kramoditāḥ /",
  "GP12mkp1-93u:7045": "yānti cābhyudayaṃ vipra ! grahaiḥ samyagavasthitaiḥ // MarkP_58.55 //",
  "GP12mkp1-93u:7046": "yasyarkṣasya patiryo vai grahastadbhāvito bhayam /",
  "GP12mkp1-93u:7047": "taddeśasya muniśreṣṭha ! tadutkarṣe śubhāgamaḥ // MarkP_58.56 //",
  "GP12mkp1-93u:7048": "pratyekaṃ deśasāmānyaṃ nakṣatragrahasambhavam /",
  "GP12mkp1-93u:7049": "bhayaṃ lokasya bhavati śobhanaṃ vā dvijottama // MarkP_58.57 //",
  "GP12mkp1-93u:7050": "svarkṣairaśobhanairjantoḥ sāmānyamiti bhītidam /",
  "GP12mkp1-93u:7051": "grahairbhavati pīḍotthamalpāyāsamaśobhanam // MarkP_58.58 //",
  "GP12mkp1-93u:7052": "tathaiva śobhanaḥ pāko duḥ sthitaiśca tathā grahaiḥ /",
  "GP12mkp1-93u:7053": "alpopakārāya nṛṇāṃ deśajñaiścātmano budhaiḥ // MarkP_58.59 //",
  "GP12mkp1-93u:7054": "dravye goṣṭhe 'tha bhṛtyeṣu suhṛtsu tanayeṣu vā /",
  "GP12mkp1-93u:7055": "bhāryāyāñca grahe dusthe bhayaṃ puṇyavatāṃ nṛṇām // MarkP_58.60 //",
  "GP12mkp1-93u:7056": "ātmanyathālpapuṇyānāṃ sarvatraivātipāpinām /",
  "GP12mkp1-93u:7057": "naikatrāpi hyapāpānāṃ bhayamasti kadācana // MarkP_58.61 //",
  "GP12mkp1-93u:7058": "digdeśajanasāmānyaṃ nṛpasāmānyamātmajam /",
  "GP12mkp1-93u:7059": "nakṣatragrahasāmānyaṃ naro bhuṅkte śubhāśubham // MarkP_58.62 //",
  "GP12mkp1-93u:7060": "parasparābhirakṣā ca grahādausthyena jāyate /",
  "GP12mkp1-93u:7061": "etebhya eva viprendra ! śubhahānistathāśubhaiḥ // MarkP_58.63 //",
  "GP12mkp1-93u:7062": "yadetat kūrmasaṃsthānaṃ nakṣatreṣu mayoditam /",
  "GP12mkp1-93u:7063": "etat tu deśasāmānyamaśubhaṃ śubhameva ca // MarkP_58.64 //",
  "GP12mkp1-93u:7064": "tasmādvijñāya deśarkṣaṃ grahapīḍāntathātmanaḥ /",
  "GP12mkp1-93u:7065": "kurvota śāntiṃ medhāvī lokavādāṃśca sattama // MarkP_58.65 //",
  "GP12mkp1-93u:7066": "ākāśāddevatānāñca daityādīnāñca daurhṛdāḥ /",
  "GP12mkp1-93u:7067": "pṛthvyāṃ patanti te loke lokavādā iti śrutāḥ // MarkP_58.66 //",
  "GP12mkp1-93u:7068": "tāṃ tathaiva budhaḥ kuryāt lokavādānna hāpayet /",
  "GP12mkp1-93u:7069": "teṣāntatkaraṇānnṝṇāṃ yukto duṣṭāgamakṣayaḥ // MarkP_58.67 //",
  "GP12mkp1-93u:7070": "śubhodayaṃ prahāniñca pāpānāṃ dvijasattama /",
  "GP12mkp1-93u:7071": "prajñāhāniṃ prakuryuste dravyādīnāñca kurvate // MarkP_58.68 //",
  "GP12mkp1-93u:7072": "tasmācchāntiparaḥ prājño lokavādaratastathā /",
  "GP12mkp1-93u:7073": "lokavādāṃśca śāntīśca grahapīḍāsu kārayet // MarkP_58.69 //",
  "GP12mkp1-93u:7074": "adrohānupavāsāṃśca śastaṃ caityādivandanam /",
  "GP12mkp1-93u:7075": "japaṃ homaṃ tathā dānaṃ strānaṃ krodhādivarjanam // MarkP_58.70 //",
  "GP12mkp1-93u:7076": "adrohaḥ sarvabhūteṣu maitrīṃ kuryācca paṇḍitaḥ /",
  "GP12mkp1-93u:7077": "varjayedasatīṃ vācamativādāṃstathaiva ca // MarkP_58.71 //",
  "GP12mkp1-93u:7078": "grahapūjāñca kurvota sarvapīḍāsu mānavaḥ /",
  "GP12mkp1-93u:7079": "evaṃ śāmyantyaśeṣāṇi ghorāṇi dvijasattama // MarkP_58.72 //",
  "GP12mkp1-93u:7080": "prayatānāṃ manuṣyāṇāṃ graharkṣotthānyaśeṣataḥ /",
  "GP12mkp1-93u:7081": "eṣa kūrmo mayā khyāto bhārate bhagavān vibhuḥ // MarkP_58.73 //",
  "GP12mkp1-93u:7082": "nārāyaṇo hyacintyātmā yatra sarvaṃ pratiṣṭhitam /",
  "GP12mkp1-93u:7083": "tatra devāḥ sthitāḥ sarve pratinakṣatrasaṃśrayāḥ // MarkP_58.74 //",
  "GP12mkp1-93u:7084": "tathā madhye hutavahaḥ pṛthvī somaśca vai dvija /",
  "GP12mkp1-93u:7085": "meṣādayastrayo madhye mukhe dvau mithunādikau // MarkP_58.75 //",
  "GP12mkp1-93u:7086": "prāgdakṣiṇe tathā pāde karkasiṃhau vyavasthitau /",
  "GP12mkp1-93u:7087": "siṃhakanyātulāścaiva kukṣau rāśaitrayaṃ sthitam // MarkP_58.76 //",
  "GP12mkp1-93u:7088": "tulātha vṛścikāścobhau pāde dakṣiṇapaścime /",
  "GP12mkp1-93u:7089": "pṛṣṭhe ca vṛścikenaiva saha dhanvī vyavasthitaḥ // MarkP_58.77 //",
  "GP12mkp1-93u:7090": "vāyavye cāsya vai pāde dhanurgrāhādikaṃ trayam /",
  "GP12mkp1-93u:7091": "kumbhamīnau tathaivāsya uttarāṃ kukṣimāśritau // MarkP_58.78 //",
  "GP12mkp1-93u:7092": "mīnameṣau dvijaśreṣṭha ! pāde pūrvottare sthitau /",
  "GP12mkp1-93u:7093": "kūrme deśāstatharkṣāṇi deśeṣveteṣu vai dvija // MarkP_58.79 //",
  "GP12mkp1-93u:7094": "rāśayaśca tatharkṣeṣu graharāśiṣvavasthitāḥ /",
  "GP12mkp1-93u:7095": "tasmād graharkṣapīḍāsu deśapīḍāṃ vinirdiśet // MarkP_58.80 //",
  "GP12mkp1-93u:7096": "tatra strātvā prakurvota dānahomādikaṃ vidhim /",
  "GP12mkp1-93u:7097": "sa eṣa vaiṣṇavaḥ pādo brahmā madhye grahasya yaḥ /",
  "GP12mkp1-93u:7098": "nārāyaṇākhyo 'cintyātmā kāraṇaṃ jagataḥ prabhuḥ // MarkP_58.81 //",
  "GP12mkp1-93u:7099": "iti śrīmārkaṇḍeyapurāṇe kūrmaniveśo nāmāṣṭapañcāśo 'dhyāyaḥ",
  "GP12mkp1-93u:7100": "_____________________________________________________________",
  "GP12mkp1-93u:7101": "ūnaṣaṣṭitamo 'dhyāyaḥ- 59",
  "GP12mkp1-93u:7102": "mārkaṇḍeya uvāca",
  "GP12mkp1-93u:7103": "evantu bhārataṃ varṣaṃ yathāvat kathitaṃ mune /",
  "GP12mkp1-93u:7104": "kṛtaṃ tretā dvāparañca tathāthiṣyaṃ catuṣṭayam // MarkP_59.1 //",
  "GP12mkp1-93u:7105": "atraivaitadyugānāntu cāturvarṇyo 'tra vai dvija /",
  "GP12mkp1-93u:7106": "catvāri trīṇi dve caiva tathaikañca śaracchatam // MarkP_59.2 //",
  "GP12mkp1-93u:7107": "jīvantyatra narā brahman ! kṛtatretādike kramāt /",
  "GP12mkp1-93u:7108": "devakūṭasya pūrvasya śailendrasya mahātmanaḥ // MarkP_59.3 //",
  "GP12mkp1-93u:7109": "pūrveṇa yat sthitaṃ varṣaṃ bhadrāśvaṃ tannibodha me /",
  "GP12mkp1-93u:7110": "śvetaparṇaśca nīlaśca śaivālaścācalottamaḥ // MarkP_59.4 //",
  "GP12mkp1-93u:7111": "kaurañjaḥ parṇaśālāgraḥ pañcaite tu kulācalāḥ /",
  "GP12mkp1-93u:7112": "teṣāṃ prasūtiranye ye bahavaḥ kṣudraparvatāḥ // MarkP_59.5 //",
  "GP12mkp1-93u:7113": "tairviśiṣṭā janapadā nānārūpāḥ sahasraśaḥ /",
  "GP12mkp1-93u:7114": "tataḥ kumudasaṃkāśāḥ śuddhasānusumaṅgalāḥ // MarkP_59.6 //",
  "GP12mkp1-93u:7115": "ityevamādayo 'nye 'pi śataśo 'tha sahasraśaḥ /",
  "GP12mkp1-93u:7116": "sītā śaṅkhāvatī bhadrā cakrāvartādikāstathā // MarkP_59.7 //",
  "GP12mkp1-93u:7117": "nadyo 'tha bahvyo vistīrṇāḥ śītatoyaughavāhikāḥ /",
  "GP12mkp1-93u:7118": "atra varṣe narāḥ śaṅkhaśuddhahemasamaprabhāḥ // MarkP_59.8 //",
  "GP12mkp1-93u:7119": "divyasaṅgaminaḥ puṇyā daśavarṣaśatāyuṣaḥ /",
  "GP12mkp1-93u:7120": "mandottamau na teṣu staḥ sarve te samadarśanāḥ // MarkP_59.9 //",
  "GP12mkp1-93u:7121": "titikṣādibhiraṣṭābhaiḥ prakṛtyā te guṇairyutāḥ /",
  "GP12mkp1-93u:7122": "tatrāpyaśvaśirā devaścaturbāhurjanārdanaḥ // MarkP_59.10 //",
  "GP12mkp1-93u:7123": "śirohṛdayomeḍhrāṅghrihastaiścākṣitrayānvitaḥ /",
  "GP12mkp1-93u:7124": "tasyāpyathaivaṃ viṣayā vijñeyā jagataḥ prabhoḥ // MarkP_59.11 //",
  "GP12mkp1-93u:7125": "ketumālamato varṣaṃ nibodha mama paścimam /",
  "GP12mkp1-93u:7126": "viśālaḥ kambalaḥ kṛṣṇo jayanto hariparvataḥ // MarkP_59.12 //",
  "GP12mkp1-93u:7127": "viśoko vardhamānaśca saptaite kulaparvatāḥ /",
  "GP12mkp1-93u:7128": "anye sahasraśaḥ śailā yeṣu lokagaṇaḥ sthitaḥ // MarkP_59.13 //",
  "GP12mkp1-93u:7129": "maulayaste mahākāyāḥ śākapotakambhakāḥ /",
  "GP12mkp1-93u:7130": "aṅgulapramukhāścāpi vasanti śataśo janāḥ // MarkP_59.14 //",
  "GP12mkp1-93u:7131": "ye pibanti mahānadyo vaṅkṣuṃ śyāmāṃ sakambalām /",
  "GP12mkp1-93u:7132": "amoghāṃ kāminīṃ śyāmāṃ tathaivānyāḥ sahasraśaḥ // MarkP_59.15 //",
  "GP12mkp1-93u:7133": "atrāpyāyuḥ samaṃ pūrvairatrāpi bhagavān hariḥ /",
  "GP12mkp1-93u:7134": "varāharūpī pādāsyahṛtpṛṣṭhapārśvatastathā // MarkP_59.16 //",
  "GP12mkp1-93u:7135": "trinakṣatrayute deśe nakṣatrāṇi śubhāni ca /",
  "GP12mkp1-93u:7136": "ityetat ketumālante kathitaṃ munisattama // MarkP_59.17 //",
  "GP12mkp1-93u:7137": "ataḥ paraṃ kurūn vakṣye nibodheha mamottarān /",
  "GP12mkp1-93u:7138": "tatra vṛkṣā madhuphalā nityapuṣpaphalopagāḥ // MarkP_59.18 //",
  "GP12mkp1-93u:7139": "vastrāṇi ca prasūyante phaleṣvābharaṇāni ca /",
  "GP12mkp1-93u:7140": "sarvakāmapradāste hi sarvakāmaphalapradāḥ // MarkP_59.19 //",
  "GP12mkp1-93u:7141": "bhūmirmaṇimayī vāyuḥ sugandhaḥ sarvadā sukhaḥ /",
  "GP12mkp1-93u:7142": "jāyante mānavāstatra devalokaparicyutāḥ // MarkP_59.20 //",
  "GP12mkp1-93u:7143": "mithunāni prasūyante samakālasthitāni vai /",
  "GP12mkp1-93u:7144": "anyonyamanuraktāni cakravākopamāni ca // MarkP_59.21 //",
  "GP12mkp1-93u:7145": "caturdaśasahasrāṇi teṣāṃ sārdhāni vai sthitiḥ /",
  "GP12mkp1-93u:7146": "candrakāntaśca śailendraḥ sūryakāntastathāparaḥ // MarkP_59.22 //",
  "GP12mkp1-93u:7147": "tasmin kulācalau varṣe tanmadhye ca mahānadī /",
  "GP12mkp1-93u:7148": "bhadrasomā prayātyurvyāṃ puṇyāmalajalaughinī // MarkP_59.23 //",
  "GP12mkp1-93u:7149": "sahasraśastathaivānyā nadyo varṣe 'pi cottare /",
  "GP12mkp1-93u:7150": "tathānyāḥ kṣīravāhinyo ghṛtavāhinya eva ca // MarkP_59.24 //",
  "GP12mkp1-93u:7151": "dadhno hradāstathā tatra tathānye cānuparvatāḥ /",
  "GP12mkp1-93u:7152": "amṛtāsvādakalpāni phalāni vividhāni ca // MarkP_59.25 //",
  "GP12mkp1-93u:7153": "vaneṣu teṣu varṣeṣu śataśo 'tha sahasraśaḥ /",
  "GP12mkp1-93u:7154": "tatrāpi bhagavān viṣṇuḥ prākśirā matsyarūpavān // MarkP_59.26 //",
  "GP12mkp1-93u:7155": "vibhakto navadhā vipra ! nakṣatrāṇāṃ trayaṃ trayam /",
  "GP12mkp1-93u:7156": "diśastathāpi navadhā vibhaktā munisattama // MarkP_59.27 //",
  "GP12mkp1-93u:7157": "candradvīpaḥ samudre ca bhadradvīpastathāparaḥ /",
  "GP12mkp1-93u:7158": "tatrāpi puṇyo vikhyātaḥ samudrāntarmahāmune // MarkP_59.28 //",
  "GP12mkp1-93u:7159": "ityetat kathitaṃ brahman ! kuruvarṣaṃ mayottaram /",
  "GP12mkp1-93u:7160": "śṛṇu kiṃpuruṣādīni varṣāṇi gadato mama // MarkP_59.29 //",
  "GP12mkp1-93u:7161": "iti śrīmārkaṇḍeyapurāṇeṭhauttarakurukathanaṃ' nāmaikonaṣaṣṭitamo 'dhyāyaḥ",
  "GP12mkp1-93u:7162": "_____________________________________________________________",
  "GP12mkp1-93u:7163": "ṣaṣṭitamo 'dhyāyaḥ- 60",
  "GP12mkp1-93u:7164": "mārkaṇḍeya uvāca",
  "GP12mkp1-93u:7165": "yattu kimpuruṣaṃ varṣaṃ tat pravakṣyāmyahaṃ dvija /",
  "GP12mkp1-93u:7166": "yatrāyurdaśasāhastraṃ puruṣāṇāṃ vapuṣmatām // MarkP_60.1 //",
  "GP12mkp1-93u:7167": "anāmayā hyaśokāśca narā yatra tathā striyaḥ /",
  "GP12mkp1-93u:7168": "plakṣaḥ ṣaṇḍaśca tatroktaḥ sumahānnandanopamaḥ // MarkP_60.2 //",
  "GP12mkp1-93u:7169": "tasya te vai phalarasaṃ pibantaḥ puruṣāḥ sadā /",
  "GP12mkp1-93u:7170": "sthirayauvananiṣpannāḥ striyaścotpalagandhikāḥ // MarkP_60.3 //",
  "GP12mkp1-93u:7171": "ataḥ paraṃ kiṃpuruṣāddharivarṣaṃ pracakṣyate /",
  "GP12mkp1-93u:7172": "mahārajatasaṅkāśā jāyante tatra mānavāḥ // MarkP_60.4 //",
  "GP12mkp1-93u:7173": "devalokacyutāḥ sarve devarūpāśca sarvaśaḥ /",
  "GP12mkp1-93u:7174": "harivarṣe narāḥ sarve pibantīkṣurasaṃ śubham // MarkP_60.5 //",
  "GP12mkp1-93u:7175": "na jarā bādhate tatra na jīryante ca karhicit /",
  "GP12mkp1-93u:7176": "tāvantameva te kālaṃ jīvantyatha nirāmayāḥ // MarkP_60.6 //",
  "GP12mkp1-93u:7177": "meruvarṣaṃ mayā proktaṃ madhyamaṃ yadilāvṛtam /",
  "GP12mkp1-93u:7178": "na tatra sūryastapati na te jīryanti mānavāḥ // MarkP_60.7 //",
  "GP12mkp1-93u:7179": "labhante nātmalābhañca raśmayaścandrasūryayoḥ /",
  "GP12mkp1-93u:7180": "nakṣatrāṇāṃ grahāṇāñca merostatra parā dyutiḥ // MarkP_60.8 //",
  "GP12mkp1-93u:7181": "padmaprabhāḥ padmagandhā jambūphalarasāśinaḥ /",
  "GP12mkp1-93u:7182": "padmapatrāyatākṣāstu jāyante tatra mānavāḥ // MarkP_60.9 //",
  "GP12mkp1-93u:7183": "varṣāṇāntu sahasrāṇi tatrāpyāyustrayodaśa /",
  "GP12mkp1-93u:7184": "sarāvākārasaṃstāro merumadhye ilāvṛte // MarkP_60.10 //",
  "GP12mkp1-93u:7185": "merustatra mahāśailastadākhyātamilāvṛtam /",
  "GP12mkp1-93u:7186": "ramyakaṃ varṣamasmācca kathayiṣye nibodha tat // MarkP_60.11 //",
  "GP12mkp1-93u:7187": "vṛkṣastatrāpi cottuṅgo nyagrodho haritacchadaḥ /",
  "GP12mkp1-93u:7188": "tasyāpi te phalarasaṃ pibanto vartayanti vai // MarkP_60.12 //",
  "GP12mkp1-93u:7189": "varṣāyutāyuṣastatra narāstatphalabhoginaḥ /",
  "GP12mkp1-93u:7190": "ratipradhānavimalā jarādaurgandhyavarjitāḥ // MarkP_60.13 //",
  "GP12mkp1-93u:7191": "tasmādathottaraṃ varṣaṃ nāmnā khyātaṃ hiraṇmayam /",
  "GP12mkp1-93u:7192": "hiraṇvatī nadī yatra prabhūtakamalojjvalā // MarkP_60.14 //",
  "GP12mkp1-93u:7193": "mahābalāḥ satejaskā jāyante tatra mānavāḥ /",
  "GP12mkp1-93u:7194": "mahākāyā mahāsattvā dhaninaḥ priyadarśanāḥ // MarkP_60.15 //",
  "GP12mkp1-93u:7195": "iti śrīmārkaṇḍeyapurāṇeṭhakiṃpuruṣādivarṣavarṇanam ' nāma ṣaṣṭitamo 'dhyāyaḥ",
  "GP12mkp1-93u:7196": "_____________________________________________________________",
  "GP12mkp1-93u:7197": "ekaṣaṣṭitamo 'dhyāyaḥ- 61",
  "GP12mkp1-93u:7198": "krauṣṭukiruvāca",
  "GP12mkp1-93u:7199": "kathitaṃ bhavatā samyag yat pṛṣṭo 'si mahāmune /",
  "GP12mkp1-93u:7200": "bhūsamudrādisaṃsthānaṃ pramāṇāni tathā grahāḥ // MarkP_61.1 //",
  "GP12mkp1-93u:7201": "teṣāñcaiva pramāṇañca nakṣatrāṇāñca saṃsthitiḥ /",
  "GP12mkp1-93u:7202": "bhūrādayastathā lokāḥ pātālānyakhilānyapi // MarkP_61.2 //",
  "GP12mkp1-93u:7203": "svāyambhuvaṃ tathā khyātaṃ mune ! manvantaraṃ mama /",
  "GP12mkp1-93u:7204": "tadantarāṇyahaṃ śrotumicche manvantarāṇi vai /",
  "GP12mkp1-93u:7205": "manvantarādhipān devānṛṣīṃstattanayānnṛpān // MarkP_61.3 //",
  "GP12mkp1-93u:7206": "mārkaṇḍeya uvāca",
  "GP12mkp1-93u:7207": "manvantaraṃ mayākhyātaṃ tava svāyambhuvaṃ ca yat /",
  "GP12mkp1-93u:7208": "svārociṣākhyamanyat tu śṛṇu tasmādanantaram // MarkP_61.4 //",
  "GP12mkp1-93u:7209": "kaścid dvijātipravaraḥ pure 'bhūdaruṇāspade /",
  "GP12mkp1-93u:7210": "varuṇāyāstaṭe vipro rūpeṇātyaśvināvapi // MarkP_61.5 //",
  "GP12mkp1-93u:7211": "mṛdusvabhāvaḥ sadvṛtto vedavedāṅgapāragaḥ /",
  "GP12mkp1-93u:7212": "sadātithipriyo rātrāvāgatānāṃ samāśrayaḥ // MarkP_61.6 //",
  "GP12mkp1-93u:7213": "tasya buddhiriyaṃ tvāsīdahaṃ paśye vasundharām /",
  "GP12mkp1-93u:7214": "atiramyavanodyānāṃ nānānagaraśobhitām // MarkP_61.7 //",
  "GP12mkp1-93u:7215": "athāgato/ñatithiḥ kaścit kadācittasya veśmani /",
  "GP12mkp1-93u:7216": "nānauṣadhiprabhāvajño mantravidyāviśāradaḥ // MarkP_61.8 //",
  "GP12mkp1-93u:7217": "abhyarthitastu tenāsau śraddhāpūtena cetasā /",
  "GP12mkp1-93u:7218": "tasyācakhyau sa deśāṃśca ramyāṇi nagarāṇi ca // MarkP_61.9 //",
  "GP12mkp1-93u:7219": "vanāni nadyaḥ śailāṃśca puṇyānyāyatanāni ca /",
  "GP12mkp1-93u:7220": "sa tato vismayāviṣṭaḥ prāha taṃ dvijasattamam // MarkP_61.10 //",
  "GP12mkp1-93u:7221": "anekadeśadarśitvenātiśramasamanvitaḥ /",
  "GP12mkp1-93u:7222": "tvaṃ nātivṛddho vayasā nātivṛttaśca yauvanāt /",
  "GP12mkp1-93u:7223": "kathamalpena kālena pṛthivīmaṭasi dvija // MarkP_61.11 //",
  "GP12mkp1-93u:7224": "brāhmaṇa uvāca",
  "GP12mkp1-93u:7225": "mantrauṣadhiprabhāveṇa viprāpratihatā gatiḥ /",
  "GP12mkp1-93u:7226": "yojanānāṃ sahasraṃ hi dinārdhena vrajāmyam // MarkP_61.12 //",
  "GP12mkp1-93u:7227": "mārkaṇḍeya uvāca",
  "GP12mkp1-93u:7228": "tataḥ sa viprastaṃ bhūyaḥ pratyuvācedamādarāt /",
  "GP12mkp1-93u:7229": "śraddhadhāno vacastasya brāhmaṇasya vipaścitaḥ // MarkP_61.13 //",
  "GP12mkp1-93u:7230": "mama prasādaṃ bhagavan ! kuru mantraprabhāvajam /",
  "GP12mkp1-93u:7231": "draṣṭumetāṃ mama mahīmatīvecchā pravartate // MarkP_61.14 //",
  "GP12mkp1-93u:7232": "prādāt sa brāhmaṇaścāsmai pādalepamudāradhīḥ /",
  "GP12mkp1-93u:7233": "abhimantrayāmāsa diśaṃ tenākhyātāñca yatnataḥ // MarkP_61.15 //",
  "GP12mkp1-93u:7234": "tenānuliptapādo 'tha sa dvijo dvijasattama /",
  "GP12mkp1-93u:7235": "himavantamagād draṣṭuṃ nānāprastravaṇānvitam // MarkP_61.16 //",
  "GP12mkp1-93u:7236": "sahasraṃ yojanānāṃ hi dinārdhena vrajāmi yat /",
  "GP12mkp1-93u:7237": "āyāsyāmīti sañcintya tadardhenāpareṇa hi // MarkP_61.17 //",
  "GP12mkp1-93u:7238": "samprāpto himavatpṛṣṭhaṃ nātiśrāntatanurdvija /",
  "GP12mkp1-93u:7239": "vicacāra tatastatra tuhinācalabhūtale // MarkP_61.18 //",
  "GP12mkp1-93u:7240": "pādākrāntena tasyātha tuhinena vilīyatā /",
  "GP12mkp1-93u:7241": "prakṣālitaḥ pādalepaḥ paramauṣadhisambhaḥ // MarkP_61.19 //",
  "GP12mkp1-93u:7242": "tato jaḍagatiḥ so 'tha itaścetaśca paryaṭan /",
  "GP12mkp1-93u:7243": "dadarśātimanojñāni sānūni himabhūbhṛtaḥ // MarkP_61.20 //",
  "GP12mkp1-93u:7244": "siddhagandharvajuṣṭāni kinnarābhiratāni ca /",
  "GP12mkp1-93u:7245": "krīḍāvihāraramyāṇi devādīnāmitastataḥ // MarkP_61.21 //",
  "GP12mkp1-93u:7246": "divyāpsarogaṇaśatairākīrṇānyavalokayan /",
  "GP12mkp1-93u:7247": "nātṛpyata dvijaśreṣṭhaḥ prodbhūtapulako mune // MarkP_61.22 //",
  "GP12mkp1-93u:7248": "kvacit prastravaṇād bhraṣṭajalapātamanoramam /",
  "GP12mkp1-93u:7249": "pranṛtyacchikhikekābhiranyataśca nināditam // MarkP_61.23 //",
  "GP12mkp1-93u:7250": "dātyūhakoyaṣṭikādyaiḥ kvaciccātimanoharaiḥ /",
  "GP12mkp1-93u:7251": "puṃskokilakalālāpaiḥ śrutihāribhiranvitam // MarkP_61.24 //",
  "GP12mkp1-93u:7252": "praphullatarugandhena vāsitānilavījitam /",
  "GP12mkp1-93u:7253": "mudā yuktaḥ sa dadṛśe himavantaṃ mahāgirim // MarkP_61.25 //",
  "GP12mkp1-93u:7254": "dṛṣṭvā caitaṃ dvijasuto himavantaṃ mahācalam /",
  "GP12mkp1-93u:7255": "śvo drakṣyāmīti saṃcintya matiñcakre gṛhaṃ prati // MarkP_61.26 //",
  "GP12mkp1-93u:7256": "vibhraṣṭapādalepo 'tha cireṇa jaḍitakramaḥ /",
  "GP12mkp1-93u:7257": "cintayāmāsa kimidaṃ mayājñānādanuṣṭhitam // MarkP_61.27 //",
  "GP12mkp1-93u:7258": "yadi pralepo naṣṭo me vilīno himavāriṇā /",
  "GP12mkp1-93u:7259": "śailo 'tidurgamaścāyaṃ dūrañcāhamihāgataḥ // MarkP_61.28 //",
  "GP12mkp1-93u:7260": "prayāsyāmi kriyāhānimagniśuśrūṣaṇādikam /",
  "GP12mkp1-93u:7261": "kathamatra kariṣyāmi saṅkaṭaṃ mahadāgatam // MarkP_61.29 //",
  "GP12mkp1-93u:7262": "idaṃ ramyamidaṃ ramyamityasmin varaparvate /",
  "GP12mkp1-93u:7263": "śaktadṛṣṭirahaṃ tṛptiṃ na yāsye 'bdaśatairapi // MarkP_61.30 //",
  "GP12mkp1-93u:7264": "kinnarāṇāṃ kalālāpāḥ samantācchrotrahāriṇaḥ /",
  "GP12mkp1-93u:7265": "praphullatarugandhāṃśca ghrāṇamatyantamṛcchati // MarkP_61.31 //",
  "GP12mkp1-93u:7266": "sukhasparśastathā vāyuḥ phalāni rasavanti ca /",
  "GP12mkp1-93u:7267": "haranti prasabhaṃ ceto manojñāni sarāṃsi ca // MarkP_61.32 //",
  "GP12mkp1-93u:7268": "evaṃ gate tu paśyeyaṃ yadi kañcit taponidhim /",
  "GP12mkp1-93u:7269": "sa mamopadiśenmārgaṃ gamanāya gṛhaṃ prati // MarkP_61.33 //",
  "GP12mkp1-93u:7270": "mārkaṇḍeya uvāca",
  "GP12mkp1-93u:7271": "sa evaṃ cintayan vipro babhrāma ca himācale /",
  "GP12mkp1-93u:7272": "bhraṣṭapādauṣadhibalo vaiklavaṃ paramaṃ gataḥ // MarkP_61.34 //",
  "GP12mkp1-93u:7273": "taṃ dadarśa bhramantañca muniśreṣṭhaṃ varūthinī /",
  "GP12mkp1-93u:7274": "varāpsarā mahābhāgā mauleyā rūpaśālinī // MarkP_61.35 //",
  "GP12mkp1-93u:7275": "tasmin dṛṣṭe tataḥ sābhūd dvijavarye varūthinī /",
  "GP12mkp1-93u:7276": "madanākṛṣṭahṛdayā sānurāgā hi tatkṣaṇāt // MarkP_61.36 //",
  "GP12mkp1-93u:7277": "cintayāmāsa ko nveṣa ramaṇīyatamākṛtiḥ /",
  "GP12mkp1-93u:7278": "saphalaṃ me bhavejjanma yadi māṃ nāvamanyate // MarkP_61.37 //",
  "GP12mkp1-93u:7279": "aho 'sya rūpamādhuryamaho 'sya lalitā gatiḥ /",
  "GP12mkp1-93u:7280": "aho gambhīratā dṛṣṭeḥ kuto 'sya sadṛśo bhuvi // MarkP_61.38 //",
  "GP12mkp1-93u:7281": "dṛṣṭā devāstathā daityāḥ siddhagandharvapannagāḥ /",
  "GP12mkp1-93u:7282": "kathameko 'pi nāstyasya tulyarūpo mahātmanaḥ // MarkP_61.39 //",
  "GP12mkp1-93u:7283": "yathāhamasminmayyeṣa sānurāgastathā yadi /",
  "GP12mkp1-93u:7284": "bhavedatra mayā kāryastatkṛtaḥ puṇyasañcayaḥ // MarkP_61.40 //",
  "GP12mkp1-93u:7285": "yadyeṣa mayi sustrigdhāṃ dṛṣṭimadya nipātayet /",
  "GP12mkp1-93u:7286": "kṛtapuṇyā na matto 'nyā trailokye vanitā tataḥ // MarkP_61.41 //",
  "GP12mkp1-93u:7287": "mārkaṇḍeya uvāca",
  "GP12mkp1-93u:7288": "evaṃ sañcintayantī sā divyayoṣit smarāturā /",
  "GP12mkp1-93u:7289": "ātmānaṃ darśayāmāsa kamanīyatarākṛtim // MarkP_61.42 //",
  "GP12mkp1-93u:7290": "tāntu dṛṣṭvā dvijasutaścārurūpāṃ varūthinīm /",
  "GP12mkp1-93u:7291": "sopacāraṃ samāgamya vākyametaduvāca ha // MarkP_61.43 //",
  "GP12mkp1-93u:7292": "kā tvaṃ kamalagarbhābhe kasya kiṃ vānutiṣṭhasi /",
  "GP12mkp1-93u:7293": "brāhmaṇo 'hamihāyāto nagarādaruṇāspadāt // MarkP_61.44 //",
  "GP12mkp1-93u:7294": "pādalepo 'tra me dhvasto vilīno himavāriṇā /",
  "GP12mkp1-93u:7295": "yasyānubhāvādatrāhamāgato madirekṣaṇe // MarkP_61.45 //",
  "GP12mkp1-93u:7296": "varūthinyuvāca",
  "GP12mkp1-93u:7297": "mauleyāhaṃ mahābhāgā nāmnā khyātā varūthinī /",
  "GP12mkp1-93u:7298": "vicarāmi sadaivātra ramaṇīye mahācale // MarkP_61.46 //",
  "GP12mkp1-93u:7299": "sāhaṃ tvaddarśanādvipra ! kāmavaktavyatāṅgatā /",
  "GP12mkp1-93u:7300": "praśādhi yanmayā kāryaṃ tvadadhīnāsmi sāmpratam // MarkP_61.47 //",
  "GP12mkp1-93u:7301": "brāhmaṇa uvāca",
  "GP12mkp1-93u:7302": "yenopāyena gaccheyaṃ nijagehaṃ śucismite /",
  "GP12mkp1-93u:7303": "tanmamācakṣva kalyāṇi hānirno 'khilakarmaṇām // MarkP_61.48 //",
  "GP12mkp1-93u:7304": "nityanaimittikānāntu mahāhānirdvijanmanaḥ /",
  "GP12mkp1-93u:7305": "bhavatyatastvaṃ he bhadre ! māmuddhara himālayāt // MarkP_61.49 //",
  "GP12mkp1-93u:7306": "praśasyate na pravāso brāhmaṇānāṃ kadācama /",
  "GP12mkp1-93u:7307": "aparāddhaṃ na me bhīru deśadarśanakautukam // MarkP_61.50 //",
  "GP12mkp1-93u:7308": "sato gṛhe dvijāgryasya niṣpattiḥ sarvakarmaṇām /",
  "GP12mkp1-93u:7309": "nityanaimittikānāñca hānirevaṃ pravāsinaḥ // MarkP_61.51 //",
  "GP12mkp1-93u:7310": "sā tvaṃ kiṃ bahunoktena tathā kuru yaśasvini /",
  "GP12mkp1-93u:7311": "yathā nāstaṃ geta sūrye paśyāmi nijamālayam // MarkP_61.52 //",
  "GP12mkp1-93u:7312": "varūthinyuvāca",
  "GP12mkp1-93u:7313": "maivaṃ brūhi mahābhāga ! mā bhūtsa divaso mama /",
  "GP12mkp1-93u:7314": "māṃ parityajya yatra tvaṃ nijagehamupaiṣyasi // MarkP_61.53 //",
  "GP12mkp1-93u:7315": "aho ramyataraḥ svargo na yato dvijanandana /",
  "GP12mkp1-93u:7316": "ato vayaṃ parityajya tiṣṭhāmo 'tra surālayam // MarkP_61.54 //",
  "GP12mkp1-93u:7317": "sa tvaṃ saha mayā kānta ! kānte 'tra tuhinācale /",
  "GP12mkp1-93u:7318": "ramamāṇo na martyānāṃ bāndhavānāṃ smariṣyasi // MarkP_61.55 //",
  "GP12mkp1-93u:7319": "strajo vastrāṇyalaṅkārān bhogabhojyānulepanam /",
  "GP12mkp1-93u:7320": "dāsyāmyatra tathāhante smareṇa vaśagā hṛtā // MarkP_61.56 //",
  "GP12mkp1-93u:7321": "vīṇāveṇusvanaṃ gītaṃ kinnarāṇāṃ manoramam /",
  "GP12mkp1-93u:7322": "aṅgāhlādakaro vāyuruṣṇānnamudakaṃ śuci // MarkP_61.57 //",
  "GP12mkp1-93u:7323": "manobhilaṣitā śayyā sugandhamanulepanam /",
  "GP12mkp1-93u:7324": "ihāsato mahābhāga gṛhe kinte nije 'dhikam // MarkP_61.58 //",
  "GP12mkp1-93u:7325": "ihāsato naiva jarā kadācitte bhaviṣyati /",
  "GP12mkp1-93u:7326": "tridaśānāmiyaṃ bhūmiryauvanopacayapradā // MarkP_61.59 //",
  "GP12mkp1-93u:7327": "ityuktvā sānurāgā sā sahasā kamalekṣaṇā /",
  "GP12mkp1-93u:7328": "āliliṅga prasīdeti vadantī kalamunmanāḥ // MarkP_61.60 //",
  "GP12mkp1-93u:7329": "brāhmaṇa uvāca",
  "GP12mkp1-93u:7330": "mā māṃ sprākṣīrvrajānyatra duṣṭe yaḥ sadṛśastava /",
  "GP12mkp1-93u:7331": "mayānyathā yācitā tvamanyathaivāpyupaiṣi mām // MarkP_61.61 //",
  "GP12mkp1-93u:7332": "sāyaṃ prātarhutaṃ havyaṃ lokān yacchati śāśvatān /",
  "GP12mkp1-93u:7333": "trailokyametadakhilaṃ mūḍhe ivye pratiṣṭhitam // MarkP_61.62 //",
  "GP12mkp1-93u:7334": "varūthinyuvāca",
  "GP12mkp1-93u:7335": "kiṃ te nāhaṃ priyā vipra ! ramaṇīyo na kiṃ giriḥ /",
  "GP12mkp1-93u:7336": "gandharvān kinnarādīṃśca tyaktvābhīṣṭo hi kastava // MarkP_61.63 //",
  "GP12mkp1-93u:7337": "nijamālayamapyasmādbhavān yāsyatyasaṃśayam /",
  "GP12mkp1-93u:7338": "svalpakālaṃ mayā sārdhaṃ bhuṅkṣava bhogān sudurlabhān // MarkP_61.64 //",
  "GP12mkp1-93u:7339": "brāhmaṇa uvāca",
  "GP12mkp1-93u:7340": "aṣṭāvātmaguṇā ye hi teṣāmādau dayā dvija /",
  "GP12mkp1-93u:7341": "tāṃ karoṣi kathaṃ na tvaṃ mayi saddharmapālaka // MarkP_61.66 //",
  "GP12mkp1-93u:7342": "tvadvimuktā na jīvāmi tathā prītimatī tvayi /",
  "GP12mkp1-93u:7343": "naitadvadāmyahaṃ mithyā prasīda kulanandana // MarkP_61.67 //",
  "GP12mkp1-93u:7344": "brāhmaṇa uvāca",
  "GP12mkp1-93u:7345": "yadi prītimatī satyaṃ nopacārādbravīṣi mām /",
  "GP12mkp1-93u:7346": "tadupāyaṃ samācakṣva yena yāmi svamālayam // MarkP_61.68 //",
  "GP12mkp1-93u:7347": "varūthinyuvāca",
  "GP12mkp1-93u:7348": "nijamālayamapyasmādbhavān yāsyatyasaṃśayam /",
  "GP12mkp1-93u:7349": "svalpakālaṃ mayā sārdhaṃ bhuṅkṣva bhogān sudurlabhān // MarkP_61.69 //",
  "GP12mkp1-93u:7350": "brāhmaṇa uvāca",
  "GP12mkp1-93u:7351": "na bhogārthāya viprāṇāṃ śasyate hi varūthinī /",
  "GP12mkp1-93u:7352": "iha kleśāya viprāṇāṃ ceṣṭā pretyāphalapradā // MarkP_61.70 //",
  "GP12mkp1-93u:7353": "varūthinyuvāca",
  "GP12mkp1-93u:7354": "santrāṇaṃ mriyamāṇāyā mama kṛtvā paratra te /",
  "GP12mkp1-93u:7355": "puṇyasyaiva phalaṃ bhāvi bhogāścānyatra janmani // MarkP_61.71 //",
  "GP12mkp1-93u:7356": "evaṃ ca dvayamapyatra tavopacayakāraṇam /",
  "GP12mkp1-93u:7357": "pratyākhyānādahaṃ mṛtyuṃ tvañca pāpamavāpsyasi // MarkP_61.72 //",
  "GP12mkp1-93u:7358": "brāhmaṇa uvāca",
  "GP12mkp1-93u:7359": "parastriyaṃ nābhilaṣedityucurguravo mama /",
  "GP12mkp1-93u:7360": "tena tvāṃ nābhivāñchāmi kāmaṃ vilapa śuṣya vā // MarkP_61.73 //",
  "GP12mkp1-93u:7361": "mārkaṇḍeya uvāca",
  "GP12mkp1-93u:7362": "ityuktvā sa mahābhāgaḥ spṛṣṭvāpaḥ prayataḥ śuciḥ /",
  "GP12mkp1-93u:7363": "prāhedaṃ praṇipatyāgniṃ gārhapatyamupāṃśunā // MarkP_61.74 //",
  "GP12mkp1-93u:7364": "bhagavan ! gārhapatyāgne yonistvaṃ sarvakarmaṇām /",
  "GP12mkp1-93u:7365": "tvatta āhavanīyo 'gnirdakṣiṇāgniśca nānyataḥ // MarkP_61.75 //",
  "GP12mkp1-93u:7366": "yuṣmadāpyāyanād devā vṛṣṭiśasyādihetavaḥ /",
  "GP12mkp1-93u:7367": "bhavanti śasyādakhilaṃ jagadbhavati nānyataḥ // MarkP_61.76 //",
  "GP12mkp1-93u:7368": "evaṃ tvatto bhavatyetadyena satyena vai jagat /",
  "GP12mkp1-93u:7369": "tathāhamadya svaṃ gehaṃ paśyeyaṃ sati bhāskare // MarkP_61.77 //",
  "GP12mkp1-93u:7370": "yathā vai vaidikaṃ karma svakāle nojjhitaṃ mayā /",
  "GP12mkp1-93u:7371": "tena satyena paśyeyaṃ gṛhastho 'dya divākaram // MarkP_61.78 //",
  "GP12mkp1-93u:7372": "yathā ca na paradravye paradāre ca me matiḥ /",
  "GP12mkp1-93u:7373": "kadācit sābhilāṣābhūttathaitat siddhimetu me // MarkP_61.79 //",
  "GP12mkp1-93u:7374": "iti śrīmārkaṇḍeyapurāṇeṭhabrāhmaṇavākyam' nāmaikaṣaṣṭitamo 'dhyāyaḥ",
  "GP12mkp1-93u:7375": "_____________________________________________________________",
  "GP12mkp1-93u:7376": "dviṣaṣṭitamo 'dhyāyaḥ- 62",
  "GP12mkp1-93u:7377": "mārkaṇḍeya uvāca",
  "GP12mkp1-93u:7378": "evantu vadatastasya dvijaputrasya pāvakaḥ /",
  "GP12mkp1-93u:7379": "gārhapatyaḥ śarīre tu sannidhānamathākarot // MarkP_62.1 //",
  "GP12mkp1-93u:7380": "tena cādhiṣṭhitaḥ so 'tha prabhāmaṇḍalamadhyagaḥ /",
  "GP12mkp1-93u:7381": "vyadīpayata taṃ deśaṃ mūrtimāniva havyavāṭ // MarkP_62.2 //",
  "GP12mkp1-93u:7382": "tasyāstu sutarāṃ tatra tādṛgrūpe dvijanmani /",
  "GP12mkp1-93u:7383": "anurāgo 'bhavadvipraṃ paśyantyā devayoṣitaḥ // MarkP_62.3 //",
  "GP12mkp1-93u:7384": "tataḥ so 'dhiṣṭhitastena havyavāhena tatkṣaṇāt /",
  "GP12mkp1-93u:7385": "yathāpūrvaṃ tathā gantuṃ pravṛtto dvijanandanaḥ // MarkP_62.4 //",
  "GP12mkp1-93u:7386": "jagāma ca tvarāyuktastayā devyā nirīkṣitaḥ /",
  "GP12mkp1-93u:7387": "ādṛṣṭipātāttanvaṅgyā niśvāsotkampikandharam // MarkP_62.5 //",
  "GP12mkp1-93u:7388": "tataḥ kṣaṇenaiva tadā nijagehamavāpya saḥ /",
  "GP12mkp1-93u:7389": "yathāproktaṃ dvijaśreṣṭhaścakāra sakalāḥ kriyāḥ // MarkP_62.6 //",
  "GP12mkp1-93u:7390": "atha sā cārusarvāṅgī tatrāsaktātmamānasā /",
  "GP12mkp1-93u:7391": "niśvāsaparamā ninye dinaśeṣaṃ tathā niśām // MarkP_62.7 //",
  "GP12mkp1-93u:7392": "niśvasantyanavadyāṅgī hāheti rudatī muhuḥ /",
  "GP12mkp1-93u:7393": "mandabhāgyeti cātmānaṃ nininda madirekṣaṇā // MarkP_62.8 //",
  "GP12mkp1-93u:7394": "na vihāre na cāhāre ramaṇīye na vā vane /",
  "GP12mkp1-93u:7395": "na kandareṣu ramyeṣu sā babandha tadā ratim // MarkP_62.9 //",
  "GP12mkp1-93u:7396": "cakāra ramamāṇe ca cakravākayuge spṛhām /",
  "GP12mkp1-93u:7397": "muktā tena varārohā nininda nijayauvanam // MarkP_62.10 //",
  "GP12mkp1-93u:7398": "kvāgatāhamimaṃ śailaṃ duṣṭadaivabalātkṛtā /",
  "GP12mkp1-93u:7399": "kva ca prāptaḥ sa me dṛṣṭergocaraṃ tādṛśo naraḥ // MarkP_62.11 //",
  "GP12mkp1-93u:7400": "yadyadya sa mahābhāgo na me saṅgamupaiṣyati /",
  "GP12mkp1-93u:7401": "tatkāmāgniravaśyaṃ māṃ kṣapayiṣyati duḥ sahaḥ // MarkP_62.12 //",
  "GP12mkp1-93u:7402": "ramaṇīyamabhūdyattatpuṃskokilanināditam /",
  "GP12mkp1-93u:7403": "tena hīnantadevaitaddahatīvādya māmalam // MarkP_62.13 //",
  "GP12mkp1-93u:7404": "mārkaṇḍeya uvāca",
  "GP12mkp1-93u:7405": "itthaṃ sā madanāviṣṭā jagāma munisattama /",
  "GP12mkp1-93u:7406": "vavṛdhe ca tadā rāgastasyāstasmin pratikṣaṇam // MarkP_62.14 //",
  "GP12mkp1-93u:7407": "kalirnāmnā tu gandharvaḥ sānurāgo nirākṛtaḥ /",
  "GP12mkp1-93u:7408": "tayā pūrvamabhūtso 'tha tadavasthāṃ dadarśa tām // MarkP_62.15 //",
  "GP12mkp1-93u:7409": "sa cintayāmāsa tadā kiṃ nveṣā gajagāminī /",
  "GP12mkp1-93u:7410": "niśvāsapavanamlānā girāvatra varūthinī // MarkP_62.16 //",
  "GP12mkp1-93u:7411": "muniśāpakṣatā kiṃnu kenacit kiṃ vimānitā /",
  "GP12mkp1-93u:7412": "vāṣpavāripariklinnamiyandhatte yato mukham // MarkP_62.17 //",
  "GP12mkp1-93u:7413": "tataḥ sa dadhyau suciraṃ tamarthaṃ kautukāt kaliḥ /",
  "GP12mkp1-93u:7414": "jñātavāṃśca prabhāveṇa samādheḥ sa yathātatham // MarkP_62.18 //",
  "GP12mkp1-93u:7415": "punaḥ sa cintayāmāsa tadvijñāya muneḥ kaliḥ /",
  "GP12mkp1-93u:7416": "mamopapāditaṃ sādhu bhāgyairetatpurākṛtaiḥ // MarkP_62.19 //",
  "GP12mkp1-93u:7417": "mayaiṣā sānurāgeṇa bahuśaḥ prārthitā satī /",
  "GP12mkp1-93u:7418": "nirākṛtavatī seyamadya prāpyā bhaviṣyati // MarkP_62.20 //",
  "GP12mkp1-93u:7419": "mānuṣe sānurāgeyaṃ tatra tadrūpadhāriṇi /",
  "GP12mkp1-93u:7420": "raṃsyate mayyasandigdhaṃ kiṃ kālena karomi tat // MarkP_62.21 //",
  "GP12mkp1-93u:7421": "mārkaṇḍeya uvāca",
  "GP12mkp1-93u:7422": "ātmaprabhāveṇa tatastasya rūpaṃ dvijanmanaḥ /",
  "GP12mkp1-93u:7423": "kṛtvā cacāra yatrāste niṣaṇṇā sā varūthinī // MarkP_62.22 //",
  "GP12mkp1-93u:7424": "sā taṃ dṛṣṭvā varārohā kiñcidutphullalocanā /",
  "GP12mkp1-93u:7425": "sametya prāha tanvaṅgī prasīdeti punaḥ punaḥ // MarkP_62.23 //",
  "GP12mkp1-93u:7426": "tvayā tyaktā na sandehaḥ parityakṣyāmi jīvitam /",
  "GP12mkp1-93u:7427": "tatrādharmaḥ kaṣṭataraḥ kriyālopo bhaviṣyati // MarkP_62.24 //",
  "GP12mkp1-93u:7428": "mayā sametya ramye 'smin mahākandarakandare /",
  "GP12mkp1-93u:7429": "matparitrāṇajaṃ dharmamavaśyaṃ pratipatsyase // MarkP_62.25 //",
  "GP12mkp1-93u:7430": "āyuṣaḥ sāvaśeṣaṃ me nṛnamasti mahāmate /",
  "GP12mkp1-93u:7431": "nivṛttastena nūnaṃ tvaṃ hṛdayāhlādakārakaḥ // MarkP_62.26 //",
  "GP12mkp1-93u:7432": "kaliruvāca",
  "GP12mkp1-93u:7433": "kiṃ karomi kriyāhānirbhavatyatra sato mama /",
  "GP12mkp1-93u:7434": "tvamapyevaṃvidhaṃ vākyaṃ bravīṣi tanumadhyame // MarkP_62.27 //",
  "GP12mkp1-93u:7435": "tadahaṃ saṅkaṭaṃ prāpto yadbravīmi karoṣi tat /",
  "GP12mkp1-93u:7436": "yadi syāt saṅgamo me 'dya bhavatyā saha nānyathā // MarkP_62.28 //",
  "GP12mkp1-93u:7437": "varūthinī uvāca",
  "GP12mkp1-93u:7438": "prasīda yadbravīṣi tvaṃ tatkaromi na te mṛṣā /",
  "GP12mkp1-93u:7439": "bravīmyetadanāśaṅkaṃ yatte kāryaṃ mayādhunā // MarkP_62.29 //",
  "GP12mkp1-93u:7440": "kaliruvāca",
  "GP12mkp1-93u:7441": "nādya saṃbhogasamaye draṣṭavyo 'haṃ tvayā vane /",
  "GP12mkp1-93u:7442": "nimīlitākṣyāḥ saṃsargastava subhru mayā saha // MarkP_62.30 //",
  "GP12mkp1-93u:7443": "varūthinyuvāca",
  "GP12mkp1-93u:7444": "evaṃ bhavatu bhadrante yathecchasi tathāstu tat /",
  "GP12mkp1-93u:7445": "mayā sarvaprakāraṃ hi vaśe stheyaṃ tavādhunā // MarkP_62.31 //",
  "GP12mkp1-93u:7446": "iti śrīmārkaṇḍeyapurāṇe svārociṣe manvantare dviṣaṣṭitamo 'dhyāyaḥ /",
  "GP12mkp1-93u:7447": "_____________________________________________________________",
  "GP12mkp1-93u:7448": "triṣaṣṭitamo 'dhyāyaḥ- 63",
  "GP12mkp1-93u:7449": "mārkaṇḍeya uvāca",
  "GP12mkp1-93u:7450": "tataḥ saha tathā so 'tha rarāma girisānuṣu /",
  "GP12mkp1-93u:7451": "phullakānanahṛdyeṣu manojñeṣu saraḥ su ca // MarkP_63.1 //",
  "GP12mkp1-93u:7452": "kandareṣu ca ramyeṣu nimnagāpulineṣu ca /",
  "GP12mkp1-93u:7453": "manojñeṣu tathānyeṣu deśeṣu mudito dvija // MarkP_63.2 //",
  "GP12mkp1-93u:7454": "vahninādhiṣṭhitasyāsīd yadrūpantasya tejasā /",
  "GP12mkp1-93u:7455": "acintayadbhogakāle nimīlitavilocanā // MarkP_63.3 //",
  "GP12mkp1-93u:7456": "tataḥ kālena sā garbhamavāpa munisattama /",
  "GP12mkp1-93u:7457": "gandharvavīryato rūpacintanācca dvijanmanaḥ // MarkP_63.4 //",
  "GP12mkp1-93u:7458": "tāṃ garbhadhāriṇīṃ so 'tha sāntvayitvā varūthinīm /",
  "GP12mkp1-93u:7459": "viprarūpadharo yātastayā prītyā visarjitaḥ // MarkP_63.5 //",
  "GP12mkp1-93u:7460": "jajñe sa bālo dyutimāna jvalanniva vibhāvasuḥ /",
  "GP12mkp1-93u:7461": "svarocibhairyathā sūryo bhāsayan sakalā diśaḥ // MarkP_63.6 //",
  "GP12mkp1-93u:7462": "svarocibhiryato bhāti bhāsvāniva sa bālakaḥ /",
  "GP12mkp1-93u:7463": "tataḥ svarocirityevaṃ nāmnā khyāto babhūta saḥ // MarkP_63.7 //",
  "GP12mkp1-93u:7464": "vavṛdhe ca mahābhāgo vayasānudinantathā /",
  "GP12mkp1-93u:7465": "guṇaughaiśca yathā bālaḥ kalābhiḥ śaśalāñchanaḥ // MarkP_63.8 //",
  "GP12mkp1-93u:7466": "sa jagrāha dhanurvedaṃ vedāṃścaiva yathākramam /",
  "GP12mkp1-93u:7467": "vidyāścaiva mahābhāgastadā yauvanagocaraḥ // MarkP_63.9 //",
  "GP12mkp1-93u:7468": "mandarādrau kadācit sa vicaraṃścāruceṣṭitaḥ /",
  "GP12mkp1-93u:7469": "dadarśaikāṃ tadā kanyāṃ giriprasthe bhayāturām // MarkP_63.10 //",
  "GP12mkp1-93u:7470": "trāyasveti nirīkṣyainaṃ sā tadā vākyamabravīt /",
  "GP12mkp1-93u:7471": "mā bhaiṣīriti sa prāha bhayaviplutalocanām // MarkP_63.11 //",
  "GP12mkp1-93u:7472": "kimetaditi tenokte vīravākye mahātmanā /",
  "GP12mkp1-93u:7473": "tataḥ sā kathayāmāsa śvāsākṣepaplutākṣaram // MarkP_63.12 //",
  "GP12mkp1-93u:7474": "kanyovāca",
  "GP12mkp1-93u:7475": "ahamindīvarākhyasya sutā vidyādharasya vai /",
  "GP12mkp1-93u:7476": "nāmnā manoramā jātā sutāyāṃ marudhanvanaḥ // MarkP_63.13 //",
  "GP12mkp1-93u:7477": "mandāravidyādharajā sakhī mama vibhāvarī /",
  "GP12mkp1-93u:7478": "kalāvatī cāpyaparā sutā pārasya vai muneḥ // MarkP_63.14 //",
  "GP12mkp1-93u:7479": "tābhyāṃ saha mayā yātaṃ kailāsataṭamuttamam /",
  "GP12mkp1-93u:7480": "tatra dṛṣṭo muniḥ kaścittapasātikṛśākṛtiḥ // MarkP_63.15 //",
  "GP12mkp1-93u:7481": "kṣutkṣāmakaṇṭho nistejā dūrapātākṣitārakaḥ /",
  "GP12mkp1-93u:7482": "mayāvahasitaḥ kruddhaḥ sa tadā māṃ śaśāpa ha // MarkP_63.16 //",
  "GP12mkp1-93u:7483": "kṣāmakṣāmasvaraḥ kiñcitkalpitādharapallavaḥ /",
  "GP12mkp1-93u:7484": "tvayāvahasito yasmādanārye duṣṭatāpasi // MarkP_63.17 //",
  "GP12mkp1-93u:7485": "tasmāt tvāmacireṇaiva rākṣaso 'bhibhaviṣyasi /",
  "GP12mkp1-93u:7486": "datte śāpe matsakhībhyāṃ sa tu nirbhatsito muniḥ // MarkP_63.18 //",
  "GP12mkp1-93u:7487": "dhik te brāhmaṇyamakṣāntyā hṛtante nikhilantapaḥ /",
  "GP12mkp1-93u:7488": "amarṣaṇairdharṣito 'si tapasā nātikarṣitaḥ // MarkP_63.19 //",
  "GP12mkp1-93u:7489": "kṣāntyāspadaṃ vai brāhmaṇyaṃ krodhasaṃyamanantapaḥ /",
  "GP12mkp1-93u:7490": "etacchrutvā dadau śāpaṃ tayorapyamitadyutiḥ // MarkP_63.20 //",
  "GP12mkp1-93u:7491": "ekasyāḥ kuṣṭhamaṅgeṣu bhāvyanyasyāstathā kṣayaḥ /",
  "GP12mkp1-93u:7492": "tayostathaiva tajjātaṃ yathoktaṃ tena tatkṣaṇāt // MarkP_63.21 //",
  "GP12mkp1-93u:7493": "mamāpyevaṃ mahadrakṣaḥ samupaiti padānugam /",
  "GP12mkp1-93u:7494": "na śṛṇoṣi mahānādaṃ tasyādūre 'pi garjataḥ // MarkP_63.22 //",
  "GP12mkp1-93u:7495": "tṛtīyamadya divasaṃ yanme pṛṣṭhanna muñcati /",
  "GP12mkp1-93u:7496": "astragrāmasya sarvasya hṛdajñāhamadya te // MarkP_63.23 //",
  "GP12mkp1-93u:7497": "te prayacchāmi māṃ rakṣa rakṣaso 'smānmahāmate /",
  "GP12mkp1-93u:7498": "prādāt svāyambhuvasyādau svayaṃ rudraḥ pinākadhṛk // MarkP_63.24 //",
  "GP12mkp1-93u:7499": "svāyambhuvo vasiṣṭhāya siddhavaryāya dattavān /",
  "GP12mkp1-93u:7500": "tenāpi dattaṃ manmātuḥ pitre citrāyudhāya vai // MarkP_63.25 //",
  "GP12mkp1-93u:7501": "prādādaudvāhikaṃ so 'pi matpitre śvaśuraḥ svayam /",
  "GP12mkp1-93u:7502": "mayāpi śikṣitaṃ vīra ! sakāśād bālayā pituḥ // MarkP_63.26 //",
  "GP12mkp1-93u:7503": "hṛdayaṃ sakalāstrāṇāmaśeṣaripunāśanam /",
  "GP12mkp1-93u:7504": "tadidaṃ gṛhyatāṃ śīghramaśeṣāstraparāyaṇam // MarkP_63.27 //",
  "GP12mkp1-93u:7505": "tato jahi durātmānamenaṃ rākṣasamāgatam // MarkP_63.28 //",
  "GP12mkp1-93u:7506": "mārkaṇḍeya uvāca",
  "GP12mkp1-93u:7507": "tathaityukte tatastena vāryupaspṛśya tasya tat /",
  "GP12mkp1-93u:7508": "astrāṇāṃ hṛdayaṃ prādāt sarahasyanivartanam // MarkP_63.29 //",
  "GP12mkp1-93u:7509": "etasminnantare rakṣastattadā bhīṣaṇākṛti /",
  "GP12mkp1-93u:7510": "nardamānaṃ mahānādamājagāma tvarānvitam // MarkP_63.30 //",
  "GP12mkp1-93u:7511": "mayābhibhūtā kiṃ trāṇamupaiṣi drutamehi me /",
  "GP12mkp1-93u:7512": "bhakṣāmi kiñcireṇeti bruvāṇaṃ taṃ dadarśa saḥ // MarkP_63.31 //",
  "GP12mkp1-93u:7513": "svarociścintayāmāsa dṛṣṭvā taṃ samupāgatam /",
  "GP12mkp1-93u:7514": "gṛhṇātveṣa vacaḥ satyaṃ tasyāstviti mahāmuneḥ // MarkP_63.32 //",
  "GP12mkp1-93u:7515": "jagrāha samupetyaināṃ tvarayā so 'pi rākṣasaḥ /",
  "GP12mkp1-93u:7516": "trāhi trāhīti karuṇaṃ vilapantīṃ sumadhyamām // MarkP_63.33 //",
  "GP12mkp1-93u:7517": "tataḥ svarociḥ saṃkruddhaścaṇḍāstramatibhairavam /",
  "GP12mkp1-93u:7518": "dṛṣṭyāṃ niveśya tadrakṣo dadarśānimiṣekṣaṇaḥ // MarkP_63.34 //",
  "GP12mkp1-93u:7519": "tadābhibhūtaḥ sa tadā tāmutsṛjya niśācaraḥ /",
  "GP12mkp1-93u:7520": "prasīda śāmyatāmastraṃ śrūyatāñcetyabhāṣata // MarkP_63.35 //",
  "GP12mkp1-93u:7521": "mokṣitoṣa'haṃ tvayā śāpādatighorānmahādyute /",
  "GP12mkp1-93u:7522": "pradattādatitīvreṇa brahmamitreṇa dhīmatā // MarkP_63.36 //",
  "GP12mkp1-93u:7523": "upakārī na me tvatto mahābhāgādhiko 'paraḥ /",
  "GP12mkp1-93u:7524": "yenāhaṃ sumahākaṣṭānmahāśāpādvimokṣitaḥ // MarkP_63.37 //",
  "GP12mkp1-93u:7525": "svarociruvāca",
  "GP12mkp1-93u:7526": "brahmamitreṇa muninā kinnimittaṃ mahātmanā /",
  "GP12mkp1-93u:7527": "śaptastvaṃ kīdṛśaścaiva śāpo datto 'bhavat purā // MarkP_63.38 //",
  "GP12mkp1-93u:7528": "rākṣasā uvāca",
  "GP12mkp1-93u:7529": "brahmamitro 'ṣṭadhā bhinnamāyurvedamadhītavān /",
  "GP12mkp1-93u:7530": "trayodaśādhikārañca pragṛhyātharvaṇo dvijaḥ // MarkP_63.39 //",
  "GP12mkp1-93u:7531": "ahañcendīvarākhyeti khyāto 'syā janako 'bhavam /",
  "GP12mkp1-93u:7532": "vidyādharapateḥ putro nalanābhasya khaṅginaḥ // MarkP_63.40 //",
  "GP12mkp1-93u:7533": "mayā ca yācitaḥ purvaṃ brahmamitro 'bhavanmuniḥ /",
  "GP12mkp1-93u:7534": "āyurvedamaśeṣaṃ me bhagavan ! dātumarhasi // MarkP_63.41 //",
  "GP12mkp1-93u:7535": "yadā tu bahuśo vīra ! praśrayāvanatasya me /",
  "GP12mkp1-93u:7536": "na prādādyācito vidyāmāyurvedātmikāṃ mama // MarkP_63.42 //",
  "GP12mkp1-93u:7537": "śiṣyebhyo dadatastasya mayāntardhānagena hi /",
  "GP12mkp1-93u:7538": "āyurvedātmikā vidyā gṛhītābhūttadānagha // MarkP_63.43 //",
  "GP12mkp1-93u:7539": "gṛhītāyāntu vidyāyāṃ māsairaṣṭābhirantarāt /",
  "GP12mkp1-93u:7540": "mamātiharṣādabhavaddhāso 'tīva punaḥ punaḥ // MarkP_63.44 //",
  "GP12mkp1-93u:7541": "pratyabhijñāya māṃ hāsānmuniḥ kopasamanvitaḥ /",
  "GP12mkp1-93u:7542": "vikampikandharaḥ prāha māmidaṃ paruṣākṣaram // MarkP_63.45 //",
  "GP12mkp1-93u:7543": "rākṣasenaiva yasmānme tvayādṛśyena durmate /",
  "GP12mkp1-93u:7544": "hṛtā vidyāvahāsaśca māmavajñāya vai kṛtaḥ // MarkP_63.46 //",
  "GP12mkp1-93u:7545": "tasmāttvaṃ rākṣasaḥ pāpa ! macchāpena nirākṛtaḥ /",
  "GP12mkp1-93u:7546": "bhaviṣyasi na sandehaḥ saptarātreṇa dāruṇaḥ // MarkP_63.47 //",
  "GP12mkp1-93u:7547": "ityukte praṇipātādyairupacāraiḥ prasāditaḥ /",
  "GP12mkp1-93u:7548": "sa māmāha punarviprastatkṣaṇānmṛdumānasaḥ // MarkP_63.48 //",
  "GP12mkp1-93u:7549": "yanmayoktamavaśyantadbhāvi gandharva ! nānyathā /",
  "GP12mkp1-93u:7550": "kintu tvaṃ rākṣaso bhūtvā punaḥ svaṃ prāpsyase vapuḥ // MarkP_63.49 //",
  "GP12mkp1-93u:7551": "naṣṭasmṛtiryadā kruddhaḥ svamapatyañcikhādiṣuḥ /",
  "GP12mkp1-93u:7552": "niśācaratvaṃ gantāsi tadastrānalatāpitaḥ // MarkP_63.50 //",
  "GP12mkp1-93u:7553": "punaḥ saṃjñāmavāpya svāmavāpsyasi nijaṃ vapuḥ /",
  "GP12mkp1-93u:7554": "tathaiva svamadhiṣṭhānaṃ loke gandharvasaṃjñite // MarkP_63.51 //",
  "GP12mkp1-93u:7555": "so 'haṃ tvayā mahābhāga ! mokṣito 'smānmahābhayāt /",
  "GP12mkp1-93u:7556": "niśācaratvād yadvīra ! tena me prārthanāṃ kuru // MarkP_63.52 //",
  "GP12mkp1-93u:7557": "imānte tanayāṃ bhāryāṃ prayacchāmi pratīccha tām /",
  "GP12mkp1-93u:7558": "āyurvedaśca sakalastvaṣṭāṅgo yo mayā tataḥ /",
  "GP12mkp1-93u:7559": "muneḥ sakāśāt saṃprāptastaṃ gṛhṇīṣva mahāmate // MarkP_63.53 //",
  "GP12mkp1-93u:7560": "mārkaṇḍeya uvāca",
  "GP12mkp1-93u:7561": "ityuktvā pradadau vidyāṃ sa ca divyāmbarojjavalaḥ /",
  "GP12mkp1-93u:7562": "stragbhūṣaṇadharo divyaṃ purāṇaṃ vapurāsthitaḥ // MarkP_63.54 //",
  "GP12mkp1-93u:7563": "dattvā vidyāṃ tataḥ kanyāṃ sa dātumupacakrame /",
  "GP12mkp1-93u:7564": "tamāha sā tadā kanyā janitāraṃ svarūpiṇam // MarkP_63.55 //",
  "GP12mkp1-93u:7565": "anurāgo mamāpyatra tātātīva mahātmani /",
  "GP12mkp1-93u:7566": "darśanādeva saṃjāto viśeṣeṇopakāriṇi // MarkP_63.56 //",
  "GP12mkp1-93u:7567": "kintveṣā me sakhī sā ca matkṛte duḥ khapīḍite /",
  "GP12mkp1-93u:7568": "ato nābhilaṣe bhogān bhoktumetena vai samam // MarkP_63.57 //",
  "GP12mkp1-93u:7569": "puruṣairapi no śakyā kartumitthaṃ nṛśaṃsatā /",
  "GP12mkp1-93u:7570": "svabhāvarucirairmādṛk kathaṃ yoṣit kariṣyati // MarkP_63.58 //",
  "GP12mkp1-93u:7571": "sāhaṃ yathā te duḥ khārte matkṛte kanyake pitaḥ /",
  "GP12mkp1-93u:7572": "tathā sthāsyāmi tadduḥ khe tacchokānalatāpitā // MarkP_63.59 //",
  "GP12mkp1-93u:7573": "svarociruvāca",
  "GP12mkp1-93u:7574": "āyurvedaprasādena te kariṣye punarnave /",
  "GP12mkp1-93u:7575": "sakhyau tava mahāśokaṃ samutsṛja sumadhyame // MarkP_63.60 //",
  "GP12mkp1-93u:7576": "mārkaṇḍeya uvāca",
  "GP12mkp1-93u:7577": "tataḥ pitrā svayaṃ dattāṃ tāṃ kanyāṃ sa vidhānataḥ /",
  "GP12mkp1-93u:7578": "upayeme girau tasmin svarociścārulocavanām // MarkP_63.61 //",
  "GP12mkp1-93u:7579": "dattāntu tāṃ tadā kanyāmabhiśāntya ca bhāminīm /",
  "GP12mkp1-93u:7580": "jagāma divyayā gatyāgandharvaḥ svapurantataḥ // MarkP_63.62 //",
  "GP12mkp1-93u:7581": "sa cāpi sahitastanvyā sadudyānantadā yayau /",
  "GP12mkp1-93u:7582": "kanyakāyugalaṃ yatra tacchāpotthagadāturam // MarkP_63.63 //",
  "GP12mkp1-93u:7583": "tatastayoḥ sa tattvajño rogaghnairauṣadhai rasaiḥ /",
  "GP12mkp1-93u:7584": "cakāra nīrujau dehau svarociraparājitaḥ // MarkP_63.64 //",
  "GP12mkp1-93u:7585": "tato 'tiśobhane kanye vimukte vyādhitaḥ śubhe /",
  "GP12mkp1-93u:7586": "svakāntyodyoti digbhāgaṃ cakrāte tanmahīdharam // MarkP_63.65 //",
  "GP12mkp1-93u:7587": "iti śrīmārkaṇḍeyapurāṇe svārociṣe manvantare triṣaṣṭitamo 'dhyāyaḥ",
  "GP12mkp1-93u:7588": "_____________________________________________________________",
  "GP12mkp1-93u:7589": "catuḥ ṣaṣṭitamo 'dhyāyaḥ- 64",
  "GP12mkp1-93u:7590": "mārkaṇḍeya uvāca",
  "GP12mkp1-93u:7591": "evaṃ vimuktarogā tu kanyakā taṃ mudānvitā /",
  "GP12mkp1-93u:7592": "svarociṣamuvācedaṃ śṛṇuṣva vacanaṃ prabho // MarkP_64.1 //",
  "GP12mkp1-93u:7593": "mandāravidyādharajā nāmnā khyātā vibhāvarī /",
  "GP12mkp1-93u:7594": "upakārin ! svamātmānaṃ prayacchāmi pratīccha mām // MarkP_64.2 //",
  "GP12mkp1-93u:7595": "vidyāñca tubhyaṃ dāsyāmi sarvabūtarutāni te /",
  "GP12mkp1-93u:7596": "yayābhivyaktimeṣyanti prasādapurago bhava // MarkP_64.3 //",
  "GP12mkp1-93u:7597": "mārkaṇḍeya uvāca",
  "GP12mkp1-93u:7598": "evamastviti tenokte dharmajñena svarociṣā /",
  "GP12mkp1-93u:7599": "dvitīyā tu tadā kanyā idaṃ vacanamabravīt // MarkP_64.4 //",
  "GP12mkp1-93u:7600": "kumārabrahmacāryāsīt pāro nāma pitā mama /",
  "GP12mkp1-93u:7601": "brahmarṣiḥ sumahābhāgo vedavedāṅgapāragaḥ // MarkP_64.5 //",
  "GP12mkp1-93u:7602": "tasya puṃskokilālāparamaṇīye madhau purā /",
  "GP12mkp1-93u:7603": "ājagāmāpsarābhyāsaṃ prakhyātā puñjikāstanā // MarkP_64.6 //",
  "GP12mkp1-93u:7604": "kāmavaktavyatāṃ nītaḥ sa tadā munipuṅgavaḥ /",
  "GP12mkp1-93u:7605": "tatsaṃyoge 'hamutpannā tasyāmatra mahācale // MarkP_64.7 //",
  "GP12mkp1-93u:7606": "vihāya māṃ gatā sā ca mātāsminnirjane vane /",
  "GP12mkp1-93u:7607": "bālāmekāṃ mahīpṛṣṭhe vyālaśvāpadasaṃkule // MarkP_64.8 //",
  "GP12mkp1-93u:7608": "tataḥ kalābhiḥ somasya vardhantībhirahaḥ kṣaye /",
  "GP12mkp1-93u:7609": "āpyāyyamānāharaho vṛddhiṃ yātāsmi sattama // MarkP_64.9 //",
  "GP12mkp1-93u:7610": "tataḥ kalāvatītyetanmama nāma mahātmanā /",
  "GP12mkp1-93u:7611": "gṛhītāyaḥ kṛtaṃ pitrā gandharveṇa śubhānanā // MarkP_64.10 //",
  "GP12mkp1-93u:7612": "na dattāhaṃ tadā tena yācitena mahātmanā /",
  "GP12mkp1-93u:7613": "devāriṇālinā suptastato me ghātitaḥ pitā // MarkP_64.11 //",
  "GP12mkp1-93u:7614": "tato 'hamatinirvedādātmavyāpādanodyatā /",
  "GP12mkp1-93u:7615": "nivāritā śambhupatnyā satyā satyapratiśravā // MarkP_64.12 //",
  "GP12mkp1-93u:7616": "mā śucaḥ subhru ! bhartā te mahābhāgo bhaviṣyati /",
  "GP12mkp1-93u:7617": "svarocirnāma putraśca manustasya bhaviṣyati // MarkP_64.13 //",
  "GP12mkp1-93u:7618": "ājñāñca nidhayaḥ sarve kariṣyanti tavādṛtāḥ /",
  "GP12mkp1-93u:7619": "yathābhilaṣitaṃ vittaṃ pradāsyanti ca te śubhe // MarkP_64.14 //",
  "GP12mkp1-93u:7620": "yasyā vatse prabhāveṇa vidyāyāstāṃ gṛhāṇa me /",
  "GP12mkp1-93u:7621": "padminī nāma vidyeyaṃ mahāpadmābhipūjitā // MarkP_64.15 //",
  "GP12mkp1-93u:7622": "ityāha māṃ dakṣasutā satī satyaparāyaṇā /",
  "GP12mkp1-93u:7623": "svarocistvaṃ dhruvaṃ devī nānyathā sā vadiṣyati // MarkP_64.16 //",
  "GP12mkp1-93u:7624": "sāhaṃ prāṇapradāyādya tāṃ vidyāṃ svaṃ tathā vapuḥ /",
  "GP12mkp1-93u:7625": "prayacchāmi pratīccha tvaṃ prasādasumukho mama // MarkP_64.17 //",
  "GP12mkp1-93u:7626": "mārkaṇḍeya uvāca",
  "GP12mkp1-93u:7627": "evamastviti tāmāha sa tu kanyāṃ kalāvatīm /",
  "GP12mkp1-93u:7628": "vibhāvaryāḥ kalāvatyāḥ snigdhadṛṣṭyānumoditaḥ // MarkP_64.18 //",
  "GP12mkp1-93u:7629": "jagrāha ca tataḥ pāṇī sa tayoramaradyutiḥ /",
  "GP12mkp1-93u:7630": "nadatsu devatūryeṣu nṛtyantīṣvapsaraḥ su ca // MarkP_64.19 //",
  "GP12mkp1-93u:7631": "iti śrīmārkaṇjaḍeyapurāṇeṭhasvārociṣe manvantare' catuḥ ṣaṣṭitamo 'dhyāyaḥ",
  "GP12mkp1-93u:7632": "_____________________________________________________________",
  "GP12mkp1-93u:7633": "pañcaṣaṣṭitamo 'dhyāyaḥ- 65",
  "GP12mkp1-93u:7634": "mārkaṇḍeya uvāca",
  "GP12mkp1-93u:7635": "tataḥ sa tābhiḥ sahitaḥ patnībhiramaradyutiḥ /",
  "GP12mkp1-93u:7636": "rarāma tasmin śailendre ramyakānananirjhare // MarkP_65.1 //",
  "GP12mkp1-93u:7637": "sarvopabhogaratnāni madhūni madhurāṇi ca /",
  "GP12mkp1-93u:7638": "nidhayaḥ samupājahruḥ padminyā vaśavartinaḥ // MarkP_65.2 //",
  "GP12mkp1-93u:7639": "strajo vastrāṇyalaṅkārān gandhāḍhyamanulepanam /",
  "GP12mkp1-93u:7640": "āsanānyatiśubhrāṇi kāñcanāni yathecchayā // MarkP_65.3 //",
  "GP12mkp1-93u:7641": "sauvarṇāni mahābhāga ! karakān bhājanāni ca /",
  "GP12mkp1-93u:7642": "tathā śayyāśca vividhā divyairāstaraṇairyutāḥ // MarkP_65.4 //",
  "GP12mkp1-93u:7643": "evaṃ sa tābhiḥ sahito divyagandhādhivāsite /",
  "GP12mkp1-93u:7644": "rarāma svarucirbhābhirbhāsite varaparvate // MarkP_65.5 //",
  "GP12mkp1-93u:7645": "tāścāpi saha teneti lebhire mudamuttamām /",
  "GP12mkp1-93u:7646": "ramamāṇā yathā svarge tathā tatra śiloccaye // MarkP_65.6 //",
  "GP12mkp1-93u:7647": "kalahaṃsī jagādaikāṃ cakravākīṃ jale satīm /",
  "GP12mkp1-93u:7648": "tasya tāsāñca lalite sambandhe ca spṛhāvatī // MarkP_65.7 //",
  "GP12mkp1-93u:7649": "dhanyo 'yamatipuṇyo 'yaṃ yo 'ya yauvanagocaraḥ /",
  "GP12mkp1-93u:7650": "dayitābhiḥ sahaitābhirbhuṅkte bhogānabhīpsitān // MarkP_65.8 //",
  "GP12mkp1-93u:7651": "santi yauvaninaḥ ślāghyāstatpatnyo nātiśobhanāḥ /",
  "GP12mkp1-93u:7652": "jagatyāmalpakāḥ patnyaḥ patayaścātiśobhanāḥ // MarkP_65.9 //",
  "GP12mkp1-93u:7653": "abhīṣṭā kasyacit kāntā kāntaḥ kasyāścidīpsitaḥ /",
  "GP12mkp1-93u:7654": "parasparānurāgāḍhyaṃ dāmpatyamatidurlabham // MarkP_65.10 //",
  "GP12mkp1-93u:7655": "dhanyo 'yaṃ dayitābhīṣṭo hyetāścāsyātivallabhāḥ /",
  "GP12mkp1-93u:7656": "parasparānurāgo hi dhanyānāmeva jāyate // MarkP_65.11 //",
  "GP12mkp1-93u:7657": "etanniśamyavacanaṃ kalahaṃsīsamīritam /",
  "GP12mkp1-93u:7658": "uvāca cakravākī tāṃ nātivismitamānasā // MarkP_65.12 //",
  "GP12mkp1-93u:7659": "nāyaṃ dhanyo yato lajjā nānyastrīsannikarṣataḥ /",
  "GP12mkp1-93u:7660": "anyāṃ striyamayaṃ bhuṅkte na sarvāsvasya mānasam // MarkP_65.13 //",
  "GP12mkp1-93u:7661": "cittānurāga ekasminnadhiṣṭhāne yataḥ sakhi /",
  "GP12mkp1-93u:7662": "tato hi prītimāneṣa bhāryāsu bhavitā katham // MarkP_65.14 //",
  "GP12mkp1-93u:7663": "etā na dayitāḥ patyurnaitāsāṃ dayitaḥ patiḥ /",
  "GP12mkp1-93u:7664": "vinodamātramevaitā yathā parijano 'paraḥ // MarkP_65.15 //",
  "GP12mkp1-93u:7665": "etāsāñca yadiṣṭo 'yaṃ tat kiṃ prāṇānna muñcati /",
  "GP12mkp1-93u:7666": "āliṅgatyaparāṃ kāntāṃ dhyāto vai kāntayānyayā // MarkP_65.16 //",
  "GP12mkp1-93u:7667": "vidyāpradānamūlyena vikrīto hyeṣa bhṛtyavat /",
  "GP12mkp1-93u:7668": "pravartate na hi prema samaṃ bahvīṣu tiṣṭhati // MarkP_65.17 //",
  "GP12mkp1-93u:7669": "kalahaṃsi ! patirdhanyo mama dhanyāhameva ca /",
  "GP12mkp1-93u:7670": "yasyaikasyāñciraṃ cittaṃ yasyāścaikatra saṃsthitam // MarkP_65.18 //",
  "GP12mkp1-93u:7671": "sarvasattvarutajño 'sau svarociraparājitaḥ /",
  "GP12mkp1-93u:7672": "niśamya lajjito dadhyau satyameva hi nānṛtam // MarkP_65.19 //",
  "GP12mkp1-93u:7673": "tato varṣaśate yāte ramamāṇo mahāgirau /",
  "GP12mkp1-93u:7674": "ramamāṇaḥ samaṃ tābhirdadarśa purato mṛgam // MarkP_65.20 //",
  "GP12mkp1-93u:7675": "susnigdhapīnāvayavaṃ mṛgayūthavihāriṇam /",
  "GP12mkp1-93u:7676": "vāsitābhiḥ surūpābhirmṛgībhiḥ parivāritam // MarkP_65.21 //",
  "GP12mkp1-93u:7677": "ākṛṣṭaghrāṇapuṭakā jighrantīstāstato mṛgīḥ /",
  "GP12mkp1-93u:7678": "uvāca sa mṛgo rāmā lajjātyāgena gamyatām // MarkP_65.22 //",
  "GP12mkp1-93u:7679": "nāhaṃ svarocistacchīlo na caivāhaṃ sulocanāḥ /",
  "GP12mkp1-93u:7680": "nirlajjā bahavaḥ santi tādṛśāstatra gacchataḥ // MarkP_65.23 //",
  "GP12mkp1-93u:7681": "ekā tvanekānugatā yathā hāsāspadaṃ jane /",
  "GP12mkp1-93u:7682": "anekābhistathaivaiko bogadṛṣṭyā nirīkṣitaḥ // MarkP_65.24 //",
  "GP12mkp1-93u:7683": "tasya dharmakriyāhānirahanyahani jāyate /",
  "GP12mkp1-93u:7684": "sakto 'nyabhāryayā cānyakāmāsaktaḥ sadaiva saḥ // MarkP_65.25 //",
  "GP12mkp1-93u:7685": "yastādṛśo 'nyastacchīlaḥ paralokaparāṅmukhaḥ /",
  "GP12mkp1-93u:7686": "taṃ kāmayata bhadraṃ vo nāhaṃ tulyaḥ svarociṣā // MarkP_65.26 //",
  "GP12mkp1-93u:7687": "iti śrīmārkaṇḍeyapurāṇe svārociṣe manvantare pañcaṣaṣṭitamo 'dhyāyaḥ",
  "GP12mkp1-93u:7688": "_____________________________________________________________",
  "GP12mkp1-93u:7689": "ÆÑḥâå%>üúåßÑādādanāgatam /",
  "GP12mkp1-93u:7690": "yathāhaṃ samatītañca vartamānañca sarvataḥ // MarkP_69.53 //",
  "GP12mkp1-93u:7691": "ālocyājñāpayetyukte tato jñātaṃ mayāpi tat /",
  "GP12mkp1-93u:7692": "tato na dattavānarghamahaṃ tubhyaṃ vidhānataḥ // MarkP_69.54 //",
  "GP12mkp1-93u:7693": "satyaṃ rājan ! tvamarghārhaḥ kule svāyambhuvasya ca /",
  "GP12mkp1-93u:7694": "tathāpi nārghayogyaṃ tvāṃ manyāmo vayamuttamam // MarkP_69.55 //",
  "GP12mkp1-93u:7695": "rājovāca",
  "GP12mkp1-93u:7696": "kiṃ kṛtaṃ hi mayā brahman ! jñānādajñānato 'pi vā /",
  "GP12mkp1-93u:7697": "yena tvattor'ghamarhāmi nāhamabhyāgataścirāt // MarkP_69.56 //",
  "GP12mkp1-93u:7698": "ṛṣiruvāca",
  "GP12mkp1-93u:7699": "kiṃ vismṛtante yatpatnī tvayā tyaktā ca kānane /",
  "GP12mkp1-93u:7700": "parityaktastayā sārdhaṃ tvayā dharmo nṛpākhilaḥ // MarkP_69.57 //",
  "GP12mkp1-93u:7701": "pakṣeṇa karmaṇo hānyā prayātyasparśatāṃ naraḥ /",
  "GP12mkp1-93u:7702": "viṇmūtrairvārṣikī yasya hāniste nityakarmaṇaḥ // MarkP_69.58 //",
  "GP12mkp1-93u:7703": "patnyānukūlayā bhāvyaṃ yathāśīle 'pi bhartari /",
  "GP12mkp1-93u:7704": "duḥ śīlāpi tathā bhāryā poṣaṇīyā nareśvara // MarkP_69.59 //",
  "GP12mkp1-93u:7705": "pratikūlā hi sā patnī tasya viprasya yā hṛtā /",
  "GP12mkp1-93u:7706": "tathāpi dharmakāmo 'sau tvāmudyotitavān nṛpa // MarkP_69.60 //",
  "GP12mkp1-93u:7707": "calataḥ sthāpayasyanyān svadharmeṣu mahīpate /",
  "GP12mkp1-93u:7708": "tvāṃ svadharmādvicalitaṃ ko 'paraḥ sthāpayiṣyati // MarkP_69.61 //",
  "GP12mkp1-93u:7709": "mārkaṇḍeya uvāca",
  "GP12mkp1-93u:7710": "vilakṣyaḥ sa mahīpāla ityuktastena dhīmatā /",
  "GP12mkp1-93u:7711": "tathetyuktvā ca papraccha hṛtāṃ patnīṃ dvijanmanaḥ // MarkP_69.62 //",
  "GP12mkp1-93u:7712": "bhagavan ! kena nītā sā patnī viprasya kutra vā /",
  "GP12mkp1-93u:7713": "atītānāgataṃ vetti jagatyavitathaṃ bhavān // MarkP_69.63 //",
  "GP12mkp1-93u:7714": "ṛṣiruvāca",
  "GP12mkp1-93u:7715": "tāṃ jahārādritanayo balāko nāma rākṣasaḥ /",
  "GP12mkp1-93u:7716": "drakṣyase cādya tāṃ bhūpa ! utpalāvatake vane // MarkP_69.64 //",
  "GP12mkp1-93u:7717": "gaccha saṃyojayāśu tvaṃ bhāryayā hi dvijāttamam /",
  "GP12mkp1-93u:7718": "mā pāpāspadatāṃ yātu tvamivāsau dine dine // MarkP_69.65 //",
  "GP12mkp1-93u:7719": "iti śrīmārkaṇḍeyapurāṇe auttamamanvantare ekonasaptatitamo 'dhyāyaḥ",
  "GP12mkp1-93u:7720": "_____________________________________________________________",
  "GP12mkp1-93u:7721": "saptatitamo 'dhyāyaḥ- 70",
  "GP12mkp1-93u:7722": "mārkaṇḍeya uvāca",
  "GP12mkp1-93u:7723": "athāruroha svarathaṃ praṇipatya mahāmunim /",
  "GP12mkp1-93u:7724": "tenākhyātaṃ vanantacca prayayāvutpalāvatam // MarkP_70.1 //",
  "GP12mkp1-93u:7725": "yathākhyātasvarūpāñca bhāryāṃ bhartrā dvijasya tām /",
  "GP12mkp1-93u:7726": "bhakṣayantīṃ dadārśātha śrīphalāni nareśvaraḥ // MarkP_70.2 //",
  "GP12mkp1-93u:7727": "papraccha ca kathaṃ bhadre ! tvametadvanamāgatā /",
  "GP12mkp1-93u:7728": "sphuṭaṃ bravīhi vaiśālerapi bhāryā suśarmaṇaḥ // MarkP_70.3 //",
  "GP12mkp1-93u:7729": "brāhmaṇyuvāca",
  "GP12mkp1-93u:7730": "sutāhamatirātrasya dvijasya vanavāsinaḥ /",
  "GP12mkp1-93u:7731": "patnī viśālaputrasya yasya nāma tvayoditam // MarkP_70.4 //",
  "GP12mkp1-93u:7732": "sāhaṃ hṛtā balākena rākṣasena durātmanā /",
  "GP12mkp1-93u:7733": "prasuptā bhavanasyānte bhrātṛmātṛviyojitā // MarkP_70.5 //",
  "GP12mkp1-93u:7734": "bhasmībhavatu tadrakṣo yenāsmyevaṃ viyojitā /",
  "GP12mkp1-93u:7735": "mātrā bhrātṛbhiranyaiśca tiṣṭāmyatra suduḥ khitā // MarkP_70.6 //",
  "GP12mkp1-93u:7736": "asmin vane 'tigahane tenānīyāhamujjhitā /",
  "GP12mkp1-93u:7737": "na vedmi kāraṇaṃ ki tannopabhuṅkte na khādati // MarkP_70.7 //",
  "GP12mkp1-93u:7738": "rājovāca",
  "GP12mkp1-93u:7739": "api tajjñāyate rakṣastvāmutsṛjya kva vai gatam /",
  "GP12mkp1-93u:7740": "ahaṃ bhartrā tavaivātra preṣito dvijanandini // MarkP_70.8 //",
  "GP12mkp1-93u:7741": "brāhmaṇyuvāca",
  "GP12mkp1-93u:7742": "asyaiva kānanasyānte sa tiṣṭhati niśācaraḥ /",
  "GP12mkp1-93u:7743": "praviśya paśyatu bhavān na bibheti tato yadi // MarkP_70.9 //",
  "GP12mkp1-93u:7744": "mārkaṇḍeya uvāca",
  "GP12mkp1-93u:7745": "praviveśa tataḥ so 'tha tayā vartmani darśite /",
  "GP12mkp1-93u:7746": "dadṛśe parivāreṇa samavetañca rākṣasam // MarkP_70.10 //",
  "GP12mkp1-93u:7747": "dṛṣṭamātre tatastasmin tvaramāṇaḥ sa rākṣasaḥ /",
  "GP12mkp1-93u:7748": "dūrādeva mahīṃ mūrdhnā spṛśan pādāntikaṃ yayau // MarkP_70.11 //",
  "GP12mkp1-93u:7749": "rākṣasa uvāca",
  "GP12mkp1-93u:7750": "mamātrāgacchatā gehaṃ prasādaste mahān kṛtaḥ /",
  "GP12mkp1-93u:7751": "praśādhi kiṃ karomyeṣa vasāmi viṣaye tava // MarkP_70.12 //",
  "GP12mkp1-93u:7752": "arghañcemaṃ pratīccha tvaṃ sthīyatāñcedamāsanam /",
  "GP12mkp1-93u:7753": "vayaṃ bhṛtyā bhavān svāmī dṛḍhamājñāpayasva mām // MarkP_70.13 //",
  "GP12mkp1-93u:7754": "rājovāca",
  "GP12mkp1-93u:7755": "kṛtameva tvayā sarvaṃ sarvāmevātithikriyām /",
  "GP12mkp1-93u:7756": "kimarthaṃ brāhmaṇavadhūstvayānītā niśācara // MarkP_70.14 //",
  "GP12mkp1-93u:7757": "neyaṃ surūpā santyanyā bhāryārthañced hṛtā tvayā /",
  "GP12mkp1-93u:7758": "bhakṣyārthaṃ cetkathaṃ nāttā tvayaitatkathyatāṃ mama // MarkP_70.15 //",
  "GP12mkp1-93u:7759": "rākṣasa uvāca",
  "GP12mkp1-93u:7760": "na vayaṃ mānuṣāhārā anye te nṛpa ! rākṣasāḥ /",
  "GP12mkp1-93u:7761": "sukṛtasya phalaṃ yattu tadaśnīmo vayaṃ nṛpa // MarkP_70.16 //",
  "GP12mkp1-93u:7762": "svabhāvañca manuṣyāṇāṃ yoṣitāñca vimānitāḥ /",
  "GP12mkp1-93u:7763": "mānitāśca samaśnīmo na vayaṃ jantukhādakāḥ // MarkP_70.17 //",
  "GP12mkp1-93u:7764": "yadasmābhirnṛṇāṃ kṣāntirbhuktā krudhyanti te tadā /",
  "GP12mkp1-93u:7765": "bhukte duṣṭe svabhāve ca guṇavanto bhavanti ca // MarkP_70.18 //",
  "GP12mkp1-93u:7766": "santi naḥ pramadā bhūpa ! rūpeṇāpsarasāṃ samāḥ /",
  "GP12mkp1-93u:7767": "rākṣasyastāsu tiṣṭhatsu mānuṣīṣu ratiḥ katham // MarkP_70.19 //",
  "GP12mkp1-93u:7768": "rājovāca",
  "GP12mkp1-93u:7769": "yadyeṣā nopabhogāya nāhārāya niśācara /",
  "GP12mkp1-93u:7770": "gṛhaṃ praviśya viprasya tatkimeṣā hṛtā tvayā // MarkP_70.20 //",
  "GP12mkp1-93u:7771": "rākṣasa uvāca",
  "GP12mkp1-93u:7772": "mantravit sa dvijaśreṣṭho yajñe yajñe gatasya me /",
  "GP12mkp1-93u:7773": "rakṣoghnamantrapaṭhanāt karotyuccāṭanaṃ nṛpa // MarkP_70.21 //",
  "GP12mkp1-93u:7774": "vayaṃ bubhukṣitāstasya mantroccāṭanakarmaṇā /",
  "GP12mkp1-93u:7775": "kva yāmaḥ sarvayajñeṣu sa ṛtvig bhavati dvijaḥ // MarkP_70.22 //",
  "GP12mkp1-93u:7776": "tato 'smābhiridantasya vaikalyamupapāditam /",
  "GP12mkp1-93u:7777": "patnyā vinā pumānijyākarmayogyo na jāyate // MarkP_70.23 //",
  "GP12mkp1-93u:7778": "mārkaṇḍeya uvāca",
  "GP12mkp1-93u:7779": "vaikalyoccāraṇāttasya brāhmaṇasya mahāmateḥ /",
  "GP12mkp1-93u:7780": "tataḥ sa rājātibhṛśaṃ viṣaṇṇaḥ samajāyata // MarkP_70.24 //",
  "GP12mkp1-93u:7781": "vaikalyamevaṃ viprasya vadanmāmeva nindati /",
  "GP12mkp1-93u:7782": "anarhamarghasya ca māṃ so 'pyāha munisattamaḥ // MarkP_70.25 //",
  "GP12mkp1-93u:7783": "vaikalyaṃ tasya viprasya rākṣaso 'pyāha me yathā /",
  "GP12mkp1-93u:7784": "apatnīkatayā so 'haṃ saṅkaṭaṃ mahadāsthitaḥ // MarkP_70.26 //",
  "GP12mkp1-93u:7785": "mārkaṇḍeya uvāca",
  "GP12mkp1-93u:7786": "evaṃ cintayatastasya punarapyāha rākṣasaḥ /",
  "GP12mkp1-93u:7787": "praṇāmanamro rājānaṃ baddhāñjalipuṭo mune // MarkP_70.27 //",
  "GP12mkp1-93u:7788": "narendrājñāpradānena prasādaḥ kriyatāṃ mama /",
  "GP12mkp1-93u:7789": "bhṛtyasya praṇatasya tvaṃ yuṣmadviṣayavāsinaḥ // MarkP_70.28 //",
  "GP12mkp1-93u:7790": "rājovāca",
  "GP12mkp1-93u:7791": "svabhāvaṃ vayamaśnīmastvayoktaṃ yanniśācara /",
  "GP12mkp1-93u:7792": "tadarthino vayaṃ yena kāryeṇa śṛṇu tanmama // MarkP_70.29 //",
  "GP12mkp1-93u:7793": "asyāstvayādya brāhmaṇyā dauḥ śīlyamupabhujyatām /",
  "GP12mkp1-93u:7794": "yena tvayāttadauḥ śīlyā tadvinītā bhavediyam // MarkP_70.30 //",
  "GP12mkp1-93u:7795": "nīyatāṃ yasya bhāryeyaṃ tasya veśma niśācara /",
  "GP12mkp1-93u:7796": "asmin kṛte kṛtaṃ sarvaṃ gṛhamabhyāgatasya me // MarkP_70.31 //",
  "GP12mkp1-93u:7797": "mārkaṇḍeya uvāca",
  "GP12mkp1-93u:7798": "tataḥ sa rākṣasastasyāḥ praviśyāntaḥ svamāyayā /",
  "GP12mkp1-93u:7799": "bhakṣayāmāsa dauḥ śīlyaṃ nijaśaktyā nṛpājñayā // MarkP_70.32 //",
  "GP12mkp1-93u:7800": "dauḥ śīlyenātiraudreṇa patnī tasya dvijanmanaḥ /",
  "GP12mkp1-93u:7801": "tena sā saṃparityaktā tamāha jagatīpatim // MarkP_70.33 //",
  "GP12mkp1-93u:7802": "svakarmaphalapākena bhartustasya mahātmanaḥ /",
  "GP12mkp1-93u:7803": "viyojitāhaṃ taddheturayamāsīnniśācaraḥ // MarkP_70.34 //",
  "GP12mkp1-93u:7804": "nāsya doṣo na vā tasya mama bharturmahātmanaḥ /",
  "GP12mkp1-93u:7805": "mamaiva doṣo nānyasya sukṛtaṃ hyupabhujyate // MarkP_70.35 //",
  "GP12mkp1-93u:7806": "anyajanmani kasyāpi viprayogaḥ kṛto mayā /",
  "GP12mkp1-93u:7807": "so 'yaṃ mamāpyupagataḥ ko doṣo 'sya mahātmanaḥ // MarkP_70.36 //",
  "GP12mkp1-93u:7808": "rākṣasa uvāca",
  "GP12mkp1-93u:7809": "prāpayāmi tavādeśādimāṃ bhartṛgṛhaṃ prabho /",
  "GP12mkp1-93u:7810": "yadanyatkaraṇīyante tadājñāpaya pārthiva // MarkP_70.37 //",
  "GP12mkp1-93u:7811": "rājovāca",
  "GP12mkp1-93u:7812": "asmin kṛte kṛtaṃ sarvaṃ tvayā me rajanīcara /",
  "GP12mkp1-93u:7813": "āgantavyañca te vīra ! kāryakāle smṛtena me // MarkP_70.38 //",
  "GP12mkp1-93u:7814": "mārkaṇḍeya uvāca",
  "GP12mkp1-93u:7815": "nathetyuktvā tu tadrakṣastāmādāya dvijāṅganām /",
  "GP12mkp1-93u:7816": "ninye bhartṛgṛhaṃ śuddhāṃ dauḥ śolyāpagamāttadā // MarkP_70.39 //",
  "GP12mkp1-93u:7817": "iti śrīmārkaṇḍeyapurāṇe auttamamanvantare saptatitamo 'dhyāyaḥ",
  "GP12mkp1-93u:7818": "_____________________________________________________________",
  "GP12mkp1-93u:7819": "ekasaptatitamo 'dhyāyaḥ- 71",
  "GP12mkp1-93u:7820": "mārkaṇḍeya uvāca",
  "GP12mkp1-93u:7821": "tāṃ preṣayitvā rājāpi svabhartṛgṛhamaṅganām /",
  "GP12mkp1-93u:7822": "cintayāmāsa niḥ śvasya kimatra sukataṃ bhavet // MarkP_71.1 //",
  "GP12mkp1-93u:7823": "anarghayogyatā kaṣṭaṃ sa māmāha mahāmanāḥ /",
  "GP12mkp1-93u:7824": "vaikalyaṃ vipramuddiśya tathāhāyaṃ niśācaraḥ // MarkP_71.2 //",
  "GP12mkp1-93u:7825": "so 'haṃ kathaṃ kariṣyāmi tyaktā patnī mayā hi sā /",
  "GP12mkp1-93u:7826": "athavā jñānadṛṣṭiṃ taṃ pṛcchāmi munisattamam // MarkP_71.3 //",
  "GP12mkp1-93u:7827": "sañcintyetthaṃ sa bhūpālaḥ samāruhya ca taṃ ratham /",
  "GP12mkp1-93u:7828": "yayau yatra sa dharmātmā trikālajño mahāminiḥ // MarkP_71.4 //",
  "GP12mkp1-93u:7829": "avaruhya rathāt so 'tha taṃ sametya praṇamya ca /",
  "GP12mkp1-93u:7830": "yathāvṛttaṃ samācakhyau rākṣasena samāgamam // MarkP_71.5 //",
  "GP12mkp1-93u:7831": "brāhmaṇyā darśanañcaiva dauḥ śīlyāpagamaṃ tathā /",
  "GP12mkp1-93u:7832": "preṣaṇaṃ bhartṛgehe ca kāryamāgamane ca yat // MarkP_71.6 //",
  "GP12mkp1-93u:7833": "ṛṣiruvāca",
  "GP12mkp1-93u:7834": "jñātametanmayā pūrvaṃ yat kṛtante narādhipa /",
  "GP12mkp1-93u:7835": "kāryamāgamane caiva matsamīpe tavākhilam // MarkP_71.7 //",
  "GP12mkp1-93u:7836": "pṛccha māmiha kiṃ kāryaṃ mayetyudvignamānasaḥ /",
  "GP12mkp1-93u:7837": "tvayyāgate mahīpāla ! śṛṇu kāryañca yattvayā // MarkP_71.8 //",
  "GP12mkp1-93u:7838": "patnī dharmārthakāmānāṃ kāraṇaṃ prabalaṃ nṛṇām /",
  "GP12mkp1-93u:7839": "viśeṣataśca dharmasya santyaktastyajatā hi tām // MarkP_71.9 //",
  "GP12mkp1-93u:7840": "apatnīko naro bhūpa ! na yogyo nijakarmaṇām /",
  "GP12mkp1-93u:7841": "brāhmaṇaḥ kṣatriyo vāpi vaiśyaḥ śūdro 'pi vā nṛpa // MarkP_71.10 //",
  "GP12mkp1-93u:7842": "tyajatā bhavatā patnīṃ na śobhanamanuṣṭhitam /",
  "GP12mkp1-93u:7843": "atyājyo hi yathā bhartā strīṇāṃ bharyā tathā nṛṇām // MarkP_71.11 //",
  "GP12mkp1-93u:7844": "rājovāca",
  "GP12mkp1-93u:7845": "bhagavan ! kiṃ karomyeṣa vipāko mama karmaṇām /",
  "GP12mkp1-93u:7846": "nānukūlānukūlasya yasmāttyaktā tato mayā // MarkP_71.12 //",
  "GP12mkp1-93u:7847": "yadyatkaroti tat kṣāntaṃ dahyamānena cetasā /",
  "GP12mkp1-93u:7848": "bhagavaṃstadviyogārtibibhītenāntarātmanā // MarkP_71.13 //",
  "GP12mkp1-93u:7849": "sāmprataṃ tu vane tyaktā na vedmi kva nu sā gatā /",
  "GP12mkp1-93u:7850": "bhakṣitā vāpi vipine siṃhavyāghraniśācaraiḥ // MarkP_71.14 //",
  "GP12mkp1-93u:7851": "ṛṣīruvāca",
  "GP12mkp1-93u:7852": "na bhakṣitā sā bhūpāla ! sihavyāghraniśācaraiḥ /",
  "GP12mkp1-93u:7853": "sā tvaviplutacāritrā sāmpratantu rasātale // MarkP_71.15 //",
  "GP12mkp1-93u:7854": "rājovāca",
  "GP12mkp1-93u:7855": "sā nītā kena pātālamāste sādūṣitā katham /",
  "GP12mkp1-93u:7856": "atyadbhutamidaṃ brahman ! yathāvadvaktumarhasi // MarkP_71.16 //",
  "GP12mkp1-93u:7857": "ṛṣiruvāca",
  "GP12mkp1-93u:7858": "pātāle nāgarājo 'sti prakhyātaśca kapotakaḥ /",
  "GP12mkp1-93u:7859": "tena dṛṣṭā tvayā tyaktā bhramamāṇā mahāvane // MarkP_71.17 //",
  "GP12mkp1-93u:7860": "sā rūpaśālinī tena sānurāgeṇa pārthiva /",
  "GP12mkp1-93u:7861": "veditārthena pātālaṃ nītā sā yuvatī tadā // MarkP_71.18 //",
  "GP12mkp1-93u:7862": "tatastasya sutā subhrūrnandā nāma mahīpate /",
  "GP12mkp1-93u:7863": "bhāryā manoramā cāsya nāgarājasya dhīmataḥ // MarkP_71.19 //",
  "GP12mkp1-93u:7864": "tayā mātuḥ sapatnīyaṃ sā bhavitrīti śobhanā /",
  "GP12mkp1-93u:7865": "dṛṣṭā svagehaṃ sā nītā guptā cāntaḥ pure śubhā // MarkP_71.20 //",
  "GP12mkp1-93u:7866": "yadā tu yācitā nandā na dadāti nṛpottaram /",
  "GP12mkp1-93u:7867": "mūkā bhaviṣyasītyāha tadā tāṃ tanayāṃ pitā // MarkP_71.21 //",
  "GP12mkp1-93u:7868": "evaṃ śaptā sutā tena sā cāste tatra bhūpate /",
  "GP12mkp1-93u:7869": "nītā tenoragendreṇa dhṛtā tatsutayā satī // MarkP_71.22 //",
  "GP12mkp1-93u:7870": "mārkaṇḍeya uvāca",
  "GP12mkp1-93u:7871": "tato rājā paraṃ harṣamavāpya tamapṛcchata /",
  "GP12mkp1-93u:7872": "dvijavaryaṃ svadaurbhāgyakāraṇaṃ dayitāṃ prati // MarkP_71.23 //",
  "GP12mkp1-93u:7873": "rājovāca",
  "GP12mkp1-93u:7874": "bhagavan ! sarvalokasya mayi prītiranuttamā /",
  "GP12mkp1-93u:7875": "kinnu tatkāraṇaṃ yena svapatnī nātivatsalā // MarkP_71.24 //",
  "GP12mkp1-93u:7876": "mama cāsāvatīveṣṭā prāṇebhyo 'pi mahāmune /",
  "GP12mkp1-93u:7877": "sā ca māṃ prati duḥ śīlā brūhi yatkāraṇaṃ dvija // MarkP_71.25 //",
  "GP12mkp1-93u:7878": "ṛṣīruvāca",
  "GP12mkp1-93u:7879": "pāṇigrahaṇakāle tvaṃ sūryabhaumaśanaiścaraiḥ /",
  "GP12mkp1-93u:7880": "śukravācaspatibhyāñca tava bhāryāvalokitā // MarkP_71.26 //",
  "GP12mkp1-93u:7881": "tanmuhūrte 'bhavaccandrastasyāḥ somasutastathā /",
  "GP12mkp1-93u:7882": "parasparavipakṣau tau tataḥ pārthiva ! te bhṛśam // MarkP_71.27 //",
  "GP12mkp1-93u:7883": "tadgaccha tvaṃ svadharmeṇa paripālaya medinīm /",
  "GP12mkp1-93u:7884": "patnīsahāyaḥ sarvāśca kuru dharmavatīḥ kriyāḥ // MarkP_71.28 //",
  "GP12mkp1-93u:7885": "mārkaṇḍeya uvāca",
  "GP12mkp1-93u:7886": "ityukte praṇipatyainamāruhya syandanaṃ tataḥ /",
  "GP12mkp1-93u:7887": "uttamaḥ pṛthivīpāla ājagāma nijaṃ puram // MarkP_71.29 //",
  "GP12mkp1-93u:7888": "iti śrīmārkaṇḍeyapurāṇe auttamamanvantare ekasaptatitamo 'dhyāyaḥ",
  "GP12mkp1-93u:7889": "_____________________________________________________________",
  "GP12mkp1-93u:7890": "dvisaptatitamo 'dhyāyaḥ- 72",
  "GP12mkp1-93u:7891": "mārkaṇḍeya uvāca",
  "GP12mkp1-93u:7892": "tataḥ svanagaraṃ prāpya taṃ dadarśa dvijaṃ nṛpaḥ /",
  "GP12mkp1-93u:7893": "sametaṃ bhāryayā caiva śīlavatyā mudānvitam // MarkP_72.1 //",
  "GP12mkp1-93u:7894": "brāhmaṇa uvāca",
  "GP12mkp1-93u:7895": "rājavarya ! kṛtārtho 'smi yato dharmo hi rakṣitaḥ /",
  "GP12mkp1-93u:7896": "dharmajñaneha bhavatā bhāryāmānayatā mama // MarkP_72.2 //",
  "GP12mkp1-93u:7897": "rājovāca",
  "GP12mkp1-93u:7898": "kṛtārthastvaṃ dvijaśreṣṭha ! nijadharmānupālanāt /",
  "GP12mkp1-93u:7899": "vayaṃ saṅkaṭino vipra ! yeṣāṃ patnī na veśmani // MarkP_72.3 //",
  "GP12mkp1-93u:7900": "brāhmaṇa uvāca",
  "GP12mkp1-93u:7901": "narendra ! sā hi vipine bhakṣitā śvanāpadairyadi /",
  "GP12mkp1-93u:7902": "alantayā kimanyasyā na pāṇirgṛhyate tvayā /",
  "GP12mkp1-93u:7903": "krodhasya vaśamāgamya dharmo na rakṣitastvayā // MarkP_72.4 //",
  "GP12mkp1-93u:7904": "rājovāca",
  "GP12mkp1-93u:7905": "na bhakṣitā me dayitā śvāpadaiḥ sā hi jīvati /",
  "GP12mkp1-93u:7906": "avidūṣitacāritrā kathametatkaromyaham // MarkP_72.5 //",
  "GP12mkp1-93u:7907": "brāhmaṇa uvāca",
  "GP12mkp1-93u:7908": "yadi jīvati te bhāryā na caiva vyabhicāriṇī /",
  "GP12mkp1-93u:7909": "tadapatnīkatājanma kiṃ pāpaṃ kriyate tvayā // MarkP_72.6 //",
  "GP12mkp1-93u:7910": "rājovāca",
  "GP12mkp1-93u:7911": "ānītāpi hi sā vipra ! pratikūlā sadaiva me /",
  "GP12mkp1-93u:7912": "duḥ khāya na sukhāyālaṃ tasyā maitrī na vai mayi /",
  "GP12mkp1-93u:7913": "tathā tvaṃ kuru yatnaṃ me yathā sā vaśagāminī // MarkP_72.7 //",
  "GP12mkp1-93u:7914": "brāhmaṇa uvāca",
  "GP12mkp1-93u:7915": "tava saṃprītaye tasyā vareṣṭirupakāriṇī /",
  "GP12mkp1-93u:7916": "kriyate mitrakāmairyā mitravindāṃ karomi tām // MarkP_72.8 //",
  "GP12mkp1-93u:7917": "aprītayoḥ prītikaro sā hi saṃjananī param /",
  "GP12mkp1-93u:7918": "bhāryāpatyormanuṣyendra ! tāntaveṣṭiṃ karomyaham // MarkP_72.9 //",
  "GP12mkp1-93u:7919": "yatra tiṣṭhati sā subhrūstava bhāryā mahīpate /",
  "GP12mkp1-93u:7920": "tasmādānoyatāṃ sā te parāṃ prītimupaiṣyati // MarkP_72.10 //",
  "GP12mkp1-93u:7921": "mārkaṇḍeya uvāca",
  "GP12mkp1-93u:7922": "ityuktaḥ sa tu sambhārānaśeṣānavanīpatiḥ /",
  "GP12mkp1-93u:7923": "ānināya cakāreṣṭiṃ sa ca tāṃ dvijasattamaḥ // MarkP_72.11 //",
  "GP12mkp1-93u:7924": "saptakṛtvaḥ sa tu tadā cakāreṣṭiṃ punaḥ punaḥ /",
  "GP12mkp1-93u:7925": "tasya rājño dvijaśreṣṭho bhāryāsampādanāya vai // MarkP_72.12 //",
  "GP12mkp1-93u:7926": "yadāropitamaitrīntāmamanyata mahāmuniḥ /",
  "GP12mkp1-93u:7927": "svabhartari tadā viprastamuvāca narādhipam // MarkP_72.13 //",
  "GP12mkp1-93u:7928": "ānīyatāṃ naraśreṣṭha ! yā taveṣṭātmano 'ntikam /",
  "GP12mkp1-93u:7929": "bhuṅkṣva bhogāṃstayā sārdhaṃ yaja yajñāṃstathādṛtaḥ // MarkP_72.14 //",
  "GP12mkp1-93u:7930": "mārkaṇḍeya uvāca",
  "GP12mkp1-93u:7931": "ityuktastena vipreṇa bhūpālo vismitastadā /",
  "GP12mkp1-93u:7932": "sasmāra taṃ mahāvīryaṃ satyasandhaṃ niśācaram // MarkP_72.15 //",
  "GP12mkp1-93u:7933": "smṛtastena tadā sadyaḥ samupetya narādhipam /",
  "GP12mkp1-93u:7934": "kiṃ karomīti so 'pyāha praṇipatya mahāmune // MarkP_72.16 //",
  "GP12mkp1-93u:7935": "tatastena narendreṇa vistareṇa nivedite /",
  "GP12mkp1-93u:7936": "gatvā pātālamādāya rājapatnīmupāyayau // MarkP_72.17 //",
  "GP12mkp1-93u:7937": "ānītā cātihārdena sā dadarśa tadā patim /",
  "GP12mkp1-93u:7938": "uvāca ca prasīdeti bhūyobhūyo mudānvitā // MarkP_72.18 //",
  "GP12mkp1-93u:7939": "tataḥ sa rājā rabhasā pariṣvajyāha māninīm /",
  "GP12mkp1-93u:7940": "priye ! prasanna evāhaṃ bhūyo 'pyevaṃ bravīṣi kim // MarkP_72.19 //",
  "GP12mkp1-93u:7941": "patnyuvāca",
  "GP12mkp1-93u:7942": "yadi prisādapravaṇaṃ narendra ! mayi te manaḥ /",
  "GP12mkp1-93u:7943": "tadetadabhiyāce tvāṃ tat kuruṣva mamārhaṇam // MarkP_72.20 //",
  "GP12mkp1-93u:7944": "rājovāca",
  "GP12mkp1-93u:7945": "niḥ śaṅkaṃ brūhi matto yadbhavātyā kiñcidīpsitam /",
  "GP12mkp1-93u:7946": "tadalabhyaṃ na te bhīru ! tavāyatto 'smi nānyathā // MarkP_72.21 //",
  "GP12mkp1-93u:7947": "patnyuvāca",
  "GP12mkp1-93u:7948": "madarthaṃ tena nāgena sutā śaptā sakhī mama /",
  "GP12mkp1-93u:7949": "mūkā bhaviṣyasītyāha sā ca mūkatvamāgatā // MarkP_72.22 //",
  "GP12mkp1-93u:7950": "tasyāḥ pratikriyāṃ prītyā mama śaknoti cedbhavān /",
  "GP12mkp1-93u:7951": "vāgvighātapraśāntyarthaṃ tataḥ kiṃ na kṛtaṃ mama // MarkP_72.23 //",
  "GP12mkp1-93u:7952": "mārkaṇḍeya uvāca",
  "GP12mkp1-93u:7953": "tataḥ sa rājā taṃ vipramāhāsmin kīdṛśī kriyā /",
  "GP12mkp1-93u:7954": "tanmūkatāpanodāya sa ca taṃ prāha pārthivam // MarkP_72.24 //",
  "GP12mkp1-93u:7955": "brāhmaṇa uvāca",
  "GP12mkp1-93u:7956": "bhūpa ! sārasvatīmiṣṭiṃ karomi vacanāttava /",
  "GP12mkp1-93u:7957": "patnī taveyamānṛṇyaṃ yātu tadvākpravartanāt // MarkP_72.25 //",
  "GP12mkp1-93u:7958": "mārkaṇḍeya uvāca",
  "GP12mkp1-93u:7959": "iṣṭiṃ sārasvatīṃ cakre tadarthaṃ sa dvijottamaḥ /",
  "GP12mkp1-93u:7960": "sārasvatāni sūktāni jajāpa ca samāhitaḥ // MarkP_72.26 //",
  "GP12mkp1-93u:7961": "tataḥ pravṛttavākyāntāṃ gargaḥ prāha rasātale /",
  "GP12mkp1-93u:7962": "upakāraḥ sakhībhartrā kṛto 'yamatiduṣkaraḥ // MarkP_72.27 //",
  "GP12mkp1-93u:7963": "itthaṃ jñānaṃ samāsādya nandā śīghragatiḥ puram /",
  "GP12mkp1-93u:7964": "tato rājñīṃ pariṣvajya svasakhīmuragātmajā // MarkP_72.28 //",
  "GP12mkp1-93u:7965": "tañca saṃstūya bhūpālaṃ kalyāṇoktyā punaḥ punaḥ /",
  "GP12mkp1-93u:7966": "uvāca madhuraṃ nāgī kṛtāsanaparigrahā // MarkP_72.29 //",
  "GP12mkp1-93u:7967": "upakāraḥ kṛto vīra ! bhavatā yo mamādhunā /",
  "GP12mkp1-93u:7968": "tenāsmyākṛṣṭahṛdayā yadbravīmi śṛṇuṣva tat // MarkP_72.30 //",
  "GP12mkp1-93u:7969": "tava putro mahāvīryo bhaviṣyati narādhipa /",
  "GP12mkp1-93u:7970": "tasmāpratihataṃ cakramasyāṃ bhuvi bhaviṣyati // MarkP_72.31 //",
  "GP12mkp1-93u:7971": "sarvārthaśāstratattvajño dharmānuṣṭhānatatparaḥ /",
  "GP12mkp1-93u:7972": "manvantareśvaro dhīmān ! bhaviṣyati sa vai manuḥ // MarkP_72.32 //",
  "GP12mkp1-93u:7973": "mārkaṇḍeya uvāca",
  "GP12mkp1-93u:7974": "iti datvā varaṃ tasmai nāgarājasutā tataḥ /",
  "GP12mkp1-93u:7975": "sakhīṃ tāṃ saṃpariṣvajya pātālamagamanmune // MarkP_72.33 //",
  "GP12mkp1-93u:7976": "tatra tasya tayā sārdhaṃ ramataḥ pṛthivīpateḥ /",
  "GP12mkp1-93u:7977": "jagāma kālaḥ sumahān prajāḥ pālayatastathā // MarkP_72.34 //",
  "GP12mkp1-93u:7978": "tataḥ sa tasyāntanayo jajñe rājño mahātmanaḥ /",
  "GP12mkp1-93u:7979": "paurṇamāsyāṃ yathā kāntaścandraḥ saṃpūrṇamaṇḍalaḥ // MarkP_72.35 //",
  "GP12mkp1-93u:7980": "tasmin jāte mudaṃ prāpuḥ prajāḥ sarvā mahātmani /",
  "GP12mkp1-93u:7981": "devadundubhayo neduḥ puṣpavṛṣṭiḥ papāta ca // MarkP_72.36 //",
  "GP12mkp1-93u:7982": "tasya dṛṣṭvā vapuḥ kāntaṃ bhaviṣyaṃ śīlameva ca /",
  "GP12mkp1-93u:7983": "auttamaśceti munayo nāma cakruḥ samāgatāḥ // MarkP_72.37 //",
  "GP12mkp1-93u:7984": "jāto 'yamuttame vaṃśe tatra kāle tathottame /",
  "GP12mkp1-93u:7985": "uttamāvayavastena auttamo 'yaṃ bhaviṣyati // MarkP_72.38 //",
  "GP12mkp1-93u:7986": "mārkaṇḍeya uvāca",
  "GP12mkp1-93u:7987": "uttamasya sutaḥ so 'tha nāmnā khyātastathauttamaḥ /",
  "GP12mkp1-93u:7988": "manurāsīttatprabhāvo bhāgure śrūyatāṃ mama // MarkP_72.39 //",
  "GP12mkp1-93u:7989": "uttamākhyānamakhilaṃ janma caivottamasya ca /",
  "GP12mkp1-93u:7990": "nityaṃ śṛṇoti vidveṣaṃ sa kadācinna gacchati // MarkP_72.40 //",
  "GP12mkp1-93u:7991": "iṣṭairdāraistathā putrairbandhubhirvā kadācana /",
  "GP12mkp1-93u:7992": "viyogo nāsya bhavitā śṛṇvataḥ paṭhato 'pi vā // MarkP_72.41 //",
  "GP12mkp1-93u:7993": "tasya manvantaraṃ brahman ! vadato me niśāmaya /",
  "GP12mkp1-93u:7994": "śrūyatāṃ tatra yaścendro ye ca devāstatharṣayaḥ // MarkP_72.42 //",
  "GP12mkp1-93u:7995": "iti śrīmārkaṇḍeyapurāṇe auttamamanvantare dvisaptatitamo 'dhyāyaḥ",
  "GP12mkp1-93u:7996": "_____________________________________________________________",
  "GP12mkp1-93u:7997": "trisaptatitamo 'dhyāyaḥ- 73",
  "GP12mkp1-93u:7998": "mārkaṇḍeya uvāca",
  "GP12mkp1-93u:7999": "manvantare tṛtīye 'smin auttamasya prajāpateḥ /",
  "GP12mkp1-93u:8000": "devānindramṛṣīn bhūpān nibodha gadato mama // MarkP_73.1 //",
  "GP12mkp1-93u:8001": "svadhāmānastathā devā yathānāmānukāriṇaḥ /",
  "GP12mkp1-93u:8002": "satyākhyaśca dvitīyo 'nyastridaśānāṃ tathā gaṇaḥ // MarkP_73.2 //",
  "GP12mkp1-93u:8003": "tṛtīye tu gaṇe devāḥ śivākhyā munisattama /",
  "GP12mkp1-93u:8004": "śivāḥ svarūpataste tu śrutāḥ pāpapraṇāśanāḥ // MarkP_73.3 //",
  "GP12mkp1-93u:8005": "pratardanākhyaśca gaṇo devānāṃ munisattama /",
  "GP12mkp1-93u:8006": "caturthastatra kathita auttamasyāntare manoḥ // MarkP_73.4 //",
  "GP12mkp1-93u:8007": "vaśavartinaḥ pañcame 'pi devāstatra gaṇe dvija /",
  "GP12mkp1-93u:8008": "yathākhyātasvarūpāstu sarva eva mahāmune // MarkP_73.5 //",
  "GP12mkp1-93u:8009": "ete devagaṇāḥ pañca smṛtā yajñabhujastathā /",
  "GP12mkp1-93u:8010": "manvantare manuśreṣṭhe sarve dvādaśakā gaṇāḥ // MarkP_73.6 //",
  "GP12mkp1-93u:8011": "teṣāmindro mahābhāgastrailokye sa gururbhavet /",
  "GP12mkp1-93u:8012": "śataṃ kratūnāmāhṛtya suśāntirnāma nāmataḥ // MarkP_73.7 //",
  "GP12mkp1-93u:8013": "yasyopasarganāśāya nāmākṣaravibhūṣitā /",
  "GP12mkp1-93u:8014": "adyāpi mānavairgāthā gīyate tu mahītale // MarkP_73.8 //",
  "GP12mkp1-93u:8015": "śuśāntirdevarāṭ kāntaḥ śuśāntiṃ sa prayacchati /",
  "GP12mkp1-93u:8016": "sahitaḥ śivasatyādyaistathaiva vaśavartibhiḥ // MarkP_73.9 //",
  "GP12mkp1-93u:8017": "ajaḥ paraśucirdivyo mahābalaparākramaḥ /",
  "GP12mkp1-93u:8018": "putrastasya manorāsan vikhyātāstridaśopamāḥ // MarkP_73.10 //",
  "GP12mkp1-93u:8019": "tatsūtisambhavairbhūmiḥ pālitābhūnnareśvaraiḥ /",
  "GP12mkp1-93u:8020": "yāvanmanvantara tasya manoruttamatejasaḥ // MarkP_73.11 //",
  "GP12mkp1-93u:8021": "caturyugānāṃ saṃkhyātā sādhikā hyekasaptatiḥ /",
  "GP12mkp1-93u:8022": "kṛtatretādisaṃjñānāṃ yānyuktāni yuge mayā // MarkP_73.12 //",
  "GP12mkp1-93u:8023": "svatejasā hi tapaso variṣṭhasya mahātmanaḥ /",
  "GP12mkp1-93u:8024": "tanayāścāntare tasmin sapta saptarṣayo 'bhavan // MarkP_73.13 //",
  "GP12mkp1-93u:8025": "tṛtīyametatkathitaṃ tava manvantaraṃ mayā /",
  "GP12mkp1-93u:8026": "tāmasasya caturthantu manorantaramucyate // MarkP_73.14 //",
  "GP12mkp1-93u:8027": "viyonijanmano yasya yaśasā dyotitaṃ jagat /",
  "GP12mkp1-93u:8028": "janma tasya manorbrahman ! śruyatāṃ gadato mama // MarkP_73.15 //",
  "GP12mkp1-93u:8029": "atīndriyamaśeṣāṇāṃ manūnāñcaritantathā /",
  "GP12mkp1-93u:8030": "tathā janmāpi vijñeyaṃ prabhāvaśca mahātmanām // MarkP_73.16 //",
  "GP12mkp1-93u:8031": "iti śrīmārkaṇḍeyapurāṇe auttamamanvantare trisaptatitamo 'dhyāyaḥ",
  "GP12mkp1-93u:8032": "_____________________________________________________________",
  "GP12mkp1-93u:8033": "catuḥ saptatitamo 'dhyāyaḥ- 74",
  "GP12mkp1-93u:8034": "mārkaṇḍeya uvāca",
  "GP12mkp1-93u:8035": "rājābhūd vikhyātaḥ svarāṣṭro nāma vīryavān /",
  "GP12mkp1-93u:8036": "anekayajñakṛt prājñaḥ saṃgrāmeṣvaparājitaḥ // MarkP_74.1 //",
  "GP12mkp1-93u:8037": "tasyāyuḥ sumahatprādāt mantriṇārādhito raviḥ /",
  "GP12mkp1-93u:8038": "patnīnāñca śatantasya dhanyānāmabhavad dvija // MarkP_74.2 //",
  "GP12mkp1-93u:8039": "tasya dīrghāyuṣaḥ patnyo nātidīrghāyuṣo mune /",
  "GP12mkp1-93u:8040": "kālena jagmurnidhanaṃ bhṛtyamantrijanāstathā // MarkP_74.3 //",
  "GP12mkp1-93u:8041": "sa bhāryābhistathāyukto bhṛtyaiśca sahajanmabhiḥ /",
  "GP12mkp1-93u:8042": "udvignacetāḥ saṃprāpa vīryahānimaharniśam // MarkP_74.4 //",
  "GP12mkp1-93u:8043": "taṃ vīryahīnaṃ nibhṛtairbhṛtyaistyaktaṃ suduḥ khitam /",
  "GP12mkp1-93u:8044": "anantaro vimardākhyo rājyāccyāvitavāṃstadā // MarkP_74.5 //",
  "GP12mkp1-93u:8045": "rājyāccyutaḥ so 'pi vanaṃ gatvā nirviṇṇamānasaḥ /",
  "GP12mkp1-93u:8046": "tapastepe mahābhāge vitastāpuline sthitaḥ // MarkP_74.6 //",
  "GP12mkp1-93u:8047": "grīṣme pañcatamā bhūtvā varṣāsvabhrāvakāśikaḥ /",
  "GP12mkp1-93u:8048": "jalaśāyī ca śiśire nirāhāro yatavrataḥ // MarkP_74.7 //",
  "GP12mkp1-93u:8049": "tatastapasyatastasya prāvṛṭkāle mahāplavaḥ /",
  "GP12mkp1-93u:8050": "babhūvānudinaṃ meghairvarṣadbhiranusantatam // MarkP_74.8 //",
  "GP12mkp1-93u:8051": "na digvijñāyate pūrvā dakṣiṇā vā na paścimā /",
  "GP12mkp1-93u:8052": "nottarā tamasā sarvamanuliptamivābhavat // MarkP_74.9 //",
  "GP12mkp1-93u:8053": "tato 'tipūreṇa nṛpaḥ sa nadyāḥ preritastaṭam /",
  "GP12mkp1-93u:8054": "prārthayannāpi nāvāpa hriyamāṇo mahīpatiḥ // MarkP_74.10 //",
  "GP12mkp1-93u:8055": "atha dūre jalaughena hriyamāṇo mahīpatiḥ /",
  "GP12mkp1-93u:8056": "āsasāda jale rauhīṃ sa pucche jagṛhe ca tām // MarkP_74.11 //",
  "GP12mkp1-93u:8057": "tena plavena sa yayāvūhyamāno mahītale /",
  "GP12mkp1-93u:8058": "itaścetaścāndhakāre āsasāda taṭantataḥ // MarkP_74.12 //",
  "GP12mkp1-93u:8059": "vistāri paṅkamatyarthaṃ dustaraṃ sa nṛpastaran /",
  "GP12mkp1-93u:8060": "tathaiva kṛṣyamāṇo 'nyadramyaṃ vanamavāpa saḥ // MarkP_74.13 //",
  "GP12mkp1-93u:8061": "tatrāndhakāre sā rauhī cakarṣa vasudhādhipam /",
  "GP12mkp1-93u:8062": "pucche lagnaṃ mahābhāgaṃ kṛśaṃ dhamanisantatau // MarkP_74.14 //",
  "GP12mkp1-93u:8063": "tasyāśca sparśasaṃbhūtāmavāpamudamuttamām /",
  "GP12mkp1-93u:8064": "so 'ndhakāre bhraman bhūyo madanākṛṣṭamānasaḥ // MarkP_74.15 //",
  "GP12mkp1-93u:8065": "vijñāya sānurāgaṃ taṃ pṛṣṭhasparśanatatparam /",
  "GP12mkp1-93u:8066": "narendraṃ tadvanasyāntaḥ sā mṛgī tamuvāca ha // MarkP_74.16 //",
  "GP12mkp1-93u:8067": "kiṃ pṛṣṭhaṃ vepathumatā kareṇa spṛśase mama /",
  "GP12mkp1-93u:8068": "anyathaivāsya kāryasya sañjātā nṛpate gatiḥ // MarkP_74.17 //",
  "GP12mkp1-93u:8069": "nāsthāne vo mano yātaṃ nāgamyāhaṃ taveśvara /",
  "GP12mkp1-93u:8070": "kintu tvatsaṅgame vighnameṣa lolaḥ karoti me // MarkP_74.18 //",
  "GP12mkp1-93u:8071": "mārkaṇḍeya uvāca",
  "GP12mkp1-93u:8072": "iti śrutvā vacastasyā mṛgyāśca jagatīpatiḥ /",
  "GP12mkp1-93u:8073": "jātakautūhalo rauhīmidaṃ vacanamabravīt // MarkP_74.19 //",
  "GP12mkp1-93u:8074": "kā tvaṃ brūhi mṛgī vākyaṃ kathaṃ mānuṣavadvadet /",
  "GP12mkp1-93u:8075": "kaścaiva lolo yo vighnaṃ tvatsaṅge kurute mama // MarkP_74.20 //",
  "GP12mkp1-93u:8076": "mṛgyuvāca",
  "GP12mkp1-93u:8077": "ahante dayitā bhūpa ! prāgāsamutpalāvatī /",
  "GP12mkp1-93u:8078": "bharyā śatāgramahiṣī duhitā dṛḍhadhanvanaḥ // MarkP_74.21 //",
  "GP12mkp1-93u:8079": "rājovāca",
  "GP12mkp1-93u:8080": "kintu yāvat kṛtaṃ karma yenemāṃ yonimāgatā /",
  "GP12mkp1-93u:8081": "pativratā dharmaparā sā cetthaṃ sathamīdṛśī // MarkP_74.22 //",
  "GP12mkp1-93u:8082": "mṛgyuvāca",
  "GP12mkp1-93u:8083": "ahaṃ pitṛgṛhe bālā sakhībhiḥ sahitā vanam /",
  "GP12mkp1-93u:8084": "rantuṃ gatā dadarśaikaṃ mṛgaṃ mṛgyā samāgatam // MarkP_74.23 //",
  "GP12mkp1-93u:8085": "tataḥ samīpavartinyā mayā sā tāḍitā mṛgī /",
  "GP12mkp1-93u:8086": "mayā trastā gatānyatra kruddhaḥ prāha tato mṛgaḥ // MarkP_74.24 //",
  "GP12mkp1-93u:8087": "mūḍhe kimevaṃ mattāsi dhikte dauḥ śīlyamīdṛśam /",
  "GP12mkp1-93u:8088": "ādhānakālo yenāyaṃ tvayā me viphalīkṛtaḥ // MarkP_74.25 //",
  "GP12mkp1-93u:8089": "vācaṃ śrutvā tatastasya mānuṣasyeva bhāṣataḥ /",
  "GP12mkp1-93u:8090": "bhītā tamabruvaṃ ko 'sītyetāṃ yonimupāgataḥ // MarkP_74.26 //",
  "GP12mkp1-93u:8091": "tataḥ sa prāha putro 'hamṛṣernirvṛticakṣuṣaḥ /",
  "GP12mkp1-93u:8092": "sutapā nāma mṛgyāntu sābhilāṣo mṛgo 'bhavam // MarkP_74.27 //",
  "GP12mkp1-93u:8093": "imāñcānugataḥ premṇā vāñchitaścānayā vane /",
  "GP12mkp1-93u:8094": "tvayā viyojitā duṣṭe tasmācchāpaṃ dadāmi te // MarkP_74.28 //",
  "GP12mkp1-93u:8095": "mayā coktaṃ tavājñānādaparādhaḥ kṛto mune /",
  "GP12mkp1-93u:8096": "prasādaṃ kuru śāpaṃ me na bhavān dātumarhati // MarkP_74.29 //",
  "GP12mkp1-93u:8097": "ityuktaḥ prāha māṃ so 'pi muniritthaṃ mahīpate /",
  "GP12mkp1-93u:8098": "na prayacchāmi śāpaṃ te yadyātmānaṃ dadāsi me // MarkP_74.30 //",
  "GP12mkp1-93u:8099": "mayā coktaṃ mṛgī nāhaṃ mṛgarūpadharā vane /",
  "GP12mkp1-93u:8100": "lapsyase 'nyāṃ mṛgīntāvanmayi bhāvo nivartyatām // MarkP_74.31 //",
  "GP12mkp1-93u:8101": "ityuktaḥ koparaktākṣaḥ sa prāha sphuritādharaḥ /",
  "GP12mkp1-93u:8102": "nāhaṃ mṛgī tvayetyuktaṃ mṛgī mūḍhe bhaviṣyasi // MarkP_74.32 //",
  "GP12mkp1-93u:8103": "tato bhṛśaṃ pravyathitā praṇamya munimabruvam /",
  "GP12mkp1-93u:8104": "svarūpasthamatikruddhaṃ prasīdeti punaḥ punaḥ // MarkP_74.33 //",
  "GP12mkp1-93u:8105": "bālānabhaijñā vākyānāṃ tataḥ proktamidaṃ mayā /",
  "GP12mkp1-93u:8106": "pitaryasati nārībhirvriyate hi patiḥ svayam // MarkP_74.34 //",
  "GP12mkp1-93u:8107": "sati tāte kathañcāhaṃ vṛṇomi munisattama /",
  "GP12mkp1-93u:8108": "sāparādhāthavā pādau prasīdeśa namāmyaham // MarkP_74.35 //",
  "GP12mkp1-93u:8109": "prasīdeti prasīdeti praṇatāyā mahāmate /",
  "GP12mkp1-93u:8110": "itthaṃ lālapyamānāyāḥ sa prāha munipuṅgavaḥ // MarkP_74.36 //",
  "GP12mkp1-93u:8111": "na bhavatyanyathā proktaṃ mama vākyaṃ kadācana /",
  "GP12mkp1-93u:8112": "mṛgī bhaviṣyasi mṛtā vane 'sminneva janmani // MarkP_74.37 //",
  "GP12mkp1-93u:8113": "mṛgatve ca mahābāhustava garbhamupaiṣyati /",
  "GP12mkp1-93u:8114": "lolo nāma muneḥ putraḥ siddhavīryasya bhāmini // MarkP_74.38 //",
  "GP12mkp1-93u:8115": "jītismarā bhavitrī tvaṃ tasmin garbhamupāgate /",
  "GP12mkp1-93u:8116": "smṛtiṃ prāpya tathā vācaṃ mānuṣīmīrayiṣyasi // MarkP_74.39 //",
  "GP12mkp1-93u:8117": "tsamin jāte mṛgītvāt tvaṃ vimuktā patinārcitā /",
  "GP12mkp1-93u:8118": "lokānavāpsyasi prāpyā ye na duṣkṛtakarmabhiḥ // MarkP_74.40 //",
  "GP12mkp1-93u:8119": "so 'pi lolo mahāvīryaḥ pitṛśatrūn nipātya vai /",
  "GP12mkp1-93u:8120": "jitvā vasundarāṃ kṛtstrāṃ bhaviṣyati tato manuḥ // MarkP_74.41 //",
  "GP12mkp1-93u:8121": "evaṃ śāpamahaṃ labdhvā mṛtā tiryaktvamāgatā /",
  "GP12mkp1-93u:8122": "tvatsaṃsparśācca garbho 'sau saṃbhūto jaṭhare mama // MarkP_74.42 //",
  "GP12mkp1-93u:8123": "ato bravīmi nāsthāne tava yātaṃ mano mayi /",
  "GP12mkp1-93u:8124": "na cāpyagamyā garbhastho lolo vighnaṃ karotyasau // MarkP_74.43 //",
  "GP12mkp1-93u:8125": "mārkaṇḍeya uvāca",
  "GP12mkp1-93u:8126": "evamuktastataḥ so 'pi rājā prāpya parāṃ mudam /",
  "GP12mkp1-93u:8127": "putro mamārīñjitveti pṛthivyāṃ bhavitā manuḥ // MarkP_74.44 //",
  "GP12mkp1-93u:8128": "tatastaṃ suṣuve putraṃ sā mṛgī lakṣaṇānvitam /",
  "GP12mkp1-93u:8129": "tasmin jāte ca bhūtāni sarvāṇi prayayurmudam // MarkP_74.45 //",
  "GP12mkp1-93u:8130": "viśeṣataśca rājāsau putre jāte mahābale /",
  "GP12mkp1-93u:8131": "sā vimuktā mṛgī śāpāt prāpa lokānanuttamān // MarkP_74.46 //",
  "GP12mkp1-93u:8132": "tatastasyarṣayaḥ sarve sametya munisattama /",
  "GP12mkp1-93u:8133": "avekṣya bhāvinīmṛddhiṃ nāma cakrurmahātmanaḥ // MarkP_74.47 //",
  "GP12mkp1-93u:8134": "tāmasīṃ bhajamānāyāṃ yoniṃ mātaryajāyata /",
  "GP12mkp1-93u:8135": "tamasā cāvṛte loke tāmaso 'yaṃ bhaviṣyati // MarkP_74.48 //",
  "GP12mkp1-93u:8136": "tataḥ sa tāmasastena pitrā saṃvardhito vane /",
  "GP12mkp1-93u:8137": "jātabuddhiruvācedaṃ pitaraṃ munisattama // MarkP_74.49 //",
  "GP12mkp1-93u:8138": "kastvaṃ tāta kathaṃ vāhaṃ putro mātā ca kā mama /",
  "GP12mkp1-93u:8139": "kimarthamāgataśca tvametat satyaṃ bravīhi me // MarkP_74.50 //",
  "GP12mkp1-93u:8140": "mārkaṇḍeya uvāca",
  "GP12mkp1-93u:8141": "tataḥ pitā yathāvṛttaṃ svarājyacyāvanādikam /",
  "GP12mkp1-93u:8142": "tasyācaṣṭe mahābahuḥ putrasya jagatīpatiḥ // MarkP_74.51 //",
  "GP12mkp1-93u:8143": "śrutvā tat sakalaṃ so 'pi samārādhya ca bhāraskaram /",
  "GP12mkp1-93u:8144": "avāca divyānyastrāṇi sasaṃhārāṇyaśeṣataḥ // MarkP_74.52 //",
  "GP12mkp1-93u:8145": "kṛtāstrastānarīn jitvā piturānīya cāntikam /",
  "GP12mkp1-93u:8146": "anujñātān munocātha tena svaṃ dharmamāsthitaḥ // MarkP_74.53 //",
  "GP12mkp1-93u:8147": "pitāpi tasya svān lokāṃstapoyajñasamārjitān /",
  "GP12mkp1-93u:8148": "visṛṣṭadehaḥ saṃprāpto dṛṣṭvā putramukhaṃ sukham // MarkP_74.54 //",
  "GP12mkp1-93u:8149": "jitvā samastāṃ pṛthivīṃ tāmasākhyaḥ sa pārthivaḥ /",
  "GP12mkp1-93u:8150": "tāmasākhyo manurabhuttasya manvantaraṃ śṛṇu // MarkP_74.55 //",
  "GP12mkp1-93u:8151": "ye devā yatpatiryaśca devendro ye tatharṣayaḥ /",
  "GP12mkp1-93u:8152": "ye putrāśca manostasya pṛthivīparipālakāḥ // MarkP_74.56 //",
  "GP12mkp1-93u:8153": "satyāstathānye sudhiyaḥ surūpā harayastathā /",
  "GP12mkp1-93u:8154": "ete devagaṇāstatra saptaviṃśatikā mune // MarkP_74.57 //",
  "GP12mkp1-93u:8155": "mahābalo mahāvīryaḥ śatayajñopalakṣitaḥ /",
  "GP12mkp1-93u:8156": "śikhirindrastathā teṣāṃ devānāmabhavadvibhuḥ // MarkP_74.58 //",
  "GP12mkp1-93u:8157": "jyotirdharmā pṛthuḥ kāvyaścaitro 'gnirvalakastathā /",
  "GP12mkp1-93u:8158": "pīvaraśca tathā brahman ! sapta gaptarṣayo 'bhavan // MarkP_74.59 //",
  "GP12mkp1-93u:8159": "naraḥ kṣāntiḥ śāntadāntajānujaṅghādayastathā /",
  "GP12mkp1-93u:8160": "putrāstu tāmasasyāsan rājānaḥ sumahābalāḥ // MarkP_74.60 //",
  "GP12mkp1-93u:8161": "ityetattāmasaṃ vipra manvantaramudāhṛtam /",
  "GP12mkp1-93u:8162": "yaḥ paṭhet śṛṇuyādvāpi tamasā sana bādhyate // MarkP_74.61 //",
  "GP12mkp1-93u:8163": "iti śrīmārkaṇḍeyapurāṇeṭhatāmasamanvantare' catuḥ saptatitamo 'dhyāyaḥ.",
  "GP12mkp1-93u:8164": "_____________________________________________________________",
  "GP12mkp1-93u:8165": "pañcasaptatitamo 'dhyāyaḥ- 75",
  "GP12mkp1-93u:8166": "mārkaṇḍeya uvāca",
  "GP12mkp1-93u:8167": "pañcamo 'pi manurbrahman raivato nāma viśrutaḥ /",
  "GP12mkp1-93u:8168": "tasyotpattiṃ vistaraśaḥ śṛṇuṣva kathayāmi te // MarkP_75.1 //",
  "GP12mkp1-93u:8169": "ṛṣirāsīnmahābhāga ṛtavāgiti viśrutaḥ /",
  "GP12mkp1-93u:8170": "tasyāputrasya putro 'bhūdrevatyante mahātmanaḥ // MarkP_75.2 //",
  "GP12mkp1-93u:8171": "sa tasya vidhivaccakre jātakarmādikāḥ kriyāḥ /",
  "GP12mkp1-93u:8172": "tathopanayanādīṃśca sa cāśīlo 'bhavanmune // MarkP_75.3 //",
  "GP12mkp1-93u:8173": "yataḥ prabhṛti jāto 'sau tataḥ prabhṛti so 'pyṛṣiḥ /",
  "GP12mkp1-93u:8174": "dīrgharogaparāmarśamavāpa munipuṅgavaḥ // MarkP_75.4 //",
  "GP12mkp1-93u:8175": "mātā tasya parāmārti kuṣṭharogādipīḍitā /",
  "GP12mkp1-93u:8176": "jagāma sa pitā cāsya cintayāmāsa duḥ khitaḥ // MarkP_75.5 //",
  "GP12mkp1-93u:8177": "kimetaditi so 'pyasya putro 'pyatyantadurmatiḥ /",
  "GP12mkp1-93u:8178": "jagrāha bhāryāmanyasya muniputrasya saṃmukhīm // MarkP_75.6 //",
  "GP12mkp1-93u:8179": "tato viṣaṇṇamanasā ṛtavāgidamuktavān /",
  "GP12mkp1-93u:8180": "aputratā manuṣyāṇāṃ śreyase na kuputratā // MarkP_75.7 //",
  "GP12mkp1-93u:8181": "kuputro hṛdayāyāsaṃ sarvadā kurute pituḥ /",
  "GP12mkp1-93u:8182": "mātuśca svargasaṃsthāṃśca svapitṝn pātayatyadhaḥ // MarkP_75.8 //",
  "GP12mkp1-93u:8183": "suhṛdāṃ nopakārāya pitṝṇāñca na tṛptaye /",
  "GP12mkp1-93u:8184": "pitrorduḥ khāya dhig janma tasya duṣkṛtakarmaṇaḥ // MarkP_75.9 //",
  "GP12mkp1-93u:8185": "dhanyāste tanayā yeṣāṃ sarvalokābhisaṃmatāḥ /",
  "GP12mkp1-93u:8186": "paropakāriṇaḥ śāntāḥ sādhukarmaṇyanuvratāḥ // MarkP_75.10 //",
  "GP12mkp1-93u:8187": "anirvṛtaṃ tathā mandaṃ paralokaparāṅmukham /",
  "GP12mkp1-93u:8188": "narakāya na sadgatyai kuputrālambi janmanaḥ // MarkP_75.11 //",
  "GP12mkp1-93u:8189": "karoti suhṛdāṃ dainyamahitānāṃ tathā mudam /",
  "GP12mkp1-93u:8190": "akāle ca jarāṃ pitroḥ kuputraḥ kurute dhruvam // MarkP_75.12 //",
  "GP12mkp1-93u:8191": "mārkaṇḍeya uvāca",
  "GP12mkp1-93u:8192": "evaṃ so 'tyantaduṣṭasya putrasya caritairmuniḥ /",
  "GP12mkp1-93u:8193": "dahyamānamanovṛttirvṛttaṃ gargamapṛcchata // MarkP_75.13 //",
  "GP12mkp1-93u:8194": "ṛtavāguvāca",
  "GP12mkp1-93u:8195": "suvratena purā vedā gṛhītā vidhivanmayā /",
  "GP12mkp1-93u:8196": "samapya vedān vidhivat kṛto dāraparigrahaḥ // MarkP_75.14 //",
  "GP12mkp1-93u:8197": "sadāreṇa kriyāḥ kāryāḥ śrautāḥ smārtā vaṣaṭkriyāḥ /",
  "GP12mkp1-93u:8198": "na me nyūnāḥ kṛtāḥ kāścidyāvadadya mahāmune // MarkP_75.15 //",
  "GP12mkp1-93u:8199": "garbhādhānavidhānena na kāmamanurudhyatā /",
  "GP12mkp1-93u:8200": "putrārthaṃ janitaścāyaṃ punnāmno bibhyatā mune // MarkP_75.16 //",
  "GP12mkp1-93u:8201": "so 'yaṃ kimātmadoṣeṇa mama doṣaṇa vā mune /",
  "GP12mkp1-93u:8202": "asmadduḥ khavaho jāto dauḥ śīlyād bandhuśokadaḥ // MarkP_75.17 //",
  "GP12mkp1-93u:8203": "revatyante muniśreṣṭha ! jāto 'yaṃ tanayastava /",
  "GP12mkp1-93u:8204": "tena duḥ khāya te duṣṭe kāle yasmādajāyata // MarkP_75.18 //",
  "GP12mkp1-93u:8205": "na te 'pacāro naivāsya māturnāyaṃ kulasya te /",
  "GP12mkp1-93u:8206": "tasya dauḥ śīlyahetustu revatyantamupāgatam // MarkP_75.19 //",
  "GP12mkp1-93u:8207": "ṛtavāguvāca",
  "GP12mkp1-93u:8208": "yasmānmamaikaputrasya revatyantasamudbhavam /",
  "GP12mkp1-93u:8209": "dauḥ śīlyametat sā tasmāt patatāmāśu revatī // MarkP_75.20 //",
  "GP12mkp1-93u:8210": "mārkaṇḍeya uvāca",
  "GP12mkp1-93u:8211": "tenaivaṃ vyāhṛte śāpe revatyṛkṣaṃ papāta ha /",
  "GP12mkp1-93u:8212": "paśyataḥ sarvalokasya vismayāviṣṭacetasaḥ // MarkP_75.21 //",
  "GP12mkp1-93u:8213": "revatyṛkṣañca patitaṃ kumudādrau samantataḥ /",
  "GP12mkp1-93u:8214": "bhāvayāmāsa sahasā vanakandaranirjharam // MarkP_75.22 //",
  "GP12mkp1-93u:8215": "kumudādriśca tatpātāt khyāto raivatako 'bhavat /",
  "GP12mkp1-93u:8216": "atīva ramyaḥ sarvasyāṃ pṛthivyāṃ pṛthivīdharaḥ // MarkP_75.23 //",
  "GP12mkp1-93u:8217": "tasyarkṣasya tu yā kāntirjātā paṅkajinī saraḥ /",
  "GP12mkp1-93u:8218": "tato jajñe tadā kanyā rūpeṇātīva śobhanā // MarkP_75.24 //",
  "GP12mkp1-93u:8219": "revatīkāntisambhūtāṃ tāṃ dṛṣṭvā pramuco muniḥ /",
  "GP12mkp1-93u:8220": "tasyā nāma cakāretthaṃ revatī nāma bhāgure // MarkP_75.25 //",
  "GP12mkp1-93u:8221": "poṣayāmāsa caivaitāṃ svāśramābhyāsasambhavām /",
  "GP12mkp1-93u:8222": "pramucaḥ sa mahābhāgastasminneva mahācale // MarkP_75.26 //",
  "GP12mkp1-93u:8223": "tāntu yauvaninīṃ dṛṣṭvā kānyakāṃ rūpaśālinīm /",
  "GP12mkp1-93u:8224": "sa muniścintamāmāsa ko 'syā bhartā bhavediti // MarkP_75.27 //",
  "GP12mkp1-93u:8225": "evaṃ cintayatastasya yayau kālo mahān mune /",
  "GP12mkp1-93u:8226": "na cāsasāda sadṛśaṃ varaṃ tasyā mahāmuniḥ // MarkP_75.28 //",
  "GP12mkp1-93u:8227": "tatastasyā varaṃ praṣṭumagniṃ sa pramuco muniḥ /",
  "GP12mkp1-93u:8228": "viveśa vahniśālāṃ vai praṣṭāraṃ prāha havyabhuk // MarkP_75.29 //",
  "GP12mkp1-93u:8229": "mahābalo mahāvīryaḥ priyavāg dharmavatsalaḥ /",
  "GP12mkp1-93u:8230": "durgamo nāma bhavitā bhartā hyasya mahīpatiḥ // MarkP_75.30 //",
  "GP12mkp1-93u:8231": "mārkaṇḍeya uvāca",
  "GP12mkp1-93u:8232": "anantarañca mṛgayāprasaṅgenāgato mune /",
  "GP12mkp1-93u:8233": "tasyāśramapadaṃ dhīmān durgamaḥ sa narādhipaḥ // MarkP_75.31 //",
  "GP12mkp1-93u:8234": "priyavratānvayabhavo mahābalaparākramaḥ /",
  "GP12mkp1-93u:8235": "putro vikramaśīlasya kālindījaṭharodbhavaḥ // MarkP_75.32 //",
  "GP12mkp1-93u:8236": "sa praviśyāśramapadaṃ tāṃ tanvīṃ jagatīpatiḥ /",
  "GP12mkp1-93u:8237": "apaśyamānastamṛṣiṃ priyetyāmantrya pṛṣṭavān // MarkP_75.33 //",
  "GP12mkp1-93u:8238": "rājovāca",
  "GP12mkp1-93u:8239": "kva gato bhagavānasmādāśramānmunipuṅgavaḥ /",
  "GP12mkp1-93u:8240": "taṃ praṇetumihecchāmi tat tvaṃ prabrūhi śobhane // MarkP_75.34 //",
  "GP12mkp1-93u:8241": "mārkaṇḍeya uvāca",
  "GP12mkp1-93u:8242": "agnisālāṃ gato viprastacchrutvā tasya bhāṣitam /",
  "GP12mkp1-93u:8243": "priyetyāmantraṇañcaiva niścakrāma tvarānvitaḥ // MarkP_75.35 //",
  "GP12mkp1-93u:8244": "sa dadarśa mahātmānaṃ rājānaṃ durgamaṃ muniḥ /",
  "GP12mkp1-93u:8245": "narendracihnasahitaṃ praśrayāvanataṃ puraḥ // MarkP_75.36 //",
  "GP12mkp1-93u:8246": "tasmin dṛṣṭe tataḥ śiṣyamuvāca sa tu gautamam /",
  "GP12mkp1-93u:8247": "gautamānīyatāṃ śīghramargho 'sya jagatīpateḥ // MarkP_75.37 //",
  "GP12mkp1-93u:8248": "ekastāvadayaṃ bhūpaścirakālādupāgataḥ.",
  "GP12mkp1-93u:8249": "jāmātā ca viśeṣeṇa yogyor'ghasya mato mama // MarkP_75.38 //",
  "GP12mkp1-93u:8250": "mārkaṇḍeya uvāca",
  "GP12mkp1-93u:8251": "tataḥ sa cintayāmāsa rājā jāmātṛkāraṇam /",
  "GP12mkp1-93u:8252": "viveda ca na tanmaunī jagṛher'ghañca taṃ nṛpaḥ // MarkP_75.39 //",
  "GP12mkp1-93u:8253": "tamāsanagataṃ vipro gṛhītārghaṃ mahāmuniḥ /",
  "GP12mkp1-93u:8254": "svāgataṃ prāha rājendramapi te kuśalaṃ gṛhe // MarkP_75.40 //",
  "GP12mkp1-93u:8255": "koṣe bale 'tha mitreṣu bhṛtyāmātye nareśvara /",
  "GP12mkp1-93u:8256": "tathātmani mahābāho yatra sarvaṃ pratiṣṭhitam // MarkP_75.41 //",
  "GP12mkp1-93u:8257": "patnī ca te kuśalinī yata evānutiṣṭhati /",
  "GP12mkp1-93u:8258": "pṛcchāmyasyāstato nāhaṃ kuśalinyo 'parāstava // MarkP_75.42 //",
  "GP12mkp1-93u:8259": "rājovāca",
  "GP12mkp1-93u:8260": "tvatprasādādakuśalaṃ na kvacinmama suvrata /",
  "GP12mkp1-93u:8261": "jātakautūhalaścāsmi mama bhāryātra kā mune // MarkP_75.43 //",
  "GP12mkp1-93u:8262": "ṛṣiruvāca",
  "GP12mkp1-93u:8263": "revatī sumahābhāgā trailokyasyāpi sundarī /",
  "GP12mkp1-93u:8264": "tava bharyā varārohā tāṃ tvaṃ rājanna vetsi kim // MarkP_75.44 //",
  "GP12mkp1-93u:8265": "rājovāca",
  "GP12mkp1-93u:8266": "subhadrāṃ śāntatanayāṃ kāverītanayāṃ vibho /",
  "GP12mkp1-93u:8267": "surāṣṭrajāṃ sujātāñca kadambāñca varūthajām // MarkP_75.45 //",
  "GP12mkp1-93u:8268": "vipāṭhāṃ nandinīñcaiva vedmi bhāryāṃ gṛhe dvija /",
  "GP12mkp1-93u:8269": "tiṣṭhanti me na bhagavan revatīṃ vedmi kānviyam // MarkP_75.46 //",
  "GP12mkp1-93u:8270": "ṛṣiruvāca",
  "GP12mkp1-93u:8271": "priyeti sāmprataṃ yeyaṃ tvayoktā varavarṇinī /",
  "GP12mkp1-93u:8272": "kiṃ vismṛtante bhūpāla ! ślāghyeyaṃ gṛhiṇī tava // MarkP_75.47 //",
  "GP12mkp1-93u:8273": "rājovāca",
  "GP12mkp1-93u:8274": "satyamuktaṃ mayā kintu bhāvo duṣṭo na me mune /",
  "GP12mkp1-93u:8275": "nātra kopaṃ bhavān kartumarhatyasmāsu yācitaḥ // MarkP_75.48 //",
  "GP12mkp1-93u:8276": "ṛṣiruvāca",
  "GP12mkp1-93u:8277": "tattvaṃ bravīṣi bhūpāla ! na bhāvastava dūṣitaḥ /",
  "GP12mkp1-93u:8278": "vyājahāra bhavānetadvahninā nṛpa coditaḥ // MarkP_75.49 //",
  "GP12mkp1-93u:8279": "mayā pṛṣṭo hutavahaḥ ko 'syā bharteti pārthiva /",
  "GP12mkp1-93u:8280": "bhavitā tena cāpyukto bhavānevādya vai varaḥ // MarkP_75.50 //",
  "GP12mkp1-93u:8281": "tadgṛhyatāṃ mayā dattā tubhyaṃ kanyā narādhipa /",
  "GP12mkp1-93u:8282": "priyetyāmantritā ceyaṃ vicāraṃ kuruṣe katham // MarkP_75.51 //",
  "GP12mkp1-93u:8283": "mārkaṇḍeya uvāca",
  "GP12mkp1-93u:8284": "tato 'sāvabhavanmaunī tenoktaḥ pṛthivīpatiḥ /",
  "GP12mkp1-93u:8285": "ṛṣistathodyataḥ kartuṃ tasyā vaivāhikaṃ vidhim // MarkP_75.52 //",
  "GP12mkp1-93u:8286": "tamudyataṃ sā pitaraṃ vivāhāya mahāmune /",
  "GP12mkp1-93u:8287": "uvāca kanyā yatkiñcit praśrayāvanatānanā // MarkP_75.53 //",
  "GP12mkp1-93u:8288": "yadi me prītimāṃstāta prisādaṃ kartumarhasi /",
  "GP12mkp1-93u:8289": "revatyṛkṣe vivāhaṃ me tatkarotu prasāditaḥ // MarkP_75.54 //",
  "GP12mkp1-93u:8290": "ṛṣiruvāca",
  "GP12mkp1-93u:8291": "revatyṛkṣaṃ na vai bhadre candrayogi vyavasthitam /",
  "GP12mkp1-93u:8292": "anyāni santi ṛkṣāṇi subhru vaivāhikāni te // MarkP_75.55 //",
  "GP12mkp1-93u:8293": "kanyovāca",
  "GP12mkp1-93u:8294": "tāta tena vinā kālo viphalaḥ pratibhāti me /",
  "GP12mkp1-93u:8295": "vivāho viphale kāle madvidhāyāḥ kathaṃ bhavet // MarkP_75.56 //",
  "GP12mkp1-93u:8296": "ṛṣiruvāca",
  "GP12mkp1-93u:8297": "ṛtavāgiti vikhyātastapasvī revatīṃ prati /",
  "GP12mkp1-93u:8298": "cakāra kopaṃ kruddhena tenarkṣaṃ vinipātitam // MarkP_75.57 //",
  "GP12mkp1-93u:8299": "mayā cāsmai pratijñātā bharyeti madirekṣaṇā /",
  "GP12mkp1-93u:8300": "na cecchasi vivāhaṃ tvaṃ saṅkaṭaṃ naḥ samāgatam // MarkP_75.58 //",
  "GP12mkp1-93u:8301": "kanyovāca",
  "GP12mkp1-93u:8302": "ṛtavāk sa munistāta kimevaṃ taptavāṃstapaḥ /",
  "GP12mkp1-93u:8303": "na tvayā mama tātena brahmabandhoḥ sutāsmi kim // MarkP_75.59 //",
  "GP12mkp1-93u:8304": "ṛṣiruvāca",
  "GP12mkp1-93u:8305": "brahmabandhoḥ sutā na tvaṃ bāle naiva tapasvinaḥ /",
  "GP12mkp1-93u:8306": "sutā tvaṃ mama yo devān kartumanyān samutsahe // MarkP_75.60 //",
  "GP12mkp1-93u:8307": "kanyovāca",
  "GP12mkp1-93u:8308": "tapasvī yadi me tātastatkimṛkṣamidaṃ divi /",
  "GP12mkp1-93u:8309": "samāropya vivāho me tadṛkṣe kriyate na tu // MarkP_75.61 //",
  "GP12mkp1-93u:8310": "ṛṣiruvāca",
  "GP12mkp1-93u:8311": "evaṃ bhavatu bhadrante bhadre prītimatī bhava /",
  "GP12mkp1-93u:8312": "āropayāmīndumārge revatyṛkṣaṃ kṛte tava // MarkP_75.62 //",
  "GP12mkp1-93u:8313": "mārkaṇḍeya uvāca",
  "GP12mkp1-93u:8314": "tatastapaḥ prabhāveṇa revatyṛkṣaṃ mahāmuniḥ /",
  "GP12mkp1-93u:8315": "yathāpūrvantathā cakre somayogi dvijottama // MarkP_75.63 //",
  "GP12mkp1-93u:8316": "vivāhañcaiva duhiturvidhivad mantrayoginam /",
  "GP12mkp1-93u:8317": "niṣpādya prītimān bhūyo jāmātāramathābravīt // MarkP_75.64 //",
  "GP12mkp1-93u:8318": "audvāhikante bhūpāla kathyatāṃ kiṃ dadāmyaham /",
  "GP12mkp1-93u:8319": "durlabhyamapi dāsyāmi mamāpratihatantapaḥ // MarkP_75.65 //",
  "GP12mkp1-93u:8320": "rājovāca",
  "GP12mkp1-93u:8321": "manoḥ svayambhuvasyāhamutpannaḥ santatau mune /",
  "GP12mkp1-93u:8322": "manvantarādhipaṃ putraṃ tvatprasādād vṛṇomyaham // MarkP_75.66 //",
  "GP12mkp1-93u:8323": "ṛṣiruvāca",
  "GP12mkp1-93u:8324": "bhaviṣyatyeṣa te kāmo manustvattanayo mahīm /",
  "GP12mkp1-93u:8325": "sakalāṃ bhokṣyate bhūpa dharmavicca bhaviṣyati // MarkP_75.67 //",
  "GP12mkp1-93u:8326": "mārkaṇḍeya uvāca",
  "GP12mkp1-93u:8327": "tāmādāya tato bhūpaḥ svameva nagaraṃ yayau /",
  "GP12mkp1-93u:8328": "tasmādajāyata suto revatyā raivato manuḥ // MarkP_75.68 //",
  "GP12mkp1-93u:8329": "sametaḥ sakalairdharmairmānavairaparājitaḥ /",
  "GP12mkp1-93u:8330": "vijñātākhilaśāstrārtho vedavidyārthaśāstravit // MarkP_75.69 //",
  "GP12mkp1-93u:8331": "tasya manvantare devān munidevendrapārthivān /",
  "GP12mkp1-93u:8332": "kathyamānān mayā brahman nibodha susamāhitaḥ // MarkP_75.70 //",
  "GP12mkp1-93u:8333": "sumedhasastatra devāstathā bhūpatayo dvija /",
  "GP12mkp1-93u:8334": "vaikuṇṭhaścāmitābhaśca caturdaśa caturdaśa // MarkP_75.71 //",
  "GP12mkp1-93u:8335": "teṣāṃ devagaṇānāntu caturṇāmapi ceścaraḥ /",
  "GP12mkp1-93u:8336": "nāmnā vibhurabhūdindraḥ śatayajñopalakṣakaḥ // MarkP_75.72 //",
  "GP12mkp1-93u:8337": "hiraṇyalomā vedaśrīrūrdhvabāhustathāparaḥ /",
  "GP12mkp1-93u:8338": "vedabāhuḥ sudhāmā ca parjanyaśca mahāmuniḥ // MarkP_75.73 //",
  "GP12mkp1-93u:8339": "vasiṣṭhaśca mahābhāgo vedavedāntapāragaḥ /",
  "GP12mkp1-93u:8340": "ete saptarṣayaścāsan raivatasyāntare manoḥ // MarkP_75.74 //",
  "GP12mkp1-93u:8341": "balabandhurmahāvīryaḥ suyaṣṭavyastathāparaḥ /",
  "GP12mkp1-93u:8342": "satyakādyāstathaivāsan raivatasya manoḥ sutāḥ // MarkP_75.75 //",
  "GP12mkp1-93u:8343": "raivatāntāstu manavaḥ kathitā ye mayā tava /",
  "GP12mkp1-93u:8344": "svāyambhuvāśrayā hyete svārociṣamṛte manum // MarkP_75.76 //",
  "GP12mkp1-93u:8345": "(ya eṣāṃ śṛṇuyānnityaṃ paṭhedākhyānamuttamam /",
  "GP12mkp1-93u:8346": "vimuktaḥ sarvapāpebhyo lokaṃ prāpnotyabhīpsitam // MarkP_75.77 //",
  "GP12mkp1-93u:8347": "iti śrīmārkaṇḍeyapurāṇe raivatamanvantare pañcasaptatitamo 'dhyāyaḥ",
  "GP12mkp1-93u:8348": "_____________________________________________________________",
  "GP12mkp1-93u:8349": "ṣaṭsaptatitamo 'dhyāyaḥ- 76",
  "GP12mkp1-93u:8350": "mārkaṇḍeya uvāca",
  "GP12mkp1-93u:8351": "ityetat kathitaṃ tubhyaṃ pañca manvantaraṃ tava /",
  "GP12mkp1-93u:8352": "cākṣuṣasya manoḥ ṣaṣṭhaṃ śrūyatāmidamantaram // MarkP_76.1 //",
  "GP12mkp1-93u:8353": "anyajanmani jāto 'sau cakṣuṣaḥ parameṣṭhinaḥ /",
  "GP12mkp1-93u:8354": "cākṣuṣatvamatastasya janmanyasminnapi dvija // MarkP_76.2 //",
  "GP12mkp1-93u:8355": "jātaṃ mātā nijotsaṅge sthitamullāpya taṃ punaḥ /",
  "GP12mkp1-93u:8356": "pariṣvajati hārdena punarullāpayatyatha // MarkP_76.3 //",
  "GP12mkp1-93u:8357": "jātismaraḥ sa jāto vai māturutsaṅgamāsthitaḥ /",
  "GP12mkp1-93u:8358": "jahāsa taṃ tadā mātā saṃkruddhā vākyamabravīt // MarkP_76.4 //",
  "GP12mkp1-93u:8359": "bhītāsmi kimidaṃ vatsa ! hāso yadvadane tava /",
  "GP12mkp1-93u:8360": "akālabodhaḥ sañjātaḥ kaccit paśyasi śobhanam // MarkP_76.5 //",
  "GP12mkp1-93u:8361": "putra uvāca",
  "GP12mkp1-93u:8362": "māmattumicchati puro mārjārī kima na paśyasi /",
  "GP12mkp1-93u:8363": "antardhānagatā ceyaṃ dvitīyā jātahāriṇī // MarkP_76.6 //",
  "GP12mkp1-93u:8364": "putraprītyā ca bhavatī sahārdā māmavekṣatī /",
  "GP12mkp1-93u:8365": "ullāpyollāpya bahuśaḥ pariṣvajati māṃ yataḥ // MarkP_76.7 //",
  "GP12mkp1-93u:8366": "udbhūtapulakā snehasambhavāstrāvilekṣaṇā /",
  "GP12mkp1-93u:8367": "tato mamāgato hāsaḥ śṛṇu cāpyatra kāraṇam // MarkP_76.8 //",
  "GP12mkp1-93u:8368": "svārthe prasaktā mārjārī prasaktaṃ māmavekṣate /",
  "GP12mkp1-93u:8369": "tathāntardhānagā caiva dvitīyā jātahāriṇī // MarkP_76.9 //",
  "GP12mkp1-93u:8370": "svārthāya snigdhahṛdayā yathaivaite mamopari /",
  "GP12mkp1-93u:8371": "pravṛtte svārthamāsthāya tathaiva pratibhāsi me // MarkP_76.10 //",
  "GP12mkp1-93u:8372": "kintu madupabhogāya mārjārī jātahāriṇī /",
  "GP12mkp1-93u:8373": "tvantu krameṇopabhogyaṃ mattaḥ phalamabhīpsasi // MarkP_76.11 //",
  "GP12mkp1-93u:8374": "na māṃ jānāsi ko 'pyeṣa na caivāpakṛtaṃ mayā /",
  "GP12mkp1-93u:8375": "saṅgataṃ nātikālīnaṃ pañcasaptadinātmakam // MarkP_76.12 //",
  "GP12mkp1-93u:8376": "tathāpi strihyase sāstrā pariṣvajasi cāpyati /",
  "GP12mkp1-93u:8377": "tāteti vatsa ! bhadreti nirvyalīkaṃ bravīṣi mām // MarkP_76.13 //",
  "GP12mkp1-93u:8378": "mātovāca",
  "GP12mkp1-93u:8379": "na tvāhamupakārārthaṃ vatsa ! prītyā pariṣvaje /",
  "GP12mkp1-93u:8380": "na cedetadbhavatprītyai parityaktāsmyahaṃ tvayā // MarkP_76.14 //",
  "GP12mkp1-93u:8381": "svārtho mayā parityakto yastvatto me bhaviṣyati /",
  "GP12mkp1-93u:8382": "ityuktvā sā tamutsṛjya niṣkrāntā sūtikāgṛhāt // MarkP_76.15 //",
  "GP12mkp1-93u:8383": "jaḍāṅgabāhyakaraṇaṃ śuddhāntaḥ karaṇātmakam /",
  "GP12mkp1-93u:8384": "jahāra taṃ parityaktaṃ sā tadā jātahāriṇī // MarkP_76.16 //",
  "GP12mkp1-93u:8385": "sā hṛtvā taṃ tadā bālaṃ vikrāntasya mahībhṛtaḥ /",
  "GP12mkp1-93u:8386": "prasūtapatnīśayane nyasya tasyādade sutam // MarkP_76.17 //",
  "GP12mkp1-93u:8387": "tamapyanyagṛhe nītvā gṛhītvā tasya cātmajam /",
  "GP12mkp1-93u:8388": "tṛtīyaṃ bhakṣayāmāsa sā kramājjātahāriṇī // MarkP_76.18 //",
  "GP12mkp1-93u:8389": "hṛtvā hṛtvā tṛtīyantu bhakṣayatyatinirghṛṇā /",
  "GP12mkp1-93u:8390": "karotyanudinaṃ sā nu parivartantathānyayoḥ // MarkP_76.19 //",
  "GP12mkp1-93u:8391": "vikrānto 'pi tatastasya sutasyaiva mahīpatiḥ /",
  "GP12mkp1-93u:8392": "kārayāmāsa saṃskārān rājanyasya bhavanti ye // MarkP_76.20 //",
  "GP12mkp1-93u:8393": "ānandeti ca nāmāsya pitā cakre vidhānataḥ /",
  "GP12mkp1-93u:8394": "mudā paramayā yukto vikrāntaḥ sa narādhipaḥ // MarkP_76.21 //",
  "GP12mkp1-93u:8395": "kṛtopanayanaṃ tantu gururāha kumārakam /",
  "GP12mkp1-93u:8396": "jananyāḥ prāgupasthānaṃ kriyatāñcābhivādanam // MarkP_76.22 //",
  "GP12mkp1-93u:8397": "sa gurostadvacaḥ śrutvā vihasyaivamathābravīt /",
  "GP12mkp1-93u:8398": "vandyā me katamā mātā jananī pālanī nu kim // MarkP_76.23 //",
  "GP12mkp1-93u:8399": "gururuvāca",
  "GP12mkp1-93u:8400": "na tviyaṃ te mahābhāga ! janayitrī ruthātmajā /",
  "GP12mkp1-93u:8401": "vikrāntasyāgramahiṣī haiminī nāma nāmataḥ // MarkP_76.24 //",
  "GP12mkp1-93u:8402": "ānanda uvāca",
  "GP12mkp1-93u:8403": "iyaṃ janitrī caitrasya viśālagramavāsinaḥ /",
  "GP12mkp1-93u:8404": "viprāgryabodhaputrasya yo 'syāṃ jāto 'nyato vacam // MarkP_76.25 //",
  "GP12mkp1-93u:8405": "gururuvāca",
  "GP12mkp1-93u:8406": "kutastvaṃ kathayānanda ! caitraḥ ko vā tvayocyate /",
  "GP12mkp1-93u:8407": "saṅkaṭaṃ mahadābhāti kva jāto 'tra bravīṣi kim // MarkP_76.26 //",
  "GP12mkp1-93u:8408": "ānanda uvāca",
  "GP12mkp1-93u:8409": "jāto 'hamavanīndrasya kṣatriyasya gṛhe dvija /",
  "GP12mkp1-93u:8410": "tatpatnyāṃ giribhadrāyāmādade jātahāriṇī // MarkP_76.27 //",
  "GP12mkp1-93u:8411": "tayātra mukto haiminyā gṛhītvā ca sutañca sā /",
  "GP12mkp1-93u:8412": "bodhasya dvijamukhyasya gṛhe nītavatī punaḥ // MarkP_76.28 //",
  "GP12mkp1-93u:8413": "bhakṣayāmāsa ca sutaṃ tasya bodhadvijanmanaḥ /",
  "GP12mkp1-93u:8414": "sa tatra dvijasaṃskāraiḥ saṃskṛto haiminīsutaḥ // MarkP_76.29 //",
  "GP12mkp1-93u:8415": "vayamatra mahābhāga ! saṃskṛtā guruṇā tvayā /",
  "GP12mkp1-93u:8416": "mayā tava vacaḥ kāryamupaimi katamāṃ guro // MarkP_76.30 //",
  "GP12mkp1-93u:8417": "gururuvāca",
  "GP12mkp1-93u:8418": "atīva gahanaṃ vatsa ! saṅkaṭaṃ mahadāgatam /",
  "GP12mkp1-93u:8419": "na vedmi kiñcinmohena bhramantīva hi buddhayaḥ // MarkP_76.31 //",
  "GP12mkp1-93u:8420": "ānanda uvāca",
  "GP12mkp1-93u:8421": "mohasyāvasaraḥ ko 'tra jagatyevaṃ vyavasthite /",
  "GP12mkp1-93u:8422": "kaḥ kasya putro viprarṣe ! ko vā kasya nu bāndhavaḥ // MarkP_76.32 //",
  "GP12mkp1-93u:8423": "ārabhya janmano nṝṇāṃ sambandhitvamupaiti yaḥ /",
  "GP12mkp1-93u:8424": "anye sambandhino vipra ! mṛtyunā sannivartitāḥ // MarkP_76.33 //",
  "GP12mkp1-93u:8425": "atrāpi jātasya sataḥ sambandhoyo 'sya bāndhavaiḥ /",
  "GP12mkp1-93u:8426": "so 'pyastaṅgate dehe prayātyeṣo 'khilakramaḥ // MarkP_76.34 //",
  "GP12mkp1-93u:8427": "ato bravīmi saṃsāre vasataḥ ko na bāndhavaḥ /",
  "GP12mkp1-93u:8428": "ko vāpi satataṃ bandhuḥ kiṃ vo vibhrāmyate matiḥ // MarkP_76.35 //",
  "GP12mkp1-93u:8429": "pitṛdvayaṃ mayā prāptamasminneva hi janmani /",
  "GP12mkp1-93u:8430": "mātṛdvayañca kiñcitraṃ yadanyad dehasambhave // MarkP_76.36 //",
  "GP12mkp1-93u:8431": "so 'haṃ tapaḥ kariṣyāmi tvayā yo hyasya bhūpateḥ /",
  "GP12mkp1-93u:8432": "viśālagrāmataḥ putraścaitra ānīyatāmiha // MarkP_76.37 //",
  "GP12mkp1-93u:8433": "mārkaṇḍeya uvāca",
  "GP12mkp1-93u:8434": "tataḥ sa vismito rājā sabhāryaḥ saha bandhubhiḥ /",
  "GP12mkp1-93u:8435": "tasmānnivartya mamatāmanumene vanāya tam // MarkP_76.38 //",
  "GP12mkp1-93u:8436": "caitramānīya tanayaṃ rājyayogyaṃ cakāra saḥ /",
  "GP12mkp1-93u:8437": "saṃmānya brāhmaṇaṃ yena putrabuddhyā sa pālitaḥ // MarkP_76.39 //",
  "GP12mkp1-93u:8438": "so 'pyānandastapastepe bāla eva mahāvane /",
  "GP12mkp1-93u:8439": "karmaṇāṃ kṣupaṇārthāya vimukteḥ paripanthinām // MarkP_76.40 //",
  "GP12mkp1-93u:8440": "tapasyantaṃ tatastañca prāha devaḥ prajāpatiḥ /",
  "GP12mkp1-93u:8441": "kimarthaṃ tapyase vatsa ! tapastīvraṃ vadasva tat // MarkP_76.41 //",
  "GP12mkp1-93u:8442": "ānanda uvāca",
  "GP12mkp1-93u:8443": "ātmanaḥ śuddhikāmo 'haṃ karomi bhagavaṃstapaḥ /",
  "GP12mkp1-93u:8444": "bandhāya mama karmāṇi yāni tatkṣapaṇonmukhaḥ // MarkP_76.42 //",
  "GP12mkp1-93u:8445": "brahmovāca",
  "GP12mkp1-93u:8446": "kṣīṇādhikāro bhavati muktiyogyo na karmavān /",
  "GP12mkp1-93u:8447": "sattvādhikāravān muktimavāpsyati tato bhavān // MarkP_76.43 //",
  "GP12mkp1-93u:8448": "bhavatā manunā bhāvyaṃ ṣaṣṭhena vraja tat kuru /",
  "GP12mkp1-93u:8449": "alante tapasā tasmin kṛte muktimavāpsyasi // MarkP_76.44 //",
  "GP12mkp1-93u:8450": "mārkaṇḍeya uvāca",
  "GP12mkp1-93u:8451": "ityukto brahmaṇā so 'pi tathetyuktvā mahāmatiḥ /",
  "GP12mkp1-93u:8452": "tatkarmābhimukho yātastapaso virarāma ha // MarkP_76.45 //",
  "GP12mkp1-93u:8453": "cākṣuṣetyāha taṃ brahmā tapaso vinivartayan /",
  "GP12mkp1-93u:8454": "pūrvanāmnā babhūvātha prakhyātaścākṣuṣo manuḥ // MarkP_76.46 //",
  "GP12mkp1-93u:8455": "upayeme vidarbhāṃ sa sutāmugrasya bhūbhṛtaḥ /",
  "GP12mkp1-93u:8456": "tasyāñcotpādayāmāsa putrān prakhyātavikramān // MarkP_76.47 //",
  "GP12mkp1-93u:8457": "tasya manvantareśasya ye 'ntare tridaśā dvija /",
  "GP12mkp1-93u:8458": "ye carṣayastathaivendro ye sutāścāsya tān śṛṇu // MarkP_76.48 //",
  "GP12mkp1-93u:8459": "āpyā nāma surāstatra teṣāmeko 'ṣṭako gaṇaḥ /",
  "GP12mkp1-93u:8460": "prakhyātakarmaṇāṃ vipra ! yajñe havyabhujāmayam // MarkP_76.49 //",
  "GP12mkp1-93u:8461": "prakhyātabalavīryāṇāṃ prabhāmaṇḍaladurdṛśām /",
  "GP12mkp1-93u:8462": "dvitīyaśca prasūtākhyo devānāmaṣṭako gaṇaḥ // MarkP_76.50 //",
  "GP12mkp1-93u:8463": "tathaivāṣṭaka evānyo bhavyākhyo devatāgaṇaḥ /",
  "GP12mkp1-93u:8464": "caturthaśca gaṇastatra yūthagākhyastathāṣṭakaḥ // MarkP_76.51 //",
  "GP12mkp1-93u:8465": "lekhasaṃjñāstathaivānye tatra manvantare dvija /",
  "GP12mkp1-93u:8466": "pañcame ca gaṇe devāstatsaṃjñā hyamṛtāśinaḥ // MarkP_76.52 //",
  "GP12mkp1-93u:8467": "śataṃ kratūnāmāhṛtya yasteṣāmadhipo 'bhavat /",
  "GP12mkp1-93u:8468": "manojavastathaivendraḥ saṃkhyāto yajñabhāgabhuk // MarkP_76.53 //",
  "GP12mkp1-93u:8469": "sumedhā virajāścaiva haviṣmānunnato madhuḥ /",
  "GP12mkp1-93u:8470": "atināmā sahiṣṇuśca saptāsanniti carṣayaḥ // MarkP_76.54 //",
  "GP12mkp1-93u:8471": "ūru-puru-śatadyumnapramukhāḥ sumahābalāḥ /",
  "GP12mkp1-93u:8472": "cākṣuṣasya manoḥ putrāḥ pṛthivīpatayo 'bhavan // MarkP_76.55 //",
  "GP12mkp1-93u:8473": "etatte kathitaṃ ṣaṣṭhaṃ mayā manvantaraṃ dvija /",
  "GP12mkp1-93u:8474": "cākṣuṣasya tathā janma caritañca mahātmanaḥ // MarkP_76.56 //",
  "GP12mkp1-93u:8475": "sāmprataṃ vartate yo 'yaṃ nāmnā vaivasvato manuḥ /",
  "GP12mkp1-93u:8476": "saptamīye 'ntare tasya devādyāstān śṛṇuṣva me // MarkP_76.57 //",
  "GP12mkp1-93u:8477": "ya idaṃ kīrtayed dhīmān cākṣuṣasyāntaraṃ bhuvi /",
  "GP12mkp1-93u:8478": "śṛṇute ca labhet putrānārogyasukhasampadam // MarkP_76.58 //",
  "GP12mkp1-93u:8479": "iti śrīmārkaṇḍeyapurāṇe ṣaṣṭhaṃ manvantaraṃ samāptam,adhyāyaḥ ṣaṭsaptatitamaḥ",
  "GP12mkp1-93u:8480": "_____________________________________________________________",
  "GP12mkp1-93u:8481": "saptasaptatitamo 'dhyāyaḥ- 77",
  "GP12mkp1-93u:8482": "mārkaṇḍeya uvāca",
  "GP12mkp1-93u:8483": "mārtaṇḍa rasyaverbhāryā tanayā viśvakarmaṇaḥ /",
  "GP12mkp1-93u:8484": "saṃjñā nāma mahābhāga tasyāṃ bhānurajījanat // MarkP_77.1 //",
  "GP12mkp1-93u:8485": "manuṃ prakhyātayaśasamanekajñānapāragam /",
  "GP12mkp1-93u:8486": "vivasvataḥ suto yasmāttasmādvaivasvatastu saḥ // MarkP_77.2 //",
  "GP12mkp1-93u:8487": "saṃjñā ca raviṇā dṛṣṭā nimīlayati locane /",
  "GP12mkp1-93u:8488": "yatastataḥ saroṣor'kaḥ saṃjñāṃ niṣṭhuramabravīt // MarkP_77.3 //",
  "GP12mkp1-93u:8489": "mayi dṛṣṭe sadā yasmāt kuruṣe netrasaṃyamam /",
  "GP12mkp1-93u:8490": "tasmājjaniṣyase mūḍhe prajāsaṃyamanaṃ yamam // MarkP_77.4 //",
  "GP12mkp1-93u:8491": "mārkaṇḍeya uvāca",
  "GP12mkp1-93u:8492": "tataḥ sā capalāṃ dṛṣṭiṃ devī cakre bhayākulā /",
  "GP12mkp1-93u:8493": "vilolitadṛśaṃ dṛṣṭvā punarāha ca tāṃ raviḥ // MarkP_77.5 //",
  "GP12mkp1-93u:8494": "yasmādvilolitā dṛṣṭirmayi dṛṣṭe tvayādhunā /",
  "GP12mkp1-93u:8495": "tasmādvilolāṃ tanayāṃ nadīṃ tvaṃ prasaviṣyasi // MarkP_77.6 //",
  "GP12mkp1-93u:8496": "mārkaṇḍeya uvāca",
  "GP12mkp1-93u:8497": "tatastasyāntu saṃjajñe bhartṛśāpena tena vai /",
  "GP12mkp1-93u:8498": "yamaśca yamunā ceyaṃ prakhyātā sumahānadī // MarkP_77.7 //",
  "GP12mkp1-93u:8499": "sāpi saṃjñā ravestejaḥ sehe duḥ khena bhāminī /",
  "GP12mkp1-93u:8500": "asahantī ca sā tejaścintayāmāsa vai tadā // MarkP_77.8 //",
  "GP12mkp1-93u:8501": "kiṅkaromi kva gacchāmi kva gatāyāśca nirvṛtiḥ /",
  "GP12mkp1-93u:8502": "bhavenmama kathaṃ bhartā kopamarkaśca naiṣyati // MarkP_77.9 //",
  "GP12mkp1-93u:8503": "iti saṃcintya bahudhā prajāpatisutā tadā /",
  "GP12mkp1-93u:8504": "bahu mene mahābhāgā pitṛsaṃśrayameva sā // MarkP_77.10 //",
  "GP12mkp1-93u:8505": "tataḥ pitṛgṛhe gantuṃ kṛtabuddhiryaśasvinī /",
  "GP12mkp1-93u:8506": "chāyāmayīmātmatanuṃ nirmame dayitāṃ raveḥ // MarkP_77.11 //",
  "GP12mkp1-93u:8507": "tāñcovāca tvayā veśmanyatra bhānoryathā mayā /",
  "GP12mkp1-93u:8508": "tathā samyagapatyeṣu vartitavyaṃ yathā ravau // MarkP_77.12 //",
  "GP12mkp1-93u:8509": "pṛṣṭayāpi na vācyante tathaitadgamanaṃ mama /",
  "GP12mkp1-93u:8510": "saivāsmi nāma saṃjñeti vācyametatsadā vacaḥ // MarkP_77.13 //",
  "GP12mkp1-93u:8511": "chāyasaṃjñovāca",
  "GP12mkp1-93u:8512": "ākeśagrahaṇād devi ! āśāpācca vacastava /",
  "GP12mkp1-93u:8513": "kariṣye kathayiṣyāmi vṛttantu śāpakarṣaṇāt // MarkP_77.14 //",
  "GP12mkp1-93u:8514": "ityuktā sā tadā devī jagāma bhavanaṃ pituḥ /",
  "GP12mkp1-93u:8515": "dadarśa tatra tvaṣṭāraṃ tapasā dhūtakalmaṣam // MarkP_77.15 //",
  "GP12mkp1-93u:8516": "bahumānācca tenāpi pūjitā viśvakarmaṇā /",
  "GP12mkp1-93u:8517": "tasthau pitṛgṛhe sā tu kañcitkālamaninditā // MarkP_77.16 //",
  "GP12mkp1-93u:8518": "tatastāṃ prāha cārvaṅgī pitā nāticiroṣitām /",
  "GP12mkp1-93u:8519": "stutvā ca tanayāṃ premabahumānapuraḥ saram // MarkP_77.17 //",
  "GP12mkp1-93u:8520": "tvāntu me paśyato vatse dināni subahūnyapi /",
  "GP12mkp1-93u:8521": "muhūrtārdhasamāni syuḥ kintu dharmo vilupyate // MarkP_77.18 //",
  "GP12mkp1-93u:8522": "bāndhaveṣu ciraṃ vāso nārīṇāṃ na yaśaskaraḥ /",
  "GP12mkp1-93u:8523": "manoratho bāndhavānāṃ nāryā bhartṛgṛhe sthitiḥ // MarkP_77.19 //",
  "GP12mkp1-93u:8524": "sā tvaṃ trailokyanāthena bhartrā sūryeṇa saṅgatā /",
  "GP12mkp1-93u:8525": "pitṛgehe ciraṃ kālaṃ vastuṃ nārhasi putrike // MarkP_77.20 //",
  "GP12mkp1-93u:8526": "sā tvaṃ bhartṛgṛhaṃ gaccha tuṣṭo 'haṃ pūjitāsi me /",
  "GP12mkp1-93u:8527": "punarāgamanaṃ kāryaṃ darśanāya śubhe mama // MarkP_77.21 //",
  "GP12mkp1-93u:8528": "mārkaṇḍeya uvāca",
  "GP12mkp1-93u:8529": "ityuktā sā tadā pitrā tathetyuktvā ca sā mune /",
  "GP12mkp1-93u:8530": "saṃpūjayitvā pitaraṃ jagāmāthottarān kurūn // MarkP_77.22 //",
  "GP12mkp1-93u:8531": "sūryatāpamanicchantī tejasastasya bibhyatī /",
  "GP12mkp1-93u:8532": "tapaścacāra tatrāpi vaḍavārūpadhāriṇī // MarkP_77.23 //",
  "GP12mkp1-93u:8533": "saṃjñeyamiti manvāno dvitīyāyāmahaspatiḥ /",
  "GP12mkp1-93u:8534": "janayāmāsa tanayau kanyāñcaikāṃ manoramām // MarkP_77.24 //",
  "GP12mkp1-93u:8535": "chāyāsaṃjñā tvapatyeṣu yathā sveṣvativatsalā /",
  "GP12mkp1-93u:8536": "tathā na saṃjñākanyāyāṃ putrayoścānvavartata // MarkP_77.25 //",
  "GP12mkp1-93u:8537": "lālanādyupabhogeṣu viśeṣamanuvāsaram /",
  "GP12mkp1-93u:8538": "manustat kṣāntavānasya yamastasyā na cakṣame // MarkP_77.26 //",
  "GP12mkp1-93u:8539": "tāḍanāya ca vai kopāt pādastena samudyataḥ /",
  "GP12mkp1-93u:8540": "tasyāḥ punaḥ kṣāntimatā na tu dehe nipātitaḥ // MarkP_77.27 //",
  "GP12mkp1-93u:8541": "tataḥ śaśāpa taṃ kopācchāyāsaṃjñā yamaṃ dvija /",
  "GP12mkp1-93u:8542": "kiñcit prasphuramāṇauṣṭhī vicalatpāṇipallavā // MarkP_77.28 //",
  "GP12mkp1-93u:8543": "pituḥ patnīmamaryādaṃ yanmāṃ tarjayase padā /",
  "GP12mkp1-93u:8544": "bhuvi tasmādayaṃ padāstavādyaiva patiṣyati // MarkP_77.29 //",
  "GP12mkp1-93u:8545": "mārkaṇḍeya uvāca",
  "GP12mkp1-93u:8546": "ityākarṇya yamaḥ śāpaṃ mātrā dattaṃ bhayāturaḥ /",
  "GP12mkp1-93u:8547": "abhyetya pitaraṃ prāha praṇipātapuraḥ saram // MarkP_77.30 //",
  "GP12mkp1-93u:8548": "yama uvāca",
  "GP12mkp1-93u:8549": "tātaitanmahadāścaryaṃ na dṛṣṭamiti kenacit /",
  "GP12mkp1-93u:8550": "mātā vātsalyamutsṛjya śāpaṃ putre prayacchati // MarkP_77.31 //",
  "GP12mkp1-93u:8551": "yathā manurmamācaṣṭe neyaṃ matā tathā mama /",
  "GP12mkp1-93u:8552": "viguṇeṣvapi putreṣu na mātā viguṇā bhavet // MarkP_77.32 //",
  "GP12mkp1-93u:8553": "mārkaṇḍeya uvāca",
  "GP12mkp1-93u:8554": "yamasyaitadvacaḥ śrutvā bhagavāṃstimirāpahaḥ /",
  "GP12mkp1-93u:8555": "chāyāsaṃjñāṃ samāhūya papraccha kva gateti sā // MarkP_77.33 //",
  "GP12mkp1-93u:8556": "sā cāha tanayā tvaṣṭurahaṃ saṃjñā vibhāvaso /",
  "GP12mkp1-93u:8557": "patnī tava tvayāpatyānyetāni janitāni me // MarkP_77.34 //",
  "GP12mkp1-93u:8558": "itthaṃ vivasvataḥ sā tu bahuśaḥ pṛcchato yadā /",
  "GP12mkp1-93u:8559": "nācacakṣe tataḥ kruddho bhāsvāṃstāṃ śaptumudyataḥ // MarkP_77.35 //",
  "GP12mkp1-93u:8560": "tataḥ sā kathayāmāsa yathāvṛttaṃ vivasvataḥ /",
  "GP12mkp1-93u:8561": "viditārthaśca bhagavān jagāma tvaṣṭurālayam // MarkP_77.36 //",
  "GP12mkp1-93u:8562": "tataḥ sa pūjayāmāsa tadā trailokyapūjitam /",
  "GP12mkp1-93u:8563": "bhāsvantaṃ parayā bhaktyā nijagehamupāgatam // MarkP_77.37 //",
  "GP12mkp1-93u:8564": "saṃjñāṃ pṛṣṭastadā tasmai kathayāmāsa viśvakṛt /",
  "GP12mkp1-93u:8565": "āgataiveha me veśma bhavataḥ preṣiteti vai // MarkP_77.38 //",
  "GP12mkp1-93u:8566": "divākaraḥ samādhistho vaḍavārūpadhāriṇīm /",
  "GP12mkp1-93u:8567": "tapaścarantīṃ dadṛśe uttareṣu kuruṣvatha // MarkP_77.39 //",
  "GP12mkp1-93u:8568": "saumyamūrtiḥ śubhākāro mama bhartā bhavediti /",
  "GP12mkp1-93u:8569": "abhisandhiñca tapaso bubudhe 'syā divākaraḥ // MarkP_77.40 //",
  "GP12mkp1-93u:8570": "śātanaṃ tejaso me 'dya kriyatāmiti bhāskaraḥ /",
  "GP12mkp1-93u:8571": "tañcāha viśvakarmāṇaṃ saṃjñāyāḥ pitaraṃ dvija // MarkP_77.41 //",
  "GP12mkp1-93u:8572": "saṃvatsarabhramestasya viśvakarmā karavestataḥ /",
  "GP12mkp1-93u:8573": "tejasaḥ śātanañcakre stūyamānaśca daivataiḥ // MarkP_77.42 //",
  "GP12mkp1-93u:8574": "iti śrīmārkaṇḍeyapurāṇe vaivasvatamanvantare saptasaptatitamo 'dhyāyaḥ",
  "GP12mkp1-93u:8575": "_____________________________________________________________",
  "GP12mkp1-93u:8576": "aṣṭasaptatitamo 'dhyāyaḥ- 78",
  "GP12mkp1-93u:8577": "mārkaṇḍeya uvāca",
  "GP12mkp1-93u:8578": "tatastaṃ tuṣṭuvurdevāstathā devarṣayo ravim /",
  "GP12mkp1-93u:8579": "vāgbhiroḍyamaśeṣasya trailokyasya samāgatāḥ // MarkP_78.1 //",
  "GP12mkp1-93u:8580": "devā ūcuḥ",
  "GP12mkp1-93u:8581": "namaste ṛksvarūpāya sāmarūpāya te namaḥ /",
  "GP12mkp1-93u:8582": "yajuḥ svarūparūpāya sāmnāndhāmavate namaḥ // MarkP_78.2 //",
  "GP12mkp1-93u:8583": "jñānaikadhāmabhūtāya nirdhūtatamase namaḥ /",
  "GP12mkp1-93u:8584": "śuddhajyotiḥ svarūpāya viśuddhāyāmalātmane // MarkP_78.3 //",
  "GP12mkp1-93u:8585": "variṣṭhāya vareṇyāya parasmai paramātmane /",
  "GP12mkp1-93u:8586": "namo 'khilajagadvyāpisvarūpāyātmamūrtaye // MarkP_78.4 //",
  "GP12mkp1-93u:8587": "idaṃ stotravaraṃ ramyaṃ śrotavyaṃ śraddhayā naraiḥ /",
  "GP12mkp1-93u:8588": "śiṣyo bhūtvā samādhistho dattvā deyaṃ gurorapi // MarkP_78.5 //",
  "GP12mkp1-93u:8589": "na śūnyabhūtaiḥ śrotavyametattu saphalaṃ bhavet /",
  "GP12mkp1-93u:8590": "sarvakāraṇabhūtāya niṣṭhāyai jñānacetasām // MarkP_78.6 //",
  "GP12mkp1-93u:8591": "namaḥ sūryasvarūpāya prakāśātmasvarūpiṇe /",
  "GP12mkp1-93u:8592": "bhāskarāya namastubhyaṃ tathā dinakṛte namaḥ // MarkP_78.7 //",
  "GP12mkp1-93u:8593": "śarvarīhetave caiva sandhyājyotsnākṛte namaḥ /",
  "GP12mkp1-93u:8594": "tvaṃ sarvametad bhagavan jagadudbhramatā tvayā // MarkP_78.8 //",
  "GP12mkp1-93u:8595": "bhramatyāviddhamakhilaṃ brahmāṇḍaṃ sacarācaram /",
  "GP12mkp1-93u:8596": "tvadaṃśubhiridaṃ spṛṣṭaṃ sarvaṃ sañjāyate śuci // MarkP_78.9 //",
  "GP12mkp1-93u:8597": "kriyate tvatkaraiḥ sparśājjalādīnāṃ pavitratā /",
  "GP12mkp1-93u:8598": "homadānādiko dharmo nopakārāya jāyate // MarkP_78.10 //",
  "GP12mkp1-93u:8599": "tāvadyāvanna saṃyogi jagadetat tvadaṃśubhiḥ /",
  "GP12mkp1-93u:8600": "ṛcaste sakalā hyetā yajūṃṣyetāni cānyataḥ // MarkP_78.11 //",
  "GP12mkp1-93u:8601": "sakalāni ca sāmāni nipatanti tvadaḍgataḥ /",
  "GP12mkp1-93u:8602": "ṛṅmayastvaṃ jagannātha ! tvameva ca yajurmayaḥ // MarkP_78.12 //",
  "GP12mkp1-93u:8603": "yataḥ sāmamayaścaiva tato nātha ! trayīmayaḥ /",
  "GP12mkp1-93u:8604": "tvameva brahmaṇo rūpaṃ parañcāparameva ca // MarkP_78.13 //",
  "GP12mkp1-93u:8605": "mūrtāmūrtastathā sūkṣmaḥ sthūlarūpastathā sthitaḥ /",
  "GP12mkp1-93u:8606": "nimeṣakāṣṭhādimayaḥ kālarūpaḥ kṣayātmakaḥ /",
  "GP12mkp1-93u:8607": "prasīda svecchayā rūpaṃ svatejaḥ śamanaṃ kuru // MarkP_78.14 //",
  "GP12mkp1-93u:8608": "mārkaṇḍeya uvāca",
  "GP12mkp1-93u:8609": "evaṃ saṃstūyamānastu devairdevarṣibhistathā /",
  "GP12mkp1-93u:8610": "mumoca svaṃ tadā tejastejasāṃ rāśiravyayaḥ // MarkP_78.15 //",
  "GP12mkp1-93u:8611": "yattasya ṛṅmayaṃ tejo bhavitā tena medinī /",
  "GP12mkp1-93u:8612": "yajurmayenāpi divaṃ svargaḥ sāmamayaṃ raveḥ // MarkP_78.16 //",
  "GP12mkp1-93u:8613": "śātitāstejaso bhāgā ye tvaṣṭrā daśa pañca ca /",
  "GP12mkp1-93u:8614": "tvaṣṭraiva tena śarvasya kṛtaṃ śūlaṃ mahātmanā // MarkP_78.17 //",
  "GP12mkp1-93u:8615": "cakraṃ viṣṇorvasūnāñca śaṅkavo 'tha sudāruṇāḥ /",
  "GP12mkp1-93u:8616": "pāvakasya tathā śaktiḥ śibikā dhanadasya ca // MarkP_78.18 //",
  "GP12mkp1-93u:8617": "anyeṣāmasurārīṇāmastrāṇyugrāṇi yāni vai /",
  "GP12mkp1-93u:8618": "yakṣavidyādharāṇāñca tāni cakre sa viśvakṛt // MarkP_78.19 //",
  "GP12mkp1-93u:8619": "tataśca ṣoḍaśaṃ bhāgaṃ bibharti bhagavān vibhuḥ /",
  "GP12mkp1-93u:8620": "tattejaḥ pañcadaśadhā śātitaṃ viśvakarmaṇā // MarkP_78.20 //",
  "GP12mkp1-93u:8621": "tato 'śvarūpadhṛgbhānuruttarānagamat kurūn /",
  "GP12mkp1-93u:8622": "tadṛśe tatra saṃjñāñca vaḍavārūpadhāriṇīm // MarkP_78.21 //",
  "GP12mkp1-93u:8623": "sā ca dṛṣṭvā tamāyāntaṃ parapuṃso viśaṅkayā /",
  "GP12mkp1-93u:8624": "jagāma saṃmukhaṃ tasya pṛṣṭharakṣaṇatatparā // MarkP_78.22 //",
  "GP12mkp1-93u:8625": "tataśca nāsikāyogaṃ tayostatra sametayoḥ /",
  "GP12mkp1-93u:8626": "nāsatyadastrau tanayāvaśvīvaktravinirgatau // MarkP_78.23 //",
  "GP12mkp1-93u:8627": "retaso 'nte ca revantaḥ khaḍgī carmo tanutradhṛk /",
  "GP12mkp1-93u:8628": "aśvārūḍhaḥ samudbhūto bāṇatūṇasamanvitaḥ // MarkP_78.24 //",
  "GP12mkp1-93u:8629": "tataḥ svarūpamatulaṃ darśayāmāsa bhānumān /",
  "GP12mkp1-93u:8630": "tasyaiṣā ca samālokya svarūpaṃ mudamādade // MarkP_78.25 //",
  "GP12mkp1-93u:8631": "svarūpadhāriṇīñcaimāmānināya nijāśrayam /",
  "GP12mkp1-93u:8632": "saṃjñāṃ bhāryāṃ prītimatīṃ bhāskaro vāritaskaraḥ // MarkP_78.26 //",
  "GP12mkp1-93u:8633": "tataḥ pūrvasuto yo 'syāḥ so 'bhūdvaivasvato manuḥ /",
  "GP12mkp1-93u:8634": "dvitīyaśca yamaḥ śāpāddharmadṛṣṭirabhūt sutaḥ // MarkP_78.27 //",
  "GP12mkp1-93u:8635": "kṛmayo māṃsamādāya pādato 'sya mahītale /",
  "GP12mkp1-93u:8636": "patiṣyantīti śāpāntaṃ tasya cakre pitā svayam // MarkP_78.28 //",
  "GP12mkp1-93u:8637": "dharmadṛṣṭiryataścāsau samo mitre tathāhite /",
  "GP12mkp1-93u:8638": "tato niyogaṃ taṃ yāmye cakāra timirāpahaḥ // MarkP_78.29 //",
  "GP12mkp1-93u:8639": "yamunā ca nadī jajñe kalindāntaravāhinī /",
  "GP12mkp1-93u:8640": "aśvinau devabhiṣajau kṛtau pitrā mahātmanā // MarkP_78.30 //",
  "GP12mkp1-93u:8641": "guhyakādhipatitve ca revanto 'pi niyojitaḥ /",
  "GP12mkp1-93u:8642": "cchāyāsaṃjñāsutānāñca niyogaḥ śruyatāṃ mama // MarkP_78.31 //",
  "GP12mkp1-93u:8643": "pūrvajasya manostulyaśchāyāsaṃjñāsuto 'grajaḥ /",
  "GP12mkp1-93u:8644": "tataḥ sāvarṇikīṃ saṃjñāmavāpa tanayo raveḥ // MarkP_78.32 //",
  "GP12mkp1-93u:8645": "bhaviṣyati manuḥ so 'pi balirindro yadā tadā /",
  "GP12mkp1-93u:8646": "śanaiścaro grahāṇāñca madhye pitrā niyojitaḥ // MarkP_78.33 //",
  "GP12mkp1-93u:8647": "tayostṛtīyā yā kanyā tapatī nāma sā kurum /",
  "GP12mkp1-93u:8648": "nṛpāt saṃvaraṇāt putramavāpa manujeśvaram // MarkP_78.34 //",
  "GP12mkp1-93u:8649": "tasya vaivasvatasyāhaṃ manoḥ saptamamantaram /",
  "GP12mkp1-93u:8650": "kathayāmi sutān bhūpānṛṣīn devān surādhipam // MarkP_78.35 //",
  "GP12mkp1-93u:8651": "iti śrīmārkaṇḍeyapurāṇe sāvarṇike manvantare vaivasvatotpattirnāmāṣṭasaptatitamo 'dhyāyaḥ",
  "GP12mkp1-93u:8652": "_____________________________________________________________",
  "GP12mkp1-93u:8653": "ūnāśītitamo 'dhyāyaḥ- 79",
  "GP12mkp1-93u:8654": "mārkaṇḍeya uvāca",
  "GP12mkp1-93u:8655": "ādityā vasavo rudrāḥ sādhyā viśve marudgaṇāḥ /",
  "GP12mkp1-93u:8656": "bhṛgavo 'ṅgirasaścāṣṭau yatra devagaṇāḥ smṛtāḥ // MarkP_79.1 //",
  "GP12mkp1-93u:8657": "ādityā vasavo rudrā vijñeyāḥ kaśyapātmajāḥ /",
  "GP12mkp1-93u:8658": "sādhyāśca maruto viśve dharmaputragaṇāstrayaḥ // MarkP_79.2 //",
  "GP12mkp1-93u:8659": "bhṛgostu bhṛgavo devāḥ putrā hyaṅgirasaḥ sutāḥ /",
  "GP12mkp1-93u:8660": "eṣa sargaśca mārīco vijñeyaḥ sāmpratādhipaḥ // MarkP_79.3 //",
  "GP12mkp1-93u:8661": "ūrjasvī nāma caivendro mahātmā yajñabhāgabhuk /",
  "GP12mkp1-93u:8662": "atītānāgatā ye ca vartante sāmpratañca ye // MarkP_79.4 //",
  "GP12mkp1-93u:8663": "sarve te tridaśendrāstu vijñeyāstulyalakṣaṇāḥ /",
  "GP12mkp1-93u:8664": "sahasrākṣāḥ kuliśinaḥ sarva eva purandarāḥ // MarkP_79.5 //",
  "GP12mkp1-93u:8665": "maghavanto vṛṣāḥ sarve śṛṅgiṇo gajagāminaḥ /",
  "GP12mkp1-93u:8666": "te śatakratavaḥ sarve bhūtābhibhavatejasaḥ // MarkP_79.6 //",
  "GP12mkp1-93u:8667": "dharmādyaiḥ kāraṇaiḥ suddhairādhipatyaguṇānvitāḥ /",
  "GP12mkp1-93u:8668": "bhūtabhavyabhavannāthāḥ śṛṇu caitat trayaṃ dvija // MarkP_79.7 //",
  "GP12mkp1-93u:8669": "bhūrloko 'yaṃ smṛtā bhūmirantarikṣaṃ divaḥ smṛtam /",
  "GP12mkp1-93u:8670": "divyākhyāśca tathā svargastrailokyamiti gadyate // MarkP_79.8 //",
  "GP12mkp1-93u:8671": "atriścaiva vasiṣṭhaśca kāśyapaśca mahānṛṣiḥ /",
  "GP12mkp1-93u:8672": "gautamaśca bharadvājau viśvāmitro 'tha kauśikaḥ // MarkP_79.9 //",
  "GP12mkp1-93u:8673": "tathaiva putro bhagavānṛcīkasya mahātmanaḥ /",
  "GP12mkp1-93u:8674": "jamadagnistu saptaite munayo 'tra nathāntare // MarkP_79.10 //",
  "GP12mkp1-93u:8675": "ikṣvākurnābhagaścaiva dhṛṣṭaḥ śaryātireva ca /",
  "GP12mkp1-93u:8676": "nariṣyantaśca vikhyāto nābhāgāriṣṭa eva ca // MarkP_79.11 //",
  "GP12mkp1-93u:8677": "karūṣaśca pṛṣadhraśca vasumān lokaviśrutaḥ /",
  "GP12mkp1-93u:8678": "manorvaivasvatasyaite nava putrāḥ prakīrtitāḥ // MarkP_79.12 //",
  "GP12mkp1-93u:8679": "vaivasvatamidaṃ brahman ! kathitante mayāntaram /",
  "GP12mkp1-93u:8680": "asmin śrute naraḥ sadyaḥ paṭhite caiva sattama /",
  "GP12mkp1-93u:8681": "mucyate pātakaiḥ sarvaiḥ puṇyañca mahadaśnate // MarkP_79.13 //",
  "GP12mkp1-93u:8682": "iti śrīmārkaṇḍeyapurāṇe sāvarṇike manvantare vaivasvatakīrtanaṃ nāmaikonāśītitamo 'dhyāyaḥ",
  "GP12mkp1-93u:8683": "_____________________________________________________________",
  "GP12mkp1-93u:8684": "aśītitamo 'dhyāyaḥ- 80",
  "GP12mkp1-93u:8685": "krauṣṭukiruvāca",
  "GP12mkp1-93u:8686": "svāyambhuvādyāḥ kathitāḥ saptaite manavo mama /",
  "GP12mkp1-93u:8687": "tadantareṣu ye devā rājāno munayastathā // MarkP_80.1 //",
  "GP12mkp1-93u:8688": "asmin kalpe sapta ye 'nye bhaviṣyanti mahāmune /",
  "GP12mkp1-93u:8689": "manavastān samācakṣva ye ca devādayaśca ye // MarkP_80.2 //",
  "GP12mkp1-93u:8690": "mārkaṇḍeya uvāca",
  "GP12mkp1-93u:8691": "kathitastava sāvarṇiśchāyāsaṃjñāsutaśca yaḥ /",
  "GP12mkp1-93u:8692": "pūrvajasya manostulyaḥ sa manurbhavitāṣṭamaḥ // MarkP_80.3 //",
  "GP12mkp1-93u:8693": "rāmo vyāso gālavaśca dīptimān kṛpa eva ca /",
  "GP12mkp1-93u:8694": "ṛṣyaśṛṅgastathā droṇastatra saptarṣayo 'bhavan // MarkP_80.4 //",
  "GP12mkp1-93u:8695": "sutapāścāmitābhāśca mukhyāścaiva tridhā surāḥ /",
  "GP12mkp1-93u:8696": "viṃśakaḥ kathitāścaiṣāṃ trayāṇāṃ triguṇo gaṇaḥ // MarkP_80.5 //",
  "GP12mkp1-93u:8697": "tapastaptaśca śakraśca dyutirjyotiḥ prabhākaraḥ /",
  "GP12mkp1-93u:8698": "prabhāso dayito dharmastejoraśmiścirakratuḥ // MarkP_80.6 //",
  "GP12mkp1-93u:8699": "ityādikastu sutapā devānāṃ viṃśako gaṇaḥ /",
  "GP12mkp1-93u:8700": "prabhurvibhurvibhāsādyastathānyo viṃśako gaṇaḥ // MarkP_80.7 //",
  "GP12mkp1-93u:8701": "surāṇāmamitābhānāṃ tṛtīyamapi me śṛṇu /",
  "GP12mkp1-93u:8702": "damo dānto ṛtaḥ somo vittādyāścaiva viṃśatiḥ // MarkP_80.8 //",
  "GP12mkp1-93u:8703": "mukhyā hyete samākhyātā devā manvantarādhipāḥ /",
  "GP12mkp1-93u:8704": "mārīcasyaiva te putrāḥ kaśyapasya prajāpateḥ // MarkP_80.9 //",
  "GP12mkp1-93u:8705": "bhaviṣyāśca bhaviṣyanti sāvarṇasyāntare manoḥ /",
  "GP12mkp1-93u:8706": "teṣāmindro bhaviṣyastu balirvairocanirmune // MarkP_80.10 //",
  "GP12mkp1-93u:8707": "pātāla āste yo 'dyāpi daityaḥ samayabandhanaḥ /",
  "GP12mkp1-93u:8708": "virajāścārvavīraśca nirmohaḥ satyavāk kṛtiḥ /",
  "GP12mkp1-93u:8709": "viṣṇvādyāścaiva tanayāḥ sāvarṇasya manornṛpāḥ // MarkP_80.11 //",
  "GP12mkp1-93u:8710": "iti śrīmārkaṇḍeyapurāṇe 'śītitamo 'dhyāyaḥ",
  "GP12mkp1-93u:8711": "_____________________________________________________________",
  "GP12mkp1-93u:8712": "ekāśītitamo 'dhyāyaḥ- 81/",
  "GP12mkp1-93u:8713": "mārkaṇḍeya uvāca",
  "GP12mkp1-93u:8714": "sāvarṇiḥ sūryatanayo yo manuḥ kathyate 'ṣṭamaḥ /",
  "GP12mkp1-93u:8715": "niśāmaya tadutpattiṃ vistarād gadato mama // MarkP_81.1 //",
  "GP12mkp1-93u:8716": "mahāmāyānubhāvena yathā manvantarādhipaḥ /",
  "GP12mkp1-93u:8717": "sa babhūva mahābhāgaḥ sāvarṇistanayo raveḥ // MarkP_81.2 //",
  "GP12mkp1-93u:8718": "svārociṣe 'ntare pūrvaṃ caitravaṃśasamudbhavaḥ /",
  "GP12mkp1-93u:8719": "suratho nāma rājābhūt samaste kṣitimaṇḍale // MarkP_81.3 //",
  "GP12mkp1-93u:8720": "tasya pālayataḥ samyak prajāḥ putrānivaurasān /",
  "GP12mkp1-93u:8721": "babhūvuḥ śatravo bhūpāḥ kolāvidhvaṃsinastathā // MarkP_81.4 //",
  "GP12mkp1-93u:8722": "tasya tairabhavad yuddhamatiprabaladaṇḍinaḥ /",
  "GP12mkp1-93u:8723": "nyūnairapi sa tairyuddhe kolāvidhvaṃsibhirjitaḥ // MarkP_81.5 //",
  "GP12mkp1-93u:8724": "tataḥ svapuramāyāto nijadeśādhipo 'bhavat /",
  "GP12mkp1-93u:8725": "ākrāntaḥ sa mahābhāgastaistadā prabalāribhiḥ // MarkP_81.6 //",
  "GP12mkp1-93u:8726": "amātyairbalibhirduṣṭairdurbalasya durātmabhiḥ /",
  "GP12mkp1-93u:8727": "koṣo balañcāpahṛtaṃ tatrāpi svapure tataḥ // MarkP_81.7 //",
  "GP12mkp1-93u:8728": "tato mṛgayāvyājena hṛtasvāmyaḥ sa bhupatiḥ /",
  "GP12mkp1-93u:8729": "ekākī hayamāruhya jagāma gahanaṃ vanam // MarkP_81.8 //",
  "GP12mkp1-93u:8730": "sa tatrāśramamadrākṣīd dvijavaryasya medhasaḥ /",
  "GP12mkp1-93u:8731": "praśāntaśvāpadākīrṇaṃ muniśṣyopaśobhitam // MarkP_81.9 //",
  "GP12mkp1-93u:8732": "tasthau kañcit sa kālañca muninā tena satkṛtaḥ /",
  "GP12mkp1-93u:8733": "itaścaitaśca vicaraṃstasmin munivarāśrame // MarkP_81.10 //",
  "GP12mkp1-93u:8734": "so 'cintayat tadā tatra mamatvākṛṣṭacetanaḥ /",
  "GP12mkp1-93u:8735": "matpūrvaiḥ pālitaṃ pūrvaṃ mayā hīnaṃ puraṃ hi tat /",
  "GP12mkp1-93u:8736": "madbhṛtyaistairasadvṛttairdharmataḥ pālyate na vā // MarkP_81.11 //",
  "GP12mkp1-93u:8737": "na jāne sa pradhāno me śūrahastī sadāmadaḥ /",
  "GP12mkp1-93u:8738": "mama vairivaśaṃ yātaḥ kān bhogānupalapsyate // MarkP_81.12 //",
  "GP12mkp1-93u:8739": "ye mamānugatā nityaṃ prasādadhanabhojanaiḥ /",
  "GP12mkp1-93u:8740": "anuvṛttiṃ dhruvaṃ te 'dya kurvantyanyamahībhṛtām // MarkP_81.13 //",
  "GP12mkp1-93u:8741": "asamyagvyayaśīlaistaiḥ kurvadbhiḥ satataṃ vyayam /",
  "GP12mkp1-93u:8742": "saṃcitaḥ so 'tiduḥ khena kṣayaṃ kośo gamiṣyati // MarkP_81.14 //",
  "GP12mkp1-93u:8743": "etaccānyacca satataṃ cintayāmāsa pārthivaḥ /",
  "GP12mkp1-93u:8744": "tatra viprāśramābhyāse vaiśyamekaṃ dadarśa saḥ // MarkP_81.15 //",
  "GP12mkp1-93u:8745": "sa pṛṣṭastena kastvaṃ bhoḥ hetuścāgamane 'tra kaḥ /",
  "GP12mkp1-93u:8746": "saśoka iva kasmāttvaṃ durmanā iva lakṣyase // MarkP_81.16 //",
  "GP12mkp1-93u:8747": "ityākarṇya vacastasya bhūpateḥ praṇayoditam /",
  "GP12mkp1-93u:8748": "pratyuvāca sa taṃ vaiśyaḥ praśrayāvanato nṛpam // MarkP_81.17 //",
  "GP12mkp1-93u:8749": "vaiśya uvāca",
  "GP12mkp1-93u:8750": "samādhirnāma vaiśyo 'hamutpanno dhanināṃ kule /",
  "GP12mkp1-93u:8751": "putradārairnirastaśca dhanalobhādasādhubhiḥ // MarkP_81.18 //",
  "GP12mkp1-93u:8752": "vihīnaśca dhanairdāraiḥ putrairādāya me dhanam /",
  "GP12mkp1-93u:8753": "vanamabhyāgato duḥ khī nirastaścāptabandhubhaiḥ // MarkP_81.19 //",
  "GP12mkp1-93u:8754": "so 'haṃ na vedmi putrāṇāṃ kuśalākuśalātmikām /",
  "GP12mkp1-93u:8755": "pravṛttiṃ svajanānāñca dārāṇāñcātra saṃsthitaḥ // MarkP_81.20 //",
  "GP12mkp1-93u:8756": "kiṃ nu teṣāṃ gṛhe kṣemamakṣemaṃ kiṃ nu sāmpratam /",
  "GP12mkp1-93u:8757": "kathaṃ te kiṃ nu sadvṛttāḥ durvṛttāḥ kiṃ nu me sutāḥ // MarkP_81.21 //",
  "GP12mkp1-93u:8758": "rājovāca",
  "GP12mkp1-93u:8759": "yairnirasto bhavāṃllubdhaiḥ putradārādibhirdhanaiḥ /",
  "GP12mkp1-93u:8760": "teṣu kiṃ bhavataḥ snehamanubadhnāti mānasam // MarkP_81.22 //",
  "GP12mkp1-93u:8761": "vaiśca uvāca",
  "GP12mkp1-93u:8762": "evametadyathā prāha bhavānasmadgataṃ vacaḥ /",
  "GP12mkp1-93u:8763": "kiṃ karomi na badhnāti mama niṣṭhuratāṃ manaḥ // MarkP_81.23 //",
  "GP12mkp1-93u:8764": "yaiḥ santyajya pitṛsnehaṃ dhanalubdhairnirākṛtaḥ /",
  "GP12mkp1-93u:8765": "patisvajanahārdaṃ ca hārdi teṣveva me manaḥ // MarkP_81.24 //",
  "GP12mkp1-93u:8766": "kimetannābhijānāmi jānannapi mahāmate /",
  "GP12mkp1-93u:8767": "yatpremapravaṇaṃ cittaṃ viguṇeṣvapi bandhuṣu // MarkP_81.25 //",
  "GP12mkp1-93u:8768": "teṣāṃ kṛte me niḥ śvāso daurmanasyaṃ ca jāyate /",
  "GP12mkp1-93u:8769": "karomi kiṃ yanna manasteṣvaprītiṣu niṣṭhuram // MarkP_81.26 //",
  "GP12mkp1-93u:8770": "mārkaṇḍeya uvāca",
  "GP12mkp1-93u:8771": "tatastau sahitau vipra taṃ muniṃ samupasthitau /",
  "GP12mkp1-93u:8772": "samādhirnāma vaiśyo 'sau sa ca pārthivasattamaḥ // MarkP_81.27 //",
  "GP12mkp1-93u:8773": "kṛtvā tu tau yathānyāyaṃ yathārhaṃ tena saṃvidam /",
  "GP12mkp1-93u:8774": "upaviṣṭau kathāḥ kāściccakraturvaiśya-pārthivau // MarkP_81.28 //",
  "GP12mkp1-93u:8775": "rājauvāca",
  "GP12mkp1-93u:8776": "bhagavaṃstvāmahaṃ praṣṭumiccāmyekaṃ vadasva tat /",
  "GP12mkp1-93u:8777": "duḥ khāya yanme manasaḥ svacittāyattatāṃ vinā // MarkP_81.29 //",
  "GP12mkp1-93u:8778": "mamatvaṃ gatarājyasya rājyāṅgeṣvakhileṣvapi /",
  "GP12mkp1-93u:8779": "jānato 'pi yathājñasya kimetanmunisattama // MarkP_81.30 //",
  "GP12mkp1-93u:8780": "ayaṃ ca nikṛtaḥ putrairdārairbhṛtyaistathojjhitaḥ /",
  "GP12mkp1-93u:8781": "svajanena ca santyaktasteṣu hārde tathāpyati // MarkP_81.31 //",
  "GP12mkp1-93u:8782": "evameṣa tathāhaṃ ca dvāvapyatyantaduḥ khitau /",
  "GP12mkp1-93u:8783": "dṛṣṭadoṣe 'pi viṣaye mamatvākṛṣṭamānasau // MarkP_81.32 //",
  "GP12mkp1-93u:8784": "tatkimetanmahābhāga yanmoho jñāninorapi /",
  "GP12mkp1-93u:8785": "mamāsya ca bhavatyeṣā vivekāndhasya mūḍhatā // MarkP_81.33 //",
  "GP12mkp1-93u:8786": "ṛṣiruvāca",
  "GP12mkp1-93u:8787": "jñānamasti samastasya jantorviṣayagocare /",
  "GP12mkp1-93u:8788": "viṣayaśca mahābhāga yāti caivaṃ pṛthak pṛthak // MarkP_81.34 //",
  "GP12mkp1-93u:8789": "divāndhāḥ prāṇinaḥ kecidrātrāvandhāstathāpare /",
  "GP12mkp1-93u:8790": "kecid divā tathā rātrau prāṇinastulyadṛṣṭayaḥ // MarkP_81.35 //",
  "GP12mkp1-93u:8791": "jñānino manujāḥ satyaṃ kintu te na hi kevalam /",
  "GP12mkp1-93u:8792": "yato hi jñāninaḥ sarve paśu-pakṣi-mṛgādayaḥ // MarkP_81.36 //",
  "GP12mkp1-93u:8793": "jñānaṃ ca tanmanuṣyāṇāṃ yatteṣāṃ mṛgṛpakṣiṇām /",
  "GP12mkp1-93u:8794": "manuṣyāṇāṃ ca yatteṣāṃ tulyamanyattathobhayoḥ // MarkP_81.37 //",
  "GP12mkp1-93u:8795": "jñāne 'pi sati paśyaitān pataṅgāñchāvacañcuṣu /",
  "GP12mkp1-93u:8796": "kaṇamokṣādṛtān mohātpīḍyamānānapi kṣudhā // MarkP_81.38 //",
  "GP12mkp1-93u:8797": "mānuṣā manujavyāghra sābhilāṣāḥ sutān prati /",
  "GP12mkp1-93u:8798": "lobhātpratyupakārāya nanvetān kiṃ na paśyasi // MarkP_81.39 //",
  "GP12mkp1-93u:8799": "tathāpi mamatāvarte mohagarte nipātitāḥ /",
  "GP12mkp1-93u:8800": "mahāmāyāprabhāveṇa saṃsārasthitikāriṇā // MarkP_81.40 //",
  "GP12mkp1-93u:8801": "tannātra vismayaḥ kāryo yoganidrā jagatpateḥ /",
  "GP12mkp1-93u:8802": "mahāmāyā hareścaitattathā saṃmohyate jagat // MarkP_81.41 //",
  "GP12mkp1-93u:8803": "jñānināmapi cetāṃsi devī bhagavatī hi sā /",
  "GP12mkp1-93u:8804": "balādākṛṣya mohāya mahāmāyā prayacchati // MarkP_81.42 //",
  "GP12mkp1-93u:8805": "tayā visṛjyate viśvaṃ jagadetaccarācaram /",
  "GP12mkp1-93u:8806": "saiṣā prasannā varadā nṛṇāṃ bhavati muktaye // MarkP_81.43 //",
  "GP12mkp1-93u:8807": "sā vidyā paramā mukterhetubhūtā sanātanī /",
  "GP12mkp1-93u:8808": "saṃsārabandhahetuśca saiva sarveśvareśvarī // MarkP_81.44 //",
  "GP12mkp1-93u:8809": "rojovāca",
  "GP12mkp1-93u:8810": "bhagavan ! kā hi sā devī mahāmāyeti yāṃ bhavān /",
  "GP12mkp1-93u:8811": "bravīti kathamutpannā sā karmāsyāśca kiṃ dvija // MarkP_81.45 //",
  "GP12mkp1-93u:8812": "yatsvabhāvā ca sā devī yatsvarūpā yadudbhavā /",
  "GP12mkp1-93u:8813": "tat sarvaṃ śrotumicchāmi tvatto brahmavidāṃ vara // MarkP_81.46 //",
  "GP12mkp1-93u:8814": "ṛṣiruvāca",
  "GP12mkp1-93u:8815": "nityaiva sā jaganmūrtistayā sarvamidaṃ tatam /",
  "GP12mkp1-93u:8816": "tathāpi tatsamutpattirbahudhā śruyatāṃ mama // MarkP_81.47 //",
  "GP12mkp1-93u:8817": "devānāṃ kāryasiddhyarthamāvirbhavati sā yadā /",
  "GP12mkp1-93u:8818": "utpanneti tadā loke sā nityāpyabhidhīyate // MarkP_81.48 //",
  "GP12mkp1-93u:8819": "yoganidrāṃ yadā viṣṇurjagatyekārṇavīkṛte /",
  "GP12mkp1-93u:8820": "āstīrya śeṣamabhajat kalpānte bhagavān prabhuḥ // MarkP_81.49 //",
  "GP12mkp1-93u:8821": "tadā dvāvasurau ghorau vikhyātau madhukaiṭabhau /",
  "GP12mkp1-93u:8822": "viṣṇukarṇamalodbhūtau hantuṃ brahmāṇamudyatau // MarkP_81.50 //",
  "GP12mkp1-93u:8823": "sa nābhikamale viṣṇoḥ sthito brahmā prajāpatiḥ /",
  "GP12mkp1-93u:8824": "dṛṣṭvā tāvasurau cograu prasuptaṃ ca janārdanam // MarkP_81.51 //",
  "GP12mkp1-93u:8825": "tuṣṭāva yoganidrāṃ tāmekāgrahṛdayasthitaḥ /",
  "GP12mkp1-93u:8826": "vibodhanārthāya harerharinetrakṛtālayām // MarkP_81.52 //",
  "GP12mkp1-93u:8827": "brahmovāca",
  "GP12mkp1-93u:8828": "viśveśvarīṃ jagaddhātrīṃ sthiti-saṃhārakāriṇīm /",
  "GP12mkp1-93u:8829": "nidrāṃ bhagavatīṃ viṣṇoratulāṃ tejasaḥ prabhuḥ // MarkP_81.53 //",
  "GP12mkp1-93u:8830": "tvaṃ svāhā tvaṃ svadhā tvaṃ hi vaṣaṭkāraḥ svarātmikā /",
  "GP12mkp1-93u:8831": "sudhā tvamakṣare nitye tridhā mātrātmikā sthitā // MarkP_81.54 //",
  "GP12mkp1-93u:8832": "ardhamātrā sthitā nityā yānuccāryā viśeṣataḥ /",
  "GP12mkp1-93u:8833": "tvameva sandhyā sāvitrī tvaṃ devi jananī parā // MarkP_81.55 //",
  "GP12mkp1-93u:8834": "tvayaiva dhāryate sarvaṃ tvayaitatsṛjyate jagat /",
  "GP12mkp1-93u:8835": "tvayaitatpālyate devi tvamatsyante ca sarvadā // MarkP_81.56 //",
  "GP12mkp1-93u:8836": "visṛṣṭau sṛṣṭirūpā tvaṃ sthitirūpā ca pālane /",
  "GP12mkp1-93u:8837": "tathā saṃhṛtirūpānte jagato 'sya jaganmaye // MarkP_81.57 //",
  "GP12mkp1-93u:8838": "mahāvidyā mahāmāyā mahāmedhā mahāsmṛtiḥ /",
  "GP12mkp1-93u:8839": "mahāmohā ca bhavatī mahādevī maheśvarī // MarkP_81.58 //",
  "GP12mkp1-93u:8840": "prakṛtistvañca sarvasya guṇatrayavibhāvinī /",
  "GP12mkp1-93u:8841": "kālarātrirmahārātrirmoharātriśca dāruṇā // MarkP_81.59 //",
  "GP12mkp1-93u:8842": "tvaṃ śrīstvamīśvarī tvaṃ hrīstvaṃ buddhirbodhalakṣaṇā /",
  "GP12mkp1-93u:8843": "lajjā puṣṭistathā tuṣṭistvaṃ śāntiḥ kṣāntireva ca // MarkP_81.60 //",
  "GP12mkp1-93u:8844": "khaḍiganī śūlinī ghorā gadinī cakriṇī tathā /",
  "GP12mkp1-93u:8845": "śaṅkhinī cāpinī bāṇa-bhuśuṇḍī parighāyudhā // MarkP_81.61 //",
  "GP12mkp1-93u:8846": "saumyā saumyatarāśeṣa-saumyebhyastvatisundarī /",
  "GP12mkp1-93u:8847": "parāparāṇāṃ paramā tvameva parameśvarī // MarkP_81.62 //",
  "GP12mkp1-93u:8848": "yacca kiñcit kvacidvastu sadasadvākhilātmike /",
  "GP12mkp1-93u:8849": "tasya sarvasya yā śiktiḥ sā tvaṃ kiṃ stūyate tadā // MarkP_81.63 //",
  "GP12mkp1-93u:8850": "yayā tvayā jagatstraṣṭā jagatpātyatti yo jagat /",
  "GP12mkp1-93u:8851": "so 'pi nidrāvaśaṃ nītaḥ kastvāṃ stotumiheśvaraḥ // MarkP_81.64 //",
  "GP12mkp1-93u:8852": "viṣṇuḥ śarīragrahaṇamahāmīśāna eva ca /",
  "GP12mkp1-93u:8853": "kāritāste yato 'tastvāṃ kaḥ stotuṃ śaktimān bhavet // MarkP_81.65 //",
  "GP12mkp1-93u:8854": "sā tvamitthaṃ prabhāvaiḥ svairudārairdevi saṃstutā /",
  "GP12mkp1-93u:8855": "mohayaitau durādharṣāvasuro madhukaiṭabhau // MarkP_81.66 //",
  "GP12mkp1-93u:8856": "prabodhañca jagatsvāmī nīyatāmacyuto laghu /",
  "GP12mkp1-93u:8857": "bodhaśca kriyatāmasya hantumetau mahāsurau // MarkP_81.67 //",
  "GP12mkp1-93u:8858": "ṛṣiruvāca",
  "GP12mkp1-93u:8859": "evaṃ stutā tadā devī tāmasī tatra vedhasā /",
  "GP12mkp1-93u:8860": "viṣṇoḥ prabodhanārthāya nihantuṃ madhukaiṭabhau // MarkP_81.68 //",
  "GP12mkp1-93u:8861": "netrāsyanāsikā-bāhu-hṛdayebhyastathorasaḥ /",
  "GP12mkp1-93u:8862": "nirgamya darśane tasthau brahmaṇo 'vyaktajanmanaḥ // MarkP_81.69 //",
  "GP12mkp1-93u:8863": "uttasthau ca jagannāthastayā mukto janārdanaḥ /",
  "GP12mkp1-93u:8864": "ekārṇave 'hiśayanāttataḥ sa dadṛśe ca tau // MarkP_81.70 //",
  "GP12mkp1-93u:8865": "madhukaiṭabhau durātmānāvativīryaparākramau /",
  "GP12mkp1-93u:8866": "krodharaktekṣaṇāvattuṃ brahmāṇaṃ janitodyamau // MarkP_81.71 //",
  "GP12mkp1-93u:8867": "samutthāya tatastābhyāṃ yuyudhe bhagavān hariḥ /",
  "GP12mkp1-93u:8868": "pañcavarṣasahasrāṇi bāhupraharaṇo vibhuḥ // MarkP_81.72 //",
  "GP12mkp1-93u:8869": "tāvapyatibalonmattau mahāmāyāvimohitau /",
  "GP12mkp1-93u:8870": "uktavantau varo 'smatto vriyatāmiti keśavam // MarkP_81.73 //",
  "GP12mkp1-93u:8871": "bhagavānuvāca",
  "GP12mkp1-93u:8872": "bhavanetāmadya me tuṣṭau mama vadhyāvubhāvapi /",
  "GP12mkp1-93u:8873": "kimanyena vareṇātra etāvaddhi vṛtaṃ mama // MarkP_81.74 //",
  "GP12mkp1-93u:8874": "ṛṣiruvāca",
  "GP12mkp1-93u:8875": "vañcitābhyāmiti tadā sarvamāpomayaṃ jagat /",
  "GP12mkp1-93u:8876": "vilokya tābhyāṃ gadito bhagavān kamalekṣaṇaḥ // MarkP_81.75 //",
  "GP12mkp1-93u:8877": "āvāṃ jahi na yatrorvo salilena pariplutā /",
  "GP12mkp1-93u:8878": "prītau svastava yuddhena ślāghyastvaṃ mṛtyurāvayoḥ // MarkP_81.76 //",
  "GP12mkp1-93u:8879": "ṛṣiruvāca",
  "GP12mkp1-93u:8880": "tathetyuktvā bhagavatā śaṅkha-cakra-gadābhṛtā /",
  "GP12mkp1-93u:8881": "kṛtvā cakreṇa vai cchinne jaghane śirasī tayoḥ // MarkP_81.77 //",
  "GP12mkp1-93u:8882": "evameṣā samutpannā brahmaṇā saṃstutā svayam /",
  "GP12mkp1-93u:8883": "prabhāvamasyā devyāstu bhūyaḥ śṛṇu vadāmi te // MarkP_81.78 //",
  "GP12mkp1-93u:8884": "iti śrīmārkaṇḍeyapurāṇe sāvarṇike manvantare devīmāhātmye madhukaiṭabhavadho nāma ekāśītitamo 'dhyāyaḥ",
  "GP12mkp1-93u:8885": "_____________________________________________________________",
  "GP12mkp1-93u:8886": "dvyaśītitamo 'dhyāyaḥ- 82",
  "GP12mkp1-93u:8887": "ṛṣiruvāca",
  "GP12mkp1-93u:8888": "devāsuramabhūd yuddhaṃ pūrṇamabdaśataṃ purā /",
  "GP12mkp1-93u:8889": "mahiṣe 'surāṇāmadhipe devānāṃ ca purandare // MarkP_82.1 //",
  "GP12mkp1-93u:8890": "tatrāsurairmahāvīryairdevasainyaṃ parājitam /",
  "GP12mkp1-93u:8891": "jitvā ca sakalān devānindro 'būnmahiṣāsuraḥ // MarkP_82.2 //",
  "GP12mkp1-93u:8892": "tataḥ parājitā devāḥ padmayoniṃ prajāpatim /",
  "GP12mkp1-93u:8893": "puraskṛtya gatāstatra yatreśa-garuḍadhvajau // MarkP_82.3 //",
  "GP12mkp1-93u:8894": "yathāvṛttaṃ tayostadvanmahiṣāsuraceṣṭitam /",
  "GP12mkp1-93u:8895": "tridaśāḥ kathayāmāsurdevābhibhavavistaram // MarkP_82.4 //",
  "GP12mkp1-93u:8896": "sūryendragnyanilendūnāṃ yamasya varuṇasya ca /",
  "GP12mkp1-93u:8897": "anyeṣāṃ cādhikārān sa svayamevādhitiṣṭhiti // MarkP_82.5 //",
  "GP12mkp1-93u:8898": "svargānnirākṛtāḥ sarve tena devagaṇā bhuvi /",
  "GP12mkp1-93u:8899": "vicaranti yathā martyā mahiṣeṇa durātmanā // MarkP_82.6 //",
  "GP12mkp1-93u:8900": "etadvaḥ kathitaṃ sarvamamarāriviceṣṭitam /",
  "GP12mkp1-93u:8901": "śaraṇaṃ vaḥ prapannāḥ smo vadhastasya vicintyatām // MarkP_82.7 //",
  "GP12mkp1-93u:8902": "ṛṣiruvāca",
  "GP12mkp1-93u:8903": "itthaṃ niśamya devānāṃ vacāṃsi madhusūdanaḥ /",
  "GP12mkp1-93u:8904": "cakāra kopaṃ śambhuśca bhrukuṭīkuṭilānanau // MarkP_82.8 //",
  "GP12mkp1-93u:8905": "tato 'tikopapūrṇasya cakriṇo vadanāttataḥ /",
  "GP12mkp1-93u:8906": "niścakrāma mahattejo brahmaṇaḥ śaṅkarasya ca // MarkP_82.9 //",
  "GP12mkp1-93u:8907": "anyeṣāñcaiva devānāṃ śakrādīnāṃ śarīrataḥ /",
  "GP12mkp1-93u:8908": "nirgataṃ sumahattejastaccaikyaṃ samagacchata // MarkP_82.10 //",
  "GP12mkp1-93u:8909": "atīva tejasaḥ kūṭaṃ jvalantamiva parvatam /",
  "GP12mkp1-93u:8910": "dadṛśuste surāstatra jvālāvyāptadigantaram // MarkP_82.11 //",
  "GP12mkp1-93u:8911": "atulaṃ tatra tattejaḥ sarvadevaśarīrajam /",
  "GP12mkp1-93u:8912": "ekasthaṃ tadabhūnnārī vyāptalokatrayaṃ tviṣā // MarkP_82.12 //",
  "GP12mkp1-93u:8913": "yadabhūcchāmbhavaṃ tejastenājāyata tanmukham /",
  "GP12mkp1-93u:8914": "yāmyena cābhavan keśā bahavo viṣṇutejasā // MarkP_82.13 //",
  "GP12mkp1-93u:8915": "saumyena stanayoryugmaṃ madhyaṃ caindreṇa cābhavat /",
  "GP12mkp1-93u:8916": "vāruṇena ca jaṅghorū nitambastejasā bhuvaḥ // MarkP_82.14 //",
  "GP12mkp1-93u:8917": "brahmaṇastejasā pādau tadaṅgulyor'katejasā /",
  "GP12mkp1-93u:8918": "vasūnāñca karāṅgulyaḥ kaubereṇa ca nāsikā // MarkP_82.15 //",
  "GP12mkp1-93u:8919": "tasyāstu dantāḥ sambhūtāḥ prājāpatyena tejasā /",
  "GP12mkp1-93u:8920": "nayanatritayaṃ jajñe tathā pāvakatejasā // MarkP_82.16 //",
  "GP12mkp1-93u:8921": "bhruvau ca sandhyayostejaḥ śravaṇāvanilasya ca /",
  "GP12mkp1-93u:8922": "anyeṣāṃ caiva devānāṃ sambhavastejasāṃ śivā // MarkP_82.17 //",
  "GP12mkp1-93u:8923": "tataḥ samastadevānāṃ tejorāśisamudbhavām /",
  "GP12mkp1-93u:8924": "tāṃ vilokya mudaṃ prāpuramarā mahiṣārditāḥ // MarkP_82.18 //",
  "GP12mkp1-93u:8925": "tato devā dadustasyai svāni svānyāyudhāni ca /",
  "GP12mkp1-93u:8926": "ūcurjayajayetyuccairjayantīṃ te jayaiṣiṇaḥ // MarkP_82.19 //",
  "GP12mkp1-93u:8927": "śūlaṃ śūlādviniṣkṛṣya dadau tasyai pinākadhṛk /",
  "GP12mkp1-93u:8928": "cakraṃ ca dattavān kṛṣṇaḥ samutpādya svacakrataḥ // MarkP_82.20 //",
  "GP12mkp1-93u:8929": "śaṅkhañca varuṇaḥ śaktiṃ dadau tasyai hutāśanaḥ /",
  "GP12mkp1-93u:8930": "māruto dattavāṃścāpaṃ bāṇapūrṇe tatheṣudhī // MarkP_82.21 //",
  "GP12mkp1-93u:8931": "vajramindraḥ samutpādya kuliśādamarādhipaḥ /",
  "GP12mkp1-93u:8932": "dadau tasyai sahasrākṣo ghaṇṭāmairāvatād gajāt // MarkP_82.22 //",
  "GP12mkp1-93u:8933": "kāladaṇḍādyamo daṇḍaṃ māśaṃ cāmbupatirdadau /",
  "GP12mkp1-93u:8934": "prajāpatiścākṣamālāṃ dadau brahmā kamaṇḍalum // MarkP_82.23 //",
  "GP12mkp1-93u:8935": "samastaromakūpeṣu nijaraśmīn divākaraḥ /",
  "GP12mkp1-93u:8936": "kālakhca dattavān khaḍgaṃ tasyāścarma ca nirmalam // MarkP_82.24 //",
  "GP12mkp1-93u:8937": "kṣīrodaścāmalaṃ hāramajare ca tathāmbare /",
  "GP12mkp1-93u:8938": "cūḍāmaṇiṃ tathā divyaṃ kuṇḍale kaṭakāni ca // MarkP_82.25 //",
  "GP12mkp1-93u:8939": "ardhacandraṃ tathā śubhraṃ keyūrān sarvabāhuṣu /",
  "GP12mkp1-93u:8940": "nūpurau vimalau tadvad graiveyakamanuttamam /",
  "GP12mkp1-93u:8941": "aṅgulīyakaratnāni samastāsvaṅgulīṣu ca // MarkP_82.26 //",
  "GP12mkp1-93u:8942": "viśvakarmā dadau tasyai paraśuñcātinirmalam /",
  "GP12mkp1-93u:8943": "astrāṇyanekarūpāṇi tathābhedyaṃ ca daṃśanam // MarkP_82.27 //",
  "GP12mkp1-93u:8944": "amlānapaṅkajāṃ mālāṃ śirasyurasi cāparām /",
  "GP12mkp1-93u:8945": "adadajjaladhistasyai paṅkajaṃ cātiśobhanam // MarkP_82.28 //",
  "GP12mkp1-93u:8946": "himavān vāhanaṃ siṃhaṃ ratnāni vividhāni ca /",
  "GP12mkp1-93u:8947": "dadāvaśūnyaṃ surayā pānapātraṃ dhanādhipaḥ // MarkP_82.29 //",
  "GP12mkp1-93u:8948": "śeṣaśca sarvanāgeśo mahāmaṇivibhūṣitam /",
  "GP12mkp1-93u:8949": "nāgahāraṃ dadau tasyai dhatte yaḥ pṛthivīmimām // MarkP_82.30 //",
  "GP12mkp1-93u:8950": "anyairapi surairdevī bhūṣaṇairāyudhaistathā /",
  "GP12mkp1-93u:8951": "saṃmānitā nanādoccaiḥ sāṭṭahāsaṃ muhurmuhuḥ // MarkP_82.31 //",
  "GP12mkp1-93u:8952": "tasyā nādena ghoreṇa kṛtstramāpūritaṃ nabhaḥ /",
  "GP12mkp1-93u:8953": "amāyatātimahatā pratiśabdo mahānabhūt // MarkP_82.32 //",
  "GP12mkp1-93u:8954": "cukṣubhuḥ sakalā lokāḥ samudrāśca cakampire /",
  "GP12mkp1-93u:8955": "cacāla vasudhā celuḥ sakalāśca mahīdharāḥ // MarkP_82.33 //",
  "GP12mkp1-93u:8956": "jayeti devāśca mudā tāmūcuḥ siṃhavāhinīm /",
  "GP12mkp1-93u:8957": "tuṣṭuvurmunayaścaināṃ bhaktinamrātmamūrtayaḥ // MarkP_82.34 //",
  "GP12mkp1-93u:8958": "dṛṣṭvā samastaṃ saṃkṣubdhaṃ trailokyamamarārayaḥ /",
  "GP12mkp1-93u:8959": "sannaddhākhilasainyāste samuttasthurudāyudhāḥ // MarkP_82.35 //",
  "GP12mkp1-93u:8960": "āḥ kimetaditi krodhādābhāṣya mahiṣāsuraḥ /",
  "GP12mkp1-93u:8961": "abhyadhāvata taṃ śabdamaśeṣairasurairvṛtaḥ // MarkP_82.36 //",
  "GP12mkp1-93u:8962": "sa dadarśa tato devīṃ vyāptalokatrayāṃ tviṣā /",
  "GP12mkp1-93u:8963": "pādākrāntyā natabhuvaṃ kirīṭollikhitāmbarām // MarkP_82.37 //",
  "GP12mkp1-93u:8964": "kṣobhitāśeṣapātālāṃ dhanurjyāniḥ svanena tām /",
  "GP12mkp1-93u:8965": "diśo bhujasahasreṇa samantād vyāpya saṃsthitām // MarkP_82.38 //",
  "GP12mkp1-93u:8966": "tataḥ pravavṛte yuddhaṃ tayā devyā suradviṣām /",
  "GP12mkp1-93u:8967": "śastrāstrairbahudhā muktairādīpitadigantaram // MarkP_82.39 //",
  "GP12mkp1-93u:8968": "mahiṣāsurasenānīścikṣurākhyo mahāsuraḥ /",
  "GP12mkp1-93u:8969": "yuyudhe cāmaraścānyaiścaturaṅgabalānvitaḥ // MarkP_82.40 //",
  "GP12mkp1-93u:8970": "rathānāmayutaiḥ ṣaḍbhirudagrākhyo mahāsuraḥ /",
  "GP12mkp1-93u:8971": "ayudhyatāyutānāñca sahasreṇa mahāhanuḥ // MarkP_82.41 //",
  "GP12mkp1-93u:8972": "pañcāśadbhiśca niyutairasilomā mahāsuraḥ /",
  "GP12mkp1-93u:8973": "ayutānāṃ śataiḥ ṣaḍbhirvāṣkalo yuyudhe raṇe // MarkP_82.42 //",
  "GP12mkp1-93u:8974": "gajavājisahasraughairanekairugradarśanaḥ /",
  "GP12mkp1-93u:8975": "vṛto rathānāṃ koṭyā ca yuddhe tasminnayudhyata // MarkP_82.43 //",
  "GP12mkp1-93u:8976": "biḍālākṣo 'yutānāñca pañcāśadbhirathāyutaiḥ /",
  "GP12mkp1-93u:8977": "yuyudhe saṃyuge tatra rathānāṃ parivāritaḥ // MarkP_82.44 //",
  "GP12mkp1-93u:8978": "vṛtaḥ kālo rathānāñca raṇe pañcāśatāyutaiḥ /",
  "GP12mkp1-93u:8979": "yuyudhe saṃyuge tatra tāvadbhiḥ parivāritaḥ // MarkP_82.45 //",
  "GP12mkp1-93u:8980": "anye ca tatrāyutaśo rathanāgahayairvṛtāḥ /",
  "GP12mkp1-93u:8981": "yuyudhuḥ saṃyuge devyā saha tatra mahāsurāḥ // MarkP_82.46 //",
  "GP12mkp1-93u:8982": "koṭikoṭisahasraistu rathānāṃ dantināṃ tathā /",
  "GP12mkp1-93u:8983": "hayānāñca vṛto yuddhe tatrābhūnmahiṣāsuraḥ // MarkP_82.47 //",
  "GP12mkp1-93u:8984": "tomarairbhindipālaiśca śaktibhirmusalaistathā /",
  "GP12mkp1-93u:8985": "yuyudhuḥ saṃyuge devyā khaḍgaiḥ paraśupaṭṭiśaiḥ // MarkP_82.48 //",
  "GP12mkp1-93u:8986": "kecicca cikṣipuḥ śaktīḥ kecit pāśāṃstathāpare /",
  "GP12mkp1-93u:8987": "devīṃ khaḍgaprahāraistu te tāṃ hantuṃ pracakramuḥ // MarkP_82.49 //",
  "GP12mkp1-93u:8988": "sāpi devī tatastāni śastrāṇyastrāṇi caṇḍikā /",
  "GP12mkp1-93u:8989": "līlayaiva praciccheda nijaśastrāstravarṣiṇī // MarkP_82.50 //",
  "GP12mkp1-93u:8990": "anāyastānanā devī stūyamānā surarṣibhiḥ /",
  "GP12mkp1-93u:8991": "mumocāsuradeheṣu śastrāṇyastrāṇi ceśvarī // MarkP_82.51 //",
  "GP12mkp1-93u:8992": "so 'pi kruddho dhutasaṭo devyā vāhanakeśarī /",
  "GP12mkp1-93u:8993": "cacārāsurasainyeṣu vaneṣviva hutāśanaḥ // MarkP_82.52 //",
  "GP12mkp1-93u:8994": "niśvasānmumuce yāṃśca yudhyamānā raṇe 'mbikā /",
  "GP12mkp1-93u:8995": "ta eva sadyaḥ sambhūtā gaṇāḥ śatasahasraśaḥ // MarkP_82.53 //",
  "GP12mkp1-93u:8996": "yuyudhuste paraśubhirbhindipālāsipaṭṭiśaiḥ /",
  "GP12mkp1-93u:8997": "nāśayanto 'suragaṇān devīśaktyupabṛṃhitāḥ // MarkP_82.54 //",
  "GP12mkp1-93u:8998": "avādayanta paṭahān gaṇāḥ śaṅkhāṃstathāpare /",
  "GP12mkp1-93u:8999": "mṛdaṅgāṃśca tathaivānye tasmin yuddhamahotsave // MarkP_82.55 //",
  "GP12mkp1-93u:9000": "tato devī triśūlena gadayā śaktivṛṣṭibhiḥ /",
  "GP12mkp1-93u:9001": "śaḍgādibhiśca śataśo nijaghāna mahāsurān // MarkP_82.56 //",
  "GP12mkp1-93u:9002": "pātayāmāsa caivānyān ghaṇṭāsvanavimohitān /",
  "GP12mkp1-93u:9003": "asurān bhuvi pāśena baddhvā cānyānakarṣayat // MarkP_82.57 //",
  "GP12mkp1-93u:9004": "kecid dvidhā kṛtāstīkṣṇaiḥ khaḍgapātaistathāpare /",
  "GP12mkp1-93u:9005": "vipothitā nipātena gadayā bhuvi śerate // MarkP_82.58 //",
  "GP12mkp1-93u:9006": "vemuśca kecidrudhiraṃ musale bhṛśaṃ hatāḥ /",
  "GP12mkp1-93u:9007": "kecinnapātitā bhūmau bhinnāḥ śūlena vakṣasi // MarkP_82.59 //",
  "GP12mkp1-93u:9008": "nirantarāḥ śaraugheṇa kṛtāḥ kecidraṇājire /",
  "GP12mkp1-93u:9009": "śailānukāriṇaḥ prāṇān mumucustridaśārdanāḥ // MarkP_82.60 //",
  "GP12mkp1-93u:9010": "keṣāñcidvāhavaśchinnāśchinnagrīvāstathāpare /",
  "GP12mkp1-93u:9011": "śirāṃsi peturanyeṣāmanye madhye vidāritāḥ // MarkP_82.61 //",
  "GP12mkp1-93u:9012": "vicchinnajaṅghāstvapare petururvyāṃ mahāsurāḥ /",
  "GP12mkp1-93u:9013": "ekabāhvakṣicaraṇāḥ keciddevyā dvidhā kṛtāḥ // MarkP_82.62 //",
  "GP12mkp1-93u:9014": "chinne 'pi cānye śirasi patitāḥ punarutthitāḥ /",
  "GP12mkp1-93u:9015": "kabandhā yuyudhurdevyā gṛhītaparamāyudhāḥ // MarkP_82.63 //",
  "GP12mkp1-93u:9016": "nanṛtuścāpare tatra yuddhe tūryalayāśritāḥ /",
  "GP12mkp1-93u:9017": "kabandhāśchinnakhirasaḥ khaḍga-śaktyṛṣṭipāṇayaḥ // MarkP_82.64 //",
  "GP12mkp1-93u:9018": "tiṣṭha tiṣṭheti bhāṣanto devīmanye mahāsurāḥ/",
  "GP12mkp1-93u:9019": "rudhiraughaviluptāṅgāḥ saṃgrāme lomaharṣaṇe // MarkP_82.65 //",
  "GP12mkp1-93u:9020": "pātitai rathanāgāśvairasuraiśca vasundharā /",
  "GP12mkp1-93u:9021": "agamyā sābhavat tatra yatrābhūt sa mahāraṇaḥ // MarkP_82.66 //",
  "GP12mkp1-93u:9022": "śoṇitaughā mahānadyaḥ sadyastatra visustruvuḥ /",
  "GP12mkp1-93u:9023": "madhye cāsurasainyasya vāraṇāsuravājinām // MarkP_82.67 //",
  "GP12mkp1-93u:9024": "kṣaṇena tanmahāsainyamasurāṇāṃ tathāmbikā /",
  "GP12mkp1-93u:9025": "ninye kṣayaṃ yathā vahnistṛṇadārumahācayam // MarkP_82.68 //",
  "GP12mkp1-93u:9026": "sa ca siṃho mahānādamutsṛjan dhutakesaraḥ /",
  "GP12mkp1-93u:9027": "śarīrebhyo 'marārīṇāmasūniva vicinvati // MarkP_82.69 //",
  "GP12mkp1-93u:9028": "devyā gaṇaiśca taistatra kṛtaṃ yuddhaṃ tathāsuraiḥ /",
  "GP12mkp1-93u:9029": "yathaiṣāṃ tutuṣurdevāḥ puṣpavṛṣṭimuco divi // MarkP_82.70 //",
  "GP12mkp1-93u:9030": "iti śrīmārkaṇḍeyamahāpurāṇe sāvarṇike manvantare devīmāhātmye mahiṣāsurasainyavadho nāma dvyaśītitamo 'dhyāyaḥ",
  "GP12mkp1-93u:9031": "_____________________________________________________________",
  "GP12mkp1-93u:9032": "tryaśītitamo 'dhyāyaḥ- 83",
  "GP12mkp1-93u:9033": "ṛṣiruvāca",
  "GP12mkp1-93u:9034": "nihanyamānaṃ tatsainyamavalākya mahāsuraḥ /",
  "GP12mkp1-93u:9035": "senānīścikṣuraḥ kopādyayau yoddhumathāmbikām // MarkP_83.1 //",
  "GP12mkp1-93u:9036": "sa devīṃ śaravarṣeṇa vavarṣa samare 'suraḥ /",
  "GP12mkp1-93u:9037": "yathā merugireḥ śṛṅgaṃ toyavarṣeṇa toyadaḥ // MarkP_83.2 //",
  "GP12mkp1-93u:9038": "tasya cchittvā tato devī līlayaiva śarotkarān /",
  "GP12mkp1-93u:9039": "jaghāna turagān bāṇairyantāraṃ caiva vājinām // MarkP_83.3 //",
  "GP12mkp1-93u:9040": "ciccheda ca dhanuḥ sadyo dhvajaṃ cātisamucchritam /",
  "GP12mkp1-93u:9041": "vivyādha caiva gātreṣu cchinnadhanvānamāśugaiḥ // MarkP_83.4 //",
  "GP12mkp1-93u:9042": "sa cchinnadhanvā viratho hatāśvo hatasārathiḥ /",
  "GP12mkp1-93u:9043": "abhyadhāvata tāṃ devīṃ khaḍga-carmadharo 'suraḥ // MarkP_83.5 //",
  "GP12mkp1-93u:9044": "siṃhamāhatya khaḍgena tīkṣṇadhāreṇa mūrdhani /",
  "GP12mkp1-93u:9045": "ājaghāna bhuje savye devīmapyativegavān // MarkP_83.6 //",
  "GP12mkp1-93u:9046": "tasyāḥ khaḍgo bhujaṃ prāpya paphāla nṛpanandana /",
  "GP12mkp1-93u:9047": "tato jagrāha śūlaṃ sa kopādaruṇalocanaḥ // MarkP_83.7 //",
  "GP12mkp1-93u:9048": "cikṣepa ca tatastattu bhadrakālyāṃ mahāsuraḥ /",
  "GP12mkp1-93u:9049": "jājvalyamānaṃ tejobhī ravibimbamivāmbarāt // MarkP_83.8 //",
  "GP12mkp1-93u:9050": "dṛṣṭvā tadāpatacchūlaṃ devī śūlamamuñcata /",
  "GP12mkp1-93u:9051": "tacchūlaṃ śatadhā tena nītaṃ sa ca mahāsuraḥ // MarkP_83.9 //",
  "GP12mkp1-93u:9052": "hate tasmin mahāvīrye mahiṣasya camūpatau /",
  "GP12mkp1-93u:9053": "ājagāma gajārūḍhaścāmarastridaśārdanaḥ // MarkP_83.10 //",
  "GP12mkp1-93u:9054": "so 'pi śaktiṃ mumocātha devyāstāmambikā drutam /",
  "GP12mkp1-93u:9055": "huṅkārābhihatāṃ bhūmau pātayāmāsa niṣprabhām // MarkP_83.11 //",
  "GP12mkp1-93u:9056": "bhagnāṃ śaktiṃ nipatitāṃ dṛṣṭvā krodhasamanvitaḥ /",
  "GP12mkp1-93u:9057": "cikṣepa cāmaraḥ śūlaṃ bāṇaistadapi sācchinat // MarkP_83.12 //",
  "GP12mkp1-93u:9058": "tataḥ siṃhaḥ samutpatya gajakumbhāntare sthitaḥ /",
  "GP12mkp1-93u:9059": "bāhuyuddhena yuyudhe tenoccaistridaśāriṇā // MarkP_83.13 //",
  "GP12mkp1-93u:9060": "yudhāyamāno tatastau tu tasmānnāgānmahīṃ gatau /",
  "GP12mkp1-93u:9061": "yuyudhāte 'tisaṃrabdhau prahārairatidāruṇaiḥ // MarkP_83.14 //",
  "GP12mkp1-93u:9062": "tato vegātkhamutpatya nipatya ca mṛgāriṇā /",
  "GP12mkp1-93u:9063": "karaprahāreṇa śiraścāmarasya pṛthakkṛtam // MarkP_83.15 //",
  "GP12mkp1-93u:9064": "udagraśca raṇe devyā śilāvṛkṣādibhirhataḥ /",
  "GP12mkp1-93u:9065": "dantamuṣṭitalaiścaiva karālaśca nipātitaḥ // MarkP_83.16 //",
  "GP12mkp1-93u:9066": "devī kruddhā gadāpātaiścūrṇayāmāsa coddhatam /",
  "GP12mkp1-93u:9067": "vāṣkalaṃ bhindipālena bāṇaistāmraṃ tathāndhakam // MarkP_83.17 //",
  "GP12mkp1-93u:9068": "ugrāsyamugravīryañca tathaiva ca mahāhanum /",
  "GP12mkp1-93u:9069": "trinetrā ca triśūlena jaghāna parameśvarī // MarkP_83.18 //",
  "GP12mkp1-93u:9070": "biḍālasyāsinā kāyāt pātayāmāsa vai śiraḥ /",
  "GP12mkp1-93u:9071": "durdharaṃ durmukhaṃ cobhau śarairninye yamakṣayam /",
  "GP12mkp1-93u:9072": "kālaṃ ca kāladaṇḍena kālarātrirapātayat // MarkP_83.19 //",
  "GP12mkp1-93u:9073": "agradarśanamatyugraiḥ khaḍgapātairatāḍayat /",
  "GP12mkp1-93u:9074": "asinaivāsilomānamacchidat sā raṇotsave /",
  "GP12mkp1-93u:9075": "gaṇaiḥ siṃhena devyā ca jayakṣveḍākṛtotsavaiḥ // MarkP_83.20 //",
  "GP12mkp1-93u:9076": "evaṃ saṃkṣīyamāṇe tu svasainye mahiṣāsuraḥ /",
  "GP12mkp1-93u:9077": "māhiṣeṇa svarūpeṇa trāsayāmāsa tān gaṇān // MarkP_83.21 //",
  "GP12mkp1-93u:9078": "kāṃścittuṇḍaprihāreṇa khurakṣepaistathāparān /",
  "GP12mkp1-93u:9079": "lāṅgūlatāḍitāṃścānyān śṛṅgābhyāñca vidāritān // MarkP_83.22 //",
  "GP12mkp1-93u:9080": "vegena kāṃścidaparān nādena bhramaṇena ca /",
  "GP12mkp1-93u:9081": "niśvāsapavanenānyān pātayāmāsa bhūtale // MarkP_83.23 //",
  "GP12mkp1-93u:9082": "nipātya pramathānīkamabhyadhāvata so 'suraḥ /",
  "GP12mkp1-93u:9083": "siṃhaṃ hantuṃ mahādevyāḥ kopaṃ cakre tato 'mbikā // MarkP_83.24 //",
  "GP12mkp1-93u:9084": "so 'pi kopānmahāvīryaḥ khurakṣuṇṇamahītalaḥ /",
  "GP12mkp1-93u:9085": "śṛṅgābhyāṃ parvatānuccaiścikṣepa ca nanāda ca // MarkP_83.25 //",
  "GP12mkp1-93u:9086": "vegabhramaṇavikṣuṇṇā mahī tasya vyaśīryata /",
  "GP12mkp1-93u:9087": "lāṅgūlenāhataścābdhiḥ plāvayāmāsa sarvataḥ // MarkP_83.26 //",
  "GP12mkp1-93u:9088": "dhutaśṛṅgavibhinnāśca khaṇḍaṃ khaṇḍaṃ yayurghanā /",
  "GP12mkp1-93u:9089": "śvāsānilāstāḥ śataśo nipeturnabhaso 'calāḥ // MarkP_83.27 //",
  "GP12mkp1-93u:9090": "iti krodhasamādhmātamāpatāntaṃ mahāsuram /",
  "GP12mkp1-93u:9091": "dṛṣṭvā sā caṇḍikā kopaṃ tadvadhāya tadākarot // MarkP_83.28 //",
  "GP12mkp1-93u:9092": "sā kṣiptvā tasya vai pāśaṃ taṃ babandha mahāsuram /",
  "GP12mkp1-93u:9093": "tatyāja māhiṣaṃ rūpaṃ so 'pi baddho mahāmṛdhe // MarkP_83.29 //",
  "GP12mkp1-93u:9094": "tataḥ siṃho 'bhavat sadyo yāvattasyāmbikā śiraḥ /",
  "GP12mkp1-93u:9095": "chinatti tāvatpuruṣaḥ khaḍgapāṇiradṛśyata // MarkP_83.30 //",
  "GP12mkp1-93u:9096": "tata evāśu puruṣaṃ devī ciccheda sāyakaiḥ /",
  "GP12mkp1-93u:9097": "taṃ khaḍgacarmaṇā sārdhaṃ tataḥ so 'bhūnmahāgajaḥ // MarkP_83.31 //",
  "GP12mkp1-93u:9098": "kareṇa ca mahāsiṃhaṃ taṃ cakarṣa jagarja ca /",
  "GP12mkp1-93u:9099": "karṣatastu karaṃ devī khaḍgena nirakṛntata // MarkP_83.32 //",
  "GP12mkp1-93u:9100": "tato mahāsuro bhūyo māhiṣaṃ vapurāsthitaḥ /",
  "GP12mkp1-93u:9101": "tathaiva kṣobhayāmāsa trailokyaṃ sacarācaram // MarkP_83.33 //",
  "GP12mkp1-93u:9102": "tataḥ kruddhā jaganmātā caṇḍikā pānamuttamam /",
  "GP12mkp1-93u:9103": "papau punaḥ punaścaiva jahāsāruṇalocanā // MarkP_83.34 //",
  "GP12mkp1-93u:9104": "nanarda cāsuraḥ so 'pi balavīryamadoddhataḥ /",
  "GP12mkp1-93u:9105": "viṣāṇābyāñca cikṣepa caṇḍikāṃ prati bhūdharān // MarkP_83.35 //",
  "GP12mkp1-93u:9106": "sā ca tān prahitāṃstena cūrṇayantī śarotkaraiḥ /",
  "GP12mkp1-93u:9107": "uvāca taṃ madoddhūtamukharāgākulākṣaram // MarkP_83.36 //",
  "GP12mkp1-93u:9108": "devyuvāca",
  "GP12mkp1-93u:9109": "garja garja kṣaṇaṃ mūḍha madhu yāvatpibāmyaham /",
  "GP12mkp1-93u:9110": "mayā tvayi hate 'traiva garjiṣyantyāśu devatāḥ // MarkP_83.37 //",
  "GP12mkp1-93u:9111": "ṛṣiruvāca",
  "GP12mkp1-93u:9112": "evamuktvā samutpatya sārūḍhā taṃ mahāsuram /",
  "GP12mkp1-93u:9113": "pādenākramya kaṇṭhe ca śūlenainamatāḍayat // MarkP_83.38 //",
  "GP12mkp1-93u:9114": "tataḥ so 'pi padākrāntastayā nijamukhāttataḥ /",
  "GP12mkp1-93u:9115": "ardhaniṣkrānta evāsīd devyā vīryeṇa saṃvṛtaḥ // MarkP_83.39 //",
  "GP12mkp1-93u:9116": "ardhaniṣkrānta evāsau yudhyamāno mahāsuraḥ /",
  "GP12mkp1-93u:9117": "tayā mahāsinā devyā śiraśchittvā nipātitaḥ // MarkP_83.40 //",
  "GP12mkp1-93u:9118": "evaṃ sa mahiṣo nāma sasainyaḥ sasuhṛdgaṇaḥ /",
  "GP12mkp1-93u:9119": "trailokyaṃ mohayitvā tu tayā devyā vināśitaḥ // MarkP_83.41 //",
  "GP12mkp1-93u:9120": "trailokyasthaistadā bhūtairmahiṣe vinipātite /",
  "GP12mkp1-93u:9121": "jayetyuktaṃ tataḥ sarvaiḥ sadevāsuramānavaiḥ // MarkP_83.42 //",
  "GP12mkp1-93u:9122": "tato hāhākṛtaṃ sarvaṃ daityasainyaṃ nanāśa tat /",
  "GP12mkp1-93u:9123": "praharṣañca paraṃ jagmuḥ sakalā devatāgaṇāḥ // MarkP_83.43 //",
  "GP12mkp1-93u:9124": "tuṣṭuvustāṃ surā devīṃ saha divyairmaharṣibhiḥ /",
  "GP12mkp1-93u:9125": "jagurgandharvapatayo nanṛtuścāpsarogaṇāḥ // MarkP_83.44 //",
  "GP12mkp1-93u:9126": "iti śrīmārkaṇḍeyapurāṇe sāvarṇike manvantare devīmāhātmye mahiṣāsuravadho nāma tryaśītitamo 'dhyāyaḥ",
  "GP12mkp1-93u:9127": "_____________________________________________________________",
  "GP12mkp1-93u:9128": "caturaśītitamo 'dhyāyaḥ- 84",
  "GP12mkp1-93u:9129": "ṛṣiruvāca",
  "GP12mkp1-93u:9130": "tataḥ suragaṇāḥ sarve devyā handrapurogamāḥ /",
  "GP12mkp1-93u:9131": "stutimārebhire kartuṃ nihate mahiṣāsure // MarkP_84.1 //",
  "GP12mkp1-93u:9132": "śakrādayaḥ suragaṇā nihate 'tivīrye",
  "GP12mkp1-93u:9133": "tasmin durātmani surāribale ca devyā /",
  "GP12mkp1-93u:9134": "tāṃ tuṣṭubuḥ praṇatinamraśirodharāṃsā",
  "GP12mkp1-93u:9135": "vāgbhiḥ praharṣapulakodgamacārudehāḥ // MarkP_84.2 //",
  "GP12mkp1-93u:9136": "devā ūcuḥ",
  "GP12mkp1-93u:9137": "devyā yayā tatamidaṃ jagadātmaśaktyā",
  "GP12mkp1-93u:9138": "niḥ śeṣadevagaṇaśaktisamūhamūrtyā /",
  "GP12mkp1-93u:9139": "tāmambikāmakhiladevamarṣipūjyāṃ",
  "GP12mkp1-93u:9140": "bhaktyā natāḥ sma vidadhātu śubhāni sā naḥ // MarkP_84.3 //",
  "GP12mkp1-93u:9141": "yasyāḥ prabhāvamatulaṃ bhagavānananto",
  "GP12mkp1-93u:9142": "brahmā haraśca nahi vaktumalaṃ balaṃ ca /",
  "GP12mkp1-93u:9143": "sā caṇḍikākhilajagatparipālanāya",
  "GP12mkp1-93u:9144": "nāśāya cāśubhayasya matiṃ karotu // MarkP_84.4 //",
  "GP12mkp1-93u:9145": "yā śrīḥ svayaṃ sukṛtināṃ bhavaneṣvalakṣmīḥ",
  "GP12mkp1-93u:9146": "pāpātmanāṃ kṛtadhiyāṃ hṛdayeṣu buddhiḥ /",
  "GP12mkp1-93u:9147": "śraddhāṃ satāṃ kulajanaprabhavasya lajjā",
  "GP12mkp1-93u:9148": "tāṃ tvāṃ natāḥ sma paripālaya devi viśvam // MarkP_84.5 //",
  "GP12mkp1-93u:9149": "kiṃ varṇayāma tava rūpamacintyametat",
  "GP12mkp1-93u:9150": "kiṃ cātivīryamasurakṣayakāri bhūri /",
  "GP12mkp1-93u:9151": "kiṃ cāhaveṣu caritāni tavādbhutāni",
  "GP12mkp1-93u:9152": "sarveṣu devyasuradevagaṇādikeṣu // MarkP_84.6 //",
  "GP12mkp1-93u:9153": "hetuḥ samastajagatāṃ triguṇāpi doṣair",
  "GP12mkp1-93u:9154": "na jñāyase hariharādibhirapyapārā /",
  "GP12mkp1-93u:9155": "sarvāśrayākhilamidaṃ jagadaṃśabhūtam",
  "GP12mkp1-93u:9156": "avyākṛtā hi paramā prakṛtistvamādyā // MarkP_84.7 //",
  "GP12mkp1-93u:9157": "yasyāḥ samastasuratā samudīraṇena",
  "GP12mkp1-93u:9158": "tṛptiṃ priyāti sakaleṣu makheṣu devi /",
  "GP12mkp1-93u:9159": "svāhāsi vai pitṛgaṇasya ca tṛptihetur",
  "GP12mkp1-93u:9160": "uccāryase tvamata eva janaiḥ svadhā ca // MarkP_84.8 //",
  "GP12mkp1-93u:9161": "yā muktiheturavicintyamahāvratā tvam",
  "GP12mkp1-93u:9162": "abhyasyase suniyatendriyatattvasāraiḥ /",
  "GP12mkp1-93u:9163": "mokṣārthibhirmunibhirastasamastadoṣair",
  "GP12mkp1-93u:9164": "vidyāsi sā bhagavatī paramā hi devi // MarkP_84.9 //",
  "GP12mkp1-93u:9165": "śabdātmikā suvimalargyajuṣāṃ nidhānam",
  "GP12mkp1-93u:9166": "udgītharamyapadapāṭhavatāṃ ca sāmnām /",
  "GP12mkp1-93u:9167": "devī trayī bhagavatī bhavabhāvanāya",
  "GP12mkp1-93u:9168": "vārtā ca sarvajagatāṃ paramārtihantrī // MarkP_84.10 //",
  "GP12mkp1-93u:9169": "medhāsi devi viditākhilaśāstrasārā",
  "GP12mkp1-93u:9170": "durgāsi durgabhavasāgaranaurasaṅgā /",
  "GP12mkp1-93u:9171": "śrīḥ kaiṭabhārihṛdayaikakṛtādhivāsā",
  "GP12mkp1-93u:9172": "gaurī tvameva śaśimaulikṛtapratiṣṭhā // MarkP_84.11 //",
  "GP12mkp1-93u:9173": "īṣatsahāsamamalaṃ paripūrṇacandra-",
  "GP12mkp1-93u:9174": "bimbānukāri kanakottamakāntikāntam /",
  "GP12mkp1-93u:9175": "atyadbhutaṃ prahṛtamāttaruṣā tathāpi",
  "GP12mkp1-93u:9176": "vaktraṃ vilokya sahasā mahiṣāsureṇa // MarkP_84.12 //",
  "GP12mkp1-93u:9177": "dṛṣṭvā tu devi kupitaṃ bhrukuṭīkarālam",
  "GP12mkp1-93u:9178": "udyacchaśāṅkasadṛśacchavi yanna sadyaḥ /",
  "GP12mkp1-93u:9179": "prāṇānmumoca mahīṣastadatīva citraṃ",
  "GP12mkp1-93u:9180": "kairjovyate hi kupitāntakadarśanena // MarkP_84.13 //",
  "GP12mkp1-93u:9181": "devi prasīda paramā bhavatī bhavāya",
  "GP12mkp1-93u:9182": "sadyo vināśayasi kopavatī kulāni /",
  "GP12mkp1-93u:9183": "vijñātametadadhunaiva yadastametan",
  "GP12mkp1-93u:9184": "nītaṃ balaṃ suvipulaṃ mahiṣāsurasya // MarkP_84.14 //",
  "GP12mkp1-93u:9185": "te saṃmatā janapadeṣu dhanāni teṣāṃ",
  "GP12mkp1-93u:9186": "teṣāṃ yaśāṃsi na ca sīdati dharmavargaḥ /",
  "GP12mkp1-93u:9187": "dhanyāsta eva nibhṛtātmajabhṛtyadārā",
  "GP12mkp1-93u:9188": "yeṣāṃ sadābhyudayadā bhavatī prasannā // MarkP_84.15 //",
  "GP12mkp1-93u:9189": "dharmyāṇi devi sakalāni sadaiva karmāṇy",
  "GP12mkp1-93u:9190": "atyādṛtaḥ pratidinaṃ sukṛtī karoti /",
  "GP12mkp1-93u:9191": "svargaṃ prayāti ca tato bhavatīprasādāl",
  "GP12mkp1-93u:9192": "lokatraye 'pi phaladā nanu devi tena // MarkP_84.16 //",
  "GP12mkp1-93u:9193": "durge smṛtā harasi bhītimaśeṣajantoḥ",
  "GP12mkp1-93u:9194": "svasthaiḥ smṛtā matimatīva śubhāṃ dadāsi /",
  "GP12mkp1-93u:9195": "dāridrayaduḥ khabhayahāriṇi kā tvadanyā",
  "GP12mkp1-93u:9196": "sarvopakārakaraṇāya sadār''dracittā // MarkP_84.17 //",
  "GP12mkp1-93u:9197": "ebhirhatairjagadupaiti sukhaṃ tathaite",
  "GP12mkp1-93u:9198": "kurvantu nāma narakāya cirāya pāpam /",
  "GP12mkp1-93u:9199": "saṃgrāmamṛtyumadhigamya divaṃ prayāntu",
  "GP12mkp1-93u:9200": "matveti nūnamahitān vinihaṃsi devi // MarkP_84.18 //",
  "GP12mkp1-93u:9201": "dṛṣṭvaiva kiṃ na bhavatī prakaroti bhasma",
  "GP12mkp1-93u:9202": "sarvāsurānariṣu yatprahiṇoṣi śastram /",
  "GP12mkp1-93u:9203": "lokān prayāntu ripavo 'pi hi śastrapūtā",
  "GP12mkp1-93u:9204": "itthaṃ matirbhavati teṣvapi te 'tisādhvī // MarkP_84.19 //",
  "GP12mkp1-93u:9205": "khaḍgaprabhānikaravisphuraṇaistathograiḥ",
  "GP12mkp1-93u:9206": "śūlāgrakāntinivahena dṛśo 'surāṇām /",
  "GP12mkp1-93u:9207": "yannāgatā vilayamaṃśumadindukhaṇḍa-",
  "GP12mkp1-93u:9208": "yogyānanaṃ tava vilokayatāṃ tadetat // MarkP_84.20 //",
  "GP12mkp1-93u:9209": "durvṛttavṛttaśamanaṃ tava devi śīlaṃ",
  "GP12mkp1-93u:9210": "rūpaṃ tathaitadavicintyamatulyamanyaiḥ /",
  "GP12mkp1-93u:9211": "vīryaṃ ca hantṛ hṛtadevaparākramāṇāṃ",
  "GP12mkp1-93u:9212": "vairiṣvapi prakaṭitaiva dayā tvayettham // MarkP_84.21 //",
  "GP12mkp1-93u:9213": "kenopamā bhavatu te 'sya parākramasya",
  "GP12mkp1-93u:9214": "rūpaṃ ca śatrubhayakāryatihāri kutra /",
  "GP12mkp1-93u:9215": "citte kṛpā samaraniṣṭhuratā ca dṛṣṭā",
  "GP12mkp1-93u:9216": "tvayyeva devi varade bhuvanatraye 'pi // MarkP_84.22 //",
  "GP12mkp1-93u:9217": "trailokyametadakhilaṃ ripunāśanena",
  "GP12mkp1-93u:9218": "trātaṃ tvayā samaramūrdhani te 'pi hatvā /",
  "GP12mkp1-93u:9219": "nītā divaṃ ripugaṇā bhayamapyapāstam",
  "GP12mkp1-93u:9220": "asmākamunmadasurāribhavaṃ namaste // MarkP_84.23 //",
  "GP12mkp1-93u:9221": "śūlena pāhi no devi pāhi khaḍgena cāmbike /",
  "GP12mkp1-93u:9222": "ghaṇṭāsvanena naḥ pāhi cāpajyāniḥ svanena ca // MarkP_84.24 //",
  "GP12mkp1-93u:9223": "prācyāṃ rakṣa pratīcyāṃ ca caṇḍike rakṣa dakṣiṇe /",
  "GP12mkp1-93u:9224": "bhrāmaṇenātmaśūlasya uttarasyāṃ tatheśvari // MarkP_84.25 //",
  "GP12mkp1-93u:9225": "saumyāni yāni rūpāṇi trailokye vicaranti te /",
  "GP12mkp1-93u:9226": "yāni cātyarthaghorāṇi tai rakṣāsmāṃstathā bhuvam // MarkP_84.26 //",
  "GP12mkp1-93u:9227": "khaḍgaśūlagadādīni yāni cāstrāṇi te 'mbike /",
  "GP12mkp1-93u:9228": "karapallavasaṅgīni tairasmān rakṣa sarvataḥ // MarkP_84.27 //",
  "GP12mkp1-93u:9229": "ṛṣīruvāca",
  "GP12mkp1-93u:9230": "evaṃ stutā surairdivyaiḥ kusumairnandanodbhavaiḥ /",
  "GP12mkp1-93u:9231": "arcitā jagatāṃ dhātrī tathā gandhānulepanaiḥ // MarkP_84.28 //",
  "GP12mkp1-93u:9232": "bhaktyā samastaistridaśārdivyairdhūpaistu dhūpitā /",
  "GP12mkp1-93u:9233": "prāha prasādasumukhī samastān praṇatān surān // MarkP_84.29 //",
  "GP12mkp1-93u:9234": "devyuvāca",
  "GP12mkp1-93u:9235": "vriyatāṃ tridaśāḥ sarve yadasmatto 'bhivāñchitam /",
  "GP12mkp1-93u:9236": "dadāmyahamatiprītyā stavairebhiḥ supūjitā // MarkP_84.30 //",
  "GP12mkp1-93u:9237": "kartavyamaparaṃ yacca duṣkaraṃ tanna vidmahe /",
  "GP12mkp1-93u:9238": "ityākarṇye vaco devyāḥ pratyūcuste divaukasaḥ // MarkP_84.31 //",
  "GP12mkp1-93u:9239": "devā ūcuḥ",
  "GP12mkp1-93u:9240": "bhagavatyā kṛtaṃ sarvaṃ na kiñcidavaśiṣyate /",
  "GP12mkp1-93u:9241": "yadayaṃ nihataḥ śatrurasmākaṃ mahiṣāsuraḥ // MarkP_84.32 //",
  "GP12mkp1-93u:9242": "yadi cāpi varo deyastvayāsmākaṃ maheśvari /",
  "GP12mkp1-93u:9243": "saṃsmṛtā saṃsmṛtā tvaṃ no hiṃsethāḥ paramāpadaḥ // MarkP_84.33 //",
  "GP12mkp1-93u:9244": "yaśca martyaḥ stavairebhistvāṃ stoṣyatyamalānane /",
  "GP12mkp1-93u:9245": "tasya vittardhivibhavairdhanadārādisampadām /",
  "GP12mkp1-93u:9246": "vṛddhaye 'smātprasannā tvaṃ bhavethāḥ sarvadāmbike // MarkP_84.34 //",
  "GP12mkp1-93u:9247": "ṛṣiruvāca",
  "GP12mkp1-93u:9248": "iti prasāditā devairjagator'the tathā'tmanaḥ /",
  "GP12mkp1-93u:9249": "tathetyuktvā bhadrakālī babhūvāntarhitā nṛpa // MarkP_84.35 //",
  "GP12mkp1-93u:9250": "ityetatkathitaṃ bhūpa sambhūtā sā yathā purā /",
  "GP12mkp1-93u:9251": "devī devaśarīrebhyo jagattrayahitaiṣiṇī // MarkP_84.36 //",
  "GP12mkp1-93u:9252": "punaśca gaurīdehāt sā samudbhūtā yathābhavat /",
  "GP12mkp1-93u:9253": "vadhāya duṣṭadaityānāṃ tathā śumbhaniśumbhayoḥ // MarkP_84.37 //",
  "GP12mkp1-93u:9254": "rakṣaṇāya ca lokānāṃ devānāmupakāriṇī /",
  "GP12mkp1-93u:9255": "tacchṛṇuṣva mayā'khyātaṃ yathāvatkathayāmi te // MarkP_84.38 //",
  "GP12mkp1-93u:9256": "iti śrīmārkaṇḍeyamahāpurāṇe sāvarṇike manvantare devīmāhatmye caturaśītitamo 'dyāyaḥ",
  "GP12mkp1-93u:9257": "_____________________________________________________________",
  "GP12mkp1-93u:9258": "pañcāśītitamo 'dhyāyaḥ- 85",
  "GP12mkp1-93u:9259": "ṛṣiruvāca",
  "GP12mkp1-93u:9260": "purā śumbhaniśumbhābhyāmasurābhyāṃ śacīpateḥ /",
  "GP12mkp1-93u:9261": "trailokyaṃ yajñabhāgāśca hṛtā madabalāśrayāt // MarkP_85.1 //",
  "GP12mkp1-93u:9262": "tāveva sūryatāṃ tadvadadhikāraṃ tathaindavam /",
  "GP12mkp1-93u:9263": "kauberamatha yāmyaṃ ca cakrāte varuṇasya ca // MarkP_85.2 //",
  "GP12mkp1-93u:9264": "tāveva pavanardhi ca cakraturvahnikarma ca /",
  "GP12mkp1-93u:9265": "anyeṣāñcādhikārān sa svayamevādhitiṣṭhati /",
  "GP12mkp1-93u:9266": "tato devā vinirdhūtā bhraṣṭarājyāḥ parājitāḥ // MarkP_85.3 //",
  "GP12mkp1-93u:9267": "hṛtādhikārāstridaśāstābhyāṃ sarve nirākṛtāḥ /",
  "GP12mkp1-93u:9268": "mahāsurābhyāṃ tāṃ devīṃ saṃsmarantyaparājitām // MarkP_85.4 //",
  "GP12mkp1-93u:9269": "tayāsmākaṃ varo datto yathā'patsu smṛtākhilāḥ /",
  "GP12mkp1-93u:9270": "bhavatāṃ nāśayiṣyāmi tatkṣaṇāt paramāpadaḥ // MarkP_85.5 //",
  "GP12mkp1-93u:9271": "iti kṛtvā matiṃ devā himavantaṃ nageśvaram /",
  "GP12mkp1-93u:9272": "jagmustatra tato devīṃ viṣṇumāyāṃ pratuṣṭuvuḥ // MarkP_85.6 //",
  "GP12mkp1-93u:9273": "devā ūcuḥ",
  "GP12mkp1-93u:9274": "namo devyai mahādevyai śivāyai satataṃ namaḥ /",
  "GP12mkp1-93u:9275": "namaḥ prakṛtyai bhadrāyai niyatāḥ praṇatāḥ sma tām // MarkP_85.7 //",
  "GP12mkp1-93u:9276": "raudrāyai namo nityāyau gauryai dhātryai namo namaḥ /",
  "GP12mkp1-93u:9277": "namo jagatpratiṣṭhāyai devyai kṛtyai namo namaḥ // MarkP_85.8 //",
  "GP12mkp1-93u:9278": "dyotstrāyai cendurūpiṇyai sukhāyai satataṃ namaḥ /",
  "GP12mkp1-93u:9279": "kalyāṇyai praṇatāṃ vṛddhyai siddhyai kurmo namo namaḥ // MarkP_85.9 //",
  "GP12mkp1-93u:9280": "nairṛtyai bhūbhṛtāṃ lakṣmyai śarvāṇyai te namo namaḥ /",
  "GP12mkp1-93u:9281": "durgāyai durgapārāyai sārāyai sarvakāriṇyai /",
  "GP12mkp1-93u:9282": "khyātyai tathaiva kṛṣṇāyai dhūmrāyai satataṃ namaḥ // MarkP_85.10 //",
  "GP12mkp1-93u:9283": "atisaumyātiraudrāyai natāstasyai namo namaḥ /",
  "GP12mkp1-93u:9284": "mano jagatpratiṣṭhāyai devyai kṛtyai namo namaḥ // MarkP_85.11 //",
  "GP12mkp1-93u:9285": "yā devī sarvabhūteṣu viṣṇumāyeti śabditā /",
  "GP12mkp1-93u:9286": "namastasyai namastasyai namastasyai namo namaḥ // MarkP_85.12 //",
  "GP12mkp1-93u:9287": "yā devī sarvabhūteṣu cetanetyabhidhīyate /",
  "GP12mkp1-93u:9288": "namastasyai namastasyai namastasyai namo namaḥ // MarkP_85.13 //",
  "GP12mkp1-93u:9289": "yā devī sarvabhūteṣu buddhirūpeṇa saṃsthitā /",
  "GP12mkp1-93u:9290": "namastasyai namastasyai namastasyai namo namaḥ // MarkP_85.14 //",
  "GP12mkp1-93u:9291": "yā devī sarvabhūteṣu nidrārūpeṇa saṃsthitā /",
  "GP12mkp1-93u:9292": "namastasyai namastasyai namastasyai mano namaḥ // MarkP_85.15 //",
  "GP12mkp1-93u:9293": "yā devī sarvabhūteṣu kṣudhārūpeṇa saṃsthitā /",
  "GP12mkp1-93u:9294": "namastasyai namastasyai namastasyai namo namaḥ // MarkP_85.16 //",
  "GP12mkp1-93u:9295": "yā devī sarvabhūteṣu cchāyārūpeṇa saṃsthitā /",
  "GP12mkp1-93u:9296": "namastasyai namastasyai namastasyai namo namaḥ // MarkP_85.17 //",
  "GP12mkp1-93u:9297": "yā devī sarvabhūteṣu śaktirūpeṇa saṃsthitā /",
  "GP12mkp1-93u:9298": "namastasyai namastasyai namastasyai namo namaḥ // MarkP_85.18 //",
  "GP12mkp1-93u:9299": "yā devī sarvabhūteṣu tṛṣṇārūpeṇa saṃsthitā /",
  "GP12mkp1-93u:9300": "namastasyai namastasyai namastasyai namo namaḥ // MarkP_85.19 //",
  "GP12mkp1-93u:9301": "yā devī sarvabhūteṣu kṣāntirūpeṇa saṃsthitā /",
  "GP12mkp1-93u:9302": "namastasyai namastasyai namastasyai namo namaḥ // MarkP_85.20 //",
  "GP12mkp1-93u:9303": "yā devī sarvabhūteṣu jātirūpeṇa saṃsthitā /",
  "GP12mkp1-93u:9304": "namastasyai namastasyai namastasyai namo namaḥ // MarkP_85.21 //",
  "GP12mkp1-93u:9305": "yā devī sarvabhūteṣu lajjārūpeṇa saṃsthitā /",
  "GP12mkp1-93u:9306": "namastasyai namastasyai namastasyai namo namaḥ // MarkP_85.22 //",
  "GP12mkp1-93u:9307": "yā devī sarvabhūteṣu śāntirūpeṇa saṃsthitā /",
  "GP12mkp1-93u:9308": "namastasyai namastasyai namastasyai namo namaḥ // MarkP_85.23 //",
  "GP12mkp1-93u:9309": "yā devī sarvabhūteṣu śraddhārūpeṇa saṃsthitā /",
  "GP12mkp1-93u:9310": "namastasyai namastasyai namastasyai namo namaḥ // MarkP_85.24 //",
  "GP12mkp1-93u:9311": "yā devī sarvabhūteṣu kāntirūpeṇa saṃsthitā /",
  "GP12mkp1-93u:9312": "namastasyai namastasyai namastasyai namo namaḥ // MarkP_85.25 //",
  "GP12mkp1-93u:9313": "yā devī sarvabhūteṣu lakṣmīrūpeṇa saṃsthitā /",
  "GP12mkp1-93u:9314": "namastasyai namastasyai namastasyai namo namaḥ // MarkP_85.26 //",
  "GP12mkp1-93u:9315": "yā devī sarvabhūteṣu dhṛtirūpeṇa saṃsthitā /",
  "GP12mkp1-93u:9316": "tamastasyai namastasyai namastasyai namo namaḥ // MarkP_85.27 //",
  "GP12mkp1-93u:9317": "yā devī sarvabhūteṣu vṛttirūpeṇa saṃsthitā /",
  "GP12mkp1-93u:9318": "namastasyai namastasyai namastasyai namo namaḥ // MarkP_85.28 //",
  "GP12mkp1-93u:9319": "yā devī sarvabhūteṣu smṛtirūpeṇa saṃsthitā /",
  "GP12mkp1-93u:9320": "namastasyai namastasyai namastasyai namo namaḥ // MarkP_85.29 //",
  "GP12mkp1-93u:9321": "yā devī sarvabhūteṣu dayārūpeṇa saṃsthitā /",
  "GP12mkp1-93u:9322": "namastasyai namastasyai namastasyai namo namaḥ // MarkP_85.30 //",
  "GP12mkp1-93u:9323": "yā devī sarvabhūteṣu nītirūpeṇaṃ saṃsthitā /",
  "GP12mkp1-93u:9324": "namastasyai namastasyai namastasyai namo namaḥ // MarkP_85.31 //",
  "GP12mkp1-93u:9325": "yā devī sarvabhūteṣu tuṣṭirūpeṇa saṃsthitā /",
  "GP12mkp1-93u:9326": "namastasyai namastasyai namastasyai namo namaḥ // MarkP_85.32 //",
  "GP12mkp1-93u:9327": "yā devī sarvabhūteṣu puṣṭirūpeṇa saṃsthitā /",
  "GP12mkp1-93u:9328": "namastasyai namastasyai namastasyai namo namaḥ // MarkP_85.33 //",
  "GP12mkp1-93u:9329": "yā devī sarvabhūteṣu mātṛrūpeṇa saṃsthitā /",
  "GP12mkp1-93u:9330": "namastasyai namastasyai namastasyai namo namaḥ // MarkP_85.34 //",
  "GP12mkp1-93u:9331": "yā devī sarvabhūteṣu bhrāntirūpeṇa saṃsthitā /",
  "GP12mkp1-93u:9332": "namastasyai namastasyai namastasyai namo namaḥ // MarkP_85.35 //",
  "GP12mkp1-93u:9333": "indriyāṇāmadhiṣṭhātrī bhūtānāṃ cākhileṣu yā /",
  "GP12mkp1-93u:9334": "bhūteṣu satataṃ tasyai vyāptidevyai namo namaḥ // MarkP_85.36 //",
  "GP12mkp1-93u:9335": "citirūpeṇa yā kṛtstrametad vyāpya sthitā jagat /",
  "GP12mkp1-93u:9336": "namastasyai namastasyai namastasyai namo namaḥ // MarkP_85.37 //",
  "GP12mkp1-93u:9337": "stu tā suraiḥ pūrvamabhīṣṭasaṃśrayāt",
  "GP12mkp1-93u:9338": "tathāsurendreṇa dineṣu sevitā /",
  "GP12mkp1-93u:9339": "karotu sā naḥ śubhaheturīśvarī",
  "GP12mkp1-93u:9340": "śubhāni bhadrāṇyabhihantu cāpadaḥ // MarkP_85.38 //",
  "GP12mkp1-93u:9341": "yā sāmprataṃ coddhatadaityatāpitair",
  "GP12mkp1-93u:9342": "asmābhirīśā ca surairnamasyate /",
  "GP12mkp1-93u:9343": "yā ca smṛtā tatkṣaṇameva hanti naḥ",
  "GP12mkp1-93u:9344": "sarvāpado bhaktivinamkamūrtibhiḥ // MarkP_85.39 //",
  "GP12mkp1-93u:9345": "ṛṣirūvāca",
  "GP12mkp1-93u:9346": "evaṃ stavādiyuktānāṃ devānāṃ tatra pārvatī /",
  "GP12mkp1-93u:9347": "strātumabhyāyayau toye jāhnavyā nṛpanandana // MarkP_85.40 //",
  "GP12mkp1-93u:9348": "sābravīttān surān subhrūrbhavadbhiḥ stūyate 'tra kā /",
  "GP12mkp1-93u:9349": "śarīrakośataścāsyāḥ samudbhūtābravīcchivā // MarkP_85.41 //",
  "GP12mkp1-93u:9350": "stotraṃ mamaitat kriyate śumbhadaityanirākṛtaiḥ /",
  "GP12mkp1-93u:9351": "devaiḥ sametaiḥ samare niśumbhena parājitaiḥ // MarkP_85.42 //",
  "GP12mkp1-93u:9352": "śarīrakośādyattasyāḥ pārvatyā niḥ sṛtāmbikā /",
  "GP12mkp1-93u:9353": "kauśikīti samasteṣu tato lokeṣu gīyate // MarkP_85.43 //",
  "GP12mkp1-93u:9354": "tasyāṃ vinirgatāyāṃ tu kṛṣṇābhūt sāpi pārvatī /",
  "GP12mkp1-93u:9355": "kāliketi samākhyātā himācalakṛtāśrayā // MarkP_85.44 //",
  "GP12mkp1-93u:9356": "tato 'mbikāṃ paraṃ rūpaṃ bibhrāṇāṃ sumanoharam /",
  "GP12mkp1-93u:9357": "dadarśa caṇḍo muṇḍaśca bhṛtyau śumbhaniśumbhayoḥ // MarkP_85.45 //",
  "GP12mkp1-93u:9358": "tābhyāṃ śumbhāya cākhyātā atīva sumanoharā /",
  "GP12mkp1-93u:9359": "kāpyāste strī mahārāja bhāsayantī himācalam // MarkP_85.46 //",
  "GP12mkp1-93u:9360": "naiva tādṛk kvacidrūpaṃ dṛṣṭaṃ kenaciduttamam /",
  "GP12mkp1-93u:9361": "jñāyatāṃ kāpyasau devī gṛhyatāṃ cāsureśvara // MarkP_85.47 //",
  "GP12mkp1-93u:9362": "strīratnamaticārvaṅgī dyotayantī diśastviṣā /",
  "GP12mkp1-93u:9363": "sā tu tiṣṭhati daityendra tāṃ bhavān draṣṭumarhati // MarkP_85.48 //",
  "GP12mkp1-93u:9364": "yāni ratnāni maṇayo gajāśvādīni vai prabho /",
  "GP12mkp1-93u:9365": "trailokye tu samastāni sāmprataṃ bhānti te gṛhe // MarkP_85.49 //",
  "GP12mkp1-93u:9366": "airāvataḥ samānīto gajaratnaṃ purandarāt /",
  "GP12mkp1-93u:9367": "pārijātataruścāyaṃ tathaivoccaiḥ śravā hayaḥ // MarkP_85.50 //",
  "GP12mkp1-93u:9368": "vimānaṃ haṃsasaṃyuktametattiṣṭhati te 'ṅgaṇe /",
  "GP12mkp1-93u:9369": "ratnabhūtamihānītaṃ yadāsīdvedhaso 'dbhutam // MarkP_85.51 //",
  "GP12mkp1-93u:9370": "nidhireṣa mahāpadmaḥ samānīto dhaneśvarāt /",
  "GP12mkp1-93u:9371": "kiñjalkinīṃ dadau cābdhirmālāmamlānapaṅkajām // MarkP_85.52 //",
  "GP12mkp1-93u:9372": "chatraṃ te vāruṇaṃ gehe kāñcanastrāvi tiṣṭhati /",
  "GP12mkp1-93u:9373": "tathāyaṃ syantanavaro yaḥ purāsīt prajāpateḥ // MarkP_85.53 //",
  "GP12mkp1-93u:9374": "mṛtyorutkrāntidā nāma śaktirīśa tvayā hṛtā /",
  "GP12mkp1-93u:9375": "pāśaḥ salilarājasya bhrātustava parigrahe // MarkP_85.54 //",
  "GP12mkp1-93u:9376": "niśumbhasyābdhijātāśca samastā ratnajātayaḥ /",
  "GP12mkp1-93u:9377": "vahnirapi dadau tubhyamagniśauce ca vāsasī // MarkP_85.55 //",
  "GP12mkp1-93u:9378": "evaṃ daityendra ratnāni samastānyāhṛtāni te /",
  "GP12mkp1-93u:9379": "strīratnameṣā kalyāṇī tvayā kasmānna gṛhyate // MarkP_85.56 //",
  "GP12mkp1-93u:9380": "ṛṣiruvāca",
  "GP12mkp1-93u:9381": "niśamyeti vacaḥ śumbhaḥ sa tadā caṇḍamuṇḍayoḥ /",
  "GP12mkp1-93u:9382": "preṣayāmāsa sugrīvaṃ dūtaṃ devyā mahāsuraḥ // MarkP_85.57 //",
  "GP12mkp1-93u:9383": "śumbha uvāca",
  "GP12mkp1-93u:9384": "iti ceti ca vaktavyā sā gatvā vacanānmama /",
  "GP12mkp1-93u:9385": "yathā cābhyeti saṃprītyā tathā kāryaṃ tvayā laghu // MarkP_85.58 //",
  "GP12mkp1-93u:9386": "sa tatra gatvā yatrāste śailoddeśe 'tiśobhane /",
  "GP12mkp1-93u:9387": "tāṃ ca devīṃ tataḥ prāha ślakṣṇaṃ madhurayā girā // MarkP_85.59 //",
  "GP12mkp1-93u:9388": "dūta uvāca",
  "GP12mkp1-93u:9389": "devi daityeśvaraḥ śumbhastrailokye parameśvaraḥ /",
  "GP12mkp1-93u:9390": "dūto 'haṃ preṣitastena tvatsakāśamihāgataḥ // MarkP_85.60 //",
  "GP12mkp1-93u:9391": "avyāhatājñaḥ sarvāsu yaḥ sadā devayoniṣu /",
  "GP12mkp1-93u:9392": "nirjitākhiladaityāriḥ sa yadāha śṛṇuṣva tat // MarkP_85.61 //",
  "GP12mkp1-93u:9393": "mama trailokyamakhilaṃ mama devā vaśānugāḥ /",
  "GP12mkp1-93u:9394": "yajñabhāgānahaṃ sarvānupāśnāmi pṛthak pṛthak // MarkP_85.62 //",
  "GP12mkp1-93u:9395": "trailokye vararatnāni mama vaśyānyaśeṣataḥ /",
  "GP12mkp1-93u:9396": "tathaiva gajaratnaṃ ca hṛtvā devendravāhanam // MarkP_85.63 //",
  "GP12mkp1-93u:9397": "kṣīrodamathanodbhūtamaśvaratnaṃ mamāmaraiḥ /",
  "GP12mkp1-93u:9398": "uccaiḥ śravasasaṃjñaṃ tatpraṇipatya samarpitam // MarkP_85.64 //",
  "GP12mkp1-93u:9399": "yāni cānyāni deveṣu gandharveṣūrageṣu ca /",
  "GP12mkp1-93u:9400": "ratnabhūtāni bhūtāni tāni mayyeva śobhane // MarkP_85.65 //",
  "GP12mkp1-93u:9401": "strīratnabhūtāṃ tvāṃ devi loke manyāmahe vayam /",
  "GP12mkp1-93u:9402": "sā tvamasmānupāgaccha yato ratnabhujo vayam // MarkP_85.66 //",
  "GP12mkp1-93u:9403": "māṃ vā mamānujaṃ vāpi niśumbhamuruvikramam /",
  "GP12mkp1-93u:9404": "bhaja tvaṃ cañcalāpāṅgi ratnabhūtāsi vai yataḥ // MarkP_85.67 //",
  "GP12mkp1-93u:9405": "paramaiśvaryamatulaṃ prāpsyase matparigrahāt /",
  "GP12mkp1-93u:9406": "etad buddhyā samālocya matparigrahatāṃ vraja // MarkP_85.68 //",
  "GP12mkp1-93u:9407": "ṛṣiruvāca",
  "GP12mkp1-93u:9408": "ityuktā sā tadā devī gambhīrāntaḥ smitā jagau /",
  "GP12mkp1-93u:9409": "durgā bhagavatī bhadrā yayedaṃ dhāryate jagat // MarkP_85.69 //",
  "GP12mkp1-93u:9410": "devyuvāca",
  "GP12mkp1-93u:9411": "satyamuktatvayā nātra mithyā kiñcittvayoditam /",
  "GP12mkp1-93u:9412": "trailokyādhipatiḥ sumbho niśumbhaścāpi tādṛśaḥ // MarkP_85.70 //",
  "GP12mkp1-93u:9413": "kiṃ tvatra yatpratijñātaṃ mithyā tatkriyate katham /",
  "GP12mkp1-93u:9414": "śrūyatāmalpabuddhitvāt pratijñā yā kṛtā purā // MarkP_85.71 //",
  "GP12mkp1-93u:9415": "yo māṃ jayati saṃgrāme yo me darpaṃ vyapohati /",
  "GP12mkp1-93u:9416": "yo me pratibalo loke sa me bhartā bhaviṣyati // MarkP_85.72 //",
  "GP12mkp1-93u:9417": "tadāgacchatu śumbho 'tra niśumbho vā mahāsuraḥ /",
  "GP12mkp1-93u:9418": "māṃ jitvā kiṃ cireṇātra pāṇi gṛhṇātu me laghu // MarkP_85.73 //",
  "GP12mkp1-93u:9419": "dūta uvāca",
  "GP12mkp1-93u:9420": "avaliptāsi maivaṃ tvaṃ devi brūhi mamāgrataḥ /",
  "GP12mkp1-93u:9421": "trailokye kaḥ pumāṃstiṣṭhedagre śumbhaniśumbhayoḥ // MarkP_85.74 //",
  "GP12mkp1-93u:9422": "anyeṣāmapi daityānāṃ sarve devā na vai yudhi /",
  "GP12mkp1-93u:9423": "tiṣṭhanti saṃmukhe devi kiṃ punaḥ strī tvamekikā // MarkP_85.75 //",
  "GP12mkp1-93u:9424": "indrādyāḥ sakalā devāstasthuryeṣāṃ na saṃyuge /",
  "GP12mkp1-93u:9425": "śumbhādīnāṃ kathaṃ teṣāṃ strī prayāsyasi saṃmukham // MarkP_85.76 //",
  "GP12mkp1-93u:9426": "sā tvaṃ gaccha mayaivoktā pārśvaṃ śumbhaniśumbhayoḥ /",
  "GP12mkp1-93u:9427": "keśākarṣaṇanirdhūtagauravā mā gamiṣyasi // MarkP_85.77 //",
  "GP12mkp1-93u:9428": "devyuvāca",
  "GP12mkp1-93u:9429": "evametad balī śumbho niśumbhaścātivīryavān /",
  "GP12mkp1-93u:9430": "kiṃ karomi pratijñā me yadanālocitā purā // MarkP_85.78 //",
  "GP12mkp1-93u:9431": "sa tvaṃ gaccha mayoktaṃ te yadetatsarvamādṛtaḥ /",
  "GP12mkp1-93u:9432": "tadācakṣvāsurendrāya sa ca yuktaṃ karotu tat // MarkP_85.79 //",
  "GP12mkp1-93u:9433": "iti śrīmārkaṇḍeyapurāṇeṭhasāvarṇike manvantare' devīmāhātmye pañcāśotitamo 'dhyāyaḥ",
  "GP12mkp1-93u:9434": "_____________________________________________________________",
  "GP12mkp1-93u:9435": "ṣaḍaśītitamo 'dhyāyaḥ- 86",
  "GP12mkp1-93u:9436": "ṛṣiruvāca",
  "GP12mkp1-93u:9437": "ityākarṇya vaco devyāḥ sa dūto 'marṣapūritaḥ /",
  "GP12mkp1-93u:9438": "samācaṣṭa samāgamya daityarājāya vistarāt // MarkP_86.1 //",
  "GP12mkp1-93u:9439": "tasya dūtasya tadvākyamākarṇyāsurarāṭ tataḥ /",
  "GP12mkp1-93u:9440": "sakrodhaḥ prāha daityānāmadhipaṃ dhūmralocanam // MarkP_86.2 //",
  "GP12mkp1-93u:9441": "he dhūmralocanāśu tvaṃ svasainyaparivāritaḥ /",
  "GP12mkp1-93u:9442": "tāmānaya balād duṣṭāṃ keśākarṣaṇavihvalām // MarkP_86.3 //",
  "GP12mkp1-93u:9443": "tatparitrāṇadaḥ kaścidyadi vottiṣṭhate 'paraḥ /",
  "GP12mkp1-93u:9444": "sa hantavyo 'maro vāpi yakṣo gandharva eva vā // MarkP_86.4 //",
  "GP12mkp1-93u:9445": "ṛṣiruvāca",
  "GP12mkp1-93u:9446": "tenājñaptastataḥ śīghraṃ sa daityo dhūmralocanaḥ /",
  "GP12mkp1-93u:9447": "vṛtaḥ paṣṭyā sahasrāṇāmasurāṇāṃ drutaṃ yayo // MarkP_86.5 //",
  "GP12mkp1-93u:9448": "sa dṛṣṭvā tāṃ tato devīṃ tuhinācalasaṃsthitām /",
  "GP12mkp1-93u:9449": "jagādoccaiḥ prayāhīti mūlaṃ śumbhaniśumbhayoḥ // MarkP_86. 6 //",
  "GP12mkp1-93u:9450": "na cetprītyādya bhavatī madbhartāramupaiṣyati /",
  "GP12mkp1-93u:9451": "tato balānnayāmyeṣa keśākarṣaṇavihvalām // MarkP_86.7 //",
  "GP12mkp1-93u:9452": "śrīdevyuvāca",
  "GP12mkp1-93u:9453": "daityeśvareṇa prahito balavān balasaṃvṛtaḥ /",
  "GP12mkp1-93u:9454": "balānnayasi māmevaṃ tataḥ kiṃ te karomyaham // MarkP_86.8 //",
  "GP12mkp1-93u:9455": "ṛṣiruvāca",
  "GP12mkp1-93u:9456": "ityuktaḥ so 'bhyadhāvattāmasuro dhūmralocanaḥ /",
  "GP12mkp1-93u:9457": "huṅkāreṇaiva taṃ bhasma sā cakārāmbikā tataḥ // MarkP_86.9 //",
  "GP12mkp1-93u:9458": "atha kruddhaṃ mahāsainyamasurāṇāṃ tathāmbikā /",
  "GP12mkp1-93u:9459": "vavarṣa sāyakaistīkṣṇaistathā śaktiparaśvadhaiḥ // MarkP_86.10 //",
  "GP12mkp1-93u:9460": "tato dhutasaṭaḥ kopāt kṛtvā nādaṃ subhairavam /",
  "GP12mkp1-93u:9461": "papātāsurasenāyāṃ siṃho devyāḥ svavāhanaḥ // MarkP_86.11 //",
  "GP12mkp1-93u:9462": "kāṃścit karaprahāreṇa daityānāsyena cāparān /",
  "GP12mkp1-93u:9463": "ākramya cādhareṇānyān sa jaghāna mahāsurān // MarkP_86.12 //",
  "GP12mkp1-93u:9464": "keṣāñcit pāṭayāmāsa nakhaiḥ koṣṭhāni kesarī /",
  "GP12mkp1-93u:9465": "tathā talaprihāreṇa śirāṃsi kṛtavān pṛthak // MarkP_86.13 //",
  "GP12mkp1-93u:9466": "vicchinnabāhuśirasaḥ sṛtāstena tathāpare /",
  "GP12mkp1-93u:9467": "papau ca rudhiraṃ koṣṭhādanyeṣāṃ dhutakesaraḥ // MarkP_86.14 //",
  "GP12mkp1-93u:9468": "kṣaṇena tadbalaṃ sarvaṃ kṣayaṃ nītaṃ mahātmanā /",
  "GP12mkp1-93u:9469": "tena kesariṇā devyā vāhanenātikopinā // MarkP_86.15 //",
  "GP12mkp1-93u:9470": "śrutvā tamasuraṃ devyā nihataṃ dhūmralocanam /",
  "GP12mkp1-93u:9471": "balaṃ ca kṣayitaṃ kṛtstraṃ devīkesariṇā tataḥ // MarkP_86.16 //",
  "GP12mkp1-93u:9472": "cukopa daityādhipatiḥ śumbhaḥ prasphuritādharaḥ /",
  "GP12mkp1-93u:9473": "ājñāpayāmāsa ca tau caṇḍamuṇḍau mahāsurau // MarkP_86.17 //",
  "GP12mkp1-93u:9474": "he caṇḍa he muṇḍa balairbahubhiḥ parivāritau /",
  "GP12mkp1-93u:9475": "tatra gacchata gatvā ca sā samānīyatāṃ laghu // MarkP_86.18 //",
  "GP12mkp1-93u:9476": "keśeṣvākṛṣya baddhvā vā yadi vaḥ saṃśayo yudhi /",
  "GP12mkp1-93u:9477": "tadāśeṣāyudhaiḥ sarvairasurairvinihanyatām // MarkP_86.19 //",
  "GP12mkp1-93u:9478": "tasyāṃ hatāyāṃ duṣṭāyāṃ siṃhe ca vinipātite /",
  "GP12mkp1-93u:9479": "śīghramāgamyatāṃ baddhvā gṛhītvā tāmathāmbikām // MarkP_86.20 //",
  "GP12mkp1-93u:9480": "iti śrīmārkaṇḍeyamahāpurāṇe sāvarṇike manvantare devīmāhātmye dhūmralocanavadho nāma ṣaḍaśītitamo 'dhyāyaḥ",
  "GP12mkp1-93u:9481": "_____________________________________________________________",
  "GP12mkp1-93u:9482": "saptaśītitamādhyāyaḥ- 87",
  "GP12mkp1-93u:9483": "ṛṣiruvāca",
  "GP12mkp1-93u:9484": "ājñaptāste tato daityāścaṇḍamuṇḍapurogamāḥ /",
  "GP12mkp1-93u:9485": "caturaṅgabalopetā yayurabhyudyatāyudhāḥ // MarkP_87.1 //",
  "GP12mkp1-93u:9486": "dadṛśuste tato devīmīṣaddhāsāṃ vyavasthitām /",
  "GP12mkp1-93u:9487": "siṃhasyopari śailendraśṛṅge mahati kāñcane // MarkP_87.2 //",
  "GP12mkp1-93u:9488": "te dṛṣṭvā tāṃ samādātumudyamaṃ cakrurudyatāḥ /",
  "GP12mkp1-93u:9489": "ākṛṣṭacāpāsidharāstathānye satsamīpagāḥ // MarkP_87.3 //",
  "GP12mkp1-93u:9490": "tataḥ kopaṃ cakāroccairambikā tānarīn prati /",
  "GP12mkp1-93u:9491": "kopena cāsyā vadanaṃ maṣīvarṇamabhūttadā // MarkP_87.4 //",
  "GP12mkp1-93u:9492": "bhrukuṭīkuṭilāttasyā lalāṭaphalakād drutam /",
  "GP12mkp1-93u:9493": "kālī karālavadanā viniṣkrāntāsipāśinī // MarkP_87.5 //",
  "GP12mkp1-93u:9494": "vicitrakhaṭvāṅgadharā naramālāvibhūṣaṇā /",
  "GP12mkp1-93u:9495": "dvīpicarmaparīdhānā śuṣkamāṃsātibhairavā // MarkP_87.6 //",
  "GP12mkp1-93u:9496": "ativistāravadanā jihvālalanabhīṣaṇā /",
  "GP12mkp1-93u:9497": "nimagnāraktanayanā nādāpūritadiṅmukhā // MarkP_87.7 //",
  "GP12mkp1-93u:9498": "sā vegenābhipatitā ghatayantī mahāsurān /",
  "GP12mkp1-93u:9499": "sainye tatra surārīṇāmabhakṣayata tadvalam // MarkP_87.8 //",
  "GP12mkp1-93u:9500": "pārṣṇigrāhāṅkuśagrāhiyodhaghaṇṭāsamanvitān /",
  "GP12mkp1-93u:9501": "samādāyaikahastena mukhe cikṣepa vāraṇān // MarkP_87.9 //",
  "GP12mkp1-93u:9502": "tathaiva yodhaṃ turagai rathaṃ sārathinā saha /",
  "GP12mkp1-93u:9503": "nikṣipya vaktre daśanaiścarvayantyatibhairavam // MarkP_87.10 //",
  "GP12mkp1-93u:9504": "ekaṃ jagrāha keśeṣu grīvāyāmatha cāparam /",
  "GP12mkp1-93u:9505": "pādenākramya caivānyamurasānyamapothayat // MarkP_87.11 //",
  "GP12mkp1-93u:9506": "tairmuktāni ca śastraṇi mahāstrāṇi tathāsuraiḥ /",
  "GP12mkp1-93u:9507": "mukhena jagrāha ruṣā daśanairmathitānyapi // MarkP_87.12 //",
  "GP12mkp1-93u:9508": "balināṃ tadbalaṃ sarvamasurāṇāṃ durātmanām /",
  "GP12mkp1-93u:9509": "mamardābhakṣayaccānyānanyāṃścātāḍayattathā // MarkP_87.13 //",
  "GP12mkp1-93u:9510": "asinā nihatāḥ kecitkecitkhaṭvāṅgatāḍitāḥ /",
  "GP12mkp1-93u:9511": "jagmurvināśamasurā dantāgrābhihatā raṇe // MarkP_87.14 //",
  "GP12mkp1-93u:9512": "kṣaṇena tanmahāsainyamasurāṇāṃ nipātitam /",
  "GP12mkp1-93u:9513": "dṛṣṭvā caṇḍo 'bhimairbhomākṣīṃ tāṃ mahāsuraḥ // MarkP_87.15 //",
  "GP12mkp1-93u:9514": "śaravarṣairmahābhīmairbhomākṣīṃ tāṃ mahāsuraḥ /",
  "GP12mkp1-93u:9515": "chādayāmāsa cakraiśca muṇḍaḥ kṣiptaiḥ sahasraśaḥ // MarkP_87.16 //",
  "GP12mkp1-93u:9516": "tāni cakrāṇyanekāni viśamānāni tanmukham /",
  "GP12mkp1-93u:9517": "babhuryathārkabimbāni subahūni ghanodaram // MarkP_87.17 //",
  "GP12mkp1-93u:9518": "tato jahāsātiruṣā bhīmaṃ bhairavanādinī /",
  "GP12mkp1-93u:9519": "kālī karālavaktrāntardurdarśadaśanojjvalā // MarkP_87.18 //",
  "GP12mkp1-93u:9520": "utthāya ca mahāsiṃhaṃ devī caṇḍamadhāvata /",
  "GP12mkp1-93u:9521": "gṛhītvā cāsya keśeṣu śirastenāsinācchinat // MarkP_87.19 //",
  "GP12mkp1-93u:9522": "chinne śirasi daityendraścakre nādaṃ subhairavam /",
  "GP12mkp1-93u:9523": "tena nādena mahatā trāsitaṃ bhuvanatrayam // MarkP_87.20 //",
  "GP12mkp1-93u:9524": "atha muṇḍo 'bhyadhāvattāṃ dṛṣṭvā caṇḍaṃ nipātitam /",
  "GP12mkp1-93u:9525": "tamapyapātayad bhūmau sā khaḍgābhihataṃ ruṣā // MarkP_87.21 //",
  "GP12mkp1-93u:9526": "hataśeṣaṃ tataḥ sainyaṃ dṛṣṭvā caṇḍaṃ nipātitam /",
  "GP12mkp1-93u:9527": "muṇḍaṃ ca sumahāvīryaṃ diśo bheje bhayāturam // MarkP_87.22 //",
  "GP12mkp1-93u:9528": "śirañcaṇḍasya kālī ca gṛhītvā muṇḍameva ca /",
  "GP12mkp1-93u:9529": "prāha pracaṇḍāṭṭahāsamiśramabhyetya caṇḍikām // MarkP_87.23 //",
  "GP12mkp1-93u:9530": "mayā tavātropahṛtau caṇḍamuṇḍau mahāpaśū /",
  "GP12mkp1-93u:9531": "yuddhayajñe svayaṃ śumbhaṃ niśumbhaṃ ca haniṣyasi // MarkP_87.24 //",
  "GP12mkp1-93u:9532": "ṛṣiruvāca",
  "GP12mkp1-93u:9533": "tāvānītau tato dṛṣṭvā caṇāḍamuṇḍau mahāsurau /",
  "GP12mkp1-93u:9534": "uvāca kālīṃ kalyāṇī lalitaṃ caṇḍikā vacaḥ // MarkP_87.25 //",
  "GP12mkp1-93u:9535": "śrīdevyuvāca",
  "GP12mkp1-93u:9536": "yasmāccaṇḍaṃ ca muṇḍaṃ ca gṛhītvā tvamupāgatā /",
  "GP12mkp1-93u:9537": "cāmuṇḍeti tato loke khyātā devi bhaviṣyasi // MarkP_87.26 //",
  "GP12mkp1-93u:9538": "iti śrīmārkaṇḍeyapurāṇe sāvarṇike manvantare devīmāhātmye caṇḍamuṇḍavadhonāma saptāśītitamo 'dhyāyaḥ",
  "GP12mkp1-93u:9539": "_____________________________________________________________",
  "GP12mkp1-93u:9540": "aṣṭāśītitamo 'dhyāyaḥ- 88",
  "GP12mkp1-93u:9541": "ṛṣiruvāca",
  "GP12mkp1-93u:9542": "caṇḍe ca nihate daitye muṇḍe ca vinipātite /",
  "GP12mkp1-93u:9543": "bahuleṣu ca sainyeṣu kṣayiteṣvasureśvaraḥ // MarkP_88.1 //",
  "GP12mkp1-93u:9544": "tataḥ kopaparādhīnacetāḥ śumbhaḥ pratāpavān /",
  "GP12mkp1-93u:9545": "udyogaṃ sarvasainyānāṃ daityānāmādideśa ha // MarkP_88.2 //",
  "GP12mkp1-93u:9546": "adya sarvabalairdaityāḥ ṣaḍaśītirudāyudhāḥ /",
  "GP12mkp1-93u:9547": "kambūnāṃ caturaśītirniryāntu svabalairvṛtāḥ // MarkP_88.3 //",
  "GP12mkp1-93u:9548": "koṭivīryāṇi pañcāśadasurāṇāṃ kulāni vai /",
  "GP12mkp1-93u:9549": "śataṃ kulāni dhaumrāṇāṃ nirgacchantu mamājñayā // MarkP_88.4 //",
  "GP12mkp1-93u:9550": "kālakā daurhṛdā mauryāḥ kālakeyāstathāsurāḥ /",
  "GP12mkp1-93u:9551": "yuddhāya sajjā niryāntu ājñayā tvaritā mama // MarkP_88.5 //",
  "GP12mkp1-93u:9552": "ityājñāpyāsurapatiḥ śumbho bhairavaśāsanaḥ /",
  "GP12mkp1-93u:9553": "nirjagāma mahāsainyasahasrairbahubhirvṛtaḥ // MarkP_88.6 //",
  "GP12mkp1-93u:9554": "āyāntaṃ caṇḍikā dṛṣṭvā tatsainyamatibhiṣaṇam /",
  "GP12mkp1-93u:9555": "jyāsvanaiḥ pūrayāmāsa dharaṇīgaganāntaram // MarkP_88.7 //",
  "GP12mkp1-93u:9556": "sa ca siṃho mahānādamatīva kṛtavān nṛpa /",
  "GP12mkp1-93u:9557": "ghaṇṭāsvanena tannādamambikā cāpyabṛṃhayat // MarkP_88.8 //",
  "GP12mkp1-93u:9558": "dhanurjyāsiṃhaghaṇṭānāṃ nādāpūritadiṅmukhā /",
  "GP12mkp1-93u:9559": "ninādairbhoṣaṇaiḥ kālī jigye vistāritānanā // MarkP_88.9 //",
  "GP12mkp1-93u:9560": "taṃ ninādamupaśrutya daityasainyaiścaturdiśam /",
  "GP12mkp1-93u:9561": "devī siṃhastathā kālī saroṣaiḥ parivāritāḥ // MarkP_88.10 //",
  "GP12mkp1-93u:9562": "etasminnantare bhūpa vināśāya suradviṣām /",
  "GP12mkp1-93u:9563": "bhavāyāmarasiṃhānāmativīryabalānvitāḥ // MarkP_88.11 //",
  "GP12mkp1-93u:9564": "brahmeśaguhaviṣṇūnāṃ tathendrasya ca śaktayaḥ /",
  "GP12mkp1-93u:9565": "śarīrebhyo viniṣkramya tadrūpaiścaṇḍikāṃ yayuḥ // MarkP_88.12 //",
  "GP12mkp1-93u:9566": "yasya devasya yadrūpaṃ yathābhūṣaṇavāhanam /",
  "GP12mkp1-93u:9567": "tadvadeva hi tacchaktirasurān yoddhumāyayau // MarkP_88.13 //",
  "GP12mkp1-93u:9568": "haṃsayuktavimānāgre sākṣasūtrakamaṇḍaluḥ /",
  "GP12mkp1-93u:9569": "āyātā brahmaṇaḥ śaktirbrahmāṇī sābhidhīyate // MarkP_88.14 //",
  "GP12mkp1-93u:9570": "māheśvarī vṛṣārūḍhā triśūlavaradhīriṇī /",
  "GP12mkp1-93u:9571": "mahāhivalayā prāptā candralekhāvibhūṣaṇā // MarkP_88.15 //",
  "GP12mkp1-93u:9572": "kaumārī śaktihastā ca mayūravaravāhanā /",
  "GP12mkp1-93u:9573": "yoddhumabhyāyayau daityānambikā guharūpiṇī // MarkP_88.16 //",
  "GP12mkp1-93u:9574": "tathaiva vaiṣṇāvī śaktirgaruḍopari saṃsthitā /",
  "GP12mkp1-93u:9575": "śaṅkhacakragadāśārṅgakhaḍgahastābhyupāyayau // MarkP_88.17 //",
  "GP12mkp1-93u:9576": "jajñe vārāhamatulaṃ rūpaṃ yā bibhratī hareḥ /",
  "GP12mkp1-93u:9577": "śaktiḥ sāpyāyau tatra vārāhīṃ bibhratī tanum // MarkP_88.18 //",
  "GP12mkp1-93u:9578": "nārasiṃhī nṛsiṃhasya bibhratī sadṛśaṃ vapuḥ /",
  "GP12mkp1-93u:9579": "prāptā tatra saṭākṣepakṣiptanakṣatrasaṃhatiḥ // MarkP_88.19 //",
  "GP12mkp1-93u:9580": "vajrahastā tathaivaindrī gajarājopari sthitā /",
  "GP12mkp1-93u:9581": "prāptā sahasranayanā yathā śakrastathaiva sā // MarkP_88.20 //",
  "GP12mkp1-93u:9582": "tataḥ parivṛtastābhirīśāno devaśaktibhiḥ /",
  "GP12mkp1-93u:9583": "hanyantāmasurāḥ śīghraṃ mama prītyā'ha caṇḍikām // MarkP_88.21 //",
  "GP12mkp1-93u:9584": "tato devośarīrāttu viniṣkrāntātibhīṣaṇā /",
  "GP12mkp1-93u:9585": "caṇḍikāśaktiratyugrā śivāśataninādinī // MarkP_88.22 //",
  "GP12mkp1-93u:9586": "sā cāha dhūmrajaṭilamīśānamaparājitā /",
  "GP12mkp1-93u:9587": "dūta tvaṃ gaccha bhagavan pārśvaṃ śumbhaniśumbhayoḥ // MarkP_88.23 //",
  "GP12mkp1-93u:9588": "brūhi śumbhaṃ niśumbhaṃ ca dānavāvatigarvitau /",
  "GP12mkp1-93u:9589": "ye cānye dānavāstatra yuddhāya samupasthitāḥ // MarkP_88.24 //",
  "GP12mkp1-93u:9590": "trailokyamindro labhatāṃ devāḥ santu havirbhujaḥ /",
  "GP12mkp1-93u:9591": "yūyaṃ prayāta pātālaṃ yadi jīvitumicchatha // MarkP_88.25 //",
  "GP12mkp1-93u:9592": "balāvalepādatha cedbhavanto yuddhakāṅkṣiṇaḥ /",
  "GP12mkp1-93u:9593": "tadāgacchata tṛpyantu macchivāḥ piśitena vaḥ // MarkP_88.26 //",
  "GP12mkp1-93u:9594": "yato niyukto dautyena tayā devyā śivaḥ svayam /",
  "GP12mkp1-93u:9595": "śivadūtīti loke 'smiṃmastataḥ sā khyātimāgatā // MarkP_88.27 //",
  "GP12mkp1-93u:9596": "te 'pi śrutvā vaco devyāḥ śarvākhyātaṃ mahāsurāḥ /",
  "GP12mkp1-93u:9597": "amarṣāpūritā jagmuryatra kātyāyanī sthitā // MarkP_88.28 //",
  "GP12mkp1-93u:9598": "tataḥ prathamamevāgre śaraśaktyṛṣṭivṛṣṭibhiḥ /",
  "GP12mkp1-93u:9599": "vavarṣuruddhatāmarṣāstāṃ devīmamarārayaḥ // MarkP_88.29 //",
  "GP12mkp1-93u:9600": "sā ca tān prahitān bāṇāñchūlaśaktiparaśvadhān /",
  "GP12mkp1-93u:9601": "ciccheda līlayā'dhmātadhanurmuktairmaheṣubhiḥ // MarkP_88.30 //",
  "GP12mkp1-93u:9602": "tasyāgratastathā kālī śūlapātavidāritān /",
  "GP12mkp1-93u:9603": "khaṭvāṅgapothitāṃścārīn kurvatī vyacarattadā // MarkP_88.31 //",
  "GP12mkp1-93u:9604": "kamaṇḍalujalākṣepahatavīryān hataujasaḥ /",
  "GP12mkp1-93u:9605": "brahmāṇī cākarocchatrūn yena yena sma dhāvati // MarkP_88.32 //",
  "GP12mkp1-93u:9606": "māheśvarī triśūlena tathā cakreṇa vaiṣṇavī /",
  "GP12mkp1-93u:9607": "daityāñjaghāna kaumārī tathā śaktyātikopanā // MarkP_88.33 //",
  "GP12mkp1-93u:9608": "aindrīkuliśapātena śataśo daityadānavāḥ /",
  "GP12mkp1-93u:9609": "peturvidāritāḥ pṛthvyāṃ rudhiraughapravarṣiṇaḥ // MarkP_88.34 //",
  "GP12mkp1-93u:9610": "tuṇḍaprahāravidhvastā daṃṣṭrāgrakṣatavakṣasaḥ /",
  "GP12mkp1-93u:9611": "vārāhamūrtyā nyapataṃścakreṇa ca vidāritāḥ // MarkP_88.35 //",
  "GP12mkp1-93u:9612": "nakhairvidāritāṃścānyān bhakṣayantī mahāsurān /",
  "GP12mkp1-93u:9613": "nārasiṃhī cacārājau nādāpūrṇadigantarā // MarkP_88.36 //",
  "GP12mkp1-93u:9614": "caṇḍāṭṭahāsairasurāḥ śivadūtyabhidūṣitāḥ /",
  "GP12mkp1-93u:9615": "petuḥ pṛthivyāṃ patitāṃstāṃścakhādātha sā tadā // MarkP_88.37 //",
  "GP12mkp1-93u:9616": "iti mātṛgaṇaṃ kruddhaṃ mardayantaṃ mahāsurān /",
  "GP12mkp1-93u:9617": "dṛṣṭvābhyupāyairvividhairneśurdevārisainikāḥ // MarkP_88.38 //",
  "GP12mkp1-93u:9618": "palāyanaparān dṛṣṭvā daityān mātṛgaṇārditān /",
  "GP12mkp1-93u:9619": "yoddhumabhyāyayau kruddho raktabījo mahāsuraḥ // MarkP_88.39 //",
  "GP12mkp1-93u:9620": "raktabinduryadā bhūmau patatyasya śarīrataḥ /",
  "GP12mkp1-93u:9621": "samutpatati medinyāṃ tatpramāṇo mahāsuraḥ // MarkP_88.40 //",
  "GP12mkp1-93u:9622": "yuyudhe sa gadāpāṇiparindraśaktyā mahāsuraḥ /",
  "GP12mkp1-93u:9623": "tataścaindrī svavajreṇa raktabījamatāḍayat // MarkP_88.41 //",
  "GP12mkp1-93u:9624": "kuliśenāhatasyāśu bahu sustrāva śoṇitam /",
  "GP12mkp1-93u:9625": "samuttasthustato yodhāstadrūpāstatparākramāḥ // MarkP_88.42 //",
  "GP12mkp1-93u:9626": "yāvantaḥ patitāstasya śarīrādraktabindavaḥ /",
  "GP12mkp1-93u:9627": "tāvantaḥ puruṣā jātāstadvīryabalavikramāḥ // MarkP_88.43 //",
  "GP12mkp1-93u:9628": "te cāpi yuyudhustatra puruṣā raktasambhavāḥ /",
  "GP12mkp1-93u:9629": "samaṃ mātṛbiratyugraśastrapātātibhīṣaṇam // MarkP_88.44 //",
  "GP12mkp1-93u:9630": "punaśca vajrapātena kṣatamasya śiro yadā /",
  "GP12mkp1-93u:9631": "vavāha raktaṃ puruṣāstato jātāḥ sahasraśaḥ // MarkP_88.45 //",
  "GP12mkp1-93u:9632": "vaiṣṇavī samare cainaṃ cakreṇābhijaghāna ha /",
  "GP12mkp1-93u:9633": "gadayā dāḍayāmāsa aindrī tamasureśvaram // MarkP_88.46 //",
  "GP12mkp1-93u:9634": "veṣṇāvīcakrabhinnasya rudhirastrāvasambhavaiḥ /",
  "GP12mkp1-93u:9635": "sahasraśau jagadvyāptaṃ tatpramāṇairmahāsuraiḥ // MarkP_88.47 //",
  "GP12mkp1-93u:9636": "śaktyā jaghāna kaumāro vārāhī ca tathāsinā /",
  "GP12mkp1-93u:9637": "māheśvarī triśūlena raktabījaṃ mahāsuram // MarkP_88.48 //",
  "GP12mkp1-93u:9638": "sa cāpi gadayā daityaḥ sarvā evāhanat pṛthak /",
  "GP12mkp1-93u:9639": "mātaḥ kopasamāviṣṭo raktabījo mahāsuraḥ // MarkP_88.49 //",
  "GP12mkp1-93u:9640": "tasyāhatasya bahudhā śaktiśūlādibhirbuvi /",
  "GP12mkp1-93u:9641": "papāta yo vai raktaughastenāsañchataśo 'surāḥ // MarkP_88.50 //",
  "GP12mkp1-93u:9642": "taiścāsurāsṛksambhūtairasuraiḥ sakalaṃ jagat /",
  "GP12mkp1-93u:9643": "vyāptamāsīttato devā bhayamājagmuruttamam // MarkP_88.51 //",
  "GP12mkp1-93u:9644": "tān viṣaṇṇān surān dṛṣṭvā caṇḍikā prāha satvarā /",
  "GP12mkp1-93u:9645": "uvāca kālīṃ cāmuṇḍe vistīrṇaṃ vadanaṃ kuru // MarkP_88.52 //",
  "GP12mkp1-93u:9646": "macchastrapātasambhūtān raktabindūn mahāsurān /",
  "GP12mkp1-93u:9647": "raktabindoḥ pratīccha tvaṃ vaktreṇānena veginā // MarkP_88.53 //",
  "GP12mkp1-93u:9648": "bhakṣayantī cara raṇe tadutpannān mahāsurān /",
  "GP12mkp1-93u:9649": "evameṣa kṣayaṃ daityaḥ kṣīṇarakto gamiṣyati /",
  "GP12mkp1-93u:9650": "bhakṣyamāṇāstvayā cogrā na cotpatsyanti cāpare // MarkP_88.54 //",
  "GP12mkp1-93u:9651": "ṛṣiruvāca",
  "GP12mkp1-93u:9652": "ityuktvā tāṃ tato devī śūlenābhijaghāna tam /",
  "GP12mkp1-93u:9653": "mukhena kālī jagṛhe raktabījasya soṇitam // MarkP_88.55 //",
  "GP12mkp1-93u:9654": "tato 'sāvājaghānātha gadayā tatra caṇḍikām /",
  "GP12mkp1-93u:9655": "na cāsyā vedanāṃ cakre gadāpāto 'lpikāmapi // MarkP_88.56 //",
  "GP12mkp1-93u:9656": "tasyāhatasya dehāttu bahu sustrāva śoṇitam /",
  "GP12mkp1-93u:9657": "yatastataḥ svavaktreṇa vāmuṇḍā sampratīcchati // MarkP_88.57 //",
  "GP12mkp1-93u:9658": "mukhe samudgatā ye 'syā raktapātānmahāsurāḥ /",
  "GP12mkp1-93u:9659": "tāṃścakhādātha cāmuṇḍā papau tasya ca śoṇitam // MarkP_88.58 //",
  "GP12mkp1-93u:9660": "devī śūlena cakreṇa bāṇairasibhirṛṣṭibhiḥ /",
  "GP12mkp1-93u:9661": "jaghāna raktabījaṃ taṃ cāmuṇḍāpītaśoṇitam // MarkP_88.59 //",
  "GP12mkp1-93u:9662": "sa papāta mahīpṛṣṭhe śastrasaṃhatito hataḥ /",
  "GP12mkp1-93u:9663": "nīraktaśca mahīpāla raktabījo mahāsuraḥ // MarkP_88.60 //",
  "GP12mkp1-93u:9664": "tataste harṣamatulamavāpustridaśā nṛpa /",
  "GP12mkp1-93u:9665": "teṣāṃ mātṛgaṇo jāto nanartāsṛṅmadoddhataḥ // MarkP_88.61 //",
  "GP12mkp1-93u:9666": "iti śrīmārkaṇḍeyapurāṇe sāvarṇike manvantare devīmāhātmye raktabījavadhonāmāṣṭāśītitamo 'dhyāyaḥ",
  "GP12mkp1-93u:9667": "_____________________________________________________________",
  "GP12mkp1-93u:9668": "ekonanavatitamo 'dhyāyaḥ- 89",
  "GP12mkp1-93u:9669": "rājovāca",
  "GP12mkp1-93u:9670": "vicitramidamākhyātaṃ bhagavan bhavatā mama /",
  "GP12mkp1-93u:9671": "devyāścaritamāhātmyaṃ raktabījavadhāśritam // MarkP_89.1 //",
  "GP12mkp1-93u:9672": "bhūyaścecchāmyahaṃ śrotuṃ raktabīje nipātite /",
  "GP12mkp1-93u:9673": "cakā śumbho yatkarma niśumbhaścātikopanaḥ // MarkP_89.2 //",
  "GP12mkp1-93u:9674": "ṛṣiruvāca",
  "GP12mkp1-93u:9675": "cakāra kopamatulaṃ raktabīje nipātite /",
  "GP12mkp1-93u:9676": "śumbhāsuro niśumbhaśca hateṣvanyeṣu cāhave // MarkP_89.3 //",
  "GP12mkp1-93u:9677": "hanyamānaṃ mahāsainyaṃ vilokyāmarṣamudvahan /",
  "GP12mkp1-93u:9678": "abhyadhāvanniśumbho 'tha mukhyayāsurasenayā // MarkP_89.4 //",
  "GP12mkp1-93u:9679": "tasyāgratastathā pṛṣṭhe pārśvayośca mahāsurāḥ /",
  "GP12mkp1-93u:9680": "saṃdaṣṭauṣṭhapuṭāḥ kruddhā hantuṃ devīmupāyayuḥ // MarkP_89.5 //",
  "GP12mkp1-93u:9681": "ājagāma mahāvīryaḥ śumbho 'pi svabalairvṛtaḥ /",
  "GP12mkp1-93u:9682": "nihantuṃ caṇḍikāṃ kopātkṛtāva yuddhaṃ tu mātṛbhiḥ // MarkP_89.6 //",
  "GP12mkp1-93u:9683": "tato yuddhamatīvāsīddevyā śumbhaniśumbhayoḥ /",
  "GP12mkp1-93u:9684": "śaravarṣamatīvograṃ meghayoriva varṣatoḥ // MarkP_89.7 //",
  "GP12mkp1-93u:9685": "cicchedāstāñcharāṃstābhyāṃ caṇḍikā svaśarotkaraiḥ /",
  "GP12mkp1-93u:9686": "tāḍayāmāsa cāṅgeṣu śastraughairasureśvarau // MarkP_89.8 //",
  "GP12mkp1-93u:9687": "niśumbho niśitaṃ khaḍgaṃ carma cādāya suprabham /",
  "GP12mkp1-93u:9688": "atāḍayanmūrdhni siṃhaṃ devyā vāhanamuttamam // MarkP_89.9 //",
  "GP12mkp1-93u:9689": "niśumbho niśitaṃ khaḍgaṃ carma cādāya suprabham /",
  "GP12mkp1-93u:9690": "atāḍayanmūrdhni siṃhaṃ devyā vāhanamuttamam // MarkP_89.10 //",
  "GP12mkp1-93u:9691": "chinne carmaṇi khaḍge ca śaktiṃ cikṣepa so 'suraḥ /",
  "GP12mkp1-93u:9692": "tāmapyasya dvidhā cakre cakreṇābhimukhāgatām // MarkP_89.11 //",
  "GP12mkp1-93u:9693": "kopādhmāto niśumbho 'tha śūlaṃ jagrāha dānavaḥ /",
  "GP12mkp1-93u:9694": "āyātaṃ muṣṭipātena devī taccāpyacūrṇayat // MarkP_89.12 //",
  "GP12mkp1-93u:9695": "athādāya gadāṃ so 'pi cikṣepa caṇḍikāṃ prati /",
  "GP12mkp1-93u:9696": "sāpi devyā triśūlena bhinnā bhasmatvamāgatā // MarkP_89.13 //",
  "GP12mkp1-93u:9697": "tataḥ paraśuhastaṃ tamāyānta daityapuṅgavam /",
  "GP12mkp1-93u:9698": "āhatya devī bāṇaughairapātayata bhūtale // MarkP_89.14 //",
  "GP12mkp1-93u:9699": "tasminnipatite bhūmau niśumbhe bhīmavikrame /",
  "GP12mkp1-93u:9700": "bhrātaryatīva saṃkruddhaḥ prayayau hantumambikām // MarkP_89.15 //",
  "GP12mkp1-93u:9701": "sa rathasthastathātyuccairgṛhītaparamāyudhaiḥ /",
  "GP12mkp1-93u:9702": "bhujairaṣṭābhiratulairvyāpyāśeṣaṃ babhau nabhaḥ // MarkP_89.16 //",
  "GP12mkp1-93u:9703": "tamāyāntaṃ samālokya devī śaṅghamavādayat /",
  "GP12mkp1-93u:9704": "jyāśabdaṃ cāpi dhanuṣaścakārātīva duḥ saham // MarkP_89.17 //",
  "GP12mkp1-93u:9705": "pūrayāmāsa kakubho nijaghaṇṭāsvanena ca /",
  "GP12mkp1-93u:9706": "samastadaityasainyānāṃ tejovadhavidhāyinā // MarkP_89.18 //",
  "GP12mkp1-93u:9707": "tataḥ siṃho mahānādaistyājitebhamahāmadaiḥ /",
  "GP12mkp1-93u:9708": "pūrayāmāsa gaganaṃ gāṃ tathaiva diśo daśa // MarkP_89.19 //",
  "GP12mkp1-93u:9709": "tataḥ kālī samutpatya gaganaṃ kṣmāmatāḍayat /",
  "GP12mkp1-93u:9710": "karābhyāṃ tanninādena prāksvanāste tirohitāḥ // MarkP_89.20 //",
  "GP12mkp1-93u:9711": "aṭṭāṭṭahāsamaśivaṃ śivadūtī cakāra ha /",
  "GP12mkp1-93u:9712": "taiḥ śabdairasurāstresuḥ śumbhaḥ kopaṃ paraṃ yayau // MarkP_89.21 //",
  "GP12mkp1-93u:9713": "durātmaṃstiṣṭha tiṣṭheti vyājahārāmbikā yadā /",
  "GP12mkp1-93u:9714": "tadā jayetyabhihitaṃ devairākāśasaṃsthitaiḥ // MarkP_89.22 //",
  "GP12mkp1-93u:9715": "śumbhenāgatya yā śaktirmuktā jvālātibhīṣaṇā /",
  "GP12mkp1-93u:9716": "āyāntī vahnikūṭābhā sā nirastā maholkayā // MarkP_89.23 //",
  "GP12mkp1-93u:9717": "siṃhanādena śumbhasya vyāptaṃ lokatrayāntaram /",
  "GP12mkp1-93u:9718": "nirghātaniḥ svano ghoro jitavānavanīpate // MarkP_89.24 //",
  "GP12mkp1-93u:9719": "śumbhamuktāñcharāndevī śumbhastatprahitāñcharān /",
  "GP12mkp1-93u:9720": "ciccheda svaśarairugraiḥ śataśo 'tha sahasraśaḥ // MarkP_89.25 //",
  "GP12mkp1-93u:9721": "tataḥ sā caṇḍikā kruddhā śūlenābhijaghāna tam /",
  "GP12mkp1-93u:9722": "sa tadābhihato bhūmau mūrcchito nipapāta ha // MarkP_89.26 //",
  "GP12mkp1-93u:9723": "tato niśumbhaḥ samprāpya cetanāmāttakārmukaḥ /",
  "GP12mkp1-93u:9724": "ājaghāna śarairdevīṃ kālīṃ kesariṇaṃ tathā // MarkP_89.27 //",
  "GP12mkp1-93u:9725": "punaśca kṛtvā bāhūnāmayutaṃ danujeśvaraḥ /",
  "GP12mkp1-93u:9726": "cakrāyudhena ditijaśchādayāmāsa caṇḍikām // MarkP_89.28 //",
  "GP12mkp1-93u:9727": "tato bhagavatī kruddhā durgā durgārtināśinī /",
  "GP12mkp1-93u:9728": "ciccheda tāni cakrāṇi svaśaraiḥ sāyakāṃśca tān // MarkP_89.29 //",
  "GP12mkp1-93u:9729": "tato niśumbho vegena gadāmādāya caṇḍikām /",
  "GP12mkp1-93u:9730": "abhyadhāvata vai hantuṃ daityasenāsamāvṛtaḥ // MarkP_89.30 //",
  "GP12mkp1-93u:9731": "tasyāpatata evāśu gadāṃ ciccheda caṇḍikā /",
  "GP12mkp1-93u:9732": "khaḍgena śitadhāreṇa sa ca śūlaṃ samādade // MarkP_89.31 //",
  "GP12mkp1-93u:9733": "śūlahastaṃ samāyāntaṃ niśumbhamamarārdanam /",
  "GP12mkp1-93u:9734": "hṛdi vivyādha śūlena vegāviddhena caṇḍikā // MarkP_89.32 //",
  "GP12mkp1-93u:9735": "bhinnasya tasya śūlena hṛdayānniḥ sṛto 'paraḥ /",
  "GP12mkp1-93u:9736": "mahābalo mahāvīryastiṣṭheti puruṣo vadan // MarkP_89.33 //",
  "GP12mkp1-93u:9737": "tasya niṣkrāmato devī prahasya svanavattataḥ /",
  "GP12mkp1-93u:9738": "śiraściccheda khaḍgena tato 'sāvapatad bhuvi // MarkP_89.34 //",
  "GP12mkp1-93u:9739": "tataḥ siṃhaścakhādograṃ daṃṣṭrākṣuṇṇaśirodharān /",
  "GP12mkp1-93u:9740": "asurāṃstāṃstathā kālī śivadūtī tathāparān // MarkP_89.35 //",
  "GP12mkp1-93u:9741": "kaumārīśaktinirbhinnāḥ kecinneśurmahāsurāḥ /",
  "GP12mkp1-93u:9742": "brahmāṇīmantrapūtena toyenānye nirākṛtāḥ // MarkP_89.36 //",
  "GP12mkp1-93u:9743": "māheśvarītriśūlena bhinnāḥ petustathāpare /",
  "GP12mkp1-93u:9744": "vārāhītuṇḍaghātena keciccūrṇokṛtā bhuvi // MarkP_89.37 //",
  "GP12mkp1-93u:9745": "khaṇḍaṃ khaṇḍaṃ ca cakreṇa vaiṣṇavyā dānavāḥ kṛtāḥ /",
  "GP12mkp1-93u:9746": "vajreṇa caindrīhastāgravimuktena tathāpare // MarkP_89.38 //",
  "GP12mkp1-93u:9747": "kecidvineśurasurāḥ kecinnaṣṭā mahāhavāt /",
  "GP12mkp1-93u:9748": "bhakṣitāścāpare kālīśivadūtīmṛgādhipaiḥ // MarkP_89.39 //",
  "GP12mkp1-93u:9749": "iti śrīmārkaṇḍeyamahāpurāṇe sāvarṇike manvantare devīmāhatmye niśumbhavadhonāma ekonanavatitamo 'dhyāyaḥ",
  "GP12mkp1-93u:9750": "_____________________________________________________________",
  "GP12mkp1-93u:9751": "navatitamo 'dhyāyaḥ- 90",
  "GP12mkp1-93u:9752": "ṛṣiruvāca",
  "GP12mkp1-93u:9753": "niśumbhaṃ nihataṃ dṛṣṭvā bhrātaraṃ prāṇasaṃmitam /",
  "GP12mkp1-93u:9754": "hanyamānaṃ balaṃ caiva śumbhaḥ kruddho 'bravīdvacaḥ // MarkP_90.1 //",
  "GP12mkp1-93u:9755": "balāvalepād duṣṭe tvaṃ mā durge garvamāvaha /",
  "GP12mkp1-93u:9756": "anyāsāṃ balamāśritya yudhyase yātimāninī // MarkP_90.2 //",
  "GP12mkp1-93u:9757": "śrīdevyuvāca",
  "GP12mkp1-93u:9758": "ekaivāhaṃ jagatyatra dvitīyā kā mamāparā /",
  "GP12mkp1-93u:9759": "paśyaitā duṣṭa mayyeva viśantyo madvibhūtayaḥ // MarkP_90.3 //",
  "GP12mkp1-93u:9760": "ṛṣiruvāca",
  "GP12mkp1-93u:9761": "tataḥ samastāstā devyo brahmāṇīpramukhā layam /",
  "GP12mkp1-93u:9762": "tasyā devyāstanau jagmurekāvāsīttadāmbikā // MarkP_90.4 //",
  "GP12mkp1-93u:9763": "śrīdevyuvāca",
  "GP12mkp1-93u:9764": "ahaṃ vibhūtyā bahubhiriha rūpairyadāsthitā /",
  "GP12mkp1-93u:9765": "satsaṃhṛtaṃ mayaikaiva tiṣṭhāmyājau sthiro bhava // MarkP_90.5 //",
  "GP12mkp1-93u:9766": "ṛṣiruvāca",
  "GP12mkp1-93u:9767": "tataḥ pravavṛte yuddhaṃ devyāḥ śumbhasya cobhayoḥ /",
  "GP12mkp1-93u:9768": "paśyatāṃ sarvadevānāmasurāṇāṃ ca dāruṇam // MarkP_90.6 //",
  "GP12mkp1-93u:9769": "śaravarṣaiḥ śitaiḥ śastraistathā cāstraiḥ sudāruṇaiḥ /",
  "GP12mkp1-93u:9770": "tayoryuddhamabhūd bhūyaḥ sarvalokabhayaṅkaram // MarkP_90.7 //",
  "GP12mkp1-93u:9771": "divyānyastrāṇi śataśo mumuce yānyathāmbikā /",
  "GP12mkp1-93u:9772": "babhañja tāni daityendrastatpratīghātakartṛbhiḥ // MarkP_90.8 //",
  "GP12mkp1-93u:9773": "muktāni tena cāstrāṇi divyāni parameśvarī /",
  "GP12mkp1-93u:9774": "babhañja līlayaivograhuṅkāroccāraṇādibhiḥ // MarkP_90.9 //",
  "GP12mkp1-93u:9775": "tataḥ śaraśatairdevīmācchādayata so 'suraḥ /",
  "GP12mkp1-93u:9776": "sā ca tatkupitā devī dhanuściccheda ceṣubhiḥ // MarkP_90.10 //",
  "GP12mkp1-93u:9777": "chinne dhanuṣi daityendrastathā śaktimathādade /",
  "GP12mkp1-93u:9778": "ciccheda devī cakreṇa tāmapyasya kare sthitām // MarkP_90.11 //",
  "GP12mkp1-93u:9779": "tataḥ khaḍgamupādāya śatacandraṃ ca bhānumat /",
  "GP12mkp1-93u:9780": "abhyadhāvattadā devīṃ daityānāmadhipeśvaraḥ // MarkP_90.12 //",
  "GP12mkp1-93u:9781": "tasyāpatata evāśu khaḍgaṃ ciccheda caṇḍikā /",
  "GP12mkp1-93u:9782": "dhanurmuktaiḥ śitairbāṇaiścarma cārkakarāmalam // MarkP_90.13 //",
  "GP12mkp1-93u:9783": "aśvāṃśca pātayāmāsa rathaṃ sārathinā saha /",
  "GP12mkp1-93u:9784": "hatāśvaḥ sa tadā daityaśchinnadhānvā visārathiḥ /",
  "GP12mkp1-93u:9785": "jagrāha mudgaraṃ ghoramambikānidhanodyataḥ // MarkP_90.14 //",
  "GP12mkp1-93u:9786": "cicchedāpatatastasya mudgaraṃ niśitaiḥ śaraiḥ /",
  "GP12mkp1-93u:9787": "tathāpi so 'bhyadhāvattāṃ muṣṭimudyamya vegavān // MarkP_90.15 //",
  "GP12mkp1-93u:9788": "sa muṣṭiṃ pātayāmāsa hṛdaye daityapuṅgavaḥ /",
  "GP12mkp1-93u:9789": "devyāstaṃ cāpi sā devī talenorasyatāḍayat // MarkP_90.16 //",
  "GP12mkp1-93u:9790": "talaprahārābhihato nipapāta mahītale /",
  "GP12mkp1-93u:9791": "sa daityarājaḥ sahasā punareva tathotthitaḥ // MarkP_90.17 //",
  "GP12mkp1-93u:9792": "utpatya ca pragṛhyoccairdevīṃ gaganamāsthitaḥ /",
  "GP12mkp1-93u:9793": "tatrāpi sā nirādhārā yuyudhe tena caṇḍikā // MarkP_90.18 //",
  "GP12mkp1-93u:9794": "niyuddhaṃ khe tadā daityaścaṇḍikā ca parasparam /",
  "GP12mkp1-93u:9795": "cakratuḥ prathamaṃ siddhamunivismayakārakam // MarkP_90.19 //",
  "GP12mkp1-93u:9796": "tato niyuddhaṃ suciraṃ kṛtvā tenāmbikā saha /",
  "GP12mkp1-93u:9797": "utpātya bhrāmayāmāsa cikṣepa dharaṇītale // MarkP_90.20 //",
  "GP12mkp1-93u:9798": "sa kṣipto dharaṇīṃ prāpya muṣṭimudyamya vegitaḥ /",
  "GP12mkp1-93u:9799": "abhyadhāvata duṣṭātmā caṇḍikānidhanecchayā // MarkP_90.21 //",
  "GP12mkp1-93u:9800": "tamāyāntaṃ tato devī sarvadaityajaneśvaram /",
  "GP12mkp1-93u:9801": "jagatyāṃ pātayāmāsa bhittvā śūlena vakṣasi // MarkP_90.22 //",
  "GP12mkp1-93u:9802": "sa gatāsuḥ papātorvyāṃ devīśūlāgravikṣataḥ /",
  "GP12mkp1-93u:9803": "cālayan sakalāṃ pṛthvīṃ sābdhidvīpāṃ saparvatām // MarkP_90.23 //",
  "GP12mkp1-93u:9804": "tataḥ prasannamakhilaṃ hate tasmin durātmani /",
  "GP12mkp1-93u:9805": "jagatsvāsthyamatīvāpa nirmalaṃ cābhavannabhaḥ // MarkP_90.24 //",
  "GP12mkp1-93u:9806": "utpātameghāḥ solkā ye prāgāsaṃste śamaṃ yayuḥ /",
  "GP12mkp1-93u:9807": "sarito mārgavāhinyastathāsaṃstatra pātite // MarkP_90.25 //",
  "GP12mkp1-93u:9808": "tato devagaṇāḥ sarve harṣanirbhamānasāḥ /",
  "GP12mkp1-93u:9809": "babhūvurnihate tasmin gandharvā lalitaṃ jaguḥ // MarkP_90.26 //",
  "GP12mkp1-93u:9810": "avādayaṃstathaivānye nanṛtuścāpsarogaṇāḥ /",
  "GP12mkp1-93u:9811": "vavuḥ puṇyāstathā vātāḥ suprabho 'bhūddivākaraḥ // MarkP_90.27 //",
  "GP12mkp1-93u:9812": "jajvaluścāgnayaḥ śāntāḥ śāntā digjanitasvanāḥ /",
  "GP12mkp1-93u:9813": "iti śrīmārkaṇḍeyapurāṇe sāvarṇike manvantare devīmāhātmye śumbhavadhonāma navatitamo 'dhyāyaḥ",
  "GP12mkp1-93u:9814": "_____________________________________________________________",
  "GP12mkp1-93u:9815": "ekanavatitamo 'dhyāyaḥ- 91",
  "GP12mkp1-93u:9816": "ṛṣiruvāca",
  "GP12mkp1-93u:9817": "devyā hate tatra mahāsurendre",
  "GP12mkp1-93u:9818": "sendrāḥ surā vahnipurogamāstām /",
  "GP12mkp1-93u:9819": "kātyāyanīṃ tuṣṭuvuriṣṭalābhād",
  "GP12mkp1-93u:9820": "vikāśivaktrābjavikāśitāśāḥ // MarkP_91.1 //",
  "GP12mkp1-93u:9821": "devā ūcuḥ",
  "GP12mkp1-93u:9822": "devi prapannārtihare prasīda",
  "GP12mkp1-93u:9823": "prasīda mātarjagato 'khilasya /",
  "GP12mkp1-93u:9824": "prasīda viśveśvari pāhi viśvaṃ",
  "GP12mkp1-93u:9825": "tvamīśvarī devi carācarasya // MarkP_91.2 //",
  "GP12mkp1-93u:9826": "ādhārabhūtā jagatastvamekā",
  "GP12mkp1-93u:9827": "mahīsvarūpeṇa yataḥ sthitāsi /",
  "GP12mkp1-93u:9828": "apāṃ svarūpasthitayā tvayaitad",
  "GP12mkp1-93u:9829": "āpyāyyate kṛtstramalaṅghyavīrye // MarkP_91.3 //",
  "GP12mkp1-93u:9830": "tvaṃ vaiṣṇavī śaktiranantavīryā",
  "GP12mkp1-93u:9831": "viśvasya bījaṃ paramāsi māyā /",
  "GP12mkp1-93u:9832": "saṃmohitaṃ devi samastametat",
  "GP12mkp1-93u:9833": "tevaṃ vai prasannā bhuvi muktihetuḥ // MarkP_91.4 //",
  "GP12mkp1-93u:9834": "vidyāḥ samastāstava devi bhedāḥ",
  "GP12mkp1-93u:9835": "striyaḥ samastāḥ sakalā jagatsu /",
  "GP12mkp1-93u:9836": "tvayaikayā pūritamambayaitat",
  "GP12mkp1-93u:9837": "kā te stutiḥ stavyaparā paroktiḥ // MarkP_91.5 //",
  "GP12mkp1-93u:9838": "sarvabhūtā yadā devī svargamuktipradāyinī /",
  "GP12mkp1-93u:9839": "tvaṃ stutā stutaye kā vā bhavantu paramoktayaḥ // MarkP_91.6 //",
  "GP12mkp1-93u:9840": "sarvasya buddhirūpeṇa janasya hṛdi saṃsthite /",
  "GP12mkp1-93u:9841": "svargāpavargade devi nārāyaṇi namo 'stu te // MarkP_91.7 //",
  "GP12mkp1-93u:9842": "kalākāṣṭhādirūpeṇa pariṇāmapradāyinī /",
  "GP12mkp1-93u:9843": "viśvasyoparatau śakte nārāyaṇi namo 'stu te // MarkP_91.8 //",
  "GP12mkp1-93u:9844": "sarvamaṅgalamāṅgalye śive sarvārthasādhike /",
  "GP12mkp1-93u:9845": "śaraṇye tryambake gauri nārāyaṇi namo 'stu te // MarkP_91.9 //",
  "GP12mkp1-93u:9846": "sṛṣṭisthitivināśānāṃ śaktibhūte sanātani /",
  "GP12mkp1-93u:9847": "guṇāśraye guṇamaye nārāyaṇi namo 'stu te // MarkP_91.10 //",
  "GP12mkp1-93u:9848": "śaraṇāgatadīnārtaparitrāṇaparāyaṇe /",
  "GP12mkp1-93u:9849": "sarvasyārtihare devi nārāyaṇi namo 'stu te // MarkP_91.11 //",
  "GP12mkp1-93u:9850": "haṃsayuktavimānasthe brahmāṇīrūpadhāriṇi /",
  "GP12mkp1-93u:9851": "kauśāmbhaḥ kṣarike devi nārāyaṇi namo 'stu te // MarkP_91.12 //",
  "GP12mkp1-93u:9852": "triśūlacandrāhidhare mahāvṛṣabhavāhini /",
  "GP12mkp1-93u:9853": "māheśvarīsvarūpeṇa nārāyaṇi namo 'stu te // MarkP_91.13 //",
  "GP12mkp1-93u:9854": "mayūrakukkuṭavṛte mahāśaktidhare 'maghe /",
  "GP12mkp1-93u:9855": "kaumārīrūpasaṃsthāne nārāyaṇi namo 'stu te // MarkP_91.14 //",
  "GP12mkp1-93u:9856": "śaṅkhacakragadāśārṅgagṛhītaparamāyudhe /",
  "GP12mkp1-93u:9857": "prasīda vaiṣṇavīrūpe nārāyaṇi namo 'stu te // MarkP_91.15 //",
  "GP12mkp1-93u:9858": "gṛhītogramahācakre daṃṣṭroddhṛtavasundhare /",
  "GP12mkp1-93u:9859": "varāharūpiṇi śive nārāyaṇi namo 'stu te // MarkP_91.16 //",
  "GP12mkp1-93u:9860": "nṛsiṃharūpeṇogreṇa hantuṃ daityān kṛtodyame /",
  "GP12mkp1-93u:9861": "trailokyatrāṇasahite nārāyaṇi namo 'stu te // MarkP_91.17 //",
  "GP12mkp1-93u:9862": "kirīṭini mahāvajre sahasranayanojjvale /",
  "GP12mkp1-93u:9863": "vṛtraprāṇahare caindri nārāyaṇi namo 'stu te // MarkP_91.18 //",
  "GP12mkp1-93u:9864": "śivadūtīsvarūpeṇa hatadaityamahābale /",
  "GP12mkp1-93u:9865": "ghorarūpe mahārāve nārāyaṇi namo 'stu te // MarkP_91.19 //",
  "GP12mkp1-93u:9866": "daṃṣṭrākarālavadane śiromālāvibhūṣaṇe /",
  "GP12mkp1-93u:9867": "cāmuṇḍe muṇḍamathane nārāyaṇi namo 'stu te // MarkP_91.20 //",
  "GP12mkp1-93u:9868": "lakṣmi lajje mahāvidye śraddhe puṣṭe svadhe dhruve /",
  "GP12mkp1-93u:9869": "mahārātre mahāmāye nārāyaṇi namo 'stu te // MarkP_91.21 //",
  "GP12mkp1-93u:9870": "medhe sarasvati vare bhūti bābhravi tāmasi /",
  "GP12mkp1-93u:9871": "niyate tvaṃ prasīdeśe nārāyaṇi namo 'stu te // MarkP_91.22 //",
  "GP12mkp1-93u:9872": "sarvataḥ pāṇipādānte sarvato 'kṣiśiromukhe /",
  "GP12mkp1-93u:9873": "sarvataḥ śravaṇaghrāṇe nārāyaṇi namo 'stu te // MarkP_91.23 //",
  "GP12mkp1-93u:9874": "sarvasvarūpe sarveśe sarvaśaktisamanvite /",
  "GP12mkp1-93u:9875": "bhayebhyastrāhi no devi durge devi namo 'stu te // MarkP_91.24 //",
  "GP12mkp1-93u:9876": "etatte vadanaṃ saumyaṃ locanatrayabhūṣitam /",
  "GP12mkp1-93u:9877": "pātu naḥ sarvabhītibhyaḥ kātyāyani namo 'stu te // MarkP_91.25 //",
  "GP12mkp1-93u:9878": "jvālākarālamatyugramaśeṣāsuraśūdanam /",
  "GP12mkp1-93u:9879": "triśūlaṃ pātu no bhīterbhadrakāli namo 'stute // MarkP_91.26 //",
  "GP12mkp1-93u:9880": "hinasti daityatejāṃsi svanenāpūrya yā jagat /",
  "GP12mkp1-93u:9881": "sā ghaṇṭā pātu no devi pāpebhyo naḥ sutāniva // MarkP_91.27 //",
  "GP12mkp1-93u:9882": "asurāsṛgvasāpaṅkacarcitaste karojjvalaḥ /",
  "GP12mkp1-93u:9883": "śubhāya khaḍgo bhavatu caṇḍike tvāṃ natā vayam // MarkP_91.28 //",
  "GP12mkp1-93u:9884": "rogānaśeṣānapahaṃsi tuṣṭā",
  "GP12mkp1-93u:9885": "ruṣṭā tu kāmān sakalānabhīṣṭān /",
  "GP12mkp1-93u:9886": "tvāmāśritānāṃ na vipannarāṇāṃ",
  "GP12mkp1-93u:9887": "tvāmāśritā hyāśrayatāṃ prayānti // MarkP_91.29 //",
  "GP12mkp1-93u:9888": "etatkṛtaṃ yatkadanaṃ tvayādya",
  "GP12mkp1-93u:9889": "dharmadviṣāṃ devi mahāsurāṇām /",
  "GP12mkp1-93u:9890": "rūpairanekairbahudhā'tmamūrti",
  "GP12mkp1-93u:9891": "kṛtvāmbike tatprakaroti kānyā // MarkP_91.30 //",
  "GP12mkp1-93u:9892": "vidyāsu śāstreṣu vivekadīpeṣv",
  "GP12mkp1-93u:9893": "ādyeṣu vākyeṣu ca kā tvadanyā /",
  "GP12mkp1-93u:9894": "mamatvagarte 'timahāndhakāre",
  "GP12mkp1-93u:9895": "vibhrāmayatyetadatīva viśvam // MarkP_91.31 //",
  "GP12mkp1-93u:9896": "rakṣāṃsi yatrograviṣāśca nāgā",
  "GP12mkp1-93u:9897": "yatrārayo dasyubalāni yatra /",
  "GP12mkp1-93u:9898": "dāvānalo yatra tathābdhimadhye",
  "GP12mkp1-93u:9899": "tatra sthitā tvaṃ paripāsi viśvam // MarkP_91.32 //",
  "GP12mkp1-93u:9900": "viśveśvari tvaṃ paripāsi viśvaṃ",
  "GP12mkp1-93u:9901": "viśvātmikā dhārayasīti viśvam /",
  "GP12mkp1-93u:9902": "viśveśavandyā bhavatī bhavanti",
  "GP12mkp1-93u:9903": "viśvāśrayā ye tvayi bhaktinamrāḥ // MarkP_91.33 //",
  "GP12mkp1-93u:9904": "devi prasīda paripālaya no 'paribhīter",
  "GP12mkp1-93u:9905": "nityaṃ yathāsuravadhādadhunaiva sadyaḥ /",
  "GP12mkp1-93u:9906": "pāpāni sarvajagatāṃ praśamaṃ nayāśu",
  "GP12mkp1-93u:9907": "utpātapākajanitāṃśca mahopasargān // MarkP_91.34 //",
  "GP12mkp1-93u:9908": "praṇatānāṃ prasīda tvaṃ devi viśvārtihāriṇī /",
  "GP12mkp1-93u:9909": "trailokyavāsināmīḍye lokānāṃ varadā bhava // MarkP_91.35 //",
  "GP12mkp1-93u:9910": "śrīdevyuvāca",
  "GP12mkp1-93u:9911": "varadāhaṃ suragaṇa varaṃ yanmanasecchatha /",
  "GP12mkp1-93u:9912": "taṃ vṛṇudhvaṃ prayacchāmi jagatāmupakārakam // MarkP_91.36 //",
  "GP12mkp1-93u:9913": "devā ūcuḥ",
  "GP12mkp1-93u:9914": "sarvabādhāpraśamanaṃ trailokyasyākhileśvari /",
  "GP12mkp1-93u:9915": "evameva tvayā kāryamasmadvairivināśanam // MarkP_91.37 //",
  "GP12mkp1-93u:9916": "śrīdevyuvāca",
  "GP12mkp1-93u:9917": "vaivasvate 'ntare prāpte aṣṭāviṃśatime yuge /",
  "GP12mkp1-93u:9918": "śumbho niśumbhaścaivānyāvutpatsyete mahāsurau // MarkP_91.38 //",
  "GP12mkp1-93u:9919": "nandagopagṛhe jātā yaśodāgarbhasambhavā /",
  "GP12mkp1-93u:9920": "tatastau nāśayiṣyāmi vindhyācalanivāsinī // MarkP_91.39 //",
  "GP12mkp1-93u:9921": "punarapyatiraudreṇa rūpeṇa pṛthivītale /",
  "GP12mkp1-93u:9922": "avatīrya haniṣyāmi vaipracittāṃstu dānavān // MarkP_91.40 //",
  "GP12mkp1-93u:9923": "bhakṣayantyāśca tānugrān vaipracittān sudānavān /",
  "GP12mkp1-93u:9924": "raktā dantā bhaviṣyanti dāḍimīkusumopamāḥ // MarkP_91.41 //",
  "GP12mkp1-93u:9925": "tato māṃ devatāḥ svarge martyaloke ca mānavāḥ /",
  "GP12mkp1-93u:9926": "stuvanto vyāhariṣyanti satataṃ raktadantikām // MarkP_91.42 //",
  "GP12mkp1-93u:9927": "bhuyaśca śatavārṣikyāmanāvṛṣṭyāmanambhasi /",
  "GP12mkp1-93u:9928": "munibhiḥ saṃstutā bhūmau saṃbhaviṣyāmyayonijā // MarkP_91.43 //",
  "GP12mkp1-93u:9929": "tataḥ śatena netrāṇāṃ nirīkṣiṣyāmi yanmunīn /",
  "GP12mkp1-93u:9930": "kīrtayiṣyanti manujāḥ śatākṣīmiti māṃ tataḥ // MarkP_91.44 //",
  "GP12mkp1-93u:9931": "tato 'hamakhilaṃ lokamātmadehasamudbhavaiḥ /",
  "GP12mkp1-93u:9932": "bhariṣyāmi surāḥ śākairāvṛṣṭeḥ prāṇadhārakaiḥ // MarkP_91.45 //",
  "GP12mkp1-93u:9933": "śākambharīti vikhyātiṃ tadā yāsyāmyahaṃ bhuvi /",
  "GP12mkp1-93u:9934": "tatraiva ca vadhiṣyāmi durgamākhyaṃ mahāsuram /",
  "GP12mkp1-93u:9935": "durgā devīti vikhyātaṃ tanme nāma bhaviṣyati // MarkP_91.46 //",
  "GP12mkp1-93u:9936": "punaścāhaṃ yadā bhīmaṃ rūpa kṛtvā himācale /",
  "GP12mkp1-93u:9937": "rakṣāṃsi bhakṣayiṣyāmi punīnāṃ trāṇakāraṇāt // MarkP_91.47 //",
  "GP12mkp1-93u:9938": "tadā māṃ munayaḥ sarve stoṣyantyānamramūrtayaḥ /",
  "GP12mkp1-93u:9939": "bhīmā devīti vikhyātaṃ tanme nāma bhaviṣyati // MarkP_91.48 //",
  "GP12mkp1-93u:9940": "yadāruṇākhyastrailokye mahābādhāṃ kariṣyati /",
  "GP12mkp1-93u:9941": "tadāhaṃ bhrāmaraṃ rūpaṃ kṛtvāsaṃkhyeyaṣaṭpadam // MarkP_91.49 //",
  "GP12mkp1-93u:9942": "trailokyasya hitārthāya vadhiṣyāmi mahāsuram /",
  "GP12mkp1-93u:9943": "bhrāmarīti ca māṃ cokāstadā stoṣyanti sarvataḥ // MarkP_91.50 //",
  "GP12mkp1-93u:9944": "itthaṃ yadā yadā bādhā dānavotthā bhaviṣyati /",
  "GP12mkp1-93u:9945": "tadā tadāvatīryāhaṃ kariṣyāmyarisaṃkṣayam // MarkP_91.51 //",
  "GP12mkp1-93u:9946": "iti śrīmārkaṇḍeyamahāpurāṇe sāvarṇike manvantare devīmāhatmye devaiḥ kṛtā nārāyaṇo stutirnāmaikanavatitamo 'dhyāyaḥ",
  "GP12mkp1-93u:9947": "_____________________________________________________________",
  "GP12mkp1-93u:9948": "dvinavatitamo 'dhyāyaḥ- 92",
  "GP12mkp1-93u:9949": "devyuvāca",
  "GP12mkp1-93u:9950": "ebhiḥ stavaiśca māṃ nityaṃ stoṣyate yaḥ samāhitaḥ /",
  "GP12mkp1-93u:9951": "tasyāhaṃ sakalāṃ bādhāṃ nāśayiṣyāmyasaṃśayam // MarkP_92.1 //",
  "GP12mkp1-93u:9952": "madhukaiṭabhānāśaṃ ca mahiṣāsuraghātanam /",
  "GP12mkp1-93u:9953": "kīrtayiṣyinti ye tadvad vadhaṃ śumbhaniśumbhayoḥ // MarkP_92.2 //",
  "GP12mkp1-93u:9954": "aṣṭamyāṃ ca caturdaśyāṃ navamyāṃ caikacetasaḥ /",
  "GP12mkp1-93u:9955": "stoṣyanti caiva ye bhaktyā mama māhātmyamuttamam // MarkP_92.3 //",
  "GP12mkp1-93u:9956": "na teṣāṃ duṣkṛtaṃ kiñcid duṣkṛtotthā na cāpadaḥ /",
  "GP12mkp1-93u:9957": "bhaviṣyati na dāridrayaṃ na caiveṣṭaviyojanam // MarkP_92.4 //",
  "GP12mkp1-93u:9958": "śatruto na bhayaṃ tasya dasyuto vā na rājataḥ /",
  "GP12mkp1-93u:9959": "na śastrānalatoyaughāt kadācit sambhaviṣyati // MarkP_92.5 //",
  "GP12mkp1-93u:9960": "tasmānmamaitanmāhātmyaṃ paṭhitavyaṃ sahāhitaiḥ /",
  "GP12mkp1-93u:9961": "śrotavyaṃ ca sadā bhaktyā paraṃ svastyayanaṃ mahat // MarkP_92.6 //",
  "GP12mkp1-93u:9962": "upasargānaśeṣāṃstu mahāmārīsamudbhavān /",
  "GP12mkp1-93u:9963": "tathā trividhamutpātaṃ māhātmyaṃ śamayenmama // MarkP_92.7 //",
  "GP12mkp1-93u:9964": "yatraitat paṭhyate samyaṅnityamāyatane mama /",
  "GP12mkp1-93u:9965": "sadā na tadvimokṣyāmi sāṃnidhyaṃ tatra me sthitam // MarkP_92.8 //",
  "GP12mkp1-93u:9966": "balipradāne pūjāyāmagnikārye mahotsave /",
  "GP12mkp1-93u:9967": "sarvaṃ mamaitaccaritamuccāryaṃ śrāvyameva ca // MarkP_92.9 //",
  "GP12mkp1-93u:9968": "jānatājānatā vāpi balipūjāṃ tathā kṛtām /",
  "GP12mkp1-93u:9969": "pratīcchiṣyāmyahaṃ prītyā vahnihomaṃ tathā kṛtam // MarkP_92.10 //",
  "GP12mkp1-93u:9970": "śaratkāle mahāpūjā kriyate yā ca vārṣikī /",
  "GP12mkp1-93u:9971": "tasyāṃ mamaitanmāhātmyaṃ śrutvā bhaktisamanvitaḥ // MarkP_92.11 //",
  "GP12mkp1-93u:9972": "sarvabādhāvinirmṛkto dhanadhānyasamanvitaḥ /",
  "GP12mkp1-93u:9973": "manuṣyo matprasādena bhaviṣyati na saṃśayaḥ // MarkP_92.12 //",
  "GP12mkp1-93u:9974": "śrutvā mamaitanmāhātmyaṃ tathotpattīḥ pṛthak śubhāḥ /",
  "GP12mkp1-93u:9975": "parākramaṃ ca yuddheṣu jāyate nirbhayaḥ pumān // MarkP_92.13 //",
  "GP12mkp1-93u:9976": "ripavaḥ saṃkṣayaṃ yānti kalyāṇaṃ copapadyate /",
  "GP12mkp1-93u:9977": "nandate ca kulaṃ puṃsāṃ māhātmyaṃ mama śṛṇvatām // MarkP_92.14 //",
  "GP12mkp1-93u:9978": "śāntikarmaṇi sarvatra tathā duḥ svapnadarśane /",
  "GP12mkp1-93u:9979": "grahapīḍāsu cogrāsu māhātmyaṃ śṛṇuyānmama // MarkP_92.15 //",
  "GP12mkp1-93u:9980": "upasargāḥ śamaṃ yānti grahapīḍāśca dāruṇāḥ /",
  "GP12mkp1-93u:9981": "duḥ svapnaṃ ca nṛbhirdṛṣṭaṃ susvapnamupajāyate // MarkP_92.16 //",
  "GP12mkp1-93u:9982": "bālagrahābhibhūtānāṃ bālānāṃ śāntikārakam /",
  "GP12mkp1-93u:9983": "saṃghātabhede ca nṛṇāṃ maitrīkaraṇamuttamam // MarkP_92.17 //",
  "GP12mkp1-93u:9984": "durvṛttānāmaśeṣāṇāṃ balahānikaraṃ param /",
  "GP12mkp1-93u:9985": "rakṣobhūtapiśācānāṃ paṭhanādeva nāśanam // MarkP_92.18 //",
  "GP12mkp1-93u:9986": "sarvaṃ mamaitanmāhātmyaṃ mama sannidhikārakam // MarkP_92.19 //",
  "GP12mkp1-93u:9987": "paśupuṣpārghyadhūpaiśca gandhadīpaistathottamaiḥ /",
  "GP12mkp1-93u:9988": "viprāṇāṃ bhojanairhemaiḥ prokṣaṇīyairaharniśam // MarkP_92.20 //",
  "GP12mkp1-93u:9989": "anyaiśca vividhairbhogaiḥ pradānairvatsareṇa yā /",
  "GP12mkp1-93u:9990": "prītirme kriyate sāsmin sakṛtsucarite śrute // MarkP_92.21 //",
  "GP12mkp1-93u:9991": "śrutaṃ harati pāpāni tathā'rogyaṃ prayacchati /",
  "GP12mkp1-93u:9992": "rakṣāṃ karoti bhūtebhyo janmanāṃ kīrtanaṃ mama // MarkP_92.22 //",
  "GP12mkp1-93u:9993": "yuddheṣu caritaṃ yanme duṣṭadaityanibarhaṇam /",
  "GP12mkp1-93u:9994": "tasmin śrute vairikṛtaṃ bhayaṃ puṃsāṃ na jāyate // MarkP_92.23 //",
  "GP12mkp1-93u:9995": "yuṣmābhiḥ stutayo yāśca yāśca brahmarṣibhiḥ kṛtāḥ /",
  "GP12mkp1-93u:9996": "brahmaṇā ca kṛtāstāstu prayacchanti śubhāṃ gatim // MarkP_92.24 //",
  "GP12mkp1-93u:9997": "araṇye prāntare vāpi dāvāgniparivāritaḥ /",
  "GP12mkp1-93u:9998": "dasyubhirvā vṛtaḥ śūnye gṛhīto vāpi śatrubhiḥ // MarkP_92.25 //",
  "GP12mkp1-93u:9999": "siṃhavyāghrānuyāto vā vane vā vanahastibhiḥ /",
  "GP12mkp1-93u:10000": "rājñā kruddhena cājñapto vadhyo bandhagato 'pi vā // MarkP_92.26 //",
  "GP12mkp1-93u:10001": "āghūrṇito vā vātena sthitaḥ pote mahārṇave /",
  "GP12mkp1-93u:10002": "patatsu cāpi śastreṣu saṃgrāme bhṛśadāruṇe // MarkP_92.27 //",
  "GP12mkp1-93u:10003": "sarvābādhāsu ghorāsu vedanābhyardito 'pi vā /",
  "GP12mkp1-93u:10004": "smaranmamaitaccharitaṃ naro mucyeta saṅkaṭāt // MarkP_92.28 //",
  "GP12mkp1-93u:10005": "mama prabhāvātsiṃhādyā dasyavo vairiṇastathā /",
  "GP12mkp1-93u:10006": "dūrādeva palāyante smarataścaritaṃ mama // MarkP_92.29 //",
  "GP12mkp1-93u:10007": "ṛṣiruvāca",
  "GP12mkp1-93u:10008": "ityuktvā sā bhagavatī caṇḍikā caṇḍavikramā /",
  "GP12mkp1-93u:10009": "paśyatāmeva devānāṃ tatraivāntaradhīyata // MarkP_92.30 //",
  "GP12mkp1-93u:10010": "te 'pi devyā nirātaṅkā svādhikārān yathā purā /",
  "GP12mkp1-93u:10011": "yajñabhāgabhujaḥ sarve cakrurvinihatārayaḥ // MarkP_92.31 //",
  "GP12mkp1-93u:10012": "daityāśca devyā nihate śumbhe devaripau yudhi /",
  "GP12mkp1-93u:10013": "jagadvidhvaṃsake tasmin mahogre 'tulavikrame /",
  "GP12mkp1-93u:10014": "niśumbhe ca mahāvīrye śeṣāḥ pātālamāyayuḥ // MarkP_92.32 //",
  "GP12mkp1-93u:10015": "evaṃ bhagavatī devī sā nityāpi punaḥ punaḥ /",
  "GP12mkp1-93u:10016": "sambhūya kurute bhūpa jagataḥ paripālanam // MarkP_92.33 //",
  "GP12mkp1-93u:10017": "tayaitanmohyate viśvaṃ saiva viśvaṃ prasūyate /",
  "GP12mkp1-93u:10018": "sā yācitā ca vijñānaṃ tuṣṭā ṛddhiṃ prayacchati // MarkP_92.34 //",
  "GP12mkp1-93u:10019": "vyāptaṃ tayaitatsakalaṃ brahmāṇḍaṃ manujeśvara /",
  "GP12mkp1-93u:10020": "mahākālyā mahākāle mahākārīsvarūpayā // MarkP_92.35 //",
  "GP12mkp1-93u:10021": "saiva kāle mahāmārī saiva sṛṣṭirbhavatyajā /",
  "GP12mkp1-93u:10022": "sthitiṃ karoti bhūtānāṃ saiva kāle sanātanī // MarkP_92.36 //",
  "GP12mkp1-93u:10023": "bhavakāle nṛṇāṃ saiva lakṣmīrvṛddhipradā gṛhe /",
  "GP12mkp1-93u:10024": "saivābhāve tathālakṣmīrvināśāyopajāyate // MarkP_92.37 //",
  "GP12mkp1-93u:10025": "stutā sampūjitā puṣpairdhūpagandhādibistathā /",
  "GP12mkp1-93u:10026": "dadāti vittaṃ putrāṃśca matiṃ dharme gatiṃ śubhām // MarkP_92.38 //",
  "GP12mkp1-93u:10027": "iti śrīmārkaṇḍeyapurāṇe sāvarṇike manvantare devīmāhātmye devīvākyaṃ nāma dvinavatitamo 'dhyāyaḥ",
  "GP12mkp1-93u:10028": "_____________________________________________________________",
  "GP12mkp1-93u:10029": "trinavatitamo 'dhyāyaḥ- 93",
  "GP12mkp1-93u:10030": "ṛṣiruvāca",
  "GP12mkp1-93u:10031": "etatte kathitaṃ bhūpa devīmāhātmyamuttamam /",
  "GP12mkp1-93u:10032": "evaṃprabhāvā sā devī yayedaṃ dhāryate jagat // MarkP_93.1 //",
  "GP12mkp1-93u:10033": "vidyā tathaiva kriyate bhagavadviṣṇumāyayā /",
  "GP12mkp1-93u:10034": "tathā tvameṣa vaiśyaśca tathaivānye vivekinaḥ /",
  "GP12mkp1-93u:10035": "mohyante mohitāścaiva mohameṣyanti cāpare // MarkP_93.2 //",
  "GP12mkp1-93u:10036": "tāmupaihi mahārāja śaraṇaṃ parameśvarīm /",
  "GP12mkp1-93u:10037": "ārādhitā saiva nṛṇāṃ bhogasvargāpavargadā // MarkP_93.3 //",
  "GP12mkp1-93u:10038": "mārkaṇḍeya uvāca",
  "GP12mkp1-93u:10039": "iti tasya vacaḥ śrutvā surathaḥ sa narādhipaḥ /",
  "GP12mkp1-93u:10040": "praṇipatya mahābhāgaṃ tamṛṣiṃ śaṃsitavratam // MarkP_93.4 //",
  "GP12mkp1-93u:10041": "nirviṇṇo 'timamatvena rājyāpaharaṇena ca /",
  "GP12mkp1-93u:10042": "jagama sadyastapase sa ca vaiśyo mahāmune // MarkP_93.5 //",
  "GP12mkp1-93u:10043": "saṃdarśanārthamambāyā nadīpulinasaṃsthitaḥ /",
  "GP12mkp1-93u:10044": "sa ca vaiśyastapastepe devīsūktaṃ paraṃ japan // MarkP_93.6 //",
  "GP12mkp1-93u:10045": "tau tasmin piline devyāḥ kṛtvā mūrti mahīmayīm /",
  "GP12mkp1-93u:10046": "arhaṇāṃ cakratustasyāḥ puṣpadhūpāgnitarpaṇaiḥ // MarkP_93.7 //",
  "GP12mkp1-93u:10047": "nirāhārau yatātmānau tanmanaskau samāhitau /",
  "GP12mkp1-93u:10048": "dadatustau baliṃ caiva nijagātrāsṛgukṣitam // MarkP_93.8 //",
  "GP12mkp1-93u:10049": "evaṃ samārādhayatostribhirvarṣairyatātmanoḥ /",
  "GP12mkp1-93u:10050": "parituṣṭā jagaddhātrī pratyakṣaṃ prāha caṇḍikā // MarkP_93.9 //",
  "GP12mkp1-93u:10051": "śrīdevyuvāca",
  "GP12mkp1-93u:10052": "yatprārthyate tvayā bhūpa tvayā ca kulanandana /",
  "GP12mkp1-93u:10053": "mattastatprāpyatāṃ sarvaṃ parituṣṭā dadāmi tat // MarkP_93.10 //",
  "GP12mkp1-93u:10054": "mārkaṇḍeya uvāca",
  "GP12mkp1-93u:10055": "tato vavre nṛpo rājyamavibhraṃśyanyajanmani /",
  "GP12mkp1-93u:10056": "atraiva ca nijaṃ rājyaṃ hataśatrubalaṃ balāt // MarkP_93.11 //",
  "GP12mkp1-93u:10057": "so 'pi vaiśyastato jñānaṃ vavre nirviṇṇamānasaḥ /",
  "GP12mkp1-93u:10058": "mametyahamiti prājñaḥ saṅgavicyutikārakam // MarkP_93.12 //",
  "GP12mkp1-93u:10059": "śrīdevyuvāca",
  "GP12mkp1-93u:10060": "svalpairahobhirnṛpate svaṃ rājyaṃ prāpsyate bhavān /",
  "GP12mkp1-93u:10061": "hatvā ripūnaskhalitaṃ tava tatra bhaviṣyati // MarkP_93.13 //",
  "GP12mkp1-93u:10062": "mṛtaśca bhūyaḥ samprāpya janma devādvivasvataḥ /",
  "GP12mkp1-93u:10063": "sāvarṇiko nāma manurbhavān bhuvi bhaviṣyati // MarkP_93.14 //",
  "GP12mkp1-93u:10064": "vaiśyavarya tvayā yaśca varo 'smatto 'bhivāñchataḥ /",
  "GP12mkp1-93u:10065": "taṃ prayacchāmi saṃsiddhyai tava jñānaṃ bhaviṣyati // MarkP_93.15 //",
  "GP12mkp1-93u:10066": "mārkaṇḍeya uvāca",
  "GP12mkp1-93u:10067": "iti dattvā tayordevī yathābhilaṣitaṃ varam /",
  "GP12mkp1-93u:10068": "babhūvāntarhitā sadyo bhaktyā tābhyāmabhiṣṭutā // MarkP_93.16 //",
  "GP12mkp1-93u:10069": "evaṃ devyā varaṃ labdhvā surathaḥ kṣatriyarṣabhaḥ /",
  "GP12mkp1-93u:10070": "sūryājjanma samāsādya sāvarṇirbhavitā manuḥ // MarkP_93.17 //",
  "GP12mkp1-93u:10071": "iti śrīmārkaṇḍeyamahāpurāṇe sāvarṇike manvantare devīmāhātmye varapradānaṃ nāma trinavatitamo 'dhyāyaḥ"
}