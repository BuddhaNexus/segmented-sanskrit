{
  "GSP28jsbh3-2u:0": "&lt;B1&gt; dvitīyaḥ pādaḥ /",
  "GSP28jsbh3-2u:1": "(1 adhikaraṇam /",
  "GSP28jsbh3-2u:2": ") (a.3 pā.2 adhi.1) arthābhidhāna //",
  "GSP28jsbh3-2u:3": "evaṃ śrutyupayogivicāre vṛtte 'dhunāliṅgopayogivicāraḥ prastūyate /",
  "GSP28jsbh3-2u:4": "tatra liṅgaṃ nāmāṅgatvaghaṭakībhūtaparoddeśyatākṛtikārakatvavācakapadakalpanānukūlā kḷptapadapadārthaniṣṭhā yogyatā /",
  "GSP28jsbh3-2u:5": "yathā struveṇāvadyatītyatra struvaniṣṭhā dravapadakalpanānukūlā /",
  "GSP28jsbh3-2u:6": "evaṃ mantreṣu svārthavṛttyuddeśyatāvācipadakalpanānukūlā svavṛttikārakatvavācipadakalpanānukūlā ca yogyatāliṅgam /",
  "GSP28jsbh3-2u:7": "sā ca padarūpaśrutikalpakatvāttaddvārā tadarthaviniyoge pramāṇam /",
  "GSP28jsbh3-2u:8_0": "tatra vastusāmarthyarūpasya liṅgasya viśeṣavicārāsaṃbhavānmantrasāmarthyasya kiṃ",
  "GSP28jsbh3-2u:8_1": "śakya evārthe viniyojakatvamuta jaghanyavṛttipratipādye 'pīti saṃdehe ------ kratuprakaraṇāmnātamantrasya",
  "GSP28jsbh3-2u:8_2": "“barhirdevasadanaṃ dāmī” tyādermukhya iva jaghanye 'pyulaparājyādau smārakākāṅkṣādirūpasāmagṣaviśeṣāt",
  "GSP28jsbh3-2u:8_3": "tatsādhāraṇyenaiva viniyogaḥ /",
  "GSP28jsbh3-2u:9_0": "yaṣṭīḥ praveśayetyādivadākāṅkṣādirūpatātparyagrāhakasattve mukhyārthabādhasyākiñcitkaratvāditiprāpte",
  "GSP28jsbh3-2u:9_1": "------ śakyasaṃbandhagrahasāpekṣatvena jaghanyārthapratītervilambitatvātprathamapratītamukhyaviniyogena",
  "GSP28jsbh3-2u:9_2": "caritārthasya mantrāderjaghanyārthaviniyojakatvānupapattiḥ /",
  "GSP28jsbh3-2u:10": "ataeva tatsmārakākāṅkṣāyādhyānādyupāyāntareṇaiva nivṛttiḥ /",
  "GSP28jsbh3-2u:11": "ataeva yatra prakaraṇe mukhyarthopayogo na kḷptastatra mantrāmnānabalādeva tatkalpanā //",
  "GSP28jsbh3-2u:12": "yatra tu virodhiguṇāntarāvarodhaḥ prakaraṇe,",
  "GSP28jsbh3-2u:13": "tatra sāmānyasaṃbandhabodhakapramāṇasattve utkarṣaḥ /",
  "GSP28jsbh3-2u:14": "yathā darśapūrṇamāsaprakaraṇāmnātapūṣānumantraṇamantrādeḥ yāgānumantraṇasamākhyāyāmeva sāmānyasaṃbandhabodhakatvāt,",
  "GSP28jsbh3-2u:15": "utkarṣasyāpyasaṃbhave prakaraṇa eva jaghanyārthe viniyogaḥ yathā manotādau /",
  "GSP28jsbh3-2u:16": "aprayuktalakṣaṇādinā tasyāpyasaṃbhave tadarthābhidhānasyaivādṛṣṭārthatvam /",
  "GSP28jsbh3-2u:17": "yathā japādau // 1 // 16 //",
  "GSP28jsbh3-2u:18": "iti prathamaṃ mukhyārthe eva mantraviniyogādhikaraṇam //",
  "GSP28jsbh3-2u:19": "&lt;B2&gt; yadyapi śabdatvasāmānyācchrutiviniyoganirūpaṇānantaraṃ vākyādiviniyoganirūpaṇaṃ kartuṃ yuktam;",
  "GSP28jsbh3-2u:20": "tathāpi pūrvapūrvapramāṇakalpanena viniyojakatayā tatsāpekṣatvena liṅgaviniyogopayoginirūpaṇaṃ pūrvamāvaśyakam /",
  "GSP28jsbh3-2u:21_0": "ataeva śrutisāpekṣatvāttannirūpaṇottaramavasaraḥ kramaprāptatvādityavasarasaṅgatiṃ",
  "GSP28jsbh3-2u:21_1": "pādāntaratvādanantarasaṅgatyabhāve 'pyakṣatiṃ cābhisaṃdhāya nirūpaṇīyatvena pādārthaṃ",
  "GSP28jsbh3-2u:21_2": "pratijānīte ------- evamiti //",
  "GSP28jsbh3-2u:22": "yadyapi śruterapyasamarthaviniyojakatvāsaṃbhavātsāmarthyakalpakatvamāvaśyakam;",
  "GSP28jsbh3-2u:23": "tathāpi “liṅgajñānaṃ purodhāya na śruterviniyoktṛtā /",
  "GSP28jsbh3-2u:24": "śrutijñānaṃ purodhāya liṅgaṃ tu viniyojakam” //",
  "GSP28jsbh3-2u:25": "iti nyāyena śrutyā kalpitayāsamarthasyāpi viniyogānna sāmarthyāpekṣā atastaduttaramevāsyāvasaro na pūrvamityadhunāpadena sūcitam /",
  "GSP28jsbh3-2u:26": "liṅgopayogīti //",
  "GSP28jsbh3-2u:27": "liṅgaviniyogopayogītyarthaḥ. /",
  "GSP28jsbh3-2u:28_0": "tena vakṣyamāṇasvarūpaliṅgasya vastusāmarthyamantrasāmarthyobhayavidhasya madhye",
  "GSP28jsbh3-2u:28_1": "prathamāntye vastusāmarthyasya pramāṇatvena nirūpitasyaiva prakāraviśeṣacintāyā asaṃbhave",
  "GSP28jsbh3-2u:28_2": "'pi mantrādhikaraṇe mantrasāmarthyasyārthaprakāśanārthatvena viniyojakatayā nirūpitasya",
  "GSP28jsbh3-2u:28_3": "prakāraviśeṣacintāsaṃbhavāt mantrasāmarthyakṛtaviniyogopayoginirūpaṇasya padārthatvam /",
  "GSP28jsbh3-2u:29": "prasaṅgāttu vastusāmarthyasya nirūpaṇam /",
  "GSP28jsbh3-2u:30": "ataeva aindyadhikaraṇe śrutiviniyogavicāre 'pi pūrvādhikaraṇavyutpāditamukhyārthaviniyogāpavādakaraṇāttasyāpavādika- saṅgatyā saṅgatatvānna kṣatiriti bhāvaḥ //",
  "GSP28jsbh3-2u:31": "yalliṅgaviniyogopayogivicāraḥ prastūyate,",
  "GSP28jsbh3-2u:32": "tasya lakṣaṇamāha --------- tatra liṅgamiti //",
  "GSP28jsbh3-2u:33": "atraca kvaciduddeśyatākṛtikārakatāvācipadayoranyataravācipadakalpana kvaciccobhayavācipadakalpaneti draṣṭavyam /",
  "GSP28jsbh3-2u:34": "tatrādyasthalamudāharati ------- yatheti //",
  "GSP28jsbh3-2u:35": "ataeva saṃskāravidhyanyathānupapattikalpitaviniyogasthale saṃskāraniṣṭhobhayavācipadakalpanānukūlā yogyatā jñeyeti bhāvaḥ //",
  "GSP28jsbh3-2u:36": "evaṃ mantragataliṅgasthale 'pyubhayavācipadakalpanānukūlatvaṃ darśayati -------- evamiti //",
  "GSP28jsbh3-2u:37": "atraca viśvajidvidheḥ svargabhāvyatvavācipadakalpanānukūlayogyatāvattve 'pi viniyojakatvābhāvapradarśanāyāṅgatvapramāṇatvasūcanāya cāṅgatvaghaṭakībhūtetyuktam /",
  "GSP28jsbh3-2u:38": "sāceti //",
  "GSP28jsbh3-2u:39": "tasyāścānyathānupapattirūpatvādvyatirekavyāptividhayā dvitīyāntādipadarūpaśrutikalpanadvārā tadarthaviniyoge pramāṇatvamityarthaḥ /",
  "GSP28jsbh3-2u:40": "tatra darśapūrṇamāsādiprakaraṇe samāmnātānāṃ śrutyaviniyuktānāṃ mantrāṇāmadhikārākhyaprakaraṇātkratusaṃbandhe 'vagate dvāramātraviśeṣe liṅgena viniyogaḥ kriyate /",
  "GSP28jsbh3-2u:41": "tatrāpi yogyatārūpasya liṅgasya satyapi devadattasya pākayogyatve ākāṅkṣābhāve pāke viniyogādarśanādākāṅkṣāpi sahakāriṇī /",
  "GSP28jsbh3-2u:42": "sāca yathaiva mantraprakaraṇinostathā dvārasyāpi;",
  "GSP28jsbh3-2u:43": "tadabhāve 'pi saṃbandhānupapatteḥ /",
  "GSP28jsbh3-2u:44": "evañca yathaiva mukhyasya kuśacchedanasya smārakākāṅkṣayā tadaṅgatvena “barhirdevasadanami“ti mantro viniyujyata evetyabhipretya pūrvapakṣamāha ------- kratuprakaraṇeti //",
  "GSP28jsbh3-2u:45": "nanu mukhyārthānupapattyabhāvātkathaṃ gauṇārthābhidhānena tatra viniyoga ityata āha ------ yaṣṭīriti //",
  "GSP28jsbh3-2u:46": "'yaṣṭīḥ praveśaye'tyatra mukhyārthābādhe 'pi tātparyamātreṇa lakṣaṇādarśanādihāpyākāṅkṣādirūpatātparyagrāhakasattve tadupapattirityarthaḥ /",
  "GSP28jsbh3-2u:47_0": "mukhya evārthe mantraprakaraṇadvārā ākāṅkṣāmātrasahakṛtena liṅgena śīghraṃ śrutikalpane",
  "GSP28jsbh3-2u:47_1": "vilambitatvāt gauṇārthaniṣṭhākāṅkṣāyāśca mantravatsmṛtikāraṇatayā kḷptatvena viśiṣṭairdhyānādyupāyāntarairapi",
  "GSP28jsbh3-2u:47_2": "nivṛttisiddherviniyogo na gauṇe //",
  "GSP28jsbh3-2u:48": "naca gauṇamukhyārthaniṣṭhākāṅkṣayormantraniyāmakatve vinigamanāvirahaḥ;",
  "GSP28jsbh3-2u:49_0": "gauṇārthaśābdabodhaṃ iti śakyasaṃbandhagrahasya hetutvena śakyopasthityāṃ prāthamikatvāttanniṣṭhākāṅkṣyā",
  "GSP28jsbh3-2u:49_1": "viniyuktasya mantrasya nairākāṅkṣye sati anyatarākāṅkṣayā paścātpratīyamānagauṇārthasaṃbandhānupapatterityabhipretya",
  "GSP28jsbh3-2u:49_2": "siddhāntamāha ------- śakyasaṃbandheti //",
  "GSP28jsbh3-2u:50": "etena ------ mukhyārthapratyāyanadvārā gauṇe 'pi śaktyupapattergauṇasādhāraṇaikaviniyojakaśrutikalpanenāviśeṣādubhayatra viniyoga ityapi -------- apāstam;",
  "GSP28jsbh3-2u:51_0": "anuṣṭheyatvenāvagate padārthe smārakāpekṣiṇi liṅgena mantraviniyogādanyonyānapekṣāṇāmeva",
  "GSP28jsbh3-2u:51_1": "mantraviniyojakaśrutikalpanāyā āvaśyakatve mukhyer'the punaḥ śrutikalpanāyāḥ prāthamikatvāt",
  "GSP28jsbh3-2u:51_2": "tayaiva nairākāṅkṣyātpunaḥ śrutikalpanāyā asaṃbhavāt /",
  "GSP28jsbh3-2u:52": "yato mukhyārthasya prāthamikatvena tatraiva śrutikalpanayā nairākāṅkṣyam,",
  "GSP28jsbh3-2u:53": "ataeva tadanurodhenārthikavidhiṃ prakalpyāpi tatraiva viniyogakalpanā, natu gauṇe /",
  "GSP28jsbh3-2u:54": "yathā ------- “aśvinostvā bāhubhyāṃ rādhyāsaṃ” ityatra pratyakṣagrahaṇavidhyabhāve 'pi tadvidhikalpanayā tatraiva mukhyer'the viniyogo vakṣyata ityāha --------- ata eveti //",
  "GSP28jsbh3-2u:55_0": "nanu --------- kathaṃ prakaraṇe pūṣadevatāyā abhāve mukhyārthabādhe sati pūṣānumantraṇamantrādīnāṃ",
  "GSP28jsbh3-2u:55_1": "gauṇyā vṛttyāgnirūpārthaparatayā gauṇer'the na viniyoga ityāśaṅkāṃ tatrāviniyogapratipādanena",
  "GSP28jsbh3-2u:55_2": "nirasyati -------- yatra tviti //",
  "GSP28jsbh3-2u:56": "prakaraṇena durbalena liṅgabādhāyogānna tatra prakaraṇa eva gauṇārthe viniyogaḥ;",
  "GSP28jsbh3-2u:57": "apitu yatra pūṣā devatā cāturmāsye tatraivotkarṣaḥ;",
  "GSP28jsbh3-2u:58": "upāṃśuyājīyayājyānāṃ viṣṇvādidevatāyāḥ prakaraṇe abhāve utkarṣāpattiṃ vārayituṃ --- virodhītyuktam /",
  "GSP28jsbh3-2u:59": "tatrāgneyādiyāge niveśāsaṃbhave 'pyaśrutadevatopāṃśuyāje devatāvidhikalpanena niveśopapatteḥ /",
  "GSP28jsbh3-2u:60": "ataeva vasantādyanumantraṇamantravadupāṃśuyāje pūṣadevatāvidhikalpanānupapatterāgneyādiṣu guṇāntarasattvādutkarṣa evetyarthaḥ /",
  "GSP28jsbh3-2u:61": "atraca vastusāmarthyarūpasya liṅgasya sāmānyasaṃbandhabodhakapramāṇanirapekṣasyaiva viniyojakatvam /",
  "GSP28jsbh3-2u:62": "yathār'thajñānasya kratvaṅgatve,",
  "GSP28jsbh3-2u:63": "mantragataliṅgasya tu tatsāpekṣatayā tat /",
  "GSP28jsbh3-2u:64_0": "anyathā kratvaṅgabhūter'the mantraviniyogābhāve karmāpūrvasādhanatvānapekṣāyāṃ devatāyā",
  "GSP28jsbh3-2u:64_1": "viniyogāpatternaiṣphalyaprasaṅgeṇa liṅgamātrādaṅgatvānupapatteriti sūcayituṃ liṅgakramasāmākhyānādityadhikaraṇavakṣyamāṇamupajīvyasāmānya-",
  "GSP28jsbh3-2u:64_2": "saṃbandhabodhakapramāṇasattve ityuktam /",
  "GSP28jsbh3-2u:65": "ata evoktaṃ sāṃpradāyikaiḥ ---- yadantareṇa yanna saṃbhavatyeva tasya tadaṅgatvaṃ tadanapekṣam /",
  "GSP28jsbh3-2u:66": "yadantareṇa yatsaṃbhavati tasya tadarthatvaṃ sāmānyasaṃbandhabodhakapramāṇasāpekṣatvamiti //",
  "GSP28jsbh3-2u:67": "tataścāsya yadyapi na prakaraṇaṃ sāmānyasaṃbandhabodhakaṃ pramāṇam;",
  "GSP28jsbh3-2u:68_0": "tathāpi yāgānumantraṇamiti samākhyāyāstadbodhakapramāṇasya sattvāttayā kratusaṃbandhe",
  "GSP28jsbh3-2u:68_1": "sāmānyato 'vagate liṅgena dvāraviśeṣaviniyogaḥ kriyata iti nātrāpi śrutimantareṇa",
  "GSP28jsbh3-2u:68_2": "gauṇārthaviniyogaprasaktiḥ /",
  "GSP28jsbh3-2u:69": "yadyapi prakaraṇāddurbaleyaṃ samākhyā;",
  "GSP28jsbh3-2u:70_0": "tathāpi prabalena liṅgena tasya bādhitatvālliṅgena pūṣadevatāprakāśanārthatve 'vagate",
  "GSP28jsbh3-2u:70_1": "tatrānarthakyaprasaktau apūrvasādhanatvalakṣaṇātātparyagrāhakatayā upayujyata iti",
  "GSP28jsbh3-2u:70_2": "prabalaliṅgopaṣṭabdhatvātprabaleti bhāvaḥ /",
  "GSP28jsbh3-2u:71": "taduktam -------- “yāgānumantraṇānīti samākhyā kratuyāyinī /",
  "GSP28jsbh3-2u:72": "tasmācchaktyanusāreṇa prāptistaddevate kratau” //",
  "GSP28jsbh3-2u:73": "iti //",
  "GSP28jsbh3-2u:74": "utkarṣasyāpīti //",
  "GSP28jsbh3-2u:75_0": "kevalāgniprakāśakasya manotāmantrasya kevalāgnidevatyayāgasaṃbandhabodhakapramāṇāntarasyābhāvālliṅgamātreṇa",
  "GSP28jsbh3-2u:75_1": "tatrotkarṣasyāsaṃbhave prakaraṇāvagatakratusaṃbandhanirvāhāya tatraivāgnipadenāgnīṣomalakṣaṇayā",
  "GSP28jsbh3-2u:75_2": "jaghanyārthe viniyoga ityarthaḥ /",
  "GSP28jsbh3-2u:76": "yadātvānarthakyatadaṅganyāyasahakṛtajyotiṣṭomaprakaraṇameva jyotiṣṭomīyapaśvaṅgameṣa iti sāmānyasaṃbandhabodhakamiti liṅgādāgneyasavanīyapaśāvutkarṣaḥ prāpnotītyālocyeta,",
  "GSP28jsbh3-2u:77_0": "tadātu “yadyapyanyadevatyaḥ paśurāgneyyeva manotā kārye“ti vākye tṛtīyādyaśravaṇena",
  "GSP28jsbh3-2u:77_1": "śrutitvāsaṃbhavādvākyasyaca liṅgabādhyatvenotkarṣaniṣedhaprāptāvapi evakārasya kāryaivetyevaṃ",
  "GSP28jsbh3-2u:77_2": "vyavahitānvayenaivakāraśrutyā,",
  "GSP28jsbh3-2u:78": "athavā vakṣyamāṇarītyā brāhmaṇavākyatvena prābalyālliṅgabādhopapattyā utkarṣaniṣedhādutkarṣasyāpyasaṃbhava iti vyākhyeyam /",
  "GSP28jsbh3-2u:79_0": "yadyapyasya vākyasya āgneyīpadasamabhivyāhṛtaivakāreṇa vāyavye paśau codakaprāptāgneyamantrasya",
  "GSP28jsbh3-2u:79_1": "sthāne āgneyamantraprasaktirūpohaniṣedhakatvopapattyā notkarṣaniṣedhakatvamityabhipretyaiva",
  "GSP28jsbh3-2u:79_2": "“manotāyāṃ tu vacanādavikāra” iti dāśamikādhikaraṇapravṛttiḥ;",
  "GSP28jsbh3-2u:80": "tathāpyasya vākyasyotkarṣaniṣedhakatvena prākaraṇikaphalārthatvasaṃbhave 'prākaraṇikaphalārthatvakalpanāyogādutkarṣaniṣedhakatvameva yuktam /",
  "GSP28jsbh3-2u:81": "dāśamikādhikaraṇaṃ jyotiṣṭome āgneyaḥ paśurneti kṛtvācintayā draṣṭavyam /",
  "GSP28jsbh3-2u:82": "ataevoktaṃ tantraratne ------- “tathāsatyaprasaktotkarṣaniṣedhāyogāduktavacanasyānūhaparatvamiti /",
  "GSP28jsbh3-2u:83": "ato yuktamuktaṃ ------ yathā manotādāviti //",
  "GSP28jsbh3-2u:84": "prayojanamulapatṛṇacchedane 'pi barhirdevasadanamiti mantraḥ pūrvapakṣe,",
  "GSP28jsbh3-2u:85": "siddhānte neti spaṣṭatvānnoktam //",
  "GSP28jsbh3-2u:86": "iti prathamaṃ mukhyārtha eva liṅgaviniyogādhikaraṇam //",
  "GSP28jsbh3-2u:87": "- - - - - - &lt;B1&gt; (2 adhikaraṇam /",
  "GSP28jsbh3-2u:88": ") (a.3 pā.2 adhi.2) vacanāt //",
  "GSP28jsbh3-2u:89": "yatra tu gauṇārthe tātparyagrāhakaṃ vacanaṃ vidyate ------ yathā agnau,",
  "GSP28jsbh3-2u:90": "“kadācanastarīrasītyaindyā gārhapatyamupatiṣṭhata” ityādau,",
  "GSP28jsbh3-2u:91": "tatra gauṇa eva gārhapatye viniyogaḥ //",
  "GSP28jsbh3-2u:92": "athaindyetyupakramastha taddhitaśrutyā mukhyasāmarthyojjīvanājjaghanyadvitīyāyā eva tadanurodhena pratiyogitve lakṣaṇā gārhapatyasamīpe sthitveti,",
  "GSP28jsbh3-2u:93": "guṇabhūtaprātipadika eva vā yajñasādhanatvasādṛśyādgauṇyā gṛhapatimattvayogena vendraprakāśakatvam /",
  "GSP28jsbh3-2u:94": "astu vā rūḍhatvādagnereva dhātuvācyasamīpasthitiṃ prati karmatvam,",
  "GSP28jsbh3-2u:95": "natu mantrasādhyābhidhānaṃ prati;",
  "GSP28jsbh3-2u:96": "tasyāśābdatvāt /",
  "GSP28jsbh3-2u:97": "naca “upānmantrakaraṇa” iti smṛtyā ātmanepadavidhānena dhātormantrakaraṇārthakatvāvagatestasyābhidhānalakṣakatvāvagatiḥ;",
  "GSP28jsbh3-2u:98": "ātmanepadabalena samīpasthiterabhidhānaprayojana- katvāvagatermantrasya svasādhyābhidhānāṅgatvasaṃbandhena samīpasthitiviśeṣaṇatvopapatterabhidhānalakṣaṇāyāṃ pramāṇābhāvāt /",
  "GSP28jsbh3-2u:99": "ataśca śakyārtha eva samīpasthitau gārhapatyasya karmatvam,",
  "GSP28jsbh3-2u:100": "indrasya tvārthike 'bhidhāne iti na virodhaḥ /",
  "GSP28jsbh3-2u:101": "yathā cāsya dhātoḥ sakarmakatvaṃ tathā kaustubha eva prapañcitam /",
  "GSP28jsbh3-2u:102": "ataḥ kathaṃ mantrasya gauṇer'the viniyoga iti cenna;",
  "GSP28jsbh3-2u:103": "aindyeti taddhitenaikapade viśeṣyatayā pratipādyamānasya mantrasya cayanānupayogīndrāṅgatvabodhakatvānupapatteḥ /",
  "GSP28jsbh3-2u:104": "atastasya śakyabodhakālīnendraprakāśakatvānuvādatvenāpyupapatterna dvitīyādau tadbalena lakṣaṇāśrayaṇaṃ rūḍhityāgo vā /",
  "GSP28jsbh3-2u:105": "naca samīpasthitiṃ prati agneḥ karmatvam;",
  "GSP28jsbh3-2u:106_0": "tathātve tasyābhidhānaṃ pratyapyaṅgatve uddeśyānekatvakṛtavākyabhedāpatterātmanepadavirodhena",
  "GSP28jsbh3-2u:106_1": "ca dhātunaiva svaśakyārthaviśiṣṭābhidhānalakṣaṇāvaśyambhāvādviśeṣyabhūte 'bhidhāna",
  "GSP28jsbh3-2u:106_2": "eva mantrasya karaṇatvapratītergārhapatyasya ca cayanasaṃskāryasya karmatvapratīterarthācca",
  "GSP28jsbh3-2u:106_3": "sāmīpyapratiyogitvena tasyaiva grahaṇopapattestātparyagrāhakabrāhmaṇānurodhena mantrasyaiva",
  "GSP28jsbh3-2u:106_4": "gauṇyā vṛttyā gārhapatye viniyoga iti siddham // 2 // 17 //",
  "GSP28jsbh3-2u:107": "iti dvitīyaṃ śrutivaśāt gauṇe 'pyarthe mantraviniyogādhikaraṇam //",
  "GSP28jsbh3-2u:108_0": "&lt;B2&gt; pūrvatra gauṇasāmarthyasya viniyojakaśrutikalpanayā viniyojakatvanirākaraṇena",
  "GSP28jsbh3-2u:108_1": "liṅgasya mukhyārtha eva viniyojakatve ukte aindyāṃ liṅgasya gauṇer'the viniyojakaśrutisahāyatayāpi",
  "GSP28jsbh3-2u:108_2": "prasaktasya viniyojakatvābhāvasyehāpavādakaraṇādāpavādikīmanantarasaṅgatiṃ tathā",
  "GSP28jsbh3-2u:108_3": "saṃśayaṃ pūrvādhikaraṇasiddhāntenaiva pūrvapakṣotthānātpārthakyena pūrvapakṣañca",
  "GSP28jsbh3-2u:108_4": "spaṣṭatvādanuktvā “vacanāttvi“ti yathāsūtraṃ siddhāntameva pratijānīte ------ yatratviti //",
  "GSP28jsbh3-2u:109": "atra bhāṣyakāreṇa “niveśanaḥ saṅgamano vasūnāṃ viśvārūpābhicaṣṭe śacībhiḥ /",
  "GSP28jsbh3-2u:110": "deva iva savitā satyadharmendrasya samare vasūnāmityaindyā gārhapatyamupatiṣṭhate” ityudāhṛtam /",
  "GSP28jsbh3-2u:111": "tadupamānārthīyena nakāreṇaindrasyopamānatayā nirdeśādindrasyāprādhānyāvagateḥ “dhruvodhvarastathā soma āpaścaivānilo nalaḥ /",
  "GSP28jsbh3-2u:112": "pratyūṣaśca prabhāsaśca vasavo 'ṣṭau prakīrtitāḥ /",
  "GSP28jsbh3-2u:113_0": "” ityanalaśabdavācyasyāgneḥ vasutvasmaraṇāduktānāṃ madhye 'gnirnāma vasurindra iva",
  "GSP28jsbh3-2u:113_1": "saṃgrāme sthitavānityagnistutipratīteḥ “vasūnāṃ pāvakaścāsmī” ti cāgnereva vasuśreṣṭhatvasmaraṇāt",
  "GSP28jsbh3-2u:113_2": "tatsamīpe 'nyeṣāṃ vasūnāṃ saṅgamanādvasusaṃgamanatvenāpyagnereva stutipratīteraindrītvenodāhāryatvānupapatterayukta-",
  "GSP28jsbh3-2u:113_3": "mityupekṣya balābalādhikaraṇabhāṣyalikhitaśākhāntarapatitamaindramantramudāharati",
  "GSP28jsbh3-2u:113_4": "------- yathāgnau kadācaneti //",
  "GSP28jsbh3-2u:114": "tataśca tasya mantraliṅgasya svarasato gārhapatyamiti dvitīyāśrutyupaṣṭambhakatayā siddhāntaviparītatvānnodāharaṇatvam //",
  "GSP28jsbh3-2u:115_0": "yattu -------- nyāyasudhākṛtā balābalādhikaraṇe śrutyā liṅgabādhasya vakṣyamāṇatvānmantrasya",
  "GSP28jsbh3-2u:115_1": "svarasasāmarthyānālocanenaiva devatārthataddhitaśrutyā prādhānyāvagamāt “rāmarāvaṇayoryuddhami“ti",
  "GSP28jsbh3-2u:115_2": "vaccānanyacaritatvenendrasyāpi indropamānarūpastutisaṃbhavāttadudāharaṇopapattiḥ ------- ityuktam /",
  "GSP28jsbh3-2u:116_0": "tanmantrasya svarasasāmarthyatyāgena svasyaiva svopamānakatvakalpanayā gauṇasāmarthyamādāya",
  "GSP28jsbh3-2u:116_1": "aindrītvopapādane tasya taddhitaśrutyupaṣṭambhakatvena taddhitaśrutyapaṣṭabdhaliṅgena",
  "GSP28jsbh3-2u:116_2": "kārakaśrutisaṃkocānupapatteḥ pūrvapakṣāyogānmantrasvarasasā- marthyālocanenāgniprakāśakatvasyaivāpattyā",
  "GSP28jsbh3-2u:116_3": "gauṇārthaviniyogarūpasiddhāntaviparītatvādayuktam //",
  "GSP28jsbh3-2u:117": "naca kadācaneti pṛthagudāharaṇe balābalādhikaraṇena paunaruktyam;",
  "GSP28jsbh3-2u:118": "iha śrutisahāyena gauṇārtheviniyoge upapādite tatra kevalaliṅgamātreṇa aindyaṅgatvamapyastu iti śaṅkāyā nirasanīyatvena tatparihāropapatteḥ,",
  "GSP28jsbh3-2u:119": "ata idamevodāhṛtaṃ yuktamiti bhāvaḥ //",
  "GSP28jsbh3-2u:120": "gārhapatya iti //",
  "GSP28jsbh3-2u:121": "agnāviti śeṣaḥ /",
  "GSP28jsbh3-2u:122": "gārhapatyamiti dvitīyāśrutyā virodhaṃ darśayituṃ pūrvapakṣī pratyavatiṣṭhate -------- atheti //",
  "GSP28jsbh3-2u:123": "sthitvetīti //",
  "GSP28jsbh3-2u:124": "itiśabdena aindraṃ prakāśayediti śeṣapūraṇaṃ sūcitam /",
  "GSP28jsbh3-2u:125": "gṛhapaterayamiti vyutpattyā gārhapatyaśabda indramapyabhivadituṃ samartha ityāha -------- gṛhapatimattvayogeneti //",
  "GSP28jsbh3-2u:126": "gṛhapatisaṃbandhitvayogenetyarthaḥ //",
  "GSP28jsbh3-2u:127": "nanu ------- vācyasya tiṣṭhatidhātvarthasyākarmakatvātkathaṃ tatra karmatvenāgneranvaya ityata āha -------- yathācāsyeti //",
  "GSP28jsbh3-2u:128_0": "“akarmakācce” tyetaduttarasūtreṇākarmakāttiṣṭhaterātmanepadavidhānenāsminsūtre tiṣṭhativācyasyāpyarthasya",
  "GSP28jsbh3-2u:128_1": "sāmīpyarūpaphalāvacchinnatvena sakarmakatvavivakṣaṇena sāmīpyasya pratiyogitāsaṃbandhenāgnyāśrayatvenāgneḥ",
  "GSP28jsbh3-2u:128_2": "karmatvenānvayopapattiriti kaustubhe prapañcitamityarthaḥ //",
  "GSP28jsbh3-2u:129": "dvitīyāśrutyā gārhapatyārthatvāvagamena na mukhyārthaviniyogasaṃbhavaḥ;",
  "GSP28jsbh3-2u:130_0": "yogyatājñānābhāve 'pi pratibandhakībhūtāyogyatāniścayābhāvamātreṇa śabdabodhasya",
  "GSP28jsbh3-2u:130_1": "saṃbhavena śrautaviniyogopapattestasyaiva balavatastātparyagrāhakasya sattvena mantragataindraśabde",
  "GSP28jsbh3-2u:130_2": "yajñasādhanatvasādṛśyādidhātvarthāyogādvā jaghanyavṛttyāśrayaṇe bādhakābhāvāt /",
  "GSP28jsbh3-2u:131": "nahi dvitīyāśrutyā gārhapatyāṅgatvabodhasyeva taddhitaśrutyā mantrasyendrāṅgatvabodhaḥ saṃbhavati /",
  "GSP28jsbh3-2u:132_0": "taddhitoktasya prādhānyena pratipādyatvarūpadevatātvasya viśeṣyatayā pratipādyamantraṃ",
  "GSP28jsbh3-2u:132_1": "prati viśeṣaṇatayā pratīyamānatvena viparītaviśeṣaṇaviśeṣyabhāvakalpanāṃ vinā indrāṅgatvasya",
  "GSP28jsbh3-2u:132_2": "śīghramapratīterindroddeśena mantravidhāvekaprasaratābhaṅgāpatteśca,",
  "GSP28jsbh3-2u:133": "indrasya cayane 'nupayogenoddeśyatvānupapatteśca /",
  "GSP28jsbh3-2u:134": "atastaddhitaśrutyā dvitīyāśrutibādhāyogādgārhapatyābhidhānārthatvameva yuktamityabhipretya dūṣayati -------- neti //",
  "GSP28jsbh3-2u:135": "atastasyeti //",
  "GSP28jsbh3-2u:136": "taddhitasyetyarthaḥ /",
  "GSP28jsbh3-2u:137": "rūḍhityāga iti //",
  "GSP28jsbh3-2u:138": "gārhapatyaśabdasya “saṃjñāyāṃ dhenuṣyā” ityataḥ saṃjñāyāmityanuvṛttau “gṛhapatinā saṃyukteñyaḥ” ityanuśāsanena ñyapratyayāntatvenāgnau rūḍhatvapratīterna tyāga ityarthaḥ //",
  "GSP28jsbh3-2u:139": "yattu samīpasthitiṃ prati gārhapatyasya karmatvamabhidhānaṃ prati indrasyetyuktaṃ tadanūdya dūṣayati --------- naceti //",
  "GSP28jsbh3-2u:140": "tathātva iti //",
  "GSP28jsbh3-2u:141_0": "asmiṃśca pakṣe mantrasyaupacārikakaraṇatvāpatteḥ samīpasthiteśca gārhapatyasaṃskārārthatve",
  "GSP28jsbh3-2u:141_1": "indrābhidhānārthatvāyogānmantrasya taddvārā aupacārikakaraṇatvasyāpyanupapatterātmanepadānurodhena",
  "GSP28jsbh3-2u:141_2": "vā indrābhidhānārthatvāṅgīkāre gārhapatyasyāgre upayogenepsitatvāt saktuvadanīpsitakarmatvāṅgīkāre",
  "GSP28jsbh3-2u:141_3": "ca uddeśyānekatvanimittavākyabhedāpattestṛtīyāntaṃ dvitīyāntañca padaṃ yathāśrutamaṅgīkṛtya",
  "GSP28jsbh3-2u:141_4": "ātmanepadatātparyagrāhakānurodhena dhātunaiva svaśakyārthaviśiṣṭābhidhānalakṣaṇayā",
  "GSP28jsbh3-2u:141_5": "tatraiva gārhapatyasya karmatvena mantrasyaca karaṇatvenānvayāṅgīkāro yuktaḥ /",
  "GSP28jsbh3-2u:142_0": "gārhapatyasyaca sādhanatvenopayogābhāve 'pi saṃskāryatvena tatsattvādabhidhānakarmatvopapattyā",
  "GSP28jsbh3-2u:142_1": "tadanurodhena mantragatendrapadasya gārhapatyaparatvaṃ kathañcidāśritya siddhaḥ śrutibalādgauṇārthaviniyoga ityarthaḥ /",
  "GSP28jsbh3-2u:143": "prayojanaṃ spaṣṭatvānnoktam //",
  "GSP28jsbh3-2u:144": "iti dvitīyaṃ liṅgasya śrutibalādgauṇārthe 'pi viniyojakatvādhikaraṇam //",
  "GSP28jsbh3-2u:145": "(aindyadhikaraṇam)",
  "GSP28jsbh3-2u:146": "- - - - - - - &lt;B1&gt; (3 adhikaraṇam /",
  "GSP28jsbh3-2u:147": ") (a.3 pā.2 adhi.3) tathā //",
  "GSP28jsbh3-2u:148": "darśapūrṇamāsayoḥ haviṣkṛdehītitriravaghnannāhvayati iti śrutam /",
  "GSP28jsbh3-2u:149": "tatra nāyaṃ mantra āhvānāṅgam;",
  "GSP28jsbh3-2u:150": "tasya “patnyeva haviṣkṛdupottiṣṭhati sā devānabhidrutyāvahantī“ti vacanānusāreṇābhāvapratīteḥ /",
  "GSP28jsbh3-2u:151": "ata iti karaṇenāvaghātāṅgameva /",
  "GSP28jsbh3-2u:152": "ataścāsminvākye trirabhyāsapuṃstvamantraviśiṣṭāvaghātavidhireva /",
  "GSP28jsbh3-2u:153": "patnīvākye ca guṇādeva karmāntaravidhiḥ /",
  "GSP28jsbh3-2u:154": "tayoścāvaghātayorvrīhīnavahantītyanena saṃskāryasaṃbandhe 'pi dṛṣṭārthatvādvikalpaḥ /",
  "GSP28jsbh3-2u:155": "patnīkartṛke 'vaghāte cāvarakṣodiva iti mantraḥ /",
  "GSP28jsbh3-2u:156": "ataścānena vākyenāvaghāte gauṇa evāyaṃ mantro viniyujyate /",
  "GSP28jsbh3-2u:157": "gauṇatvopapādanaṃ kaustubhe draṣṭavyam /",
  "GSP28jsbh3-2u:158_0": "āhvayatiśca tadācaṣṭe ityevaṃ śakyārthabodhakālīnāhvānaprakāśanānuvāda iti prāpte",
  "GSP28jsbh3-2u:158_1": "-------- mukhya evāhvāne viniyogasaṃbhave mantrasyāhvayatipadasya ca gauṇatvakalpanāyāṃ pramāṇābhāvāt /",
  "GSP28jsbh3-2u:159": "māntravarṇikaviniyogavidhikalpanayā sadhyāsamityādinā grahaṇāderivāhvānasyāpi niyamena prāptatvāt /",
  "GSP28jsbh3-2u:160": "patnyevetyasya tu nāyamartho yatsvayamevottiṣṭhati na tvāhūteti,",
  "GSP28jsbh3-2u:161": "apitu patnyeva nānyeti /",
  "GSP28jsbh3-2u:162": "ato nedamapi tadabhāvabodhakam /",
  "GSP28jsbh3-2u:163": "ataścāhvāne mantrasya liṅgādeva prāptatvādāhvānasya ca sahāyārthatvenāvaghātakāla eva prāpteravaghnannityasyāpyanuvādakatvāt kevalaṃ trirabhyāsamātraṃ vidhīyate,",
  "GSP28jsbh3-2u:164": "trirabhyāsapuṃstvaviśiṣṭāvaghātasamānakālataiva vāhvānoddeśena vidhīyata iti na gauṇe 'vaghāte viniyogaḥ //",
  "GSP28jsbh3-2u:165": "3 //",
  "GSP28jsbh3-2u:166": "18 //",
  "GSP28jsbh3-2u:167": "iti tṛtīyaṃ haviṣkṛdadhikaraṇam //",
  "GSP28jsbh3-2u:168": "&lt;B2&gt; darśapūrṇamāsayoriti //",
  "GSP28jsbh3-2u:169": "siddhānte mantrasya liṅgādāhvānāṅgatve sāmānyasaṃbandhabodhakapramāṇapradarśanāya darśapūrṇamāsayorityuktam /",
  "GSP28jsbh3-2u:170": "haviṣkṛdehīti //",
  "GSP28jsbh3-2u:171": "devānāmarthe yā haviḥ saṃpādayati sā patnī haviṣkṛttāmenāṃ saṃbodhya adhvaryurehīti brūte /",
  "GSP28jsbh3-2u:172": "tamimaṃ mantramadhvaryustriruccāryāvaghātaṃ kurvannāhvayatītyarthaḥ /",
  "GSP28jsbh3-2u:173": "atraca yathā śrutyā pūrvādhikaraṇe gauṇārthaviniyogo mantrasyoktaḥ,",
  "GSP28jsbh3-2u:174_0": "tadvadeva vākyenāpi tatra prasaktasya viniyogasyohāpavādakaraṇādāpavādakīmanantarasaṅgatiñca",
  "GSP28jsbh3-2u:174_1": "spaṣṭatvādanuktvā pūrvasiddhāntahetuparasūtragataṃ tathāśabdaṃ vyākhyāsyan pūrvapakṣamāha ------- tatreti //",
  "GSP28jsbh3-2u:175_0": "“patnyeva haviṣkṛdupottiṣṭhati devān ṛṣīn pitṝn sābhidrutyā'vahantī''ti vākyāntare",
  "GSP28jsbh3-2u:175_1": "patnī svayamevottiṣṭhati nāhūtetyarthakaivakāreṇa pakṣaprāptāhvānaniyamābhāvapratīterāhvānavidhyantarasyānyathāsiddhasyādarśanādavihitāhvānasmārakatayā",
  "GSP28jsbh3-2u:175_2": "mantrasyāṅgatvena vidhānānupapattiṃ tāvaddarśayati --------- tasya patnyeveti //",
  "GSP28jsbh3-2u:176": "etena ------- mantre trirabhyāsavidheḥ sahāyārthatvāt tasya prāptāvaghātakālānuvāda ityapi --------- apāstam;",
  "GSP28jsbh3-2u:177": "āhvānāṅgatayā mantrasyāprāptestatra trirabhyāsavṛttyanupapatteḥ kālalakṣaṇāpatteśca /",
  "GSP28jsbh3-2u:178": "ataḥ pariśeṣāt “lakṣaṇahetvoḥ kriyāyā” iti sūtreṇa prayojakatvāparaparyāyahetāvapi śatṛpratyayasmṛterabhicaranyajatītivanmantrasyāvaghātabhāvanāṅgatvameva;",
  "GSP28jsbh3-2u:179": "kṛdupāttabhāvanāyāmapi kārakānvayasya vyutpannatve sutarāmitikaraṇaparāmṛṣṭamantrasya karaṇatayānvayopapatterityabhipretyāha -------- ata iti //",
  "GSP28jsbh3-2u:180": "prāptāvaghātoddeśena trirabhyāsamantrayorvidhāne vākyabhedāpattiṃ pariharati --------- ataśceti //",
  "GSP28jsbh3-2u:181_0": "avaghātasya vituṣībhāvaparyantamanuṣṭhānāvaśyakatvena tatra trirabhyāsavidhyanupapattāvapi",
  "GSP28jsbh3-2u:181_1": "tatra mantradvārā puṃstvasyeva kriyānvayopapatteḥ śākhābhedena kvacintrirabhyāsayuktamantrapāṭhena",
  "GSP28jsbh3-2u:181_2": "trirabhyāsaprāptāvapi śākhāntare sakṛtpāṭhenāpyāmnānānniyamavidhayā trirabhyāsādiviśiṣṭāvaghātavidhireva /",
  "GSP28jsbh3-2u:182": "nahyatra patnīvākyenāvaghātaḥ prāpyate;",
  "GSP28jsbh3-2u:183": "tatra samākhyāprāptādhvaryukartṛkatvasya patnīkartṛkatvena bādhenāvaghnanniti puṃstvānuvādānupapatteḥ /",
  "GSP28jsbh3-2u:184": "ato viśiṣṭavidhānānna vākyabheda ityarthaḥ /",
  "GSP28jsbh3-2u:185": "ataeva guṇāt patnīvākye 'vaghātāntaravidhirityāha --------- patnīvākye ceti //",
  "GSP28jsbh3-2u:186": "atraca “vidhikopaścopadeśe syā” diti siddhāntaguṇasūtreṇa mantrasyāvaghātāṅgatve “ava rakṣo divaḥ sapatna” miti mantrāntarasyāpi pariharati -------- patnīkartṛketi //",
  "GSP28jsbh3-2u:187": "evañca āhvayatiparaliṅgaviśiṣṭāvaghātavidhiḥ,",
  "GSP28jsbh3-2u:188": "dhāturākhyātāṃśaścānuvāda ityabhipretyopasaṃharati --------- ataśceti //",
  "GSP28jsbh3-2u:189": "nanu avaghātasyācetanasya haviṣkṛttvānupapatteḥ sutarāñceti śabdārthānvayānupapatteravaghāte mantrasyāsāmarthyātkathaṃ viniyoga ityata āha ------- gauṇa evāyamiti //",
  "GSP28jsbh3-2u:190": "gauṇatvopapādanamiti //",
  "GSP28jsbh3-2u:191_0": "acetane svātantryalakṣaṇakartṛtvāsaṃbhave 'pi sthālīpacatītivadvaivakṣikeṇa svātantryeṇa",
  "GSP28jsbh3-2u:191_1": "kartṛtvopapattyā haviṣkṛttvasaṃbhavāttatraiva cetanatvamāropya avaghāta tvamehi saṃpanno",
  "GSP28jsbh3-2u:191_2": "bhavetyarthena haviṣkṛtsthālīsaṃbandhihaviḥsaṃpattihetulakṣaṇayogena haviṣkṛdehītyanenāvaghātaprakāśanopapattiriti",
  "GSP28jsbh3-2u:191_3": "kaustubhe draṣṭavyamityarthaḥ /",
  "GSP28jsbh3-2u:192": "mantrasyāhvānānaṅgatve āhvayatyanvayāyogaśaṅkāparihārāyāha -------- āhvayatiśceti //",
  "GSP28jsbh3-2u:193_0": "haviṣkṛdehīti mantreṇaihītiśabdoccāraṇādadhvaryurāhvānamācaṣṭa ityarthe “tatkaroti",
  "GSP28jsbh3-2u:193_1": "tadācaṣṭe” iti smṛtyā ṇicaṃ vyutpādyāhvayatiprayogopapatteḥ śakyārthabodhakālīnāhvānaprakāśanānuvādādāhvayatyanvayopapattirityarthaḥ //",
  "GSP28jsbh3-2u:194_0": "vacanasya mukhyāhvānasaṃbandhenāpyupapatteḥ mukhyaviśeṣyabhūtāhvānabhāvanāsaṃbandhasyābhyarhitatvāt",
  "GSP28jsbh3-2u:194_1": "trirityasyāvaghāte 'nvayānupapattyā aśrutamantrapāṭhakriyāviṣayatvāpatteḥ dhātoḥ",
  "GSP28jsbh3-2u:194_2": "sādhutvapārārthyaviśiṣṭavidhigauravādyāpatteḥ vinā kāraṇamākhyātasyācaṣṭa ityarthalakṣaṇāpatternāvaghāte gauṇe viniyoga;",
  "GSP28jsbh3-2u:195": "kintu āhvāna evetyabhipretya siddhāntamāha ------- mukhya eveti //",
  "GSP28jsbh3-2u:196": "āhvānasyāvihitatvānna tadaṅgatvena mantravidhiḥ saṃbhavatītyāśaṅkāmapākaroti ------- māntravarṇiketi //",
  "GSP28jsbh3-2u:197": "yathā somapātramagṛhītvāpi somabhakṣaṇaprāpte “raśvinostvā bāhubhyāṃ sadhyāsa” miti mantravarṇaprakāśyatvānupapattyā grahaṇaniyamavidhiṃ prakalpya tatra mantraviniyogaḥ kalpyate,",
  "GSP28jsbh3-2u:198": "evamihāpi tatprakāśyatvānupapattyā āhvānaniyamavidhikalpanayā āhvānasya vidheyatvāvagamāttadaṅgatvena mantravidhānopapattirityarthaḥ /",
  "GSP28jsbh3-2u:199": "etena ------ nityaprāptatve 'pi prathanādivadadhvaryukartṛkatvasiddhyarthamāhvānasyāpyatra vidhiriti nyāyasudhākāroktaṃ -------- apāstam;",
  "GSP28jsbh3-2u:200": "vidheyāntarasattve saṃbhavatprāptikāyāḥ kriyāyā vidhau gauravāt,",
  "GSP28jsbh3-2u:201": "mantrapāṭhasyādhvaryukartṛkatve pṛthakprayatnānāpādye āhvāne 'dhvaryukartṛkatvasyāpyarthataḥ prāpteśca /",
  "GSP28jsbh3-2u:202": "prathanasyatu prakāśarūpamantravyāpārato 'tyantabhinnatvātkriyāntara- rūpatvenamantrasyādhvaryavasamākhyayādhvaryukartṛtvaniyame 'pi na tatkaraṇatvenādhvaryavaniyamaḥ sidhyati /",
  "GSP28jsbh3-2u:203_0": "āhvānasyatu parāgamanānukūlasvābhiprāyaprakāśanarūpatvāt tasya ceha mantravyāpārarūpatvena",
  "GSP28jsbh3-2u:203_1": "mantroccārayitṛ- vyatiriktenānuṣṭhātumevāśakyatvānmantrasyādhvaryukartṛkatvenaiva",
  "GSP28jsbh3-2u:203_2": "āhvānasya tatkartṛkatvasiddhiriti vaiṣamyānna tatsidhdyarthamapi vidhirāvaśyaka ityarthaḥ //",
  "GSP28jsbh3-2u:204": "patnyevetyevakāreṇāhvānaniyamanivṛttipratītyāśaṅkāṃ nirasyati -------- patnyeveti //",
  "GSP28jsbh3-2u:205": "nānyeti //",
  "GSP28jsbh3-2u:206_0": "etena -------- patnyā vākyāntareṇa kartṛtvena vidhānātsamākhyāprāptādhvaryukartṛkatvasya",
  "GSP28jsbh3-2u:206_1": "bādhāvagateradhvaryorulūkhalakṛṣṇājinānutsargavidhānāttaddvārānvārambhakatrṛtve 'pi",
  "GSP28jsbh3-2u:206_2": "kartṛtvopacāreṇa tatkartṛkatvaṃ -------- sūcitam /",
  "GSP28jsbh3-2u:207": "sahāyārthatveneti //",
  "GSP28jsbh3-2u:208": "patnyā bahupadārthānuṣṭhānena śrāntasyādhvaryoravasaradānena sahāyatvādanyapadārthakāle 'pi tatprāpnoti,",
  "GSP28jsbh3-2u:209": "tathāpi haviṣkṛttvena tadāhvānasya haviṣkaraṇārthatvapratītestasya cāvaghātamārabhya pravṛtteravaghātakāla eva prāptatvādanuvāda ityarthaḥ /",
  "GSP28jsbh3-2u:210": "yadyapyavaghnannityatra kālalakṣaṇā'patati,",
  "GSP28jsbh3-2u:211_0": "tathāpi “lakṣaṇahetvoḥ kriyāyāḥ” iti sūtreṇa śatuḥ 'śayānā bhuñjate yavanāḥ' ityatreva",
  "GSP28jsbh3-2u:211_1": "lakṣaṇārthatvapratīteḥ avaghātakartṛtvāvasthāpannasyāhvānakartṛtvāvagateranvārambhadvārā",
  "GSP28jsbh3-2u:211_2": "adhvaryukartṛkavartamānāvaghātasya kālikasaṃbandhenāhvānacihnatvapratīteravaghātakāle",
  "GSP28jsbh3-2u:211_3": "āhvayatītyarthātkālalakṣaṇā śatṛpratyayopāttalakṣaṇatva- ghaṭakatayānuśāsanaśiṣṭatvānna doṣāvahā //",
  "GSP28jsbh3-2u:212": "vastutastu --------- anutsargamātreṇāvaghātakartṛtvāsaṃbhavādanvārambhadvārā tadāśrayaṇe 'vahantau lakṣaṇāpatternāyaṃ lakṣaṇe śatṛpratyayaḥ,",
  "GSP28jsbh3-2u:213": "kintu hetāveva /",
  "GSP28jsbh3-2u:214_0": "tataścāvaghātārthamāhvayatītyarthādāhvānakartṛtvasamānādhikaraṇāvaghātakartṛtvaṃ",
  "GSP28jsbh3-2u:214_1": "prayojakatvarūpamevāśrayituṃ yuktamityavaghātaphalāhvānasyāvaghātakāla eva prāptervinaiva",
  "GSP28jsbh3-2u:214_2": "lakṣaṇāmavaghātaṃ kārayannāhvayatītyarthe na kaściddoṣa iti bhāvaḥ //",
  "GSP28jsbh3-2u:215": "yattu ---------- prakāśakārāṇāmanvārambhavidhānenāvaghāte 'dhvaryukartṛtvopapādanaṃ --------- tat,",
  "GSP28jsbh3-2u:216": "kasmiṃścidapi sūtre patnyānvārambhavidhyadarśanādayuktamityupekṣitaṃ pūjyapādaiḥ //",
  "GSP28jsbh3-2u:217_0": "mama tu pratibhāti ---------- triravaghnanniti siddhānuvādenāvaghāte adhvaryoḥ kartṛtvābhyanujñānādavaghātaṃ",
  "GSP28jsbh3-2u:217_1": "kurvataivāhūtayā patnyā dvitīyāvaghātānuṣṭhānopapatterevakārasya sahāyamātraniṣedhakatvenobhayakartṛtvāvirodha",
  "GSP28jsbh3-2u:217_2": "eva kātyāyanasūtrasaṃvādī yuktaḥ /",
  "GSP28jsbh3-2u:218": "tāvatāpi gauṇe 'vaghāte namantraviniyoga iti mīmāṃsakasiddhāntasyākṣatiḥ /",
  "GSP28jsbh3-2u:219": "ataeva kātīyānāṃ pūrvamadhvaryukartṛkamavahananamaparaṃ cāhvānottaraṃ patnīkartṛkaṃ cetyanuṣṭhānaṃ dṛśyate /",
  "GSP28jsbh3-2u:220": "evañca śatṛpratyayasya lakṣaṇatvārthādikalpanamapi nāśritaṃ bhavatīti /",
  "GSP28jsbh3-2u:221": "āvituṣībhāvamavaghātānuṣṭhāne madhye sahāyārthamāhvānaṃ dṛṣṭārthamapi bhavatīti //",
  "GSP28jsbh3-2u:222": "trirabhyāsamātramiti //",
  "GSP28jsbh3-2u:223": "so 'pica kriyābhyāvṛttigaṇanārthakakṛtvasucpratyayāntatriśabdabalādāhvāna- kriyāyāmeva vidhīyate /",
  "GSP28jsbh3-2u:224": "tatraca mantrasya vediprokṣaṇamantranyāyena sahakṛtpāṭhe prāpte 'pi prokṣaṇavadāhvānasya mantrapāṭhātiriktaprayatnānāpādyatvenārthānmantrasyaiva trirāvṛttiḥ phalati /",
  "GSP28jsbh3-2u:225": "etena ------- yat nyāyasudhākṛtā vyavahitasaṃbandhamādāya mantrasyaiva trirāvṛttividhānamuktaṃ tat -------- apāstam;",
  "GSP28jsbh3-2u:226": "trirabhyāsasya śabdato vyavahitasyāpi sucpratyayaśrutyaiva kārakavibhaktiśrutyevāhvānakriyāsaṃbandhalābhādavyavahitenāpi mantreṇa saṃbandhānupapatteḥ /",
  "GSP28jsbh3-2u:227": "ata āhvānasya dṛṣṭārthatvāllokavadeva dviḥ triścaturvāpi prāptau trirabhyāsāṃśe 'pi niyamavidhitvalābhāntrirabhyāsa āhvāne vidhīyata ityarthaḥ //",
  "GSP28jsbh3-2u:228": "siddhāntamupasaṃharati ------- itīti //",
  "GSP28jsbh3-2u:229": "evañca gauṇārthaviniyogasya vākyakṛtasya liṅgena bādhānmukhya evārthe viniyogaḥ /",
  "GSP28jsbh3-2u:230": "aindyāṃ tu śrutyā liṅgabādhādgauṇārthe viniyoga iti siddhamityarthaḥ /",
  "GSP28jsbh3-2u:231": "prayojanaṃ pūrvapakṣe patnīkartṛkasyādhvaryukartṛkāvaghātasyaca vikalpe sati haviṣkṛnmantro 'dhvaryukartṛkāvaghāte “ava rakṣo diva” iti patnīkartṛka iti vyavasthā,",
  "GSP28jsbh3-2u:232": "siddhānte tvekasminneva patnīkartṛkāvaghāte “ava rakṣo diva” iti mantraḥ,",
  "GSP28jsbh3-2u:233": "haviṣkṛnmantrastvāhvāne iti spaṣṭatvānnoktam //",
  "GSP28jsbh3-2u:234": "iti tṛtīyaṃ haviṣkṛdadhikaraṇam //",
  "GSP28jsbh3-2u:235": "&lt;B1&gt; (4 adhikaraṇam /",
  "GSP28jsbh3-2u:236": ") (a.3 pā.2 adhi.4) tathotthāna //",
  "GSP28jsbh3-2u:237": "som.e, “uttiṣṭhannanvāhāgnīdagnīnvihare“ti /",
  "GSP28jsbh3-2u:238": "tathā “vrataṃ kṛṇuteti vācaṃ visṛjati /",
  "GSP28jsbh3-2u:239": "” darśapūrṇamāsayoḥ,",
  "GSP28jsbh3-2u:240": "“praṇītāḥ praṇeṣyanvācaṃ yacchati tāṃ sa ------ haviṣkṛtāvisṛjatī“ti śrutam /",
  "GSP28jsbh3-2u:241": "tatrāpi pūrvavadeva mantrāṇāṃ mukhyer'the viniyogo natu gauṇayorutthānavāgvisargayoḥ /",
  "GSP28jsbh3-2u:242": "prabalasyāpi brāhmaṇavākyasya kālavidhāyitvenāpyupapattau gauṇatvatātparyagrāhakatvābhāvāt /",
  "GSP28jsbh3-2u:243": "naca lakṣaṇā;",
  "GSP28jsbh3-2u:244": "śatṛpratyayasya kālikasaṃbandhena lakṣaṇārthatvamaṅgīkṛtya śrutyaivānvayopapatteḥ /",
  "GSP28jsbh3-2u:245": "ataścotthānakāle viharaṇamantraḥ paṭhanīya iti kālavidhirevāyam /",
  "GSP28jsbh3-2u:246": "vrataṃ vṛṇutetyatretikaraṇasyāpi mantrasvarūpamātraparatvātkālikasaṃbandhasyaiva saṃsargavidhayā bhānopapatterna lakṣaṇā /",
  "GSP28jsbh3-2u:247": "haviṣkṛdvākye tṛtīyāyāstu vāgyamāpekṣitāvadhisamarpakatvena tadekavākyatopapattau vākyabhede pramāṇābhāvāditthaṃbhūtalakṣaṇārthatāvāṅgīkṛtya kālavidhiparatvam /",
  "GSP28jsbh3-2u:248": "ataśca tadvākyayoḥ pāṭhakramāvagatatattanmantrapāṭhakāle vāgvisargaḥ kartavya iti so 'pi tatra kālavidhireva //",
  "GSP28jsbh3-2u:249": "4 //",
  "GSP28jsbh3-2u:250": "19 //",
  "GSP28jsbh3-2u:251": "iti caturthamutthānādhikaraṇam //",
  "GSP28jsbh3-2u:252": "&lt;B2&gt; uttiṣṭhanniti //",
  "GSP28jsbh3-2u:253": "bahiṣpavamānadeśāduttiṣṭhannityarthaḥ /",
  "GSP28jsbh3-2u:254": "sāmānyasaṃbandhakāripramāṇasattvasūcanāya soma ityuktam /",
  "GSP28jsbh3-2u:255": "vihareti //",
  "GSP28jsbh3-2u:256": "itikaraṇena prabhṛtyarthakena “barhiḥ stṛṇāhi,",
  "GSP28jsbh3-2u:257": "puroḍāśānalaṅkuru,",
  "GSP28jsbh3-2u:258": "paśuṃ no dehī” tyantasya saṃgrahaḥ /",
  "GSP28jsbh3-2u:259": "“vrataṃ kṛṇutetī” tiśabdo mantrasvarūpaparaḥ /",
  "GSP28jsbh3-2u:260_0": "sautravisargaśabdena “vācaṃ visṛjatī“tivadanyasyāpi visargasyopādānasaṃbhavādekādaśe",
  "GSP28jsbh3-2u:260_1": "bhāṣye “vāgvisargo haviṣkṛtā bījabhede tathā syā” dityadhikaraṇe haviṣkṛdgrahaṇaṃ",
  "GSP28jsbh3-2u:260_2": "ca kālalakṣaṇārthamityuktam /",
  "GSP28jsbh3-2u:261": "tathā “āhvānamapīti cet na kālavidhiścoditatvādi” tyuktvā sūcitatvāccātrabhāṣye 'nudāhṛtamapyanyadudāharati ------- darśapūrṇamāsayoriti //",
  "GSP28jsbh3-2u:262": "tāṃ niyamitāṃ vācaṃ haviṣkṛdehīti mantrapāṭhakāle visṛjatītyarthaḥ /",
  "GSP28jsbh3-2u:263": "tatra kimanayorvacanayoruttiṣṭhanniti vācaṃ visṛjatīti coddiśyānayormantrayorvidhānādanayormantrayorgauṇotthānavāgvisargayorvini yogaḥ,",
  "GSP28jsbh3-2u:264_0": "uta mantrayorliṅgādagniviharaṇavratakaraṇarūpamukhyārthe viniyogaḥ utthānavratamantrayoḥ",
  "GSP28jsbh3-2u:264_1": "kālārthatvenopādānamiti saṃśayaṃ vakṣyamāṇatvenātideśikīṃ saṅgatiṃ pūrvādhikaraṇapūrvapakṣatvātpūrvapakṣañca",
  "GSP28jsbh3-2u:264_2": "spaṣṭatvādanullikhyā'tideśikasūtrānurodhātsiddhāntamevāha -------- tatrāpīti //",
  "GSP28jsbh3-2u:265": "pūrvavadevetyanena sautratathāśabdasūcitā ātideśikī saṅgatirdarśitā /",
  "GSP28jsbh3-2u:266_0": "tatra pūrvatra mukhyakriyāntarasattvāttasyāśca sādhutvamātrārthatve pramāṇābhāvādavaghnannityasya",
  "GSP28jsbh3-2u:266_1": "lakṣaṇāṃ vināpi hetutvādyarthatayopapattestrirabhyāsasyaca vidheyāntarasattvena prabalasyāpi",
  "GSP28jsbh3-2u:266_2": "brāhmaṇavākyasyānyathopapattisaṃbhavādyukto laiṅgiko viniyogaḥ,",
  "GSP28jsbh3-2u:267_0": "prakṛtetu vidheyāntarābhāve uttiṣṭhannitiśatṛpratyayasya lakṣaṇārthatvamaṅgīkṛtya",
  "GSP28jsbh3-2u:267_1": "kālasyaiva tava mate vidheyatvādvidhau lakṣaṇāpatterutthānasyaca sāmarthyātkariṣyamāṇadeśāntaravihitakāryārthatvena",
  "GSP28jsbh3-2u:267_2": "kṛtārthasya mantrapāṭhārthatvāyogena śatṛpratyayasya kāraṇatvarūpahetutvārthakatvāsaṃbhavādagatyā",
  "GSP28jsbh3-2u:267_3": "phalatvarūpahetutvārthakatvamaṅgīkṛtya mantrapāṭhasyaiva gauṇasāmarthyenotthānāṅgatvaṃ yuktam /",
  "GSP28jsbh3-2u:268": "saṃbhavaticānutthitenāgnīnāmedhituṃ vihartuṃ vā śakyatvādutthānasyāgnīndhanaviharaṇādihetoḥ svātantryavivakṣayā mukhyatatkartṛtvopapatteragnīcchabdenābhidhānam //",
  "GSP28jsbh3-2u:269": "nacādhvaryūtthānasyāgnīdhrakartṛkāgnīndhanādisādhanatvāyogāttannimitta kartṛtvavivakṣānupapattiḥ;",
  "GSP28jsbh3-2u:270_0": "viharetyasya praiṣatve sati “praiṣeṣu parādhikārā” diti nyāyenādhvaryukartṛkatāyā",
  "GSP28jsbh3-2u:270_1": "bādhe 'pīha pūrvapakṣa itikaraṇarūpavākyāvagatotthānāṅgatvena praiṣatvābhāvena āgnīdhrakartṛtvāprāptyā",
  "GSP28jsbh3-2u:270_2": "samākhyāprāptādhvaryukartṛkatvasyaiva prāpterbādhakābhāvāt /",
  "GSP28jsbh3-2u:271": "ataeva --------- agniviharaṇādisādhyābhāvālloṭaḥ prāptakālatārthatāmaṅgīkṛtyāgniviharaṇasya prāptaḥ kāla ityarthakatayā “agnīnvihare” tyasyāpyupapattiḥ //",
  "GSP28jsbh3-2u:272": "vratavākyetu śatṛpratyayasyāpyabhāvāditikaraṇasya vākyatvena liṅgāpekṣayā durbalasyāpi brāhmaṇavākyatvena prābalyādyuktameva vāgvisargāṅgatvam /",
  "GSP28jsbh3-2u:273_0": "tatrāpi yathā bhakṣānuvāke “vāgjuṣāṇā somasya tṛpyatvi“ti bhakṣayitṛgataṃ tṛptikartṛtvaṃ",
  "GSP28jsbh3-2u:273_1": "tṛptihetvāsyagatāyāṃ vācyupacaritaṃ tathā “kṛvi hiṃsāyāṃ” iti kṛvidhātorvācyahiṃsāgatanāśakatvasāmyādgauṇyā",
  "GSP28jsbh3-2u:273_2": "bhakṣaṇāvagateḥ yajamānapuruṣagataṃ vrataśabdavācyakaṣṭavṛttyarthapayoyavāgvādibhakṣaṇakartṛtvaṃ",
  "GSP28jsbh3-2u:273_3": "bhakṣaṇahetvāsyagatāyāṃ vāci śakyamupacaritum /",
  "GSP28jsbh3-2u:274": "bahuvacanañca vācaḥ śabdātmakatvācchabdasyaca tālvādipṛṣṭhasthāneṣvabhivyaktestālvādyadhiṣṭhānabhedābhiprāyeṇāpi śakyaṃ yojayitum /",
  "GSP28jsbh3-2u:275_0": "loṭaśca vāco 'preṣyatvena praiṣārthatvāsaṃbhave 'pi pūrvavadeva prāptakālatārthatāṅgīkārāt",
  "GSP28jsbh3-2u:275_1": "he vāk vrataṃ bhakṣayituṃ tava prāptaḥ kāla ityarthena saṃbhavatyeva gauṇārthe vāgvisarge",
  "GSP28jsbh3-2u:275_2": "viniyoga iti viśeṣāśaṅkayā saṃbhāvyamānaṃ pūrvapakṣaṃ nirākartumāha -------- natu gauṇayoriti //",
  "GSP28jsbh3-2u:276": "itikaraṇasyeti //",
  "GSP28jsbh3-2u:277_0": "tasyāvyayatvena luptavibhaktikatvācchaktyā karaṇatvānukteḥ lakṣaṇāyāñca kālikasaṃbandhāvacchinnasaptamyarthalakṣaṇāyā",
  "GSP28jsbh3-2u:277_1": "eva yuktatvānnānapekṣitāṅgāṅgibhāvaparatvāśrayaṇaṃ yuktamityetanmantrapāṭhakāle vācaṃ",
  "GSP28jsbh3-2u:277_2": "visṛjatītyartha evetyarthaḥ /",
  "GSP28jsbh3-2u:278": "etena -------- itikaraṇasya śrutitvamaṅgīkṛtya pūrvapakṣe śrutyā gauṇe mantraviniyoga iti nyāyasudhoktaṃ --------- apāstam /",
  "GSP28jsbh3-2u:279": "itthaṃbhūtalakṣaṇeti //",
  "GSP28jsbh3-2u:280": "haviṣkṛnmantrapāṭhajñāpyatvasyaiva visarge upapatterna svātantryeṇa tatra karaṇatayā mantravidhānaṃ yuktamityarthaḥ /",
  "GSP28jsbh3-2u:281": "etacca itthaṃbhūtalakṣaṇārthatvāṅgīkaraṇaṃ sahaśabdābhāve 'pi siddhāntopapattipradarśanamātrārtham,",
  "GSP28jsbh3-2u:282": "vastutastu --------- sahaśabdaśravaṇena tadyoga eva tṛtīyopapattermantrapāṭhasamakālīnatvarūpasāhityasyaiva pratīteḥ na mantrakaraṇatvāśaṅkāpīti dhyeyam /",
  "GSP28jsbh3-2u:283_0": "ataścottarapadārthavidhipāṭhakrameṇa yathotthānasya kālo nirjñātastathaiva mantrapāṭhakrameṇa",
  "GSP28jsbh3-2u:283_1": "vratahaviṣkṛnmantrayorapi nirjñāta iti tatra tatrāprāptakālavidhānamevetyupasaṃharati ------ ataśceti //",
  "GSP28jsbh3-2u:284": "yadyapi cāhvānasya mantrapāṭhātiriktapṛthakprayatnānāpādyatvenānyathānupapattyā tattyāgārthaṃ vāgvisargaḥ prāpnotyevetyanuvādatvameva yuktam,",
  "GSP28jsbh3-2u:285": "natu kālavidhitvam;",
  "GSP28jsbh3-2u:286": "tathāpi tanmātrāṃśe vāgyamabādhe 'pi taduttaramapi prasaktasya nivṛttyarthamavadhirūpakālavidhitvamāvaśyakam /",
  "GSP28jsbh3-2u:287": "yadyapica pūrvatra kālānuvādādihaca vidheyatvāttatra pūrvādhikaraṇatātideśārthatā tathāśabdoktā yujyate;",
  "GSP28jsbh3-2u:288": "tathāpi gauṇe na viniyogaḥ kintu mukhye ityetāvatā sāmyena tadupapattiriti jñeyam //",
  "GSP28jsbh3-2u:289": "prayojanaṃ pūrvapakṣe agnīnmantra utthānātpūrvaṃ prayojyaḥ /",
  "GSP28jsbh3-2u:290": "evaṃ vratahaviṣkṛnmantrāvapi vāgvisargātpūrvaṃ prayojyau;",
  "GSP28jsbh3-2u:291": "karaṇatvāt,",
  "GSP28jsbh3-2u:292": "siddhānte tu utthānakāle agnīnmantraḥ,",
  "GSP28jsbh3-2u:293": "vratahaviṣkṛnmantrapāṭhasamakālaṃ vāgvisarga ityādi spaṣṭatvānnoktam //",
  "GSP28jsbh3-2u:294": ".//",
  "GSP28jsbh3-2u:295": "/",
  "GSP28jsbh3-2u:296": "iti caturthamutthānādhikaraṇam //",
  "GSP28jsbh3-2u:297": "- - - - - - &lt;B1&gt; (5 adhikaraṇam /",
  "GSP28jsbh3-2u:298": ") (a.3 pā.2 adhi.5) sūktavāke //",
  "GSP28jsbh3-2u:299": "darśapūrṇamāsayoḥ “sūktavākena prastaraṃ praharatī“ti śrutam /",
  "GSP28jsbh3-2u:300_0": "tatra sūktavākapadavācyasya mantrasya iṣṭadevatāprakāśanena kṛtārthatvāt prastarapraharaṇasya",
  "GSP28jsbh3-2u:300_1": "copayuktaprastarapratipattitvena kṛtārthatvāt “darśapūrṇamāsābhyāmiṣṭvā somena yajete“tivatkālārthaḥ saṃbandhaḥ /",
  "GSP28jsbh3-2u:301": "tṛtīyā cetthaṃbhūtalakṣaṇaparā satī sūktavākasya kālikasaṃbandhena praharaṇopalakṣaṇatvenānvayaṃ bodhayantī nānupapannā /",
  "GSP28jsbh3-2u:302": "na caivaṃ lakṣaṇā;",
  "GSP28jsbh3-2u:303": "tasyā api ānuśāsanikatvena śakyatvāt /",
  "GSP28jsbh3-2u:304": "ataścānuyājottaraṃ sūktavākapāṭhāttatkālaviśiṣṭaṃ prastaroddeśena praharaṇameva vidhīyate,",
  "GSP28jsbh3-2u:305": "na tu sūktavākasya praharaṇāṅgatvamiti prāpte -------- pracuraprayogāllāghavācca karaṇatva eva tṛtīyāyāḥ śaktirnatu itthaṃbhūtalakṣaṇe;",
  "GSP28jsbh3-2u:306": "tasyānuśāsanikatve 'pi lākṣaṇikatvenāpyupapatteḥ /",
  "GSP28jsbh3-2u:307": "ataśca śrutyā praharaṇāṅgatvasyāpyavagateḥ praharatirmāntravarṇikadevatākalpanayā āśrayikarmarūpahomalakṣako na virudhyate /",
  "GSP28jsbh3-2u:308": "ata eva sūktavākaeva yājyeti yāgaliṅgamapi saṅgacchate /",
  "GSP28jsbh3-2u:309": "yadyapi ca nāsya mantratvādivadabhiyuktaprasiddhiviṣayatvākhyaṃ mukhyaṃ yājyātvaṃ saṃbhavati,",
  "GSP28jsbh3-2u:310": "evakāropabaddhatvenaiva liṅgasya yājyātvāsādhakatvāt;",
  "GSP28jsbh3-2u:311": "tathāpi yāgasādhanatvamātreṇa yājyātvavyapadeśādyāgaliṅgatvam /",
  "GSP28jsbh3-2u:312": "ataśca śrutyā mantrasya praharaṇāṅgatve 'pi mukhyasāmarthyasya nātra bādhaḥ;",
  "GSP28jsbh3-2u:313": "praharaṇe 'pi tadupapatteḥ //",
  "GSP28jsbh3-2u:314": "5 //",
  "GSP28jsbh3-2u:315": "20 //",
  "GSP28jsbh3-2u:316": ".//",
  "GSP28jsbh3-2u:317": "/",
  "GSP28jsbh3-2u:318": "iti pañcamaṃ sūktavākāṅgatādhikaraṇam //",
  "GSP28jsbh3-2u:319": "&lt;B2&gt; darśapūrṇamāsayoriti //",
  "GSP28jsbh3-2u:320": "mantrasya sāmānyasaṃbandhabodhakapramāṇapradarśanārthametaduktam /",
  "GSP28jsbh3-2u:321": "“idaṃ dyāvāpṛthivī madramabhū“dityādi “namo devebhya” ityanto nigadarūpo mantraḥ sūktavākastasyaca sūktavākatvamagre vyaktīkariṣyate /",
  "GSP28jsbh3-2u:322": "tena mantreṇa prastaraṃ darbhamuṣṭimagnau prakṣipatīti vākyasyārthaḥ //",
  "GSP28jsbh3-2u:323_0": "tatra gauṇasāmarthyasya śrutisahāyatayā viniyojakatve 'bhihite mukhyasāmarthyasyāpi",
  "GSP28jsbh3-2u:323_1": "tatsahāyatānirūpaṇena pūrvoktasya kālārthasaṃyogasyehāpavādakaraṇenaca pādādhyāyāsaṅgatī",
  "GSP28jsbh3-2u:323_2": "tathā sūktavākasya kālopalakṣaṇatayānvayena kālārthaḥ saṃbandhaḥ hotrāsminmantre",
  "GSP28jsbh3-2u:323_3": "paṭhyamāne tatpāṭhakāle prastaraṃ praharediti,",
  "GSP28jsbh3-2u:324": "athavā sūktavākasya karaṇatayānvayena praharaṇāṅgamiti saṃśayaṃ ca spaṣṭatvādanuktvā pūrvapakṣamevāha -------- tatreti //",
  "GSP28jsbh3-2u:325": "iṣṭadevateti //",
  "GSP28jsbh3-2u:326": "ājyabhāgānūyājānteṣu karmasūddiṣṭā agnyādayo devatā ityarthaḥ /",
  "GSP28jsbh3-2u:327": "upayukteti //",
  "GSP28jsbh3-2u:328": "“prastarejuhūmāsādayati sarvā vā struca” iti vākyena strugdhāraṇe upayuktaprastarapratipattitvenetyarthaḥ /",
  "GSP28jsbh3-2u:329": "kṛtārthatvameva hyākāṅkṣāvirahasaṃpādanenāṅgāṅgisaṃbandhavighaṭaka- mityatastameva sūtropāttatayā hetumāha ------- kṛtārthatvāditi //",
  "GSP28jsbh3-2u:330": "evañca cāturthikanyāyena kālārthasaṃbandhaṃ dṛṣṭāntavyājena sādhayati -------- darśapūrṇamāsābhyāmiti //",
  "GSP28jsbh3-2u:331": "yadyapyatra dṛṣṭānta iva kālārthasaṃbandhabodhakaḥ ktvāpratyayo nāsti;",
  "GSP28jsbh3-2u:332": "tathāpi kṛtārthataiva pūrvoktarītyā kālārthatāpādane hetuḥ,",
  "GSP28jsbh3-2u:333": "ktvāpratyayastu kālaviśeṣe paurvāparyarūpe niyāmakamātramiti na doṣaḥ /",
  "GSP28jsbh3-2u:334": "kathaṃ tarhi karaṇatvaparatṛtīyopapattirityata āha -------- tṛtīyā ceti /",
  "GSP28jsbh3-2u:335": "“itthaṃbhūtalakṣaṇe tṛtīye” tyanuśāsanena gamakatvarūpalakṣaṇārthatvena sūktavākavṛttigamakatvābhidhānāttasyaca tatkālīnatvasaṃpādanena saṃbhavāttṛtīyopapattirityarthaḥ //",
  "GSP28jsbh3-2u:336": "lakṣaṇatvārthatve lakṣaṇāpattiṃ nirasyati ---------- nacaivamiti //",
  "GSP28jsbh3-2u:337_0": "etena ------- yat jñānajanakatvarūpalakṣaṇatvābhidhānenaiva jñānakriyāyā upāttatvādanupāttajñānarūpakriyādvārā",
  "GSP28jsbh3-2u:337_1": "kriyāsaṃbandhasyopāttabhāvanānirūpitakaraṇatvāpekṣayā vilambitatvena kārakavibhaktyapekṣayā",
  "GSP28jsbh3-2u:337_2": "itthaṃbhūtatṛtīyāyā daurbalyaṃ pārthasārathyādibhiruktaṃ tat -------- apāstam;",
  "GSP28jsbh3-2u:338": "nāpi gamakatvasyākārakatvāt dhātvarthānvayapratīteḥ pradhānabhūtabhāvanānirūpitakārakatvāpekṣayā daurbalyam;",
  "GSP28jsbh3-2u:339_0": "akārakasyāpi nimittāderanuṣṭhāpyatvasaṃbandhena bhāvanānvayavadgamakatvasyāpyekakāryakāraṇabhāvakalpanālāghavānurodhena",
  "GSP28jsbh3-2u:339_1": "svajanyabhāvanājñānaviṣayatāsaṃbandhena bhāvanānvayopapattestatkalpyatvāditi bhāvaḥ //",
  "GSP28jsbh3-2u:340": "evañca pūrvoktapraiṣamantravadiha prakaraṇe mantrasyānvayānupapatterna tadaṅgatvaṃ mantrasya,",
  "GSP28jsbh3-2u:341": "nahi “idaṃ havirajuṣatāvīvṛdhata maho jyāyo 'kṛte“ti mantrabhāgasya puroḍāśasevayā vṛddho 'gniḥ svasminyajamāne tejobāhulyaṃ kṛtavānityarthaḥ praharaṇe saṃbhavati;",
  "GSP28jsbh3-2u:342": "bhūtanirdeśānupapatteḥ,",
  "GSP28jsbh3-2u:343": "pratipatteḥ devatānapekṣaṇācca,",
  "GSP28jsbh3-2u:344": "ataḥ kālārthaḥ saṃbandha ityabhipretya pūrvapakṣamupasaṃharati --------- ataśceti //",
  "GSP28jsbh3-2u:345_0": "prastarapraharaṇasya barhiṣi prastarasādanānantaraṃ snugdhāraṇakāryārthatayā viniyuktaprastarapratipattirūpatayā",
  "GSP28jsbh3-2u:345_1": "vihitasya strugdhāraṇakāryāniṣpatteranirjñātakālatvaṃ vyatirekeṇa sūcayitumasya nirjñātakālatvopapattyarthamanūyājottaramityuktam /",
  "GSP28jsbh3-2u:346": "ata evāha ---------- tatkālaviśiṣṭamiti //",
  "GSP28jsbh3-2u:347": "yadyapi gamakatve 'pi tṛtīyāyāḥ śaktiḥ,",
  "GSP28jsbh3-2u:348": "tathāpi praharati bhāvanāyā yathā kārakākāṅkṣā na tathā gamakāpekṣayā,",
  "GSP28jsbh3-2u:349": "ata ākāṅkṣitānvayasiddhyarthaṃ karaṇatvenaiva kṛtārthasyāpi nāsti vacanasyātibhāra iti nyāyenānvayāśravaṇaṃ yuktam /",
  "GSP28jsbh3-2u:350": "kimuta tatrāpi śaktikalpane pramāṇābhāvāllakṣaṇaiveti vinā karaṇaṃ tadāśrayaṇaṃ na yuktamiti cābhipretya siddhāntamāha -------- pracureti //",
  "GSP28jsbh3-2u:351": "yattu -------- praharaṇabhāvanāyāmanvayāyogyatvamuktam,",
  "GSP28jsbh3-2u:352": "tat ajuṣatetyasya puroḍāśādiviṣayatve 'pyagnyādiḥ puroḍāśādi sevitavān tena vṛddho 'gnistejobāhulyaṃ na kṛtavān //",
  "GSP28jsbh3-2u:353": "yattu yajamāna āyurādyāśāste tadanena pratyakṣanirdiṣṭena prastarākhyena haviṣetyevamagrimeṇaikavākyatayā,",
  "GSP28jsbh3-2u:354_0": "athavā idaṃśabdena puroḍāśāderhutasya vyapadeśānupapattyā pratyakṣanirdiṣṭaprastarasyaiva",
  "GSP28jsbh3-2u:354_1": "parāmarśopapatterajuṣateti bhūtanirdeśasya “āśaṃsāyāṃ bhūtavacce” tyanuśāsanātsevanaṃ",
  "GSP28jsbh3-2u:354_2": "kurvityarthatayopapādanasaṃbhavādakiñcitkaramityabhipretyāha -------- ataśceti //",
  "GSP28jsbh3-2u:355": "evamubhayavidhaliṅgasaṃbhave śrutisahāyasya prābalyaṃ sūcayituṃ śrutyetyuktam /",
  "GSP28jsbh3-2u:356": "nanu praharaṇasya pratipattirūpatayā devatānapekṣaṇānmāntravarṇikadevatākalpanayāpi tatprakāśanāsaṃbhavātkathaṃ mantrasyāṅgatvasaṃbhava ityata āha ------- praharatiriti //",
  "GSP28jsbh3-2u:357_0": "mantrasya kriyāprakāśanena tatsaṃbandhiprakāśanena vā karaṇatvāttadabhāve mantragatakaraṇatvānyathānupapattyā",
  "GSP28jsbh3-2u:357_1": "tadarthasyāṅgatvakalpanasyāvaśyakatvena prakṛte 'pi śrutyavagatāṅgatānirvāhāya māntravarṇikadevatākalpanayā",
  "GSP28jsbh3-2u:357_2": "dravyadevatāsabandhātpraharatau devatoddeśapūrvakadravyatyāgāṃśasyāpyajahatsvārthalakṣaṇā",
  "GSP28jsbh3-2u:357_3": "phalamukhatvānna virudhyata ityarthaḥ /",
  "GSP28jsbh3-2u:358": "tyāgāṃśaṃ prati dravyasya karaṇatvāt prastaramiti dvitīyānupapattiṃ parihartuṃ āśrayikarmarūpetyuktam /",
  "GSP28jsbh3-2u:359_0": "yathaiva sviṣṭakṛdyāgasya prakṣepāṃśenopayuktadravyasaṃskārakatvaṃ tyāgāṃśenādṛṣṭārthatvamevamihāpi",
  "GSP28jsbh3-2u:359_1": "tyāgāṃśenādṛṣṭārthatve 'pi prakṣepāṃśena tatpratipattitvāttadupapattirityarthaḥ //",
  "GSP28jsbh3-2u:360": "ayañcātra viśeṣaḥ ------- sviṣṭakṛti yajipadārthāntargatoddeśāṃśasyānupayuktāgnisviṣṭakṛddevatāviṣayatvāt tadaṃśepyārādupakārakatvameva,",
  "GSP28jsbh3-2u:361": "tadīyamantrāntargatoddeśāṃśena tviṣṭadevatāsmārakatvena saṃskārakatvam,",
  "GSP28jsbh3-2u:362": "prakṛtetu mantrāṃśeneva tyāgāṃśāntargatoddeśenāpīṣṭānāmeva devatātvātsaṃskārakatvameveti //",
  "GSP28jsbh3-2u:363": "yathāca yajamānakartṛkatyāgaviśiṣṭoddeśasya na yajivācyatvam,",
  "GSP28jsbh3-2u:364": "apitu mantreṇa kriyamāṇasyaiveti nyāyasudhākārādīnāṃ lekhanam;",
  "GSP28jsbh3-2u:365": "tathā taddūṣaṇapuraḥ saraṃ yajamānakartṛkasyaiva tasya tadvācyatvaṃ caturthe vyaktīkariṣyate //",
  "GSP28jsbh3-2u:366_0": "atraca sūktavākasya karaṇamantratvānmantrāntena karmādiḥ sannipātya iti vacanāt sūktavākapāṭhānantaramekaprastaradravyakahomānuṣṭhāne",
  "GSP28jsbh3-2u:366_1": "arthāttadānantaryarūpakālalābhātkālārthatāpica prasaṅgādbhaviṣyatītyatra bhaṭṭapādānāṃ",
  "GSP28jsbh3-2u:366_2": "siddhānte uktiriti sthite yannyāyasudhākṛto yājyāvatsūktavākasyāpi homakālaprayojyatvena",
  "GSP28jsbh3-2u:366_3": "āhutyākhyahūyamānāvasthadravyasaṃbandhalakṣaṇaguṇayogādyājyātvena stutiryukteti granthena",
  "GSP28jsbh3-2u:366_4": "prastarapraharaṇasya sūktavākapāṭhayaugapadyābhidhānaṃ,",
  "GSP28jsbh3-2u:367": "tadayuktameva;",
  "GSP28jsbh3-2u:368_0": "āgneyādiyāgeṣu pratyekaṃ devatātvenānvitānāmihāpi tathaiva devatātvāṅgīkāreṇa samuccayena",
  "GSP28jsbh3-2u:368_1": "jyotiṣṭomavadāvṛttyāpattāvapi “agniridaṃhavirajuṣate” tyādi tattaddevatāvācipadoccāraṇe",
  "GSP28jsbh3-2u:368_2": "satyeva tattaddevatoddeśena dravyatyāgānuṣṭhānāsaṃbhavena yaugapadyāsaṃbhavāt /",
  "GSP28jsbh3-2u:369": "nahi tadāvayavamātrapāṭhenāntyāvayavapadapāṭhābhāve samastasūktavākajanyaprakāśanaṃ sidhdyati //",
  "GSP28jsbh3-2u:370_0": "vastutastu ---------- agnyādidevatāvidhikalpanāyāṃ pratyekamāgneyādiṣu devatātvenānvitānāmapyagnyādīnāṃ",
  "GSP28jsbh3-2u:370_1": "samuccitānāmeva lāghavāddevatātvakalpanasya yuktatvāt tāvatāpyanantaritatattaddevatāprakāśanarūpaprayojanasiddherna",
  "GSP28jsbh3-2u:370_2": "yuktaṃ pratyekaṃ tatkalpanamiti paraprayuktaprastarākhyadravyāntarānākṣepeṇaikasyaiva",
  "GSP28jsbh3-2u:370_3": "prastarasya tāvaduddeśena mantrapāṭhānantaraṃ sakṛttyāgānuṣṭhānapūrvakaṃ pūrvapakṣopapatterāvṛttau",
  "GSP28jsbh3-2u:370_4": "pramāṇābhāvādyaugapadyamasaṃbhavyannyāyaṃ ca /",
  "GSP28jsbh3-2u:371_0": "ataeva sūktavākapāṭhasamasamayameva “agnaye ida” miti tyāgenāṃśataḥ prastarasyāhutasya",
  "GSP28jsbh3-2u:371_1": "dāhānuṣṭhānaṃ yājñikānāmapyapāstamiti prakāśakāraireva parākrāntatvāt neha vistarabhayāt prapañcyate //",
  "GSP28jsbh3-2u:372": "prakṛtamanusarāmaḥ ------- mantratvavaditi //",
  "GSP28jsbh3-2u:373_0": "etena -------- yājñikaprasiddheravayavayogācca hotṛpravacanavihitatyajyamānadravyasaṃbandhoddeśāṅgabhūtadevatāprakāśakatvarūpamantratvasyākhaṇḍasya",
  "GSP28jsbh3-2u:373_1": "yājyātvasya kvācitkādhvaryavavihitamṛgāreṣṭidarśapūrṇamāsīyayājyāsvavyāpakatvāttatraca",
  "GSP28jsbh3-2u:373_2": "yājyāpadaprayogasya gauṇatvakalpane pramāṇābhāvānnirāsaḥ sūcitaḥ //",
  "GSP28jsbh3-2u:374": "nanu atraiva yājyāpadaprayogātprasiddhiviṣayatvasaṃbhava ityata āha -------- evakāropabaddhatveneti //",
  "GSP28jsbh3-2u:375_0": "evakārasyāprasaktayājyāntaraniṣedhakatvāyogātsūktavāka eva yājyāvatpraśasta ityarthapratīteraupacārikayājyātvakathanādasya",
  "GSP28jsbh3-2u:375_1": "nigadarūpatvena yājyā vai nigadā ityanyatra teṣāṃ yājyatvaniṣedhācca vihitayājyātvānupapattiḥ /",
  "GSP28jsbh3-2u:376": "ataeva “anavānaṃ yajatī” tyādimukhyayājyādharmāṇāmihāprāptirityarthaḥ /",
  "GSP28jsbh3-2u:377": "evañca yadi laiṅgikaṃ devatāprakāśanārthatvamanapekṣya śrutyā sūktavākasya praharaṇāṅgatā,",
  "GSP28jsbh3-2u:378_0": "śrautañca praharaṇāṅgatvamanapekṣya liṅgena devatāprakāśanāṅgatā bodhyeta tato virodhācchrutyā",
  "GSP28jsbh3-2u:378_1": "liṅgabādhe śrutiviniyojyasya kathamapi praharaṇaśaktyabhāvācchrutereva viniyojakatvāyogādubhayānugrahāyeṣṭadevatākīrtanamātreṇa",
  "GSP28jsbh3-2u:378_2": "kṛtārthatvaṃ sūktavākasyāṅgīkṛtya kālārthapraharaṇānvayo 'bhyupagamyeta,",
  "GSP28jsbh3-2u:379": "natvedasti;",
  "GSP28jsbh3-2u:380_0": "kintu śrutyanugrahārthaṃ liṅgena praharaṇāṅgabhūtadevatākīrtanadvārā śrutyavagatapraharaṇāṅgatvāpekṣaṇātsūktavākasya",
  "GSP28jsbh3-2u:380_1": "ca praharaṇaśaktisidhdyai śrutyāliṅgāvagatadevatāṅgatvāpekṣaṇācchrutiliṅgayostulyārthatvena",
  "GSP28jsbh3-2u:380_2": "virodhaparihāropapatterna virodhaparihārāyeṣṭadevatākīrtanamātreṇa kṛtārthatvamaṅgīkṛtyānyatra",
  "GSP28jsbh3-2u:380_3": "viniyogānarhatvātkālārthatābhyupagantavyetyabhipretya siddhāntamupasaṃharati -------- ataśceti //",
  "GSP28jsbh3-2u:381": "prayojanaṃ pūrvapakṣe praharaṇamātrānuṣṭhānam /",
  "GSP28jsbh3-2u:382": "siddhānte tviṣṭadevatoddeśena tyāgasyāpītyādi spaṣṭatvānnoktam //",
  "GSP28jsbh3-2u:383": "iti pañcamaṃ sūktavākāṅgatādhikaraṇam //",
  "GSP28jsbh3-2u:384": "- - - - - - - &lt;B1&gt; (6 adhikaraṇam /",
  "GSP28jsbh3-2u:385": ") (a.3 pā.2 adhi.6) kṛtsnopadeśāt //",
  "GSP28jsbh3-2u:386": "śruty.ā liṅgopaṣṭabdhayā praharaṇāṅgatvāvagamānna liṅgamātreṇa sūktavākasyeṣṭadevatāsmaraṇārthatvam /",
  "GSP28jsbh3-2u:387": "na cātrāvirodho 'pi;",
  "GSP28jsbh3-2u:388": "adhyetṛprasiddhyā samastānuvāke sūktavākaśabdasya rūḍhatvenāvayavaśo vibhajya viniyoge 'vayavalakṣaṇāpattyā śrutivirodhāpatteḥ /",
  "GSP28jsbh3-2u:389": "nacāsau suṣṭūktaṃ vaktīti vyutpattyeṣṭadevatāvācipadasamudāye yaugikaḥ;",
  "GSP28jsbh3-2u:390": "pārāyaṇādhyayanādau katipayapadaprayogeṇāpi sūktavākapadārthasampattiprasaṅgena samastānuvāke rūḍheravaśyaṃbhāvāt /",
  "GSP28jsbh3-2u:391": "astuveṣṭadevatāprakāśanamānuṣaṅgikaṃ phalam,",
  "GSP28jsbh3-2u:392_0": "praharaṇameva tu śrutiviniyogāt sarvānuvākaprayojakaṃ iti darśe paurṇamāse ca sarvaḥ",
  "GSP28jsbh3-2u:392_1": "prayoktavya iti prāpte -------- prabalayāpi śrutyā liṅgasya bādhe praharatilakṣyahomāntargatadevatoddeśasyārādupakārakatvāpatteḥ",
  "GSP28jsbh3-2u:392_2": "dṛṣṭavidhayā sannipattyopakārakatvalābhārthaṃ śrutireva laiṅgikeṣṭadevatāprakāśanārthatvaṃ",
  "GSP28jsbh3-2u:392_3": "mantrasyānumanyate /",
  "GSP28jsbh3-2u:393": "ataeva śrutibalīyastvātpraharaṇaprayuktaḥ sūktavākaḥ praharaṇābhāve ananuṣṭhīyamāno 'pi vibhajya viniyogāṃśe iṣṭadevatāprakāśanarūpalaiṅgikakāryasyaiva prayojakatvamanumanyate /",
  "GSP28jsbh3-2u:394": "nacaivaṃ sūktavākaśabdasyāvayavalakṣaṇārthatvāpattiḥ;",
  "GSP28jsbh3-2u:395": "sūktavākapadasya suṣṭhu uktaṃ vaktīti vyutpattyā iṣṭadevatāprakāśakamantraviśeṣe yogarūḍhatvāt /",
  "GSP28jsbh3-2u:396": "tena yatra yāvatyo devatā iṣṭāḥ prākṛtyo vaikṛtyo vā tatra tāvāneva sūktavākaḥ /",
  "GSP28jsbh3-2u:397": "ataśca sūktavākaprātipadikaśrutyanurodhenāpi liṅgābādhaḥ /",
  "GSP28jsbh3-2u:398": "nacādhyayanādau yogabādhāt rūḍhimātrakalpanā;",
  "GSP28jsbh3-2u:399": "tatra tadānīntanavaidikaprasiddhyanurodhena dārśapūrṇamāsikadevatāpadasamudāyayukta eva mantre nirūḍhalakṣaṇāṅgīkārāt,",
  "GSP28jsbh3-2u:400": "aśvakarṇādau tu śakyasaṃbandhapratītyabhāvāt kḷptāvayavaśaktibādhenātiriktaśakti- kalpanamitiviśeṣaḥ /",
  "GSP28jsbh3-2u:401": "prayojanaṃ vibhajya viniyogaḥ // 6 // 21 //",
  "GSP28jsbh3-2u:402": "iti ṣaṣṭhaṃ sūktavākabibhajyaviniyogādhikaraṇam //",
  "GSP28jsbh3-2u:403_0": "&lt;B2&gt; pūrvādhikaraṇe śrutiliṅgāvirodhenaindrīvacchrutiviniyojyatve 'pi mukhyārthe",
  "GSP28jsbh3-2u:403_1": "viniyogasya sādhitasyeha keṣāñcitpadānāmasamavetārthatvādasaṃbhavenākṣipya samādhānādākṣepikīmanantarasaṅgatimutsargādhikaraṇaprasakta-",
  "GSP28jsbh3-2u:403_2": "mukhyārthaviniyogasya sthāpanātpādasaṅgatiṃ,",
  "GSP28jsbh3-2u:404_0": "tathā paurṇamāsyāmamāvāsyāyāṃ ca praharaṇānuṣṭhāne sati paurṇamāsyāmapyamāvāsyādevatāvācipadayuktasya",
  "GSP28jsbh3-2u:404_1": "sarvasya sūktavākasya pāṭha uta tattatkālīnaprayoge tattaddevatāvācipadānāmaprayogeṇa pāṭha iti saṃśayaṃ,",
  "GSP28jsbh3-2u:405": "ataeva pūrvodāhṛtā eva vicārādviṣayavākyaṃ ca spaṣṭatvādanuktvā pūrvapakṣamevāha --------- śrutyeti //",
  "GSP28jsbh3-2u:406": "prabalapramāṇena praharaṇāṅgatvenaiva nirākāṅkṣasya sūktavākasyeṣṭadevatāprakāśanaviṣaye liṅgena śrutikalpanānupapatternāvirodhena devatāprakāśakatve 'pīṣṭadevatāprakāśanāṅgatvam,",
  "GSP28jsbh3-2u:407": "yena tattaddevatāprakāśanarūpaprayojakābhāvāttatattaddevatāvāci- padalopena kālavyavasthayāmantrapāṭhaḥ prāpnuyādityarthaḥ /",
  "GSP28jsbh3-2u:408_0": "ataeva uttamaprayājasviṣṭakṛnmantrayorniṣkṛṣya yathāliṅgaṃ prayogasiddherihatya siddhāntanyāyenaiva",
  "GSP28jsbh3-2u:408_1": "prasādhanīyatve 'pi śrutivirodhahetukapūrvapakṣasya tatrāsaṃbhavādanudāharaṇatvamiti dhyeyam //",
  "GSP28jsbh3-2u:409": "vastutastu --------- virodha evāstītyāha -------- naceti //",
  "GSP28jsbh3-2u:410": "praharaṇameva tviti //",
  "GSP28jsbh3-2u:411": "viniyojakapramāṇadvayasattve prabalapramāṇapramitasyaiva śeṣiṇaḥ prayojanakalpanaucityaṃ tuśabdena sūcitam /",
  "GSP28jsbh3-2u:412_0": "tataścāyurādivadiṣṭadevatāprakāśanasyānuṣaṅgikatve 'pi praharaṇasyeṣṭadevatāpadasāmānādhi-",
  "GSP28jsbh3-2u:412_1": "karaṇyena sūktavākaṃ prati prayojakatvāttatsattve saṃpūrṇasūktavākapāṭho 'vikala ityarthaḥ //",
  "GSP28jsbh3-2u:413_0": "yadanena haviṣeti mantre pratyakṣanirdiṣṭasya prastarahaviṣa āyurādiphalasyaca nirdeśenaikadeśapāṭhasya",
  "GSP28jsbh3-2u:413_1": "sākāṅkṣatvenāyuktatvācca tadaṃśe homasya prayojakatve 'pīṣṭadevatāprakāśanasyāpi",
  "GSP28jsbh3-2u:413_2": "mantraliṅgādhīnatvātsannipattyopakārakatvakalpanābhūlatvāt vibhajya viniyogāṃśamātre",
  "GSP28jsbh3-2u:413_3": "prayojakatvamātraṃ kalpyate,",
  "GSP28jsbh3-2u:414": "natu homābhāve 'pi sūktavākapāṭhaviṣaye ityabhipretyāha -------- ata eveti /",
  "GSP28jsbh3-2u:415": "ataeva apūrve avabhṛthe praharaṇābhāve ājyabhāgādyaṅgeṣṭadevatāprakāśanārthatayā na sūktavākapāṭha iti bhāvaḥ /",
  "GSP28jsbh3-2u:416_0": "etena ------- “paramārthatastu praharaṇāṅgatvopadeśātprakriyamāṇaprastaraprakāśanaprādhānyāvagaternārthato",
  "GSP28jsbh3-2u:416_1": "'pi vākyabheda” iti nyāyasudhoktau “tathā sati prastaraprakāśanatātparyakatvena praharaṇaprayuktatāpattestasya",
  "GSP28jsbh3-2u:416_2": "ca sūktavākaśabdena puroḍāśakapālavaddevatāprakāśanatātparyakatvena tatprayuktasyaiva",
  "GSP28jsbh3-2u:416_3": "sato viniyogena siddhānte 'niṣṭatvādi“tiprakāśakārairdūṣaṇamāpādya idamāyuktaprastarajoṣaṇakartṛtayā",
  "GSP28jsbh3-2u:416_4": "prādhānyena sakalaprayogasamaveteṣṭadevatāprakāśana eva tātparyaṃ tadavighātenaiva",
  "GSP28jsbh3-2u:416_5": "praharaṇe 'pi viniyogāt devatākalpakatvamityuktaṃ ------- parāstam;",
  "GSP28jsbh3-2u:417_0": "tuṣopavāpānuṣṭhānāt kālāntarīṇakapālopādānaprayojakatvasya puroḍāśa ivehāpi tadāpattivāraṇāya",
  "GSP28jsbh3-2u:417_1": "iṣṭadevatāprakāśanaprayuktasya sūktavākasya praharaṇaprayojyatvāvaśyakatayā praharaṇasaṃbandhidravyaprakāśakatvena",
  "GSP28jsbh3-2u:417_2": "praharaṇaprayojakatvasyākāmenāpatteḥ /",
  "GSP28jsbh3-2u:418": "anyathā yathāśakti prayoge prastarahomābhāve 'pi anūyājottaramiṣṭadevatāprakāśanānurodhena sūktavākapāṭhāpatteḥ /",
  "GSP28jsbh3-2u:419_0": "ato yathaiva darśapūrṇamāsāprayuktasyāpi bhedanahomasya bhedanaprayojyatvānnaikatareṇa",
  "GSP28jsbh3-2u:419_1": "vinā tadanuṣṭhānamevaṃ praharaṇaprayuktasūktavākāntargatakatipayapadajanyeṣṭadevatāprakāśanasyaiva",
  "GSP28jsbh3-2u:419_2": "prayojakatvamādāya sūktavākaśabdanirdeśyatvopapatteḥ praharaṇasyāpi ceṣṭadevatāprakāśanaprayuktereva",
  "GSP28jsbh3-2u:419_3": "prayojanatvamityaṅgīkārāt anyonyaniyamasiddhiḥ /",
  "GSP28jsbh3-2u:420": "puroḍāśakapāletu tuṣopavāpakālīnapuroḍāśopādānaprayuktatvāsaṃbhavāt puroḍāśakapālapade siddhavannirdeśapratīteḥ tuṣopavāpaṃ vināpi prayuktatvasiddhiriti vaiṣamyam /",
  "GSP28jsbh3-2u:421": "ataeva yadaṃśe prayojakatvaṃ anyataḥ sidhyati na tadaṃśe anyatarasyāpi prayojakatvaṃ kalpyate,",
  "GSP28jsbh3-2u:422": "gauravādato vibhajyaviniyogāṃśe iṣṭadevatāprakāśanasya prayojakatvam anuṣṭhānāṃśe praharaṇasyeti na ko 'pi virodhaḥ /",
  "GSP28jsbh3-2u:423_0": "evaṃsthite “ataśceṣṭadevatāprakāśanopajīvitvādaprayojakaṃ praharaṇami“ti vārtikamapi",
  "GSP28jsbh3-2u:423_1": "iṣṭadevatāprakāśanopajīvitvāditi hetūpādānādvibhajyaviniyogāṃśa eva prayojakatvābhāvābhiprāyeṇa vyākhyeyam /",
  "GSP28jsbh3-2u:424": "nahi sūktavākaśabdāt pratīyamānamiṣṭadevatāprakāśanaprayuktatvamapahnotuṃ śakyam;",
  "GSP28jsbh3-2u:425": "śrutyaiva pūrvoktarītyā anumatatvādityāśayaḥ //",
  "GSP28jsbh3-2u:426_0": "atraca “prakaraṇāvibhāgādubhe prati kṛtsnaśabda” iti sūtrasvārasyena sūktavākapadasya",
  "GSP28jsbh3-2u:426_1": "rūḍhyabhyupagamena prayogadvayavartipraharaṇadvayoddeśena kṛtsnasūktavākavidhāne",
  "GSP28jsbh3-2u:426_2": "'pi 'ekaikapraharaṇe avayavaśaḥ prayogasiddhiri'ti śrutivirodhaparihāramāśaṅkya 'yājyādipade",
  "GSP28jsbh3-2u:426_3": "lakṣaṇāpatteḥ samudāyasya phalasādhanatvāyogāt samudāyināmeva phalaṃ pratyupādeyatayā",
  "GSP28jsbh3-2u:426_4": "vivakṣitasāhityānāṃ sādhanatve 'pītikartavyatāṃśe uddeśyatvenāvivakṣitasāhityānāmanvayāt",
  "GSP28jsbh3-2u:426_5": "pratyekamevetikartavyatayā prayājādīnāmiva praharaṇasyānvaye sūktavākasyāpi tadaṅgasya",
  "GSP28jsbh3-2u:426_6": "pratyekameva anvayaprāptau kālaikyāt trayāṇāmarthe praharaṇatantratayā tantreṇaivānuṣṭhānaprāpteravayavaśaḥ",
  "GSP28jsbh3-2u:426_7": "prayogāsiddhe'riti bhāṣyakāreṇa pradūṣya,",
  "GSP28jsbh3-2u:427": "devatāpadānāṃ parasparānvayābhāvenaikārthapratipādakatvāsaṃbhavātnaikaḥ sūktavāko 'pi tvadabhitastantrapadāpetā ekaikadevatāpadabhinnāḥ bahavaḥ sūktavākāḥ,",
  "GSP28jsbh3-2u:428_0": "ataśca vibhaktasyaiva sūktavākasya tṛtīyayā praharaṇāṅgatvāt prātipadikatṛtīyāśrutyoravirodhe",
  "GSP28jsbh3-2u:428_1": "sati ekavacanasya sūktavākasāmānyābhiprāyeṇopapattiriti tasmin kāle yāvadapekṣā tasminkāle",
  "GSP28jsbh3-2u:428_2": "tāvaddevatāvācipadayuktasyaiva sūktavākatvāt tāvanmātreṇa praharaṇānuṣṭhāne vaiguṇyāprasakteriṣṭadevatāprakāśanarūpalaiṅgikakāryānurodhenaikapraharaṇaprayogatantrapadānāṃ",
  "GSP28jsbh3-2u:428_3": "sakṛtpāṭhe 'pi sūktavākatrayapāṭhopapattiriti kṛtaṃ virodhaparihāraṃ vārtikakāro adūṣayat /",
  "GSP28jsbh3-2u:429": "yadyapi pratyekapadānāṃ naikārthyābhidhāyakatvam;",
  "GSP28jsbh3-2u:430": "tathāpi “yadanena haviṣāśāste” ityekavākyatayaikaprayojanakatvenaikārthatvam /",
  "GSP28jsbh3-2u:431": "tatra ceṣṭadevatāprakāśanasyaiva prayojakatvādarthataḥ prādhānyam /",
  "GSP28jsbh3-2u:432": "tathāpi pūrvoktarītyā praharaṇasyāpi aṅgitvena śabdator'thataśca prādhānyasattvādekaprayojanatvopapattiḥ /",
  "GSP28jsbh3-2u:433": "yadica tattaddevatāprakāśanānāmeva śabdataḥ prādhānyamaṅgīkṛtya nānāvākyatvamiṣyeta,",
  "GSP28jsbh3-2u:434": "tato “yā te aṅgna” ityādivadabhitaḥ tantrapadānāmapyanuṣaṅgeṇa pṛthakpāṭhāpattiḥ /",
  "GSP28jsbh3-2u:435": "sūktavākenetyekavacanabalāt aniyamenaikasyaiva sūktavākasya śrutyā viniyogāpatteḥ tadaṃśa eva sannipatyopakārakatvalābhārthamiṣṭadevatāprakāśanārthatvopapatteḥ;",
  "GSP28jsbh3-2u:436": "sūktavākatrayapāṭhe pramāṇābhāvāt yāvat pradhānatrayadevatākatvānupapattiśca /",
  "GSP28jsbh3-2u:437_0": "ato vaiśvānaravākyavat upakramopasaṃhāraikyenaikavākyatvānnānāvākyatvena sūktavākabahutvāsiddheḥ",
  "GSP28jsbh3-2u:437_1": "samudāya eva sūktavākatvāt prātipadikaśrutivirodhe avayavaśaḥ prayogo durnnivāra iti /",
  "GSP28jsbh3-2u:438": "evañca ------- “vidhauca samudāye ca toyaśabdo yatheṣyate /",
  "GSP28jsbh3-2u:439": "saṃsargidravyarūpatvāt sūktavākapade tathā” //",
  "GSP28jsbh3-2u:440": "iti vārtikatātparyamanusaṃdhāya śrutivirodhaṃ pariharati --------- sūktavākapadasyeti //",
  "GSP28jsbh3-2u:441": "uktamiti //",
  "GSP28jsbh3-2u:442": "ājyabhāgādīṣṭadevatāmityarthaḥ /",
  "GSP28jsbh3-2u:443_0": "etena -------- ardhendrāṇi juhotītivat agnisaṃbodhyatvaṃ sūktavāgasītyabhidhānāt",
  "GSP28jsbh3-2u:443_1": "sūktavākapadaghaṭitatvena sūktavākatvasya mantre saṃbhave 'pīha mantrāntargatapadaprakāśyārthamādāya",
  "GSP28jsbh3-2u:443_2": "yogasyāntaraṅgatayā saṃbhavatastyāgena padaghaṭitayogasyābahiraṅgasyāśrayaṇaṃ na",
  "GSP28jsbh3-2u:443_3": "yuktamiti ------- sūcitam;",
  "GSP28jsbh3-2u:444_0": "ataśceṣṭadevatāprakāśanarūpakāryānurodhena iṣṭadevatāprakāśakapadamātroccāraṇenāniṣṭadevatāvācipadānuccāraṇe",
  "GSP28jsbh3-2u:444_1": "sūktavākatvānupapattyā siddhesūktavākatvānapāyānna sūktavākapadaśrutivirodhaḥ,",
  "GSP28jsbh3-2u:445": "pratyutānapekṣitāniṣṭadevatāpadoccāraṇe ajuṣatetyuddiṣṭarūpoktavacanasyānṛtatayā duruktavākyatvāpattirityarthaḥ /",
  "GSP28jsbh3-2u:446": "teneti //",
  "GSP28jsbh3-2u:447": "yathā “āśāste 'yaṃ yajamāno 'sā” vityādeḥ sarvanāmātideśadvārā āmnātadevadattādināmapūritasyamantrasya yathāyuktisahitapāṭhena kārtsnyāvadhāraṇā,",
  "GSP28jsbh3-2u:448": "tathehāpi yuktisahitapāṭhena kṛtsnasūktavākāvadhāraṇayā tāvāneva sūktavākaḥ paṭhanīya ityarthaḥ /",
  "GSP28jsbh3-2u:449": "taduktaṃ vārtike -------- “tena tridhaiva mantavyaḥ sūktavākaḥ pratiṣṭhitaḥ /",
  "GSP28jsbh3-2u:450": "svādhyāye karmakāleca prakṛtau vikṛtāvapi /",
  "GSP28jsbh3-2u:451": "sarvaprākṛtadaivatyaḥ svādhyāye tāvadiṣyate /",
  "GSP28jsbh3-2u:452": "niṣkṛṣṭadevatāmadhyaḥ prakṛtau samudāyayoḥ /",
  "GSP28jsbh3-2u:453": "sūryādipadamadhyaśca vikṛtāvavadhāryate” iti //",
  "GSP28jsbh3-2u:454": "yogabādhāditi //",
  "GSP28jsbh3-2u:455_0": "adhyayanādikāle iṣṭatvābhāvena phalopahiteṣṭadevatāprakāśakamantratvābhāvena yogabādhāttadarthaṃ",
  "GSP28jsbh3-2u:455_1": "svarūpayogyatāmātreṇa śaktyaṅgīkāre cāniṣṭadevatāprakāśakapadānāmapi yogyatāmātreṇa",
  "GSP28jsbh3-2u:455_2": "prayogopapatteradhyayanādikāle sarvasūktavāka eva tatprasiddheḥ rūḍhikalpanamāvaśyakamityāśaṅkārthaḥ /",
  "GSP28jsbh3-2u:456": "aśvakarṇādāviti //",
  "GSP28jsbh3-2u:457": "aśvakarṇādiśabda ityarthaḥ //",
  "GSP28jsbh3-2u:458": "tasmāt śrutivirodhābhāvāt upajīvyatvena mukhyasāmarthyasyāpi yuktaṃ viniyojakatvamabhipretya prayojanamāha -------- prayojanamiti //",
  "GSP28jsbh3-2u:459_0": "tattatkālīnapradhānāṅgatayā praharaṇānuṣṭhāne tatkālīnapradhānasaṃbandhidevatāvācakapadayuktaḥ",
  "GSP28jsbh3-2u:459_1": "sūktavākaḥ tadbhinnakālīnapradhānasaṃbandhidevatāvācipadoddhāreṇa paṭhanīya ityarthaḥ /",
  "GSP28jsbh3-2u:460": "siddhāntaprayojanoktyā pūrvapakṣe vyatirekeṇa paurṇamāsyāmamāvāsyāyāṃ vā kṛtsnasya prayojanamiti prayojanamarthāt sūcitam //",
  "GSP28jsbh3-2u:461": "yattu ------- prakāśakāraiḥ pūrvapakṣe sūktavākasya praharaṇaprayuktatvāt prastarasya nāśadoṣāpahāreṣvaprayogaḥ,",
  "GSP28jsbh3-2u:462": "siddhāntetu iṣṭadevatāprakāśanaprayuktatvāt prayoga iti prayojanāntaramuktam /",
  "GSP28jsbh3-2u:463_0": "tatprastaranāśādiṣu ājyena homānuṣṭhānasya siddhānta iva pūrvapakṣe 'pi tulyatvena",
  "GSP28jsbh3-2u:463_1": "prayojakahomasattvāt prayogopapatteḥ prastarahomābhāve avabhṛthe iṣṭadevatāprakāśanamātrānurodhena",
  "GSP28jsbh3-2u:463_2": "tadanuṣṭhānasya siddhānte 'pyadarśanāt ayuktamiti kaustubhe,",
  "GSP28jsbh3-2u:464": "atrāpica homābhāve 'pi iṣṭadevatāprakāśanasya sūktavākapāṭhaviṣaye prayojakatvanirāsopapādanavyājenaiva sūcitam //",
  "GSP28jsbh3-2u:465": "iti ṣaṣṭhaṃ sūktavākavibhajyaviniyogādhikaraṇam //",
  "GSP28jsbh3-2u:466": "- - - - - - - &lt;B1&gt; (7 adhikaraṇam /",
  "GSP28jsbh3-2u:467": ") (a.3 pā.2 adhi.7) liṅga //",
  "GSP28jsbh3-2u:468": "kāmyeṣṭikāṇḍe indrāgnyādidevatyāḥ kāmyeṣṭayaḥ samāmnātāḥ,",
  "GSP28jsbh3-2u:469": "tenaiva krameṇa mantrakāṇḍe tattalliṅgā eva kāmyayājyānuvākyākāṇḍamityevaṃ samākhyātā yājyānuvākyāmantrāḥ samāmnātāḥ /",
  "GSP28jsbh3-2u:470": "te liṅgādindrāgnyādidevatyakarmamātrāṅgaṃ,",
  "GSP28jsbh3-2u:471": "natu durbalakramasamākhyānurodhena kāmyeṣṭimātrāṅgam /",
  "GSP28jsbh3-2u:472": "naca sāmānyasaṃbandhabodhakapramāṇābhāve liṅgamātreṇa viniyogāyogaḥ;",
  "GSP28jsbh3-2u:473": "mantragataprayojanākāṅkṣāsahakṛtaliṅgena sāmānyasaṃbandhabodhakapramāṇābhāve 'pi indrāgnyādidevatāprakāśane mantraviniyogopapatteḥ /",
  "GSP28jsbh3-2u:474": "naca ------ indrāgnisvarūpe ānarthakyādapūrvasādhanatvalakṣaṇārthaṃ kramādyapekṣeti ----- vācyam;",
  "GSP28jsbh3-2u:475": "indrāgnyādidevatānāṃ juhūvatkratvavyabhicaritatvena lakṣaṇopapatteḥ,",
  "GSP28jsbh3-2u:476": "vyabhicāritve 'pi vā laukikasyāgnyādervaiyarthyādeva vāraṇopapattau pariśeṣādevāpūrvīyatvopasthiteḥ /",
  "GSP28jsbh3-2u:477_0": "ato liṅgamātreṇa kramasamākhyayorbādhātsarvārthatvamiti prāpte -------- ākāṅkṣābhāve",
  "GSP28jsbh3-2u:477_1": "yogyatārūpasya liṅgasya viniyojakatvānupapattermantragataprayojanākāṅkṣāyāśca sarvamantrāṇāṃ",
  "GSP28jsbh3-2u:477_2": "vācastome viniyogena nirākāṅkṣatayā abhāvānna liṅgamātrāt sarvārthatvopapattiḥ /",
  "GSP28jsbh3-2u:478": "ataśca vākyaprakaraṇādinā sāmānyasaṃbandhabodhakapramāṇena tattadākāṅkṣotthāpanāttattatkratusaṃbandhe 'vagate dvāraviśeṣa eva liṅgādavagamyate /",
  "GSP28jsbh3-2u:479": "naca vācastomīyavākyena prakaraṇādibādhaḥ;",
  "GSP28jsbh3-2u:480": "mantraviśeṣaviṣayāṇāṃ teṣāṃ mantrapāṭhakālotpannamantraprayojanākāṅkṣāvelāyāmanupasthitena tena vākyena bādhāyogāt /",
  "GSP28jsbh3-2u:481": "nacaivaṃ prabalena viniyuktasyāpi durbalena viniyoge utkṛṣṭasyāpi pūṣānumantraṇamantrasya prakaraṇena gauṇer'the viniyogāpattiḥ;",
  "GSP28jsbh3-2u:482": "pramāṇadvayasyāpyekaviṣayatvānmantraprayojanākāṅkṣāvelāyāṃ prabalapramāṇasyopasthitatvācca bādhakatvopapatteḥ /",
  "GSP28jsbh3-2u:483": "ataśca prakṛte bādhāyogātkramasamākhyānurodhāt kāmyeṣṭiviṣayatvameva mantrāṇām /",
  "GSP28jsbh3-2u:484": "nacānyatrākāṅkṣotthāpakaṃ kiñcidasti;",
  "GSP28jsbh3-2u:485": "avyabhicaritakratusaṃbandhāderākāṅkṣotthāpakatve pramāṇābhāvāt /",
  "GSP28jsbh3-2u:486": "vastutastu nātrāvyabhicāro 'pi;",
  "GSP28jsbh3-2u:487": "juhvādīnāṃ hi na tattvenānyatra kāraṇateti tasyā yuktaḥ kratunāvyabhicāritaḥ saṃbandhaḥ,",
  "GSP28jsbh3-2u:488": "devatārūpasyāgnyādiśabdasya tu ānupūrvīviśiṣṭavarṇatvena kratuṃ pratīva svārthapratipādanaṃ pratyapi kāraṇatvānnāvyabhicaritakratusaṃbandha iti vaiṣamyam /",
  "GSP28jsbh3-2u:489": "ataśca vyabhicārāt avyabhicāre 'pi vā'kāṅkṣotthāpakatvānupapatternānyatra viniyogaḥ /",
  "GSP28jsbh3-2u:490": "ataeva svārasikī ākāṅkṣā yatra na nivartate yathār'thajñāne upaniṣajjanyātmajñāne vā,",
  "GSP28jsbh3-2u:491": "tatra ākāṅkṣotthāpanaprayojanābhāvāt sāmānyasaṃbandhabodhakapramāṇaṃ vināpi bhavatyeva liṅgamātrādviniyogaḥ,",
  "GSP28jsbh3-2u:492": "prakṛte tu svārasikākāṅkṣānivṛtterākāṅkṣotthāpakasāmānya- saṃbandhabodhakapramāṇāpekṣeti vaiṣamyam /",
  "GSP28jsbh3-2u:493": "nacaivaṃ prabalakramamātreṇaiva tadupapatteḥ samākhyāvaiyarthyam;",
  "GSP28jsbh3-2u:494": "yatra sāptadaśyavadagnidevatyakarmakrame āgneyamantradvayāmnānaṃ tatra prathamātikrame kāraṇābhāvātkramāvirodhācca sāmidhenīṣu niveśe prāpte samākhyayā yājyānuvākyākārye niveśaḥ,",
  "GSP28jsbh3-2u:495": "sāmidhenīṣu tvanyāsāmāgamaḥ /",
  "GSP28jsbh3-2u:496": "nacaivaṃ kramopanyāsavaiyarthyam;",
  "GSP28jsbh3-2u:497_0": "yatrānyadevatyapūrveṣṭiyājyāmnānānantaramuttareṣṭiyājyātaḥ pūrvamāgneyya ṛcaḥ paṭhitāstatra",
  "GSP28jsbh3-2u:497_1": "talliṅgakamantreṇa yājyākārye niveśāsaṃbhavāt samākhyābādhe 'pi kramamātreṇottareṣṭisāmidhenīkārye viniveśaḥ,",
  "GSP28jsbh3-2u:498": "tatsāmidhenīsthānapaṭhitatvāt /",
  "GSP28jsbh3-2u:499": "ataḥ siddhaṃ kāmyeṣṭiṣveva viniyoga iti //",
  "GSP28jsbh3-2u:500": "7 // 22 // //",
  "GSP28jsbh3-2u:501": "iti saptamaṃ liṅgakramasamākhyānādhikaraṇam //",
  "GSP28jsbh3-2u:502": "&lt;B2&gt; kāmyeṣṭaya iti //",
  "GSP28jsbh3-2u:503": "“aindrāgnamekādaśakapālaṃ nirvapet yasya sajātā vīyuḥ” /",
  "GSP28jsbh3-2u:504": "“agnaye vaiśvānarāya dvādaśakapālaṃ nirvapet rukkāma” ityādivākyavihitā ityarthaḥ /",
  "GSP28jsbh3-2u:505": "sajātā jñātayo vipratipannā bhaveyuritivīyurityasyārthaḥ /",
  "GSP28jsbh3-2u:506": "tattalliṅgā eveti //",
  "GSP28jsbh3-2u:507": "yadeveṣṭiṣu cihnamindrāgnyādidevatāśabdastadeva cihnaṃ yeṣu tādṛśya ityarthaḥ /",
  "GSP28jsbh3-2u:508": "yājyānuvākyāmantrā iti //",
  "GSP28jsbh3-2u:509": "indrāgnī rocanādiva ityādaya ityarthaḥ //",
  "GSP28jsbh3-2u:510": "vakṣyamāṇaniyatavyavasthopapādakatayā kramasamākhyāśabdayorupādānam /",
  "GSP28jsbh3-2u:511_0": "tatra liṅgaviniyogavicārāt pādādhyāyasaṅgatī pūrvatra śruteḥ liṅgasāpekṣatve ukte",
  "GSP28jsbh3-2u:511_1": "prasaṅgādiha liṅgasyāpyanyapramāṇasāpekṣatvapratipādanāt prāsaṅgikīmanantarasaṅgatiñca",
  "GSP28jsbh3-2u:511_2": "tathā kimetā liṅgādindrāgnidevatyanityakāmyakarmamātrāṅgamuta pūrvoktakāmyeṣṭimātrāṅgam",
  "GSP28jsbh3-2u:511_3": "kramasamākhyābhyāmiti saṃśayaṃ ca spaṣṭatvādanuktvā pūrvapakṣamāha ------- tatheti //",
  "GSP28jsbh3-2u:512_0": "svādhyāyavidhyadhyāpitasya mantrajātasya prayojanākāṅkṣatvāt ākāṅkṣāsahakṛtena yogyatārūpeṇa",
  "GSP28jsbh3-2u:512_1": "liṅgena mantrasyendrāgniprakāśanārthatvopapatteḥ liṅgasya sāmānyasaṃbandhabodhakapramāṇāpekṣābhāvena",
  "GSP28jsbh3-2u:512_2": "kramasamākhyābhyāṃ niyatavyavasthā sidhyet /",
  "GSP28jsbh3-2u:513": "nahi liṅgaṃ sāmānyataḥ kratusaṃbandhe 'vagata eva dvāraviśeṣe viniyojakamityatra kiñcinniyāmakamasti /",
  "GSP28jsbh3-2u:514": "śrutivadeva pūrvaṃ kratusaṃbandhānavagame 'pi ākāṅkṣāsahakṛtaliṅgamātreṇa viniyogopapatterityarthaḥ /",
  "GSP28jsbh3-2u:515": "devatātvasya yāgaikanirūpitatvāt vihitatvaghaṭitatvena alaukikatvādavyabhicaritakratusaṃbandhamupapādayati --------- indrāgnyādīti //",
  "GSP28jsbh3-2u:516_0": "devatātvasya alaukikatve 'pi tena rūpeṇa mantre 'prakāśanādadhiṣṭhānamātrasya cendrāgnyādeḥ",
  "GSP28jsbh3-2u:516_1": "mantrārthavādādau yāgaṃ vinā svargalekādisthatvena pratipādanāllaukikatvāvagateḥ",
  "GSP28jsbh3-2u:516_2": "nāvyabhicaritatvamityabhipretyāha --------- vyabhicāritve 'pi veti //",
  "GSP28jsbh3-2u:517": "mantrārthavādānāmanyaparatvenaindrādīnāṃ svargādisthatve pramāṇābhāvo 'pivetyanena sūcitaḥ /",
  "GSP28jsbh3-2u:518": "pariśeṣādeveti //",
  "GSP28jsbh3-2u:519": "indrādipadāttaddhitena kratvavyabhicāritvenaiva devatātvapratīteḥ smārakavidhayā kratūpasthityāpūrvasādhanatvopasthitirityarthaḥ //",
  "GSP28jsbh3-2u:520_0": "evamapūrvasādhanatvopasthityarthaṃ sāmānyasaṃbandhabodhakapramāṇasāpekṣatvaṃ liṅge",
  "GSP28jsbh3-2u:520_1": "prācīnopapāditaṃ vyarthaṃ sūcayitvā mantrāṇāmākāṅkṣotthāpakatvena tadapekṣatvaṃ svayaṃ",
  "GSP28jsbh3-2u:520_2": "darśayan siddhāntamāha ------- ākāṅkṣābhāva iti //",
  "GSP28jsbh3-2u:521": "vahanayogyasyāpi puṃso nairākāṅkṣye sati vahane viniyogādarśanādyogyatāmātrasya ākāṅkṣābhāve viniyojakatvānupapatterityarthaḥ /",
  "GSP28jsbh3-2u:522": "vācastomapadaṃ brahmayajñāderapyupalakṣaṇam /",
  "GSP28jsbh3-2u:523": "vākyaprakaraṇādineti //",
  "GSP28jsbh3-2u:524": "tatra vaṣaṭkārādimantrāṇām “eṣa vai saptadaśa” iti vākyam lavanamantrāṇāṃ prakaraṇaṃ prakṛte kramasamākhyobhayaṃ pūṣānumantraṇādausamākhyāmātramiti vivekaḥ /",
  "GSP28jsbh3-2u:525": "idameva sāmānyasaṃbandhabodhakapramāṇasāpekṣatvaṃ liṅgasya,",
  "GSP28jsbh3-2u:526": "śrutestu svata eva tadutthāpakatvāt tadanapekṣetyarthaḥ /",
  "GSP28jsbh3-2u:527": "mantraviśeṣeti //",
  "GSP28jsbh3-2u:528": "sāmānyaviśeṣabhāvanyāyenāpi viparītabādhakatāsūcanāya viśeṣapadopādānam /",
  "GSP28jsbh3-2u:529": "durbaleneti //",
  "GSP28jsbh3-2u:530": "ākāṅkṣotthāpaneneti śeṣaḥ /",
  "GSP28jsbh3-2u:531": "pramāṇadvayeti //",
  "GSP28jsbh3-2u:532": "vācastomaviniyojakavākyasya mantraprayojanākāṅkṣāvelāyāmanupasthitatvena bādha eva,",
  "GSP28jsbh3-2u:533": "natu tena durbalayorapi bādhaḥ,",
  "GSP28jsbh3-2u:534": "iha tadānīmeva upasthitapramāṇadvayasamāveśe prabalena durbalasya bādha eveti na tadākāṅkṣotthāpakatvasaṃbhava iti viśeṣa iti bhāvaḥ /",
  "GSP28jsbh3-2u:535": "nacānyatreti //",
  "GSP28jsbh3-2u:536": "kramaprāptakāmyeṣṭivyatiriktakarmaṇītyarthaḥ //",
  "GSP28jsbh3-2u:537": "pramāṇābhāvāditi //",
  "GSP28jsbh3-2u:538_0": "prakaraṇapāṭhādau prakaraṇapaṭhitena mayā kathamasyopakartavyamityapekṣotpattyāpi",
  "GSP28jsbh3-2u:538_1": "avyabhicaritakratusaṃbandhasya vyāptirūpatayā tasyānaiyatyabādhakatve 'pi ākāṅkṣotthāpakatve pramāṇābhāvaḥ /",
  "GSP28jsbh3-2u:539": "nahi vahniviṣaye nirākāṅkṣasya vahnyanumitau jātāyāṃ tadviṣaye vyāptimātreṇākāṅkṣā upajāyate /",
  "GSP28jsbh3-2u:540": "ato na tasyākāṅkṣotpādakatvasaṃbhava ityarthaḥ /",
  "GSP28jsbh3-2u:541_0": "avyabhicaritakratusaṃbandhasvarūpasyānyathā durupapādatvāt apūrvamātranirūpitasādhanatāvacchedakībhūtadharmāvacchinnasyāpūrvāvyabhicaritatvarūpatayaivāvaśyanirvacanīyasyāpi",
  "GSP28jsbh3-2u:541_1": "ihāsaṃbhava ityāha -------- vastutastviti //",
  "GSP28jsbh3-2u:542": "svārthapratipādanaṃ pratyapīti //",
  "GSP28jsbh3-2u:543": "tasya taṃ pratyakāraṇatve arthapratipādakatvābhāvena prātipadikasaṃjñānupapattiḥ /",
  "GSP28jsbh3-2u:544": "juhūśabdasya tatra kāraṇatve 'pi kratuṃ pratyākāraviśeṣaviśiṣṭārthasyaiva niyamena kāraṇatvamiti vaiṣamyam /",
  "GSP28jsbh3-2u:545": "ata evātrārthasya apūrvasādhanatvakalpane pramāṇābhāvānna taddvārāpi padasya apūrvāvyabhicāra ityarthaḥ /",
  "GSP28jsbh3-2u:546": "svārasikīti //",
  "GSP28jsbh3-2u:547": "svata eva sākāṅkṣasya nākāṅkṣotthāpakapramāṇāpekṣetyarthaḥ //",
  "GSP28jsbh3-2u:548": "upaniṣaditi //",
  "GSP28jsbh3-2u:549_0": "atraca ----- “avināśī vā are 'yamātmānucchittidharmā mātrāsaṃsargastvasya bhavatī”",
  "GSP28jsbh3-2u:549_1": "tyupaniṣajjanyaṃ mātrāśabdavācyadharmādharmavikāraśarīrasaṃbandharahitasāṃsārikakartṛbhoktṛnityātmajñānamekam /",
  "GSP28jsbh3-2u:550_0": "tathā “apahatapāpmā vijaro vimṛtyuḥ viśoko vijighnannasaṃpipāsaḥ satyakāmaḥ satyasaṃkalpa”",
  "GSP28jsbh3-2u:550_1": "ityādyupaniṣatkṛtapāpādidoṣarāhityakāmyamānaphalaprāptiprayatnānapekṣasaṃkalpamātrādhīnasiddhirūpaguṇaviśiṣṭātma",
  "GSP28jsbh3-2u:550_2": "pratipādanapūrvikayā “so 'nveṣṭavyaḥ sa vijijñāsitavya” iti śrutyā vihitaṃ vedāntavākyāvadhāraṇātmakajijñāsopetaṃ",
  "GSP28jsbh3-2u:550_3": "tadavadhāritātmasvarūpānucintanākhyānveṣaṇātmakamapahatapāpmatvādi- guṇaviśiṣṭātmajñānaṃ dvitīyam /",
  "GSP28jsbh3-2u:551": "tathā ātmānamupāsītetyādi vidhivihitaṃ nirguṇātmaviṣayamaparokṣasākṣātkāraparyantamātmajñānaṃ tṛtīyamiti yadyapyātmajñānaṃ trividham;",
  "GSP28jsbh3-2u:552_0": "tathāpi dvitīyatṛtīyayorupāsanārūpātmajñānayoḥ karmaṇi puruṣe vā dṛṣṭaprayojanābhāvādadṛṣṭāpekṣāyāṃ",
  "GSP28jsbh3-2u:552_1": "śrutyādyabhāvena kratvaṅgatvānupapatteḥ “sa sarvāṃśca lokānāpnoti sarvāṃśca kāmānavāpnoti",
  "GSP28jsbh3-2u:552_2": "tarati śokamātmavidi” tyādivākyaśeṣasamarpitaṃ dvitīyātmajñānasya phalam,",
  "GSP28jsbh3-2u:553_0": "tathā “sa khalvevaṃ vartayan yāvadāyuṣaṃ brahmalokamabhisaṃbadhyate naca punarāvartate”",
  "GSP28jsbh3-2u:553_1": "iti vākyaśeṣasasarpitaṃ phalaṃ tṛtīyātmajñānasyeti vyākaraṇādhikaraṇe ācāryaiḥ puruṣārthatvasya",
  "GSP28jsbh3-2u:553_2": "pratipādanādiha prathamamevātmajñānaṃ grāhyam /",
  "GSP28jsbh3-2u:554": "tasya kratvaṅgatvaṃ kevalaliṅgādeva /",
  "GSP28jsbh3-2u:555": "yadyapyatrāpi vākyaśeṣasamarpitaṃ phalaṃ saṃbhāvyate,",
  "GSP28jsbh3-2u:556": "tathāpi tasya parṇamayīnyāyenārthavādatvāt aṅgatvamevetyarthaḥ /",
  "GSP28jsbh3-2u:557": "viniyoga iti //",
  "GSP28jsbh3-2u:558_0": "naca ------- arthajñānasya sākṣātkarmasu sāmarthyādavyabhicāridvārānapekṣaṇāt liṅgamātreṇa",
  "GSP28jsbh3-2u:558_1": "karmaṇi viniyogasaṃbhave 'pi ātmajñānasya sākṣātkarmaviṣayatvābhāvena tatrāsāmarthyāt",
  "GSP28jsbh3-2u:558_2": "jñeyātmarūpasya dvārasya lokavedasādhāraṇyena kratvavyabhicārābhāvāt kathaṃ tanmātreṇa",
  "GSP28jsbh3-2u:558_3": "kratvaṅgatvam iti ------- vācyam;",
  "GSP28jsbh3-2u:559_0": "laukikakarmapravṛtteḥ dehādivyatiriktātmajñānaṃ vināpi siddheḥ tadvyāvṛttaye avyabhicaritadvārānapekṣaṇāt",
  "GSP28jsbh3-2u:559_1": "pāralaukikaphalasādhanakarmaṇāmevākāṅkṣitatvena sāmarthyamātreṇa tadupapatterityarthaḥ /",
  "GSP28jsbh3-2u:560": "vistareṇa caitadviśvajidadhikaraṇe caturthe upapādayiṣyate /",
  "GSP28jsbh3-2u:561": "atraca yathānuṣṭheyakarmānuṣṭhānaupayikatvena ātmajñānasya karmāṅgatā tathā na niṣiddhakarmāṅgatvam;",
  "GSP28jsbh3-2u:562": "tathātve anātmajñānavatā kṛtabrahmahananapratyavāyajanakatvānāpatteḥ,",
  "GSP28jsbh3-2u:563": "kintu tatphalībhūtanivṛttyaṅgatvameva /",
  "GSP28jsbh3-2u:564": "taduktaṃ vārtike -------- “ātmajñānaṃ hi saṃyogapṛthaktvāt kratvarthapuruṣārthatvena jñāyate /",
  "GSP28jsbh3-2u:565": "tena vinā paralokaphaleṣu karmasu pravṛttinivṛttyasaṃbhavāt /",
  "GSP28jsbh3-2u:566": "” iti //",
  "GSP28jsbh3-2u:567_0": "etāvāṃstu viśeṣaḥ ------- niṣedhaparipālanarūpanivṛtterapūrvajanakatvābhāvena tatropaniṣanniyamajanyāpūrvānupayogānnityatvādiprakārakātmajñānasya",
  "GSP28jsbh3-2u:567_1": "nivṛttau svarūpopayogitayaivopayogaḥ,",
  "GSP28jsbh3-2u:568": "upaniṣanniyamastu nāpekṣyate,",
  "GSP28jsbh3-2u:569": "vihitakarmasu tu so 'pīti jñeyam /",
  "GSP28jsbh3-2u:570": "athavā ------- yathā niṣedhādhyayananiyamo niṣedheṣvanupayujyamāno 'pinimittaniścayadvārā prāyaścitteṣu upayujyate,",
  "GSP28jsbh3-2u:571": "tathoktātmajñānaniyamo niṣedhe anupayukto 'pi prāyaścittādhikārahetubhūtāmanutāpahetukāṃ nivṛttiṃ saṃpādayan prāyaścitteṣu upayujyata iti draṣṭavyam //",
  "GSP28jsbh3-2u:572_0": "etacca sāmānyasaṃbandhabodhakapramāṇaṃ vinā kvāpi liṅgamātrasya viniyojakatvāyogāt",
  "GSP28jsbh3-2u:572_1": "“yadeva vidyayā karoti śraddhayopaniṣadā tadeva vīryavattaraṃ bhavatī“ti “omityudgīthamupāsīte“ti",
  "GSP28jsbh3-2u:572_2": "udgīthopāsanāprakaraṇe chāndogye paṭhitābhyāmapi vākyābhyāmeva prakaraṇabādhena tayoḥ",
  "GSP28jsbh3-2u:572_3": "kratvaṅgatvaṃ na liṅgamātreṇeti nyāyasudhākṛto 'bhimatamapi prakaraṇabādhenaitadvākyābhyāṃ",
  "GSP28jsbh3-2u:572_4": "sarvakratvaṅgatvāyogādayuktamiti pārthasārathyabhisaṃhitadūṣaṇamabhipretyoktam /",
  "GSP28jsbh3-2u:573": "nyāyasudhākṛnmatopanyāsapūrvakaṃ taddūṣaṇopanyāseca prakāśakāraireva parākrāntamiti neha tat prapañcyate //",
  "GSP28jsbh3-2u:574_0": "paramārthatastu --------- yadi kṛṣyādivannityaprāptasya vidhikalpane pramāṇābhāvena",
  "GSP28jsbh3-2u:574_1": "vidheyatvānupapatteḥ janyatāmātrabodhe 'pi aṅgatvāsaṃbhavāt aṅgatābodhakatvena “yadeve“tyetadvākyadvayameva",
  "GSP28jsbh3-2u:574_2": "svīkartavyamiti kaustubhe pūjyapādoktamanusandhīyate,",
  "GSP28jsbh3-2u:575": "tadā karotītyasya leṭtvaṃ prakalpya kathañcit nyāyasudhoktameva sādhviti jñeyam //",
  "GSP28jsbh3-2u:576": "samākhyāvaiyarthyamiti //",
  "GSP28jsbh3-2u:577": "yājyānuvākyākāṇḍamiti samākhyāvaiyarthyaṃ sūtre ca tadupādānaṃ vyarthamityarthaḥ /",
  "GSP28jsbh3-2u:578": "sāptadaśyavaditi //",
  "GSP28jsbh3-2u:579": "sāmidhenyaṅgabhūtasāptadaśyaṃ yasmin karmaṇi agnidevatye pāthikṛtīyeṣṭirūpe ātideśikamantraprāptyā na pradhāne yājyāpekṣā;",
  "GSP28jsbh3-2u:580": "vācanikasāptadaśyāmnānāt,",
  "GSP28jsbh3-2u:581": "sāmidhenīṣvāgneyaṛgdvayāpekṣā,",
  "GSP28jsbh3-2u:582_0": "tatra tattadiṣṭikramāmnātāgneyamantradvayasya prathamātikrame kāraṇābhāvena sāmidhenīṣu",
  "GSP28jsbh3-2u:582_1": "kramāvirodhena ca niveśaprasaktau yājyākārye tanniveśasya samākhyayaiva vaktavyatvāt",
  "GSP28jsbh3-2u:582_2": "tadāvaśyakatvamityarthaḥ /",
  "GSP28jsbh3-2u:583": "ataeva etādṛśasthale apekṣitavidhānarūpanyāyasyaiva samākhyayā bādhaḥ,",
  "GSP28jsbh3-2u:584": "natu kramasya kaścana visaṃkoca iti //",
  "GSP28jsbh3-2u:585": "sāmidhenīṣvanyayorāgamamāha -------- sāmidhenīṣviti //",
  "GSP28jsbh3-2u:586": "evaṃ tarhi kāmyayājyānuvākyākāṇḍamiti samākhyayaiveṣṭasiddheḥ kramopanyāsavaiyarthyamāśaṅkya pariharati --------- nacaivamiti //",
  "GSP28jsbh3-2u:587": "yatreti //",
  "GSP28jsbh3-2u:588": "agnivāruṇeṣṭikrame taddevatyayājyānuvākye paṭhitvā somāraudreṣṭikramāmnātatattaddevatyayājyānuvākyāpāṭhāt āgneyya ṛcaḥ pṛthupājavatyaśca samāmnātāḥ,",
  "GSP28jsbh3-2u:589_0": "tatra tāsāṃ liṅgaviniyuktamantrāntareṇa bādhāduttareṣṭiyājyakārye samākhyāmātreṇa",
  "GSP28jsbh3-2u:589_1": "viniyogānupapatteḥ liṅgasahakṛtasamākhyayānyatra viniyogaprasaktau krameṇa tāṃ bādhitvā",
  "GSP28jsbh3-2u:589_2": "uttareṣṭisāmidhenīniveśalābhāya kramopādānamityarthaḥ //",
  "GSP28jsbh3-2u:590": "nanu kramaḥ pūrvasyāmapīṣṭau sādharaṇa ityata āha -------- tatsāmidhenīti //",
  "GSP28jsbh3-2u:591": "pūrveṣṭisāmidhenīsthānasya tadīyayājyādipāṭhena vyavadhānāduttareṣṭisāmidhenīsthāna eva paṭhitatvamityarthaḥ /",
  "GSP28jsbh3-2u:592": "siddhāntamupasaṃharati -------- ata iti //",
  "GSP28jsbh3-2u:593": "prayojanaṃ pūrvottarapakṣapratipādanena tathā “manotāyāntu vacanādavikāra” iti dāśamikādhikaraṇapūrvottarapakṣaprayojanena ca spaṣṭatvānnoktam //",
  "GSP28jsbh3-2u:594": "iti saptamaṃ liṅgasāmānyasaṃbandhabodhakapramāṇāpekṣatvādhikaraṇam (liṅgakramasamākhyānādhikaraṇam //)//",
  "GSP28jsbh3-2u:595": "- - - - - - - &lt;B1&gt; (8 adhikaraṇam /",
  "GSP28jsbh3-2u:596": ") (a.3 pā.2 adhi.8) adhikāre //",
  "GSP28jsbh3-2u:597": "jyotiṣṭome “āgneyyā'gnīdhramupatiṣṭhata” ityatra kiṃ aprakṛtasādhāraṇyena ṛṅmātramāgnīdhropasthānāṅgam,",
  "GSP28jsbh3-2u:598_0": "uta prakṛtā eva yāḥ stotrādāvapi viniyuktāstā eveti cintāyām --------- āgneyīpadasyāviśeṣeṇa",
  "GSP28jsbh3-2u:598_1": "sarvaparatvātprakaraṇasya tatsaṃkocakatvānupapatteragnidevatyaṛṅmātrasyaiva viśiṣṭavidhyuttarakālīnaviśeṣaṇavidhinā",
  "GSP28jsbh3-2u:598_2": "āgnīdhropasthānāṅgatvena vidhānam,",
  "GSP28jsbh3-2u:599": "natvatrāgneyī uddeśyā,",
  "GSP28jsbh3-2u:600": "yenānarthakyabhiyā vrīhivatprakaraṇena saṃkocyeta;",
  "GSP28jsbh3-2u:601": "tṛtīyayopādeyatvāvagamāt /",
  "GSP28jsbh3-2u:602": "yatra copasthānasvarūpe ānarthakyāśaṅkā,",
  "GSP28jsbh3-2u:603": "tatra prakaraṇānupraveśe 'pi nāgneyīpadasya prakṛtaparatvāpattiḥ /",
  "GSP28jsbh3-2u:604": "nacāgneyīpadasya yaugikatvāttaddhitāntatvādvā saṃnihitaparatvam;",
  "GSP28jsbh3-2u:605": "yaugikānāmavayavārthaviśiṣṭavyaktimātravācitvena saṃnihitavācitve pramāṇābhāvāt,",
  "GSP28jsbh3-2u:606": "taddhitasya tadvācitve 'pi prakṛtānāmṛcāmekaprakaraṇasthatve 'pi pradeśāntarasthatvena saṃnihitatvābhāvāt /",
  "GSP28jsbh3-2u:607": "astu vā prakaraṇasaṃnihitasyaiva taddhitena grahaṇam,",
  "GSP28jsbh3-2u:608": "tathāpi yatra na taddhitaśravaṇaṃ yathā brahmaudanaprāśanādau caturo brāhmaṇān bhojayedityādau,",
  "GSP28jsbh3-2u:609": "tatra prakṛtartviggrahaṇe pramāṇābhāvaḥ /",
  "GSP28jsbh3-2u:610": "naca ------ prakṛtānāmapūrvārthatvasya kḷptatvātkekavalaṃ dvārarūpāgnīdhropasthāpanasaṃbandhakaraṇe lāghavādaprakṛtānāñcobhayakaraṇe gauravāpatteḥ prakṛtaniyama iti ------- vācyam;",
  "GSP28jsbh3-2u:611": "prakṛtagrahaṇe 'pyupasthānasvarūpasya dvāratve tatkāryāpanne ūhādyanāpatterapūrvasādhanatvalakṣaṇāyā āvaśyakatvāt /",
  "GSP28jsbh3-2u:612": "nahi prakṛtaviṣaye 'pi prakaraṇena vākyāntarakalpanayā apūrvārthatvabodhaḥ;",
  "GSP28jsbh3-2u:613": "tathātve vrīhīṇāṃ svarūpeṇa dvāratvāpattau yavānāṃ tadanāpatteḥ /",
  "GSP28jsbh3-2u:614": "ato lāghavādapūrvasādhanībhūtastotratvenaivoddeśyatā /",
  "GSP28jsbh3-2u:615": "tāvatā cāpūrvasādhanībhūtopasthānārthatvasyālābhāt /",
  "GSP28jsbh3-2u:616": "astyeva prakṛtagrahaṇe 'pi tadvidhāvapūrvasādhanatvalakṣaṇā /",
  "GSP28jsbh3-2u:617": "apica stotrāpūrvasādhanatvakḷptāvapi nopasthānajanyajyotiṣṭomāpūrvasādhanatvalābhaḥ prakṛtānām,",
  "GSP28jsbh3-2u:618": "ataḥ sarvāsāmeva grahaṇam /",
  "GSP28jsbh3-2u:619": "aprakṛtānāmeva vā,",
  "GSP28jsbh3-2u:620_0": "kāryasākāṅkṣatvāditi prāpte --------- aprakṛtagrahaṇe tāsāmapūrvasādhanībhūtopasthānārthatvānyathānupapattyā",
  "GSP28jsbh3-2u:620_1": "apūrvārthatvasyāpi 1vrīhyādivatkalpanīyatvāpatteḥ prakṛtānāṃ ca kāryāntarasaṃbandhabodhakavidhāvevāpūrvārthatvasya",
  "GSP28jsbh3-2u:620_2": "kḷptatvāllāghavopajīvinā prakṛtaniyamaḥ /",
  "GSP28jsbh3-2u:621": "saṃbhavatica prakṛtānāmapyāgneyīnāṃ vāṅniyamanyāyena stotradvārā jyotiṣṭomāpūrvasaṃbandhāsaṃbhave 'pi kāryāntaradvārā saḥ /",
  "GSP28jsbh3-2u:622": "āgneyīnāṃ stotrādau viniyoge 'pi pārthakyena jyotiṣṭamaprakaraṇe pāṭhādeva vā tadapūrvasaṃbandhāvagamaḥ /",
  "GSP28jsbh3-2u:623": "ayameva ca brahmaudanaprāśane ṛtviktvaniyāmakanyāyaḥ /",
  "GSP28jsbh3-2u:624": "nacaivaṃ “ātreyāya hiraṇyaṃ dadāti” ityatrāpi tanniyamāpattiḥ;",
  "GSP28jsbh3-2u:625": "ṛtvikṣu ātreyatvasya niyamenāprāpteḥ /",
  "GSP28jsbh3-2u:626": "ataeva cāgnimupanidhāya stuvītetyādāvākṣepaṇīyastotrāpūrvasaṃbandhasyāhavanīyādāvaprāptatvānna tanniyamo 'pitu vinā vacanaṃ āyatanabahirbhāvāyogāllaukikasyaiveti vakṣyate /",
  "GSP28jsbh3-2u:627": "ataḥ siddhaṃ lāghavānurodhena prakṛtasyaiva grahaṇam //",
  "GSP28jsbh3-2u:628": "8 //",
  "GSP28jsbh3-2u:629": "23 //",
  "GSP28jsbh3-2u:630": "ityaṣṭamamāgneyīprakṛtaniyamādhikaraṇam //",
  "GSP28jsbh3-2u:631": "&lt;B2&gt; jyotiṣṭoma iti //",
  "GSP28jsbh3-2u:632": "sāmānyasaṃbandhabodhakapramāṇasūcanāya jyotiṣṭoma ityuktam /",
  "GSP28jsbh3-2u:633": "āgneyyeti //",
  "GSP28jsbh3-2u:634": "āgneyyā ṛcā āgnīdhramaṇḍapamupatiṣṭhate iti vacanasyārthaḥ /",
  "GSP28jsbh3-2u:635": "etacca aindyā sado vaiṣṇavyā havirdhānamiti vākyadvayasyāpyupalakṣaṇam /",
  "GSP28jsbh3-2u:636": "atra yadyapi śruterviniyojakatvam;",
  "GSP28jsbh3-2u:637_0": "tathāpi liṅgena sāmānyasaṃbandhakāripramāṇasāpekṣatvena viniyoge pūrvādhikaraṇe cintite",
  "GSP28jsbh3-2u:637_1": "tatprasaṅgādupasthitāyāḥ śruterapi tadapekṣatvena viniyojakatvasyābhidhānāt prāsaṅgikīṃ",
  "GSP28jsbh3-2u:637_2": "pādasaṅgatimataeva tathaivānantarasaṅgatiñca spaṣṭatvādanullikhyāprakṛtamātragrahaṇakoṭiṃ",
  "GSP28jsbh3-2u:637_3": "kaiścit bhrameṇoktāṃ nirasitumavaśyavaktavyaṃ saṃśayaṃ darśayati ------ kimiti //",
  "GSP28jsbh3-2u:638": "aprakṛtamātragrahaṇapakṣo hi prakṛtānāṃ yātayāmatvāt viniyuktaviniyogāt vā grahaṇāsaṃbhave saṃbhavet,",
  "GSP28jsbh3-2u:639": "naca tadubhayamatrāsti;",
  "GSP28jsbh3-2u:640": "kuśā darvyādaya iti vacanenādoṣatvasmaraṇāt,",
  "GSP28jsbh3-2u:641": "puroḍāśakapālavat viniyuktaviniyogasyāpi saṃbhavācca /",
  "GSP28jsbh3-2u:642": "ato 'prakṛtamātragrahaṇapakṣasyāyuktatvaṃ prakṛtāprakṛtasādhāraṇyoktyā sūcitam //",
  "GSP28jsbh3-2u:643": "tā eveti //",
  "GSP28jsbh3-2u:644": "yadyapyāgneyyā upādeyatvāt tadgataikatvavivakṣayā na bahvīnāṃ karaṇatvaprasaktiḥ;",
  "GSP28jsbh3-2u:645": "tathāpi prakṛtāgneyībahutvamādāya athavā aindrī vaiṣṇavīti ṛgantarābhiprāyeṇa vā tā iti bahuvacanaṃ neyam /",
  "GSP28jsbh3-2u:646": "tathāca yāḥ prakaraṇe paṭhitāḥ viśiṣya stotrāntare viniyuktā “agna āyāhi vītaya” ityādayaḥ tā evetyarthaḥ //",
  "GSP28jsbh3-2u:647": "pūrvapakṣopapattimāha -------- āgneyīpadasyeti //",
  "GSP28jsbh3-2u:648": "tṛtīyāyāḥ prakṛtagrahaṇe 'virodhe 'pi prātipadikaśruteraviśeṣapravṛttāyāḥ saṃkocarūpabādhāpattisūcanāya āgneyīpadasyetyuktam /",
  "GSP28jsbh3-2u:649": "āgneyyā kariṣyamāṇoddeśyatvāśaṅkānirāsopodbalanāya prāptopasthānavidhisūcanāyaca viśiṣṭavidhyanyathānupapattiprasūtaviśeṣaṇavidhividheyatoktyā upādeyatvaṃ sūcitam //",
  "GSP28jsbh3-2u:650": "taddhitāntatvādveti //",
  "GSP28jsbh3-2u:651": "āgneyīśabdasya taddhitāntatvāt tasyaca sarvanāmārthavṛttitvena sannihitavyaktivācitvāt nāprakṛtagrahaṇamityarthaḥ /",
  "GSP28jsbh3-2u:652_0": "atra nyāyasudhākārādibhiḥ agnidevatyatvaṛktvasannihitatvādīnāṃ mantraviśeṣopalakṣaṇatvādekena",
  "GSP28jsbh3-2u:652_1": "copalakṣaṇena prākṛtakāryasiddhāvupalakṣaṇāntarānapekṣaṇādagnidevatyaṛktvayoḥ śrutatvāviśeṣeṇa",
  "GSP28jsbh3-2u:652_2": "ubhayorapyupalakṣaṇatvepi vigrahavākyasthasarvanāmagamyatvena vilambitapratītikatvādavivakṣāvagateḥ",
  "GSP28jsbh3-2u:652_3": "sarvagrahaṇamiti samāhitam,",
  "GSP28jsbh3-2u:653_0": "tatsannihitatvopalakṣitavyaktiviśeṣasyāpi guṇādhikaraṇe taddhitavācyatvaprasādhanādṛktve'pi",
  "GSP28jsbh3-2u:653_1": "strītvānumeyatayā vilambitapratītikatvasya tulyatayā sannihitatvasyopalakṣaṇatvopapatteriti",
  "GSP28jsbh3-2u:653_2": "kaustubhadarśitarītyā ayuktaṃ matvā tadaṅgīkṛtyāpi pariharati -------- taddhitasyeti //",
  "GSP28jsbh3-2u:654": "pūrvoktanyāyasudhākṛdabhihitasamādhidūṣaṇaṃ tadvācitve 'pītyapinā sūcitam //",
  "GSP28jsbh3-2u:655": "yatheti //",
  "GSP28jsbh3-2u:656_0": "atraca sarvanāmaśravaṇābhāvāt brāhmaudanikāgnisaṃskārakahomaśeṣaudanapratipattyarthatayā",
  "GSP28jsbh3-2u:656_1": "ṛtviksaṃskārārthatvābhāvena tannāśe punarbhojanānuṣṭhānādarśanenaca teṣāmuddeśyatvānupapattyā",
  "GSP28jsbh3-2u:656_2": "prakṛtagrahaṇe pramāṇābhāva ityarthaḥ //",
  "GSP28jsbh3-2u:657_0": "nanu evaṃ prakṛtagrahaṇe niyāmakāntarābhāve 'pi aprakṛtagrahaṇe tasyā āgnīdhropasthānasvarūpārthatvenā'narthakyāpatterapūrvārthatvakalpanasyāpyāvaśyakatvāt",
  "GSP28jsbh3-2u:657_1": "kṛptāpūrvārthatāyāḥ prakṛtāyā evāgnīdhropasthāpanarūpadvārāntarasaṃbandhamātrakaraṇena",
  "GSP28jsbh3-2u:657_2": "lāghavāt tadupajīvividhiśrutyāca prātipadikaśruterapi saṃkocopapatteḥ prakṛtagrahaṇopapattirityabhipretya",
  "GSP28jsbh3-2u:657_3": "śaṅkate ------- naceti //",
  "GSP28jsbh3-2u:658_0": "prakaraṇena svatantravākyāntarakalpanayā prakṛtāyā apūrvārthatvabodhāsaṃbhave kena",
  "GSP28jsbh3-2u:658_1": "tarhi tasyāstadbodha ityapekṣāyāṃ yatra yaduddeśena viniyogaḥ tatra apūrvasādhanatvalakṣaṇāyā",
  "GSP28jsbh3-2u:658_2": "uddeśyavācakapadāṅgīkāreṇa ityuttaramaprakṛtāyāmapi samānamityāśayenāha --------- ato lāghavāditi //",
  "GSP28jsbh3-2u:659": "evaṃ tāvat prakṛtāprakṛtānāṃ grahaṇaṃ prasādhyādhunā kaiściduktamaprakṛtamātragrahaṇamapi yuktyā pūrvapakṣe sādhayati --------- aprakṛtānāmeva veti //",
  "GSP28jsbh3-2u:660": "puroḍāśakapālasya ananyathāsiddhavācanikaviniyogabalāt nirākāṅkṣasya viniyuktasyāpi viniyogo 'gatyā āśritaḥ,",
  "GSP28jsbh3-2u:661": "prakṛtetutena rūpeṇa viniyogābhāvādanyathānupapatteśca kṣīṇatvānna yuktaṃ viniyuktanirākāṅkṣaviniyogāśrayaṇamiti ubhayākāṅkṣyā dāśatayīto 'prakṛtagrahaṇameva nyāyyam //",
  "GSP28jsbh3-2u:662_0": "vastutastu -------- tasyā api vācastomādau viniyogena kāryasākāṅkṣatvābhāvāt ākāṅkṣotthāpakakramasamākhyādirūpasāmānyasaṃbandhabodhakapramāṇena",
  "GSP28jsbh3-2u:662_1": "yasyāḥ sāmānyataḥ kratusaṃbandho 'vagataḥ tasyā yāvalliṅgena viniyogakalpanam tataḥ",
  "GSP28jsbh3-2u:662_2": "pūrvamevānayā śrutyā viniyogenāprakṛtamātragrahaṇamupapādanīyam /",
  "GSP28jsbh3-2u:663": "yadyapi tathābhūtāstotrāṅgabhūtāpi āgneyī bhavati;",
  "GSP28jsbh3-2u:664": "tathāpi tasyāṃ stotra eva nirākāṅkṣatvānna grahaṇamityāśayaḥ //",
  "GSP28jsbh3-2u:665": "siddhāntamāha --------- aprakṛteti //",
  "GSP28jsbh3-2u:666": "yadyapi upasthānāṅgatvena mantrasya vidhānāt tatsvarūpecānarthakyaprasaktāvapūrvasādhanatvalakṣaṇā;",
  "GSP28jsbh3-2u:667": "tathāpi sarvatrāpūrvasādhanībhūtāṅgoddeśenāṅgavidhāvarthādapūrvārthatvenāpi tadvidhānamanyathānupapattyā vidhikalpanayā āvaśyakam,",
  "GSP28jsbh3-2u:668": "tadetadavaghātavidhāvagatyā aṅgīkṛtam,",
  "GSP28jsbh3-2u:669_0": "prakṛtetu aprakṛtagrahaṇe cāpūrvasaṃbandhasya tatsādhanasaṃbandhasyaca ubhayasyāpi",
  "GSP28jsbh3-2u:669_1": "śrūyamāṇena vidhinā śrutyarthābhyāṃ karaṇe gauravāpatteḥ prakṛtagrahaṇecāpūrvasaṃbandhasya",
  "GSP28jsbh3-2u:669_2": "kḷptatvāt kevalamapūrvasādhanībhūtasaṃbandhamātrakaraṇena lāghavopapatteḥ tadgrahaṇasyaivalāghavopajīvinā",
  "GSP28jsbh3-2u:669_3": "vidhinānumatatvāt pradhānabhūtavidhiśrutyanurodhena prātipadikaśruteḥ saṃkoce 'pi",
  "GSP28jsbh3-2u:669_4": "bādhakābhāvena prakṛtamātragrahaṇasiddhirityarthaḥ //",
  "GSP28jsbh3-2u:670": "nanu upasthānāṅgabhūtāyāḥ prakṛtāyāḥ kathaṃ jyotiṣṭomāpūrvasaṃbandhasaṃbhavaḥ?",
  "GSP28jsbh3-2u:671": "tasyāḥ stotradvārā tatsaṃbandhādato 'syāstadapūrvasaṃbandhavidhikalpanamāvaśyakamityata āha --------- saṃbhavati ceti //",
  "GSP28jsbh3-2u:672": "stotradvāreha tadasaṃbhave 'pi upasthānarūpakāryāntaradvārā jyotiṣṭomāpūrvasaṃbandhasaṃbhavānna tadapūrvasaṃbandhāyogyatvam /",
  "GSP28jsbh3-2u:673": "ataeva ------- yadyapyapūrvasaṃbandhaḥ svakalpakena viśiṣyopasthitena ca kāryāntarasaṃbandhena nirākāṅkṣaḥ;",
  "GSP28jsbh3-2u:674": "tathāpi tadā'kāṅkṣayaiva tadupajīvanaṃ nānupapannaṃ iti bhāvaḥ //",
  "GSP28jsbh3-2u:675_0": "nanu prakṛtāgneyīmantrasya stotrāpūrvasaṃbandhakḷptāvapi upasthānajanyāpūrvasaṃbandhasya",
  "GSP28jsbh3-2u:675_1": "dvāratayā kalpanāvaśyakatvena gauravaṃ siddhānte 'pyaviśiṣṭamevetyākṣepaṇīyāpūrvasaṃbandhasya",
  "GSP28jsbh3-2u:675_2": "kāryāntarārthamapyanyatra niyamena kḷptau tanmātropajīvanenānyatra kāryāntarasaṃbandhamātrakaraṇamityetadadhikaraṇanyāyasya",
  "GSP28jsbh3-2u:675_3": "kathamāgneyīvākye pravṛttyā prakṛtaniyamasiddhirityata āha -------- āgneyīnāmiti //",
  "GSP28jsbh3-2u:676": "upasthānajanyāpūrvasaṃbandhakalpanāvaśyakatve 'pi na taddvārā jyotiṣṭomasaṃbandho 'pi kalpyaḥ prakṛtagrahaṇe āpatati;",
  "GSP28jsbh3-2u:677": "stotraṃ vināpi tatsaṃbandhasya pāṭhādeva siddheḥ;",
  "GSP28jsbh3-2u:678_0": "ataḥ stotrāpūrvadvārakatvamātrakalpanavadihāpi upasthānajanyāpūrvadvārakatvamātrasyaiva",
  "GSP28jsbh3-2u:678_1": "kalpanādaprakṛtagrahaṇetu tasyāpi kalpanāpatteḥ gauravamityevamākṣepaṇīyāpūrvasaṃbandhasya",
  "GSP28jsbh3-2u:678_2": "kḷptatvamupapādanīyamityarthaḥ //",
  "GSP28jsbh3-2u:679_0": "brahmodanaprāśanavākye 'pi brahmodanaprāśanāṅgabhūtabrāhmaṇavidhau prāśanasya pratipattitvena",
  "GSP28jsbh3-2u:679_1": "dṛṣṭārthatvādādhānādyapūrvasādhanalakṣaṇayā tatra tadapūrvasaṃbandhasya dṛṣṭārthatvādādhānādyapūrvasādhanalakṣaṇayā",
  "GSP28jsbh3-2u:679_2": "tatra tadapūrvasaṃbandhasya ṛtvijāṃ prayogāṅgatvena nityaprāptatvāt prakṛtagrahaṇopapattirityabhipretyāha",
  "GSP28jsbh3-2u:679_3": "------ ayameva ceti //",
  "GSP28jsbh3-2u:680": "niyamenāprāpteriti //",
  "GSP28jsbh3-2u:681": "tatra niyamataḥ prāptyabhāvena vidhiśruterapūrvasaṃbandhākṣepakatvasyāvaśyakatvānna kadācit prakṛtasattve 'pi tanniyama ityarthaḥ //",
  "GSP28jsbh3-2u:682": "āyataneti //",
  "GSP28jsbh3-2u:683_0": "“vinā eṣa indriyeṇa vīryeṇa vyṛdhyate yasyāhitāgneragnirapakṣāyati taṃ saṃbharedidanta",
  "GSP28jsbh3-2u:683_1": "ekami“ti vacanena yajamānīyendriyavīryanāśarūpadoṣāpādakāyatanabahirbhāvarūpāpakṣaye",
  "GSP28jsbh3-2u:683_2": "prāyaścittavidhānāt bahirbhāvasyāyoga ityarthaḥ /",
  "GSP28jsbh3-2u:684": "siddhāntamupasaṃharati --------- ata iti //",
  "GSP28jsbh3-2u:685": "prayojanaṃ spaṣṭatvānnoktam //",
  "GSP28jsbh3-2u:686": "yājñikāstu --------- āgneyakṛṣṇargrīvapaśukramāmrātena agne yanasupathetyāgneyīmantreṇābhimarśanamācaranti nopasthānam,",
  "GSP28jsbh3-2u:687": "tatrāgneyyarcāgnīdhramabhimṛśediti taittirīyaśrutireva pramāṇaṃ draṣṭavyam //",
  "GSP28jsbh3-2u:688": "ityaṣṭamamagneyīprakṛtaniyamādhikaraṇam //",
  "GSP28jsbh3-2u:689": "(adhikārādhikaraṇam)",
  "GSP28jsbh3-2u:690": "&lt;B3&gt; (1)",
  "GSP28jsbh3-2u:691": "saptamyantādvatiḥ /",
  "GSP28jsbh3-2u:692": "&lt;B1&gt; (9 adhikaraṇam /",
  "GSP28jsbh3-2u:693": ") (a.3 pā.2 adhi.9) liṅgasamākhyānābhyām //",
  "GSP28jsbh3-2u:694": "some ------ “bhakṣe hi māviśetyā” dirbhakṣānuvāka ityevaṃ samākhyāto mantraḥ śrutaḥ /",
  "GSP28jsbh3-2u:695": "tatra yastāvadasyāṃśo bhakṣaṇameva pratipādayati sa tatraiva viniyujyate,",
  "GSP28jsbh3-2u:696_0": "grahaṇāvekṣaṇasamyagjaraṇapratipādakānāṃ tvaṃśānāṃ kiṃ grahaṇādāveva viniyogo 'thavā",
  "GSP28jsbh3-2u:696_1": "bhakṣaṇamantraikavākyatayā bhakṣaṇa eveti cintāyām -------- grahaṇāderavihitatvenāpūrvaṃ",
  "GSP28jsbh3-2u:696_2": "pratyaṅgatvavajjanakatvasyāpyabhāvādgrahaṇasyārthādbhakṣaṇajanakatvena pakṣaprāptāvapi",
  "GSP28jsbh3-2u:696_3": "bāhubhyāṃ sadhyāsamityanenoktasya bāhudvayakaraṇakasya grahaṇasya kathamapyaprāpteravekṣaṇasya",
  "GSP28jsbh3-2u:696_4": "ca bhakṣājanakatvenaivāprāpteḥ samyagjaraṇasya tadanukūlavyāpārasya vā bhakṣottarabhāvitayā",
  "GSP28jsbh3-2u:696_5": "bhakṣājanakatvena teṣāmapūrvaprayojakatvasyāpyabhāvādgrahaṇādyarthatve ānarthakyāpatteḥ",
  "GSP28jsbh3-2u:696_6": "bhakṣaṇamantraikavākyatayā bhakṣaṇārthatvamevaiṣām /",
  "GSP28jsbh3-2u:697_0": "ataeva samākhyāpyupapannā bhavatīti prāpte --------- grahaṇādipratyakṣavidhyabhāve",
  "GSP28jsbh3-2u:697_1": "'pi samākhyāsahakṛtāvāntaraprakaraṇena bhakṣasaṃbandhe tattanmantrāṇāmavagate liṅgabalena",
  "GSP28jsbh3-2u:697_2": "māntravarṇikagrahaṇādividhikalpanayā tatprāptyupapattestadarthatvenaiva mantraviniyogopapattau",
  "GSP28jsbh3-2u:697_3": "na svato nirākāṅkṣayordvayorākhyātapadayoḥ kathañcidekavākyatāṃ parikalpya gauṇyā",
  "GSP28jsbh3-2u:697_4": "bhakṣārthatvakalpanam śaktyaiva vā bhakṣaviśeṣaṇatvena grahaṇādiprakāśakatvakalpanamupapattimat /",
  "GSP28jsbh3-2u:698": "nacaivamapi samyagjaraṇasya kṛtyasādhyatvānna vidhisaṃbhavaḥ;",
  "GSP28jsbh3-2u:699": "samyagjaraṇānukūlavyāpārasyāsanaviśeṣasyaivānuṣṭheyasya vidheyatvāt /",
  "GSP28jsbh3-2u:700": "vamanavirekanimittaprāyaścittāmnānācca samyagjaraṇaparyantameva bhakṣaṇaṃ pratipattiriti tasya bhakṣopayogitā //",
  "GSP28jsbh3-2u:701": "24 //",
  "GSP28jsbh3-2u:702": "9 //",
  "GSP28jsbh3-2u:703": "iti navamaṃ liṅgasamākhyānādhikaraṇam //",
  "GSP28jsbh3-2u:704": "&lt;B2&gt; ityādiriti //",
  "GSP28jsbh3-2u:705_0": "ādiśabdena vicāraviṣayatayā āvaśyakasya “dīrghāyutvāya śantanutvāya rāyaspoṣāya varcase",
  "GSP28jsbh3-2u:705_1": "suprajāstvāyehi vaso purovaso priyo me hṛdosyāśvinostvā bāhubhyāṃsadhyāsaṃ nṛcakṣasaṃ",
  "GSP28jsbh3-2u:705_2": "tvā deva soma sucakṣā avakhyeṣam /",
  "GSP28jsbh3-2u:706": "hinva me gātrā harivo gaṇānme mā vitītṛṣaḥ /",
  "GSP28jsbh3-2u:707": "śivo me saptarṣīnupatiṣṭhasva yā me vāṅmābhimatigāḥ /",
  "GSP28jsbh3-2u:708_0": "mandrābhibhūtiḥ keturyajñānāṃ vāgjuṣāṇā somasya tṛpyatu ------- vasumadgaṇasya rudravadgaṇasyādityavadgaṇasya",
  "GSP28jsbh3-2u:708_1": "somadevate matividaḥ prātaḥsavanasya mādhyandinasya savanasya gāyatrachandasaḥ triṣṭup",
  "GSP28jsbh3-2u:708_2": "chandaso jagacchandaso 'gnihuta indrapītasya narāśaṃsapītasya pitṛpītasya madhumata",
  "GSP28jsbh3-2u:708_3": "upahūtasyopahūto bhakṣayāmi” ityantasya bhāgasyopādānam /",
  "GSP28jsbh3-2u:709": "etacca bhāṣyalikhitakrameṇa likhitam /",
  "GSP28jsbh3-2u:710": "taittirīyaśākhāyāntu avakhyeṣamityasyāgre mandrābhibhūtirityādi bhakṣayāmītyantaṃ paṭhitvā hinva me iti paṭhitam /",
  "GSP28jsbh3-2u:711": "pūrvapakṣopayogitayā ityevaṃ samākhyāta ityuktam /",
  "GSP28jsbh3-2u:712": "tatra sarvasyāpyudāharaṇatāśaṅkānirāsāya viṣayaṃ vivinakti ------ tatreti //",
  "GSP28jsbh3-2u:713_0": "mandrābhibhūtirityādi juṣāṇetyantasya tṛptyā asya phalaprakāśanapūrvakaṃ bhakṣaṇaprakāśanārthatvasya",
  "GSP28jsbh3-2u:713_1": "spaṣṭatvāt tṛpyatvityantasya bhakṣaṇaprakāśakatvasya uttarādhikaraṇe sādhayiṣyamāṇatvācca",
  "GSP28jsbh3-2u:713_2": "vasumadādeśca liṅgasamākhyābhyāṃ nirvivādameva “abhiṣutyāhavanīye hutvā pratyañcaḥ",
  "GSP28jsbh3-2u:713_3": "paretya sadasi bhakṣān bhakṣayatī“ti vihitabhakṣaṇāṅgatvam /",
  "GSP28jsbh3-2u:714": "tadgatānāñca prātaḥsavanādiśabdānāṃ tathā indrapītādiśabdānāṃ ca sūktavākavibhāgādhikaraṇanyāyena tadvadeva yathāsavanaṃ viniyogasya spaṣṭatvamiti nodāharaṇatvamityarthaḥ /",
  "GSP28jsbh3-2u:715": "aṃśānāmiti //",
  "GSP28jsbh3-2u:716_0": "“bhakṣehime” tyādeḥ “sadhyāsami” tyantasya grahaṇe “nṛcakṣasami“tyādera “vakhyeṣami”",
  "GSP28jsbh3-2u:716_1": "tyantasya avekṣaṇe “hinva me“tyādeḥ “atigā” ityantasya samyagjaraṇe ityevamaṃśānāṃ",
  "GSP28jsbh3-2u:716_2": "viniyoga ityarthaḥ /",
  "GSP28jsbh3-2u:717_0": "tatra siddhānte yathāliṅgaṃ viniyogāt tadupayogyuddeśyatāvacchedakanirūpaṇāt pādādhyāyasaṅgatī",
  "GSP28jsbh3-2u:717_1": "tathā pūrvādhikaraṇe kratusaṃbandharahitadvārasaṃbandhānupapatteḥ prakṛtagrahaṇe",
  "GSP28jsbh3-2u:717_2": "ukte prakṛte sarvathāvihitagrahaṇāderapūrvasaṃbandhābhāve dvāratvābhāva ityevaṃ pūrvapakṣotthānāt",
  "GSP28jsbh3-2u:717_3": "pratyudāharaṇarūpāṃ anantarasaṅgatiñca spaṣṭatvādanuktvā pādādhyāyasaṅgatyoratispaṣṭatvaṃ",
  "GSP28jsbh3-2u:717_4": "prathamataḥ siddhāntakoṭyupanyāsena sūcayan sandehaṃ darśayati ------- kimiti //",
  "GSP28jsbh3-2u:718_0": "grahaṇādyarthatve liṅgamātrasattve 'pi grahaṇādisvarūpārthatve mantraniyamasyānarthakyāpatteḥ",
  "GSP28jsbh3-2u:718_1": "teṣāmavihitatvenāpūrvaṃ pratyaṅgatvasya janakasya vābhāve tadapūrvasādhanatvalakṣaṇayā",
  "GSP28jsbh3-2u:718_2": "ānarthakyaparihārānupapatterna tadaṅgatvena mantraviniyogo yuktaḥ,",
  "GSP28jsbh3-2u:719": "apitu vihitabhakṣaṇāṅgatayaivetyabhipretya pūrvapakṣamāha ------- grahaṇāderiti //",
  "GSP28jsbh3-2u:720": "bhakṣājanakatvenaiveti //",
  "GSP28jsbh3-2u:721": "grahaṇaṃ vinā bhakṣaṇāsaṃbhavena tasya pakṣaprāptasaṃbhāvanāyāmapi avekṣaṇasya loke niyamatastajjanakatvāvikḷpteḥ sarvathaivāprāptirityarthaḥ //",
  "GSP28jsbh3-2u:722": "bhakṣottarabhāvitayeti //",
  "GSP28jsbh3-2u:723": "naca ------- bhakṣottarabhāvibhakṣaṇajanyaphalaprakāśanadvārā aganmetyādimantrasya darśapūrṇamāsāṅgatvamiva bhakṣaṇāṅgatvamiti ------- vācyam;",
  "GSP28jsbh3-2u:724": "kavalasaṃyogarūpabhakṣaṇasya bhakṣyamāṇapratipattirūpatayā samyagjaraṇaphalakatvābhāvāditi bhāvaḥ //",
  "GSP28jsbh3-2u:725": "bhakṣamantraikavākyatayeti //",
  "GSP28jsbh3-2u:726_0": "satyapyākhyātabhede upakramopasaṃhāraikye satyekavākyatāprayojakībhūtākāṅkṣāsattvasya",
  "GSP28jsbh3-2u:726_1": "vaiśvānaravākye darśanādatrāpi bhakṣehītyādinā bhakṣaṇasyaivopakramāt bhakṣayāmītyantena",
  "GSP28jsbh3-2u:726_2": "tasyaivopasaṃhārādupakramopasaṃhāraikyapratīterekavākyatāprayojakībhūtākāṅkṣārūpaliṅgāt",
  "GSP28jsbh3-2u:726_3": "grahaṇāvekṣaṇasamyagjaraṇaviśiṣṭatvena athavā bhakṣaṇalakṣaṇayāvā bhakṣārthatvamityarthaḥ /",
  "GSP28jsbh3-2u:727": "evaṃ laukikaviniyogāsaṃbhave pūrvoktaikavākyatārūpaliṅgopaṣṭabdhayā durbalayāpi samākhyayā viniyoge virodhābhāva ityāha --------- ataeveti //",
  "GSP28jsbh3-2u:728": "yadyapīyaṃ laukikī;",
  "GSP28jsbh3-2u:729": "tathāpi anāditvāt bhakṣasaṃbandhabodhe niyāmakatayā yogyatvādaṅgatvaṃ gamayantyupapannā bhavati /",
  "GSP28jsbh3-2u:730": "itarathā bhakṣābhakṣasamudāyāśrayeṣu liṅgasamavāyena gauṇīvṛttirāśrayaṇīyā bhavedityarthaḥ /",
  "GSP28jsbh3-2u:731": "ato yadyapi “bhakṣehītyādriyamāṇaṃ pratīkṣya” ” aśvinostvā bāhubhyāṃsadhyāsamiti” pratigṛhyetyāpastambasūtre pratīkṣaṇe bhakṣehītyayamaṃśo viniyuktaḥ;",
  "GSP28jsbh3-2u:732": "tathāpi pratīkṣaṇaliṅgakatvāpratīterayuktaṃ taditi matvā sarvasyāpyanuvākasya bhakṣāṅgatvamabhipretya pūrvapakṣamupasaṃharati -------- iti prāpta iti //",
  "GSP28jsbh3-2u:733": "yadyapi cātra upakramopasaṃhāraikyādekavākyatopagamanarūpaṃ kḷptaṃ bhavet;",
  "GSP28jsbh3-2u:734": "tathāpi grahaṇādiprakāśakamantrabhāgasya bhakṣaṇāṅgatvaṃ vākyenaiveti tasya prabalena liṅgena bādhopapattiḥ /",
  "GSP28jsbh3-2u:735": "vastutastu ------- upakramasya sādhāraṇatvāt pratyuta mukhyasāmarthyānurodhena grahaṇādiviṣaya evopapatternātrākhyātabhede satyekavākyatvamapi /",
  "GSP28jsbh3-2u:736": "naca dīrghāyutvāyetyasya bhakṣaṇaphalapratipādakasya grahaṇe 'nanvaya eva bhakṣaṇārthatvatātparyagrāhakaḥ;",
  "GSP28jsbh3-2u:737": "tasya grahaṇaphalībhūtabhakṣaṇaphalapratipādanena stāvakatayānvayopapatteḥ,",
  "GSP28jsbh3-2u:738": "ato liṅgenaikavākyatābhaṅgāt grahaṇādyaṅgatvamevetyabhipretya siddhāntaṃ pratipādayan ānarthakyaparihārāya prathamato grahaṇādividhiṃ sādhayati ------ grahaṇādīti //",
  "GSP28jsbh3-2u:739": "kalpakamantrasya bhakṣāṅgatvāt tatkalpyavidhivihitagrahaṇādīnāmapi bhakṣāṅgatvasiddhirityarthaḥ /",
  "GSP28jsbh3-2u:740": "tadarthatvenaiveti //",
  "GSP28jsbh3-2u:741": "yadyapi sadherhiṃsārthatvāccakṣiṇau bhāṣaṇārthatvāddhinotergatyarthatvānna grahaṇāvekṣaṇasamyagjaraṇaprakāśanaliṅgataiṣāṃ saṃbhavati;",
  "GSP28jsbh3-2u:742": "tathāpi bījatantusantānārthanirvapatineva bāhudbayakaraṇakahiṃsāvinābhāvāt bāhukaraṇatvārhatayā ca lakṣaṇayā grahaṇapratipādakatvam /",
  "GSP28jsbh3-2u:743_0": "cakṣiṅaḥ khyāñityanena vihitasya khyāñādeśasyāniṭtvena khyeṣamiti rūpāsiddhāvapi",
  "GSP28jsbh3-2u:743_1": "chandasi dṛṣṭānuvidhitvena khyeñityupasaṅkhyānakaraṇāt sic bahulaṃ leṭīti sickaraṇāśrayaṇāt",
  "GSP28jsbh3-2u:743_2": "vāgviṣayavyaktatākhyaprakāśanavācināpyavakhyeṣamityanena loke khyāta ityādau vede",
  "GSP28jsbh3-2u:743_3": "ca nṛṣu khyāyata iti nṛcakṣā ityevamihaiva sarvajñātatvarūpaprasiddhyākhyaprakāśanamātre",
  "GSP28jsbh3-2u:743_4": "prayogāttatpareṇa satā sucakṣuṣṭvācisucakṣuḥ padaikavākyatāvaśāt cākṣuṣajñānākhyāvekṣaṇarūpaprakāśanapratipādanamaviruddham /",
  "GSP28jsbh3-2u:744_0": "hinoteśca prīṇane 'pi prayogāddhinvetyanena he haritavarṇa soma me gātrāṇi prīṇaya",
  "GSP28jsbh3-2u:744_1": "gaṇānindriyagaṇān vedabhāṣyakāralekhanāt putrādīn vā somapānaviṣayatṛṣṇārahitān mā",
  "GSP28jsbh3-2u:744_2": "kuru śivaḥ san me saptarṣīn āsyasaptamacakṣurnāsāśrotrākhyadvandvadvayarūpaśīrṣa",
  "GSP28jsbh3-2u:744_3": "ṇyacchidrasañcārisaptaprāṇākhyānupatiṣṭhasva vāknābhimatikramya mukhavāyumārgeṇa",
  "GSP28jsbh3-2u:744_4": "mā gā ityarthāvagamāt samyagjaraṇaṃ vinā tadanupapatteḥ gātraprīṇanaphalībhūtasamyagjaraṇapratipādakatvañca",
  "GSP28jsbh3-2u:744_5": "saṃbhavatīti tadarthatvenaiva viniyoga ityarthaḥ /",
  "GSP28jsbh3-2u:745": "yadyapyagnaye juṣṭamiti mantrasya devatānirvāpaprakāśakatvavadasyāpi grahaṇādiviśiṣṭabhakṣaṇaprakāśakatvāṅgīkāreṇa mantraikatvamabhyupagamyāpi grahaṇānaṅgatvaṃ śakyate vaktum;",
  "GSP28jsbh3-2u:746_0": "tathāpi upakramopasaṃhāraikyādirūpaikavākyatopagamanasāmarthyābhāve svarasataḥ pratīyamānatattadākhyātagatamukhyaviśeṣyārthakatvabādha",
  "GSP28jsbh3-2u:746_1": "eva pramāṇābhāvo mantrabhedāṅgīkāre kathaṃ cicchabdena sūcitaḥ /",
  "GSP28jsbh3-2u:747": "vamanavireketi //",
  "GSP28jsbh3-2u:748_0": "“somaindraṃ caruṃ nirvapet śyāmākaṃ somavāmina” iti samyagjaraṇābhāvanimittavyaṅgatāsamādhitsayā",
  "GSP28jsbh3-2u:748_1": "vamane prāyaścittasya vireke 'pi kvacit prāyaścittasya cāmnānāt bhakṣaṇasya udasthāpanarūpapratipattyarthatvāvagamena",
  "GSP28jsbh3-2u:748_2": "tasya samyagjaraṇaṃ vinānupapatteḥ tadanukūlāsanaviśeṣasya vidheyasya bhakṣopayogitetyarthaḥ /",
  "GSP28jsbh3-2u:749": "etena -------- tṛptivadānuṣaṅgikatayā ananuṣṭheyatvānna mantrāpekṣā iti ------- apāstam;",
  "GSP28jsbh3-2u:750": "grahaṇādivat pṛthakprayatnānuṣṭheyatvena tadapekṣopapatteḥ /",
  "GSP28jsbh3-2u:751": "evañca bhakṣānuvākasamākhyā sākṣāt paraṃparayā ca neyeti bhāvaḥ //",
  "GSP28jsbh3-2u:752": "prayojanaṃ pūrvapakṣe grahaṇādeḥ na niyamaḥ /",
  "GSP28jsbh3-2u:753": "mantrapāṭhakrameṇa pāṭhānte bhakṣaṇaṃ siddham /",
  "GSP28jsbh3-2u:754": "siddhānte grahaṇādeḥ naiyatyena pūrvoktatattanmantrānte anuṣṭhānam /",
  "GSP28jsbh3-2u:755": "bhāṣyalikhitamantrapāṭhakramasya arthakrameṇa bādhāt mandrābhibhūtirityasyānantaraṃ hinva ma iti mantrapāṭhaśceti spaṣṭatvānnoktam //",
  "GSP28jsbh3-2u:756": "iti navamaṃ bhakṣamantrasya grahaṇādyaṅgatādhikaraṇam (liṅgasamākhyānādhikaraṇam) //",
  "GSP28jsbh3-2u:757": "&lt;B1&gt; (10 adhikaraṇam /",
  "GSP28jsbh3-2u:758": ") (a.3 pā.2 adhi.10) guṇābhidhānāt //",
  "GSP28jsbh3-2u:759": "tasminnevānuvāke mandrābhibhūtirityādistṛpyatvityantastṛptau viniyoktavyo grahaṇādāviveti prāpte ---------- grahaṇādivadanuṣṭheyatvābhāvāttṛpteraprakāśyatvam /",
  "GSP28jsbh3-2u:760": "naca samyagjaraṇavattṛptyanukūlavyāpārarūpabhakṣaṇa- bāhulyākṣepakatvam;",
  "GSP28jsbh3-2u:761": "alpaṃ bhakṣayatīti vacanavirodhena tatkalpanānupapatteḥ /",
  "GSP28jsbh3-2u:762": "ataeva tṛpterbhakṣaṇenājananānna tasyāḥ svargavajjanyatvamātreṇa prakāśyatvopapattiḥ /",
  "GSP28jsbh3-2u:763_0": "ataśca liṅgaviniyogāsaṃbhavātsatyapi ākhyātadvayasya svato nirākāṅkṣatve itikaraṇādhyāhāreṇa",
  "GSP28jsbh3-2u:763_1": "tṛpyatvityetadarthaṃ bhakṣayāmītyevaṃ bhakṣamantraikavākyatāṃ prakalpya svārthaviśiṣṭabhakṣaṇaprakāśakatvamevāṅgīkartavyam /",
  "GSP28jsbh3-2u:764": "svārthaśca śrutyā tṛptireva /",
  "GSP28jsbh3-2u:765": "tatprakāśanāṃśe cādṛṣṭārthatvam /",
  "GSP28jsbh3-2u:766": "athavā lakṣaṇayā bhakṣaṇastutiḥ /",
  "GSP28jsbh3-2u:767": "sarvathā na liṅgādviniyogaḥ // 10 // 25 //",
  "GSP28jsbh3-2u:768": "iti daśamaṃ guṇābhidhānādhikaraṇam //",
  "GSP28jsbh3-2u:769": "&lt;B2&gt; pūrvavat pādādhyāyasaṅgatī āpavādakīmanantarasaṅgatiñca spaṣṭatvādanuktvā pūrvoktānuvākagataikadeśaviṣayatvaṃ darśayan pūrvapakṣamāha --------- tasminneveti //",
  "GSP28jsbh3-2u:770": "prāyaḥ spaṣṭārthamadhikaraṇāntam //",
  "GSP28jsbh3-2u:771": "prayojanaṃ tu pūrvapakṣe vasumadgaṇasyetyādi bhakṣayāmītyantena bhakṣaṇaṃ kṛtvā pāṭhakramabādhenopariṣṭāt mandrābhibhūtirityādi tṛpyatvityantamantrasya pāṭhaḥ /",
  "GSP28jsbh3-2u:772": "siddhāntetu yathā'mrānamiti spaṣṭam //",
  "GSP28jsbh3-2u:773": "iti daśamaṃ mandrābhibhūtergrahaṇānaṅgatādhikaraṇam guṇābhidhānādhikaraṇam //",
  "GSP28jsbh3-2u:774": "- - - - - - - &lt;B1&gt; (11 adhikaraṇam /",
  "GSP28jsbh3-2u:775": ") (a.3 pā.2 adhi.11) liṅgaviśeṣanirdeśāt //",
  "GSP28jsbh3-2u:776": "bhakṣamantraḥ kiṃ indradevatyābhyāsa evāṅgaṃ tadbhinnābhyāseṣvamantrakaṃ bhakṣaṇaṃ uta teṣūhenotānūhena veti cintāyām /",
  "GSP28jsbh3-2u:777": "prakaraṇādbhakṣamantrasya sarvapradānārthatvāvagame 'pi indrapītasyeti liṅgenendradevatyapradānamātrāṅgatvam /",
  "GSP28jsbh3-2u:778": "naca ------- indreṇa yasminsavane pīta iti bahuvrīhisvīkāreṇa somasambandhisavanaviśeṣaṇatvāṅgīkārālliṅgāvirodha iti ------ vācyam;",
  "GSP28jsbh3-2u:779_0": "padadvayalakṣaṇāpādaka -------- lakṣaṇānanugata -------- vyadhikaraṇabahuvrīhyapekṣayā",
  "GSP28jsbh3-2u:779_1": "pūrvapada eva saṃbandhilakṣaṇāpādakasya lakṣaṇānugatasyendreṇa pītaḥ svīkṛta ityevaṃ",
  "GSP28jsbh3-2u:779_2": "tatpuruṣasyaiva laghubhūtatvāt /",
  "GSP28jsbh3-2u:780": "vidyante ca devatāyāḥ pratigrahābhāve 'pi devasvaṃ na gṛhṇīyādityādivacanabalena saṃbandhaviśeṣarūpaḥ svīkāraḥ /",
  "GSP28jsbh3-2u:781": "naca sthūlapṛṣatīpadavatsvarādeva bahuvrīhitvanirṇayaḥ;",
  "GSP28jsbh3-2u:782": "tadvadiha samāsasya lakṣaṇānugatatvābhāvena svarasyaiva bādhyamānatvāt /",
  "GSP28jsbh3-2u:783": "yathāca tatpuruṣapakṣe 'pi svarāvirodhastathā kaustubha evopapāditam /",
  "GSP28jsbh3-2u:784": "ataśca liṅgādindradevatyapradāna eva mantrasyāṅgatvāvagamādanaindrāṇāṃ ca,",
  "GSP28jsbh3-2u:785": "karmaṇa ekatvena prakṛtivikārabhāvābhāvādūhānupapattervrīhīṇāṃ medhaiti vadanaindrāṇāmamantrakaṃ,",
  "GSP28jsbh3-2u:786": "bhakṣaṇamityādyaḥ pakṣaḥ /",
  "GSP28jsbh3-2u:787": "dvitīyastu satyapi karmaikatve pradānānāṃ bhinnatvādaviruddhaḥ prakṛtivikārabhāvaḥ /",
  "GSP28jsbh3-2u:788_0": "indrāya tvā vasumata ityādimānagrahaṇamantrāṇāṃ ca liṅgādindramātraviṣayatvāttadanurodhena",
  "GSP28jsbh3-2u:788_1": "ca tatprakāśyayormānagrahaṇayostatsaṃskāryasya somasya tatsaṃskārāṇāṃ cābhiṣavādīnāṃ",
  "GSP28jsbh3-2u:788_2": "tanmiśrāṇāṃ cāṅgāntarāṇāmaindramātraviṣayatvapratīteritareṣāmadharmakāṇāṃ yukto 'tideśaḥ /",
  "GSP28jsbh3-2u:789": "bhavati cāṅgavaśenāpi pradhānasaṃkocaḥ;",
  "GSP28jsbh3-2u:790": "agnyādyanurodhena kratūnāmāhitāgniviṣayatvāt /",
  "GSP28jsbh3-2u:791": "ataśca prakṛtāpūrvīyadevatāprakāśakasya bhakṣamantrasya kāryamukhena vikṛtāvāgatasya bhavatyeva yathādevatamūha iti /",
  "GSP28jsbh3-2u:792": "evaṃ sthite 'ntarā cintā // 11 // 26 //",
  "GSP28jsbh3-2u:793": "ityekādaśaṃ liṅgaviśeṣanirdeśādhikaraṇam /",
  "GSP28jsbh3-2u:794": "(indrapītādhikaraṇam)",
  "GSP28jsbh3-2u:795_0": "&lt;B2&gt; atracānaindrapradāneṣu liṅgapramāṇakamantraviniyogasya siddhānte pratipādyasya",
  "GSP28jsbh3-2u:795_1": "pūrvapakṣadvaye 'pyanaṅgīkārāt pādādhyāyasaṅgatī prāsaṅgikīṃ cānantarasaṅgatiṃ spaṣṭatvādanuktvā",
  "GSP28jsbh3-2u:795_2": "tanmantrameva viṣayatvena darśayan saṃśayamāha -------- bhakṣamantra iti //",
  "GSP28jsbh3-2u:796": "teṣūheneti //",
  "GSP28jsbh3-2u:797": "etena -------- ūhapakṣasya pādalakṣaṇāsaṅgatatvānna svatantrakoṭitvam,",
  "GSP28jsbh3-2u:798": "apitvādyakoṭiphalībhūtasyānaindrāṇāṃ amantrakatvasyā'kṣepamātramiti nyāyasudhoktaṃ --------- apāstam;",
  "GSP28jsbh3-2u:799": "pūrvoktarītyā siddhāntyabhipretasya pakṣasya pratipakṣatayohopanyāsena saṅgatyupapatterasthāyipūrvapakṣaphalākṣepasya niṣprayojanatvācca /",
  "GSP28jsbh3-2u:800": "ataḥ tasyāpi svatantrakoṭitvamityarthaḥ //",
  "GSP28jsbh3-2u:801": "liṅgāvirodha iti //",
  "GSP28jsbh3-2u:802": "anyadevatyasyāpi somasyoktavidhasavanasaṃbandhitvena prakāśanopapattestadavirodha ityarthaḥ /",
  "GSP28jsbh3-2u:803": "padadvayeti //",
  "GSP28jsbh3-2u:804": "tatpuruṣe pūrvapada eva saṃbandhini lakṣaṇā /",
  "GSP28jsbh3-2u:805": "bahuvrīhau tu padadvaye 'pyanyapadārthalakṣaṇetipadadvayalakṣaṇāpādakatvam /",
  "GSP28jsbh3-2u:806": "bahuvrīhāvekasminneva pade viśiṣṭārthalakṣaṇetarattātparyagrāhakamityaṅgīkāre 'pi lakṣyatāvacchedakagauravam;",
  "GSP28jsbh3-2u:807": "itarasya tātparyagrāhakasya vākyārthānvaye 'pi arthāt pratipadikatvamiti doṣaḥ /",
  "GSP28jsbh3-2u:808": "yadyapi bahuvrīhāvanyapadārthe śaktiḥ;",
  "GSP28jsbh3-2u:809": "tathāpyavayavārthopasthitisāpekṣatvādanyapadārthopasthitestatra gauravam /",
  "GSP28jsbh3-2u:810": "sarvathā tatpuruṣo laghubhūta evetyarthaḥ //",
  "GSP28jsbh3-2u:811": "lakṣaṇānanugatatvamapi doṣamāha --------- ananugateti //",
  "GSP28jsbh3-2u:812_0": "samānādhikaraṇānāṃ bahuvrīhiriṣyata iti kātyāyanasmaraṇāt vyadhikaraṇapadānāṃ tadanupapatteḥ",
  "GSP28jsbh3-2u:812_1": "“saptamīviśeṣaṇe bahuvrīhā” viti jñāpakabalāt kaṇṭhekāla ityādau saptamyantabahuvrīhyāśrayaṇe",
  "GSP28jsbh3-2u:812_2": "'pīha tathā'śrayaṇe pramāṇābhāvātlakṣaṇānanugatatvam,",
  "GSP28jsbh3-2u:813": "tatpuruṣetu “kartṛkaraṇe kṛtā bahulami“ti anuśāsanaśiṣṭatvam //",
  "GSP28jsbh3-2u:814_0": "kiñca mantrasya bhakṣaṇāṅgatānirvāhāya avaśyāpekṣite bhakṣaṇasya tatsaṃbandhinaḥ",
  "GSP28jsbh3-2u:814_1": "karmakārakasya somasya vā prakāśane prayojane tatpuruṣapakṣe saṃbhavati na bahuvrīhyāśrayaṇenāpradhānānākāṅkṣitasavanaprakāśanaparatvaṃ yuktamityarthaḥ //",
  "GSP28jsbh3-2u:815": "nanu śabdasya devatātvāt kathaṃ svīkṛta ityarthopapattirityāśaṅkāṃ bahuvrīhāvapyavaśyāpekṣitaprakāreṇa pariharati ---------- vidyate ceti //",
  "GSP28jsbh3-2u:816": "nanu nāyaṃ tatpuruṣaḥ;",
  "GSP28jsbh3-2u:817": "tathātve samāsasyeti sūtreṇāntodāttatvāpatteḥ,",
  "GSP28jsbh3-2u:818": "ādyudāttaṃ caitatpītapadam,",
  "GSP28jsbh3-2u:819": "indrapratipādakantu svata eva ādyudāttam,",
  "GSP28jsbh3-2u:820": "tathā sati bahuvrīhau prakṛtyā pūrvapadamiti sūtreṇa pūrvapadaprakṛtisvaravidhānāt samastameva padamādyudāttaṃ saṃpadyate /",
  "GSP28jsbh3-2u:821": "ataḥ sthūlapṛṣatītyatreva svarāt bahuvrīhinirṇaye sati savanaparatvopapattirityabhipretyāśaṅkate -------- naceti //",
  "GSP28jsbh3-2u:822_0": "bahuvrīherapi sāmānādhikaraṇyasaṃbhavena lakṣaṇānugatatvābhāvāt samāsasvarayoranyatarasyāgatikatve",
  "GSP28jsbh3-2u:822_1": "kalpanīye aṅgadharmatvāt svarasyaiva bādhyatvena tasyaiva chāndasatvakalpanayā nirvāho yuktaḥ,",
  "GSP28jsbh3-2u:823": "natu pradhānabhūtasvārthatyāga ityarthaḥ /",
  "GSP28jsbh3-2u:824": "yathāceti //",
  "GSP28jsbh3-2u:825_0": "“tṛtīyā karmaṇī“ti sūtreṇa karmaṇi ktānte upapade pare tṛtīyāntaṃ pūrvapadaṃ prakṛtisvaraṃ",
  "GSP28jsbh3-2u:825_1": "bhavatīti vidhānāt tathā “ktece” ti sūtreṇāpi tatsvaravidhānāt tatpuruṣapakṣe 'pi",
  "GSP28jsbh3-2u:825_2": "svarāvirodhaḥ kaustubhe upapādita ityarthaḥ /",
  "GSP28jsbh3-2u:826": "ādyaṃ pūrvapakṣamupasaṃharati --------- ataśceti //",
  "GSP28jsbh3-2u:827": "vrīhīṇāṃ medha itivaditi //",
  "GSP28jsbh3-2u:828": "vrīhīṇāṃ medha ityasya yavaprayoga ivehānupapatterityarthaḥ /",
  "GSP28jsbh3-2u:829": "anaindrāṇāmiti //",
  "GSP28jsbh3-2u:830": "sāmānyoktyā camasapradhānaśeṣāṇāmiva grahapradānaśeṣāṇāmapyamantrakatvoktisūcanena mitrāvaruṇādidevatyahutaśeṣāṇāmamantrakam,",
  "GSP28jsbh3-2u:831_0": "tatrāpi pitṛpītasyetyādipadānāṃ taddevatyapradāneṣu prāptāvapi taditarapadānāṃ vibhajya",
  "GSP28jsbh3-2u:831_1": "viniyoge 'pi savanatrayepyaindrapradānānāmindrapītapadaprayogeṇa samantrakaṃ bhakṣaṇaṃ",
  "GSP28jsbh3-2u:831_2": "natvanyeṣāṃ pradānānāmityarthaḥ //",
  "GSP28jsbh3-2u:832": "tatraindrapradānānāṃ prakṛtitvaṃ sādhayitumāha -------- indrāya tveti //",
  "GSP28jsbh3-2u:833_0": "“indrāya tvā vasumate minomī“ti mānamantrasyādipadopāttasya “indrāya tvā vasumate",
  "GSP28jsbh3-2u:833_1": "gṛhṇāmī“ti grahaṇamantrasya ca indrapradānāṅgatvaṃ liṅgāt pratīyate ityaviśeṣapravṛttasomavākyamapi",
  "GSP28jsbh3-2u:833_2": "tanmātraviṣayamevetyarthaḥ /",
  "GSP28jsbh3-2u:834": "aṅgavaśenāpīti //",
  "GSP28jsbh3-2u:835": "mantrarūpāṅgavaśena mānagrahaṇādeḥ pradhānasya saṃkoca ityarthaḥ /",
  "GSP28jsbh3-2u:836": "yathādevatamiti //",
  "GSP28jsbh3-2u:837": "mitrāvaruṇapītasyetyādyūhitamantrapāṭhena samantrakaṃ teṣāmapi bhakṣaṇamityarthaḥ /",
  "GSP28jsbh3-2u:838_0": "ūhapūrvapakṣanirāse sati tadviṣayottaravicārāsaṃbhavādanirasta eva ūhapakṣe avasaralābhāt",
  "GSP28jsbh3-2u:838_1": "pañcabhiradhikaraṇaistadviṣayaṃ viśeṣavicāraiḥ kartumantarāgarbhiṇīṃ kṛtvā cintāmārabhate ------- evamiti //",
  "GSP28jsbh3-2u:839": "iti ekādaśaṃ liṅgaviśeṣanirdeśādhikaraṇam //",
  "GSP28jsbh3-2u:840": "- - - - - - - &lt;B1&gt; (12 adhikaraṇam /",
  "GSP28jsbh3-2u:841": ") (a.3 pā.2 adhi.12) punarabhyunnīteṣu //",
  "GSP28jsbh3-2u:842": "savanamukhīyeṣu camaseṣvaindreṣu sarveṣu huteṣu ye hotṛkāṇāṃ maitrāvaruṇādīnāṃ camasāsteṣvabhakṣiteṣveva punaḥ somo 'bhyunnīya devatāntarebhyo mitrāvaruṇādibhyo hutvā bhakṣyate /",
  "GSP28jsbh3-2u:843": "tatra pūrvapradānadevatābhūta indro 'pyupalakṣaṇīyo na veti cintāyām -------- unnayanakāle na devatāntaroddeśaḥ,",
  "GSP28jsbh3-2u:844": "yenonnītasyaiva tatsaṃbandhāt pūrvaśeṣasya pūrvadevatāsaṃbandho nāpeyāt,",
  "GSP28jsbh3-2u:845_0": "pradānakāle tu saṃsṛṣṭasyaiva devatāntarasaṃbandhātpūrvadevatāsaṃbandhāpanayapratīternopalakṣaṇamiti",
  "GSP28jsbh3-2u:845_1": "prāpte -------- unnayanakāle devatāsaṃkalpābhāve 'pi sāmarthyādevonnayanasya kariṣyamāṇakarmārthatvapratīteḥ",
  "GSP28jsbh3-2u:845_2": "pūrvaśeṣasya saṃsṛṣṭatve 'pyetadarthatve pramāṇābhāvādanapanītasaṃbandhā pūrvadevatāpyupalakṣaṇīyā //",
  "GSP28jsbh3-2u:846": "12 //",
  "GSP28jsbh3-2u:847": "27 //",
  "GSP28jsbh3-2u:848": "iti dvādaśamabhyunnītādhikaraṇam //",
  "GSP28jsbh3-2u:849_0": "&lt;B2&gt; atra bhakṣamantrasya liṅgādaindrapradānāṅgatvasya pūrvādhikaraṇapūrvapakṣoktasyākṣipya",
  "GSP28jsbh3-2u:849_1": "samādhānāt pādādhyāyānantarasaṅgatīḥ spaṣṭatvādanuktvā viṣayamāha --------- savanamukhīyeṣviti //",
  "GSP28jsbh3-2u:850_0": "trayāṇāṃ prātaḥsavanādisavanānāṃ mukhe camasapradānāntarāpekṣayā ādau bhavāḥ savanamukhīyasaṃjñakāścamasapātrasthitasomarasaviśeṣāḥ",
  "GSP28jsbh3-2u:850_1": "teṣāṃ prātaḥsavane mādhyandinasavaneca śukrāmanthigrahottaraṃ pracāraḥ tṛtīyasavanetvādityagrahottaraṃ",
  "GSP28jsbh3-2u:850_2": "pracārastecānuṣṭhīyamānā hotṛbrahmodgātṛyajamānamaitrāvaruṇabrāhmaṇācchaṃsipotṛ-",
  "GSP28jsbh3-2u:850_3": "neṣṭrāgnīdhrācchāvākacamasā ityākhyāyante //",
  "GSP28jsbh3-2u:851": "tatrahotrādīnāṃ caturṇāmṛtvijāṃ madhyataḥ kāriṇa ityākhyā /",
  "GSP28jsbh3-2u:852": "avaśiṣṭānāṃ ṣaṇṇāṃ maitrāvaruṇaprabhṛtīnāṃ hotṛkā ityākhyā /",
  "GSP28jsbh3-2u:853": "tatrācchāvākacamasena na navabhiḥ camasaiḥ saha prātaḥsavane homaḥ,",
  "GSP28jsbh3-2u:854_0": "kintu kālāntara iti taṃ vihāya navacamasān prathamamindrāya sakṛddhutvā tadanantaraṃ",
  "GSP28jsbh3-2u:854_1": "ye hotṛkāṇāṃ camasāsteṣu pūrvavaṣaṭkāre hutābhakṣitaśeṣasahiteṣveva droṇakalaśāt",
  "GSP28jsbh3-2u:854_2": "somāntaramabhyunnīya mitrāvaruṇādidevatāntarebhyo hutvā bhakṣyata ityanuṣṭhānakrame",
  "GSP28jsbh3-2u:854_3": "sati ye madhyataḥkāriṇāṃ camasāḥ teṣāmaindratvenohasyaivābhāvādviśeṣataśca punarabhyunnayanābhāvāt /",
  "GSP28jsbh3-2u:855": "ataeva acchāvākacamasasyānaindratvenohaviṣayatve satyapi punarabhyunnayanābhāvānna vicāraviṣayatvaṃ prātaḥsavane /",
  "GSP28jsbh3-2u:856": "uttarayostu savanayorabhyunnayanasattve 'pi mādhyandinasavane sarveṣāṃ pradānānāmindradevatākatvāt vakṣyamāṇarītyā ūhāviṣayatvānna tadviṣayatvam //",
  "GSP28jsbh3-2u:857": "tṛtīyasavanetvindrāviṣṇudevatārthamabhyunnayanena devatābhedenaca tatsaṃbhavāt vicāraviṣayatvamastyeva /",
  "GSP28jsbh3-2u:858_0": "ataeva prātaḥsavane 'pi brāhmaṇācchaṃsicamase punarabhyunnayane 'pi aindratvena pradānadvayasyāpi",
  "GSP28jsbh3-2u:858_1": "sānnāyyavatsaṃpratipannadevatākatvāt tantroccāritendrapītapadena devatādvayopalakṣitasomaprakāśanasiddherūhasyaivā-",
  "GSP28jsbh3-2u:858_2": "saṃbhavānna cintāviṣayatvam /",
  "GSP28jsbh3-2u:859_0": "maitrāvaruṇapotṛneṣṭrāgnīdhrāṇāmeva caturṇāṃ ye camasāḥ yeṣu krameṇa mitrāvaruṇau",
  "GSP28jsbh3-2u:859_1": "marutastvaṣṭṭapatnyau agniriti devatāḥ teṣu saṃsṛṣṭaśeṣavatsu unnayanasyohasyaca",
  "GSP28jsbh3-2u:859_2": "saṃbhavādvicāra ityarthaḥ //",
  "GSP28jsbh3-2u:860": "vicārasvarūpaṃ darśayati ---------- tatreti //",
  "GSP28jsbh3-2u:861": "indro 'pīti //",
  "GSP28jsbh3-2u:862": "pūrvoktacatasṛṇāṃ devatānāṃ vācakapadohena upalakṣaṇasattve 'pi indramitrāvaruṇādipītasyetyevaṃ prākṛtendrapadasahitapadohena upalakṣaṇīyo navetyarthaḥ //",
  "GSP28jsbh3-2u:863": "saṃsargepi vāyavyaindravāyavasome grahaṇakālīnavivekamātreṇaiva budhdyā niṣkarṣopapattiṃ pūrvapakṣapratikūlāṃ nirasyati --------- unnayanakāla iti //",
  "GSP28jsbh3-2u:864_0": "grahaṇakāle devatāsaṃyogasattvena niṣkarṣasaṃbhavepyunnayane tatsaṃbandhavidhānādarśanāt",
  "GSP28jsbh3-2u:864_1": "abhyunnītamātrasya devatāntarasaṃbandhe pramāṇābhāvena pūrvadevatāpanayopapatteḥ",
  "GSP28jsbh3-2u:864_2": "unnayanakāle na devatāntarasaṃbandha iti pūrvapakṣiṇaḥ pratijñā /",
  "GSP28jsbh3-2u:865": "yena devatāntarasaṃbandhenetimūlārthaḥ /",
  "GSP28jsbh3-2u:866": "tadevopapādayati --------- pradānakāle tviti //",
  "GSP28jsbh3-2u:867": "tyāgakālīnasya yājyāmantravarṇakakalpyadevatāsaṃbandhasya saṃsṛṣṭaviṣayatvena niṣkarṣāyogāt devatāntarasaṃbandhena pūrvadevatāsaṃbandhāpanayānnopalakṣaṇīyaḥ //",
  "GSP28jsbh3-2u:868": "naca --------- unnayanakāle devatāvidhyabhāve yājyāmantravarṇaiḥ yāgaśeṣatayaiva devatāprāpteravyaktatvabhaṅga iti ------- vācyam;",
  "GSP28jsbh3-2u:869": "uktavidhāvyaktatvāsaṃbhave 'pi utpattivākye avihitadevatākeṣṭibhinnayāgarūpasyaiva tasyāṅgīkāreṇa bādhakābhāvāt //",
  "GSP28jsbh3-2u:870": "naca śeṣasyottaradevatoddeśena tyāge 'pi pūrvadevatāsaṃbandhasyāpi sattvāttadupalakṣaṇatvopapattiḥ;",
  "GSP28jsbh3-2u:871_0": "akṛte 'pi yāge yājñikānāṃ nirvāpaprabhṛti pratipattiparyantaṃ devatāntarasaṃbandhi",
  "GSP28jsbh3-2u:871_1": "haviriti vyavahārāt dravye devatāsaṃbandhasya pratipattināśyasyāvaśyakalpanīyasya",
  "GSP28jsbh3-2u:871_2": "dharmigrāhakapramāṇena devatāntarasaṃbandhavirodhitvāvagamāt tadatyantābhāvasamānādhikaraṇasyatatsāmānādhikaraṇyānupapatteravaśyaṃ",
  "GSP28jsbh3-2u:871_3": "śeṣasyottaradevatāsaṃbandhe pūrvadevatāsaṃbandhāpanayapratīternopalakṣaṇīya ityarthaḥ //",
  "GSP28jsbh3-2u:872_0": "tyāgavelāyāṃ saṃsṛṣṭatvena vivekāpratītāvapi satyapicābhyunnayanakāle prakṛtau vikṛtau",
  "GSP28jsbh3-2u:872_1": "vā devatāsaṃbandhābhāve prakṛtāvunnayanasya dṛṣṭārthatvāt yāgīyadravyasaṃskārakatvāvagatervikṛtāvapi",
  "GSP28jsbh3-2u:872_2": "prākṛtonnayanānuvādena droṇakalaśāpādanakatvamātravidhānena prākṛtakāryavannayanāntaravidhānena",
  "GSP28jsbh3-2u:872_3": "vā punarabhyunnītasyaiva phalacamasahṛdayādivat yāgīyatvapratīteḥ pūrvaśeṣasyaca",
  "GSP28jsbh3-2u:872_4": "yāgīyadravyādhārapātrolakṣaṇatayā 'payasā maitrāvaruṇaṃ śrīṇātī“ti vihitapayasa iva",
  "GSP28jsbh3-2u:872_5": "abhyunnītasaṃskāramātratvāvagateruttarayāgārthatve pramāṇābhāvāt pūrvayāgīyahaviḥśeṣabhakṣaṇasya",
  "GSP28jsbh3-2u:872_6": "tantreṇānuṣṭhānānurodhādanapanītadevatāsaṃbandhādupalakṣaṇīyaiva pūrvadevatetyabhipretya",
  "GSP28jsbh3-2u:872_7": "siddhāntamāha ------- unnayanakāla iti //",
  "GSP28jsbh3-2u:873": "atraca rikteṣu pātreṣu yena somapūraṇaṃ kriyate sa unnayanapadasyārthaḥ /",
  "GSP28jsbh3-2u:874": "somaśeṣasahiteṣveva teṣu somāntarapūraṇaṃ yena kriyate sa abhyunnayanapadasyārthaḥ /",
  "GSP28jsbh3-2u:875": "yadyapi ūhasyaindrapradānamātrasaṃbandhitvasya vā sthāyitvābhāvādetadvicārasyāsthāyinaḥ sthāyinā prayojanena na prayojanam /",
  "GSP28jsbh3-2u:876": "ataeva uktamabhiyuktaiḥ ------- 'ākṣepe cāpavādeca prāptyāṃ lakṣaṇakarmaṇi /",
  "GSP28jsbh3-2u:877": "prayojanaṃ na vaktavyaṃ yacca kṛtvā pravartate /",
  "GSP28jsbh3-2u:878_0": "' iti; tathāpi etadvicārahetubhūtasya pūrvaśeṣavṛttyuttarayāgāṅgatvasadasadbhāvarūpavicārasya",
  "GSP28jsbh3-2u:878_1": "sthāyina udāharaṇāntare phalībhūtatvena uttarayāgakāle abhyunnītamātrasyaiva devatāsaṃbandhānusandhānānanusandhānarūpamavaśyavaktavyaṃ",
  "GSP28jsbh3-2u:878_2": "prayojanaṃ spaṣṭatvāt noktam //",
  "GSP28jsbh3-2u:879": "iti dvādaśaṃ abhyunnītādhikaraṇam //",
  "GSP28jsbh3-2u:880": "(abhyunnītapūrvadevatopalakṣaṇādhikaraṇam)",
  "GSP28jsbh3-2u:881": "- - - - - - - &lt;B1&gt; (13 adhikaraṇam /",
  "GSP28jsbh3-2u:882": ") (a.3 pā.2 adhi.13) pātnīvate tu //",
  "GSP28jsbh3-2u:883": "dvidevatyānāmaindravāyavādīnāṃ śeṣā ādityasthālyāmāgatya tato 'pyāgrayaṇasthālīmāgacchanti /",
  "GSP28jsbh3-2u:884": "pātnīvataścāgrayaṇāt gṛhyate,",
  "GSP28jsbh3-2u:885": "tasminbhakṣyamāṇe dvidevatyā api upalakṣaṇīyāḥ /",
  "GSP28jsbh3-2u:886": "pūrvavadāgrayaṇasyaiva patnīvaddevatāsaṃbandhāditi prāpte --------- pātnīvatamāgrayaṇādgṛhṇātītyapādānatvaśravaṇāt tasmādapetasya pātnīvatatvaṃ na tvāgrayaṇasyaiva;",
  "GSP28jsbh3-2u:887": "āgrayaṇavaccānāgrayaṇamapi saṃsṛṣṭatvāt tasmādapetamiti dvidevatyasyāpi devatāntarasaṃbandhena pūrvadevatāsaṃbandhāpāyāt /",
  "GSP28jsbh3-2u:888": "bhūtapūrvagatyā ca prakṛtāvanupalakṣaṇānnopalakṣaṇīyāḥ // 13 // 28 //",
  "GSP28jsbh3-2u:889": "iti trayodaśaṃ pātnīvate daivatyānupalakṣaṇādhikaraṇam //",
  "GSP28jsbh3-2u:890_0": "&lt;B2&gt; atrāyamanuṣṭhānakramaḥ ----- prathamaṃ prātaḥsavane aindravāyavamaitrāvaruṇaśukrāmanthigrahapātreṣu",
  "GSP28jsbh3-2u:890_1": "dhārātaḥ somagrahaṇaṃ kṛtvā mahatyā dhārāyāstathāntaryāmapātragataśeṣadhārāyāścetyevaṃ",
  "GSP28jsbh3-2u:890_2": "dhārādvayenāgrayaṇasthālyā grahaṇaṃ kṛtvā khare (?)",
  "GSP28jsbh3-2u:891": "sarve te grahāḥ sthālīca āsādyate /",
  "GSP28jsbh3-2u:892_0": "tataḥ kiyatā kālena bahiṣpavamānastotrottaramāśvinagrahaṇaṃ tataḥ prātaḥsavane pravṛtte",
  "GSP28jsbh3-2u:892_1": "pradānakāle aindravāyavamaitrāvaruṇāśvinapradānaśeṣasaṃpātamādityasthālyāṃ “riktāyāmeva",
  "GSP28jsbh3-2u:892_2": "ādityasthālyāṃ saṃpātamapanayatī“ti vacanāt savanīyādityasaṃjñakadārupātreṇa pidhāya sthāpyate /",
  "GSP28jsbh3-2u:893": "tataḥ tṛtīyasavane grahaṇakāle ādityasthālīsthasya āgrayaṇasthasya āgrayaṇasthālyāṃ dhārayā grahaṇam /",
  "GSP28jsbh3-2u:894": "tata ādityadārupātreṇa ādityasthālyā dvidevatyaśeṣasaṃpātaṃ gṛhītvā ādityebhyaḥ sa śeṣo hūyate /",
  "GSP28jsbh3-2u:895": "tadīyaśeṣasyāgrayaṇasthālyāmapanayasya “ādityagrahasaṃpātāccaturthī” mitivacanāt caturthyā dhārāyā vidhānena śeṣābhāvānna bhakṣaṇam /",
  "GSP28jsbh3-2u:896": "tata “upāṃśupātreṇa pātnīvatamāgrayaṇāt gṛhṇātī“ti vacanāt āgrayaṇasthālyāṃśeṣaṃ saṃsthāpya avaśiṣṭaṃ gṛhītvā sa śeṣaḥ patnīvate agnaye pradīyate /",
  "GSP28jsbh3-2u:897": "tadāca etaccheṣasyānyatra viniyogābhāvāt bhakṣaṇaṃ samantrakam /",
  "GSP28jsbh3-2u:898": "tamimamanuṣṭhānakramamabhisaṃdhāya viṣayaṃ darśayati ------- dvidevatyānāmiti //",
  "GSP28jsbh3-2u:899": "aindravāyavādīnāmityādipadena maitrāvaruṇāśvinadevatānāṃ grahaṇavadindravāyupūrvatanavāyudevatāyā api grahaṇam;",
  "GSP28jsbh3-2u:900": "tathaivoddeśena yāgānuṣṭhānāt /",
  "GSP28jsbh3-2u:901_0": "tatra pūrvādhikaraṇe savanamukhīyeṣu camaseṣu aindrapradānānāṃ prakṛtitvenetareṣāṃ",
  "GSP28jsbh3-2u:901_1": "anaindrāṇāṃ vikṛtitvaṃ kṛtvohacintāyāṃ prākṛtadevatāvācakapadaprayogasyāpi kartavyatayā",
  "GSP28jsbh3-2u:901_2": "sādhitasya idānīṃ samānanyāyāt graheṣvapyaindrānaindrapradānānāṃ prakṛtivikṛtibhāvāt",
  "GSP28jsbh3-2u:901_3": "patnīvadagnipītasyetyūhe devatāntarapadaprayogasyāpi prāptasyehāpavādakaraṇādāpavādikīmanantarasaṅgatimapādānabhūtāgrayaṇāpetatvarūpādvastusāmarthyādanāgrayaṇa-",
  "GSP28jsbh3-2u:901_4": "rūpasyāpi pūrvaśeṣasya prasaṅgataḥ pātnīvatayāgāṅgatvavicārāt pādādhyāyasaṅgatīca",
  "GSP28jsbh3-2u:901_5": "spaṣṭatvādanuktvā pūrvapakṣamāha ------- tasminniti //",
  "GSP28jsbh3-2u:902": "dvidevatyapadaṃ vāyorapyupalakṣaṇam /",
  "GSP28jsbh3-2u:903": "apinā patnīvadagnipītasyetyūhavidyamānatā sūcitā /",
  "GSP28jsbh3-2u:904": "upalakṣaṇīyā iti //",
  "GSP28jsbh3-2u:905": "vāyvindravāyumitrāvaruṇāśvinapatnīvadagnipītasyetyeva indramitrāvaruṇapītasyetivadūhenopalakṣaṇīyā ityarthaḥ /",
  "GSP28jsbh3-2u:906": "atra cādityapātragataśeṣasyāpi pūrvoktarītyā'grayaṇasthālyāṃ sattvādādityo 'pyupalakṣaṇīya iti viśeṣaḥ prācīnairnavīnaiścānukto 'pi somanāthenoktaḥ //",
  "GSP28jsbh3-2u:907_0": "atracāgrayaṇasthālyāṃ prātaḥsavane dhārādvayena gṛhītvā sāditāyāṃ yaḥ somaḥ sa “ye",
  "GSP28jsbh3-2u:907_1": "devāso divyekādaśasthe“ti mantreṇa gṛhītatvāt “te devā yajñamimaṃ juṣadhvami“ti mantraliṅgādyajñasaṃbandhitvenāvagatatvācca",
  "GSP28jsbh3-2u:907_2": "samastadevarūpadevatāsaṃbandhena tādṛgdevatyavaiśvadevagrahe śeṣatayā anvita iti",
  "GSP28jsbh3-2u:907_3": "tatra homaśeṣasyāgre viniyogābhāvena bhakṣaṇasyaiva prāptestaddevatāsaṃbandhāpanayasya",
  "GSP28jsbh3-2u:907_4": "spaṣṭatvānna pātnīvatabhakṣaṇe upalakṣaṇatayā prasaktiḥ /",
  "GSP28jsbh3-2u:908": "yathāca vaiśvadevagrahe aṅgapradhānadevatānāṃ sarvāsāmeva devatātvaṃ tathā sūtrabhāṣyakārādibhiḥ dvādaśe prapañcitam /",
  "GSP28jsbh3-2u:909": "saṃbhavati vā kṣīranīravivekavatībhiḥ viśvadevadevatābhiḥ sarvadevatāliṅgakamantragṛhītameva sarvasaṃbandhinaṃ somaṃ śeṣāntare satyapi svabhāgatvena svīkartum /",
  "GSP28jsbh3-2u:910": "ataeva sādane “eṣa te yoniḥ viśvebhyastvā devebhya” iti mantragataṃ viśvadevārthasādanaliṅgam;",
  "GSP28jsbh3-2u:911": "tathāpi “viśve devāḥ śrṛṇutemaṃ havaṃ me ye antarikṣe ya upadyaviṣṭha /",
  "GSP28jsbh3-2u:912": "ye agnijihvā uta vā yajatrā āsadyāsmin barhiṣi mādayadhvaṃ” iti yājyāmantreca grahaṇasamānadevatākamantraliṅgaṃ copapadyate /",
  "GSP28jsbh3-2u:913": "nitarāṃ ca “avijñāto vā eṣa yadāgrayaṇa” ityarthavāde viśeṣato devatayā avijñātatvakalpanañca /",
  "GSP28jsbh3-2u:914": "yadyapyāgrayaṇasthālyā na viśvebhyo devebhyaḥ pradīyate;",
  "GSP28jsbh3-2u:915_0": "tathāpi pātnīvatagṛhītāvaśiṣṭadevatyaśeṣasthāpanārthaṃ vyāpṛtatvāt tasyāścāgre droṇakalaśena",
  "GSP28jsbh3-2u:915_1": "gṛhītvā hāriyojanagrahapracārānuṣṭhānāt tatpātrāpradāne 'pi vacanāt pātrāntareṇa",
  "GSP28jsbh3-2u:915_2": "pradāne na ko 'pi doṣaḥ /",
  "GSP28jsbh3-2u:916": "ato vaiśvadevahutaśeṣabhakṣaṇe savitrāderupalakṣaṇatvaprasaktāvapi pātnīvate tadīyaśeṣābhāvāt taddevatāsaṃbandhāpanayāt nopalakṣaṇīyā viśvadevadevatā iti nyāyasudhākāraḥ /",
  "GSP28jsbh3-2u:917_0": "etadeva sarvamabhisaṃdhāya āgrayaṇadevatābhūtānāṃ viśveṣāṃ devānāmupalakṣaṇaṃ kasmānna",
  "GSP28jsbh3-2u:917_1": "cintyata ityāśaṅkya tadapanayasya niḥsandigdhatvādityeva parihārasūcanārthaṃ tata",
  "GSP28jsbh3-2u:917_2": "iti bhāṣyaṃ vyācaṣṭa ityuktaṃ nyāyasudhāyām //",
  "GSP28jsbh3-2u:918_0": "evaṃ sthite yat prakāśakāraiḥ etadanūdya āgrayaṇasthālyā na kvāpi śākhāyāṃ viśvadevebhyo",
  "GSP28jsbh3-2u:918_1": "hūyate yatastasya viśvadevapītatvāt tataḥ pātnīvate 'pyānītasya viśvadevapītasyetyūhenopalakṣaṇāśaṅkodiyāt",
  "GSP28jsbh3-2u:918_2": "“ato 'nuṣṭhānamanālocya bahubhāṣī yadūcivān /",
  "GSP28jsbh3-2u:919": "āśaṅkā ca samādhānamubhayaṃ tadasaṅgatami“ti dūṣitam,",
  "GSP28jsbh3-2u:920_0": "tadāgrayaṇasya sarvadevarūpadevatāsaṃbandhābhāve “te devā yajñamimañjuṣadhvami“ti",
  "GSP28jsbh3-2u:920_1": "mantraliṅgavirodhasya pracārāntare sarvadevatāsaṃbandhābhāvena duṣpariharatvāt tanmate",
  "GSP28jsbh3-2u:920_2": "'pi anuṣṭhānavirodhaprasakteśca anavaratānucintya- mānadveṣyāropitabahubhāṣitvaguṇāveśādeveti",
  "GSP28jsbh3-2u:920_3": "viśvadevadevatāsaṃbandhāpanayanaspaṣṭatvahetukopekṣāvyājena pūjyapādaiḥ sūcitam /",
  "GSP28jsbh3-2u:921_0": "pātnīvatasya pūrvamasiddheḥ karmatvenānvayāyogāt gṛhṇāteḥ karmākāṅkṣāyāṃ prasiddhāgrayaṇasyaiva",
  "GSP28jsbh3-2u:921_1": "pañcamyā karmatvalakṣaṇayā karmatvenānvaye sati āgrayaṇakarmakagrahaṇena pātnīvantaṃ",
  "GSP28jsbh3-2u:921_2": "kuryādityarthena āgrayaṇasthitamātrasyaiva abhyunnītamātre uttaradevatāsaṃbandhasyeva",
  "GSP28jsbh3-2u:921_3": "pātnīvaddevatāsaṃbandhapratīteḥ anāgrayaṇastharūpadvidevatyaśeṣasya saṃsṛṣṭasyāpi",
  "GSP28jsbh3-2u:921_4": "patnīvaddevatāsaṃbandhābhāvena pūrvadevatāsaṃbandhāpanayābhāva ityupapattimabhipretyāha",
  "GSP28jsbh3-2u:921_5": "------- pūrvavaditi //",
  "GSP28jsbh3-2u:922": "yadyapi karma na śrūyate;",
  "GSP28jsbh3-2u:923_0": "tathāpi apādānatvena śrutasya tattvenānvayāsaṃbhavāt lakṣaṇāyāñca pramāṇābhāvāt āgrayaṇādapetasyaiva",
  "GSP28jsbh3-2u:923_1": "upasthitatvāt pātnīvatamiti taddhitena parāmṛṣṭasya karmatvenānvayādapetatvasyaca",
  "GSP28jsbh3-2u:923_2": "saṃsṛṣṭamātre saṃbhavāt sarvasyaivottaradevatāsaṃbandhapratītestasya copapāditarītyā",
  "GSP28jsbh3-2u:923_3": "pūrvadevatāsaṃbandhāpanayaṃ vinānupapatteḥ tadāvaśyakatvāt nopalakṣaṇamityabhipretya",
  "GSP28jsbh3-2u:923_4": "siddhāntamāha --------- pātnīvatamiti //",
  "GSP28jsbh3-2u:924": "nanu saṃbandhāpanayane 'pi bhūtapūrvagatyopalakṣaṇaṃ bhavatvityāśaṅkāṃ parihartumāha ------- bhūtapūrvagatyā ceti //",
  "GSP28jsbh3-2u:925_0": "indrapīta iti bhūtārthakaktapratyayena vidyamānasaṃbandharūpaphalasamānakālīnavyāpārātītatvasyābhidhānāt",
  "GSP28jsbh3-2u:925_1": "tasyaca saṃbandhavidyamānatayaiva prakṛtāvupalakṣaṇādiha vidyamānasaṃbandhadevatayopalakṣaṇe",
  "GSP28jsbh3-2u:925_2": "aprākṛtakāryakāritvāpatterna tādṛśasyopalakṣaṇatvasaṃbhava ityarthaḥ //",
  "GSP28jsbh3-2u:926": "//",
  "GSP28jsbh3-2u:927": "iti trayodaśaṃ pātnīvate dvidaivatyānupalakṣaṇādhikaraṇam //",
  "GSP28jsbh3-2u:928": "- - - - - - - &lt;B1&gt; (14 adhikaraṇam /",
  "GSP28jsbh3-2u:929": ") (a.3 pā.2 adhi.14) tvaṣṭāram //",
  "GSP28jsbh3-2u:930": "pātnīvata eva “agnā i patnīvāḥ sajūrdevena tvaṣṭrā somaṃ pibe“ti mantrāt tvaṣṭurapi devatātvam /",
  "GSP28jsbh3-2u:931": "ataḥ so 'pyagnivadupalakṣaṇīya iti prāpte ---------- yuktamagnau patnīvacchabdasya yaugikatvena viśeṣyasākāṅkṣasya sāmānādhikaraṇyena viśeṣyagrāhakatvam,",
  "GSP28jsbh3-2u:932": "tvaṣṭustu tṛtīyayā sahabhāvamātraṃ pratīyate /",
  "GSP28jsbh3-2u:933": "nacāsau pānakriyānvayāvyabhicārī;",
  "GSP28jsbh3-2u:934": "'sahaiva daśabhiḥ putrairbhāraṃ vahati gardabhī' tyādau vyabhicārāt,",
  "GSP28jsbh3-2u:935": "satyapi pāne devatātvasyāprāmāṇikatvācca /",
  "GSP28jsbh3-2u:936": "ataḥ pātnīvatamiti nirapekṣataddhitena patnīvato 'gnereva devatātvamiti sa evopalakṣaṇīyo na tvaṣṭā // 14 // 28 //",
  "GSP28jsbh3-2u:937": "iti caturdaśaṃ pātnīvate tvaṣṭuradevatātvādhikaraṇam //",
  "GSP28jsbh3-2u:938": "&lt;B2&gt; viṣayaṃ pradarśayati -------- pātnīvata eveti //",
  "GSP28jsbh3-2u:939_0": "anenaca pātnīvatayāge tvaṣṭurdevatātvenāṅgatvavicārāt pādādhyāyasaṅgatī tathā tasmin",
  "GSP28jsbh3-2u:939_1": "pūrvaṃ dravye vicārite tatprasaṅgāt devatā vicāryata iti prāsaṅgikyanantarasaṅgatistvaṣṭurupalakṣaṇatvavicārāt",
  "GSP28jsbh3-2u:939_2": "ūhaprakaraṇasaṅgatiśca sūcitā /",
  "GSP28jsbh3-2u:940": "prakṛtapūrvapakṣahetutvena anudāharaṇasyāpi mantravarṇasyoktiḥ /",
  "GSP28jsbh3-2u:941": "agnā iti //",
  "GSP28jsbh3-2u:942": "agne iti saṃbudhdyekārasya 'ecopragṛhyaḥ syāt dūrāddhūte pūrvasyārdhaḥ syāt uttarasyedutā' viti sūtreṇa pūrvārdhasya pluta ākāre uttarārdhasyacar ikāre ardhamātrike sati nirdeśaḥ /",
  "GSP28jsbh3-2u:943": "ataeva ------- āgnā ityuttaraṃ trimātraplutatvābhivyañjakastṛtīyāṅko 'pi kvacit likhyate /",
  "GSP28jsbh3-2u:944": "evañcāgna āri iti kvacit pustake pāṭho 'papāṭhaḥ /",
  "GSP28jsbh3-2u:945": "yadyapi āpastambānāṃ pātnīvāḥ sajūrdeveti pāṭhamanusṛtya kaustubhe mantro likhitaḥ;",
  "GSP28jsbh3-2u:946": "tathāpīha vājasaneyināṃ pāṭhānurodhena pātnīvatsajūriti lekhane 'pi arthaikyānna kaścana doṣaḥ //",
  "GSP28jsbh3-2u:947": "mantrāditi //",
  "GSP28jsbh3-2u:948": "yadyapi patnīvanmātrasya devatātvaṃ taddhitenoktam;",
  "GSP28jsbh3-2u:949_0": "tathāpi patnīvacchabdasya yaugikasya nityaṃ viśeṣyasākāṅkṣatvādavaśyaṃ viśeṣyasamarpakamantravarṇe",
  "GSP28jsbh3-2u:949_1": "agneriva tvaṣṭurapisajūḥśabdena sāhityapratīteḥ pānasyaca devatātvaṃ vinānupapatteḥ",
  "GSP28jsbh3-2u:949_2": "devatātvenāvagatasya viśeṣyatvenānvayāt sopi upalakṣaṇīyaḥ /",
  "GSP28jsbh3-2u:950": "tatraca dvayī gatiḥ /",
  "GSP28jsbh3-2u:951_0": "bhinnapadopādānāt agnitvaṣṭrovyāsajyaviśeṣyatāyā asaṃbhavāt pratyekameva samuccayena",
  "GSP28jsbh3-2u:951_1": "viśeṣyatvāt yathā patnīvate agnaye tvaṣṭra idaṃ na mameti tyāgaḥ tathaiva bhakṣamantre",
  "GSP28jsbh3-2u:951_2": "'pyūhena patnīvadagnitvaṣṭṛpītasyetyevaṃ athavā ------- mantre tvaṣṭṛsāhityaviśiṣṭasya",
  "GSP28jsbh3-2u:951_3": "agnerupādānādvidhāvapi tādṛśasyaiva viśeṣyatākalpanāt tathaiva tyāgāt patnīvattvaṣṭṛsahitāgnipītasyetyevamupalakṣaṇīya ityarthaḥ //",
  "GSP28jsbh3-2u:952": "saṃbudhyantapatnīvacchabdasāmānādhikaraṇyena agnipadasyaiva viśeṣyasamarpakatvapratīteḥ tasyaiva devatātvamityabhipretya siddhāntamāha ------- yuktamiti //",
  "GSP28jsbh3-2u:953": "agnāviti padottaraṃ devatātvamityanuṣaṅgaḥ //",
  "GSP28jsbh3-2u:954_0": "naca ------ tyāgakālīnoccāraṇaviṣayatvarūpadevatātvasya taddhitārthatvāt tadanurodhenārthaparasyāpi",
  "GSP28jsbh3-2u:954_1": "prātipadikasya lakṣaṇayā śabdaparatvamaṅgīkṛtya śabdasya devatātvāt tyāgakāle arthānusandhānaṃ",
  "GSP28jsbh3-2u:954_2": "vināpi patnīvacchabdamātraprayogeṇa śāstrārthopapatteścaturthīprayoge pramāṇābhāve",
  "GSP28jsbh3-2u:954_3": "viśeṣyavācakapadaprayogasya kvopayoga iti -------- vācyam;",
  "GSP28jsbh3-2u:955_0": "arthapratyayānukūlacaturthyantapadoccāraṇasyaiva uddeśasya vṛddhavyavahāreṇa yāgaghaṭakatvāvagamena",
  "GSP28jsbh3-2u:955_1": "caturthyantapadoccāraṇavat śabdasyārthapratyayasyāpi āvaśyakatvena tatra viśeṣyāpekṣāyāṃ",
  "GSP28jsbh3-2u:955_2": "tadvācakacaturthyantaśabdoccāraṇasyāpi āvaśyakatvāt //",
  "GSP28jsbh3-2u:956": "ataeva tyāgasya mānasatve 'pi uktavidhoddeśasya nirākāṅkṣatvasidhyarthaṃ tadvācakapadaprayogo 'pi saṃgacchata iti //",
  "GSP28jsbh3-2u:957": "vyabhicārāditi //",
  "GSP28jsbh3-2u:958": "putrāṇāṃ voḍhṛtvābhāve 'pi sāhityadarśanāt kriyānvayivyabhicāritvamityarthaḥ /",
  "GSP28jsbh3-2u:959_0": "pātnīvatamityutpattivākye taddhitena prabalena patnīvanmātrasya devatātvapratītestasya",
  "GSP28jsbh3-2u:959_1": "viśeṣyāpekṣāyāṃ samānādhikaraṇapadaśrutyā agneḥ viśeṣyatvenānvaye sati sahabhāvaśrutyanyathānupapattikalpyasya",
  "GSP28jsbh3-2u:959_2": "devatātvasya daurbalyena kalpanānupapatteḥ tvaṣṭurdevatātvamaprāmāṇikamityāha ------- satyapīti //",
  "GSP28jsbh3-2u:960": "siddhāntamupasaṃharat -------- ati iti //",
  "GSP28jsbh3-2u:961": "agnirūpaviśeṣyasāpekṣatve 'pi nityasāpekṣatvāt taddhitotpattāvapi tvaṣṭṛsāpekṣatve pātnīvatamiti taddhitotpattyasaṃbhavāt nirapekṣasya patnīvata eva devatātvam /",
  "GSP28jsbh3-2u:962": "tvaṣṭṛsāhityasyāgnistutyarthamupādānānna tvaṣṭopalakṣaṇīya ityarthaḥ /",
  "GSP28jsbh3-2u:963": "sthāyivicāraprayojanaṃ spaṣṭatvānoktam //",
  "GSP28jsbh3-2u:964": "iti caturdaśaṃ pātnīvate tvaṣṭuradevatātvādhikaraṇam //",
  "GSP28jsbh3-2u:965": "(tvaṣṭradhikaraṇam)",
  "GSP28jsbh3-2u:966": "- - - - - - - &lt;B1&gt; (15 adhikaraṇam /",
  "GSP28jsbh3-2u:967": ") (a.3 pā.2 adhi.15) triṃśacca //",
  "GSP28jsbh3-2u:968": "tasminneva yājyāmantre,",
  "GSP28jsbh3-2u:969": "“aibhiragne sarathaṃ yāhyarvāṅ nānārathaṃ vā vibhavo hyaśvāḥ /",
  "GSP28jsbh3-2u:970_0": "patnīvatastriṃśataṃ trīṃśca devānanuṣvadhamāvaha mādayasve” tyatra trayastriṃśatāṃ",
  "GSP28jsbh3-2u:970_1": "devatānāṃ patnīvacchabdasāmānādhikaraṇyādagnivadviśeṣyatvopapattermadaśravaṇācca",
  "GSP28jsbh3-2u:970_2": "pānopapatterdevatātvāvagamātteṣāmapyupalakṣaṇaṃ manyate /",
  "GSP28jsbh3-2u:971": "agnermādayitṛtvaśravaṇātte 'gnidattena kāmaṃ bhādyantu yajamānastvagnaya eva dadātītyavagamāttasyaiva devatātvaṃ na trayastriṃśatām /",
  "GSP28jsbh3-2u:972": "evaṃ ca pātnīvatamiti taddhito 'pyasati bahuvacanagrāhakapramāṇe ekavacanenaiva vigṛhīto bhavatītyapi lāghavam /",
  "GSP28jsbh3-2u:973": "ato nopalakṣaṇīyāste // 15 // 29 //",
  "GSP28jsbh3-2u:974": "iti pañcadaśaṃ trayastriṃśaddevāpatnīvattvādhikaraṇam //",
  "GSP28jsbh3-2u:975": "&lt;B2&gt; pūrvavadeva pādādhyāyaprakaraṇasaṅgatī tathātideśikīmanantarasaṅgatiñca spaṣṭatvādanuktvā pātnīvatayāga eva adhikāśaṅkayā vicāraṃ darśayati ------- tasminneveti //",
  "GSP28jsbh3-2u:976": "tāmevādhikāśaṅkāmāha ------ yājyāmantra iti //",
  "GSP28jsbh3-2u:977": "he agne tvaṃ samānavarṇaṃ rathamāruhya ebhiḥ vakṣyamāṇaiḥ devaiḥ saha athavā ------- nānārathaṃ vā'ruhya yāhi //",
  "GSP28jsbh3-2u:978": "vibhavo bahavo 'śvāstava santi /",
  "GSP28jsbh3-2u:979": "tataścārvāṅ āgatyaca patnīvataḥ trīṃśca daivatānanuṣvadhaṃ somarūpānnapradānamanu āvaha tenānnena mādayasvetyagnītprayojyayājyāmantrasyārthaḥ /",
  "GSP28jsbh3-2u:980": "aibhirityatra ā ebhiriti padacchedena ā ityupasargasya yāhītyanena vyavahitena anvayaḥ /",
  "GSP28jsbh3-2u:981": "tataśca yathaivādhvaryavamantraiḥ viśeṣyatayā upādānāttasyaiva devatātvam,",
  "GSP28jsbh3-2u:982": "na tvaṣṭuḥ,",
  "GSP28jsbh3-2u:983": "tathaiveha agnivatrayastriṃśaddevatānāṃ sāmānādhikaraṇyādviśeṣyatvapratītestvaṣṭṛvailakṣaṇyāt devatātvasaṃbhavena pūrvapakṣaḥ /",
  "GSP28jsbh3-2u:984_0": "tatra yadyapi tattanmantre ubhayorapi nairapekṣyeṇa patnīvacchabdasāmānādhikaraṇyāvagamānnairapekṣyeṇaiva",
  "GSP28jsbh3-2u:984_1": "viśeṣyatvāvagamastathāpi vidhāvubhayostātparyagrāhakasahakṛtapatnīvacchabdena yugapadabhidhānādupādeyasāhityasya",
  "GSP28jsbh3-2u:984_2": "vivakṣitatvādubhayoḥ samuccayopapattiḥ /",
  "GSP28jsbh3-2u:985": "athavā ------ yājyāmantre agneḥ patnīvatpadasāmānādhikaraṇyābhāve viśeṣyamātrasyāgneḥ śravaṇādekavākyopādānena trayastriṃśaddevaiḥ saha samuccayopapattiḥ /",
  "GSP28jsbh3-2u:986": "yadyapi yājyāmantrotarārdharce trayastriṃśaddevatānāmeva āvāhanapūrvasomadravyasaṃbandho 'vagamyate,",
  "GSP28jsbh3-2u:987": "agnestu pūrvārdharce āvāhanamādanakartṛtvena pariveṣṭṛtvamātrāvagaterna haviḥsaṃbandhaḥ;",
  "GSP28jsbh3-2u:988": "tathāpi ādhvaryavamantre tasyāpi tatsaṃbandhāvagamāt pākṣikamagnerapi viśeṣyatvamastu natvetāvatā trayastriṃśaddevānāṃ viśeṣyatve vivādaḥ,",
  "GSP28jsbh3-2u:989": "teṣāṃ yājyāmantre nityameva haviḥsaṃbandhāvagamādityarthaḥ /",
  "GSP28jsbh3-2u:990": "trayastṛṃśitāṃ devatānāmiti //",
  "GSP28jsbh3-2u:991": "te cāṣṭau vasavaḥ ekādaśa rudrāḥ dvādaśādityāḥ indraḥ prajāpatiśceti havirbhujo devā jñeyāḥ //",
  "GSP28jsbh3-2u:992": "agneḥ mādayitṛtvaśravaṇādeva mantravarṇe agneḥ devatātvam,",
  "GSP28jsbh3-2u:993": "anyathā yajamānadravyasyānīśenāgninānyeṣāmādānāsaṃbhavāt /",
  "GSP28jsbh3-2u:994": "ato yajamāno 'gnaye dadyāt sa cānyān mādayatītyarthenāgnistutyarthatvena mādayitṛtvakathanopapatterna teṣāṃ devatātvamityabhipretya siddhāntamāha------ agneriti //",
  "GSP28jsbh3-2u:995": "siddhāntamupasaṃharati -------- ata iti //",
  "GSP28jsbh3-2u:996": "atraca pūrvapakṣe ūhasattve 'pi patnīvadagnipatnīvattriṃśaddevapītasyetyevaṃprayogo natu nyāyasudhoktarītyāgnitrayastriṃśaddevapatnīvatpītasyeti;",
  "GSP28jsbh3-2u:997": "patnīvacchabdagataviśeṣyākāṅkṣayā paścāt kalpyamānadevatātvādagnyādyarthānāṃ viśeṣyabhūtatvena paścādeva padaprayojanasya yuktatvāt /",
  "GSP28jsbh3-2u:998": "yadyapi cāgnā iti mantre viśeṣyasyāgneḥ pūrvaṃ prayogāt tadanurodhenehāpi tasya pūrvaṃ sa āpādyeta;",
  "GSP28jsbh3-2u:999": "tathāpi trayastriṃśaddevānāṃ tadabhāvādayuktaṃ teṣāṃ pūrvamabhidhānam //",
  "GSP28jsbh3-2u:1000": "vastutastu ------- utpattigatadevatāsamarpakapatnīvatpadākāṅkṣayāgneḥ paścādeva tatkalpanāt avagatadevatātvānurodhenaiva yuktaḥ prayogaḥ /",
  "GSP28jsbh3-2u:1001": "ataeva ------- agnaye patnīvata idamiti yājñikānāṃ tyāgānuṣṭhānamapi ------ nirastam /",
  "GSP28jsbh3-2u:1002": "evañca ------- patnīvatpītasyetyevaṃ siddhāntāviśeṣeṇaiva pūrvapakṣe prayogopapādanaṃ somanāthenoktaṃ ------- apāstam;",
  "GSP28jsbh3-2u:1003_0": "satyapyutpattivākye patnīvattvena devatātve pūrvoktarītyā uddeśāṃśasya viśeṣyavācakapadaprayogaṃ",
  "GSP28jsbh3-2u:1003_1": "vinā nirākāṅkṣatvābhāvāt yāgakāle avaśyoccāraṇīyasya patnīvadagnaya iti prayogasyevehāpi",
  "GSP28jsbh3-2u:1003_2": "patnīvadagnipītasyetyevaṃvidhaprayogasyaivāpatteḥ /",
  "GSP28jsbh3-2u:1004_0": "ataeva patnīvabhdya idaṃ na mameti prayogaviśeṣasya pūrvapakṣe siddhānte ca patnīvata",
  "GSP28jsbh3-2u:1004_1": "idaṃ na mameti prayogaviśeṣasyaca prayojanatvoktirapi tadīyā parāsteti nirāsasūcanapūrvakaṃ",
  "GSP28jsbh3-2u:1004_2": "kṛtvācintāsthāyivicārayoḥ svābhimataṃ prayojanaṃ te iti bahuvacanaprayogeṇa tanniṣedhena ca sūcitam //",
  "GSP28jsbh3-2u:1005": "iti pañcadaśaṃ trayastriṃśaddevāpatnīvattvādhikaraṇam //",
  "GSP28jsbh3-2u:1006": "(triṃśadadhikaraṇam)",
  "GSP28jsbh3-2u:1007": "- - - - - - - &lt;B1&gt; (16 adhikaraṇam /",
  "GSP28jsbh3-2u:1008": ") (a.3 pā.2 adhi.16) vaṣaṭkāraśca //",
  "GSP28jsbh3-2u:1009": "anuvaṣaṭkārayāgadevatāyā agnerdevatātvasya niḥsandigdhatvādupalakṣaṇam /",
  "GSP28jsbh3-2u:1010": "prakṛtau tvasau vidyamānāpi nopalakṣitā;",
  "GSP28jsbh3-2u:1011": "anuvaṣaṭkārayāgasya somayāgātkarmāntararūpasya pūrvayāgīyasomapratipattibhūtasya kṛtsnavidhānatvenātideśākalpanāt,",
  "GSP28jsbh3-2u:1012": "upadeśena kathañcidbhakṣaṇaprāptāvapi vrīhīṇāṃ medha iti vadaindramantrasya prāptyanupapatteśca /",
  "GSP28jsbh3-2u:1013": "ataśca vikṛtāvapi pradhānadevataiva tatkāryāpannopalakṣaṇīyā nānuvaṣaṭkāradevatā //",
  "GSP28jsbh3-2u:1014": "16 //",
  "GSP28jsbh3-2u:1015": "30 //",
  "GSP28jsbh3-2u:1016": "iti ṣoḍaśamanuvaṣaṭkāradevatānupalakṣaṇādhikaraṇam //",
  "GSP28jsbh3-2u:1017_0": "&lt;B2&gt; anuvaṣaṭkārayāgo hi “agnaye anuyajatī“ti vacanena tantrasāradhṛtena jyotiṣṭomayāgābhyāsarūpavaṣaṭkārayāge",
  "GSP28jsbh3-2u:1017_1": "agnidevatāyā anuśabdoktataduttaratvasyaca vidhāne vākyabhedāpatteḥ guṇāt karmāntarūpo vihitaḥ /",
  "GSP28jsbh3-2u:1018_0": "tatra “somasyāgne vīhītyanuyajatī“ti vacanāntareṇa mantravidhinā māntravarṇikasomadravye",
  "GSP28jsbh3-2u:1018_1": "samarpite dharmāntarākāṅkṣāyāṃ prakaraṇāt jyotiṣṭomāṅgabhūte 'pi asmin vaimṛdhavat",
  "GSP28jsbh3-2u:1018_2": "somadravyakatvasādṛśyāt tadīyavidhyantaprāpteratideśena somabhakṣaṇe tanmantreca",
  "GSP28jsbh3-2u:1018_3": "prāpte vicāra ityabhipretyāha -------- anuvaṣaṭkārayāgeti //",
  "GSP28jsbh3-2u:1019": "atraca bhakṣaṇamantrasya aṅgatvānaṅgatvavicārāt ūhavicārācca pādādhyāyaprakaraṇasaṅgatayaḥ spaṣṭāḥ /",
  "GSP28jsbh3-2u:1020_0": "anantarātu māntravarṇikadevatāyā niḥsandigdhatvāt pūrvādhikaraṇavyutpāditādevatātvarūpānupalakṣaṇanyāya-",
  "GSP28jsbh3-2u:1020_1": "pratyudāharaṇarūpeṇātra pūrvapakṣotthānāt pratyudāharaṇasaṅgatiriti nyāyasudhākāraḥ //",
  "GSP28jsbh3-2u:1021": "yattu ------ pūrvanyāyātyayena yatra pūrvasādhyābhāvaḥ siddhāntatayocyate tatraiva pratyudāharaṇasaṅgatiḥ;",
  "GSP28jsbh3-2u:1022_0": "yatratu pūrvanyāyātyayena pūrvapakṣamātraṃ pūrvasādhyameva ca siddhāntaḥ tatrātideśikīti",
  "GSP28jsbh3-2u:1022_1": "vyavasthāṃ tanmatadūṣaṇapūrvakaṃ mahatā prayatnena prasādhya pūrvasādhyasyaivasiddhāntitatvāt",
  "GSP28jsbh3-2u:1022_2": "ātideśikīṃ saṅgatiṃ prakāśakārā āhuḥ,",
  "GSP28jsbh3-2u:1023_0": "tat svayameva tatprakhyatadvyapadeśādhikaraṇādiṣu pūrvapakṣotthānamātreṇa sādhyaikye",
  "GSP28jsbh3-2u:1023_1": "'pi pratyudāharaṇasaṅgaterabhidhānena pūrvoktavyavasthāyāḥ pūrvāparaviruddhatvādetādṛśe",
  "GSP28jsbh3-2u:1023_2": "viṣaye saṅgatidvayasāṅkarye 'pi bādhakābhāvāt vedāntādhikaraṇeṣvapyetādṛśavidhayā",
  "GSP28jsbh3-2u:1023_3": "pratyudāharaṇasaṅgatyabhidhānameva yat kaustubhe,",
  "GSP28jsbh3-2u:1024": "tatsiddhāntamādāyāpi saṅgatisaṃbhavābhiprāyeṇa jñeyam //",
  "GSP28jsbh3-2u:1025": "niḥsandigdhatvādityanena trayastriṃśaddevānāṃ devatātvasyāspaṣṭatvānnopalakṣaṇatvamiti pūrvanyāyavailakṣaṇyaṃ sūcitam /",
  "GSP28jsbh3-2u:1026": "upalakṣaṇamityasyānantaraṃ manyata ityadhyāhāraḥ /",
  "GSP28jsbh3-2u:1027_0": "evañca sati yadyapyetasyānuvaṣaṭkārayāgasya karmāntaratve 'pi pṛthaksomagrahaṇavidhyabhāvāt",
  "GSP28jsbh3-2u:1027_1": "kathañcidatideśena tatprāptisaṃbhave 'pi vā “yaddhavirvahati tena śeṣeṇa saṃyojayati",
  "GSP28jsbh3-2u:1027_2": "devatā” mityarthavādena vaṣaṭkāradevatāyai yaddhaviḥ vahati taccheṣeṇānuvaṣaṭkāre",
  "GSP28jsbh3-2u:1027_3": "devatāṃ saṃyojayatītyarthakeṇa vaṣaṭkārayāgīyasomaśeṣadravyatvapratīteḥ tayā cottamādivat",
  "GSP28jsbh3-2u:1027_4": "pratipattilakṣaṇasattvenānuvaṣaṭkārayāgasya pratipattitvāvasāyāt “yadvāvasomasyāgnevīhītyanuvaṣaṭkaroti",
  "GSP28jsbh3-2u:1027_5": "tenaiṣa saṃsthitān somān bhakṣayanti sa eva somasya sviṣṭakṛdi“ti dravyapratipattyarthasviṣṭakṛdyāgarūpatvasaṃstavādapi",
  "GSP28jsbh3-2u:1027_6": "ca tanniścayācca pratipattikarmatvaṃ nirvivādam /",
  "GSP28jsbh3-2u:1028_0": "ataeva saṃkarṣe anuvaṣaṭkārayāgasya sviṣṭakṛdvattantreṇānuṣṭhānaṃ pūrvapakṣayitvā",
  "GSP28jsbh3-2u:1028_1": "vaṣaṭkārayāgānantaryarūpakramapṛthaktvāt dvidevatyeṣvanuvaṣaṭkāraniṣedharūpaliṅgācca",
  "GSP28jsbh3-2u:1028_2": "siddhāntatvena sādhitāyā āvṛtteḥ pratipattikarmatva evopapattiḥ,",
  "GSP28jsbh3-2u:1029": "anyathā arthakarmatve tantrānuṣṭhānāpattestadasaṃbhavāt /",
  "GSP28jsbh3-2u:1030": "ataśca pratipattikarmabhūte 'smin yāge nārthakarmabhūtasomayāgātideśaḥ saṃbhavati;",
  "GSP28jsbh3-2u:1031_0": "tathāpi niṣkāsāvabhṛthavājinayāganyāyenetikartavyatākāṅkṣāyāṃ somajanyayāgatvasāmānyāt",
  "GSP28jsbh3-2u:1031_1": "atideśopapattyā vaṣaṭkārānuvaṣaṭkārayāgāṅgabhūtayoḥ somabhakṣaṇayoḥ tantreṇānuṣṭhāne",
  "GSP28jsbh3-2u:1031_2": "'pi tatraiva devatādvayopalakṣaṇaṃ kartavyamityarthaḥ //",
  "GSP28jsbh3-2u:1032_0": "aindrapradānānāṃ prakṛtitvamanaindrapradānānāṃ vikṛtitvamiti pakṣe anaindrapradāneṣvatideśena",
  "GSP28jsbh3-2u:1032_1": "prāptasyāpyanuvaṣaṭkārayāgasya tāvadyognirdevatā sā na prakṛtibhūtaindrapradānasaṃbandhīndrasthānāpannā,",
  "GSP28jsbh3-2u:1033": "yena tatsthānāpannatvena mantraprāptyā tasyāpyupalakṣaṇaṃ syāt /",
  "GSP28jsbh3-2u:1034_0": "prakṛtau aindrapradāne hotṛkacamaseṣu “madhyataḥ kāriṇāṃ camasādhvaryavo vaṣaṭkṛte",
  "GSP28jsbh3-2u:1034_1": "anuvaṣaṭkṛte juhuta hotṛkāṇāṃ camasādhvaryavaḥ sakṛddhutvā śukrasyābhyunnīyopāvartadhvami”",
  "GSP28jsbh3-2u:1034_2": "tyadhvaryukartṛkapraiṣasakṛddhomāmnānena anuvaṣaṭkārasyaivābhāvāt madhyataḥ kāricamaseṣu",
  "GSP28jsbh3-2u:1034_3": "tatsattve 'pi tadaṅgabhūtānuvaṣaṭkārayāgasya prayājādivat kṛtsnavidhānatvenetikartavyatānapekṣaṇādatideśānupapatterbhakṣaṇasya",
  "GSP28jsbh3-2u:1034_4": "tanmantrasya cāprāptau nopalakṣaṇasaṃbhāvanāpītyabhipretya siddhāntamāha --------- prakṛtautviti //",
  "GSP28jsbh3-2u:1035_0": "nanu ------- prakṛtau somaṃ bhakṣayatīti bhakṣaṇasya vedibarhinyāyenāṅgapradhānasādhāraṇasomoddeśena",
  "GSP28jsbh3-2u:1035_1": "vidhānādupadeśenaiva bhakṣaṇaprāptestanmantraprāptirityata āha ------- upadeśeneti //",
  "GSP28jsbh3-2u:1036": "yavaprayoge “vrīhīṇāṃ medha” iti mantrasyāsāmarthyena prakṛtāvūhābhāvena ca lopavadihāpi tasya lopasyaiva prāpterityarthaḥ /",
  "GSP28jsbh3-2u:1037": "ataeva upadeśena bhakṣaprāptāvindrapītādhikaraṇasiddhānte savanasaṃbandhitvāviśeṣāt mantraviniyoge 'pi na tadīyadevatopalakṣaṇaprasaktiḥ /",
  "GSP28jsbh3-2u:1038": "siddhāntamupasaṃharati --------- ataśceti //",
  "GSP28jsbh3-2u:1039": "svayāgāṅgabhūtadravyapātṛtvasattve 'pi tatrātideśābhāvena prākṛtadevatākāryāpattyabhāvāt yathā adhvaryuṇā pāne kriyamāṇe tataḥ pūrvaṃ hotrā pītopi na hotṛpītasyetyevamupalakṣayet,",
  "GSP28jsbh3-2u:1040": "tathaivānuvaṣaṭkāradevatā nopalakṣaṇīyetyarthaḥ /",
  "GSP28jsbh3-2u:1041": "sūtre vaṣaṭkāraśabdena vaṣaṭkārasaṃbaddhānuvaṣaṭkārasaṃbandhāt lakṣitalakṣaṇayānuvaṣaṭkārayāgīyadevatocyate iti jñeyam /",
  "GSP28jsbh3-2u:1042": "atra nyāyasudhākṛtā anuvaṣaṭkārayāgasya pratipattikarmatvaṃ sādhitam,",
  "GSP28jsbh3-2u:1043": "taddūṣaṇena arthakarmatvaṃ prakāśakārairuktamapi kaustubhe nirasya pratipattikarmatvameva aṅgīkṛtamitīhāpi tadeva pratipattibhūtasyetyanena darśitamiti //",
  "GSP28jsbh3-2u:1044": "iti ṣoḍaśamanuvaṣaṭkārādhikaraṇam //",
  "GSP28jsbh3-2u:1045": "(anuvaṣaṭkāradevatānupalakṣaṇādhikaraṇam)",
  "GSP28jsbh3-2u:1046": "- - - - - - &lt;B1&gt; (17 adhikaraṇam /",
  "GSP28jsbh3-2u:1047": ") (a.3 pā.2 adhi.17) chandaḥ //",
  "GSP28jsbh3-2u:1048": "evamūhaṃ vicāryādhunā'dyapūrvapakṣavādī punastaṃ dūṣayati /",
  "GSP28jsbh3-2u:1049": "nohaḥ; karmaṇa ekatvāt,",
  "GSP28jsbh3-2u:1050": "abhyāsānāmapi phalacamasavadasamānavidhānatve pramāṇābhāvācca /",
  "GSP28jsbh3-2u:1051": "nahi mānagrahaṇamantrānurodhena taduddeśyānāṃ saṅkoco yuktaḥ,",
  "GSP28jsbh3-2u:1052": "agnividyayostu svasvavidhiprayuktatvena kratuvidhiprayuktatvābhāvādyuktaḥ paraprayuktāgnividyopajīvakatayā kratvadhikārasaṅkocaḥ /",
  "GSP28jsbh3-2u:1053": "ato mānagrahaṇamantrāveva kāmaṃ aindramātrapradānaviṣayau bhavetāṃ na tu mānādyapi /",
  "GSP28jsbh3-2u:1054": "vastutastu vasumata ityanena devatāntarasyāpyabhidhānāttayorapi sarvārthatvameva /",
  "GSP28jsbh3-2u:1055": "ato bhakṣamantrasyaivaindrapradānaviṣayatvādanaindrāṇāmamantrakaṃ bhakṣaṇam // 17 // 31 //",
  "GSP28jsbh3-2u:1056": "iti saptadaśaṃ anaindrāṇāmamantrakabhakṣaṇādhikaraṇam //",
  "GSP28jsbh3-2u:1057_0": "&lt;B2&gt; evamindrapītādhikaraṇadvitīyohapūrvapakṣamupajīvya pañca kṛtvācintāḥ pradarśyādhunā",
  "GSP28jsbh3-2u:1057_1": "vartiṣyamāṇakṛtvācintādvayārthaṃ dvitīyapūrvapakṣopapāditohaniṣedhamukhenendrapītādhikaraṇaprathamapūrvapakṣavādī",
  "GSP28jsbh3-2u:1057_2": "svaprayojanasādhanāya pratyavatiṣṭhata ityāha ---------- evamiti //",
  "GSP28jsbh3-2u:1058": "dūṣaṇaprakāramevāha --------- noha iti //",
  "GSP28jsbh3-2u:1059_0": "yāgākhyakarmaṇaḥ phalavattvāt prādhānyācca somādyaṅgagrāhitvasaṃbhave 'pi pradānānāmabhyāsarūpatvenāphalavattvāt",
  "GSP28jsbh3-2u:1059_1": "guṇatvācca “guṇānāṃ ca parārthatvādi” ti nyāyenāṅgagrāhitvānupapattervikṛtitvāsaṃbhavāt",
  "GSP28jsbh3-2u:1059_2": "yāgasyaca pratyabhyāsamapyekatvāt svasmin svato 'bhyāsānupapatteḥ nohena samantrakaṃ",
  "GSP28jsbh3-2u:1059_3": "bhakṣaṇamanaindrāṇām /",
  "GSP28jsbh3-2u:1060": "nahi pradānāntarāṇyanyayāgasaṃbandhīni,",
  "GSP28jsbh3-2u:1061": "yena teṣāṃ karmāntaratvāt bhedāpekṣaḥ prakṛtivikṛtibhāvaḥ saṃbhavet /",
  "GSP28jsbh3-2u:1062_0": "ekasyaiva somena yajeteti pratyakṣaśrutyā vihitasya yāgasya upapādakatvasaṃbhaveyāgāntarāṇāṃ",
  "GSP28jsbh3-2u:1062_1": "tatkalpane prāmāṇābhāvāt ekajyotiṣṭomayāgāṅgatve dharmāṇāṃ satyapi liṅgāt mantravyavasthopapatteḥ",
  "GSP28jsbh3-2u:1062_2": "aindrapradānasomaśeṣabhakṣaṇameva samantrakamityarthaḥ /",
  "GSP28jsbh3-2u:1063": "astuvā abhyāsānāṃ guṇatve 'pi paraṃparayā phalavattvam,",
  "GSP28jsbh3-2u:1064": "tāvatāpi na somaphalacamasābhyāsānāmiva vyavasthayādharmagrāhitvamityāha -------- abhyāsānāmapīti //",
  "GSP28jsbh3-2u:1065": "phalacamase nityānityasaṃyogavirodharūpahetorasāmānavidhyepīha tadabhāve tatkalpane naiva kiñcit pramāṇam /",
  "GSP28jsbh3-2u:1066": "nāpi payasā maitrāvaruṇaṃ śrīṇātītivadaindrapradānābhyāsārthatvena vidhiśravaṇamato nāsāmānavidhyamityarthaḥ //",
  "GSP28jsbh3-2u:1067_0": "nanu -------- ihāpi mānagrahaṇamantrayoraindrapradānamātraviṣayatvāt tadanurodhena",
  "GSP28jsbh3-2u:1067_1": "mānagrahaṇayoḥ tatsaṃskāryasya somasya tatsaṃskārāṇāṃ cābhiṣavādīnāṃ tatsaṃvalitānāṃ",
  "GSP28jsbh3-2u:1067_2": "dīkṣaṇīyādīnāmapi aindrapradānamātraviṣayatvāvagateḥ sāmānavidhyabhāvasaṃbhava ityata",
  "GSP28jsbh3-2u:1067_3": "āha ---------- nahīti //",
  "GSP28jsbh3-2u:1068": "yuktaiti //",
  "GSP28jsbh3-2u:1069_0": "prakṛte tu mānagrahaṇamantrayoḥ taduddeśyānāñca paraprayuktatvābhāvena kratuvidhiprayuktatvakalpanāvaśyaṃbhāvāt",
  "GSP28jsbh3-2u:1069_1": "sarvābhyāsānāñca prakaraṇāviśeṣeṇa viniyogaprayogavidhikalpakatvopapatterna yuktaḥ saṃkoca ityarthaḥ /",
  "GSP28jsbh3-2u:1070_0": "ataeva -------- mānagrahaṇamantrayoḥ vrīhimantrasya vrīhiviṣayatvavat liṅgādaindrapradānamātraviṣayatvepi",
  "GSP28jsbh3-2u:1070_1": "mānādīnāṃ puroḍāśapratiṣṭhāpanasyeva sarvaviṣayatvāt tadīyamānagrahaṇayoramantrakatve",
  "GSP28jsbh3-2u:1070_2": "'pyakṣatirityāha ------- ata iti //",
  "GSP28jsbh3-2u:1071_0": "yadyapica latāvasthāyāmeva anuṣṭhīyamānayoḥ mantragrahaṇayoḥ tantreṇaivānuṣṭhānāt",
  "GSP28jsbh3-2u:1071_1": "athavā -------- aindrapradānārthamevānuṣṭhānena prasaṅgato 'nyeṣāmapyupakārakatvāt",
  "GSP28jsbh3-2u:1071_2": "pṛthaganuṣṭhānābhāvena samantrakatvāmantrakatvakṛto nānuṣṭhāne kaścana viśeṣaḥ;",
  "GSP28jsbh3-2u:1072": "tathāpi aindrapradānottaraṃ sarvasomanāśe pradānāntarāṇāmarthe some mīyamāne gṛhyamāṇe cāmantrakatvasiddhirityarthaḥ /",
  "GSP28jsbh3-2u:1073_0": "ataeva ---------- indrapītādhikaraṇasiddhāntasya anaindeṣu mantraprāptirūpasya bahuvrīhita",
  "GSP28jsbh3-2u:1073_1": "eva saṃbhavāt siddhānte 'pyasya sāmānavidhyasyānirākaraṇenābhyupagatatvāvagame 'pi",
  "GSP28jsbh3-2u:1073_2": "siddhānte anupayuktasya tasya kṛtvācintāmiṣeṇātrābhidhāne kiṃ prayojanamityāśaṅkottaraṃ",
  "GSP28jsbh3-2u:1073_3": "bhakṣamantre viśeṣābhāve 'pi “indrāya tvā vasumate” ityanayoḥ mānagrahaṇamantrayoḥ",
  "GSP28jsbh3-2u:1073_4": "anaindreṣūhena prayogaḥ prakṛtivikṛtibhāve syāt,",
  "GSP28jsbh3-2u:1074_0": "sāmānavidhyetu tadasaṃbhavāt yathāvasthitayośca tatrāsāmarthyādaprayoga eveti bhaṭṭasomeśvareṇa",
  "GSP28jsbh3-2u:1074_1": "kvacit likhitamapi sarvasomanāśāpāditapunaḥpradānāntarārthasomagrahaṇamānānuṣṭhāne",
  "GSP28jsbh3-2u:1074_2": "mantrasyātideśataḥ prāptasyohaprayogaparameva jñeyam /",
  "GSP28jsbh3-2u:1075_0": "evaṃ sthite etaduttaraṃ nyāyasudhāyāmalikhitamapi tallikhitabhrameṇānūdya anaindrapradāneṣu",
  "GSP28jsbh3-2u:1075_1": "pṛthaṅmānagrahaṇayorevānuṣṭhānāt kutaḥ tatrānayormantrayoḥ prakṛtivikṛtibhāve 'pyūhaprasaṅgaḥ",
  "GSP28jsbh3-2u:1075_2": "kutastarāṃ sāmānavidhyādaprayoga iti prakāśakāraiḥ dūṣitam,",
  "GSP28jsbh3-2u:1076": "tat kaustubhe pūrvoktānuṣṭhānaviśeṣopapādanavyājena pūjyapādaireva ayuktamiti sūcitam /",
  "GSP28jsbh3-2u:1077": "vastutastviti //",
  "GSP28jsbh3-2u:1078_0": "vidhivākye vasumattvaguṇasyāśravaṇādindragatavasumattvaprakāśanasyavyarthatvāpatteḥ",
  "GSP28jsbh3-2u:1078_1": "vārtikoktarītyā devatāvācivasumacchabdenaindrātiriktānaindrapradānasaṃbandhidevatābhidhānopapatteritara-",
  "GSP28jsbh3-2u:1078_2": "devatāyuktāyendrāyetyarthena samantrakamanyatrāpi mānagrahaṇādityarthaḥ /",
  "GSP28jsbh3-2u:1079_0": "bhakṣamantre tvanaindrapradānasaṃbandhidevatābhidhānābhāvāt pradānānāṃ bhedena tattaccheṣasyeva",
  "GSP28jsbh3-2u:1079_1": "bhakṣaṇānāmapi pṛthakpṛthaganuṣṭhānāt aindraśeṣabhakṣaṇe prayujyamānasya karaṇatvenāpi",
  "GSP28jsbh3-2u:1079_2": "prākaraṇikaviniyogopapatteraindraśeṣabhakṣaṇa eva liṅgāt prayogaḥ,",
  "GSP28jsbh3-2u:1080": "anaindraśeṣabhakṣaṇetu sarvathā prāptyabhāva iti vaiṣamyamabhipretyopasaṃharati --------- ata iti //",
  "GSP28jsbh3-2u:1081": "yattu -------- atra prakāśakāraiḥ “yaṃ kāmayeta pāpīyān syāditi nīcaistarāṃ tasya yājyayā vaṣaṭkuryādi“tyādiyājyāśritaguṇakāmaprāptiranaindreṣvapi sāmānavidhye,",
  "GSP28jsbh3-2u:1082": "vikṛtitve tu neti prayojanaṃ sāmānavidhyasyoktam;",
  "GSP28jsbh3-2u:1083": "tanna;",
  "GSP28jsbh3-2u:1084_0": "abhyāsānāṃ vikṛtitve 'pi karmaṇa ekatvena vikṛtibhūtābhyāsasādhyasyāpi tasyaiva jyotiṣṭomatvena",
  "GSP28jsbh3-2u:1084_1": "phalasaṃbandhāt jyotiṣṭomāpūrvasādhanībhūtayājyārūpāśrayasya teṣvapyavaśiṣṭatvena",
  "GSP28jsbh3-2u:1084_2": "guṇakāmaprāptyupapatteḥ /",
  "GSP28jsbh3-2u:1085": "nahi aindrapradānasaṃbandhiyājyātvena tatrāśrayatā;",
  "GSP28jsbh3-2u:1086": "pramāṇābhāvāt,",
  "GSP28jsbh3-2u:1087": "nāpyanaindrapradānānāmaindrapradānāṅgatvaṃ phalāntaraṃ vā,",
  "GSP28jsbh3-2u:1088": "yena tatsādhyayāgasya jyotiṣṭomāt karmāntaratayā jyotiṣṭomatvaṃ na saṃbhavet,",
  "GSP28jsbh3-2u:1089": "ato 'yuktametat prayojanamiti pūjyapādairupekṣitam //",
  "GSP28jsbh3-2u:1090": "iti saptadaśaṃ anaindrāṇāmamantrakabhakṣaṇādhikaraṇam //",
  "GSP28jsbh3-2u:1091": "- - - - - - - &lt;B1&gt; (18 adhikaraṇam /",
  "GSP28jsbh3-2u:1092": ") (a.3 pā.2 adhi.18) aindrāgne //",
  "GSP28jsbh3-2u:1093": "evaṃ sthite punaścintā /",
  "GSP28jsbh3-2u:1094": "aindrāgne 'pyabhyāse indrapītasyetyeva samantrakaṃ bhakṣaṇam;",
  "GSP28jsbh3-2u:1095_0": "tyāgasya vyāsajyavṛttitve 'pi pānasya pītapadalakṣitasvīkārasya vā pratyekavṛttitvena",
  "GSP28jsbh3-2u:1095_1": "ḍitthamātṛvadekena vyapadeṣṭuṃ śakyatvāt tyāgasya ca hutāhutasamudāyaviṣayatvena",
  "GSP28jsbh3-2u:1095_2": "bhakṣyamāṇahutāvayavamātraviṣayatvābhāvānna pītapadena tyaktatvalakṣaṇā /",
  "GSP28jsbh3-2u:1096": "ataścaturdhākaraṇādhikaraṇaviṣayatvābhāvāttasyāpi samantrakaṃ bhakṣaṇamiti prāpte --------- satyaṃ pītapadena svīkāralakṣaṇā;",
  "GSP28jsbh3-2u:1097": "pānasya navame niṣedhyamānatvāt,",
  "GSP28jsbh3-2u:1098": "tyāgasya tvaduktarītyā lakṣayitumaśakyatvācca /",
  "GSP28jsbh3-2u:1099": "svīkārasya tu devasvādipadālambanatayā kalpyamānasya hutāvaśiṣṭa eva kalpanīyatvādyuktā lakṣaṇā;",
  "GSP28jsbh3-2u:1100": "tathāpi tasya lāghavena vyāsajyavṛttereva kalpane pratyekavṛttitve pramāṇābhāvāccaturdhākaraṇādhikaraṇaviṣayatvopapatterna tasya samantrakabhakṣaṇam //",
  "GSP28jsbh3-2u:1101": "18 //",
  "GSP28jsbh3-2u:1102": "32 //",
  "GSP28jsbh3-2u:1103": "it.yaṣṭādaśaṃ aindrāgnabhakṣasyāmantrakatādhikaraṇam //",
  "GSP28jsbh3-2u:1104_0": "&lt;B2&gt; bhakṣamantrasyaindrāgnadevatyahutaśeṣabhakṣaṇāṅgatvānaṅgatvavicārāt pādādhyāyasaṅgatī",
  "GSP28jsbh3-2u:1104_1": "tathā pūrvādhikaraṇe aindrapradānavyatiriktapradānahutaśeṣabhakṣaṇe amantrakatvasyādyapūrvapakṣavādinā",
  "GSP28jsbh3-2u:1104_2": "sādhitasyehākṣipya samādhānādākṣepikīmanantarasaṅgatiṃ ca spaṣṭatvādanuktvā sthita",
  "GSP28jsbh3-2u:1104_3": "evādyapūrvapakṣe kṛtvācintātvena vicāraṃ darśayati ------- evamiti //",
  "GSP28jsbh3-2u:1105": "pūrvapakṣamāha --------- aindrāgnepīti //",
  "GSP28jsbh3-2u:1106": "tyāgasyeti //",
  "GSP28jsbh3-2u:1107": "yadyapi caturdhākaraṇādhikaraṇanyāyenendrāgnyoḥ vyāsajyavṛttitvāt nendrapītapadena indrāya tyakta iti vyutpattyā indrāgnyantargatendro devatā śakyā vyapadeṣṭum;",
  "GSP28jsbh3-2u:1108_0": "tathāpi pītapadasya tyaktatvalakṣaṇāyāṃ pramāṇābhāvāccaturthīsamāsasyānanuśiṣṭatvenānyāyyatvāt",
  "GSP28jsbh3-2u:1108_1": "kathañcidanuśāsane 'pi vā hutāhutasamudāyasyaiva pūrvaṃ tyaktasya homena nāśādahutasya",
  "GSP28jsbh3-2u:1108_2": "bhakṣaṇayogyasyātyaktatvena indrapītapadavyapadeśyatvāsaṃbhavāt pānameva rasāsvādanarūpadevatāniṣṭhaṃ",
  "GSP28jsbh3-2u:1108_3": "athavā tasya navame niṣetsyamānatvāt āhavanīyamukhaprakṣeparūpaṃ vā athavā hutasyaiva",
  "GSP28jsbh3-2u:1108_4": "tatpadavyapadeśyatvāpattyāhutabhakṣyamāṇe tatpadavyapadeśāsaṃbhavādapītāvayavasaṃgrahāya",
  "GSP28jsbh3-2u:1108_5": "samudāye lakṣaṇāpatteḥ devasvādipadālambanatayāvaśyakaḥ svīkāro vā saṃbandharūpaḥ",
  "GSP28jsbh3-2u:1108_6": "pītaśabdārtho lakṣaṇayā vaktavyaḥ /",
  "GSP28jsbh3-2u:1109": "tathāca tṛtīyāsamāsopyanuśāsanaśiṣṭo labhyate /",
  "GSP28jsbh3-2u:1110_0": "evañca svīkārasyāvayavāvayavisādhāraṇyena kalpitasya pratidevatādhiṣṭhānaṃ bhedena",
  "GSP28jsbh3-2u:1110_1": "kalpanopapattervyāsajyatyāge 'pi ardhasyendreṇa svīkṛtatvāt tatpadavyapadeśyatvopapattirityarthaḥ /",
  "GSP28jsbh3-2u:1111": "ḍitthamātṛvaditi //",
  "GSP28jsbh3-2u:1112": "ḍitthaḍabitthayormātari mātṛpadārthāntarnītajanyajanakabhāvarūpasaṃbandhasya pratyekaṃ vidyamānatayā ekenāpi saṃbhavati ḍitthamāteti vyapadeśaḥ,",
  "GSP28jsbh3-2u:1113": "tadvadihāpi upapadyata ityarthaḥ //",
  "GSP28jsbh3-2u:1114": "caturdhākaraṇetu taddhitena devatātvasyaiva uktatvānna vyāsajyavṛttidevatākasya grahaṇam /",
  "GSP28jsbh3-2u:1115": "ataeva apaunaruktyaṃ cetyabhipretya vaiṣamyamāha -------- ataścaturdheti //",
  "GSP28jsbh3-2u:1116": "lāghaveneti //",
  "GSP28jsbh3-2u:1117": "vyāsajyavṛttidevatāsthale vyāsajyavartina ekasyaiva svīkārasya kalpane saṃbhavati na tatra nānātvakalpanā;",
  "GSP28jsbh3-2u:1118": "gauravādityarthaḥ //",
  "GSP28jsbh3-2u:1119": "yattu vārtikādau tyaktatvalakṣaṇayā siddhāntopapādanaṃ,",
  "GSP28jsbh3-2u:1120": "tatprauḍhipradarśanārthamityuktaṃ kaustubhe tatraiva draṣṭavyam //",
  "GSP28jsbh3-2u:1121_0": "amantrakatvapūrvapakṣasya sthāyitve 'pi sthāyivicāraprayojanaṃ aindrāgnabhakṣaṇe",
  "GSP28jsbh3-2u:1121_1": "'pi savanaviśeṣaṇatayā prayojye mantre tadarthānusandhānavelāyāṃ pūrvapakṣe bhinnasvīkāratvāt",
  "GSP28jsbh3-2u:1121_2": "aindrāgnāntargatendrapītatvenāpi indrapītapadārthānusandhānam /",
  "GSP28jsbh3-2u:1122": "siddhāntetu tasyaikatvādindrapītapadārthatvābhāvānnānusandhānamiti spaṣṭatvānnoktam //",
  "GSP28jsbh3-2u:1123": "ityaṣṭādaśaṃ aindrāgnabhakṣasyāmantrakatādhikaraṇam //",
  "GSP28jsbh3-2u:1124": "&lt;B1&gt; (19 adhikaraṇam /",
  "GSP28jsbh3-2u:1125": ") (a.3 pā.2 adhi.19) chandasaśca //",
  "GSP28jsbh3-2u:1126": "tatraiva mantre gāyatrachandasa ityādi śrutam /",
  "GSP28jsbh3-2u:1127": "taccedaṃ somaviśeṣaṇamevāsminpūrvapakṣe /",
  "GSP28jsbh3-2u:1128": "ataśca kevalameva yatraindrapradāne gāyatraṃ chando yathā bṛhaspatisavādau 'gāyatrametadaharbhavatī'ti śruteḥ,",
  "GSP28jsbh3-2u:1129": "tatraivāsyotkarṣo,",
  "GSP28jsbh3-2u:1130": "natu jyotiṣṭomeniveśaḥ;",
  "GSP28jsbh3-2u:1131": "kevalagāyatracchandaskapradānābhāvāt /",
  "GSP28jsbh3-2u:1132": "naca sāmānyasaṃbandhabodhakapramāṇābhāvaḥ;",
  "GSP28jsbh3-2u:1133_0": "indradevatyatvaprātaḥsavanādīnāmanyatra lokādāvabhāvena pāriśeṣyādeva bṛhaspatisavopasthitisaṃbhavāditi",
  "GSP28jsbh3-2u:1133_1": "prāpte --------- bṛhaspatisave 'pi savanamukhīye ṛgantarasya paṭhitatvādgāyatrametadityādeśca",
  "GSP28jsbh3-2u:1133_2": "bhūmnāpi vyākhyānopapatteḥ prakṛtau vikṛtau vā kevalagāyatrachandaskatvābhāvānnityasāpekṣatvena",
  "GSP28jsbh3-2u:1133_3": "samāsopapatteḥ prakṛtāveva niveśaḥ /",
  "GSP28jsbh3-2u:1134": "vastutastu gāyatryāḥ pratyekameva sādhanatvāt satyapi ṛgāntare na samāsabhaṅgāśaṅkāpi // 19 // 33 //",
  "GSP28jsbh3-2u:1135": "ityekonaviṃśaṃ mantraviśeṣāṇāmanekachandaske viniyogādhikaraṇam //",
  "GSP28jsbh3-2u:1136_0": "&lt;B2&gt; aindrapradānaśeṣabhakṣaṇe evāyaṃ mantra iti pūrvapakṣamupajīvya kṛtācintātvena",
  "GSP28jsbh3-2u:1136_1": "kariṣyamāṇasya sadontarasahitagāyatrachandaskaindrapradānepyayaṃ mantro 'ṅgamuta",
  "GSP28jsbh3-2u:1136_2": "tannirapekṣagāyatrachandaskaindrapradāna eveti vicārasya mantragatāṅgatvavicārarūpatayā",
  "GSP28jsbh3-2u:1136_3": "pādādhyāyasaṅgatī tathāpavādikīmanantarasaṅgatiṃ ca spaṣṭatvādanuktvā tasminneva",
  "GSP28jsbh3-2u:1136_4": "mantre ekadeśaviṣayatāpradarśanapūrvakaṃ pūrvapakṣamāha -------- tatraiveti //",
  "GSP28jsbh3-2u:1137": "yadi gāyatrachandasa itipadaṃ siddhānta iva savanaviśeṣaṇaṃ bhavet,",
  "GSP28jsbh3-2u:1138": "tadā kevalagāyatrachandaskaindrapradānamātrārthatāpūrvapakṣo na sidhyedityato yadyapīndrapītapada iva tatpuruṣakṛtaṃ somaparatvaṃ na saṃbhavati;",
  "GSP28jsbh3-2u:1139": "pakṣadvayepi bahuvrīherāvaśyakatvāt;",
  "GSP28jsbh3-2u:1140": "tathāpyanantaropanyastendrapītapadasya tatpuruṣeṇa somaparatve sādhite sati tatsamabhivyāhārāt gāyatracchandasa ityādipadānāmapi tatparatvameva yuktam,",
  "GSP28jsbh3-2u:1141": "natu pūrvapadopasthāpitaprātaḥsavanādiparatvam;",
  "GSP28jsbh3-2u:1142": "tathātve viśeṣyaparaprātaḥsavanādipadānāmetaduttaraṃ prayogāpatterato 'smin mahādhikaraṇapūrvapakṣe somaviśeṣaṇamevetyabhipretyāha --------- taccedamiti //",
  "GSP28jsbh3-2u:1143": "yathā indrapītapadena kevalendra eva prakāśyate,",
  "GSP28jsbh3-2u:1144": "natvanyasahitaḥ;",
  "GSP28jsbh3-2u:1145": "samāsavighātāpatterata aindrāgnādau mantrāprayogaḥ pūrvatra sādhitaḥ,",
  "GSP28jsbh3-2u:1146": "tathehāpi gāyatracchanda ādipadaiḥ kevalameva gāyatryādyanyayogavyāvṛttyā viśeṣaṇatvena chandaḥ prakāśyate natu chandontarasāpekṣam;",
  "GSP28jsbh3-2u:1147": "samāsavighātāpatteḥ,",
  "GSP28jsbh3-2u:1148_0": "ato 'trāpi chandontarasāpekṣagāyatrachandaskatvasya jyautiṣṭomikaindrapradāne sattvena",
  "GSP28jsbh3-2u:1148_1": "mantraliṅgavirodhādyatra tannirapekṣagāyatrachandaskatā tatra utkarṣa ityabhipretyāha",
  "GSP28jsbh3-2u:1148_2": "--------- ataśceti //",
  "GSP28jsbh3-2u:1149": "gāyatrametaditi //",
  "GSP28jsbh3-2u:1150": "anenātideśaprāptanānāchandaskatābādhena dāśatayīgatautpattigāyatrīchandaskarcāṃ vidhānamaṣṭamacaturthapāde vakṣyate /",
  "GSP28jsbh3-2u:1151": "ataeva -------- trivṛdbahiṣpavamānādau kvacit prāptagāyatrachandaskānuvādatvaṃ pakṣāntareṇa prakāśakāroktaṃ ------- apāstam /",
  "GSP28jsbh3-2u:1152": "yadyapi anyachandaskarga bādhenotpattigāyatrīvidhānābhidhānena kevalagāyatrachandaskatvamādāyātra pūrvapakṣa upatiṣṭhati;",
  "GSP28jsbh3-2u:1153": "tathāpyutpattigāyatrīvidhānenaiva viśeṣarūpeṇānyachandaskarcāṃ bādhamabhipretya kevalagāyatrachandaskatvasaṃbhava ityarthaḥ //",
  "GSP28jsbh3-2u:1154": "nanu ------- manotāmantrasya sāmānyasaṃbandhabodhakapramāṇābhāvena vikṛtāvanutkarṣavadihāpi tadabhāvāt kathaṃ bṛhaspatisavopasthitirityāśaṅkate -------- naceti //",
  "GSP28jsbh3-2u:1155": "atra prakāśakāraiḥ bhakṣānuvāka iti samākhyayaiva sāmānyasaṃbandhabodhakapramāṇamityuktam,",
  "GSP28jsbh3-2u:1156_0": "talloke 'pi rāgataḥ prāptasomabhakṣasattvena samākhyāyāstatsādhāraṇatayā niyamataḥ",
  "GSP28jsbh3-2u:1156_1": "sāmānyayāgopasthāpakatvābhāve viśeṣato bṛhaspatisavayāgopasthāpakatve pramāṇābhāvādayuktamityupekṣya",
  "GSP28jsbh3-2u:1156_2": "svayamanyathā pariharati --------- indradevatyatveti //",
  "GSP28jsbh3-2u:1157_0": "laukikasomabhakṣe kevalagāyatrachandaskatvaprātaḥsavanasaṃbandhitvendrapītatvādīnāmasaṃbhavena",
  "GSP28jsbh3-2u:1157_1": "tadvyāvṛttyā pariśeṣādeva viśeṣeṇa sāmarthyāt bṛhaspatisavīyasomapratītyupapatteḥ",
  "GSP28jsbh3-2u:1157_2": "sāmānyasaṃbandhabodhakapramāṇābhāve 'pi kṣativiraha ityarthaḥ //",
  "GSP28jsbh3-2u:1158": "ṛgantarasya paṭhitatvāditi //",
  "GSP28jsbh3-2u:1159": "yathāpāṭhamanyachandaskarcāmatideśataḥ prāptatvādityarthaḥ /",
  "GSP28jsbh3-2u:1160": "etaccopalakṣaṇaṃ ṛgantarāmnānāntarasyāpi /",
  "GSP28jsbh3-2u:1161_0": "yathā mādhyandinasavane maruttvatīye tathā niṣkaivalyeca śastre krameṇa prakṛtau",
  "GSP28jsbh3-2u:1161_1": "janiṣṭhā ugra ityasya sūktasya mukhe yastastaṃbhetyṛcastathā indrasya nu vīryāṇīti",
  "GSP28jsbh3-2u:1161_2": "sūktamukhe dhunena yaḥ supraketaṃ madanta ityṛcaśca triṣṭup chandaskāyā āmnānasya",
  "GSP28jsbh3-2u:1161_3": "yastastaṃbha dhuneta yaḥ itisūktamukhīye ityāśvalāyanasūtragatavacanena kṛtatvāt /",
  "GSP28jsbh3-2u:1162": "gāyatrametadityādeśceti //",
  "GSP28jsbh3-2u:1163_0": "yato bṛhaspatisave ṛgantarāṇāmanyachandaskānāṃ vidhānāt gāyatratvaṃ vidhīyamānaṃ",
  "GSP28jsbh3-2u:1163_1": "nyāyasudhādarśitarītyā atideśaprāptaprātaranuvākādigatasaptachandaskatvābādhenāvihitachandovi",
  "GSP28jsbh3-2u:1163_2": "śeṣa- yājyādiviṣayaṃ,",
  "GSP28jsbh3-2u:1164": "athavā prakāśakāroktarītyā viśeṣavihitatrivṛtstomakeṣvājyādistotreṣu vā,",
  "GSP28jsbh3-2u:1165": "athavā somanāthenoktarītyā pradhānamātre vā niviśate /",
  "GSP28jsbh3-2u:1166": "ato jyotiṣṭoma ivabṛhaspatisave 'pi na kevalagāyatrachandaskatvam /",
  "GSP28jsbh3-2u:1167": "gāyatrametadahariti sāmānādhikaraṇyañca bhūmaguṇayogāt gauṇamityarthaḥ /",
  "GSP28jsbh3-2u:1168": "ataeva yathā gurutvasya śiṣyatvānapekṣasya kadācidapyabhāvāt nityasāpekṣatayā asmākaṃ gurukulamityatrāsmadarthaśiṣyasāpekṣeṇāpi gurupadena kulapadasya samāsaḥ,",
  "GSP28jsbh3-2u:1169_0": "evamihāpi nityachandontarasāpekṣasya gāyatrapadasyānyayogavyāvṛttyā viśeṣaṇatayā",
  "GSP28jsbh3-2u:1169_1": "anvayāyoge 'pyayogavyāvṛttyā viśeṣaṇatvopapatteḥ nityasāpekṣatayā chandaḥpadena samāsopapattirityāha",
  "GSP28jsbh3-2u:1169_2": "--------- prakṛtāviti //",
  "GSP28jsbh3-2u:1170": "yadyapi tatra gurvādiśabdaḥ saṃbandhiśabdo naivaṃ gāyatrachandaḥ;",
  "GSP28jsbh3-2u:1171_0": "tathāpi śiṣyādinirapekṣagurvādyarthāsaṃbhavopapattyā yathā nityasāpekṣatvaṃ tathā",
  "GSP28jsbh3-2u:1171_1": "ihāpi gāyatrachandaskasyāsaṃbandhiśabdatvepi tadarthasya chandontaranirapekṣasyābhāvānnityasāpekṣatvamityabhāvāditi hetūktyā sūcitam /",
  "GSP28jsbh3-2u:1172": "evamayogavyāvṛttyā viśeṣaṇatāṅgīkāreṇa nityatvena ca samāsopapattiṃ pradarśya adhunā anyayogavyāvṛttyāpi saṃbhavativiśeṣaṇatvamityāha -------- vastutastviti //",
  "GSP28jsbh3-2u:1173_0": "gāyatraṃ chando 'syeti samāsārthāntarnītasaṃbandhasāmānyasya viśeṣaṃ vinā aparyavasānādṛgavāntarakāryadvāraiva",
  "GSP28jsbh3-2u:1173_1": "tadviśeṣāvagateḥ satyapi stotrādau chando 'ntare sarvachandasāṃ vyāsajya sādhanatvābhāvāt",
  "GSP28jsbh3-2u:1173_2": "tasmiṃśca svāvāntarakārye itaranirapekṣatayaiva tattacchandaskarcāṃ sādhanatvādanyayogavyāvṛttyāpi",
  "GSP28jsbh3-2u:1173_3": "viśeṣaṇatvaṃ samāsaścopapadyata ityarthaḥ /",
  "GSP28jsbh3-2u:1174_0": "evaṃ sthite etādṛśanirapekṣasādhanatvamādāya kevalaṃ gāyatrachandaskatvasya jyotiṣṭome",
  "GSP28jsbh3-2u:1174_1": "'pi “idaṃ saumyaṃ madhvadhukṣannadribhaḥ niro juṣāṇaṃ indratatpibe” tyaindrapradānayājyāyā",
  "GSP28jsbh3-2u:1174_2": "gāyatrīchandaskāyā nirapekṣasādhanatvena kevalagāyatrachandaskatvopapatteḥ taccheṣabhakṣaṇa",
  "GSP28jsbh3-2u:1174_3": "eva mantro natvanyachandaskayājyaindrapradānaśeṣabhakṣaṇa ityāpādanasya pūrvapakṣe",
  "GSP28jsbh3-2u:1174_4": "'pi saṃbhavādvikṛtāvutkarṣaparyantāpādanam tādṛśayājyābhāve kṛtvācintayaiva jñeyamiti",
  "GSP28jsbh3-2u:1174_5": "vastutastvityanena sūcitam /",
  "GSP28jsbh3-2u:1175": "prayojanaṃspaṣṭatvānnoktam //",
  "GSP28jsbh3-2u:1176": ".//",
  "GSP28jsbh3-2u:1177": "/",
  "GSP28jsbh3-2u:1178": "ityekonaviṃśaṃ mantraviśeṣaṇāmanekachandaske viniyogādhikaraṇam //",
  "GSP28jsbh3-2u:1179": "- - - - - - &lt;B1&gt; (20 adhikaraṇam /",
  "GSP28jsbh3-2u:1180": ") (a.3 pā.2 adhi.20) sarveṣāṃ //",
  "GSP28jsbh3-2u:1181": "sthitāduttaram /",
  "GSP28jsbh3-2u:1182": "nendrapītapade tatpuruṣo 'pi tu bahuvrīhīreva /",
  "GSP28jsbh3-2u:1183": "tatpuruṣe 'pi pūrvapade tāvadekā saṃbandhilakṣaṇā pītapade ca svīkṛtāvayavalakṣaṇā /",
  "GSP28jsbh3-2u:1184": "yadyapi ceyaṃ siddhāntino 'pi tulyā;",
  "GSP28jsbh3-2u:1185": "tathāpi avayavasvīkārasyāvayavisvīkārasāpekṣatvena vilambopasthitikatvānna tulyatvam /",
  "GSP28jsbh3-2u:1186_0": "tataśca pītapade arśaādyacpratyayaṃ matvarthīyaṃ pādhātunā cāvayavigatameva tatsaṃbandhisvīkāraṃ",
  "GSP28jsbh3-2u:1186_1": "lakṣayitvā indraḥ pītaḥ svīkārakarttā yasminsavana iti vyutpattyā samānādhikaraṇabahuvrīhiraṅgīkriyate /",
  "GSP28jsbh3-2u:1187": "prakaraṇaviśeṣācca nirṇayaḥ /",
  "GSP28jsbh3-2u:1188": "ataḥ sarvasyaiva somasyoktavidhaprātaḥ savanādisaṃbandhitvādanaindrāṇāmapi samantrakamevāvikāreṇa bhakṣaṇam /",
  "GSP28jsbh3-2u:1189": "yadi tu pītapadasya pūrvanipātāpattirāśaṅkyate,",
  "GSP28jsbh3-2u:1190": "tadāstu indre pītaṃ pānamasminniti saptamībahuvrīhiḥ /",
  "GSP28jsbh3-2u:1191": "yadi tvatrāpi niṣṭhāntatvena pūrvanipātāpattiraviśiṣṭeti vibhāvyate,",
  "GSP28jsbh3-2u:1192": "tadā pītapadasyākṛtigaṇatvenāhitāgnyādigaṇāntaḥ pātamaṅgīkṛtya “vāhitāgnyādiṣu” iti sūtreṇendrapadasya pūrvanipātaḥ /",
  "GSP28jsbh3-2u:1193": "atha vāstvayaṃ tatpuruṣa eva /",
  "GSP28jsbh3-2u:1194": "tadāpi tu lakṣaṇayā somasaṃbandhisavanaparatvam /",
  "GSP28jsbh3-2u:1195": "naca tasyāṃ pramāṇābhāvaḥ;",
  "GSP28jsbh3-2u:1196": "taittirīyaśākhāyāṃ prātaḥsavanādibhedena indrapīta- narāśaṃsapīta - pitṛpītānāṃ trivāraṃ pāṭhasyaiva pramāṇatvāt /",
  "GSP28jsbh3-2u:1197": "somamātraparatve hi tattatpradāneṣu liṅgādevendrapītādipadānāṃ sakṛtpaṭhitānāmeva pāṭhopapattau tatra yogyatayaiva prātaḥsavanādipadānāṃ vibhāgena viśeṣaṇatvopapattiḥ /",
  "GSP28jsbh3-2u:1198": "atasteṣāṃ prātaḥsavanādibhedena trivāraṃ pāṭha eva vaiyarthyabhiyā savanaparatvalakṣaṇātātparyagrāhakaḥ /",
  "GSP28jsbh3-2u:1199": "ataścendrapītādiviśeṣaṇatrayayuktasya tattatsavanasya saṃbandhinaṃ somaṃ anyadevatyamapi bhakṣayāmīti mantrārthāvagateḥ sarvatraikamantryam /",
  "GSP28jsbh3-2u:1200": "vibhāgo 'pi taittirīyaśākhāmnātakrameṇaiva bodhyaḥ /",
  "GSP28jsbh3-2u:1201": "kalpasūtrakārāstūhamevāmananti // 20 // 34 //",
  "GSP28jsbh3-2u:1202": "iti viṃśaṃ ekādaśādhikaraṇopasaṃhārādhikaraṇam //",
  "GSP28jsbh3-2u:1203": "iti śrīkhaṇḍadevaviracitāyāṃ bhāṭṭadīpikāyāṃ tṛtīyādhyāyasya dvitīyaḥ pādaḥ // 2 //",
  "GSP28jsbh3-2u:1204_0": "&lt;B2&gt; idānīmindrapītādhikaraṇakṛtadvitīyohapūrvapakṣasyādyapūrvapakṣavādinaiva",
  "GSP28jsbh3-2u:1204_1": "nirastatvādavaśiṣṭādyapūrvapakṣanirāsena siddhāntamupapādayitumanekacintāvyavahitatvādādyaṃ",
  "GSP28jsbh3-2u:1204_2": "pūrvapakṣaṃ smārayati -------- sthitāditi //",
  "GSP28jsbh3-2u:1205": "sthitāditilyablope pañcamī /",
  "GSP28jsbh3-2u:1206": "anirāsāt sthitaṃ pūrvapakṣamapekṣyāvaśiṣṭamuttaramucyata ityarthaḥ //",
  "GSP28jsbh3-2u:1207": "bahuvrīhāvubhayapadārthatyāgāpekṣayā ekapadārthatyāgena lāghavāt tatpakṣamaṅgīkṛtya indrapītapadasya somaparatvaṃ yadvadet,",
  "GSP28jsbh3-2u:1208": "tattatrāpi lakṣaṇādvayāpattyā ubhayapadārthatyāgasya samatvādayuktam,",
  "GSP28jsbh3-2u:1209_0": "ato bahuvrīhimeva gāyatraṃ prātaḥsavanamityāditātparyānugṛhītasavanaikaviśeṣaṇatayār'thapratipādakagāyatrachandaḥpadaprāyapāṭhāt",
  "GSP28jsbh3-2u:1209_1": "prātaḥsavanādipadasāmānādhikaraṇyācca indrapītapade aṅgīkṛtya savanaparatvameva yuktamityabhipretyāha",
  "GSP28jsbh3-2u:1209_2": "-------- nendrapītapada iti //",
  "GSP28jsbh3-2u:1210": "tāmeva lakṣaṇāpattiṃ darśayati --- pītapade ceti //",
  "GSP28jsbh3-2u:1211_0": "pītapade svīkāralakṣaṇāyāmapi hutāhutasamudāyasyaiva tyāgena svīkārāt indrapītapadena",
  "GSP28jsbh3-2u:1211_1": "vivakṣitasyendrakartṛkasvīkārasya samudāya eva sattvāt tadekadeśasya homena naṣṭasya",
  "GSP28jsbh3-2u:1211_2": "someti saṃbodhanārthatvāt pratyakṣavacanena te iti śabdena vyapadeṣṭumaśakyatvāt",
  "GSP28jsbh3-2u:1211_3": "pītapadena pātrasthahutaśeṣarūpasvīkṛtāvayavasya pītapade lakṣaṇāntarasya tatpuruṣe āpattiḥ,",
  "GSP28jsbh3-2u:1212_0": "bahuvrīhautu hutāhutasamudāyasya pītapadenoktāvapi yasmin savane indreṇa samudāyarūpatayā",
  "GSP28jsbh3-2u:1212_1": "somaḥ svīkṛtaḥ tatsavanasaṃbandhitvasya hutaśeṣāvayave 'pi sattvāt tatsaṃbandhipātrasthaśeṣasya",
  "GSP28jsbh3-2u:1212_2": "saṃbodhanopapatteḥ taṃ yatkiñciddevatyaṃ bhakṣayāmītyarthopapatterna doṣaḥ /",
  "GSP28jsbh3-2u:1213": "yadyapi prātaḥsavanamabhiṣavo yasyeti bahuvrīhiṇā prātaḥsavanapadasya somaparatvamapi,",
  "GSP28jsbh3-2u:1214": "na savanaparatvaniścayaḥ;",
  "GSP28jsbh3-2u:1215": "tathāpi rūḍhyā kratubhāgavācitvenāvagatatvādavayavavyutpattyasaṃbhavāt savanaparatvopapattiḥ /",
  "GSP28jsbh3-2u:1216": "yadyapi vāgjuṣāṇā somasya tṛpyatviti ṣaṣṭhyantasomaśabdasāmānādhikaraṇyasidhyai prātaḥsavanaśabdasyāvayavavyutpattyā somavācitvaṃ bhavet;",
  "GSP28jsbh3-2u:1217_0": "tathāpi ādyakratubhāgagatasya kṛtsnasya somasya prātarabhiṣavāt prātaḥsavanaśabdasya",
  "GSP28jsbh3-2u:1217_1": "kratubhāgagatakṛtsnasomavācitvāpatteḥ somaśabdasya hutaśeṣamātravācitvāt prātaḥ savanasaṃbandhivavācinaṃ",
  "GSP28jsbh3-2u:1217_2": "śabdaṃ vinā sāmānādhikaraṇyānupapatteḥ prātaḥsavanaśabdasya chapratyayāntatvāpatterna somaparatvam /",
  "GSP28jsbh3-2u:1218": "ato deva somayastvamindrapītasya prātaḥsavanasya saṃbandhī tasya te 'vayavaṃ bhakṣayāmītyevaṃ ṣaṣṭhī yojyā /",
  "GSP28jsbh3-2u:1219": "natu yasya prātaḥsavanasya somasya saṃbandhī indrapītastasyetyevaṃ sā yojyeti ubhayapadārthatyāgāpattisāmye prātaḥsavanapadaprāyapāṭhāt bahuvrīhireva yukta ityāśayaḥ /",
  "GSP28jsbh3-2u:1220": "nanu devatāyāḥ pātṛtvaniṣedhāt pītapade svīkāralakṣaṇā bahuvrīhipakṣe ubhayapadārthatyāgāpattidoṣāpekṣayā adhikā samastyeva,",
  "GSP28jsbh3-2u:1221_0": "pratyuta aindrāgnādhikaraṇopapāditaprakāreṇa pādhātunaiva lakṣyasya svīkārasyāvayavāvayavisādhāraṇatvāt",
  "GSP28jsbh3-2u:1221_1": "bhakṣyamāṇāvayavaniṣṭhasyaiva svīkārasya pādhātunā lakṣaṇānna tatpuruṣe svīkṛtāvayavalakṣaṇāntarāpattidoṣa",
  "GSP28jsbh3-2u:1221_2": "ityāśaṅkya pariharati -------- yadyapi ceti //",
  "GSP28jsbh3-2u:1222": "yadyapi pādhātunā svīkāralakṣaṇā tulyā;",
  "GSP28jsbh3-2u:1223": "tathāpi atrāvayavagatasvīkārabodhanamavayavigatasvīkāropasthitisāpekṣami ti vilambopasthitisāpekṣam,",
  "GSP28jsbh3-2u:1224": "naivaṃ bahuvrīhau sarvasyāvayavina eva svīkārādato 'tulyatvamityarthaḥ /",
  "GSP28jsbh3-2u:1225_0": "vyadhikaraṇabahuvrīherananuśiṣṭatvāśaṅkāṃ kaṇṭhekāla ityādivat “saptamīviśeṣaṇe bahuvrīhāvi“tyanena",
  "GSP28jsbh3-2u:1225_1": "vyadhikaraṇabahuvrīhisaṃbhavāt prācīnaiḥ parihṛtāmapi saptamībahuvrīhiviṣaya eva",
  "GSP28jsbh3-2u:1225_2": "tasya jñāpakatāṅgīkārādanyatrāpravṛtteḥ tatrāparituṣya prakārāntareṇa samānādhikaraṇabahuvrīhyāśrayaṇena",
  "GSP28jsbh3-2u:1225_3": "pariharati ----- ataśceti //",
  "GSP28jsbh3-2u:1226_0": "prathamataḥ pītapratibaddhavatsāmityatreva pītapadaṃ bhāve niṣṭhāntaṃ pānavācakamaṅgīkṛtya",
  "GSP28jsbh3-2u:1226_1": "pītamasyāstītyarthe arśāādyacaṃ kṛtvā indraḥ pānavān yasmin savane ityevaṃ samānādhikaraṇabahuvrīhirevetyarthaḥ /",
  "GSP28jsbh3-2u:1227_0": "evañcāpūrvasaṃyogādabhyāsānāṃ prakaraṇāviśeṣāt sarvatra pradhānabhūtabhakṣayāmipadasāmarthyācca",
  "GSP28jsbh3-2u:1227_1": "sarvapradānāṅgatvena prāptasya mantrasya guṇabhūtendrapītapadāśaktyā saṃkoco na yuktastasyāpi",
  "GSP28jsbh3-2u:1227_2": "savanaviṣayatvena śaktyupapādanānna saṃkocakatā yukteti sarvapradānāṅgatvanirṇaya",
  "GSP28jsbh3-2u:1227_3": "ityāha -------- prakaraṇāviśeṣāditi //",
  "GSP28jsbh3-2u:1228": "svaraviśeṣeṇa bahuvrīhitvanirṇayaḥ prācīnairukto 'pi svarasya tatpuruṣe 'pi pūrvapakṣe upapāditatvāt upekṣitaḥ /",
  "GSP28jsbh3-2u:1229": "ataśca “vasumadgaṇasya gāyatrachandasa indrapītasye” tyāditrikatrayaṃ prātaḥsavanādiviśeṣaṇam,",
  "GSP28jsbh3-2u:1230_0": "tacca somasyasaca avayavadvārā bhakṣaṇasyetyevaṃ viśeṣaṇayuktasya savanasya saṃbandhī",
  "GSP28jsbh3-2u:1230_1": "yaḥ somaḥ tasyāvayavaṃ bhakṣayāmītyarthāt mantraliṅgasya sarvapradānaśeṣabhakṣaṇaprakāśane",
  "GSP28jsbh3-2u:1230_2": "'pyaviruddhatvāt sarvabhakṣāṅgatvamityabhipretya ūhapakṣanirāsena saha siddhāntamupasaṃharati ------- ata iti //",
  "GSP28jsbh3-2u:1231": "yeṣāntu tattatsavanaviśeṣaṇatayopāttānāṃ padānāṃ liṅgaṃ tattatsavane virudhyate,",
  "GSP28jsbh3-2u:1232": "teṣāntu sāmarthyādeva sūktavākamantragatapadānāmiva vibhajya viniyoge 'pyavaśiṣṭāviruddhamantragatapadānāmavirodhe sati tattatsavanasaṃbandhisarvabhakṣāṅgatvamevetyarthaḥ //",
  "GSP28jsbh3-2u:1233": "evaṃ samānādhikaraṇabahuvrīhiṇopapāditasiddhāntopasaṃhāre kṛte punaḥ siṃhāvalokananyāyena tatra dūṣaṇamupanyasya tatparihāreṇa siddhāntamupapādayati -------- yadi tviti //",
  "GSP28jsbh3-2u:1234": "pītapratibaddhavatsāmitivadupasarjanaṃ pūrvamityanuśiṣṭasya pūrvanipātasyāpattau pītendretiprayogāpattirityarthaḥ /",
  "GSP28jsbh3-2u:1235": "jñāpakasya saptamībahuvrīhiviṣayatvamabhipretya prācīnoktatṛtīyāvyadhikaraṇabahuvrīhyanaṅgīkāreṇāpi vyadhikaraṇasaptamībahuvrīhyaṅgīkāreṇa pariharati -------- tadāstviti //",
  "GSP28jsbh3-2u:1236": "niṣṭhāntatveneti //",
  "GSP28jsbh3-2u:1237": "niṣṭheti sūtreṇa kṛtakṛtyaḥ pītodakaḥ ityādiṣviva niṣṭhāntasya pūrvanipātāpattirastyevetyarthaḥ /",
  "GSP28jsbh3-2u:1238": "agatikagatyā samādhatte -------- tadeti //",
  "GSP28jsbh3-2u:1239": "agatikatvenaivātrāparituṣya niṣkṛṣṭasamādhānena siddhāntayati -------- athaveti //",
  "GSP28jsbh3-2u:1240": "taittirīyaśākhāyāmiti //",
  "GSP28jsbh3-2u:1241_0": "tasyāṃ hi mandrābhibhūtirityārabhya varcasa ityantaṃ paṭhitvā “vasumadgaṇasya somadevate",
  "GSP28jsbh3-2u:1241_1": "matividaḥ prātaḥsavanasya gāyatrachandasa indrapītasya narāśaṃsapītasya pitṛpītasya",
  "GSP28jsbh3-2u:1241_2": "madhumata upahatasyopahūto bhakṣayāmi rudravadgaṇasya somadevate mativido mādhyandinasya",
  "GSP28jsbh3-2u:1241_3": "savanasya triṣṭupchandasa indrapītasya narāśaṃsapītasya pitṛpītasya madhumata upahūtasyopahūto",
  "GSP28jsbh3-2u:1241_4": "bhakṣayāmyādityavadgaṇasya somadevate matividastṛtīyasya savanasya jagatīchandasa",
  "GSP28jsbh3-2u:1241_5": "indrapītasya narāśaṃsapītasya pitṛpitasya madhumata upahūtasyopahūto bhakṣayāmi”",
  "GSP28jsbh3-2u:1241_6": "itimīmāṃsābhāṣyakāralikhitaśākhāntarīyamantrapāṭhavailakṣaṇyena pāṭhaḥ /",
  "GSP28jsbh3-2u:1242": "tatrendrapītādipadānāṃ trayāṇāṃ somamātraparatve tattaddevatyapradānaśeṣabhakṣaṇe liṅgādeva tantrapadatayā tattatpadānāṃ prāptestrivāraṃ pāṭho 'narthakaḥ prāpnoti,",
  "GSP28jsbh3-2u:1243_0": "savanaparatvetu savanānāṃ bhedena tattadrūpeṇa tattaddevatāpītasomasaṃbandhisavanasaṃbandhyavayavaprakāśanāya",
  "GSP28jsbh3-2u:1243_1": "sa pāṭhaḥ sārthaka iti pītapade lakṣaṇāyāḥ somasavanasaṃbandhiparatve 'syāṃ śākhāyāṃ",
  "GSP28jsbh3-2u:1243_2": "nirṇīte upasaṃhāranyāyena bhāṣyodāhṛtamantre 'pi tathaiva nirṇayo yuktaḥ /",
  "GSP28jsbh3-2u:1244": "etāvāṃstu viśeṣaḥ ------- vasumadgaṇādipadānāṃ asiddhavibhāgakaraṇapūrvako vyavasthayā tattatsavane viniyogo bhāṣyodāhṛtaḥ /",
  "GSP28jsbh3-2u:1245": "taittirīyetu yathāsavanaṃ vibhāgasya svata eva siddhatvādyathāliṅgaṃ vyavasthāmātramiti tatpuruṣeṇaivātra siddhānta iti bhāvaḥ //",
  "GSP28jsbh3-2u:1246": "atraca “sarveṣāṃ vaikamantryamaitiśāyanasya bhaktipānatvāt savanādhikāro hī“ti siddhāntasūtre aitiśāyanagrahaṇādanyarṣeraikamantramiti mataṃ na jaimineḥ,",
  "GSP28jsbh3-2u:1247": "tasyatu yathādevataṃ vā tatprakṛtitvaṃ hi darśayatītyādyapūrvapakṣanirākaraṇāyottarasūtrapratipāditohapakṣa eveti bhramaṃ nirākartumāha -------- kalpasūtreti //",
  "GSP28jsbh3-2u:1248": "yohyuttarasūtreṇa jaimininā ūhapakṣa uktaḥ,",
  "GSP28jsbh3-2u:1249": "sa kalpasūtrakāramatatvenoktaḥ,",
  "GSP28jsbh3-2u:1250": "paramatatvenokto 'pyaikamantryapakṣaḥ svasiddhānta eva yuktisiddhatvādato mīmāṃsānyāyavirodhe pūrvapakṣamūlatvāt kalpasūtrakāravacanasyānanuṣṭhānalakṣaṇamaprāmāṇyamityarthaḥ /",
  "GSP28jsbh3-2u:1251": "ataeva --------- atrānte uktaṃ bhāṣyakāreṇa evamaitiśāyana ācāryo manyate sma /",
  "GSP28jsbh3-2u:1252": "asmākamapyetadeva matam /",
  "GSP28jsbh3-2u:1253": "ācāryagrahaṇaṃ tasmādāgatamiti saṃkīrtyarthamiti /",
  "GSP28jsbh3-2u:1254": "prayojanaṃ spaṣṭatvāt noktam //",
  "GSP28jsbh3-2u:1255": "iti viṃśaṃ ekādaśādhikaraṇopasaṃhārādhikaraṇam // - - - - - - //",
  "GSP28jsbh3-2u:1256": "iti śrīkhaṇḍadevāntevāsikavimaṇḍanaśaṃbhubhaṭṭakṛtāyāṃ bhāṭṭadīpikāprabhāvalyāṃ tṛtīyādhyāyasya dvitīyaḥ pādaḥ // //"
}