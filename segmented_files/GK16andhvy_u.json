{
  "GK16andhvy_u:0": "śrī-rājānakānandavardhanācārya-viracito",
  "GK16andhvy_u:1": "dhvany-ālokaḥ[*2]",
  "GK16andhvy_u:2": "[*2] Also known as Sahṛdayālokaḥ.",
  "GK16andhvy_u:3": "(1)",
  "GK16andhvy_u:4": "// prathamoddyotaḥ //",
  "GK16andhvy_u:5": "svecchā-kesariṇaḥ svaccha-svacchāyāyāsitendavaḥ /",
  "GK16andhvy_u:6": "trāyantāṃ vo madhuripoḥ prapannārti-cchido nakhāḥ //",
  "GK16andhvy_u:7": "_________________________________________________________",
  "GK16andhvy_u:8": "Dhv_1.1:",
  "GK16andhvy_u:9": "kāvyasyātmā dhvanir iti budhair yaḥ samāmnāta-pūrvas tasyābhāvaṃ jagadur apare bhāktam āhus tam anye /",
  "GK16andhvy_u:10": "kecid vācām sthitam aviṣaye tattvam ūcus tadīyaṃ tena brūmaḥ sahṛdaya-manaḥ-prītaye tat-svarūpam // DhvK_1.1 //",
  "GK16andhvy_u:11": "budhaiḥ kāvya-tattva-vidbhiḥ kāvyasyātmā dhvanir iti saṃjñitaḥ,",
  "GK16andhvy_u:12_0": "paramparayā yaḥ samāmnāta-pūrvaḥ samyak āsamantāt mnātaḥ prakaṭitaḥ / tasya sahṛdaya-jana-manaḥ-prakāśamānasyāpy",
  "GK16andhvy_u:12_1": "abhāvam anye jagaduḥ / tad-abhāva-vādināṃ cāmī vikalpāḥ sambhavanti /",
  "GK16andhvy_u:13_0": "tatra kecid ācakṣīran-śabdārtha-śarīraṃ tāvat kāvyam / tatra ca śabda-gatāś cārutva-hetavo",
  "GK16andhvy_u:13_1": "'nuprāsādayaḥ prasiddhā eva / artha-gatāś copamādayaḥ / varṇa-saṅghaṭanādharmāś ca",
  "GK16andhvy_u:13_2": "ye mādhuryādayas te 'pi pratīyante / tad-anatirikta-vṛttayo vṛttayo 'pi yāḥ kaiścid",
  "GK16andhvy_u:13_3": "upanāgarikādyāḥ prakāśitāḥ,",
  "GK16andhvy_u:14": "tā api gatāḥ śravaṇa-gocaram / rītayaś ca vaidarbhī-prabhṛtayaḥ /",
  "GK16andhvy_u:15": "tad-vyatiriktaḥ ko 'yam dhvanir nāmeti /",
  "GK16andhvy_u:16_0": "anye brūyuḥ-nāsty eva dhvaniḥ / prasiddha-prasthāna-vyatirekiṇaḥ kāvya-prakārasya",
  "GK16andhvy_u:16_1": "kāvyatva-hāneḥ sahṛdaya-hṛdayāhlādi-śabdārtha-mayatvam eva kāvya-lakṣaṇam / na cokta-prasthānātirekiṇo",
  "GK16andhvy_u:16_2": "mārgasya tat sambhavati / na ca tat-samatāntaḥ-pātinaḥ sahṛdayān kāṃścit parikalpya",
  "GK16andhvy_u:16_3": "tat-prasiddhyā dhvanau kāvya-vyapadeśaḥ pravartito 'pi sakala-vidvan-mano-grāhitām avalambate /",
  "GK16andhvy_u:17": "punar apare tasyābhāvam anyathā kathayeyuḥ-na sambhavaty eva dhvanir nāmāpūrvaḥ kaścit / kāmanīyakam anati-vartamānasya tasyokteṣv eva cārutva-hetuṣv antar-bhāvāt /",
  "GK16andhvy_u:18": "teṣām anyatamasyaiva vā apūrva-samākhyā-mātra-karaṇe yat kiṃcana kathanaṃ syāt /",
  "GK16andhvy_u:19_0": "kiṃ ca vāg-vikalpānām ānantyāt sambhavaty api vā kasmiṃścit kāvya-lakṣaṇa-vidhāyibhiḥ",
  "GK16andhvy_u:19_1": "prasiddhair apradarśite prakāra-leśe dhvanir dhvanir iti yad etad alīka-sahṛdayatva-bhāvanā-mukulita-locanair nṛtyate,",
  "GK16andhvy_u:20_0": "tatra hetuṃ na vidmaḥ / sahasraśo hi mahātmabhir anyair alaṅkāra-prakārāḥ prakāśitāḥ",
  "GK16andhvy_u:20_1": "prakāśyante ca / na ca teṣām eṣā daśā śrūyate / tasmāt pravāda-mātraṃ dhvaniḥ / na",
  "GK16andhvy_u:20_2": "tv asya kṣoda-kṣamam tattvam kiṃcid api prakāśayituṃ śakyam /",
  "GK16andhvy_u:21": "tathā cānyena kṛta evātra ślokaḥ-",
  "GK16andhvy_u:22": "yasminn asti na vastu kiṃcana manaḥ-prahlādi sālaṃkṛti",
  "GK16andhvy_u:23": "vyutpannai racitaṃ ca naiva vacanair vakrokti-śūnyaṃ ca yat /",
  "GK16andhvy_u:24": "kāvyaṃ tad-dhvaninā samanvitam iti prītyā praśaṃsañ jaḍo",
  "GK16andhvy_u:25": "no vidmo 'bhidadhāti kiṃ sumatinā pṛṣṭaḥ svarūpaṃ dhvaneḥ //",
  "GK16andhvy_u:26_0": "bhāktam āhus tam anye / anye taṃ dhvani-saṃjñitam kāvyātmānaṃ guṇa-vṛttir ity āhuḥ /",
  "GK16andhvy_u:26_1": "yady api ca dhvani-śabda-saṃkīrtanena kāvya-lakṣaṇa-vidhāyibhir guṇa-vṛttir anyo",
  "GK16andhvy_u:26_2": "vā na kaścit prakāraḥ prakāśitaḥ,",
  "GK16andhvy_u:27": "tathāpi amukhya-vṛttyā kāvyeṣu vyavahāraṃ darśayatā dhvani-mārgo manāk spṛṣṭo 'pi na lakṣita iti parikalpyaivam uktam-“bhāktam āhus tam anye” iti /",
  "GK16andhvy_u:28_0": "kecit punar lakṣaṇa-karaṇa-śālīna-buddhayo dhvanes tattvaṃ girām agocaram sahṛdaya-hṛdaya-saṃvedyam",
  "GK16andhvy_u:28_1": "eva samākhyātavantaḥ / tenaivaṃ-vidhāsu vimatiṣu sthitāsu sahṛdaya-manaḥ-prītaye",
  "GK16andhvy_u:28_2": "tat-svarūpaṃ brūmaḥ /",
  "GK16andhvy_u:29": "tasya hi dhvaneḥ svarūpaṃ sakala-sat-kavi-kāvyopaniṣad-bhūtam atiramaṇīyam aṇīyasībhir api cirantana-kāvya-lakṣaṇa-vidhāyināṃ buddhibhir anunmīlita-pūrvam,",
  "GK16andhvy_u:30": "atha ca rāmāyaṇa-mahābhārata-prabhṛtini lakṣye sarvatra prasiddha-vyavahāraṃ lakṣayatāṃ sahṛdayānām ānando manasi labhatāṃ pratiṣṭhām iti prakāśyate || DhvA_1.1 ||",
  "GK16andhvy_u:31": "tatra dhvaner eva lakṣayitum ārabdhasya bhūmikāṃ racayitum idam ucyate-",
  "GK16andhvy_u:32": "_________________________________________________________",
  "GK16andhvy_u:33": "Dhv_1.2:",
  "GK16andhvy_u:34": "yo 'rthaḥ sahṛdaya-ślāghyaḥ kāvyātmeti vyavasthitaḥ /",
  "GK16andhvy_u:35": "vācya-pratīyamānākhyau tasya bhedāv ubhau smṛtau // DhvK_1.2 //",
  "GK16andhvy_u:36": "kāvyasya hi lalitocita-sanniveśa-cāruṇaḥ śarīrasyevātmā sāra-rūpatayā sthitaḥ sahṛdaya-ślāghyo yo 'rthas tasya vācyaḥ pratīyamānaś ceti dvau bhedau /",
  "GK16andhvy_u:37": "_________________________________________________________",
  "GK16andhvy_u:38": "Dhv_1.3:",
  "GK16andhvy_u:39": "tatra vācyaḥ prasiddho yaḥ prakārair upamādibhiḥ /",
  "GK16andhvy_u:40": "bahudhā vyākṛtaḥ so 'nyaiḥ kāvyalakṣma-vidhāyibhiḥ // DhvK_1.3 //",
  "GK16andhvy_u:41": "tato neha pratanyate kevalam anūdyate punar yathopayogam iti || DhvA_1.3 ||",
  "GK16andhvy_u:42": "_________________________________________________________",
  "GK16andhvy_u:43": "Dhv_1.4:",
  "GK16andhvy_u:44": "pratīyamānaṃ punar anyad eva vastv asti vāṇīṣu mahā-kavīnām /",
  "GK16andhvy_u:45": "yat tat prasiddhāvayavātiriktaṃ vibhāti lāvaṇyam ivāṅganāsu // DhvK_1.4 //",
  "GK16andhvy_u:46_0": "pratīyamānaṃ punar anyad eva vācyād vastv asti vāṇīṣu mahā-kavīnām / yat tat sahṛdaya-suprasiddhaṃ",
  "GK16andhvy_u:46_1": "prasiddhebhyo 'laṅkṛtebhyaḥ pratītebhyo vāvayavebhyo vyatiriktatvena prakāśate lāvaṇyam",
  "GK16andhvy_u:46_2": "ivāṅganāsu / yathā hy aṅganāsu lāvaṇyaṃ pṛthaṅ-nirvarṇyamānaṃ nikhilāvayava-vyatireki",
  "GK16andhvy_u:46_3": "kim apy anyad eva sahṛdaya-locanāmṛtaṃ tattvāntaraṃ tadvad eva so 'rthaḥ / sa hy",
  "GK16andhvy_u:46_4": "artho vācya-sāmarthyākṣiptam vastu-mātram alaṅkāra-rasādayaś cety aneka prabheda-prabhinnau",
  "GK16andhvy_u:46_5": "darśayiṣyate / sarveṣu ca teṣu prakāreṣu tasya vācyād anyatvam / tathā hy ādyas tāvat",
  "GK16andhvy_u:46_6": "prabhedo vācyād dūram vibhedavān / sa hi kadācid vācye vidhi-rūpe pratiṣedha-rūpaḥ / yathā-",
  "GK16andhvy_u:47": "bhama dhammia vīsattho so suṇao ajja mārio deṇa /",
  "GK16andhvy_u:48": "golā-ṇaī-kaccha-kuḍaṅga-bāsiṇā daria-sīheṇa //[*3]",
  "GK16andhvy_u:49": "[*3] Gāthā 2.75, Cited, Kāvya-prakāśa 138.",
  "GK16andhvy_u:50": "[bhrama dhārmika visrabdhaḥ sa śunako 'dya māritas tena /",
  "GK16andhvy_u:51": "godā-nadī-kūla-latā-kuñja-vāsinā dṛpta-siṃhena //]",
  "GK16andhvy_u:52": "kvacid vācye pratiṣedha-rūpe vidhi-rūpo yathā-",
  "GK16andhvy_u:53": "attā ettha ṇimajjai ettha ahaṃ diasaaṃ paloehi /",
  "GK16andhvy_u:54": "mā pahia rattiandhia sejjāe maha ṇimajjahisi //[*4]",
  "GK16andhvy_u:55": "[*4] Gāthā 1.4. Cited, Kāvya-prakāśa 136, Sāhitya-darpaṇa 1.2.",
  "GK16andhvy_u:56": "(śvaśrūr atra nimajjati, atrāhaṃ divasa eva pralokaya /",
  "GK16andhvy_u:57": "mā pathika rātryandha śayyāyāṃ mama nimaṅkṣyasi //)",
  "GK16andhvy_u:58": "kvacid vācye vidhi-rūpe 'nubhaya-rūpo yathā-",
  "GK16andhvy_u:59": "vacca maha bbia ekkei hontu ṇīsāsaroiabbāiṃ /",
  "GK16andhvy_u:60": "mā tujja bi tīa biṇā dakkhiṇa-haassa jāantu //[*5]",
  "GK16andhvy_u:61": "[*5] Gāthā 938.",
  "GK16andhvy_u:62": "[vraja mamaivaikasyā bhavantu niḥśvāsa-roditavyāni /",
  "GK16andhvy_u:63": "mā tavāpi tayā vinā dākṣiṇya-hatasya janiṣata //]",
  "GK16andhvy_u:64": "kvacid vācye pratiṣedha-rūpe 'nubhaya-rūpo yathā-",
  "GK16andhvy_u:65": "deā pasia ṇivattassu muha-sasi-johṇā-vilutta-tama-ṇivahe /",
  "GK16andhvy_u:66": "ahisāriāṇaṃ vigghaṃ karosi aṇṇāṇaṃ bi haāse //[*6]",
  "GK16andhvy_u:67": "[*6] Gāthā 962.",
  "GK16andhvy_u:68": "[daivād dṛṣṭvā nitānta-su mukha-śaśi-jyotsnā-vilupta-tamo-nivahe /",
  "GK16andhvy_u:69": "abhisārikāṇāṃ vighnaṃ karoṣy anyāsām api hatāśe //]",
  "GK16andhvy_u:70": "kvacid vācyād vibhinna-viṣayatvena vyavasthāpito yathā-",
  "GK16andhvy_u:71": "kassa ba ṇa hoi roso daṭṭhūṇa piyāe sa-bbaṇaṃ aharaṃ /",
  "GK16andhvy_u:72": "sa-bhamara-pa{u}ma-gghāiṇi vāria-vāme sahasu ehṇiṃ //[*7]",
  "GK16andhvy_u:73": "[*7] Gāthā 880. Cited Kāvya-prakāśa 135.",
  "GK16andhvy_u:74": "[kasya vā na bhavati roṣo dṛṣṭvā priyāyāḥ sa-vraṇam adharam /",
  "GK16andhvy_u:75": "sa-bhramara-padmāghrāṇa-śīle vārita-vāme sahasvedānīm //]",
  "GK16andhvy_u:76": "anye caivaṃ-prakārā vācyād vibhedinaḥ pratīyamāna-bhedāḥ saṃbhavanti / teṣāṃ diṅ-mātram etat pradarśitam /",
  "GK16andhvy_u:77": "dvitīyo 'pi prabhedo vācyād vibhinnaḥ sa-prapañcam agre darśayiṣyate /",
  "GK16andhvy_u:78": "tṛtīyas tu rasādi-lakṣaṇaḥ prabhedo vācya-sāmarthyākṣiptaḥ prakāśate,",
  "GK16andhvy_u:79_0": "na tu sākṣāc-chabda-vyāpāra-viṣaya iti vācyād vibhinna eva / tathā hi vācyatvaṃ tasya",
  "GK16andhvy_u:79_1": "sva-śabda-niveditatvena vā syāt / vibhāvādi-pratipādana-mukhena vā / purvasmin pakṣe",
  "GK16andhvy_u:79_2": "sva-śabda-niveditatvābhāve rasādīnām apratīti-prasaṅgaḥ / na ca sarvatra teṣāṃ sva-śabda-niveditatvam / yatrāpy asti tat,",
  "GK16andhvy_u:80": "tatrāpi viśiśṭa-vibhāvādi-pratipādana-mukhenaivaiṣāṃ pratītiḥ /",
  "GK16andhvy_u:81": "svaśabdena sā kevalamanūdyate,",
  "GK16andhvy_u:82_0": "na tu tatkṛtā viṣayāntare tathā tasyā adarśanāt / na hi kevala-śṛṅgārādi-śabda-mātra-bhāji",
  "GK16andhvy_u:82_1": "vibhāvādi-pratipādana-rahite kāvye manāg api rasavattva-pratītir asti / yataś ca",
  "GK16andhvy_u:82_2": "svābhidhānam antareṇa kevalebhyo 'pi vibhāvādibhyo viśiśṭebhyo rasādīnāṃ pratītiḥ /",
  "GK16andhvy_u:82_3": "kevalāc ca svābhidhānād apratītiḥ / tasmād anvaya-vyatirekābhyām abhidheya-sāmarthyākṣiptatvam",
  "GK16andhvy_u:82_4": "eva rasādīnām / na tv abhidheyatvaṃ kathaṃcit,",
  "GK16andhvy_u:83": "iti tṛtīyo 'pi prabhedo vācyād vibhinna eveti sthitam / vācyena tv asya saheva pratītir ity agre darśayiṣyate || DhvA_1.4 ||",
  "GK16andhvy_u:84": "_________________________________________________________",
  "GK16andhvy_u:85": "Dhv_1.5:",
  "GK16andhvy_u:86": "kāvyasyātmā sa evārthas tathā cādikaveḥ purā /",
  "GK16andhvy_u:87": "krauñca-dvandva-viyogotthaḥ śokaḥ ślokatvam āgataḥ // DhvK_1.5 //",
  "GK16andhvy_u:88": "vividha-vācya-vācaka-racanā-prapañca-cāruṇaḥ kāvyasya sa evārthaḥ sāra-bhūtaḥ /",
  "GK16andhvy_u:89_0": "cādikaver vālmīkeḥ nihata-sahacarī-viraha-kātara-krauñcākranda-janitaḥ śoka eva ślokatayā",
  "GK16andhvy_u:89_1": "pariṇataḥ / śoko hi karuṇa-sthāyi-bhāvaḥ / pratīyamānasya cānya-bheda-darśane 'pi",
  "GK16andhvy_u:89_2": "rasa-bhāva-mukhenaivopalakṣaṇaṃ prādhānyāt || DhvA_1.5 ||",
  "GK16andhvy_u:90": "_________________________________________________________",
  "GK16andhvy_u:91": "Dhv_1.6:",
  "GK16andhvy_u:92": "sarasvatī svādu tad-artha-vastu niḥṣyandamānā mahatāṃ kavīnām /",
  "GK16andhvy_u:93": "aloka-sāmānyam abhivyanakti parisphurantam pratibhā-viśeṣam // DhvK_1.6 //",
  "GK16andhvy_u:94_0": "tat vastu-tattvaṃ niḥṣyandamānā mahatāṃ kavīnāṃ bhāratī aloka-sāmānyaṃ pratibhā-viśeṣaṃ",
  "GK16andhvy_u:94_1": "parisphurantam abhivyanakti / yenāsminn ativicitra-kavi-paramparā-vāhini saṃsāre",
  "GK16andhvy_u:94_2": "kālidāsa-prabhṛtayo dvitrāḥ pañcaṣā vā mahā-kavaya iti gaṇyante || DhvA_1.6 ||",
  "GK16andhvy_u:95": "idaṃ cāparaṃ pratīyamānasyārthasya sad-bhāva-sādhanaṃ pramāṇam-",
  "GK16andhvy_u:96": "_________________________________________________________",
  "GK16andhvy_u:97": "Dhv_1.7:",
  "GK16andhvy_u:98": "śabdārtha-śāsana-jñāna-mātreṇaiva na vedyate /",
  "GK16andhvy_u:99": "vedyate sa tu kāvyārtha-tattvajñair eva kevalam // DhvK_1.7 //",
  "GK16andhvy_u:100_0": "so 'rtho yasmāt kevalaṃ kāvyārtha-tattva-jñair eva jñāyate / yadi ca vācya-rūpa evāsāv",
  "GK16andhvy_u:100_1": "arthaḥ syāt tad-vācya-vācaka-rūpa-parijñānād eva tat-pratītiḥ syāt / atha ca vācya-vācaka-lakṣaṇa-mātra-kṛta-śramāṇāṃ",
  "GK16andhvy_u:100_2": "kāvya-tattvārtha-bhāvanā-vimukhānāṃ svara-śruty-ādi-lakṣaṇam ivāpragītānāṃ gāndharva-lakṣaṇa-vidām",
  "GK16andhvy_u:100_3": "agocara evāsāv arthaḥ || DhvA_1.7 ||",
  "GK16andhvy_u:101": "evaṃ vācya-vyatirekiṇo vyaṅgyasya sad-bhāvaṃ pratipādya prādhānyaṃ tasyaiveti darśayati-",
  "GK16andhvy_u:102": "_________________________________________________________",
  "GK16andhvy_u:103": "Dhv_1.8:",
  "GK16andhvy_u:104": "so 'rthas tad-vyakti-sāmarthya-yogī śabdaś ca kaścana /",
  "GK16andhvy_u:105": "yatnataḥ pratyabhijñeyau tau śabdārthau mahākaveḥ // DhvK_1.8 //",
  "GK16andhvy_u:106": "vyaṅgyo 'rthas tad-vyakti-sāmarthya-yogī śabdaś ca kaścana,",
  "GK16andhvy_u:107": "na śabda-mātram / tāv eva śabdārthau mahākaveḥ pratyabhijñeyau /vyaṅgya-vyañjakābhyām eva suprayuktābhyāṃ mahākavitva-lābho mahā-kavīnāṃ,",
  "GK16andhvy_u:108": "na vācya-vācaka-racanā-mātreṇa || DhvA_1.8 ||",
  "GK16andhvy_u:109": "idānīṃ vyaṅgya-vyañjakayoḥ prādhānye 'pi yad-vācya-vācakāv eva prathamam upādadate kavayas tad api yuktam evetyāha-",
  "GK16andhvy_u:110": "_________________________________________________________",
  "GK16andhvy_u:111": "Dhv_1.9:",
  "GK16andhvy_u:112": "ālokārthī yathā dīpa-śikhāyāṃ yatnavāñ janaḥ /",
  "GK16andhvy_u:113": "tad-upāyatayā tadvad arthe vācye tad-ādṛtaḥ // DhvK_1.9 //",
  "GK16andhvy_u:114_0": "yathā hy ālokārthī sann api dīpa-śikhāyāṃ yatnavāñ jano bhavati tad-upāyatayā / na",
  "GK16andhvy_u:114_1": "hi dīpa-śikhām antareṇālokaḥ sambhavati / tad vyaṅgyam arthaṃ pratyādṛto jano vācye",
  "GK16andhvy_u:114_2": "'rthe yatnavān bhavati / anena pratipādakasya kaver vyaṅgyam arthaṃ prati vyāpāro",
  "GK16andhvy_u:114_3": "darśitaḥ || DhvA_1.9 ||",
  "GK16andhvy_u:115": "pratipādyasyāpi taṃ darśayitum āha-",
  "GK16andhvy_u:116": "_________________________________________________________",
  "GK16andhvy_u:117": "Dhv_1.10:",
  "GK16andhvy_u:118": "yathā padārtha-dvāreṇa vākyārthaḥ sampratīyate /",
  "GK16andhvy_u:119": "vācyārtha-pūrvikā tadvat pratipattasya vastunaḥ // DhvK_1.10 //",
  "GK16andhvy_u:120": "yathā hi padārtha-dvāreṇa vākyārthāvagamas tathā vācyārtha-pratīti-pūrvikā vyaṅgyasyārthasya pratipattiḥ || DhvA_1.10 ||",
  "GK16andhvy_u:121": "idānīṃ vācyārtha-pratīti-pūrvakatve 'pi tat-pratīter vyaṅgyasyārthasya prādhānyaṃ yathā na vyālupyate tathā darśayati-",
  "GK16andhvy_u:122": "_________________________________________________________",
  "GK16andhvy_u:123": "Dhv_1.11:",
  "GK16andhvy_u:124": "sva-sāmarthya-vaśenaiva vākyārthaṃ pratipādayan /",
  "GK16andhvy_u:125": "yathā vyāpāra-niṣpattau padārtho na vibhāvyate // DhvK_1.11 //",
  "GK16andhvy_u:126": "yathā sva-sāmarthya-vaśenaiva vākyārthaṃ prakāśayann api padārtho vyāpāra-niṣpattau na bhāvyate vibhaktatayā || DhvA_1.11 ||",
  "GK16andhvy_u:127": "_________________________________________________________",
  "GK16andhvy_u:128": "Dhv_1.12:",
  "GK16andhvy_u:129": "tadvat sa-cetasāṃ so 'rtho vācyārtha-vimukhātmanām /",
  "GK16andhvy_u:130": "buddhau tattvārtha-darśinyāṃ jhaṭity evāvabhāsate // DhvK_1.12 //",
  "GK16andhvy_u:131": "evaṃ vācya-vyatirekiṇo vyaṅgyasyārthasya sad-bhāvaṃ pratipādya prakṛta upayojayann āha-",
  "GK16andhvy_u:132": "_________________________________________________________",
  "GK16andhvy_u:133": "Dhv_1.13:",
  "GK16andhvy_u:134": "yatrārthaḥ śabdo vā tam artham upasarjanīkṛta-svārthau /",
  "GK16andhvy_u:135": "vyaṅktaḥ kāvya-viśeṣaḥ sa dhvanir iti sūribhiḥ kathitaḥ // DhvK_1.13 //",
  "GK16andhvy_u:136": "yatrārtho vācya-viśeṣaḥ vācaka-viśeṣaḥ śabdo vā tam arthaṃ vyaṅktaḥ,",
  "GK16andhvy_u:137": "sa kāvya-viśeṣo dhvanir iti / anena vācya-vācaka-cārutva-hetubhya upamādibhyo 'nuprāsādibhyaś ca vibhakta eva dhvaner viṣaya iti darśitam /",
  "GK16andhvy_u:138": "yad apy uktam-“prasiddha-prasthānātikramiṇo mārgasya kāvya-hāner dhvanir nāsti” iti,",
  "GK16andhvy_u:139": "tad apy ayuktam / yato lakṣaṇa-kṛtām eva sa kevalaṃ na prasiddhaḥ,",
  "GK16andhvy_u:140": "lakṣye tu parīkṣyamāṇe sa eva sahṛdaya-hṛdayāhlāda-kāri kāvya-tattvam / tato 'nyac citram evety agre darśayiṣyāmaḥ /",
  "GK16andhvy_u:141": "yad apy uktam-“kāmanīyakam anativartamānasya tasyoktālaṅkārādi-prakāreṣv antar-bhāvaḥ” iti,",
  "GK16andhvy_u:142": "tad apy asamīcīnam;",
  "GK16andhvy_u:143": "vācya-vācaka-mātrāśrayiṇi prasthāne vyaṅgya-vyañjaka-samāśrayeṇa vyavasthitasya dhvaneḥ katham antar-bhāvaḥ,",
  "GK16andhvy_u:144": "vācya-vācaka-cārutva-hetavo hi tasyāṅga-bhūtāḥ,",
  "GK16andhvy_u:145": "sa tv aṅgi-rūpa eveti pratipādayiṣyamāṇatvāt /",
  "GK16andhvy_u:146": "parikara-ślokāś cātra-",
  "GK16andhvy_u:147": "vyaṅgya-vyañjaka-sambandha-nibandhanatayā dhvaneḥ /",
  "GK16andhvy_u:148": "vācya-vācaka-cārutva-hetv-antaḥ-pātitā kutaḥ //",
  "GK16andhvy_u:149": "nanu yatra pratīyamānasyārthasya vaiśadyenāpratītiḥ sa nāma mā bhūd dhvaner viṣayaḥ / yatra tu pratītir asti,",
  "GK16andhvy_u:150": "yathā-samāsoktyākṣepānukta-nimitta-viśeṣokti-paryāyoktāpahnuti-dīpaka-saṅkarālaṅkārādau ,",
  "GK16andhvy_u:151": "tatra dhvaner antar-bhāvo bhaviṣyatīty ādi nirākartum abhihitam-“upasarjanī-kṛta-svārthau” iti /",
  "GK16andhvy_u:152": "artho guṇīkṛtātmā,",
  "GK16andhvy_u:153": "guṇīkṛtābhidheyaḥ śabdo vā yatrārthāntaram abhivyanakti sa dhvanir iti / teṣu kathaṃ tasyāntar-bhāvaḥ / vyaṅgya-prādhānye hi dhvaniḥ / na caitat samāsoktyādiṣv asti /",
  "GK16andhvy_u:154": "samāsoktau tāvat-",
  "GK16andhvy_u:155": "upoḍha-rāgeṇa vilola-tārakaṃ",
  "GK16andhvy_u:156": "tathā gṛhītaṃ śaśinā niśā-mukham /",
  "GK16andhvy_u:157": "yathā samastaṃ timirāṃśukaṃ tayā",
  "GK16andhvy_u:158": "puro 'pi rāgād galitaṃ na lakṣitam //",
  "GK16andhvy_u:159": "ity ādau vyaṅgyenānugataṃ vācyam eva prādhānyena pratīyate samāropita-nāyikā-nāyaka-vyavahārayor niśā-śaśinor eva vākyārthatvāt /",
  "GK16andhvy_u:160_0": "ākṣepe 'pi vyaṅgya-viśeṣākṣepiṇo 'pi vācyasyaiva cārutvaṃ prādhānyena vākyārtha ākṣepokti-sāmarthyād",
  "GK16andhvy_u:160_1": "eva jñāyate / tathā hi-tatra śabdopārūḍho viśeṣābhidhānecchayā pratiṣedha-rūpo ya",
  "GK16andhvy_u:160_2": "ākṣepaḥ sa eva vyaṅgya-viśeṣam ākṣipan mukhyaṃ kāvya-śarīram /",
  "GK16andhvy_u:161": "cārutvotkarṣa-nibandhanā hi vācya-vyaṅgyayoḥ prādhānya-vivakṣā / yathā-",
  "GK16andhvy_u:162": "anurāgavatī sandhyā divasas tat-puraḥsaraḥ /",
  "GK16andhvy_u:163": "aho daiva-gatiḥ kīdṛk tathāpi na samāgamaḥ //",
  "GK16andhvy_u:164": "atra satyām api vyaṅgya-pratītau vācyasyaiva cārutvam utkarṣavad iti tasyaiva prādhānya-vivakṣā /",
  "GK16andhvy_u:165": "yathā ca dīpakāpahnuty-ādau vyaṅgyatvenopamāyāḥ pratītāv api prādhānyenāvivakṣitatvān na tayā vyapadeśas tadvad atrāpi draṣṭavyam / anukta-nimittāyām api viśeṣoktau-",
  "GK16andhvy_u:166": "āhūto 'pi sahāyair om ity uktvā vimukta-nidro 'pi /",
  "GK16andhvy_u:167": "gantu-manā api pathikaḥ saṅkocaṃ naiva śithilayati //",
  "GK16andhvy_u:168_0": "ity ādau vyaṅgyasya prakaraṇa-sāmarthyāt pratīti-mātraṃ na tu tat-pratīti-nimittā",
  "GK16andhvy_u:168_1": "kācic cārutva-niṣpattir iti na prādhānyam / paryāyokte 'pi yadi prādhānyena vyaṅgyatvaṃ",
  "GK16andhvy_u:168_2": "tad bhavatu nāma tasya dhvanāv antar-bhāvaḥ / na tu dhvanes tatrāntar-bhāvaḥ / tasya",
  "GK16andhvy_u:168_3": "mahā-viṣayatvenāṅgitvena ca pratipādayiṣyamāṇatvāt / na punaḥ paryāyo bhāmahodāhṛta-sadṛśe",
  "GK16andhvy_u:168_4": "vyaṅgyasyaiva prādhānyam / vācyasya tatropasarjanābhāvenāvivakṣitatvāt /",
  "GK16andhvy_u:169": "apahnuti-dīpakayoḥ punar-vācyasya prādhānyaṃ vyaṅgyasya cānuyāyitvaṃ prasiddham eva /",
  "GK16andhvy_u:170": "saṅkarālaṅkāre 'pi yadālaṅkāro 'laṅkārāntara-cchāyām anugṛhṇāti,",
  "GK16andhvy_u:171_0": "tadā vyaṅgyasya prādhānyenāvivakṣitatvān na dhvani-viṣayatvam / alaṅkāra-dvaya-sambhāvanāyāṃ",
  "GK16andhvy_u:171_1": "tu vācya-vyaṅgyayoḥ samaṃ prādhānyam / atha vācyopasarjanī-bhāvena vyaṅgyasya tatrāvasthānaṃ",
  "GK16andhvy_u:171_2": "tadā so 'pi dhvani-viṣayo 'stu,",
  "GK16andhvy_u:172": "na tu sa eva dhvanir iti vaktuṃ śakyam / paryāyokta-nirdiṣṭa-nyāyāt / api ca saṅkarālaṅkāre 'pi ca kvacit saṅkaroktir eva dhvani-sambhāvanāṃ nirākaroti /",
  "GK16andhvy_u:173_0": "aprastuta-praśaṃsāyām api yadā sāmānya-viśeṣa-bhāvān nimitta-nimitti-bhāvād vā abhidhīyamānasyāprastutasya",
  "GK16andhvy_u:173_1": "pratīyamānena prastutenābhisambandhas tadābhidhīyamāna-pratīyamānayoḥ samam eva prādhānyam /",
  "GK16andhvy_u:173_2": "yadā tāvat sāmānyasyāprastutasyābhidhīyamānasya prākaraṇikena viśeṣeṇa pratīyamānena",
  "GK16andhvy_u:173_3": "sambandhas tadā viśeṣa-pratītau satyām api prādhānyena tat-sāmānyenāvinābhāvāt sāmānyasyāpi",
  "GK16andhvy_u:173_4": "prādhānyam / yadāpi viśeṣasya sāmānya-niṣṭhatvaṃ tadāpi sāmānyasya prādhānye sāmānye",
  "GK16andhvy_u:173_5": "sarva-viśeṣāṇām antar-bhāvād viśeṣasyāpi prādhānyam / nimitta-nimitti-bhāve cāyam eva nyāyaḥ /",
  "GK16andhvy_u:174_0": "yadā tu sārūpya-mātra-vaśenāprastuta-praśaṃsāyām aprakṛta-prakṛtayoḥ sambandhas tadāpy",
  "GK16andhvy_u:174_1": "aprastutasya sarūpasyābhidhīyamānasya prādhānyenāvivakṣāyāṃ dhvanāv evāntaḥ-pātaḥ /",
  "GK16andhvy_u:174_2": "itarathā tv alaṅkārāntaram eva / tad ayam atra saṅkṣepaḥ-",
  "GK16andhvy_u:175": "vyaṅgyasya yatrāprādhānyaṃ vācya-mātrānuyāyinaḥ /",
  "GK16andhvy_u:176": "samāsoktyādayas tatra vācyālaṅkṛtayaḥ sphuṭāḥ //",
  "GK16andhvy_u:177": "vyaṅgyasya pratibhā-mātre vācyārthānugame 'pi vā /",
  "GK16andhvy_u:178": "na dhvanir yatra vā tasya prādhānyaṃ na pratīyate //",
  "GK16andhvy_u:179": "tat-parāv eva śabdārthau yatra vyaṅgyaṃ prati sthitau /",
  "GK16andhvy_u:180": "dhvaneḥ sa eva viṣayo mantavyaḥ saṅkarojjhitaḥ //",
  "GK16andhvy_u:181": "tasmān na dhvaner anyatrāntar-bhāvaḥ /",
  "GK16andhvy_u:182": "itaś ca nāntar-bhāvaḥ ;",
  "GK16andhvy_u:183_0": "yataḥ kāvya-viśeṣo 'ṅgī dhvanir iti kathitaḥ / tasya punar aṅgāni-alaṅkārā guṇā vṛttayaś",
  "GK16andhvy_u:183_1": "ceti pratipādayiṣyante / na cāvayava eva pṛthag-bhūto 'vayavīti prasiddhaḥ / apṛthag-bhāve",
  "GK16andhvy_u:183_2": "tu tad-aṅgatvaṃ tasya / na tu tattvam eva / yatrāpi vā tattvaṃ tatrāpi dhvaner mahā-viṣayatvān",
  "GK16andhvy_u:183_3": "na tan-niṣṭhatvam eva /",
  "GK16andhvy_u:184": "“sūribhiḥ kathita” iti vidvad-upajñeya-muktiḥ,",
  "GK16andhvy_u:185": "na tu yathā-kathañcit-pravṛtteti pratipādyate / prathame hi vidvāṃso vaiyākaraṇāḥ,",
  "GK16andhvy_u:186_0": "vyākaraṇa-mūlatvāt sarva-vidyānām / te ca śrūyamāṇeṣu varṇeṣu dhvanir iti vyavaharanti /",
  "GK16andhvy_u:186_1": "tathaivānyais tan-matānusāribhiḥ sūribhiḥ kāvya-tattvārtha-darśibhir vācya-vācaka-sammiśraḥ",
  "GK16andhvy_u:186_2": "śabdātmā kāvyam iti vyapadeśyo vyañjakatva-sāmyād dhvanir ity uktaḥ / na caivaṃ-vidhasya",
  "GK16andhvy_u:186_3": "dhvaner vakṣyamāṇa-prabheda-tad-bheda-saṃkalanayā mahā-viṣayasya yat-prakāśanaṃ tad-aprasiddhālaṅkāra-viśeṣa-mātra-pratipādanena",
  "GK16andhvy_u:186_4": "tulyam iti tad-bhāvita-cetasāṃ yukta eva saṃrambhaḥ / na ca teṣu kathañcid īrṣyayā",
  "GK16andhvy_u:186_5": "kaluṣita-śemuṣī-katvam āviṣkaraṇīyam / tad evaṃ dhvanes tāvad abhāva-vādinaḥ pratyuktāḥ /",
  "GK16andhvy_u:187": "asti dhvaniḥ / sa cāsāv avivakṣita-vācyo vivakṣitāny apara-vācyaś ceti dvividhaḥ sāmānyena / tatrādyasyodāharaṇam-",
  "GK16andhvy_u:188": "suvarṇa-puṣpāṃ pṛthivīṃ cinvanti puruṣās trayaḥ /",
  "GK16andhvy_u:189": "śūraś ca kṛta-vidyaś ca yaś ca jānāti sevitum //",
  "GK16andhvy_u:190": "dvitīyasyāpi-",
  "GK16andhvy_u:191": "śikhariṇi kva nu nāma kiyac ciraṃ",
  "GK16andhvy_u:192": "kim abhidhānam asāv akarot tapaḥ /",
  "GK16andhvy_u:193": "taruṇi yena tavādhara-pāṭalaṃ",
  "GK16andhvy_u:194": "daśati bimba-phalaṃ śukaśāvakaḥ || DhvA_1.13 ||",
  "GK16andhvy_u:195": "yad apy uktaṃ bhaktir dhvanir iti, tat pratisamādhīyate-",
  "GK16andhvy_u:196": "_________________________________________________________",
  "GK16andhvy_u:197": "Dhv_1.14a:",
  "GK16andhvy_u:198": "bhaktyā bibharti naikatvam rūpa-bhedād ayaṃ dhvaniḥ // DhvK_1.14a //",
  "GK16andhvy_u:199_0": "ayam ukta-prakāro dhvanir bhaktyā naikatvaṃ bibharti bhinna-rūpatvāt / vācya-vyatiriktasyārthasya",
  "GK16andhvy_u:199_1": "vācya-vācakābhyāṃ tātparyeṇa prakāśanaṃ yatra vyaṅgya-prādhānye sa dhvaniḥ / upacāra-mātraṃ tu bhaktiḥ /",
  "GK16andhvy_u:200": "mā caitat syād bhaktir lakṣaṇaṃ dhvaner ity āha-",
  "GK16andhvy_u:201": "_________________________________________________________",
  "GK16andhvy_u:202": "Dhv_1.14b:",
  "GK16andhvy_u:203": "ativyāpter athāvyāpter na cāsau lakṣyate tayā // DhvK_1.14b //",
  "GK16andhvy_u:204": "naiva bhaktyā dhvanir lakṣyate / katham ?",
  "GK16andhvy_u:205": "ativyāpter avyāpteś ca / tatrātivyāptir dhvani-vyatirikte 'pi viṣaye bhakteḥ sambhavāt / yatra hi,",
  "GK16andhvy_u:206": "vyaṅgya-kṛtaṃ mahat-sauṣṭhavaṃ nāsti tatrāpy upacarita-śabda-vṛttyā prasiddhy-anurodha-pravartita-vyavahārāḥ kavayo dṛśyante / yathā [ratnāvalī 2.12]-",
  "GK16andhvy_u:207": "parimlānaṃ pīna-stana-jaghana-saṅgād ubhayatas",
  "GK16andhvy_u:208": "tanor madhyasyāntaḥ parimalanam aprāpya haritam /",
  "GK16andhvy_u:209": "idaṃ vyasta-nyāsaṃ ślatha-bhuja-latākṣepa-valanaiḥ",
  "GK16andhvy_u:210": "kṛśāṅgyāḥ santāpaṃ vadati visinī-patra-śayanam //[*8]",
  "GK16andhvy_u:211": "[*8] Srk 709, Rasārṇava 1.441.",
  "GK16andhvy_u:212": "tathā-",
  "GK16andhvy_u:213": "cumbajja{i} saahuttaṃ avarundhijja{i} sahassa-huttaṃ bi /",
  "GK16andhvy_u:214": "ramia puṇo bi ramijja{i} pie jaṇe ṇatthi puṇaruttaṃ //",
  "GK16andhvy_u:215": "[cumbyate śata-kṛtvo 'varudhyate sahasra-kṛtvaḥ /",
  "GK16andhvy_u:216": "viramya punā ramyate priyo jano nāsti punaruktam //]",
  "GK16andhvy_u:217": "tathā-",
  "GK16andhvy_u:218": "kubiāo pasaṇnāo oraṇṇa-muhīo vihasamāṇāo /",
  "GK16andhvy_u:219": "jaha gahiā taha hiaaṃ haranti ucchinta-mahilāo //",
  "GK16andhvy_u:220": "[kupitāḥ prasannā avarudita-vadanā vihasantyaḥ /",
  "GK16andhvy_u:221": "yathā gṛhītās tathā hṛdayaṃ haranti svairiṇyo mahilāḥ //]",
  "GK16andhvy_u:222": "tathā-",
  "GK16andhvy_u:223": "ajjāe pahāro ṇavala-dāe diṇṇo pieṇa thaṇa-baṭṭe /",
  "GK16andhvy_u:224": "mi{u}o bi dūsaho bbia jāo hiae savattīṇaṃ //",
  "GK16andhvy_u:225": "[bhāryāyāḥ prahāro nava-latayā dattaḥ priyeṇa stana-pṛṣṭhe /",
  "GK16andhvy_u:226": "mṛduko 'pi duḥsaha iva jāto hṛdaye sapatnīnām //]",
  "GK16andhvy_u:227": "tathā-",
  "GK16andhvy_u:228": "parārthe yaḥ pīḍām anubhavati bhaṅge 'pi madhuro",
  "GK16andhvy_u:229": "yadīyaḥ sarveṣām iha khalu vikāro 'py abhimataḥ /",
  "GK16andhvy_u:230": "na samprāpto vṛddhiṃ yadi sa bhṛśam akṣetra-patitaḥ",
  "GK16andhvy_u:231": "kim ikṣor doṣo 'sau na punar aguṇāyā maru-bhuvaḥ //",
  "GK16andhvy_u:232": "ity atrekṣu-pakṣe 'nubhavati śabdaḥ / na caivaṃ-vidhaḥ kadācid api dhvaner viṣayaḥ / yataḥ-",
  "GK16andhvy_u:233": "_________________________________________________________",
  "GK16andhvy_u:234": "Dhv_1.15:",
  "GK16andhvy_u:235": "ukty-antareṇāśakyaṃ yat tac cārutvaṃ prakāśayan /",
  "GK16andhvy_u:236": "śabdo vyañjakatāṃ bibhrad dhvany-ukter viṣayībhavet // DhvK_1.15 //",
  "GK16andhvy_u:237": "atra codāhṛte viṣaye nokty-antarā-śakya-cārutva-vyakti-hetuḥ śabdaḥ /",
  "GK16andhvy_u:238": "kiṃ ca-",
  "GK16andhvy_u:239": "_________________________________________________________",
  "GK16andhvy_u:240": "Dhv_1.16:",
  "GK16andhvy_u:241": "rūḍhā ye viṣaye 'nyatra śabdāḥ sva-viṣayād api /",
  "GK16andhvy_u:242": "lāvaṇyādyāḥ prayuktās te na bhavanti padaṃ dhvaneḥ // DhvK_1.16 //",
  "GK16andhvy_u:243": "teṣu copacarita-śabda-vṛttir astīti / tathā-vidhe ca viṣaye kvacit sambhavann api dhvani-vyavahāraḥ prakārāntareṇa pravartate / na tathā-vidha-śabda-mukhena /",
  "GK16andhvy_u:244": "api ca-",
  "GK16andhvy_u:245": "_________________________________________________________",
  "GK16andhvy_u:246": "Dhv_1.17:",
  "GK16andhvy_u:247": "mukhyāṃ vṛttiṃ parityajya guṇa-vṛttyārtha-darśanam /",
  "GK16andhvy_u:248": "yad uddiśya phalaṃ tatra śabdo naiva skhalad-gatiḥ // DhvK_1.17 //",
  "GK16andhvy_u:249": "tatra hi cārutvātiśaya-viśiṣṭārtha-prakāśana-lakṣaṇe prayojane kartavye yadi śabdasyāmukhyatā tadā tasya prayoge duṣṭataiva syāt / na caivam ; tasmāt-",
  "GK16andhvy_u:250": "_________________________________________________________",
  "GK16andhvy_u:251": "Dhv_1.18:",
  "GK16andhvy_u:252": "vācakatvāśrayeṇaiva guṇa-vṛttir vyavasthitā /",
  "GK16andhvy_u:253": "vyañjakatvaika-mūlasya dhvaneḥ syāl lakṣaṇaṃ katham // DhvK_1.18 //",
  "GK16andhvy_u:254": "tasmād anyo dhvanir anyā ca guṇa-vṛttiḥ /",
  "GK16andhvy_u:255": "avyāptir apy asya lakṣaṇasya / na hi dhvani-prabhedo vivakṣitānya-para-vācya-lakṣaṇaḥ / anye ca bahavaḥ prakārā bhaktyā vyāpyantaḥ ;",
  "GK16andhvy_u:256": "tasmād bhaktir alakṣaṇam || DhvA_1.18 ||",
  "GK16andhvy_u:257": "_________________________________________________________",
  "GK16andhvy_u:258": "Dhv_1.19a:",
  "GK16andhvy_u:259": "kasyacid dhvani-bhedasya sā tu syād upalakṣaṇam /",
  "GK16andhvy_u:260": "sā punar bhaktir vakṣyamāṇa-prabheda-madhyād anyatamasya bhedasya yadi nāmopalakṣaṇatayā sambhāvyeta ;",
  "GK16andhvy_u:261_0": "yadi ca guṇa-vṛttyaiva dhvanir lakṣyata ity ucyate tad-abhidhā-vyāpāreṇa tad-itaro",
  "GK16andhvy_u:261_1": "'laṅkāra-vargaḥ samagra eva lakṣyata iti pratyekam alaṅkārāṇāṃ lakṣaṇa-karaṇa-vaiyarthya-prasaṅgaḥ /",
  "GK16andhvy_u:262": "kiṃ ca-",
  "GK16andhvy_u:263": "_________________________________________________________",
  "GK16andhvy_u:264": "Dhv_1.19b:",
  "GK16andhvy_u:265": "lakṣaṇe 'nyaiḥ kṛte cāsya pakṣa-saṃsiddhir eva naḥ // DhvK_1.19a //",
  "GK16andhvy_u:266": "kṛte 'pi vā pūrvam evānyair dhvani-lakṣaṇe pakṣa-saṃsiddhir eva naḥ ;",
  "GK16andhvy_u:267": "yasmād dhvanir astīti naḥ pakṣaḥ / sa ca prāg eva saṃsiddha ity ayatna-sampanna-samīhitārthāḥ saṃvṛttāḥ smaḥ /",
  "GK16andhvy_u:268_0": "ye 'pi sahṛdaya-hṛdaya-saṃvedyam anākhyeyam eva dhvaner ātmānam āmnāsiṣus te 'pi",
  "GK16andhvy_u:268_1": "na parīkṣya vādinaḥ / yata uktayā nītyā vakṣyamāṇayā ca dhvaneḥ sāmānya-viśeṣa-lakṣaṇe",
  "GK16andhvy_u:268_2": "pratipādite 'pi yady anākhyeyatvaṃ tat sarveṣām eva vastūnāṃ tat-prasaktam / yadi",
  "GK16andhvy_u:268_3": "punar dhvaner atiśayoktyānayā kāvyāntarātiśāyi taiḥ svarūpam ākhyāyate tat te 'pi",
  "GK16andhvy_u:268_4": "yuktābhidhāyina eva //",
  "GK16andhvy_u:269": "iti śrī-rājānakānandavardhanācārya-viracite dhvany-āloke prathama uddyotaḥ //",
  "GK16andhvy_u:270": "-o)0(o-",
  "GK16andhvy_u:271": "_________________________________________________________",
  "GK16andhvy_u:272": "(2)",
  "GK16andhvy_u:273": "// dvitīyoddyotaḥ //",
  "GK16andhvy_u:274": "evam avivakṣita-vācya-vivakṣitānya-para-vācyatvena dhvanir dvi-prakāraḥ prakāśitaḥ /",
  "GK16andhvy_u:275": "tatrāvivakṣita-vācyasya prabheda-pratipādanāyedam ucyate-",
  "GK16andhvy_u:276": "_________________________________________________________",
  "GK16andhvy_u:277": "Dhv_2.1:",
  "GK16andhvy_u:278": "arthāntare saṅkramitam atyantaṃ vā tiraskṛtam /",
  "GK16andhvy_u:279": "avivakṣita-vācyasya dhvaner vācyaṃ dvidhā matam // DhvK_2.1 //",
  "GK16andhvy_u:280": "tathāvidhābhyāṃ ca tābhyāṃ vyañgyasyaiva viśeṣaḥ / tatrārthāntara-saṅkramita-vācyo yathā-",
  "GK16andhvy_u:281": "snigdha-śyāmala-kānti-lipta-viyato vellad-balākā ghanā",
  "GK16andhvy_u:282": "vātāḥ śīkariṇaḥ payoda-suhṛdām ānanda-kekāḥ kalāḥ /",
  "GK16andhvy_u:283": "kāmaṃ santu dṛḍhaṃ kaṭhora-hṛdayo rāmo 'smi sarvaṃ sahe",
  "GK16andhvy_u:284": "vaidehī tu katham bhaviṣyati hahā hā devi dhīrā bhava //[*9]",
  "GK16andhvy_u:285": "[*9] Sad-ukti-karṇāmṛta 978, Sāh.D. 2.17.",
  "GK16andhvy_u:286": "ity atra rāma-śabdaḥ / anena hi vyaṅgya-dharmāntara-pariṇataḥ saṃjñī pratyāyyate,",
  "GK16andhvy_u:287": "na saṃjñi-mātram / yathā ca mamaiva viṣama-bāṇa-līlāyām-",
  "GK16andhvy_u:288": "tālā jāanti guṇā jālā de sahiaehiṃ gheppanti /",
  "GK16andhvy_u:289": "ra{i}-kiraṇānuggahīāiṃ honti kamalāiṃ kamalāiṃ //",
  "GK16andhvy_u:290": "[tadā jāyante guṇā yadā te sahṛdayair gṛhyante /",
  "GK16andhvy_u:291": "ravi-kiraṇānugṛhītāni bhavanti kamalāni kamalāni //]",
  "GK16andhvy_u:292": "ity atra dvitīyaḥ kamala-śabdaḥ /",
  "GK16andhvy_u:293": "atyanta-tiraskṛta-vācyo yathādi-kaver vālmīkeḥ-",
  "GK16andhvy_u:294": "ravi-saṅkrānta-saubhāgyas tuṣārāvṛta-maṇḍalaḥ /",
  "GK16andhvy_u:295": "niḥśvāsāndha ivādarśaś candramā na prakāśate //iti /",
  "GK16andhvy_u:296": "atrāndha-śabdaḥ / yathā ca-",
  "GK16andhvy_u:297": "gaanaṃ ca matta-mehaṃ dhārāluli-ajjunāiṃ a baṇāiṃ /",
  "GK16andhvy_u:298": "ṇirahaṅkāra-miaṅkā haranti ṇīlāo nisāo //",
  "GK16andhvy_u:299": "[gaganaṃ ca matta-meghaṃ dhārā-lulitārjunāni ca vanāni /",
  "GK16andhvy_u:300": "nirahaṅkāra-mṛgāṅkā haranti nīlā api niśāḥ //]",
  "GK16andhvy_u:301": "atra matta-nirahaṅkāra-śabdau || DhvA_2.1 ||",
  "GK16andhvy_u:302": "_________________________________________________________",
  "GK16andhvy_u:303": "Dhv_2.2:",
  "GK16andhvy_u:304": "asaṃlakṣya-kramoddyotaḥ krameṇa dyotitaḥ paraḥ /",
  "GK16andhvy_u:305": "vivakṣitābhidheyasya dhvaner ātmā dvidhā mataḥ // DhvK_2.2 //",
  "GK16andhvy_u:306": "mukhyatayā prakāśamāno vyaṅgyo 'rtho dhvaner ātmā / sa ca vācyārthāpekṣayā kaścid alakṣya-kramatayā prakāśate,",
  "GK16andhvy_u:307": "kaścit krameṇeti dvidhā mataḥ || DhvA_2.2 ||",
  "GK16andhvy_u:308": "tatra-",
  "GK16andhvy_u:309": "_________________________________________________________",
  "GK16andhvy_u:310": "Dhv_2.3:",
  "GK16andhvy_u:311": "rasa-bhāva-tad-ābhāsa-tat-praśānty-ādir akramaḥ /",
  "GK16andhvy_u:312": "dhvaner ātmāṅgi-bhāvena bhāsamāno vyavasthitaḥ // DhvK_2.3 //",
  "GK16andhvy_u:313": "rasādir artho hi saheva vācyenāvabhāsate / sa cāṅgitvenāvabhāsamāno dhvaner ātmā /",
  "GK16andhvy_u:314": "idānīṃ rasavad-alaṅkārād alakṣya-krama-dyotanātmano dhvaner vibhakto viṣaya iti pradarśyate-",
  "GK16andhvy_u:315": "_________________________________________________________",
  "GK16andhvy_u:316": "Dhv_2.4:",
  "GK16andhvy_u:317": "vācya-vācaka-cārutva-hetūnāṃ vividhātmanām /",
  "GK16andhvy_u:318": "rasādi-paratā yatra sa dhvaner viṣayo mataḥ // DhvK_2.4 //",
  "GK16andhvy_u:319_0": "rasa-bhāvatad-ābhāsa-tat-praśama-lakṣaṇaṃ mukhyam artham anuvartamānā śabdārthālaṅkārā",
  "GK16andhvy_u:319_1": "guṇāś ca parasparaṃ dhvany-apekṣayā vibhinna-rūpā vyavasthitās tatra kāvye dhvanir",
  "GK16andhvy_u:319_2": "iti vyapadeśaḥ || DhvA_2.4 ||",
  "GK16andhvy_u:320": "_________________________________________________________",
  "GK16andhvy_u:321": "Dhv_2.5:",
  "GK16andhvy_u:322": "pradhānye 'nyatra vākyārthe yatrāṅgaṃ tu rasādayaḥ /",
  "GK16andhvy_u:323": "kāvye tasminn alaṅkāro rasādir iti me matiḥ // DhvK_2.5 //",
  "GK16andhvy_u:324_0": "yady api rasavad-alaṅkārasyānyair darśito viṣayas tathāpi yasmin kāvye pradhānatayānyo",
  "GK16andhvy_u:324_1": "'rtho vākyārthī-bhūtas tasya cāṅga-bhūtā ye rasādayas te rasāder alaṅkārasya viṣayā",
  "GK16andhvy_u:324_2": "iti māmakīnaḥ pakṣaḥ / tad yathā cāṭuṣu preyo 'laṅkārasya vākyārthatve 'pi rasādayo",
  "GK16andhvy_u:324_3": "'ṅgabhūtā dṛśyante / sa ca rasādir alaṅkāraḥ śuddhaḥ saṅkīrṇo vā /",
  "GK16andhvy_u:325": "tatrādyo yathā-",
  "GK16andhvy_u:326": "kiṃ hāsyena na me prayāsyasi punaḥ prāptaś cirād darśanaṃ",
  "GK16andhvy_u:327": "keyam niṣkaruṇa pravāsa-rucitā kenāsi dūrikṛtaḥ /",
  "GK16andhvy_u:328": "svapnānteṣv iti te vadan priyatama-vyāsakta-kaṇṭha-graho",
  "GK16andhvy_u:329": "buddhā roditi rikta-bāhu-valayas tāraṃ ripu-strī-janaḥ //",
  "GK16andhvy_u:330": "ity atra karuṇa-rasasya śuddhasyāṅga-bhāvāt spaṣṭam eva rasavad-alaṅkāratvam / evam evaṃ-vidhe viṣaye rasāntarāṇāṃ spaṣṭa evāṅgabhāvaḥ /",
  "GK16andhvy_u:331": "saṅkīrṇo rasādir aṅga-bhūto yatha-",
  "GK16andhvy_u:332": "kṣipto hastāvalagnaḥ prasabham abhihato 'py ādadāno 'ṃśukāntaṃ",
  "GK16andhvy_u:333": "gṛhṇan keśeṣv apāstaś caraṇa-nipatito nekṣitaḥ sambhrameṇa /",
  "GK16andhvy_u:334": "āliṅgan yo 'vadhūtas tripura-yuvatibhiḥ sāśru-netrotpalābhiḥ",
  "GK16andhvy_u:335": "kāmīvārdrāparādhaḥ sa dahatu duritaṃ śāmbhavo vaḥ śarāgniḥ //",
  "GK16andhvy_u:336": "ity atra tripura-ripu-prabhāvātiśayasya vākyārthatve īrṣyā-vipralambhasya śleṣa-sahitasyāṅga-bhāva iti,",
  "GK16andhvy_u:337_0": "evaṃ-vidha eva rasavad-ādy-alaṅkārasya nyāyyo viṣayaḥ / ata eva cerṣyā-vipralambha-karuṇayor",
  "GK16andhvy_u:337_1": "aṅgatvena vyavasthānāt samāveśo na doṣaḥ / yatra hi rasasya vākyārthī-bhāvas tatra",
  "GK16andhvy_u:337_2": "katham alaṅkāratvam ?",
  "GK16andhvy_u:338": "alaṅkāro hi cārutva-hetuḥ prasiddhaḥ ; na tv asāv ātmaivātmanaś cārutva-hetuḥ /",
  "GK16andhvy_u:339": "tathā cāyam atra saṃkṣepaḥ-",
  "GK16andhvy_u:340": "rasa-bhāvādi-tātparyam āśritya viniveśanam /",
  "GK16andhvy_u:341": "alaṅkṛtīnāṃ sarvāsām alaṅkāratva-sādhanam //",
  "GK16andhvy_u:342": "tasmād yatra rasādayo vākyārthī-bhūtāḥ sa sarvo na rasāder alaṅkārasya viṣayaḥ ;",
  "GK16andhvy_u:343": "sa dhvaneḥ prabhedaḥ,",
  "GK16andhvy_u:344": "tasyopamādayo 'laṅkārāḥ / yatra tu prādhānyenārthāntarasya vākyārthī-bhāve rasādibhiś cārutva-niṣpattiḥ kriyate,",
  "GK16andhvy_u:345": "sa rasāder alaṅkāratāyā viṣayaḥ /",
  "GK16andhvy_u:346": "evaṃ dhvaner upamādīnāṃ rasavad-alaṅkārasya ca vibhakta-viṣayatā bhavati /",
  "GK16andhvy_u:347_0": "yadi tu cetanānāṃ vākyārthī-bhāvo rasādy-alaṅkārasya viṣaya ity ucyate tarhy upamādīnāṃ",
  "GK16andhvy_u:347_1": "pravirala-viṣayatā nirviṣayatā vābhihitā syāt / yasmād acetana-vastu-vṛtte vākyārthī-bhūte",
  "GK16andhvy_u:347_2": "punaś cetana-vastu-vṛttānta-yojanayā yathā-kathañcid bhavitavyam /",
  "GK16andhvy_u:348": "atha satyām api tasyāṃ yatrācetanānāṃ vākyārthī-bhāvo nāsau rasavad-alaṅkārasya viṣaya ity ucyate / tan mahataḥ kāvya-prabandhasya rasanidhānabhūtasya nīrasatvamabhihitaṃ syāt /",
  "GK16andhvy_u:349": "yathā-",
  "GK16andhvy_u:350": "taraṅga-bhrū-bhaṅgā kṣubhita-vihaga-śreṇi-raśanā",
  "GK16andhvy_u:351": "vikarṣantī phenaṃ vasanam iva saṃrambha-śithilam /",
  "GK16andhvy_u:352": "yathā-viddhaṃ yāti skhalitam abhisandhāya bahuśo",
  "GK16andhvy_u:353": "nadī-rūpeṇeyaṃ dhruvam asahanā sā pariṇatā //",
  "GK16andhvy_u:354": "yathā vā-",
  "GK16andhvy_u:355": "tanvī megha-jalārdra-pallavatayā dhautādhar evāśrubhiḥ",
  "GK16andhvy_u:356": "śūnyevābharaṇaiḥ svakāla-virahād viśrānta-puṣpodgamā /",
  "GK16andhvy_u:357": "cintā maunam ivāśritā madhu-kṛtāṃ śabdair vinā lakṣyate",
  "GK16andhvy_u:358": "caṇḍī mām avadhūya pāda-patitaṃ jātānutāpeva sā //",
  "GK16andhvy_u:359": "yathā vā-",
  "GK16andhvy_u:360": "teṣāṃ gopa-vadhū-vilāsa-suhṛdāṃ rādhā-rahaḥ-sākṣiṇāṃ",
  "GK16andhvy_u:361": "kṣemaṃ bhadra kalinda-śaila-tanayā-tīre latā-veśmanāṃ /",
  "GK16andhvy_u:362": "vicchinne smara-talpa-kalpana-mṛd-ucchedopayoge 'dhunā",
  "GK16andhvy_u:363": "te jāne jaraṭhī-bhavanti vigalan nīla-tviṣaḥ pallavāḥ //[*10]",
  "GK16andhvy_u:364": "[*10] Srk 808 (vidyāyāḥ); Svm 87.8 (kasyāpi)",
  "GK16andhvy_u:365_0": "ity evam ādau viṣaye 'cetanānāṃ vākyārthī-bhāve 'pi cetana-vastu-vṛttānta-yojanāsty",
  "GK16andhvy_u:365_1": "eva / atha yatra cetana-vastu-vṛttānta-yojanāsti tatra rasādir alaṅkāraḥ / tad evaṃ",
  "GK16andhvy_u:365_2": "saty upamādayo nirviṣayāḥ pravirala-viṣayā vā syuḥ / yasmān nāsty evāsāv acetana-vastu-vṛttānto",
  "GK16andhvy_u:365_3": "yatra cetana-vastu-vṛttānta-yojanā nāsty antato vibhāvatvena / tasmād aṅgatvena ca",
  "GK16andhvy_u:365_4": "rasādīnām alaṅkāratā /",
  "GK16andhvy_u:366": "yaḥ punar aṅgī raso bhāvo vā sarvākāram alaṅkāryaḥ sa dhvaner ātmeti || DhvA_2.5 ||",
  "GK16andhvy_u:367": "kiṃ ca-",
  "GK16andhvy_u:368": "_________________________________________________________",
  "GK16andhvy_u:369": "Dhv_2.6:",
  "GK16andhvy_u:370": "tam artham avalambante ye 'ṅginaṃ te guṇāḥ smṛtāḥ /",
  "GK16andhvy_u:371": "aṅgāśritās tv alaṅkārā mantavyāḥ kaṭakādivat // DhvK_2.6 //",
  "GK16andhvy_u:372": "ye tam arthaṃ rasādi-lakṣaṇam aṅginaṃ santam avalambate te guṇāḥ śauryādivat / vācya-vācaka-lakṣaṇāny aṅgāni ye punas tad-āśritās te 'laṅkārā mantavyāḥ kaṭakādivat || DhvA_2.6 ||",
  "GK16andhvy_u:373": "tathā ca-",
  "GK16andhvy_u:374": "_________________________________________________________",
  "GK16andhvy_u:375": "Dhv_2.7:",
  "GK16andhvy_u:376": "śṛṅgāra eva madhuraḥ paraḥ prahlādano rasaḥ /",
  "GK16andhvy_u:377": "tan-mayaṃ kāvyam āśritya mādhuryaṃ pratitiṣṭhati // DhvK_2.7 //",
  "GK16andhvy_u:378_0": "śṛṅgāra eva rasāntarāpekṣayā madhuraḥ prahlāda-hetutvāt / tat-prakāśana-para-śabdārthatayā",
  "GK16andhvy_u:378_1": "kāvyasya sa mādhurya-lakṣaṇo guṇaḥ / śravyatvaṃ punar ojaso 'pi sādhāraṇam iti || DhvA_2.7 ||",
  "GK16andhvy_u:379": "_________________________________________________________",
  "GK16andhvy_u:380": "Dhv_2.8:",
  "GK16andhvy_u:381": "śṛṅgāre vipralambhākhye karuṇe ca prakarṣavat /",
  "GK16andhvy_u:382": "mādhuryam ārdratāṃ yāti yatas tatrādhikaṃ manaḥ // DhvK_2.8 //",
  "GK16andhvy_u:383": "vipralambha-śṛṅgāra-karuṇayos tu mādhuryam eva prakarṣavat / sahṛdaya-hṛdayāvarjanātiśaya-nimittatvād iti || DhvA_2.8 ||",
  "GK16andhvy_u:384": "_________________________________________________________",
  "GK16andhvy_u:385": "Dhv_2.9:",
  "GK16andhvy_u:386": "raudrādayo rasā dīptyā lakṣyante kāvya-vartinaḥ /",
  "GK16andhvy_u:387": "tad-vyakti-hetū śabdārthāv āśrityaujo vyavasthitam // DhvK_2.9 //",
  "GK16andhvy_u:388": "raudrādayo hi rasāḥ parāṃ dīptim ujjvalatāṃ janayantīti lakṣaṇayā ta eva dīptir ity ucyate /",
  "GK16andhvy_u:389": "tat-prakāśana-paraḥ śabdo dīrgha-samāsa-racanālaṅkṛtaṃ vākyam / yathā-",
  "GK16andhvy_u:390": "cañcad-bhuja-bhramita-caṇḍa-gadābhighāta-",
  "GK16andhvy_u:391": "sañcūrṇitoru-yugalasya suyodhanasya /",
  "GK16andhvy_u:392": "styānāvabaddha-ghana-śoṇita-śoṇa-pāṇir",
  "GK16andhvy_u:393": "uttaṃsayiṣyati kacāṃs tava devi bhīmaḥ //(veṇi 1.21)",
  "GK16andhvy_u:394": "tat-prakāśana-paraś cārtho 'napekṣita-dīrgha-samāsa-racanaḥ prasanna-vācakābhidheyaḥ / yathā-",
  "GK16andhvy_u:395": "yo yaḥ śastraṃ bibharti sva-bhuja-guru-madaḥ pāṇḍavīnāṃ camūnāṃ",
  "GK16andhvy_u:396": "yo yaḥ pāñcāla-gotre śiśur adhika-vayā garbha-śayyāṃ gato vā /",
  "GK16andhvy_u:397": "yo yas tat-karma-sākṣī carati mayi raṇe yaś ca yaś ca pratīpaḥ",
  "GK16andhvy_u:398": "krodhāndhas tasya tasya svayam api jagatām antakasyāntako 'ham //(veṇi 3.32)",
  "GK16andhvy_u:399": "ity ādau dvayor ojastvam || DhvA_2.9 ||",
  "GK16andhvy_u:400": "_________________________________________________________",
  "GK16andhvy_u:401": "Dhv_2.10:",
  "GK16andhvy_u:402": "samarpakatvaṃ kāvyasya yat tu sarva-rasān prati /",
  "GK16andhvy_u:403": "sa prasādo guṇo jñeyaḥ sarva-sādhāraṇa-kriyaḥ // DhvK_2.10 //",
  "GK16andhvy_u:404": "prasādas tu svacchatā śabdārthayoḥ / sa ca sarva-rasa-sādhāraṇo guṇaḥ sarva-racanā-sādhāraṇaś ca vyaṅgyārthāpekṣayaiva mukhyatayā vyavasthito mantavyaḥ || DhvA_2.10 ||",
  "GK16andhvy_u:405": "_________________________________________________________",
  "GK16andhvy_u:406": "Dhv_2.11:",
  "GK16andhvy_u:407": "śruti-duṣṭādayo doṣā anityā ye ca darśitāḥ /",
  "GK16andhvy_u:408": "dhvany-ātmany eva śṛṅgāre te heyā ity udāhṛtāḥ // DhvK_2.11 //",
  "GK16andhvy_u:409": "anityā doṣāś ca ye śruti-duṣṭādayaḥ sūcitās te 'pi na vācye artha-mātre,",
  "GK16andhvy_u:410": "na ca vyaṅgye śṛṅgāre vā dhvaner anātma-bhūte / kiṃ tarhi ?",
  "GK16andhvy_u:411_0": "dhvanyātmany eva śṛṅgāre 'ṅgitayā vyaṅgye te heyā ity udāhṛtāḥ / anyathā hi teṣām",
  "GK16andhvy_u:411_1": "anitya-doṣataiva na syāt / evam ayam asaṃlakṣya-krama-dyoto dhvaner ātmā pradarśitaḥ",
  "GK16andhvy_u:411_2": "sāmānyena || DhvA_2.11 ||",
  "GK16andhvy_u:412": "_________________________________________________________",
  "GK16andhvy_u:413": "Dhv_2.12:",
  "GK16andhvy_u:414": "tasyāṅgānāṃ prabhedā ye prabhedāḥ svagatāś ca ye /",
  "GK16andhvy_u:415": "teṣāmānantyamanyonyasambandhaparikalpane // DhvK_2.12 //",
  "GK16andhvy_u:416_0": "aṅgitayā vyaṅgyo rasādir vivakṣitāny apara-vācyasya dhvaner eka ātmā ya uktas tasyāṅgānāṃ",
  "GK16andhvy_u:416_1": "vācya vācakānupātinām alaṅkārāṇāṃ ye prabhedā niravadhayo ye ca svagatās tasyāṅgino",
  "GK16andhvy_u:416_2": "'rthasya rasa-bhāva-tad-ābhāsa-tat-praśama-lakṣaṇā vibhāvānubhāva-vyabhicāri-pratipādana-sahitā",
  "GK16andhvy_u:416_3": "anantāḥ svāśrayāpekṣayā niḥsīmāno viśeṣās teṣām anyonya-sambandha-parikalpane kriyamāṇe",
  "GK16andhvy_u:416_4": "kasyacid anyatamasyāpi rasasya prakārāḥ parisaṅkhyātuṃ na śakyante kim uta sarveṣām /",
  "GK16andhvy_u:417": "tathā hi śṛṅgārasyāṅginas tāvad ādyau dvau bhedau-sambhogo vipralambhaś ca / sambhogasya ca paraspara-prema-darśana-surata-viharaṇādi-lakṣaṇāḥ prakārāḥ /",
  "GK16andhvy_u:418_0": "vipralambhasyāpy abhilāṣerṣyā-viraha-pravāsa-vipralambhādayaḥ / teṣāṃ ca pratyekaṃ",
  "GK16andhvy_u:418_1": "vibhāvānubhāva-vyabhicāri-bhedaḥ / teṣāṃ ca deśa-kālādy-āśrayāvasthā-bheda iti svagata-bhedāpekṣayaikasya tasyāparimeyatvaṃ,",
  "GK16andhvy_u:419": "kiṃ punar aṅga-prabheda-kalpanāyām / te hy aṅga-prabhedāḥ pratyekam aṅgi-prabheda-sambandha-parikalpane kriyamāṇe satyānantyam evopayānti || DhvA_2.12 ||",
  "GK16andhvy_u:420": "_________________________________________________________",
  "GK16andhvy_u:421": "Dhv_2.13:",
  "GK16andhvy_u:422": "diṅ-mātraṃ tūcyate yena vyutpannānāṃ sa-cetasām /",
  "GK16andhvy_u:423": "buddhir āsāditālokā sarvatraiva bhaviṣyati // DhvK_2.13 //",
  "GK16andhvy_u:424": "diṅ-mātra-kathanena hi vyutpannānāṃ sahṛdayānām ekatrāpi rasa-bhede sahālaṅkārair aṅgāṅgi-bhāva-parijñānād āsāditālokā buddhiḥ sarvatraiva bhaviṣyati /",
  "GK16andhvy_u:425": "tatra-",
  "GK16andhvy_u:426": "_________________________________________________________",
  "GK16andhvy_u:427": "Dhv_2.14:",
  "GK16andhvy_u:428": "śṛṅgārasyāṅgino yatnād eka-rūpānubandhavān /",
  "GK16andhvy_u:429": "sarveṣv eva prabhedeṣu nānuprāsaḥ prakāśakaḥ // DhvK_2.14 //",
  "GK16andhvy_u:430_0": "aṅgino hi śṛṅgārasya ye uktāḥ prabhedās teṣu sarveṣv eka-prakārānubandhitayā prabandhena",
  "GK16andhvy_u:430_1": "pravṛtto 'nuprāso na vyañjakaḥ / aṅgina ity anenāṅga-bhūtasya śṛṅgārasyaika-rūpānubandhy-anuprāsa-nibandhane",
  "GK16andhvy_u:430_2": "kāma-cāram āha //2.14 //",
  "GK16andhvy_u:431": "_________________________________________________________",
  "GK16andhvy_u:432": "Dhv_2.15:",
  "GK16andhvy_u:433": "dhvanyātma-bhūte śṛṅgāre yamakādi-nibandhanam /",
  "GK16andhvy_u:434": "śaktāv api pramāditvaṃ vipralambhe viśeṣataḥ // DhvK_2.15 //",
  "GK16andhvy_u:435_0": "dhvaner ātma-bhūtaḥ śṛṅgāras tātparyeṇa vācya-vācakābhyāṃ prakāśyamānas tasmin yamakādīnāṃ",
  "GK16andhvy_u:435_1": "yamaka-prakārāṇāṃ nibandhanaṃ duṣkara-śabda-bhaṅga-śleṣādīnāṃ śaktāv api pramāditvaṃ /",
  "GK16andhvy_u:435_2": "“pramāditvam” ity anenaitad darśyate-kāka-tālīyena kadācit kasyacid ekasya yamakāder",
  "GK16andhvy_u:435_3": "niṣpattāv api bhūmnālaṅkārāntaravad rasāṅgatvena nibandho na kartavya iti / “vipralambhe",
  "GK16andhvy_u:435_4": "viśeṣata” ity anena vipralambhe saukumāryātiśayaḥ khyāpyate / tasmin dyotye yamakāder",
  "GK16andhvy_u:435_5": "aṅgasya nibandho niyamān na kartavya iti || DhvA_2.15 ||",
  "GK16andhvy_u:436": "atra yuktir abhidhīyate-",
  "GK16andhvy_u:437": "_________________________________________________________",
  "GK16andhvy_u:438": "Dhv_2.16:",
  "GK16andhvy_u:439": "rasākṣiptatayā yasya bandhaḥ śakya-kriyo bhavet /",
  "GK16andhvy_u:440": "apṛthag-yatna-nirvatyaḥ so 'laṅkāro dhvanau mataḥ // DhvK_2.16 //",
  "GK16andhvy_u:441_0": "niṣpattāv āścarya-bhūto 'pi yasyālaṅkārasya rasākṣiptatayaiva bandhaḥ śakya-kriyo",
  "GK16andhvy_u:441_1": "bhavet so 'sminn alakṣya-krama-vyaṅgye dhvanāv alaṅkāro mataḥ / tasyaiva rasāṅgatvaṃ",
  "GK16andhvy_u:441_2": "mukhyam ity arthaḥ / yathā-",
  "GK16andhvy_u:442": "kapole pattrālī karatala-nirodhena mṛditā",
  "GK16andhvy_u:443": "nipīto niḥśvāsair ayam amṛta-hṛdyo 'dhara-rasaḥ /",
  "GK16andhvy_u:444": "muhuḥ kaṇṭhe lagnas taralayati bāṣpa-stana-taṭīṃ",
  "GK16andhvy_u:445": "priyo manyur jātas tava niranurodhe na tu vayam //[*11]",
  "GK16andhvy_u:446": "[*11] Amaru 67; Srk 664, Skm 720, Skv 489, Sv 1627",
  "GK16andhvy_u:447_0": "rasāṅgatve ca tasya lakṣaṇam apṛthag-yatna-nirvartyatvam iti yo rasaṃ bandhu-madhya-vasitasya",
  "GK16andhvy_u:447_1": "kaver alaṅkāras tāṃ vāsanām atyūhya yatnāntaram āsthitasya niṣpadyate sa na rasāṅgam",
  "GK16andhvy_u:447_2": "iti / yamake ca prabandhena buddhi-pūrvakaṃ kriyamāṇe niyamenaiva yatnāntara-parigraha",
  "GK16andhvy_u:447_3": "āpatati śabda-viśeṣānveṣaṇa-rūpaḥ / alaṅkārāntareṣv api tat-tulyam iti cet-naivam;",
  "GK16andhvy_u:448_0": "alaṅkārāntarāṇi hi nirūpyamāṇa-durghaṭanāny api rasa-samāhita-cetasaḥ pratibhānavataḥ",
  "GK16andhvy_u:448_1": "kaver aham-pūrvikayā parāpatanti / yathā kādambaryāṃ kādambarī-darśanāvasare / yathā",
  "GK16andhvy_u:448_2": "ca māyā-rāma-śiro-darśanena vihvalāyāṃ sīta-devyāṃ setau / yuktaṃ caitat,",
  "GK16andhvy_u:449": "yato rasā vācya-viśeṣair evākṣeptavyāḥ /",
  "GK16andhvy_u:450": "asyaivārthasya saṅgraha-ślokāḥ-",
  "GK16andhvy_u:451": "rasavanti hi vastūni sālaṅkārāṇi kānicit /",
  "GK16andhvy_u:452": "ekenaiva prayatnena nirvartyante mahā-kaveḥ //",
  "GK16andhvy_u:453": "yamakādi-nibandhe tu pṛthag-yatno 'sya jāyate /",
  "GK16andhvy_u:454": "śaktasyāpi rase 'ṅgatvaṃ tasmād eṣāṃ na vidyate //",
  "GK16andhvy_u:455": "rasābhāsāṅga-bhāvas tu yamakāder na vāryate /",
  "GK16andhvy_u:456": "dhvany-ātma-bhūte śṛṅgāre tv aṅgatā nopapadyate || DhvA_2.16 ||",
  "GK16andhvy_u:457": "idānīṃ dhvany-ātma-bhūtasya śṛṅgārasya vyañjako 'laṅkāra-varga ākhyāyate-",
  "GK16andhvy_u:458": "_________________________________________________________",
  "GK16andhvy_u:459": "Dhv_2.17:",
  "GK16andhvy_u:460": "dhvany-ātma-bhūte śṛṅgāre samīkṣya viniveśitaḥ /",
  "GK16andhvy_u:461": "rūpakādir alaṅkāra-varga eti yathārthatām // DhvK_2.17 //",
  "GK16andhvy_u:462": "alaṅkāro hi bāhyālaṅkārasāmyādaṅginaścārutva-heturucyate /",
  "GK16andhvy_u:463": "vācyālaṅkāravargaś ca rūpakādiryāvānukto vakṣyate ca kaiścit, alaṅkārāṇāmanantatvāt ///",
  "GK16andhvy_u:464": "sa sarvo 'pi yadi samīkṣya viniveśyate tada-lakṣyakramavyaṅgyasya dhvaner aṅginaḥ sarvasyaiva cārutvaheturniṣpadyate || DhvA_2.17 ||",
  "GK16andhvy_u:465": "eṣā cāsya viniveśane samīkṣā-",
  "GK16andhvy_u:466": "_________________________________________________________",
  "GK16andhvy_u:467": "Dhv_2.18-19:",
  "GK16andhvy_u:468": "vivakṣā tatparatvena nāṅgitvena kadācana /",
  "GK16andhvy_u:469": "kāle ca grahaṇa-tyāgau nātinirvahaṇaiṣitā // DhvK_2.18 //",
  "GK16andhvy_u:470": "nirvyūḍhāv api cāṅgatve yatnena pratyavekṣaṇam /",
  "GK16andhvy_u:471": "rūpakādir alaṅkāra-vargasyāṅgatva-sādhanam // DhvK_2.19 //",
  "GK16andhvy_u:472": "rasa-bandheṣv atyādṛta-manāḥ kavir yam alaṅkāraṃ tad aṅgatayā vivakṣati / yathā [śaku. 1.20]-",
  "GK16andhvy_u:473": "calāpāṅgāṃ dṛṣṭiṃ spṛśasi nava-gopa-sudṛśāṃ",
  "GK16andhvy_u:474": "rahasyākhyāyīva mṛśasi mṛdu karṇāntika-caraḥ /",
  "GK16andhvy_u:475": "karaṃ vyādhunvatyāḥ pibasi rati-sarvasvam adharaṃ",
  "GK16andhvy_u:476": "vayaṃ tattvānveṣān madhukara hatās tvaṃ khalu kṛtī //[*12]",
  "GK16andhvy_u:477": "[*12] Srk 515",
  "GK16andhvy_u:478": "atra hi bhramara-svabhāvoktir alaṅkāro rasānuguṇaḥ / “nāṅgitvena” iti na prādhānyena /",
  "GK16andhvy_u:479": "kadācid rasādi-tātparyeṇa vivakṣito 'pi hy alaṅkāraḥ kaścid aṅgitvena vivakṣito dṛśyate / yathā-",
  "GK16andhvy_u:480": "cakrābhighāta-prasabhājñayaiva cakāra yo rāhu-vadhū-janasya /",
  "GK16andhvy_u:481": "āliṅganoddāma-vilāsa-vandhyaṃ ratotsavaṃ cumbana-mātra-śeṣam //",
  "GK16andhvy_u:482": "atra hi paryāyoktasyāṅgitvena vivakṣā rasādi-tātparye saty apīti / aṅgatvena vivakṣitam api yam avasare gṛhṇāti nānavasare /",
  "GK16andhvy_u:483": "avasare gṛhītir, yathā (ratnāvalyāṃ 2.4)-",
  "GK16andhvy_u:484": "uddāmotkalikāṃ vipāṇḍura-rucaṃ prārabdha-jṛmbhāṃ kṣaṇād āyāsaṃ śvasanodgamair aviratair ātanvatīm ātmanaḥ /",
  "GK16andhvy_u:485": "adyodyānalatām imāṃ samadanāṃ nārīm ivānyāṃ dhruvaṃ paśyan kopa-vipāṭala-dyuti mukhaṃ devyāḥ kariṣyāmy aham //[*13]",
  "GK16andhvy_u:486": "[*13] Rasārṇava-sudhākara 2.26.",
  "GK16andhvy_u:487": "ity atra upamā śleṣasya / gṛhītam api ca yam avasare tyajati tad-rasānuguṇa-tayālaṅkārāntarāpekṣayā / yathā-",
  "GK16andhvy_u:488": "raktas tvaṃ nava-pallavair aham api ślāghyaiḥ priyāyā guṇais",
  "GK16andhvy_u:489": "tvām āyānti śilīmukhāḥ smara-dhanur-muktās tathā mām api /",
  "GK16andhvy_u:490": "kāntāpāda-talāhatis tava mude tadvan mamāpy āvayoḥ",
  "GK16andhvy_u:491": "sarvaṃ tulyam aśoka kevalam ahaṃ dhātrā sa-śokaḥ kṛtaḥ //[*14]",
  "GK16andhvy_u:492": "[*14] Srk 770.",
  "GK16andhvy_u:493": "atra hi prabandha-pravṛtto 'pi śleṣo vyatireka-vivakṣayā tyajyamāno rasa-viśeṣam puṣṇāti /",
  "GK16andhvy_u:494": "nātrālaṅkāra-dvaya-sannipātaḥ, kiṃ tarhi ?",
  "GK16andhvy_u:495": "alaṅkārāntaram eva śleṣa-vyatireka-lakṣaṇaṃ narasiṃhavad iti cet-na,",
  "GK16andhvy_u:496_0": "tasya prakārāntareṇa vyavasthāpanāt / yatra hi śleṣa-viṣaya eva śabde prakārāntareṇa",
  "GK16andhvy_u:496_1": "vyatireka-pratītir jāyate sa tasya viṣayaḥ / yathā-“sa harir nāmnā devaḥ sa-harir",
  "GK16andhvy_u:496_2": "vara-turaga-nivahena” ity ādau /",
  "GK16andhvy_u:497_0": "atra hy anya eva śabdaḥ śleṣasya viṣayo 'nyaś ca vyatirekasya / yadi caivaṃ-vidhe",
  "GK16andhvy_u:497_1": "viṣaye 'laṅkārāntaratva-kalpanā kriyate tat-saṃsṛṣṭer viṣayāpahāra eva syāt / śleṣa-mukhenaivātra",
  "GK16andhvy_u:497_2": "vyatirekasyātma-lābha iti nāyaṃ saṃsṛṣṭer viṣaya iti cet-na ;",
  "GK16andhvy_u:498": "vyatirekasya prakārāntareṇāpi darśanāt / yathā-",
  "GK16andhvy_u:499": "no kalpāpāya-vāyor adaya-raya-dalat-kṣmādharasyāpi śamyā",
  "GK16andhvy_u:500": "gāḍhodgīrṇojjvala-śrīr ahani na rahitā no tamaḥ-kajjalena /",
  "GK16andhvy_u:501": "prāptotpattiḥ pataṅgān na punar upagatā moṣa-muṣṇa-tviṣo vo",
  "GK16andhvy_u:502": "vartiḥ saivānya-rūpā sukhayatu nikhila-dvīpa-dīpasya dīptiḥ //",
  "GK16andhvy_u:503_0": "atra hi sāmya-prapañca-pratipādanaṃ vinaiva vyatireko darśitaḥ / nātra śleṣa-mātrāc",
  "GK16andhvy_u:503_1": "cārutva-pratītir astīti śleṣasya vyatirekāṅgatvenaiva vivakṣitatvāt na svato 'laṅkāratety api na vācyam /",
  "GK16andhvy_u:504": "yata evaṃ-vidhe viṣaye sāmya-mātrād api supratipāditāc cārutvaṃ dṛśyata eva / yathā-",
  "GK16andhvy_u:505": "ākrandāḥ stanitair vilocana-jalānya-śrānta-dhārāmbudhis",
  "GK16andhvy_u:506": "tad-viccheda-bhuvaś ca śoka-śikhinas tulyās taḍid-vibhramaiḥ /",
  "GK16andhvy_u:507": "antar me dayitā-mukhaṃ tava śaśī vṛttiḥ samaivāvayos",
  "GK16andhvy_u:508": "tat kiṃ mām aniśaṃ sakhe jala-dhara tvaṃ dagdhum evodyataḥ //[*15] ity ādau /",
  "GK16andhvy_u:509": "[*15] Srk 240, Skm 993, yaśodharmaṇaḥ, Smv 43.33.",
  "GK16andhvy_u:510": "rasa-nirvahaṇaika-tāna-hṛdayo yaṃ ca nātyantaṃ nirvoḍhum icchati / yathā-",
  "GK16andhvy_u:511": "kopāt komala-lola-bāhu-latikā-pāśena baddhā dṛḍhaṃ",
  "GK16andhvy_u:512": "nītvā vāsa-niketanaṃ dayitayā sāyaṃ sakhīnāṃ puraḥ /",
  "GK16andhvy_u:513": "bhūyo naivam iti skhalat-kala-girā saṃsūcya duśceṣṭitaṃ",
  "GK16andhvy_u:514": "dhanyo hanyata eva nihnuti-paraḥ preyān rudatyā hasan //",
  "GK16andhvy_u:515": "atra hi rūpakam ākṣiptam anirvyūḍhaṃ ca paraṃ rasa-puṣṭaye / nirvoḍhum iṣṭam api yaṃ yatnād aṅgatvena pratyavekṣate yathā-",
  "GK16andhvy_u:516": "śyāmāsvaṅgaṃ cakita-hariṇī-prekṣaṇe dṛṣṭi-pātaṃ",
  "GK16andhvy_u:517": "gaṇḍa-cchāyāṃ śaśini śikhināṃ barha-bhāreṣu keśān /",
  "GK16andhvy_u:518": "utpaśyāmi pratanuṣu nadī-vīciṣu bhrū-vilāsān",
  "GK16andhvy_u:519": "hantaika-sthaṃ kvacid api na te bhīru sādṛśyam asti //ity ādau /",
  "GK16andhvy_u:520_0": "sa evam upanibadhyamāno 'laṅkāro rasābhivyakti-hetuḥ kaver bhavati / ukta-prakārātikrame",
  "GK16andhvy_u:520_1": "tu niyamenaiva rasa-bhaṅga-hetuḥ saṃpadyate / lakṣyaṃ ca tathāvidhaṃ mahā-kavi-prabandheṣv",
  "GK16andhvy_u:520_2": "api dṛśyate bahuśaḥ / tat tu sūkti-sahasra-dyotitātmanāṃ mahātmanāṃ doṣodghoṣaṇam",
  "GK16andhvy_u:520_3": "ātmana eva dūṣaṇaṃ bhavatīti na vibhajya darśitam / kiṃ tu rūpakāder alaṅkāra-vargasya",
  "GK16andhvy_u:520_4": "yeyaṃ vyañjakatve rasādi-viṣaye lakṣaṇa-dig-darśitā tām anusaran svayaṃ cānyal lakṣaṇam",
  "GK16andhvy_u:520_5": "utprekṣamāṇo yady alakṣya-krama-pratibham anantaroktam enaṃ dhvaner ātmānam upanibadhnāti",
  "GK16andhvy_u:520_6": "sukaviḥ samāhita-cetās tadā tasyātma-lābho bhavati mahīyān iti || DhvA_2.18-19 ||",
  "GK16andhvy_u:521": "_________________________________________________________",
  "GK16andhvy_u:522": "Dhv_2.20:",
  "GK16andhvy_u:523": "krameṇa pratibhāty ātmā yo 'syānusvāna-sannibhaḥ /",
  "GK16andhvy_u:524": "śabdārtha-śakti-mūlatvāt so 'pi dvedhā vyavasthitaḥ // DhvK_2.20 //",
  "GK16andhvy_u:525": "asya vivakṣitāny apara-vācyasya dhvaneḥ saṃlakṣya-krama-vyaṅgyatvād anuraṇana-prakhyo ya ātmā so 'pi śabda-śakti-mūlo 'rtha-śakti-mūlaś ceti dvi-prakāraḥ || DhvA_2.20 ||",
  "GK16andhvy_u:526": "nanu śabda-śaktyā yatrārthāntaraṃ prakāśate sa yadi dhvaneḥ prakāra ucyate tad idānīṃ śleṣasya viṣaya evāpahṛtaḥ syāt, nāpahṛta ity āha-",
  "GK16andhvy_u:527": "_________________________________________________________",
  "GK16andhvy_u:528": "Dhv_2.21:",
  "GK16andhvy_u:529": "ākṣipta evālaṅkāraḥ śabda-śaktyā prakāśate /",
  "GK16andhvy_u:530": "yasminn anuktaḥ śabdena śabda-śakty-udbhavo hi saḥ // DhvK_2.21 //",
  "GK16andhvy_u:531": "yasmād alaṅkāro na vastu-mātraṃ yasmin kāvye śabda-śaktyā prakāśate sa śabda-śakty-udbhavo dhvanir ity asmākaṃ vivakṣitam / vastu-dvaye ca śabda-śaktyā prakāśamāne śleṣaḥ / yathā-",
  "GK16andhvy_u:532": "yena dhvasta-manobhavena balijit-kāyaḥ purāstrī-kṛto",
  "GK16andhvy_u:533": "yaś codvṛtta-bhujaṅga-hāra-valayo gaṅgāṃ ca yo 'dhārayat /",
  "GK16andhvy_u:534": "yasyāhuḥ śaśimac chiro hara iti stutyaṃ ca nāmāmarāḥ",
  "GK16andhvy_u:535": "pāyāt sa svayam andhaka-kṣaya-karas tvāṃ sarvado mādhavaḥ //",
  "GK16andhvy_u:536": "nanv alaṅkārāntara-pratibhāyām api śleṣa-vyapadeśo bhavatīti darśitaṃ bhaṭṭodbhaṭena,",
  "GK16andhvy_u:537_0": "tat punar api śabda-śakti-mūlo dhvanir niravakāśa ity āśaṅkyedam uktam “ākṣipta”",
  "GK16andhvy_u:537_1": "iti / tad ayam arthaḥ-yatra śabda-śaktyā sākṣād alaṅkārāntaraṃ vācyaṃ sat pratibhāsate",
  "GK16andhvy_u:537_2": "sa sarvaḥ śleṣa-viṣayaḥ / yatra tu śabda-śaktyā sāmarthyākṣiptaṃ vācya-vyatiriktaṃ",
  "GK16andhvy_u:537_3": "vyaṅgyam evālaṅkārāntaraṃ prakāśate sa dhvaner viṣayaḥ / śabda-śaktyā sākṣād-alaṅkārāntara-pratibhā yathā-",
  "GK16andhvy_u:538": "tasyā vināpi hāreṇa nisargād eva hāriṇau /",
  "GK16andhvy_u:539": "janayāmāsatuḥ kasya vismayaṃ na payodharau //",
  "GK16andhvy_u:540_0": "atra śṛṅgāra-vyabhicārī vismayākhyo bhāvaḥ sākṣād-virodhālaṅkāraś ca pratibhāsata",
  "GK16andhvy_u:540_1": "iti virodha-cchāyānugrāhiṇaḥ śleṣasyāyaṃ viṣayaḥ / na tv anusvānopama-vyaṅgyasya",
  "GK16andhvy_u:540_2": "dhvaneḥ / alakṣya-krama-vyaṅgyasya tu dhvaner vācyena śleṣeṇa virodher na vā vyañjitasya viṣaya eva /",
  "GK16andhvy_u:541": "tasyā vināpi hāreṇa nisargād eva hāriṇau /",
  "GK16andhvy_u:542": "janayāmāsatuḥ kasya vismayaṃ na payodharau //",
  "GK16andhvy_u:543_0": "atra śṛṅgāra-vyabhicārī vismayākhyo bhāvaḥ sākṣād-virodhālaṅkāraś ca pratibhāsata",
  "GK16andhvy_u:543_1": "iti virodha-cchāyānugrāhiṇaḥ śleṣasyāyaṃ viṣayaḥ / na tv anusvānopama-vyaṅgyasya",
  "GK16andhvy_u:543_2": "dhvaneḥ / alakṣya-krama-vyaṅgyasya tu dhvaner vācyena śleṣeṇa virodher na vā vyañjitasya viṣaya eva /",
  "GK16andhvy_u:544": "yathā mamaiva-",
  "GK16andhvy_u:545": "ślāghyāśeṣa-tanuṃ sudarśana-karaḥ sarvāṅga-līlājita-",
  "GK16andhvy_u:546": "trailokyāṃ caraṇāravinda-lalitenākrānta-loko hariḥ /",
  "GK16andhvy_u:547": "bibhrāṇāṃ mukham indu-sundara-rucaṃ candrātma-cakṣur dadhat",
  "GK16andhvy_u:548": "sthāne yāṃ svatanor apaśyad adhikāṃ sā rukmiṇī vo 'vatāt //",
  "GK16andhvy_u:549": "atra vācyatayaiva vyatireka-cchāyānugrāhī śleṣaḥ pratīyate / yathā ca-",
  "GK16andhvy_u:550": "bhramim aratim alasa-hṛdayatāṃ",
  "GK16andhvy_u:551": "pralayaṃ mūrcchāṃ tamaḥ śarīra-sārdam /",
  "GK16andhvy_u:552": "maraṇaṃ ca jalada-bhuja-gajaṃ",
  "GK16andhvy_u:553": "prasahya kurute viṣaṃ viyoginīnām //",
  "GK16andhvy_u:554": "yathā vā-",
  "GK16andhvy_u:555": "camahia-māṇasa-kañcaṇa-paṅka-aṇi mmahia-parimalā jassa /",
  "GK16andhvy_u:556": "akhaṇḍia-dāṇa-pasārā bāhu-ppalihā ccia ga{i}ndā //",
  "GK16andhvy_u:557": "[khaṇḍita-mānasa-kāñcana-paṅkajanir mathita-parimalā yasya /",
  "GK16andhvy_u:558": "akhaṇḍita-dāna-prasarā bāhu-parighā iva gajendrāḥ //]",
  "GK16andhvy_u:559_0": "atra rūpaka-cchāyānugrāhī śleṣo vācyatayaivāvabhāsate / sa cākṣipto 'laṅkāro yatra",
  "GK16andhvy_u:559_1": "punaḥ śabdāntareṇābhihita-svarūpas tatra na śabda-śakty-udbhavānuraṇana-rūpa-vyaṅgya-dhvani-vyavahāraḥ /",
  "GK16andhvy_u:559_2": "tatra vakrokty-ādi-vācyālaṅkāra-vyavahāra eva / yathā-",
  "GK16andhvy_u:560": "dṛṣṭyā keśava gopa-rāga-hṛtayā kiṃcin na dṛṣṭaṃ mayā",
  "GK16andhvy_u:561": "tenaiva skhalitāsmi nātha patitāṃ kiṃ nāma nālambase /",
  "GK16andhvy_u:562": "ekas tvaṃ viṣameṣu khinna-manasāṃ sarvābalānāṃ gatir",
  "GK16andhvy_u:563": "gopyaivaṃ gaditaḥ sa-leśam avatād goṣṭhe harir vaś ciram //",
  "GK16andhvy_u:564_0": "evaṃ-jātīyakaḥ sarva eva bhavatu kāmaṃ vācya-śleṣasya viṣayaḥ / yatra tu sāmarthyākṣiptaṃ",
  "GK16andhvy_u:564_1": "sad-alaṅkārāntaraṃ śabda-śaktyā prakāśate sa sarva eva dhvaner viṣayaḥ / yathā-“atrāntare",
  "GK16andhvy_u:564_2": "kusuma-samaya-yugam upasaṃharann ajṛmbhata grīṣmābhidhānaḥ phulla-mallikā-dhavalāṭṭa-hāso mahā-kālaḥ” /",
  "GK16andhvy_u:565": "yathā ca-",
  "GK16andhvy_u:566": "unnataḥ prollasad-dhāraḥ kālāgarumalīmasaḥ /",
  "GK16andhvy_u:567": "payodharabharastanvyāḥ kaṃ na cakre 'bhilāṣiṇam //",
  "GK16andhvy_u:568": "yathā vā-",
  "GK16andhvy_u:569": "dattānandāḥ prajānāṃ samucita-samayākṛṣṭa-sṛṣṭaiḥ payobhiḥ",
  "GK16andhvy_u:570": "pūrvāhṇe viprakīrṇā diśi diśi viramaty ahni saṃhāra-bhājaḥ /",
  "GK16andhvy_u:571": "dīptāṃśor dīrgha-duḥkha-prabhava-bhava-bhayodanvad-uttāra-nāvo",
  "GK16andhvy_u:572": "gāvo vaḥ pāvanānāṃ parama-parimitāṃ prītim utpādayantu //",
  "GK16andhvy_u:573_0": "eṣūdāharaṇeṣu śabda-śaktyā prakāśamāne satya-prākaraṇike 'rthāntare vākyasyāsambaddhārthābhidhāyitvaṃ",
  "GK16andhvy_u:573_1": "mā prasāṅkṣīd ity aprākaraṇika-prākaraṇikārthayor upamānopameya-bhāvaḥ kalpayitavyaḥ",
  "GK16andhvy_u:573_2": "sāmarthyād ity arthākṣipto 'yaṃ śleṣo na śabdopārūḍha iti vibhinna eva śleṣād anusvānopama-vyaṅgyasya",
  "GK16andhvy_u:573_3": "dhvaner viṣayaḥ / anye 'pi cālaṅkārāḥ śabda-śakti-mūlānusvāna-rūpa-vyaṅgye dhvanau",
  "GK16andhvy_u:573_4": "sambhavanty eva / tathā hi virodho 'pi śabda-śakti-mūlānusvāna-rūpo dṛśyate /",
  "GK16andhvy_u:574": "yathā sthāṇvīśvarākhya-janapada-varṇane bhaṭṭa-bāṇasya-",
  "GK16andhvy_u:575": "yatra ca mātaṅga-gāminyaḥ śīlavatyaś ca gauryo vibhava-ratāś ca śyāmāḥ padma-rāgiṇyaś ca dhavala-dvija-śuci-vadanā madirāmodiśvasanāś ca pramadāḥ /",
  "GK16andhvy_u:576_0": "atra hi vācyo virodhas tac-chāyānugrāhī vā śleṣo 'yam iti na śakyaṃ vaktum / sākṣāc-chabdena",
  "GK16andhvy_u:576_1": "virodhālaṅkārasyāprakāśitatvāt / yatra hi sākṣāc-chabdāvedito virodhālaṅkāras tatra",
  "GK16andhvy_u:576_2": "hi śliṣṭoktau vācyālaṅkārasya virodhasya śleṣasya vā viṣayatvam / yathā tatraiva-",
  "GK16andhvy_u:577": "“samavāya iva virodhināṃ padārthānām / tathā hi-sannihita-bālāndhakārāpi bhāsvan-mūrtiḥ” ity ādau /",
  "GK16andhvy_u:578": "yathā vā mamaiva-",
  "GK16andhvy_u:579": "sarvaika-śaraṇam akṣayam adhīśam īśaṃ dhiyāṃ hariṃ kṛṣṇam /",
  "GK16andhvy_u:580": "caturātmānaṃ niṣkriyam ari-mathanaṃ namata cakra-dharam //",
  "GK16andhvy_u:581": "atra hi śabda-śakti-mūlānusvāna-rūpo virodhaḥ sphuṭam eva pratīyate / evaṃ-vidho vyatireko 'pi dṛśyate / yathā mamaiva-",
  "GK16andhvy_u:582": "khaṃ ye 'tyujjvalayanti lūna-tamaso ye vā nakhodbhāsino",
  "GK16andhvy_u:583": "ye puṣṇanti saroruha-śriyam api kṣiptābja-bhāsaś ca ye /",
  "GK16andhvy_u:584": "ye mūrdhasv avabhāsinaḥ kṣiti-bhṛtāṃ ye cāmarāṇāṃ śirāṃ-",
  "GK16andhvy_u:585": "syākrāmanty ubhaye 'pi te dina-pateḥ pādāḥ śriye santu vaḥ //",
  "GK16andhvy_u:586": "evam anye 'pi śabda-śakti-mūlānusvāna-rūpa-vyaṅgya-dhvani-prakārāḥ santi te sahṛdayaiḥ svayam anusartavyāḥ / iha tu grantha-vistara-bhayān na tat-prapañcaḥ kṛtaḥ /",
  "GK16andhvy_u:587": "_________________________________________________________",
  "GK16andhvy_u:588": "Dhv_2.22:",
  "GK16andhvy_u:589": "artha-śakty-udbhavas tv anyo yatrārthaḥ sa prakāśate /",
  "GK16andhvy_u:590": "yas tātparyeṇa vastv anyad vyanakty uktiṃ vinā svataḥ // DhvK_2.22 //",
  "GK16andhvy_u:591": "yatrārthaḥ sva-sāmarthyād arthāntaram abhivyanakti śabda-vyāpāraṃ vinaiva so 'rtha-śakty-udbhavo nāmānusvānopama-vyaṅgyo dhvaniḥ /",
  "GK16andhvy_u:592": "yathā [ku.saṃ. 6.84]-",
  "GK16andhvy_u:593": "evaṃ vādini devarṣau pārśve pitur adhomukhī /",
  "GK16andhvy_u:594": "līlā-kamala-patrāṇi gaṇayāmāsa pārvatī //",
  "GK16andhvy_u:595_0": "atra hi līlā-kamala-patra-gaṇanam upasarjanīkṛta-svarūpaṃ śabda-vyāpāraṃ vinaivārthāntaraṃ",
  "GK16andhvy_u:595_1": "vyabhicāri-bhāva-lakṣaṇaṃ prakāśayati / na cāyam alakṣya-krama-vyaṅgyasyaiva dhvaner",
  "GK16andhvy_u:595_2": "viṣayaḥ / yato yatra sākṣac-chabda-niveditebhyo vibhāvānubhāva-vyabhicāribhyo rasādīnāṃ pratītiḥ,",
  "GK16andhvy_u:596_0": "sa tasya kevalasya mārgaḥ / yathā kumāra-sambhave madhu-prasaṅge vasanta-puṣpābharaṇaṃ",
  "GK16andhvy_u:596_1": "vahantyā devyā āgamanādi-varṇanaṃ manobhava-śara-sandhāna-paryantaṃ śambhoś ca parivṛtta-dhairyasya",
  "GK16andhvy_u:596_2": "ceṣṭā-viśeṣa-varṇanādi sākṣac-chabda-niveditam / tasmād ayam anyo dhvaneḥ prakāraḥ /",
  "GK16andhvy_u:597": "yatra ca śabda-vyāpāra-sahāyo 'rtho 'rthāntarasya vyañjakatvenopādīyate sa nāsya dhvaner viṣayaḥ / yathā-",
  "GK16andhvy_u:598": "saṅketa-kāla-manasaṃ viṭaṃ jñātvā vidagdhayā /",
  "GK16andhvy_u:599": "hasan-netrārpitākūtaṃ līlā-padmaṃ nimīlitam //",
  "GK16andhvy_u:600": "atra līlā-kamala-nimīlanasya vyañjakatvam uktyaiva niveditam || DhvA_2.22 ||",
  "GK16andhvy_u:601": "tathā ca-",
  "GK16andhvy_u:602": "_________________________________________________________",
  "GK16andhvy_u:603": "Dhv_2.23:",
  "GK16andhvy_u:604": "śabdārtha-śaktyā kṣipto 'pi vyaṅgyo 'rthaḥ kavinā punaḥ /",
  "GK16andhvy_u:605": "yatrāviṣkriyate svoktyā sānyaivālaṅkṛtir dhvaneḥ // DhvK_2.23 //",
  "GK16andhvy_u:606": "śabda-śaktyārtha-śaktyā śabdārtha-śaktyā vākṣipto 'pi vyaṅgyo 'rthaḥ kavinā punaryatra svoktyā prakāśī-kriyate so 'smād anusvānopama-vyaṅgyād dhvaner anya evālaṅkāraḥ /",
  "GK16andhvy_u:607": "alakṣya-krama-vyaṅgyasya vā dhvaneḥ sati sambhave sa tādṛg anyo 'laṅkāraḥ /",
  "GK16andhvy_u:608": "tatra śabda-śaktyā yathā-",
  "GK16andhvy_u:609": "vatse mā gā viṣādaṃ śvasanam urujavaṃ santyajordhva-pravṛttaṃ",
  "GK16andhvy_u:610": "kampaḥ ko vā gurus te bhavatu balabhidā jṛmbhitenātra yāhi /",
  "GK16andhvy_u:611": "pratyākhyānaṃ surāṇām iti bhaya-śamana-cchadmanā kārayitvā",
  "GK16andhvy_u:612": "yasmai lakṣmī-madād vaḥ sa dahatu duritaṃ mantha-mūḍhāṃ payodhiḥ //",
  "GK16andhvy_u:613": "artha-śaktyā yathā-",
  "GK16andhvy_u:614": "ambā śete 'tra vṛddhā pariṇata-vayasām agraṇīr atra tāto",
  "GK16andhvy_u:615": "niḥśeṣāgāra-karma-śrama-śithila-tanuḥ kumbha-dāsī tathātra /",
  "GK16andhvy_u:616": "asmin pāpāham ekā katipaya-divasa-proṣita-prāṇanāthā",
  "GK16andhvy_u:617": "pānthāyetthaṃ taruṇyā kathitam avasara-vyāhṛti-vyāja-pūrvam //",
  "GK16andhvy_u:618": "ubhaya-śaktyā, yathā-“dṛṣṭyā keśava-gopa-rāga-hṛtayā” ity ādau || DhvA_2.23 ||",
  "GK16andhvy_u:619": "_________________________________________________________",
  "GK16andhvy_u:620": "Dhv_2.24:",
  "GK16andhvy_u:621": "prauḍhokti-mātra-niṣpanna-śarīraḥ sambhavī svataḥ /",
  "GK16andhvy_u:622": "artho 'pi dvividho jñeyo vastuno 'nyasya dīpakaḥ // DhvK_2.24 //",
  "GK16andhvy_u:623": "artha-śakty-udbhavānuraṇana-rūpa-vyaṅgye dhvanau yo vyañjako 'rtha uktas tasyāpi dvau prakārau-kaveḥ kavi-nibaddhasya vā vaktuḥ prauḍhokti-mātra-niṣpanna-śarīra ekaḥ,",
  "GK16andhvy_u:624": "svataḥ-sambhavī ca dvitīyaḥ /",
  "GK16andhvy_u:625": "kavi-prauḍhokti-mātra-niṣpanna-śarīro yathā-",
  "GK16andhvy_u:626": "sajjehi surahi-māso ṇa dāva",
  "GK16andhvy_u:627": "appei juva{i}-jaṇa-lakkha-suhe /",
  "GK16andhvy_u:628": "ahiṇava-sahaāra-muhe",
  "GK16andhvy_u:629": "ṇava-pattale aṇaṅgassa sare //",
  "GK16andhvy_u:630": "(sajjayati surabhi-māso na tāvad",
  "GK16andhvy_u:631": "arpayati yuvati-jana-lakṣya-sahān /",
  "GK16andhvy_u:632": "abhinava-sahakāra-mukhān",
  "GK16andhvy_u:633": "nava-patralān anaṅgasya śarān //)",
  "GK16andhvy_u:634": "kavi-nibaddha-vaktṛ-prauḍhokti-mātra-niṣpanna-śarīro yathodāhṛtam eva-“śikhariṇi” ity ādi / yathā vā-",
  "GK16andhvy_u:635": "sādara-vitīrṇa-yauvana-hastālambaṃ samunnamadbhyām /",
  "GK16andhvy_u:636": "abhyutthānam iva manmathasya dattaṃ tava stanābhyām //",
  "GK16andhvy_u:637": "svataḥ sambhavī ya aucityena bahir api sambhāvyamāna-sad-bhāvo na kevalaṃ bhaṇiti-vaśenaivābhiniṣpanna-śarīraḥ / yathodāhṛtam “evaṃ-vādini” ity ādi / yathā vā-",
  "GK16andhvy_u:638": "śikhi-piccha-karṇa-pūrā jāyā vyādhasya garviṇī bhramati /",
  "GK16andhvy_u:639": "muktā-phala-racita-prasādhanānāṃ madhye sapatnīnām || DhvA_2.24 ||",
  "GK16andhvy_u:640": "_________________________________________________________",
  "GK16andhvy_u:641": "Dhv_2.25:",
  "GK16andhvy_u:642": "artha-śakter alaṅkāro yatrāpy anyaḥ pratīyate /",
  "GK16andhvy_u:643": "anusvānopama-vyaṅgyaḥ sa prakāro 'paro dhvaneḥ // DhvK_2.25 //",
  "GK16andhvy_u:644": "vācyālaṅkāra-vyatirikto yatrānyo 'laṅkāro 'rtha-sāmarthyāt pratīyamāno 'vabhāsate so 'rtha-śakty-udbhavo nāmānusvāna-rūpa-vyaṅgyo 'nyo dhvaniḥ || DhvA_2.25 ||",
  "GK16andhvy_u:645": "tasya pravirala-viṣayatvam āśaṅkyedam ucyate-",
  "GK16andhvy_u:646": "_________________________________________________________",
  "GK16andhvy_u:647": "Dhv_2.26:",
  "GK16andhvy_u:648": "rūpakādir alaṅkāra-vargo yo vācyatāṃ śritaḥ /",
  "GK16andhvy_u:649": "sa sarvo gamyamānatvaṃ bibhrad bhūmnā pradarśitaḥ // DhvK_2.26 //",
  "GK16andhvy_u:650_0": "anyatra vācyatvena prasiddho yo rūpakādir alaṅkāraḥ so 'nyatra pratīyamānatayā bāhulyena",
  "GK16andhvy_u:650_1": "pradarśitas tatrabhavadbhir bhaṭṭodbhaṭādibhiḥ / tathā ca sa-sandehādiṣūpamā-rūpakātiśayoktīnāṃ",
  "GK16andhvy_u:650_2": "prakāśamānatvaṃ pradarśitam ity alaṅkārāntarasyālaṅkārāntare vyaṅgyatvaṃ na yatna-pratipādyam || DhvA_2.26 ||",
  "GK16andhvy_u:651": "iyat punar ucyata eva-",
  "GK16andhvy_u:652": "_________________________________________________________",
  "GK16andhvy_u:653": "Dhv_2.27:",
  "GK16andhvy_u:654": "alaṅkārāntarasyāpi pratītau yatra bhāsate /",
  "GK16andhvy_u:655": "tat-paratvaṃ na vācyasya nāsau mārgo dhvaner mataḥ // DhvK_2.27 //",
  "GK16andhvy_u:656_0": "alaṅkārāntareṣu tv anuraṇana-rūpālaṅkāra-pratītau satyām api yatra vācyasya vyaṅgya-pratipādanaunmukhyena",
  "GK16andhvy_u:656_1": "cārutvaṃ na prakāśate nāsau dhvaner mārgaḥ / tathā ca dīpakādāv alaṅkāre upamāyā",
  "GK16andhvy_u:656_2": "gamyamānatve 'pi tatparatvena cārutvasyāvyavasthānān na dhvani-vyapadeśaḥ / yathā-",
  "GK16andhvy_u:657": "canda-maūehiṃ ṇimā ṇalinī kamalehiṃ kusuma-gucchehiṃ laā /",
  "GK16andhvy_u:658": "haṃsehiṃ saraa-sohā kavva-kahā sajjanehiṃ kara{i} garuī //",
  "GK16andhvy_u:659": "[candra-mayūkhair niśā nalinī kamalaiḥ kusuma-gucchair latā /",
  "GK16andhvy_u:660": "haṃsaiḥ śārada-śobhā kāvya-kathā sajjanaiḥ kriyate gurvī //]",
  "GK16andhvy_u:661_0": "ity ādiṣūpamā-garbhatve 'pi sati vācyālaṅkāra-mukhenaiva cārutvaṃ vyavatiṣṭhate na",
  "GK16andhvy_u:661_1": "vyaṅgyālaṅkāra-tātparyeṇa / tasmāt tatra vācyālaṅkāra-mukhenaiva kāvya-vyapadeśo",
  "GK16andhvy_u:661_2": "nyāyyaḥ / yatra tu vyaṅgya-paratvenaiva vācyasya vyavasthānaṃ tatra vyaṅgya-mukhenaiva",
  "GK16andhvy_u:661_3": "vyapadeśo yuktaḥ / yathā-",
  "GK16andhvy_u:662": "prāpta-śrīr eṣa kasmāt punar api mayi taṃ mantha-khedaṃ vidadhyān",
  "GK16andhvy_u:663": "nidrām apy asya pūrvām anala-manaso naiva sambhāvayāmi /",
  "GK16andhvy_u:664": "setuṃ badhnāti bhūyaḥ kim iti ca sakala-dvīpa-nāthānuyātas",
  "GK16andhvy_u:665": "tvayy āyāte vitarkāniti dadhata ivābhāti kampaḥ payodheḥ //",
  "GK16andhvy_u:666": "yathā vā mamaiva-",
  "GK16andhvy_u:667": "lāvaṇya-kānti-paripūrita-diṅ-mukhe 'smin",
  "GK16andhvy_u:668": "smere 'dhunā tava mukhe taralāyatākṣi /",
  "GK16andhvy_u:669": "kṣobhaṃ yadeti na manāg api tena manye",
  "GK16andhvy_u:670": "suvyaktam eva jala-rāśir ayaṃ payodhiḥ //",
  "GK16andhvy_u:671": "ity evaṃ-vidhe viṣaye 'nuraṇana-rūpa-rūpakāśrayeṇa kāvya-cārutva-vyavasthānād rūpaka-dhvanir iti vyapadeśo nyāyyaḥ /",
  "GK16andhvy_u:672": "upamā-dhvanir, yathā-",
  "GK16andhvy_u:673": "vīrāṇaṃ rama{i} ghusiṇāruṇammi ṇa tahā piā-thaṇucchaṅge /",
  "GK16andhvy_u:674": "diṭṭhī riu-gaa-kumbha-tthalammi jaha bahala-sindūre //",
  "GK16andhvy_u:675": "[vīrāṇāṃ ramate ghusṛṇāruṇe na tathā priyā-stanotsaṅge /",
  "GK16andhvy_u:676": "dṛṣṭī ripu-gaja-kumbha-sthale yathā bahala-sindūre //]",
  "GK16andhvy_u:677": "yathā vā mamaiva viṣama-bāṇa-līlāyām asura-parākramaṇe kāmadevasya-",
  "GK16andhvy_u:678": "taṃ tāṇaṃ siri-sahoara-raaṇāharaṇammi hiaam ekka-rasam /",
  "GK16andhvy_u:679": "bimbāhare piāṇaṃ nivesiaṃ kusuma-bāṇena //[*16]",
  "GK16andhvy_u:680": "[*16] Supplement 982 to Gāhā-sattasāi.",
  "GK16andhvy_u:681": "[tat teṣāṃ śrī-sahodara-ratnāharaṇe hṛdayam eka-rasam /",
  "GK16andhvy_u:682": "bimbādhare priyāṇāṃ niveśitaṃ kusuma-bāṇena //]",
  "GK16andhvy_u:683": "ākṣepa-dhvanir, yathā-",
  "GK16andhvy_u:684": "sa vaktum akhilāñ śakto hayagrīvāśritān guṇān /",
  "GK16andhvy_u:685": "yo 'mbu-kumbhaiḥ paricchedaṃ jñātuṃ śakto mahodadheḥ //",
  "GK16andhvy_u:686": "atrātiśayoktyā hayagrīva-guṇānām avarṇanīyatā-pratipādana-rūpasyāsādhāraṇa-tad-viśeṣa-prakāśana-parasyākṣepasya prakāśanam /",
  "GK16andhvy_u:687": "arthāntaranyāsa-dhvaniḥ śabda-śakti-mūlānuraṇana-rūpa-vyaṅgyo 'rtha-śakti-mūlānuraṇana-rūpa-vyaṅgyaś ca sambhavati / tatrādyasyodāharaṇam-",
  "GK16andhvy_u:688": "devāettammi phale kiṃ kīra{i} ettiaṃ puṇā bhaṇimo /",
  "GK16andhvy_u:689": "kaṅkilla-pallavāḥ pallavāṇaṃ aṇṇāṇaṃ ṇa saricchā //",
  "GK16andhvy_u:690": "[daivāyatte phale kiṃ kriyatām etāvat punar bhaṇāmaḥ /",
  "GK16andhvy_u:691": "raktāśoka-pallavāḥ pallavānām anyeṣāṃ na sadṛśāḥ //]",
  "GK16andhvy_u:692": "pada-prakāśaś cāyaṃ dhvanir iti vākyasyārthāntara-tātparye 'pi sati na virodhaḥ / dvitīyasyodāharaṇaṃ yathā-",
  "GK16andhvy_u:693": "hiaa-ṭṭhābia-maṇṇuṃ abaruṇṇa-muhaṃ hi maṃ pasāanta /",
  "GK16andhvy_u:694": "abaraddhassa bi ṇa hu de bahu-jāṇaa rosiuṃ sakkaṃ //",
  "GK16andhvy_u:695": "[hṛdaya-sthāpita-manyum aparoṣa-mukhīm api māṃ prasādayan /",
  "GK16andhvy_u:696": "aparāddhasyāpi na khalu te bahujña roṣitum śakyam //]",
  "GK16andhvy_u:697": "atra hi vācya-viśeṣeṇa sāparādhasyāpi bahujñasya kopaḥ kartum aśakya iti samarthakaṃ sāmānyam anvitam anyat tātparyeṇa prakāśate /",
  "GK16andhvy_u:698": "vyatireka-dhvanir apy ubhaya-rūpaḥ sambhavati / tatrādyasyodāharaṇaṃ prāk-pradarśitam eva / dvitīyasyodāharaṇaṃ yathā-",
  "GK16andhvy_u:699": "jāejja vanuddese khujja bbia pāabo gaḍia-batto /",
  "GK16andhvy_u:700": "mā mānusammi loe tāekka-raso dariddo a //",
  "GK16andhvy_u:701": "[jāyeya vanoddeśe kubja eva pādapo galita-patraḥ /",
  "GK16andhvy_u:702": "mā mānuṣe loke tyāgaika-raso daridraś ca //]",
  "GK16andhvy_u:703_0": "atra hi tyāgaika-rasasya daridrasya janmānabhinandanaṃ truṭita-patra-kubja-pādapa-janmābhinandanaṃ",
  "GK16andhvy_u:703_1": "ca sākṣāc-chabda-vācyam / tathāvidhād api pādapāt tādṛśasya puṃsa upamānopameyatva-pratīti-pūrvakaṃ",
  "GK16andhvy_u:703_2": "śocyatāyām ādhikyaṃ tātparyeṇa prakāśayati /",
  "GK16andhvy_u:704": "utprekṣā-dhvanir yathā-",
  "GK16andhvy_u:705": "candanāsakta-bhujaga-niḥśvāsānila-mūrcchitaḥ /",
  "GK16andhvy_u:706": "mūrcchayaty eṣa pathikān madhau malaya-mārutaḥ //",
  "GK16andhvy_u:707": "atra hi madhau malaya-mārutasya pathika-mūrcchākāritvaṃ manmathonmātha-dāyitvenaiva /",
  "GK16andhvy_u:708_0": "tat tu candanāsakta-bhujaga-niḥśvāsānila-mūrcchitatvenotprekṣitam ity utprekṣā sākṣād",
  "GK16andhvy_u:708_1": "anuktāpi vākyārtha-sāmarthyād anuraṇana-rūpā lakṣyate / na caivaṃ-vidhe viṣaye ivādi-śabda-prayogam",
  "GK16andhvy_u:708_2": "antareṇāsaṃbaddhataiveti śakyate vaktum / gamakatvād anyatrāpi tad-aprayoge tad-arthāvagati-darśanāt / yathā-",
  "GK16andhvy_u:709": "īsā-kalusassa bi tuha muhassa ṇaṃ esa puṇṇimā-cando /",
  "GK16andhvy_u:710": "ajja sarisattaṇaṃ pābiūṇa aṅge bia ṇa māi //",
  "GK16andhvy_u:711": "īrṣyā-kaluṣasyāpi tava mukhasya nanv eṣa pūrṇimā-candraḥ /",
  "GK16andhvy_u:712": "adya sadṛśatvaṃ prāpyāṅga eva na māti //",
  "GK16andhvy_u:713": "yathā vā-",
  "GK16andhvy_u:714": "trāsākulaḥ paripatan parito niketān",
  "GK16andhvy_u:715": "puṃbhir na kaiścid api dhanvibhir anvabandhi /",
  "GK16andhvy_u:716": "tasthau tathāpi na mṛgaḥ kvacid aṅga-nābhir",
  "GK16andhvy_u:717": "ākarṇa-pūrṇa-nayaneṣu-hatekṣaṇa-śrīḥ //",
  "GK16andhvy_u:718": "śabdārtha-vyavahāre ca prasiddhir eva pramāṇam /",
  "GK16andhvy_u:719": "śleṣa-dhvanir yathā-",
  "GK16andhvy_u:720": "ramyā iti prāptavatīḥ patākāḥ rāgaṃ viviktā iti vardhayantīḥ /",
  "GK16andhvy_u:721": "yasyām asevanta namad-valīkāḥ samaṃ vadhūbhir valabhīr yuvānaḥ //",
  "GK16andhvy_u:722": "atra vadhūbhiḥ saha valabhīrasevanteti vākyārtha-pratīter anantaraṃ vadhva iva valabhya iti śleṣa-pratītir aśabdāpy artha-sāmarthyān mukhyatvena vartate /",
  "GK16andhvy_u:723": "yathā-saṅkhya-dhvanir yathā-",
  "GK16andhvy_u:724": "aṅkuritaḥ pallavitaḥ korakitaḥ puṣpitaś ca sahakāraḥ /",
  "GK16andhvy_u:725": "aṅkuritaḥ pallavitaḥ korakitaḥ puṣpitaś ca hṛdi madanaḥ //",
  "GK16andhvy_u:726_0": "atra hi yathoddeśam anūddeśe yac cārutvam anuraṇana-rūpaṃ madana-viśeṣaṇa-bhūtāṅkuritādi-śabda-gataṃ",
  "GK16andhvy_u:726_1": "tan-madana-sahakārayos tulya-yogitā-samuccaya-lakṣaṇād vācyād atiricyamānam ālakṣyate /",
  "GK16andhvy_u:726_2": "evam anye 'py alaṅkārā yathāyogaṃ yojanīyāḥ || DhvA_2.27 ||",
  "GK16andhvy_u:727": "evam alaṅkāra-dhvani-mārgaṃ vyutpādya tasya prayojanavattāṃ khyāpayitum idam ucyate-",
  "GK16andhvy_u:728": "_________________________________________________________",
  "GK16andhvy_u:729": "Dhv_2.28:",
  "GK16andhvy_u:730": "śarīrīkaraṇaṃ yeṣāṃ vācyatve na vyavasthitam /",
  "GK16andhvy_u:731": "te 'laṅkārāḥ parāṃ chāyāṃ yānti dhvanyaṅgatāṃ gataḥ // DhvK_2.28 //",
  "GK16andhvy_u:732_0": "dhvany-aṅgatā cobhābhyāṃ prakārābhyāṃ vyañjakatvena vyaṅgyatvena ca / tatreha prakaraṇād",
  "GK16andhvy_u:732_1": "vyaṅgyatvenety avagantavyam / vyaṅgyatve 'py alaṅkārāṇāṃ prādhānya-vivakṣāyām eva",
  "GK16andhvy_u:732_2": "satyāṃ dhvanāv antaḥ-pātaḥ / itarathā tu guṇībhūta-vyaṅgyatvaṃ pratipādayiṣyate || DhvA_2.28 ||",
  "GK16andhvy_u:733": "aṅgitvena vyaṅgyatāyām api / alaṅkārāṇāṃ dvayī gatiḥ-kadācid vastu-mātreṇa vyajyante,",
  "GK16andhvy_u:734": "kadācid alaṅkāreṇa / tatra-",
  "GK16andhvy_u:735": "_________________________________________________________",
  "GK16andhvy_u:736": "Dhv_2.29:",
  "GK16andhvy_u:737": "vyajyante vastumātreṇa yadālaṅkṛtayastayā /",
  "GK16andhvy_u:738": "dhruvaṃ dhvanyaṅgatā tāsāṃ . . . . . . . .",
  "GK16andhvy_u:739": "atra hetuḥ-",
  "GK16andhvy_u:740": ". . . . . . . . kāvya-vṛttis tad-āśrayā // DhvK_2.29 //",
  "GK16andhvy_u:741": "yasmāt tatra tathāvidha-vyaṅgyālaṅkāra-paratvenaiva kāvyaṃ pravṛttam / anyathā tu tad-vākya-mātram eva syāt || DhvA_2.29 ||",
  "GK16andhvy_u:742": "tāsām evālaṅkṛtīnām-",
  "GK16andhvy_u:743": "_________________________________________________________",
  "GK16andhvy_u:744": "Dhv_2.30:",
  "GK16andhvy_u:745": "alaṅkārāntara-vyaṅgya-bhāve . . . . . . . .",
  "GK16andhvy_u:746": "punaḥ,",
  "GK16andhvy_u:747": ". . . . . . . . dhvany-aṅgatā bhavet /",
  "GK16andhvy_u:748": "cārutvotkarṣato vyaṅgya-prādhānyaṃ yadi lakṣyate // DhvK_2.30 //",
  "GK16andhvy_u:749": "uktaṃ hy etat-“cārutvotkarṣa-nibandhanā vācya-vyaṅgyayoḥ prādhānya-vivakṣā” iti /",
  "GK16andhvy_u:750_0": "vastu mātra-vyaṅgyatve cālaṅkārāṇām anantaropadarśitebhya evodāharaṇebhyo viṣaya",
  "GK16andhvy_u:750_1": "unneyaḥ / tad evam artha-mātreṇālaṅkāra-viśeṣa-rūpeṇa vārthenārthāntarasyālaṅkārasya",
  "GK16andhvy_u:750_2": "vā prakāśane cārutvotkarṣa-nibandhane sati prādhānye 'rtha-śakty-udbhavānuraṇana-rūpa-vyaṅgyo",
  "GK16andhvy_u:750_3": "niravagantavyaḥ || DhvA_2.30 ||",
  "GK16andhvy_u:751": "evaṃ dhvaneḥ prabhedān pratipādya tad-ābhāsa-vivekaṃ kartum ucyate-",
  "GK16andhvy_u:752": "_________________________________________________________",
  "GK16andhvy_u:753": "Dhv_2.31:",
  "GK16andhvy_u:754": "yatra pratīyamāno 'rthaḥ pramliṣṭatvena bhāsate /",
  "GK16andhvy_u:755": "vācyasyāṅgatayā vāpi nāsyāsau gocaro dhvaneḥ // DhvK_2.31 //",
  "GK16andhvy_u:756_0": "dvividho 'pi pratīyamānaḥ sphuṭo 'sphuṭaś ca / tatra ya eva sphuṭaḥ śabda-śaktyārtha-śaktyā",
  "GK16andhvy_u:756_1": "vā prakāśate sa eva dhvaner mārgo netaraḥ / sphuṭo 'pi yo 'bhidheyasyāṅgatvena pratīyamāno",
  "GK16andhvy_u:756_2": "'vabhāsate so 'syānuraṇana-rūpa-vyaṅgyasya dhvaner agocaraḥ / yathā-",
  "GK16andhvy_u:757": "kamalāarā ṇa maliā haṃsā uḍḍābiā ṇa a piucchā /",
  "GK16andhvy_u:758": "keṇa bi gāma-taḍāe abbhaṃ uttāṇaaṃ phaliham //",
  "GK16andhvy_u:759": "[kamalākarā na malitā haṃsā uḍḍāyitā na ca pitṛ-śvasaḥ /",
  "GK16andhvy_u:760": "kenāpi grāma-taṭāke 'bhram uttānitaṃ kṣiptam //]",
  "GK16andhvy_u:761": "atra hi pratīyamānasya mugdha-vadhvā jaladhara-pratibimba-darśanasya vācyāṅgatvam eva /",
  "GK16andhvy_u:762": "evaṃ-vidhe viṣaye 'nyatrāpi yatra vyaṅgyāpekṣayā vācyasya cārutvotkarṣa-pratītyā prādhānyam avasīyate,",
  "GK16andhvy_u:763": "tatra vyaṅgyasyāṅgatvena pratīter dhvaner aviṣayatvam / yathā-",
  "GK16andhvy_u:764": "vāṇari-kuḍaṅgoḍḍīṇa-sa{u}ni-kolāhalaṃ suṇantīe /",
  "GK16andhvy_u:765": "ghara-kamma-vāvaḍāe bahue sīanti aṅgāiṃ //[*17]",
  "GK16andhvy_u:766": "[*17] Supplement 868 to Gāhā-sattasāi.",
  "GK16andhvy_u:767": "[vetasa-latā-gahanoḍḍīna-śakuni-kolāhalaṃ śṛṇvatyāḥ /",
  "GK16andhvy_u:768": "gṛha-karma-vyāpṛtāyā vadhvāḥ sīdanty aṅgāni //]",
  "GK16andhvy_u:769_0": "evaṃ-vidho hi viṣayaḥ prāyeṇa guṇībhūta-vyaṅgyasyodāharaṇatvena nirdekṣyate / yatra",
  "GK16andhvy_u:769_1": "tu prakaraṇādi-pratipattyā nirdhārita-viśeṣo vācyo 'rthaḥ punaḥ pratīyamānāṅga-tvenaivāvabhāsate",
  "GK16andhvy_u:769_2": "so 'syaivānuraṇana-rūpa-vyaṅgyasya dhvaner mārgaḥ / yathā-",
  "GK16andhvy_u:770": "uccinasu paḍiaṃ kusumaṃ mā dhuṇa sehāliaṃ halia-suhṇe /",
  "GK16andhvy_u:771": "aha de visama-virāvo sasureṇa suo valaa-saddo //",
  "GK16andhvy_u:772": "[uccinu patitaṃ kusumaṃ mā dhunīhi śephālikāṃ hālika-snuṣe /",
  "GK16andhvy_u:773": "eṣa te viṣama-vipākaḥ śvasureṇa śruto valaya-śabdaḥ //]",
  "GK16andhvy_u:774_0": "atra hy avinaya-patinā saha ramamāṇā sakhī bahiḥ-śruta-valaya-kala-kalayā sakhyā",
  "GK16andhvy_u:774_1": "pratibodhyate / etad apekṣaṇīyaṃ vācyārtha-pratipattaye / pratipanne ca vācye 'rthe",
  "GK16andhvy_u:774_2": "tasyāvinaya-pracchādana-tātparyeṇābhidhīyamānatvāt punar vyaṅgyāṅgatvam evety asminn",
  "GK16andhvy_u:774_3": "anuraṇana-rūpa-vyaṅgya-dhvanāvantar-bhāvaḥ || DhvA_2.31 ||",
  "GK16andhvy_u:775": "evaṃ vivakṣita-vācyasya dhvanes tad-ābhāsa-viveke prastute satya-vivakṣita-vācyasyāpi taṃ kartum āha-",
  "GK16andhvy_u:776": "_________________________________________________________",
  "GK16andhvy_u:777": "Dhv_2.32:",
  "GK16andhvy_u:778": "avyutpatter aśakter vā nibandho yaḥ skhalad-gateḥ /",
  "GK16andhvy_u:779": "śabdasya sa ca na jñeyaḥ sūribhir viṣayo dhvaneḥ // DhvK_2.32 //",
  "GK16andhvy_u:780": "skhalad-gater upacaritasya śabdasyāvyutpatter aśakter vā nibandho yaḥ sa ca na dhvaner viṣayaḥ / yataḥ-",
  "GK16andhvy_u:781": "_________________________________________________________",
  "GK16andhvy_u:782": "Dhv_2.33:",
  "GK16andhvy_u:783": "sarveṣv eva prabhedeṣu sphuṭatvenāvabhāsanam /",
  "GK16andhvy_u:784": "yad vyaṅgyasyāṅgi-bhūtasya tat pūrṇaṃ dhvani-lakṣaṇam // DhvK_2.33 //",
  "GK16andhvy_u:785": "tac codāhṛta-viṣayam eva || DhvA_2.33 ||",
  "GK16andhvy_u:786": "iti śrī-rājānakānanda-vardhanācārya-viracite dhvany-āloke dvitīya uddyotaḥ //",
  "GK16andhvy_u:787": "-o)0(o-",
  "GK16andhvy_u:788": "_________________________________________________________",
  "GK16andhvy_u:789": "(3)",
  "GK16andhvy_u:790": "tṛtīyiddyotaḥ",
  "GK16andhvy_u:791": "_________________________________________________________",
  "GK16andhvy_u:792": "Dhv_3.1:",
  "GK16andhvy_u:793": "evaṃ vyaṅgya-mukhenaiva dhvaneḥ pradarśite sa-prabhede svarūpe punar vyañjaka-mukhenaitat prakāśyate-",
  "GK16andhvy_u:794": "avivakṣita-vācyasya pada-vākya-prakāśatā /",
  "GK16andhvy_u:795": "tad-anyasyānuraṇana-rūpa-vyaṅgyasya ca dhvaneḥ // DhvK_3.1 //",
  "GK16andhvy_u:796_0": "avivakṣita-vācyasyātyanta-tiraskṛta-vācye prabhede pada-prakāśatā yathā maharṣer",
  "GK16andhvy_u:796_1": "vyāsasya-saptaitāḥ samidhaḥ śriyaḥ / yathā vā kālidāsasya-kaḥ sannaddhe viraha-vidhurāṃ",
  "GK16andhvy_u:796_2": "tvayy upekṣeta jāyām / yathā vā-kim iva hi madhurāṇāṃ maṇḍanaṃ nākṛtīnām / eṣūdāharaṇeṣu “samidha” iti,",
  "GK16andhvy_u:797": "“sannaddha” iti,",
  "GK16andhvy_u:798": "“madhurāṇām” iti ca padāni vyañjakatvābhiprāyeṇaiva kṛtāni /",
  "GK16andhvy_u:799_0": "tasyaivārthāntara-saṅkramita-vācye yathā-rāmeṇa priya-jīvitena tu kṛtaṃ premṇaḥ priye",
  "GK16andhvy_u:799_1": "nocitam / atra rāmeṇety etat-padaṃ samasāhasaika-rasatvādi-vyaṅgyābhisaṅkramita-vācyaṃ vyañjakam /",
  "GK16andhvy_u:800": "yathā vā-",
  "GK16andhvy_u:801": "emea jaṇo tissā deu kabolopamāi sasi-bimbaṃ /",
  "GK16andhvy_u:802": "paramattha-viāre uṇa cando cando bia varāo //",
  "GK16andhvy_u:803": "[evam eva janas tasyā dadāti kapolopamāyāṃ śaśi-bimbam /",
  "GK16andhvy_u:804": "paramārtha-vicāre punaś candraś candra iva varākaḥ //]",
  "GK16andhvy_u:805": "atra dvitīyaś candra-śabdo 'rthāntara-saṅkramita-vācyaḥ /",
  "GK16andhvy_u:806": "avivakṣita-vācyasyātyanta-tiraskṛta-vācye prabhede vākya-prakāśatā yathā-",
  "GK16andhvy_u:807": "yā niśā sarva-bhūtānāṃ tasyāṃ jāgarti saṃyamī /",
  "GK16andhvy_u:808": "yasyāṃ jāgrati bhūtāni sā niśā paśyato muneḥ //",
  "GK16andhvy_u:809": "anena hi vākyena niśārtho na ca jāgaraṇārthaḥ kaścid vivakṣitaḥ / kiṃ tarhi ?",
  "GK16andhvy_u:810": "tattva-jñānāvahitatvam atattva-parāṅmukhatvaṃ ca muneḥ pratipādyata iti tiraskṛta-vācyasyāsya vyañjakatvam /",
  "GK16andhvy_u:811": "tasyaivārthāntara-saṅkramita-vācyasya vākya-prakāśatā yathā-",
  "GK16andhvy_u:812": "visama{i}o ccia kāṇa bi kāṇa bi bolei amiaṇimmāo /",
  "GK16andhvy_u:813": "kāṇa bi bisāmiamao kāṇa bi abisāmao kālo //",
  "GK16andhvy_u:814": "[viṣam ayitaḥ keṣām api keṣām api prayāty amṛta-nirmāṇaḥ /",
  "GK16andhvy_u:815": "keṣām api viṣāmṛta-mayaḥ keṣām apy aviṣāmṛtaḥ kālaḥ //]",
  "GK16andhvy_u:816": "atra hi vākye viṣāmṛta-śabdābhyāṃ duḥkha-sukha-rūpa-saṅkramita-vācyābhyāṃ vyavahāra ity arthāntara-saṅkramita-vācyasya vyañjakatvam /",
  "GK16andhvy_u:817": "vivakṣitābhidheyasyānuraṇana-rūpa-vyaṅgyasya śabda-śakty-udbhave prabhede pada-prakāśatā yathā-",
  "GK16andhvy_u:818": "prātuṃ dhanair arthi-janasya vāñchāṃ",
  "GK16andhvy_u:819": "daivena sṛṣṭo yadi nāma nāsmi /",
  "GK16andhvy_u:820": "pathi prasannāmbudharas taḍāgaḥ",
  "GK16andhvy_u:821": "kūpo 'thavā kiṃ na jaḍaḥ kṛto 'ham //",
  "GK16andhvy_u:822_0": "atra hi jaḍa iti padaṃ nirviṇṇena vakrātma-samānādhikaraṇatayā prayuktam anuraṇana-rūpatayā",
  "GK16andhvy_u:822_1": "kūpa-samānādhikaraṇatāṃ sva-śaktyā pratipadyate / tasyaiva vākya-prakāśatā yathā",
  "GK16andhvy_u:822_2": "harṣa-carite siṃha-nāda-vākyeṣu-“vṛtte 'smin mahā-pralaye dharaṇī-dhāraṇāyādhunā",
  "GK16andhvy_u:822_3": "tvaṃ śeṣaḥ” / etad dhi vākyam anuraṇana-rūpam arthāntaraṃ śabda-śaktyā sphuṭam eva prakāśayati /",
  "GK16andhvy_u:823": "asyaiva kavi-prauḍhokti-mātra-niṣpanna-śarīrasyārtha-śakty-udbhave prabhede pada-prakāśatayā, yathā hari-vijaye-",
  "GK16andhvy_u:824": "cūaṃkurābaaṃsaṃ chaṇa-pasara-",
  "GK16andhvy_u:825": "mahagghaṇa-maṇa-hara-surāmoaṃ /",
  "GK16andhvy_u:826": "asamappiaṃ pi gahiaṃ kusuma-",
  "GK16andhvy_u:827": "sareṇa mahu-māsa-lacchi-muhaṃ //",
  "GK16andhvy_u:828": "[cūtāṅkurāvataṃsaṃ kṣaṇa-prasara-",
  "GK16andhvy_u:829": "mahārgha-manohara-surāmodam /",
  "GK16andhvy_u:830": "asamarpitam api gṛhītaṃ kusuma-",
  "GK16andhvy_u:831": "śareṇa madhu-māsa-lakṣmī-mukham //]",
  "GK16andhvy_u:832": "atra hy asamarpitam api kusuma-śareṇa madhu-māsa-lakṣmyā mukhaṃ gṛhītam ity asamarpitam apīty etad avasthābhidhāyi-padam artha-śaktyā kusumaśarasya balāt-kāraṃ prakāśayati /",
  "GK16andhvy_u:833": "atraiva prabhede vākya-prakāśatā yathodāhṛtaṃ prāk “sajjayati surabhimāso” ity ādi /",
  "GK16andhvy_u:834": "atra sajjayati surabhi-māso na tāvad arpayaty anaṅgāya śarān ity ayaṃ vākyārthaḥ kavi-prauḍhokti-mātra-niṣpanna-śarīro manmathonmātha-kadanāvasthāṃ vasanta-samayasya sūcayati /",
  "GK16andhvy_u:835": "svataḥ-sambhavi-śarīrārtha-śakty-udbhave prabhede pada-prakāśatā yathā-",
  "GK16andhvy_u:836": "vāṇiaa hatthi-dantā kutto amhāṇaṃ bāgha-kittī a /",
  "GK16andhvy_u:837": "jāva luliālaa-muhī gharammi parisakkae suṇhā //",
  "GK16andhvy_u:838": "[vāṇijaka hasti-dantāḥ kuto 'smākaṃ vyāghra-kṛttayaś ca /",
  "GK16andhvy_u:839": "yāval lulitālaka-mukhī gṛhe pariṣvakkate snuṣā //]",
  "GK16andhvy_u:840": "atra lulitālaka-mukhīty etat-padaṃ vyādha-vadhvāḥ svataḥ-sambhāvita-śarīrārtha-śaktyā surata-krīḍāsaktiṃ sūcayaṃs tadīyasya bhartuḥ satata-sambhoga-kṣāmatāṃ prakāśayati /",
  "GK16andhvy_u:841": "tasyaiva vākya-prakāśatā, yathā-",
  "GK16andhvy_u:842": "sihi-piccha-kaṇṇa-ūrā bahuā bāhassa gabbirī bhama{i} /",
  "GK16andhvy_u:843": "muttā-phala-ra{i}a-pasāhaṇāṇaṃ majjhe sabattīṇaṃ //",
  "GK16andhvy_u:844": "[śikhi-piccha-karṇa-pūrā jāyā vyādhasya garviṇī bhramati /",
  "GK16andhvy_u:845": "muktā-phala-racita-prasādhanānāṃ madhye sapatnīnām //]",
  "GK16andhvy_u:846_0": "anenāpi vākyena vyādha-vadhvāḥ śikhi-picchi-karṇa-pūrāyā nava-pariṇītāyāḥ kasyāścit",
  "GK16andhvy_u:846_1": "saubhāgyātiśayaḥ prakāśyate / tat-sambhogaika-rato mayūra-mātra-māraṇa-samarthaḥ",
  "GK16andhvy_u:846_2": "patir jāta ity artha-prakāśanāt tad anyāsāṃ cira-pariṇītānāṃ muktā-phala-racita-prasādhanānāṃ",
  "GK16andhvy_u:846_3": "daurbhāgyātiśayaḥ khyāpyate / tat sa-sambhoga-kāle sa eva vyādhaḥ kari-vara-vadhavyāpāra-samartha",
  "GK16andhvy_u:846_4": "āsīd ity artha-prakāśanāt /",
  "GK16andhvy_u:847": "nanu kāvya-viśeṣo dhvanir ity uktaṃ tat kathaṃ tasya pada-prakāśatā ?",
  "GK16andhvy_u:848": "kāvya-viśeṣo hi viśiṣtārtha-pratipatti-hetuḥ śabda-sandarbha-viśeṣaḥ / tad-bhāvaś ca pada-prakāśatve nopapadyate,",
  "GK16andhvy_u:849": "padānāṃ smārakatvenāvācakatvāt / ucyate-“syād eṣa doṣaḥ yadi vācakatvaṃ prayojakaṃ dhvani-vyavahāre syāt /” na tv evam ;",
  "GK16andhvy_u:850_0": "tasya vyañjakatvena vyavasthānāt / kiṃ ca kāvyānāṃ śarīrāṇām iva saṃsthāna-viśeṣāvacchinna-samudāya-sādhyāpi",
  "GK16andhvy_u:850_1": "cārutva-pratītir anvaya-vyatirekābhyāṃ bhāgeṣu kalpyata iti padānām api vyañjakatva-mukhena",
  "GK16andhvy_u:850_2": "vyavasthito dhvani-vyavahāro na virodhī /",
  "GK16andhvy_u:851": "aniṣṭasya śrutir yadvad āpādayati duṣṭatām /",
  "GK16andhvy_u:852": "śruti-duṣṭādiṣu vyaktaṃ tadvad iṣṭa-smṛtir guṇam //",
  "GK16andhvy_u:853": "padānāṃ smārakatve 'pi pada-mātrāvabhāsinaḥ /",
  "GK16andhvy_u:854": "tena dhvaneḥ prabhedeṣu sarveṣv evāsti ramyatā //",
  "GK16andhvy_u:855": "vicchitti-śobhinaikena bhūṣaṇeneva kāminī /",
  "GK16andhvy_u:856": "pada-dyotyena sukaver dhvaninā bhāti bhāratī //",
  "GK16andhvy_u:857": "iti parikara-ślokāḥ || DhvA_3.1 ||",
  "GK16andhvy_u:858": "_________________________________________________________",
  "GK16andhvy_u:859": "Dhv_3.2:",
  "GK16andhvy_u:860": "yas tv alakṣya-krama-vyaṅgyo dhvanir varṇa-padādiṣu /",
  "GK16andhvy_u:861": "vākye saṅghaṭanāyāṃ ca sa prabandhe 'pi dīpyate // DhvK_3.2 //",
  "GK16andhvy_u:862": "tatra varṇānām anarthakatvād dyotakatvam asambhavīty āśaṅkyedam ucyate-",
  "GK16andhvy_u:863": "_________________________________________________________",
  "GK16andhvy_u:864": "Dhv_3.3-4:",
  "GK16andhvy_u:865": "śaṣau sa-repha-saṃyogo ḍhakāraś cāpi bhūyasā /",
  "GK16andhvy_u:866": "virodhinaḥ syuḥ śṛṅgāre te na varṇā rasa-cyutaḥ // DhvK_3.3 //",
  "GK16andhvy_u:867": "ta eva tu niveśyante bībhatsādau rase yadā /",
  "GK16andhvy_u:868": "tadā taṃ dīpayanty eva te na varṇā rasa-cyutaḥ // DhvK_3.4 //",
  "GK16andhvy_u:869": "śloka-dvayenānvaya-vyatirekābhyāṃ varṇānāṃ dyotakatvaṃ darśitaṃ bhavati / pade cālakṣya-krama-vyaṅgyasya dyotanaṃ yathā-",
  "GK16andhvy_u:870": "utkampinī bhaya-pariskhalitāṃśukāntā",
  "GK16andhvy_u:871": "te locane pratidiśaṃ vidhure kṣipantī /",
  "GK16andhvy_u:872": "krūreṇa dāruṇatayā sahasaiva dagdhā",
  "GK16andhvy_u:873": "dhūmāndhitena dahanena na vīkṣitāsi //",
  "GK16andhvy_u:874": "atra hi te ity etat padaṃ rasamayatvena sphuṭam evāvabhāsate sahṛdayānām / yathā vā-",
  "GK16andhvy_u:875": "jhagiti kanaka-citre tatra dṛṣṭe kuraṅge",
  "GK16andhvy_u:876": "rabhasa-vilasitās te dṛṣṭi-pātāḥ priyāyāḥ /",
  "GK16andhvy_u:877": "pavana-vilulitānām utpalānāṃ palāśa-",
  "GK16andhvy_u:878": "prakaram iva kirantaḥ smaryamāṇā dahanti //[*18]",
  "GK16andhvy_u:879": "[*18] Not found in all editions.",
  "GK16andhvy_u:880": "padāvayavena dyotanaṃ yathā-",
  "GK16andhvy_u:881": "vrīḍā-yogān nata-vadanayā sannidhāne gurūṇāṃ",
  "GK16andhvy_u:882": "baddhotkampaṃ kuca-kalaśayor manyum antar nigṛhya /",
  "GK16andhvy_u:883": "tiṣṭhety uktaṃ kim iva na tayā yat samutsṛjya bāṣpaṃ",
  "GK16andhvy_u:884": "mayy āsaktaś cakita-hariṇī-hāri-netra-tribhāgaḥ //",
  "GK16andhvy_u:885": "ity atra tribhāga-śabdaḥ /",
  "GK16andhvy_u:886": "vākya-rūpaś cālakṣya-krama-vyaṅgyo dhvaniḥ śuddho 'laṅkāra-saṅkīrṇaś ceti dvidhā mataḥ /",
  "GK16andhvy_u:887": "tatra śuddhasyodāharaṇaṃ yathā rāmābhyudaye-“kṛtaka-kupitaiḥ” ity ādi ślokaḥ /",
  "GK16andhvy_u:888": "etad dhi vākyaṃ parasparānurāgaṃ paripoṣa-prāptaṃ pradarśayat sarvata eva paraṃ rasa-tattvaṃ prakāśayati /",
  "GK16andhvy_u:889": "alaṅkārāntara-saṅkīrṇo,",
  "GK16andhvy_u:890": "yathā-“smara-nava-nadī-pūreṇoḍhāḥ” ity ādi-ślokaḥ / atra hi rūpakeṇa yathokta-vyañjaka-lakṣaṇānugatena prasādhito rasaḥ sutarām abhivyajyate || DhvA_3.3-4 ||",
  "GK16andhvy_u:891": "--o)0(o--",
  "GK16andhvy_u:892": "alakṣya-krama-vyaṅgyaḥ saṅghaṭanāyāṃ bhāsate dhvanir ity uktaṃ tatra saṅghaṭanā-svarūpam eva tāvan nirūpyate-",
  "GK16andhvy_u:893": "_________________________________________________________",
  "GK16andhvy_u:894": "Dhv_3.5:",
  "GK16andhvy_u:895": "asamāsā samāsena madhyamena ca bhūṣitā /",
  "GK16andhvy_u:896": "tathā dīrgha-samāseti tridhā saṅghaṭanoditā // DhvK_3.5 //",
  "GK16andhvy_u:897": "kaiścit /",
  "GK16andhvy_u:898": "tāṃ kevalam anūdyedam ucyate-",
  "GK16andhvy_u:899": "_________________________________________________________",
  "GK16andhvy_u:900": "Dhv_3.6a:",
  "GK16andhvy_u:901": "guṇān āśritya tiṣṭhantī mādhuryādīn vyanakti sā /",
  "GK16andhvy_u:902": "rasān . . . . . . . . . . . . . . . // DhvK_3.6a //",
  "GK16andhvy_u:903": "sā saṅghaṭanā rasādīn vyanakti guṇānāśritya tiṣṭhantīti / atra ca vikalpyam guṇānāṃ saṅghaṭanāyāścaikyaṃ vyatireko vā / vyatireke 'pi dvayī gatiḥ / guṇāśrayā saṅghaṭanā,",
  "GK16andhvy_u:904_0": "saṅghaṭanāśrayā vā guṇā iti / tatraikya-pakṣe saṅghaṭanāśraya-guṇa-pakṣe ca guṇānātma-bhūtānādheya-bhūtān",
  "GK16andhvy_u:904_1": "vāśritya tiṣṭhantī saṅghaṭanā rasādīn vyanaktīty ayam arthaḥ / yadā tu nānātva-pakṣe",
  "GK16andhvy_u:904_2": "guṇāśraya-saṅghaṭanā-pakṣaḥ tadā guṇān āśritya tiṣṭhantī guṇa-paratantra-svabhāvā",
  "GK16andhvy_u:904_3": "na tu guṇa-rūpaivety arthaḥ / kiṃ punar evaṃ vikalpanasya prayojanam iti ?",
  "GK16andhvy_u:905": "abhidhīyate-yadi guṇāḥ saṅghaṭanā cetyekaṃ tattvaṃ saṅghaṭanāśrayā vā guṇāḥ,",
  "GK16andhvy_u:906": "tadā saṅghaṭanāyā iva guṇānām aniyata-viṣayatva-prasaṅgaḥ / guṇānāṃ hi mādhurya-prasāda-prakarṣaḥ karuṇa-vipralambha-śṛṅgāra-viṣaya eva / raudrādbhutādi-viṣayam ojaḥ /",
  "GK16andhvy_u:907": "mādhuryaprasādau rasa-bhāvatad-ābhāsa-viṣayāveveti viṣayaniyamo vyavasthitaḥ,",
  "GK16andhvy_u:908": "saṅghaṭanāyās tu sa vighaṭate / tathā hi śṛṅgāre 'pi dīrgha-samāsā dṛśyate raudrādiṣv asamāsā ceti /",
  "GK16andhvy_u:909": "tatra śṛṅgāre dīrgha-samāsā yathā-“mandāra-kusuma-reṇu-piñjaritālakā” iti / yathā vā-",
  "GK16andhvy_u:910": "anavarata-nayana-jala-lava-",
  "GK16andhvy_u:911": "nipatana-parimuṣita-patra-lekhaṃ te /",
  "GK16andhvy_u:912": "kara-tala-niṣaṇṇam abale",
  "GK16andhvy_u:913": "vadanam idaṃ kaṃ na tāpayati //ity ādau /",
  "GK16andhvy_u:914": "tathā raudrādiṣv apy asamāsā dṛśyate / yathā-“yo yaḥ śastraṃ bibharti sva-bhuja-guru-madaḥ” ity ādau / tasmān na saṅghaṭanā-svarūpāḥ,",
  "GK16andhvy_u:915": "na ca saṅghaṭanāśrayā guṇāḥ /",
  "GK16andhvy_u:916": "nanu yadi saṅghaṭanā guṇānāṃ nāśrayas tat kim-ālambanā ete parikalpyantām ?",
  "GK16andhvy_u:917": "ucyate-pratipāditam evaiṣām ālambanam /",
  "GK16andhvy_u:918": "tam artham avalambante ye 'ṅginaṃ te guṇāḥ smṛtāḥ /",
  "GK16andhvy_u:919": "aṅgāśritās tv alaṅkārā mantavyāḥ kaṭakādivat //iti /",
  "GK16andhvy_u:920": "athavā bhavantu śabdāśrayā eva guṇāḥ,",
  "GK16andhvy_u:921_0": "na caiṣām anuprāsādi-tulyatvam / yasmād anuprāsādayo 'napekṣitārtha-śabda-dharmā",
  "GK16andhvy_u:921_1": "eva pratipāditāḥ / guṇās tu vyaṅgya-viśeṣāvabhāsi-vācya-pratipādana-samartha-śabda-dharmā",
  "GK16andhvy_u:921_2": "eva / śabda-dharmatvaṃ caiṣām anyāśrayatve 'pi śarīrāśrayatvam iva śauryādīnām /",
  "GK16andhvy_u:922": "nanu yadi śabdāśrayā guṇās tat-saṅghaṭanā-rūpatvaṃ tad-āśrayatvaṃ vā teṣāṃ prāptam eva /",
  "GK16andhvy_u:923": "na hy asaṅghaṭitāḥ śabdā artha-viśeṣa-pratipādya-rasādy-āśritānāṃ guṇānām avācakatvād āśrayā bhavanti / naivam / varṇa-pada-vyaṅgyatvasya rasādīnāṃ pratipāditatvāt /",
  "GK16andhvy_u:924": "abhyupagate vā vākya-vyaṅgyatve rasādīnāṃ na niyatā kācit saṅghaṭanā teṣām āśrayatvaṃ pratipadyata ity aniyata-saṅghaṭanāḥ śabdā eva guṇānāṃ vyaṅgya-viśeṣānugatā āśrayāḥ /",
  "GK16andhvy_u:925": "nanu,",
  "GK16andhvy_u:926": "mādhurye yadi nāmaivam ucyate tad ucyatām ; ojasaḥ punaḥ katham aniyata-saṅghaṭana-śabdāśrayatvam ?",
  "GK16andhvy_u:927": "na hy asamāsā saṅghaṭanā kadācid ojasa āśrayatāṃ pratipadyate / ucyate-yadi na prasiddhi-mātra-graha-dūṣitaṃ cetas tad atrāpi na na brūmaḥ /",
  "GK16andhvy_u:928": "ojasaḥ katham asamāsā saṅghaṭanā nāśrayaḥ ?",
  "GK16andhvy_u:929": "yato raudrādīn hi prakāśayataḥ kāvyasya dīptir oja iti prāk pratipāditam / tac caujo yady asamāsāyām api saṅghaṭanāyāṃ syāt tat ko doṣo bhavet ?",
  "GK16andhvy_u:930_0": "na cācārutvaṃ sahṛdaya-hṛdaya-saṃvedyam asti / tasmād aniyata-saṅghaṭana-śabdāśrayatve",
  "GK16andhvy_u:930_1": "guṇānāṃ na kācit kṣatiḥ / teṣāṃ tu cakṣur-ādīnām iva yathāsvaṃ viṣaya-niyamitasya",
  "GK16andhvy_u:930_2": "svarūpasya na kadācid vyabhicāraḥ /",
  "GK16andhvy_u:931_0": "yat tūktam-“saṅghaṭanāvad guṇānām apy aniyata-viṣayatvaṃ prāpnoti / lakṣye vyabhicāradarśanāt”",
  "GK16andhvy_u:931_1": "iti / tatrāpy etad ucyate-yatra lakṣye parikalpita-viṣaya-vyabhicāras tad virūpam",
  "GK16andhvy_u:931_2": "evāstu / katham acārutvaṃ tādṛśe viṣaye sahṛdayānāṃ nāvabhātīti cet ?",
  "GK16andhvy_u:932": "kavi-śakti-tirohitatvāt /",
  "GK16andhvy_u:933_0": "dvividho hi doṣaḥ-kaver avyutpatti-kṛto 'śakti-kṛtaś ca / tatrāvyutpatti-kṛto doṣaḥ",
  "GK16andhvy_u:933_1": "śakti-tiraskṛtatvāt kadācin na lakṣyate / yas tv aśakti-kṛto doṣaḥ sa jhaṭiti pratīyate /",
  "GK16andhvy_u:933_2": "parikara-ślokaś cātra-",
  "GK16andhvy_u:934": "avyutpatti-kṛto doṣaḥ śaktyā saṃvriyate kaveḥ /",
  "GK16andhvy_u:935": "yas tv aśakti-kṛtas tasya sa jhaṭity avabhāsate //",
  "GK16andhvy_u:936_0": "tathā hi-mahā-kavīnām apy uttama-devatā-viṣaya-prasiddha-saṃbhoga-śṛṅgāra-nibandhanādy-anaucityaṃ",
  "GK16andhvy_u:936_1": "śakti-tiraskṛtatvāt grāmyatvena na pratibhāsate / yathā kumāra-sambhave devī-sambhoga-varṇanam /",
  "GK16andhvy_u:936_2": "evam ādau ca viṣaye yathaucitya-tyāgas tathā darśitam evāgre / śakti-kṛtatvaṃ cānvaya-vyatirekābhyām",
  "GK16andhvy_u:936_3": "avasīyate / yathā hi śakti-rahitena kavinā evaṃ-vidhe viṣaye śṛṅgāra upanibadhyamānaḥ",
  "GK16andhvy_u:936_4": "sphuṭam eva doṣatvena pratibhāsate /",
  "GK16andhvy_u:937": "nanv asmin pakṣe “yo yaḥ śastraṃ bibharti” ity ādau kim acārutvam ?",
  "GK16andhvy_u:938": "apratīyamānam evāropayāmaḥ / tasmād guṇa-vyatiriktatve guṇa-rūpatve ca saṅghaṭanāyā anyaḥ kaścin niyama-hetur vaktavya ity ucyate /",
  "GK16andhvy_u:939": "_________________________________________________________",
  "GK16andhvy_u:940": "Dhv_3.6b:",
  "GK16andhvy_u:941": ". . . . tan-niyame hetur aucityaṃ vaktṛ-vācyayoḥ // DhvK_3.6b //",
  "GK16andhvy_u:942": "tatra vaktā kaviḥ kavi-nibaddho vā,",
  "GK16andhvy_u:943": "kavi-nibaddhaś cāpi rasa-bhāva-rahito rasa-bhāva-samanvito vā,",
  "GK16andhvy_u:944": "raso 'pi kathā-nāyakāśrayas tad-vipakṣāśrayo vā,",
  "GK16andhvy_u:945": "kathā-nāyakaś ca dhīrodāttādi-bheda-bhinnaḥ pūrvas tad-anantaro veti vikalpāḥ / vācyaṃ ca dhvany-ātma-rasāṅgaṃ rasābhāsāṅgaṃ vā,",
  "GK16andhvy_u:946": "abhineyārtham anabhineyārthaṃ vā,",
  "GK16andhvy_u:947": "uttama-prakṛty-āśrayaṃ tad-itarāśrayaṃ veti bahu-prakāram /",
  "GK16andhvy_u:948": "tatra yadā kavir apagata-rasa-bhāvo vaktā tadā racanāyāḥ kāma-cāraḥ / yadāpi kavi-nibaddho vaktā rasa-bhāva-rahitas tadā sa eva;",
  "GK16andhvy_u:949_0": "yadā tu kaviḥ kavi-nibaddho vā vaktā rasa-bhāva-samanvito rasaś ca pradhānāśritatvād",
  "GK16andhvy_u:949_1": "dhvany-ātma-bhūtas tadā niyamenaiva tatrāsamāsā-madhya-samāse eva saṅghaṭane / karuṇa-vipralambha-śṛṅgārayos",
  "GK16andhvy_u:949_2": "tv asamāsaiva saṅghaṭanā /",
  "GK16andhvy_u:950_0": "katham iti ced ucyate-raso yadā prādhānyena pratipādyas tadā tat-pratītau vyavadhāyakā",
  "GK16andhvy_u:950_1": "virodhinaś ca sarvātmanaiva parihāryāḥ / evaṃ ca dīrgha-samāsā saṅghaṭanā samāsānām",
  "GK16andhvy_u:950_2": "aneka-prakāra-sambhāvanayā kadācid rasa-pratītiṃ vyavadadhātīti tasyāṃ nātyantam",
  "GK16andhvy_u:950_3": "abhiniveśaḥ śobhate / viśeṣato 'bhineyārthe kāvye,",
  "GK16andhvy_u:951_0": "tato 'nyatra ca viśeṣataḥ karuṇa-vipralambha-śṛṅgārayoḥ / tayor hi sukumārataratvāt",
  "GK16andhvy_u:951_1": "svalpāyām apy asvacchatāyāṃ śabdārthayoḥ pratītir mantharībhavati / rasāntare punaḥ",
  "GK16andhvy_u:951_2": "pratipādye raudrādau madhyama-samāsā saṅghaṭanā kadācid dhīroddhata-nāyaka-sambandha-vyāpāreṇa",
  "GK16andhvy_u:951_3": "dīrgha-samāsāpi vā tad-ākṣepāvinābhāvi-rasocita-vācyāpekṣayā na viguṇā bhavatīti",
  "GK16andhvy_u:951_4": "sāpi nātyantaṃ parihāryā /",
  "GK16andhvy_u:952_0": "sarvāsu ca saṅghaṭanāsu prasādākhyo guṇo vyāpī / sa hi sarva-rasa-sādhāraṇaḥ sarva-saṅghaṭanā-sādhāraṇaś",
  "GK16andhvy_u:952_1": "cety uktam / prasādātikrame hy asamāsāpi saṅghaṭanā karuṇa-vipralambha-śṛṅgārau na",
  "GK16andhvy_u:952_2": "vyanakti / tad-aparityāge ca madhyama-samāsāpi na na prakāśayati /",
  "GK16andhvy_u:953": "tasmāt sarvatra prasādo 'nusartavyaḥ / ata eva ca “yo yaḥ śastraṃ bibharti” ity ādau yady ojasaḥ sthitir neṣyate tat-prasādākhya eva guṇo na mādhuryam / na cācārutvam ;",
  "GK16andhvy_u:954_0": "abhipreta-rasa-prakāśanāt / tasmād guṇāvyatiriktatve guṇa-vyatiriktatve vā saṅghaṭanāyā",
  "GK16andhvy_u:954_1": "yathoktād aucityād viṣaya-niyamo 'stīti tasyā api rasa-vyañjakatvam / tasyāś ca rasābhivyakti-nimitta-bhūtāyā",
  "GK16andhvy_u:954_2": "yo 'yam anantarokto niyama-hetuḥ sa eva guṇānāṃ niyato viṣaya iti guṇāśrayeṇa vyavasthānam apy aviruddham /",
  "GK16andhvy_u:955": "_________________________________________________________",
  "GK16andhvy_u:956": "Dhv_3.7:",
  "GK16andhvy_u:957": "viṣayāśrayam apy anyad aucityaṃ tāṃ niyacchati /",
  "GK16andhvy_u:958": "kāvya-prabhedāśrayataḥ sthitā bhedavatī hi sā // DhvK_3.7 //",
  "GK16andhvy_u:959": "vaktṛ-vācya-gataucitye saty api viṣayāśrayam anyad aucityaṃ saṅghaṭanāṃ niyacchati / yataḥ kāvyasya prabhedā muktakaṃ saṃskṛta-prākṛtāpabhraṃśa-nibaddham,",
  "GK16andhvy_u:960": "sandānitaka-viśeṣaka-kalāpaka-kulakāni,",
  "GK16andhvy_u:961_0": "paryāya-bandhaḥ parikathā khaṇḍa-kathā sakala-kathe sarga-bandho 'bhineyārtham ākhyāyikā-kathe",
  "GK16andhvy_u:961_1": "ity evam ādayaḥ / tad-āśrayeṇāpi saṅghaṭanā viśeṣavatī bhavati / tatra muktakeṣu",
  "GK16andhvy_u:961_2": "rasa-bandhābhiniveśinaḥ kaves tad-āśrayam aucityam / tac ca darśitam eva / anyatra kāma-cāraḥ /",
  "GK16andhvy_u:962_0": "muktakeṣu prabandheṣv iva rasa-bandhābhiniveśinaḥ kavayo dṛśyante / yathā hy amarukasya",
  "GK16andhvy_u:962_1": "kaver muktakāḥ śṛṅgāra-rasa-syandinaḥ prabandhāyamānāḥ prasiddhā eva / sandānitakādiṣu",
  "GK16andhvy_u:962_2": "tu vikaṭa-nibandhanaucityān madhyama-samāsā-dīrgha-samāse eva racane / prabandhāśrayeṣu",
  "GK16andhvy_u:962_3": "yathokta-prabandhaucityam evānusartavyam / paryāya-bandhe punar asamāsā-madhyama-samāse",
  "GK16andhvy_u:962_4": "eva saṅghaṭane / kadācid arthaucityāśrayeṇa dīrgha-samāsāyām api saṅghaṭanāyāṃ paruṣā",
  "GK16andhvy_u:962_5": "grāmyā ca vṛttiḥ parihartavyā / parikathāyāṃ kāma-cāraḥ,",
  "GK16andhvy_u:963": "tatretivṛtta-mātropanyāsena nātyantaṃ rasa-bandhābhiniveśāt / khaṇḍa-kathā-sakala-kathayos tu prākṛta-prasiddhayoḥ kulakādi-nibandhana-bhūyastvād dīrgha-samāsāyām api na virodhaḥ /",
  "GK16andhvy_u:964_0": "vṛtty-aucityaṃ tu yathā-rasam anusartavyam / sarga-bandhe tu rasa-tātparye yathā-rasam",
  "GK16andhvy_u:964_1": "aucityam anyathā tu kāma-cāraḥ / dvayor api mārgayoḥ sarga-bandha-vidhāyināṃ darśanād",
  "GK16andhvy_u:964_2": "rasa-tātparyaṃ sādhīyaḥ / abhineyārthe tu sarvathā rasa-bandhe 'bhiniveśaḥ kāryaḥ /",
  "GK16andhvy_u:964_3": "ākhyāyikā-kathayos tu gadya-nibandhana-bāhulyād gadye ca chando-bandha-bhinna-prasthānatvād",
  "GK16andhvy_u:964_4": "iha niyame hetur akṛta-pūrvo 'pi manāk kriyate || DhvA_3.7 ||",
  "GK16andhvy_u:965": "_________________________________________________________",
  "GK16andhvy_u:966": "Dhv_3.8:",
  "GK16andhvy_u:967": "etad yathoktam aucityam eva tasyā niyāmakam /",
  "GK16andhvy_u:968": "sarvatra gadya-bandhe 'pi chando-niyama-varjite // DhvK_3.8 //",
  "GK16andhvy_u:969_0": "yad etad aucityaṃ vaktṛ-vācya-gataṃ saṅghaṭanāyā niyāmakam uktam etad eva gadye chando-niyama-varjite",
  "GK16andhvy_u:969_1": "'pi viṣayāpekṣaṃ niyama-hetuḥ / tathā hy atrāpi yadā kaviḥ kavi-nibaddho vā vaktā",
  "GK16andhvy_u:969_2": "rasa-bhāva-rahitas tadā kāma-cāraḥ / rasa-bhāva-samanvite tu vaktari pūrvoktam evānusartavyam /",
  "GK16andhvy_u:969_3": "tatrāpi ca viṣayaucityam eva / ākhyāyikāyāṃ tu bhūmnā madhyama-samāsā-dīrgha-samāse",
  "GK16andhvy_u:969_4": "eva saṅghaṭane / gadyasya vikaṭa-bandhāśrayeṇa chāyāvattvāt / tatra ca tasya prakṛṣyamāṇatvāt /",
  "GK16andhvy_u:969_5": "kathāyāṃ tu vikaṭa-bandha-prācurye 'pi gadyasya rasa-bandhoktam aucityam anusartavyam || DhvA_3.8 ||",
  "GK16andhvy_u:970": "_________________________________________________________",
  "GK16andhvy_u:971": "Dhv_3.9:",
  "GK16andhvy_u:972": "rasa-bandhoktam aucityaṃ bhāti sarvatra saṃśritā /",
  "GK16andhvy_u:973": "racanā viṣayāpekṣaṃ tat tu kiṃcid vibhedavat // DhvK_3.9 //",
  "GK16andhvy_u:974": "athavā padyavad gadya-bandhe 'pi rasa-bandhoktam aucityaṃ sarvatra saṃśritā racanā bhavati / tat tu viṣayāpekṣaṃ kiṃcid viśeṣavad bhavati,",
  "GK16andhvy_u:975_0": "na tu sarvākāram / tathā hi gadya-bandhe 'py atidīrgha-samāsā racanā na vipralambha-śṛṅgāra-karuṇayor",
  "GK16andhvy_u:975_1": "ākhyāyikāyām api śobhate / nāṭakādāv apy asamāsaiva na raudra-vīrādi-varṇane / viṣayāpekṣaṃ",
  "GK16andhvy_u:975_2": "tv aucityaṃ pramāṇato 'pakṛṣyate prakṛṣyate ca / tathā hy ākhyāyikāyāṃ nātyantam",
  "GK16andhvy_u:975_3": "asamāsā sva-viṣaye 'pi nāṭakādau nātidīrgha-samāsā ceti saṅghaṭanāyā dig-anusartavyā || DhvA_3.9 ||",
  "GK16andhvy_u:976": "idānīm alakṣya-krama-vyaṅgyo dhvaniḥ prabandhātmā rāmāyaṇa-mahābhāratādau prakāśamānaḥ prasiddha eva / tasya tu yathā prakāśanaṃ tat pratipādyate-",
  "GK16andhvy_u:977": "_________________________________________________________",
  "GK16andhvy_u:978": "Dhv_3.10-14:",
  "GK16andhvy_u:979": "vibhāvabhāvānubhāva-sañcāry-aucitya-cāruṇaḥ /",
  "GK16andhvy_u:980": "vidhiḥ kathā-śarīrasya vṛttasyotprekṣitasya vā // DhvK_3.10 //",
  "GK16andhvy_u:981": "itivṛtta-vaśāyātāṃ tyaktvānanuguṇāṃ sthitim /",
  "GK16andhvy_u:982": "utprekṣyāpy antarābhīṣṭa-rasocita-kathonnayaḥ // DhvK_3.11 //",
  "GK16andhvy_u:983": "sandhi-sandhy-aṅga-ghaṭanaṃ rasābhivyakty-apekṣayā /",
  "GK16andhvy_u:984": "na tu kevalayā śāstra-sthiti-sampādanecchayā // DhvK_3.12 //",
  "GK16andhvy_u:985": "uddīpana-praśamane yathāvasaram antarā /",
  "GK16andhvy_u:986": "rasasyārabdha-viśrānter anusandhānam aṅginaḥ // DhvK_3.13 //",
  "GK16andhvy_u:987": "alaṅkṛtīnāṃ śaktāv apy ānurūpyeṇa yojanam /",
  "GK16andhvy_u:988": "prabandhasya rasādīnāṃ vyañjakatve nibandhanam // DhvK_3.14 //",
  "GK16andhvy_u:989_0": "prabandho 'pi rasādīnāṃ vyañjaka ity uktaṃ tasya vyañjakatve nibandhanam / prathamaṃ",
  "GK16andhvy_u:989_1": "tāvad vibhāva-bhāvānubhāva-sañcāry-aucitya-cāruṇaḥ kathā-śarīrasya vidhir yathāyathaṃ",
  "GK16andhvy_u:989_2": "pratipipādayiṣita-rasa-bhāvādy-apekṣayā ya ucito vibhāvo bhāvo 'nubhāvaḥ sañcārī",
  "GK16andhvy_u:989_3": "vā tad-aucitya-cāruṇaḥ kathā-śarīrasya vidhir vyañjakatve nibandhanam ekam / tatra",
  "GK16andhvy_u:989_4": "vibhāvaucityaṃ tāvat prasiddham / bhāvaucityaṃ tu prakṛty-aucityāt / prakṛtir hy",
  "GK16andhvy_u:989_5": "uttama-madhyamādhama-bhāvena divya-mānuṣādi-bhāvena ca vibhedinī / tāṃ yathāyatham",
  "GK16andhvy_u:989_6": "anusṛtyāsaṅkīrṇaḥ sthāyī bhāva upanibadhyamāna aucitya-bhāg bhavati / anyathā tu",
  "GK16andhvy_u:989_7": "kevala-mānuṣāśrayeṇa divyasya kevala-divyāśrayeṇa vā kevala-mānuṣasyotsāhādaya upanibadhyamānā",
  "GK16andhvy_u:989_8": "anucitā bhavanti / tathā ca kevala-mānuṣasya rājāder varṇane saptārṇava-laṅghanādi-lakṣaṇā",
  "GK16andhvy_u:989_9": "vyāpārā upanibadhyamānā sauṣṭhava-bhṛto 'pi nīrasā eva niyamena bhavanti,",
  "GK16andhvy_u:990": "tatra tv anaucityam eva hetuḥ /",
  "GK16andhvy_u:991": "nanu nāga-loka-gamanādayaḥ sātavāhana-prabhṛtīnāṃ śrūyante,",
  "GK16andhvy_u:992": "tad-aloka-sāmānya-prabhāvātiśaya-varṇane kim anaucityaṃ sarvorvī-bharaṇa-kṣamāṇāṃ kṣamā-bhujām iti / na tad asti ;",
  "GK16andhvy_u:993": "na vayaṃ brūmo yat prabhāvātiśaya-varṇanam anucitaṃ rājñām,",
  "GK16andhvy_u:994_0": "kiṃ tu kevala-mānuṣāśrayeṇa yotpādya-vastu-kathā kriyate tasyāṃ divyam aucityaṃ na",
  "GK16andhvy_u:994_1": "yojanīyam / divya-mānuṣyāyāṃ tu kathāyām ubhayaucitya-yojanam aviruddham eva / yathā",
  "GK16andhvy_u:994_2": "pāṇḍv-ādi-kathāyām / sātavāhanādiṣu tu yeṣu yāvad apadānaṃ śrūyate teṣu tāvan-mātram",
  "GK16andhvy_u:994_3": "anugamyamānam anuguṇatvena pratibhāsate / vyatiriktaṃ tu teṣām evopanibadhyamānam anucitam /",
  "GK16andhvy_u:995": "tad ayam atra paramārthaḥ-",
  "GK16andhvy_u:996": "anaucityād ṛte nānyad rasa-bhangasya kāraṇam /",
  "GK16andhvy_u:997": "prasiddhaucitya-bandhas tu rasasyopaniṣat parā //",
  "GK16andhvy_u:998_0": "ata eva ca bharate prakhyāta-vastu-viṣayatvaṃ prakhyātodātta-nāyakatvaṃ ca nāṭakasyāvaśya-kartavyatayopanyastam /",
  "GK16andhvy_u:998_1": "tena hi nāyakaucityānaucitya-viṣaye kavir na vyāmuhyati / yas tūtpādya-vastu nāṭakādi",
  "GK16andhvy_u:998_2": "kuryāt tasyāprasiddhānucita-nāyaka-svabhāva-varṇane mahān pramādaḥ /",
  "GK16andhvy_u:999": "nanu yady utsāhādi-bhāva-varṇane kathañcid divya-mānuṣyādy-aucitya-parīkṣā kriyate tat kriyatām,",
  "GK16andhvy_u:1000": "raty-ādau tu kiṃ tayā prayojanam ?",
  "GK16andhvy_u:1001_0": "ratir hi bhāratavarṣocitenaiva vyavahāreṇa divyānām api varṇanīyeti sthitiḥ / naivam /",
  "GK16andhvy_u:1001_1": "tatraucityātikrameṇa sutarāṃ doṣaḥ / tathā hy adhama-prakṛtyaucityenottama-prakṛteḥ",
  "GK16andhvy_u:1001_2": "śṛṅgāropanibandhane kā bhaven nopahāsyatā /",
  "GK16andhvy_u:1002": "trividhaṃ prakṛty-aucityaṃ bhārate varṣe 'py asti śṛṅgāra-viṣayam /",
  "GK16andhvy_u:1003": "yat tu divyam aucityaṃ tat tatrānupakārakam eveti cet-na vayaṃ divyam aucityaṃ śṛṅgāra-viṣayam anyat kiṃcid brūmaḥ / kiṃ tarhi ?",
  "GK16andhvy_u:1004": "bhāratavarṣa-viṣaye yathottama-nāyakeṣu rājādiṣu śṛṅgāropanibandhas tathā divyāśrayo 'pi śobhate / na ca rājādiṣu prasiddha-grāmya-śṛṅgāropanibandhanaṃ prasiddhaṃ nāṭakādau,",
  "GK16andhvy_u:1005": "tathaiva deveṣu tat parihartavyam /",
  "GK16andhvy_u:1006": "nāṭakāder abhineyārthatvād abhinayasya ca sambhoga-śṛṅgāra-viṣayasyāsabhyatvāt tatra parihāra iti cet-na;",
  "GK16andhvy_u:1007": "yady abhinayasyaivaṃ-viṣayasyāsabhyatā tat kāvyasyaivaṃ-viṣayasya sā kena nivāryate ?",
  "GK16andhvy_u:1008_0": "tasmād abhineyārthe 'nabhineyārthe vā kāvye yad uttama-prakṛte rājāder uttama-prakṛtibhir",
  "GK16andhvy_u:1008_1": "nāyikābhiḥ saha grāmya-sambhoga-varṇanaṃ tat pitroḥ sambhoga-varṇanam iva sutarām",
  "GK16andhvy_u:1008_2": "asabhyam / tathaivottama-devatādi-viṣayam /",
  "GK16andhvy_u:1009": "na ca sambhoga-śṛṅgārasya surata-lakṣaṇa evaikaḥ prakāraḥ,",
  "GK16andhvy_u:1010": "yāvad anye 'pi prabhedāḥ paraspara-prema-darśanādayaḥ sambhavanti,",
  "GK16andhvy_u:1011": "te kasmād uttama-prakṛti-viṣaye na varṇyante ?",
  "GK16andhvy_u:1012_0": "tasmād utsāhavad ratāv api prakṛty-aucityam anusartavyam / tathaiva vismayādiṣu /",
  "GK16andhvy_u:1012_1": "yat tv evaṃ-vidhe viṣaye mahākavīnām apy asamīkṣya-kāritā lakṣye dṛśyate sa doṣa",
  "GK16andhvy_u:1012_2": "eva / sa tu śakti-tiraskṛtatvāt teṣāṃ na lakṣyata ity uktam eva / anubhāvaucityaṃ",
  "GK16andhvy_u:1012_3": "tu bharatādau prasiddham eva /",
  "GK16andhvy_u:1013_0": "iyat tūcyate-bharatādi-viracitāṃ sthitiṃ cānuvartamānena mahākavi-prabandhāṃś ca",
  "GK16andhvy_u:1013_1": "paryālocayatā sva-pratibhāṃ cānusaratā kavināvahita-cetasā bhūtvā vibhāvādy-aucitya-bhraṃśa-parityāge",
  "GK16andhvy_u:1013_2": "paraḥ prayatno vidheyaḥ / aucityavataḥ kathā-śarīrasya vṛttasyotprekṣitasya vā graho",
  "GK16andhvy_u:1013_3": "vyañjaka ity anenaitat pratipādayati-yad itihāsādiṣu kathāsu rasavatīṣu vividhāsu",
  "GK16andhvy_u:1013_4": "satīṣv api yat tatra vibhāvādy-aucityavat kathā-śarīraṃ tad eva grāhyaṃ netarat /",
  "GK16andhvy_u:1013_5": "vṛttād api ca kathā-śarīrād utprekṣite viśeṣataḥ prayatnavatā bhavitavyam / tatra",
  "GK16andhvy_u:1013_6": "hy anavadhānāt skhalataḥ kaver avyutpatti-sambhāvanā mahatī bhavati /",
  "GK16andhvy_u:1014": "parikara-ślokaś cātra-",
  "GK16andhvy_u:1015": "kathā-śarīram utpādya-vastu kāryaṃ tathā tathā /",
  "GK16andhvy_u:1016": "yathā rasa-mayaṃ sarvam eva tat pratibhāsate //",
  "GK16andhvy_u:1017": "tatra cābhyupāyaḥ samyag-vibhāvādy-aucityānusaraṇam / tac ca darśitam eva / kiṃ ca-",
  "GK16andhvy_u:1018": "santi siddha-rasa-prakhyā ye ca rāmāyaṇādayaḥ /",
  "GK16andhvy_u:1019": "kathāśrayā na tair yojyā svecchā rasa-virodhinī //",
  "GK16andhvy_u:1020": "teṣu hi kathāśrayeṣu tāvat svecchaiva na yojyā / yad uktam-“kathā-mārge na cātikramaḥ” /",
  "GK16andhvy_u:1021": "svecchāpi yadi yojyā tad-rasa-virodhinī na yojyā /",
  "GK16andhvy_u:1022_0": "idam aparaṃ prabandhasya rasābhivyañjakatve nibandhanam / itivṛtta-vaśāyātāṃ kathañcid",
  "GK16andhvy_u:1022_1": "rasānanuguṇāṃ sthitiṃ tyaktvā punar utprekṣyāpy antarābhīṣṭa-rasocita-kathonnayo",
  "GK16andhvy_u:1022_2": "vidheyaḥ yathā kālidāsa-prabandheṣu / yathā ca sarvasena-viracite hari-vijaye / yathā",
  "GK16andhvy_u:1022_3": "ca madīya evārjuna-carite mahākāvye / kavinā kāvyam upanibadhnatā sarvātmanā rasa-paratantreṇa",
  "GK16andhvy_u:1022_4": "bhavitavyam / tatretivṛtte yadi rasānanuguṇāṃ sthitiṃ paśyet tademāṃ bhaṅktvāpi svatantratayā",
  "GK16andhvy_u:1022_5": "rasānuguṇaṃ kathāntaram utpādayet / na hi kaver itivṛtta-mātra-nirvahaṇena kiṃcit prayojanam,",
  "GK16andhvy_u:1023": "itihāsād eva tat-siddheḥ /",
  "GK16andhvy_u:1024": "rasādi-vyañjakatve prabandhasya cedam anyan mukhyaṃ nibandhanam,",
  "GK16andhvy_u:1025": "yat-sandhīnāṃ mukha-pratimukha-garbhāvamarśa-nirvahaṇākhyānāṃ tad-aṅgānāṃ copakṣepādīnāṃ ghaṭanaṃ rasābhivyakty-apekṣayā,",
  "GK16andhvy_u:1026_0": "yathā ratnāvalyām / na tu kevalaṃ śāstra-sthiti-sampādanecchayā / yathā veṇī-saṃhāre",
  "GK16andhvy_u:1026_1": "vilāsākhyasya pratimukha-sandhy-aṅgasya prakṛta-rasa-nibandhānanuguṇam api dvitīye",
  "GK16andhvy_u:1026_2": "'ṅke bharata-matānusaraṇa-mātrecchayā ghaṭanam /",
  "GK16andhvy_u:1027": "idaṃ cāparaṃ prabandhasya rasa-vyañjakatve nimittaṃ yad uddīpana-praśamane yathāvasaram antarā rasasya,",
  "GK16andhvy_u:1028": "yathā ratnāvalyām eva / punar ārabdha-viśrānte rasasyāṅgino 'nusandhiś ca,",
  "GK16andhvy_u:1029": "yathā tāpasa-vatsarāje /",
  "GK16andhvy_u:1030_0": "prabandha-viśeṣasya nāṭakāde rasa-vyakti-nimittam idaṃ cāparam avagantavyaṃ yad alaṅkṛtīnāṃ",
  "GK16andhvy_u:1030_1": "śaktāv apy ānurūpyeṇa yojanam / śakto hi kaviḥ kadācid alaṅkāra-nibandhane tad ākṣiptatayaivānapekṣita-rasa-bandhaḥ",
  "GK16andhvy_u:1030_2": "prabandham ārabhate tad-upadeśārtham idam uktam / dṛśyante ca kavayo 'laṅkāra-nibandhanaika-rasā",
  "GK16andhvy_u:1030_3": "anapekṣita-rasāḥ prabandheṣu /",
  "GK16andhvy_u:1031": "_________________________________________________________",
  "GK16andhvy_u:1032": "Dhv_3.15:",
  "GK16andhvy_u:1033": "kiṃ ca-",
  "GK16andhvy_u:1034": "anusvānopamātmāpi prabhedo ya udāhṛtaḥ /",
  "GK16andhvy_u:1035": "dhvaner asya prabandheṣu bhāsate so 'pi keṣucit // DhvK_3.15 //",
  "GK16andhvy_u:1036_0": "asya vivakṣitāny apara-vācyasya dhvaner anuraṇana-rūpa-vyaṅgyo 'pi yaḥ prabheda udāhṛto",
  "GK16andhvy_u:1036_1": "dviprakāraḥ so 'pi prabandheṣu keṣucid dyotate / tad yathā madhumathana-vijaye pāñcajanyoktiṣu /",
  "GK16andhvy_u:1036_2": "yathā vā mamaiva kāmadevasya sahacara-samāgame viṣama-bāṇa-līlāyām /",
  "GK16andhvy_u:1037": "yathā ca gṛdhra-gomāyu-saṃvādādau mahābhārate || DhvA_3.15 ||",
  "GK16andhvy_u:1038": "_________________________________________________________",
  "GK16andhvy_u:1039": "Dhv_3.16:",
  "GK16andhvy_u:1040": "sup-tiṅ-vacana-sambandhais tathā kāraka-śaktibhiḥ /",
  "GK16andhvy_u:1041": "kṛt-tad dhita-samāsaiś ca dyotyo 'lakṣya-kramaḥ kvacit // DhvK_3.16 //",
  "GK16andhvy_u:1042_0": "alakṣya-kramo dhvaner ātmā rasādiḥ sub-viśeṣais tiṅ-viśeṣair vacana-viśeṣaiḥ sambandha-viśeṣaiḥ",
  "GK16andhvy_u:1042_1": "kāraka-śaktibhiḥ kṛd-viśeṣais tad dhita-viśeṣaiḥ samāsaiś ceti / ca-śabdān nipātopasarga-kālādibhiḥ",
  "GK16andhvy_u:1042_2": "prayuktair abhivyajyamāno dṛśyate /",
  "GK16andhvy_u:1043": "yathā-",
  "GK16andhvy_u:1044": "nyakkāro hy ayam eva me yad arayas tatrāpy asau tāpasaḥ",
  "GK16andhvy_u:1045": "so 'py atraiva nihanti rākṣasa-kulaṃ jīvaty aho rāvaṇaḥ /",
  "GK16andhvy_u:1046": "dhig dhik cakra-jitaṃ prabodhitavatā kiṃ kumbhakarṇena vā",
  "GK16andhvy_u:1047": "svarga-grāmaṭikā-viluṇṭhana-vṛthocchūnaiḥ kim ebhir bhujaiḥ //[*19]",
  "GK16andhvy_u:1048": "[*19] Skm 2105. Cf. Sāh.D. 1.2.",
  "GK16andhvy_u:1049_0": "atra hi śloke bhūyasā sarveṣām apy eṣāṃ sphuṭam eva vyañjakatvaṃ dṛśyate / tatra",
  "GK16andhvy_u:1049_1": "“me yad arayaḥ” ity anena sup-sambandha-vacanānām abhivyañjakatvam / “tatrāpy asau",
  "GK16andhvy_u:1049_2": "tāpasaḥ” ity atra tad dhita-nipātayoḥ / “so 'py atraiva nihanti rākṣasa-kulaṃ jīvaty",
  "GK16andhvy_u:1049_3": "aho rāvaṇaḥ” ity atra tiṅ-kāraka-śaktīnām / “dhig dhik cakra-jitam” ity ādau ślokārdhe",
  "GK16andhvy_u:1049_4": "kṛt-tad dhita-samāsopasargāṇām /",
  "GK16andhvy_u:1050_0": "evaṃ-vidhasya vyañjaka-bhūyastve ca ghaṭamāne kāvyasya sarvātiśāyinī bandha-cchāyā",
  "GK16andhvy_u:1050_1": "samunmīlati / yatra hi vyaṅgyāvabhāsinaḥ padasyaikasyaiva tāvad āvirbhāvas tatrāpi",
  "GK16andhvy_u:1050_2": "kāvye kāpi bandha-cchāyā kim uta yatra teṣāṃ bahūnāṃ samavāyaḥ / yathātrānantarodita-śloke /",
  "GK16andhvy_u:1050_3": "atra hi rāvaṇa ity asmin pade 'rthāntara-saṃkramita-vācyena dhvani-prabhedenālaṅkṛte",
  "GK16andhvy_u:1050_4": "'pi punar anantaroktānāṃ vyañjaka-prakārāṇām udbhāsanam / dṛśyante ca mahātmanāṃ",
  "GK16andhvy_u:1050_5": "pratibhā-viśeṣa-bhājāṃ bāhulyenaivaṃ-vidhā bandha-prakārāḥ / yathā maharṣer vyāsasya-",
  "GK16andhvy_u:1051": "atikrānta-sukhāḥ kālāḥ pratyupasthita-dāruṇāḥ /",
  "GK16andhvy_u:1052": "śvaḥ śvaḥ pāpīya-divasā pṛthivī gata-yauvanā //",
  "GK16andhvy_u:1053": "atra hi kṛt-tad dhita-vacanair alakṣya-krama-vyaṅgyaḥ,",
  "GK16andhvy_u:1054_0": "“pṛthivī gata-yauvanā” ity anena cātyanta-tiraskṛta-vācyo dhvaniḥ prakāśitaḥ / eṣāṃ",
  "GK16andhvy_u:1054_1": "ca sub-ādīnām ekaikaśaḥ samuditānāṃ ca vyañjakatvaṃ mahā-kavīnāṃ prabandheṣu prāyeṇa",
  "GK16andhvy_u:1054_2": "dṛśyate / sub-antasya vyañjakatvaṃ yathā-",
  "GK16andhvy_u:1055": "tālaiḥ śiñjad-valaya-subhagaiḥ kāntayā nartito me /",
  "GK16andhvy_u:1056": "yām adhyāste divasa-vigame nīlakaṇṭhaḥ suhṛd vaḥ //",
  "GK16andhvy_u:1057": "tiṅ-antasya yathā-",
  "GK16andhvy_u:1058": "abasara rouṃ cia ṇimmiāiṃ mā puṃsa me haacchīiṃ /",
  "GK16andhvy_u:1059": "daṃsaṇa-mettum bhettehiṃ jehiṃ hiaaṃ tuha ṇa ṇāaṃ //]",
  "GK16andhvy_u:1060": "[apasara roditum eva nirmite mā puṃsaya hate akṣiṇī me /",
  "GK16andhvy_u:1061": "darśana-mātronmattābhyāṃ yābhyāṃ tava hṛdayam evaṃ-rūpaṃ na jñātam //]",
  "GK16andhvy_u:1062": "yathā vā-",
  "GK16andhvy_u:1063": "mā panthaṃ rundhīo abehi bālaa ahosi ahirīo /",
  "GK16andhvy_u:1064": "amhea ṇiricchāo suṇṇa-gharaṃ rakkhidabbaṃ ṇo //[*20]",
  "GK16andhvy_u:1065": "[*20] gāhā-sattasāī (supp. 955)",
  "GK16andhvy_u:1066": "[mā panthānaṃ rudhaḥ apehi bālaka aprauḍha aho asi ahrīkaḥ /",
  "GK16andhvy_u:1067": "vayaṃ para-tantrā yataḥ śūnya-gṛhaṃ māmakaṃ rakṣaṇīyaṃ vartate //]",
  "GK16andhvy_u:1068": "sambandhasya yathā-",
  "GK16andhvy_u:1069": "aṇṇatta vacca bālaa hnāantīṃ kiṃ maṃ puloesi eaṃ /",
  "GK16andhvy_u:1070": "bho jāā-bhīruāṇaṃ taḍam bia ṇa hoi //",
  "GK16andhvy_u:1071": "[anyatra vraja bālaka snāntīṃ kiṃ māṃ pralokayasy etat /",
  "GK16andhvy_u:1072": "bho jāyā-bhīrukāṇāṃ taṭam eva na bhavati //]",
  "GK16andhvy_u:1073": "kṛtaka-prayogeṣu prākṛteṣu tad dhita-viṣaye vyañjakatvam āvedyata eva / avajñātiśaye kaḥ ?",
  "GK16andhvy_u:1074": "samāsānāṃ ca vṛtty-aucityena viniyojane / nipātānāṃ vyañjakatvaṃ yathā-",
  "GK16andhvy_u:1075": "ayam eka-pade tayā viyogaḥ",
  "GK16andhvy_u:1076": "priyayā copanataḥ suduḥsaho me /",
  "GK16andhvy_u:1077": "nava-vāridharodayād ahobhir",
  "GK16andhvy_u:1078": "bhavitavyaṃ ca nirātapārdha-ramyaiḥ //",
  "GK16andhvy_u:1079": "ity atra ca-śabdaḥ / yathā vā-",
  "GK16andhvy_u:1080": "muhur aṅguli-saṃvṛtādharauṣṭhaṃ",
  "GK16andhvy_u:1081": "pratiṣedhākṣara-viklavābhirāmam /",
  "GK16andhvy_u:1082": "mukham aṃsa-vivarti pakṣmalākṣyāḥ",
  "GK16andhvy_u:1083": "katham apy unnamitaṃ na cumbitaṃ tu //",
  "GK16andhvy_u:1084": "atra tu-śabdaḥ /",
  "GK16andhvy_u:1085": "nipātānāṃ prasiddham apīha dyotakatvaṃ rasāpekṣayoktam iti draṣṭavyam / upasargāṇāṃ vyañjakatvaṃ yathā-",
  "GK16andhvy_u:1086": "nīvārāḥ śuka-garbha-koṭara-mukha-bhraṣṭās tarūṇām adhaḥ",
  "GK16andhvy_u:1087": "prasnigdhāḥ kvacid iṅgudī-phala-bhidaḥ sūcyanta evopalāḥ /",
  "GK16andhvy_u:1088": "viśvāsopagamād abhinna-gatayaḥ śabdaṃ sahante mṛgās",
  "GK16andhvy_u:1089": "toyādhāra-pathāś ca valkala-śikhā-niṣyanda-lekhāṅkitāḥ //ity ādau /",
  "GK16andhvy_u:1090_0": "dvitrāṇāṃ copasargāṇām ekatra pade yaḥ prayogaḥ so 'pi rasa-vyakty-anuguṇatayaiva",
  "GK16andhvy_u:1090_1": "nirdoṣaḥ / yathā-“prabhraśyaty uttarīya-tviṣi tamasi samudvīkṣya vītāvṛtīn drāg jantūn”",
  "GK16andhvy_u:1090_2": "ity ādau / yathā vā-“manuṣya-vṛttyā samupācarantam” ity ādau /",
  "GK16andhvy_u:1091": "nipātānām api tathaiva / yathā-“aho batāsi spṛhaṇīya-vīryaḥ” ity ādau / yathā vā-",
  "GK16andhvy_u:1092": "ye jīvanti na mānti ye sma vapuṣi prītyā pranṛtyanti ca",
  "GK16andhvy_u:1093": "prasyandi-pramadāśravaḥ pulakitā dṛṣṭe guṇiny ūrjite /",
  "GK16andhvy_u:1094": "hā dhik kaṣṭam aho kva yāmi śaraṇaṃ teṣāṃ janānāṃ kṛte",
  "GK16andhvy_u:1095": "nītānāṃ pralayaṃ śaṭhena vidhinā sādhu-dviṣaḥ puṣyatā //ity ādau /",
  "GK16andhvy_u:1096": "pada-paunaruktyaṃ ca vyañjakatvāpekṣayaiva kadācitprayujyamānaṃ śobhāmāvahati /",
  "GK16andhvy_u:1097": "yathā-",
  "GK16andhvy_u:1098": "yad vañcanāhita-matir bahu-cāṭu-garbhaṃ",
  "GK16andhvy_u:1099": "kāryonmukhaḥ khala-janaḥ kṛtakaṃ bravīti /",
  "GK16andhvy_u:1100": "tat sādhavo na na vidanti vidanti kintu",
  "GK16andhvy_u:1101": "kartuṃ vṛthā-praṇayam asya na pārayanti //ity ādau /",
  "GK16andhvy_u:1102": "kālasya vyañjakatvaṃ yathā-",
  "GK16andhvy_u:1103": "sama-viṣama-nirviśeṣāḥ samantato manda-manda-sañcārāḥ /",
  "GK16andhvy_u:1104": "acirād bhaviṣyanti panthāno manorathānām api durlaṅghyāḥ //",
  "GK16andhvy_u:1105_0": "atra hy acirād bhaviṣyanti panthāna ity atra bhaviṣyantīty asmin pade pratyayaḥ kāla-viśeṣābhidhāyī",
  "GK16andhvy_u:1105_1": "rasa-paripoṣa-hetuḥ prakāśate / ayaṃ hi gāthārthaḥ pravāsa-vipralambha-śṛṅgāra-vibhāvatayā",
  "GK16andhvy_u:1105_2": "vibhāvyamāno rasavān / yathātra pratyayāṃśo vyañjakas tathā kvacit prakṛty-aṃśo 'pi dṛśyate / yathā-",
  "GK16andhvy_u:1106": "tad gehaṃ nata-bhitti mandiram idaṃ labdhāvagāhaṃ divaḥ",
  "GK16andhvy_u:1107": "sā dhenur jaratī caranti kariṇām etā ghanābhā ghaṭāḥ /",
  "GK16andhvy_u:1108": "sa kṣudro musala-dhvaniḥ kalam idaṃ saṅgītakaṃ yoṣitām",
  "GK16andhvy_u:1109": "āścaryaṃ divasair dvijo 'yam iyatīṃ bhūmiṃ samāropitaḥ //",
  "GK16andhvy_u:1110_0": "atra śloke divasair ity asmin pade prakṛty-aṃśo 'pi dyotakaḥ / sarva-nāmnāṃ ca vyañjakatvaṃ",
  "GK16andhvy_u:1110_1": "yathānantarokte śloke / atra ca sarva-nāmnām eva vyañjakatvaṃ hṛdi vyavasthāpya kavinā",
  "GK16andhvy_u:1110_2": "kvety-ādi-śabda-prayogo na kṛtaḥ / anayā diśā sahṛdayair anye 'pi vyañjaka-viśeṣāḥ",
  "GK16andhvy_u:1110_3": "svayam utprekṣaṇīyāḥ / etac ca sarvaṃ pada-vākya-racanā-dyotanoktyaiva gatārtham",
  "GK16andhvy_u:1110_4": "api vaicitryeṇa vyutpattaye punar-uktam /",
  "GK16andhvy_u:1111": "nanu cārtha-sāmarthyākṣepyā rasādaya ity uktam,",
  "GK16andhvy_u:1112_0": "tathā ca subādīnāṃ vyañjakatva-vaicitrya-kathanam ananvitam eva / uktam atra padānāṃ",
  "GK16andhvy_u:1112_1": "vyañjakatvokty-avasare / kiṃ cārtha-viśeṣākṣepyatve 'pi rasādīnāṃ teṣām artha-viśeṣāṇāṃ",
  "GK16andhvy_u:1112_2": "vyañjaka-śabdāvinābhāvitvād yathā-pradarśitaṃ vyañjaka-svarūpa-parijñānaṃ vibhajyopayujyata",
  "GK16andhvy_u:1112_3": "eva / śabda-viśeṣāṇāṃ cānyatra ca cārutvaṃ yad vibhāgenopadarśitaṃ tad api teṣāṃ",
  "GK16andhvy_u:1112_4": "vyañjakatvenaivāvasthitam ity avagantavyam /",
  "GK16andhvy_u:1113_0": "yatrāpi na tat sampratibhāsate tatrāpi vyañjake racanāntare yad adṛṣṭaṃ sauṣṭhavaṃ",
  "GK16andhvy_u:1113_1": "teṣāṃ pravāha-patitānāṃ tad evābhyāsād apoddhṛtānām apy avabhāsata ity avasātavyam /",
  "GK16andhvy_u:1113_2": "ko 'nyathā tulye vācakatve śabdānāṃ cārutva-viṣayo viśeṣaḥ syāt / anya evāsau sahṛdaya-saṃvedya iti cet,",
  "GK16andhvy_u:1114": "kim idaṃ sahṛdayatvaṃ nāma ?",
  "GK16andhvy_u:1115": "kiṃ rasa-bhāvānapekṣa-kāvyāśrita-samaya-viśeṣābhijñatvam,",
  "GK16andhvy_u:1116_0": "uta rasa-bhāvādi-maya-kāvya-svarūpa-parijñāna-naipuṇyam / pūrvasmin pakṣe tathāvidha-sahṛdaya-vyavasthāpitānāṃ",
  "GK16andhvy_u:1116_1": "śabda-viśeṣāṇāṃ cārutva-niyamo na syāt / punaḥ samayāntareṇānyathāpi vyavasthāpana-sambhavāt /",
  "GK16andhvy_u:1116_2": "dvitīyasmiṃs tu pakṣe rasajñataiva sahṛdayatvam iti / tathā-vidhaiḥ sahṛdayaiḥ saṃvedyo",
  "GK16andhvy_u:1116_3": "rasādi-samarpaṇa-sāmarthyam eva naisargikaṃ śabdānāṃ viśeṣa iti vyañjakatvāśrayy",
  "GK16andhvy_u:1116_4": "eva teṣāṃ mukhyaṃ cārutvam /",
  "GK16andhvy_u:1117": "vācakatvāśrayāṇāṃ tu prasāda evārthāpekṣāyāṃ teṣāṃ viśeṣaḥ / arthānapekṣāyāṃ tv anuprāsādir eva || DhvA_3.15-16 ||",
  "GK16andhvy_u:1118": "evaṃ rasādīnāṃ vyañjaka-svarūpam abhidhāya teṣām eva virodhi-rūpaṃ lakṣayitum idam upakramyate-",
  "GK16andhvy_u:1119": "_________________________________________________________",
  "GK16andhvy_u:1120": "Dhv_3.17:",
  "GK16andhvy_u:1121": "prabandhe muktake vāpi rasādīn bandhum icchatā /",
  "GK16andhvy_u:1122": "yatnaḥ kāryaḥ sumatinā parihāre virodhinām // DhvK_3.17 //",
  "GK16andhvy_u:1123_0": "prabandhe muktake vāpi rasa-bhāva-nibandhanaṃ pratyādṛta-manāḥ kavir virodhi-parihāre",
  "GK16andhvy_u:1123_1": "paraṃ yatnam ādadhīta / anyathā tv asya rasa-mayaḥ śloka eko 'pi samyaṅ na sampadyate // 3.17 //",
  "GK16andhvy_u:1124": "kāni punas tāni virodhīni yāni yatnataḥ kaveḥ parihartavyāni ? ity ucyate-",
  "GK16andhvy_u:1125": "_________________________________________________________",
  "GK16andhvy_u:1126": "Dhv_3.18-19:",
  "GK16andhvy_u:1127": "virodhi-rasa-sambandhi-vibhāvādi-parigrahaḥ /",
  "GK16andhvy_u:1128": "vistareṇānvitasyāpi vastuno 'nyasya varṇanam // DhvK_3.18 //",
  "GK16andhvy_u:1129": "akāṇḍa eva vicchittir akāṇḍe ca prakāśanam /",
  "GK16andhvy_u:1130": "paripoṣaṃ gatasyāpi paunaḥpunyena dīpanam /",
  "GK16andhvy_u:1131": "rasasya syād virodhāya vṛtty-anaucityam eva ca // DhvK_3.19 //",
  "GK16andhvy_u:1132_0": "prastuta-rasāpekṣayā virodhī yo rasas tasya sambandhināṃ vibhāva-bhāvānubhāvānāṃ",
  "GK16andhvy_u:1132_1": "parigraho rasa-virodha-hetukaḥ sambhavanīyaḥ / tatra virodhi-rasa-vibhāva-parigraho",
  "GK16andhvy_u:1132_2": "yathā śānta-rasa-vibhāveṣu tad-vibhāvatayaiva nirūpiteṣv anantaram eva śṛṅgārādi-vibhāva-varṇane /",
  "GK16andhvy_u:1132_3": "virodhi-rasa-bhāva-parigraho yathā priyaṃ prati praṇaya-kalaha-kupitāsu kāminīṣu",
  "GK16andhvy_u:1132_4": "vairāgya-kathābhir anunaye / virodhi-rasānubhāva-parigraho yathā praṇaya-kupitāyāṃ",
  "GK16andhvy_u:1132_5": "priyāyām aprasīdantyāṃ nāyakasya kopāveśa-vivaśasya raudrānubhāva-varṇane /",
  "GK16andhvy_u:1133_0": "ayaṃ cānyo rasa-bhaṅga-hetur yat prastuta-rasāpekṣayā vastuno 'nyasya kathañcid anvitasyāpi",
  "GK16andhvy_u:1133_1": "vistareṇa kathanam / yathā vipralambha-śṛṅgāre nāyakasya kasyacid varṇayitum upakrānte",
  "GK16andhvy_u:1133_2": "kaver yamakādy-alaṅkāra-nibandhana-rasikatayā mahatā prabandhena parvatādi-varṇane /",
  "GK16andhvy_u:1133_3": "ayaṃ cāparo rasa-bhaṅga-hetur avagantavyo yad akāṇḍa eva vicchittiḥ rasasyākaṇḍa",
  "GK16andhvy_u:1133_4": "eva ca prakāśanam / tatrānavasare virāmo rasasya yathā nāyakasya kasyacit spṛhaṇīya-samāgamayā",
  "GK16andhvy_u:1133_5": "nāyikayā kayācit parāṃ paripoṣa-padavīṃ prāpte śṛṅgāre vidite ca parasparānurāge",
  "GK16andhvy_u:1133_6": "samāgamopāya-cintocitaṃ vyavahāram utsṛjya svatantratayā vyāpārāntara-varṇane / anavasare",
  "GK16andhvy_u:1133_7": "ca prakāśanaṃ rasasya yathā pravṛtte pravṛtta-vividha-vīra-saṅkṣaye kalpa-saṅkṣaya-kalpe",
  "GK16andhvy_u:1133_8": "saṅgrāme rāma-deva-prāyasyāpi tāvan nāyakasyānupakrānta-vipralambha-śṛṅgārasya nimittam",
  "GK16andhvy_u:1133_9": "ucitam antareṇaiva śṛṅgāra-kathāyām avatāra-varṇane / na caivaṃ-vidhe viṣaye daiva-vyāmohitatvaṃ",
  "GK16andhvy_u:1133_10": "kathā-puruṣasya parihāro yato rasa-bandha eva kaveḥ prādhānyena pravṛtti-nibandhanaṃ",
  "GK16andhvy_u:1133_11": "yuktam / itivṛtta-varṇanaṃ tad-upāya evety uktaṃ prāk “ālokārthi yathā dīpa-śikhāyāṃ",
  "GK16andhvy_u:1133_12": "yatnavān janaḥ” ity ādinā /",
  "GK16andhvy_u:1134_0": "ata eva cetivṛtta-mātra-varṇana-prādhānye 'ṅgāṅgi-bhāva-rahita-rasa-bhāva-nibandhena",
  "GK16andhvy_u:1134_1": "ca kavīnām evaṃ-vidhāni skhalitāni bhavantīti rasādi-rūpa-vyaṅgya-tātparyam evaiṣāṃ",
  "GK16andhvy_u:1134_2": "yuktam iti yatno 'smābhir ārabdho na dhvani-pratipādana-mātrābhiniveśena / punaś",
  "GK16andhvy_u:1134_3": "cāyam anyo rasa-bhaṅga-hetur avadhāraṇīyo yat paripoṣaṃ gatasyāpi rasasya paunaḥpunyena",
  "GK16andhvy_u:1134_4": "dīpanam / upabhukto hi rasaḥ sva-sāmagrī-labdha-paripoṣaḥ punaḥ punaḥ parāmṛśyamānaḥ",
  "GK16andhvy_u:1134_5": "parimlāna-kusuma-kalpaḥ kalpate / tathā vṛtter vyavahārasya yad anaucityaṃ tad api",
  "GK16andhvy_u:1134_6": "rasa-bhaṅga-hetur eva / yathā nāyakaṃ prati nāyikāyāḥ kasyāścid ucitāṃ bhaṅgim antareṇa",
  "GK16andhvy_u:1134_7": "svayaṃ sambhogābhilāṣa-kathane / yadi vā vṛttīnāṃ bharata-prasiddhānāṃ kaiśikyādīnāṃ",
  "GK16andhvy_u:1134_8": "kāvyālaṅkārāntara-prasiddhānām upanāgarikādyānāṃ vā yad anaucityam aviṣaye nibandhanaṃ",
  "GK16andhvy_u:1134_9": "tad api rasa-bhaṅga-hetuḥ / evam eṣāṃ rasa-virodhinām anyeṣāṃ cānayā diśā svayam",
  "GK16andhvy_u:1134_10": "utprekṣitānāṃ parihāre sat-kavibhir avahitair bhavitavyam /",
  "GK16andhvy_u:1135": "parikara-ślokāś cātra-",
  "GK16andhvy_u:1136": "mukhyā vyāpāra-viṣayāḥ sukavīnāṃ rasādayaḥ /",
  "GK16andhvy_u:1137": "teṣām nibandhane bhāvye taiḥ sadaivāpramādibhiḥ //",
  "GK16andhvy_u:1138": "nīrasas tu prabandho yaḥ so 'paśabdo mahān kaveḥ /",
  "GK16andhvy_u:1139": "sa tenākavir eva syād anyenāsmṛta-lakṣaṇaḥ //",
  "GK16andhvy_u:1140": "pūrve viśṛṅkhala-giraḥ kavayaḥ prāpya-kīrtayaḥ /",
  "GK16andhvy_u:1141": "tān samāśritya na tyājyā nītir eṣā manīṣiṇā //",
  "GK16andhvy_u:1142": "vālmīki-vyāsa-mukhyāś ca ye prakhyātāḥ kavīśvarāḥ /",
  "GK16andhvy_u:1143": "tad-abhiprāya-bāhyo 'yaṃ nāsmābhir darśito nayaḥ //iti// DhvA_3.19 //",
  "GK16andhvy_u:1144": "_________________________________________________________",
  "GK16andhvy_u:1145": "Dhv_3.20:",
  "GK16andhvy_u:1146": "vivakṣite rase labdha-pratiṣṭhe tu virodhinām /",
  "GK16andhvy_u:1147": "bādhyānām aṅga-bhāvaṃ vā prāptānām uktir acchalā // DhvK_3.20 //",
  "GK16andhvy_u:1148_0": "sva-sāmagryā labdha-paripoṣe tu vivakṣite rase virodhināṃ virodhi-rasāṅgānāṃ bādhyānām",
  "GK16andhvy_u:1148_1": "aṅga-bhāvaṃ vā prāptānāṃ satām uktir adoṣā / bādhyatvaṃ hi virodhināṃ śakyābhibhavatve",
  "GK16andhvy_u:1148_2": "sati nānyathā / tathā ca teṣām uktiḥ prastuta-rasa-paripoṣāyaiva sampadyate / aṅga-bhāvaṃ",
  "GK16andhvy_u:1148_3": "prāptānāṃ ca teṣāṃ virodhitvam eva nivartate / aṅga-bhāva-prāptir hi teṣāṃ svābhāvikī",
  "GK16andhvy_u:1148_4": "samāropa-kṛtā vā / tatra yeṣāṃ naisargikī teṣāṃ tāvad uktāv avirodha eva / yathā",
  "GK16andhvy_u:1148_5": "vipralambha-śṛṅgāre tad-aṅgānāṃ vyādhy-ādīnāṃ teṣāṃ ca tad-aṅgānām evādoṣo nātad-aṅgānām /",
  "GK16andhvy_u:1148_6": "tad-aṅgatve ca sambhavaty api maraṇasyopanyāso na jyāyān / āśraya-vicchede rasasyātyanta-viccheda-prāpteḥ /",
  "GK16andhvy_u:1148_7": "karuṇasya tu tathā-vidhe viṣaye paripoṣo bhaviṣyatīti cet na ;",
  "GK16andhvy_u:1149_0": "yasyāprastutatvāt prastutasya ca vicchedāt / yatra tu karuṇa-rasasyaiva kāvyārthatvaṃ",
  "GK16andhvy_u:1149_1": "tatrāvirodhaḥ / śṛṅgāre vā maraṇasyādīrgha-kāla-pratyāpatti-sambhave kadācid upanibandho",
  "GK16andhvy_u:1149_2": "nātyanta-virodhī / dīrgha-kāla-pratyāpattau tu tasyāntarā pravāha-viccheda evety",
  "GK16andhvy_u:1149_3": "evaṃ-vidhetivṛttopanibandhanaṃ rasa-bandha-pradhānena kavinā parihartavyam /",
  "GK16andhvy_u:1150": "tatra labdha-pratiṣṭhe tu vivakṣite rase virodhi-rasāṅgānāṃ bādhyatvenoktāv adoṣo yathā-",
  "GK16andhvy_u:1151": "kvākaryaṃ śaśa-lakṣmaṇaḥ kva ca kulaṃ bhūyo 'pi dṛśyeta sā",
  "GK16andhvy_u:1152": "doṣāṇāṃ praśamāya me śrutam aho kope 'pi kāntaṃ mukham /",
  "GK16andhvy_u:1153": "kiṃ vakṣyanty apakalmaṣāḥ kṛta-dhiyaḥ svapne 'pi sā durlabhā",
  "GK16andhvy_u:1154": "cetaḥ svāsthyam upaihi kaḥ khalu yuvā dhanyo 'dharaṃ pāsyati //",
  "GK16andhvy_u:1155": "yathā vā puṇḍarīkasya mahāśvetāṃ prati pravṛtta-nirbharānurāgasya dvitīya-muni-kumāropadeśa-varṇane / svābhāvikyām aṅga-bhāva-prāptāv adoṣo yathā-",
  "GK16andhvy_u:1156": "bhramim aratim alasa-hṛdayatāṃ",
  "GK16andhvy_u:1157": "pralayaṃ mūrcchāṃ tamaḥ śarīra-sādam /",
  "GK16andhvy_u:1158": "maraṇaṃ ca jalada-bhujagajaṃ",
  "GK16andhvy_u:1159": "prasahya kurute viṣaṃ viyoginīnām //ity ādau /",
  "GK16andhvy_u:1160_0": "samāropitāyām apy avirodho yathā-“pāṇḍu-kṣāmam” ity ādau / iyaṃ cāṅga-bhāva-prāptir",
  "GK16andhvy_u:1160_1": "anyā yadādhikārikatvāt pradhāna ekasmin vākyārthe rasayor bhāvayor vā paraspara-virodhinor",
  "GK16andhvy_u:1160_2": "dvayor aṅga-bhāva-gamanaṃ tasyām api na doṣaḥ / yathoktaṃ “kṣipto hāstāvalagnaḥ”",
  "GK16andhvy_u:1160_3": "ity ādau / kathaṃ tatrāvirodha iti cet,",
  "GK16andhvy_u:1161": "dvayor api tayor anya-paratvena vyavasthānāt / anya-paratve 'pi virodhinoḥ kathaṃ virodha-nivṛttir iti cet,",
  "GK16andhvy_u:1162": "ucyate-vidhau viruddha-samāveśasya duṣṭatvaṃ nānuvāde / yathā-",
  "GK16andhvy_u:1163": "ehi gaccha patottiṣṭha vada maunaṃ samācara /",
  "GK16andhvy_u:1164": "evam āśā-graha-grastaiḥ krīḍanti dhanino 'rthibhiḥ //ity ādau /",
  "GK16andhvy_u:1165_0": "atra hi vidhi-pratiṣedhayor anūdyamānatvena samāveśe na virodhas tathehāpi bhaviṣyati /",
  "GK16andhvy_u:1165_1": "śloke hy asminn īrṣyā-vipralambha-śṛṅgāra-karuṇa-vastunor na vidhīyamānatvam / tripura-ripu-prabhāvātiśayasya",
  "GK16andhvy_u:1165_2": "vākyārthatvāt tad-aṅgatvena ca tayor vyavasthānāt /",
  "GK16andhvy_u:1166": "na ca raseṣu vidhy-anuvāda-vyavahāro nāstīti śakyaṃ vaktum,",
  "GK16andhvy_u:1167": "teṣāṃ vākyārthatvenābhyupagamāt / vākyārthasya vācyasya ca yau vidhy-anuvādau tau tad-ākṣiptānāṃ rasānāṃ kena vāryate / yair vā sākṣāt-kāvyārthatā rasādīnāṃ nābhyupagamyate,",
  "GK16andhvy_u:1168": "tais teṣāṃ tan-nimittatā tāvad avaśyam abhyupagantavyā / tathāpy atra śloke na virodhaḥ /",
  "GK16andhvy_u:1169_0": "yasmād anūdyamānāṅga-nimittobhaya-rasa-vastu-sahakāriṇo vidhīyamānāṃśād bhāva-viśeṣa-pratītir",
  "GK16andhvy_u:1169_1": "utpadyate tataś ca na kaścid virodhaḥ / dṛśyate hi viruddhobhaya-sahakāriṇaḥ kāraṇāt",
  "GK16andhvy_u:1169_2": "kārya-viśeṣotpattiḥ / viruddha-phalotpādana-hetutvaṃ hi yugapad ekasya kāraṇasya",
  "GK16andhvy_u:1169_3": "viruddhaṃ na tu viruddhobhaya-sahakāritvam / evaṃ-vidha-viruddha-padārtha-viṣayaḥ",
  "GK16andhvy_u:1169_4": "katham abhinayaḥ prayoktavya iti cet,",
  "GK16andhvy_u:1170": "anūdyamānaivaṃ-vidha-vācya-viṣaye yā vārtā sātrāpi bhaviṣyati / evaṃ-vidhy-anuvādanayāśrayeṇātra śloke parihṛtas tāvad virodhaḥ /",
  "GK16andhvy_u:1171_0": "kiṃ ca nāyakasyābhinandanīyodayasya kasyacit prabhāvātiśaya-varṇane tat-pratipakṣāṇāṃ",
  "GK16andhvy_u:1171_1": "yaḥ karuṇo rasaḥ sa parīkṣakāṇāṃ na vaiklavyam ādadhāti pratyuta prīty-atiśaya-nimittatāṃ",
  "GK16andhvy_u:1171_2": "pratipadyata ity atas tasya kuṇṭha-śaktikatvāt tad-virodha-vidhāyino na kaścid doṣaḥ /",
  "GK16andhvy_u:1171_3": "tasmād vākyārthī-bhūtasya rasasya bhāvasya vā virodhī rasa-virodhīti vaktuṃ nyāyyaḥ,",
  "GK16andhvy_u:1172": "na tv aṅga-bhūtasya kasyacit /",
  "GK16andhvy_u:1173_0": "athavā vākyārthī-bhūtasyāpi kasyacit karuṇa-rasa-viṣayasya tādṛśena śṛṅgāra-vastunā",
  "GK16andhvy_u:1173_1": "bhaṅgi-viśeṣāśrayeṇa saṃyojanaṃ rasa-paripoṣāyaiva jāyate / yataḥ prakṛti-madhurāḥ",
  "GK16andhvy_u:1173_2": "padārthāḥ śocanīyatāṃ prāptāḥ prāg-avasthā-bhāvibhiḥ saṃsmaryamāṇair vilāsair adhikataraṃ",
  "GK16andhvy_u:1173_3": "śokāveśam upajanayanti / yathā-",
  "GK16andhvy_u:1174": "ayaṃ sa raśanotkarṣī pīna-stana-vimardanaḥ /",
  "GK16andhvy_u:1175": "nābhyūru-jaghana-sparśī nīvī-visraṃsanaḥ karaḥ //ity ādau /",
  "GK16andhvy_u:1176_0": "tad atra tripura-yuvatīnāṃ śāmbhavaḥ śarāgnir ārdrāparādhaḥ kāmī yathā vyavaharati",
  "GK16andhvy_u:1176_1": "sma / tathā vyavahṛtavān ity anenāpi prakāreṇāsty eva nirvirodhatvam / tasmād yathā",
  "GK16andhvy_u:1176_2": "yathā nirūpyate tathā tathātra doṣābhāvaḥ / itthaṃ ca-",
  "GK16andhvy_u:1177": "krāmantyaḥ kṣata-komalāṅguli-galad-raktaiḥ sadarbhāḥ sthalīḥ",
  "GK16andhvy_u:1178": "pādaiḥ pātita-yāvakair iva patad-bāṣpāmbu-dhautānanāḥ /",
  "GK16andhvy_u:1179": "bhītā bhartṛ-karāvalambita-karās tvad-vairi-nātho 'dhunā",
  "GK16andhvy_u:1180": "dāvāgniṃ parito bhramanti punar apy udyad-vivāhā iva //",
  "GK16andhvy_u:1181": "ity evam ādīnāṃ sarveṣām eva nirvirodhatvam avagantavyam / evaṃ tāvad rasādīnāṃ virodhi-rasādibhiḥ samāveśāsamāveśayor viṣaya-vibhāgo darśitaḥ || DhvA_3.20 ||",
  "GK16andhvy_u:1182": "idānīṃ teṣām eka-prabandha-viniveśane nyāyyo yaḥ kramas taṃ pratipādayitum ucyate-",
  "GK16andhvy_u:1183": "_________________________________________________________",
  "GK16andhvy_u:1184": "Dhv_3.21:",
  "GK16andhvy_u:1185": "prasiddhe 'pi prabandhānāṃ nānā-rasa-nibandhane /",
  "GK16andhvy_u:1186": "eko raso 'ṅgīkartavyas teṣām utkarṣam icchatā // DhvK_3.21 //",
  "GK16andhvy_u:1187_0": "prabandheṣu mahākāvyādiṣu nāṭakādiṣu vā viprakīrṇatayāṅgāṅgi-bhāvena bahavo rasā",
  "GK16andhvy_u:1187_1": "upanibadhyanta ity atra prasiddhau satyām api yaḥ prabandhānāṃ chāyātiśaya-yogam",
  "GK16andhvy_u:1187_2": "icchati tena teṣāṃ rasānām anyatamaḥ kaścid vivakṣito raso 'ṅgitvena viniveśayitavya",
  "GK16andhvy_u:1187_3": "ity ayaṃ yuktataro mārgaḥ || DhvA_3.21 ||",
  "GK16andhvy_u:1188": "nanu rasāntareṣu bahuṣu prāpta-paripoṣeṣu satsu katham ekasyāṅgitā na virudhyata ity āśaṅkyedam ucyate-",
  "GK16andhvy_u:1189": "_________________________________________________________",
  "GK16andhvy_u:1190": "Dhv_3.22:",
  "GK16andhvy_u:1191": "rasāntara-samāveśaḥ prastutasya rasasya yaḥ /",
  "GK16andhvy_u:1192": "nopahanty aṅgitāṃ so 'sya sthāyitvenāvabhāsinaḥ // DhvK_3.22 //",
  "GK16andhvy_u:1193_0": "prabandheṣu prathamataraṃ prastutaḥ san punaḥ punar anusandhīyamānatvena sthāyī yo",
  "GK16andhvy_u:1193_1": "rasas tasya sakala-bandha-vyāpino rasāntarair antarāla-vartibhiḥ samāveśo yaḥ sa",
  "GK16andhvy_u:1193_2": "nāṅgitām upahanti || DhvA_3.22 ||",
  "GK16andhvy_u:1194": "etad evopapādayitum ucyate-",
  "GK16andhvy_u:1195": "_________________________________________________________",
  "GK16andhvy_u:1196": "Dhv_3.23:",
  "GK16andhvy_u:1197": "kāryam ekaṃ yathā vyāpi prabandhasya vidhīyate /",
  "GK16andhvy_u:1198": "tathā rasasyāpi vidhau virodho naiva vidyate // DhvK_3.23 //",
  "GK16andhvy_u:1199": "sandhyādi-mayasya prabandha-śarīrasya yathā kāryam ekam anuyāyi vyāpakaṃ kalpyate na ca tat-kāryāntarair na saṅkīryate,",
  "GK16andhvy_u:1200": "na ca taiḥ saṅkīryamāṇasyāpi tasya prādhānyam apacīyate,",
  "GK16andhvy_u:1201_0": "tathaiva rasasyāpy ekasya sanniveśe kriyamāṇe virodho na kaścit / pratyuta pratyudita-vivekānām",
  "GK16andhvy_u:1201_1": "anusandhānavatāṃ sa-cetasāṃ tathā-vidhe viṣaye prahlādātiśayaḥ pravartate || DhvA_3.23 ||",
  "GK16andhvy_u:1202_0": "nanu yeṣāṃ rasānāṃ parasparāvirodhaḥ yathā-vīra-śṛṅgārayoḥ śṛṅgāra-hāsyayo raudra-śṛṅgārayor",
  "GK16andhvy_u:1202_1": "vīrādbhutayor vīra-raudrayo raudra-karuṇayoḥ śṛṅgārādbhutayor vā tatra bhavatv aṅgāṅgi-bhāvaḥ /",
  "GK16andhvy_u:1202_2": "teṣāṃ tu sa kathaṃ bhaved yeṣāṃ parasparaṃ bādhya-bādhaka-bhāvaḥ ?",
  "GK16andhvy_u:1203": "yathā-śṛṅgāra-bībhatsayor vīra-bhayānakayoḥ śānta-raudrayoḥ śanta-śṛṅgārayor vā ity āśaṅkyedam ucyate-",
  "GK16andhvy_u:1204": "_________________________________________________________",
  "GK16andhvy_u:1205": "Dhv_3.24:",
  "GK16andhvy_u:1206": "avirodhī virodhī vā raso 'ṅgini rasāntare /",
  "GK16andhvy_u:1207": "paripoṣaṃ na netavyas tathā syād avirodhitā // DhvK_3.24 //",
  "GK16andhvy_u:1208_0": "aṅgini rasāntare śṛṅgārādau prabandha-vyaṅgye sati avirodhī virodhī vā rasaḥ paripoṣaṃ",
  "GK16andhvy_u:1208_1": "na netavyaḥ / tatrāvirodhino rasasyāṅgi-rasāpekṣayāty antam ādhikyaṃ na kartavyam",
  "GK16andhvy_u:1208_2": "ity ayaṃ prathamaḥ paripoṣa-parihāraḥ / utkarṣa-sāmye 'pi tayor virodhāsambhavāt / yathā-",
  "GK16andhvy_u:1209": "ekato roditi priyā anyataḥ samara-tūrya-nirghoṣaḥ /",
  "GK16andhvy_u:1210": "snehena raṇa-rasena ca bhaṭasya dolāyitaṃ hṛdayam /",
  "GK16andhvy_u:1211": "yathā vā-",
  "GK16andhvy_u:1212": "kaṇṭhāc chitvākṣamālāvalayam iva kare hāram āvartayantī",
  "GK16andhvy_u:1213": "kṛtvā paryaṅka-bandhaṃ viṣadhara-patinā mekhalāyā guṇena /",
  "GK16andhvy_u:1214": "mithyā-mantrābhijāpasphurad-adhara-puṭa-vyañjitāvyakta-hāsā",
  "GK16andhvy_u:1215": "devī sandhyābhyasūyā hasita-paśupatis tatra dṛṣṭā tu vo 'vyāt //ity atra /",
  "GK16andhvy_u:1216": "aṅgirasa-viruddhānāṃ vyabhicāriṇāṃ prācuryeṇāniveśanam,",
  "GK16andhvy_u:1217_0": "niveśane vā kṣipram evāṅgirasa-vyabhicāry-anuvṛttir iti dvitīyaḥ / aṅgatvena punaḥ",
  "GK16andhvy_u:1217_1": "punaḥ pratyavekṣā paripoṣaṃ nīyamānasyāpy aṅga-bhūtasya rasasyeti tṛtīyaḥ / anayā",
  "GK16andhvy_u:1217_2": "diśānye 'pi prakārā utprekṣaṇīyāḥ / virodhinas tu rasasyāṅgirasāpekṣayā kasyacin",
  "GK16andhvy_u:1217_3": "nyūnatā sampādanīyā / yathā śānte 'ṅgini śṛṅgārasya śṛṅgāre vā śāntasya / paripoṣa-rahitasya",
  "GK16andhvy_u:1217_4": "rasasya kathaṃ rasatvam iti cet-uktam atrāṅgirasāpekṣayeti / aṅgino hi rasasya yāvān",
  "GK16andhvy_u:1217_5": "paripoṣas tāvāṃs tasya na kartavyaḥ,",
  "GK16andhvy_u:1218_0": "svatas tu sambhavī paripoṣaḥ kena vāryate / etac cāpekṣikaṃ prakarṣa-yogitvam ekasya",
  "GK16andhvy_u:1218_1": "rasasya bahu-raseṣu prabandheṣu rasānām aṅgāṅgi-bhāvam anabhyupagacchatāpy aśakya-pratikṣepam",
  "GK16andhvy_u:1218_2": "ity anena prakāreṇāvirodhināṃ virodhināṃ ca rasānām aṅgāṅgi-bhāvena samāveśe prabandheṣu",
  "GK16andhvy_u:1218_3": "syād avirodhaḥ / etac ca sarvaṃ yeṣāṃ raso rasāntarasya vyabhicārī bhavati iti darśanaṃ",
  "GK16andhvy_u:1218_4": "tan-matenocyate / matāntare 'pi rasānāṃ sthāyino bhāvā upacārād rasa-śabdenoktās",
  "GK16andhvy_u:1218_5": "teṣām aṅgatvaṃ nirvirodham eva || DhvA_3.24 ||",
  "GK16andhvy_u:1219": "evam avirodhināṃ virodhināṃ ca prabandha-sthenāṅginā rasena samāveśe sādhāraṇam avirodhopāyaṃ pratipādyedānīṃ virodhi-viṣayam eva taṃ pratipādayitum idam ucyate-",
  "GK16andhvy_u:1220": "_________________________________________________________",
  "GK16andhvy_u:1221": "Dhv_3.25:",
  "GK16andhvy_u:1222": "viruddhaikāśrayo yas tu virodhī sthāyino bhavet /",
  "GK16andhvy_u:1223": "sa vibhinnāśrayaḥ kāryas tasya poṣe 'py adoṣatā // DhvK_3.25 //",
  "GK16andhvy_u:1224_0": "ekādhikaraṇy avirodhī nairantarya-virodhī ceti dvividho virodhī / tatra prabandha-sthena",
  "GK16andhvy_u:1224_1": "sthāyināṅginā rasenaucityāpekṣayā viruddhaikāśrayo yo virodhī yathā vīreṇa bhayānakaḥ",
  "GK16andhvy_u:1224_2": "sa vibhinnāśrayaḥ kāryaḥ / tasya vīrasya ya āśrayaḥ kathānāyakas tad-vipakṣa-viṣaye",
  "GK16andhvy_u:1224_3": "sanniveśayitavyaḥ / tathā sati ca tasya virodhino 'pi yaḥ paripoṣaḥ sa nirdoṣaḥ /",
  "GK16andhvy_u:1224_4": "vipakṣa-viṣaye hi bhayātiśaya-varṇane nāyakasya naya-parākramādi-sampat sutarām uddyotitā",
  "GK16andhvy_u:1224_5": "bhavati / etac ca madīye 'rjuna-carite 'rjunasya pātālāvataraṇa-prasaṅge vaiśadyena pradarśitam /",
  "GK16andhvy_u:1225": "evam aikādhikaraṇya-virodhinaḥ prabandha-sthena sthāyinā rasenāṅga-bhāva-gamane nirvirodhatvaṃ yathā tathā tad darśitam / dvitīyasya tu tat pratipādayitum ucyate-",
  "GK16andhvy_u:1226": "_________________________________________________________",
  "GK16andhvy_u:1227": "Dhv_3.26:",
  "GK16andhvy_u:1228": "ekāśrayatve nirdoṣo nairantarye virodhavān /",
  "GK16andhvy_u:1229": "rasāntara-vyavadhinā raso vyaṅgyaḥ sumedhasā // DhvK_3.26 //",
  "GK16andhvy_u:1230_0": "yaḥ punar ekādhikaraṇatve nirvirodho nairantarye tu virodhī sa rasāntara-vyavadhānena",
  "GK16andhvy_u:1230_1": "prabandhe niveśayitavyaḥ / yathā śānta-śṛṅgārau nāgānande niveśitau / śāntaś ca tṛṣṇā-kṣaya-sukhasya",
  "GK16andhvy_u:1230_2": "yaḥ paripoṣas tal-lakṣaṇo rasaḥ pratīyata eva / tathā coktam-",
  "GK16andhvy_u:1231": "yac ca kāma-sukhaṃ loke yac ca divyaṃ mahat sukham /",
  "GK16andhvy_u:1232": "tṛṣṇākṣaya-sukhasyaite nārhataḥ ṣoḍaśīṃ kalām //",
  "GK16andhvy_u:1233_0": "yadi nāma sarva-janānubhava-gocaratā tasya nāsti naitāvatāsāv aloka-sāmānya-mahānubhāva-citta-vṛtti-viśeṣaḥ",
  "GK16andhvy_u:1233_1": "pratikṣeptuṃ śakyaḥ / na ca vīre tasyāntar-bhāvaḥ kartuṃ yuktaḥ / tasyābhimāna-mayatvena",
  "GK16andhvy_u:1233_2": "vyavasthāpanāt / asya cāhaṅkāra-praśamaika-rūpatayā sthiteḥ / tayoś caivaṃ-vidha-viśeṣa-sadbhāve",
  "GK16andhvy_u:1233_3": "'pi yady aikyaṃ parikalpyate tad vīra-raudrayor api tathā prasaṅgaḥ / dayā-vīrādīnāṃ",
  "GK16andhvy_u:1233_4": "ca citta-vṛtti-viśeṣāṇāṃ sarvākāram ahaṅkāra-rahitatvena śānta-rasa-prabhedatvam,",
  "GK16andhvy_u:1234": "itarathā tu vīra-prabhedatvam iti vyavasthāpyamāne na kaścid virodhaḥ /",
  "GK16andhvy_u:1235": "tad evam asti śānto rasaḥ / tasya cāviruddha-rasa-vyavadhānena prabandhe virodhi-rasa-samāveśe saty api nirvirodhatvam / yathā pradarśite viṣaye || DhvA_3.26 ||",
  "GK16andhvy_u:1236": "etad eva sthirī-kartum idam ucyate-",
  "GK16andhvy_u:1237": "_________________________________________________________",
  "GK16andhvy_u:1238": "Dhv_3.27:",
  "GK16andhvy_u:1239": "rasāntarāntaritayor eka-vākya-sthayor api /",
  "GK16andhvy_u:1240": "nivartate hi rasayoḥ samāveśe virodhitā // DhvK_3.27 //",
  "GK16andhvy_u:1241": "rasāntara-vyavahitayor eka-prabandha-sthayor virodhitā nivartata ity atra na kācid bhrāntiḥ /",
  "GK16andhvy_u:1242": "yasmād eka-vākya-sthayor api rasayor uktayā nītyā viruddhatā nivartate / yathā-",
  "GK16andhvy_u:1243": "bhū-reṇu-digdhān nava-pārijāta-",
  "GK16andhvy_u:1244": "mālā-rajo-vāsita-bāhu-madhyāḥ /",
  "GK16andhvy_u:1245": "gāḍhaṃ śivābhiḥ parirabhyamāṇān",
  "GK16andhvy_u:1246": "surāṅganāśliṣṭa-bhujān tarālāḥ //",
  "GK16andhvy_u:1247": "sa-śoṇitaiḥ kravya-bhujāṃ sphuradbhiḥ",
  "GK16andhvy_u:1248": "pakṣaiḥ khagānām u pavījyamānān /",
  "GK16andhvy_u:1249": "saṃvījitāś candana-vāri-sekaiḥ",
  "GK16andhvy_u:1250": "sugandhibhiḥ kalpa-latā-dukūlaiḥ //",
  "GK16andhvy_u:1251": "vimāna-paryaṅka-tale niṣaṇṇāḥ",
  "GK16andhvy_u:1252": "kutūhalāviṣṭatayā tadānīm /",
  "GK16andhvy_u:1253": "nirdiśyamānāṃ lalanāṅgulībhir",
  "GK16andhvy_u:1254": "vīrāḥ sva-dehān patitān apaśyan //ity ādau /",
  "GK16andhvy_u:1255": "atra hi śṛṅgāra-bībhatsayos tad-aṅgayor vā vīra-rasa-vyavadhānena samāveśo na virodhī /",
  "GK16andhvy_u:1256": "_________________________________________________________",
  "GK16andhvy_u:1257": "Dhv_3.28:",
  "GK16andhvy_u:1258": "virodham avirodhaṃ ca sarvatretthaṃ nirūpayet /",
  "GK16andhvy_u:1259": "viśeṣatas tu śṛṅgāre sukumāratamā hy asau // DhvK_3.28 //",
  "GK16andhvy_u:1260": "yathokta-lakṣaṇānusāreṇa virodhāvirodhau sarveṣu raseṣu prabandhe 'nyatra ca nirūpayet sahṛdayaḥ;",
  "GK16andhvy_u:1261": "viśeṣatas tu śṛṅgāre / sa hi rati-paripoṣātmakatvād rateś ca svalpenāpi nimittena bhaṅga-sambhavāt sukumāratamaḥ sarvebhyo rasebhyo manāg api virodhi-samāveśaṃ na sahate /",
  "GK16andhvy_u:1262": "_________________________________________________________",
  "GK16andhvy_u:1263": "Dhv_3.29:",
  "GK16andhvy_u:1264": "avadhānātiśayavān rase tatraiva sat-kaviḥ /",
  "GK16andhvy_u:1265": "bhavet tasmin pramādo hi jhaṭity evopalakṣyate // DhvK_3.29 //",
  "GK16andhvy_u:1266_0": "tatraiva ca rase sarvebhyo 'pi rasebhyaḥ saukumāryātiśaya-yogini kavir avadhānavān",
  "GK16andhvy_u:1266_1": "prayatnavān syāt / tatra hi pramādyatas tasya sahṛdaya-madhye kṣipram evāvajñāna-viṣayatā",
  "GK16andhvy_u:1266_2": "bhavati / śṛṅgāra-raso hi saṃsāriṇāṃ niyamenānubhava-viṣayatvāt sarva-rasebhyaḥ kamanīyatayā pradhāna-bhūtaḥ /",
  "GK16andhvy_u:1267": "evaṃ ca sati-",
  "GK16andhvy_u:1268": "_________________________________________________________",
  "GK16andhvy_u:1269": "Dhv_3.30:",
  "GK16andhvy_u:1270": "vineyān unmukhī-kartuṃ kāvya-śobhārtham eva vā /",
  "GK16andhvy_u:1271": "tad-viruddha-rasa-sparśas tad-aṅgānāṃ na duṣyati // DhvK_3.30 //",
  "GK16andhvy_u:1272": "śṛṅgāra-viruddha-rasa-sparśaḥ śṛṅgārāṅgānāṃ yaḥ sa na kevalam avirodha-lakṣaṇa-yoge sati na duṣyati yāvad vineyān unmukhīkartuṃ kāvya-śobhārtham eva vā kriyamāṇo na duṣyati /",
  "GK16andhvy_u:1273": "śṛṅgāra-rasāṅgair unmukhī-kṛtāḥ santo hi vineyāḥ sukhaṃ vinayopadeśān gṛhṇanti /",
  "GK16andhvy_u:1274": "sad-ācāropadeśa-rūpā hi nāṭakādi-goṣṭhī vineya-jana-hitārtham eva munibhir avatāritā /",
  "GK16andhvy_u:1275": "kiṃ ca śṛṅgārasya sakala-jana-mano-harābhirāmatvāt tad-aṅga-samāveśaḥ kāvye śobhātiśayaṃ puṣyatīty anenāpi prakāreṇa virodhini rase śṛṅgārāṅga-samāveśo na virodhī /",
  "GK16andhvy_u:1276": "tataś ca-",
  "GK16andhvy_u:1277": "satyaṃ manoramā rāmāḥ satyaṃ ramyā vibhūtayaḥ /",
  "GK16andhvy_u:1278": "kiṃ tu mattāṅganāpāṅga-bhaṅga-lolaṃ hi jīvitam //",
  "GK16andhvy_u:1279": "ity ādiṣu nāsti rasa-virodha-doṣaḥ /",
  "GK16andhvy_u:1280": "_________________________________________________________",
  "GK16andhvy_u:1281": "Dhv_3.31:",
  "GK16andhvy_u:1282": "vijñāyetthaṃ rasādīnām avirodha-virodhayoḥ /",
  "GK16andhvy_u:1283": "viṣayaṃ sukaviḥ kāvyaṃ kurvan muhyati na kvacit // DhvK_3.31 //",
  "GK16andhvy_u:1284_0": "ittham anenānantaroktena prakāreṇa rasādīnāṃ rasa-bhāva-tad-ābhāsānāṃ parasparaṃ",
  "GK16andhvy_u:1284_1": "virodhasyāvirodhasya ca viṣayaṃ vijñāya sukaviḥ kāvya-viṣaye pratibhātiśaya-yuktaḥ",
  "GK16andhvy_u:1284_2": "kāvyaṃ kurvan na kvacin muhyati / evaṃ rasādiṣu virodhāvirodha-nirūpaṇasyopayogitvaṃ",
  "GK16andhvy_u:1284_3": "pratipādya vyañjaka-vācya-vācaka-nirūpaṇasyāpi tad-viṣayasya tat pratipādyate-",
  "GK16andhvy_u:1285": "_________________________________________________________",
  "GK16andhvy_u:1286": "Dhv_3.32:",
  "GK16andhvy_u:1287": "vācyānāṃ vācakānāṃ ca yad aucityena yojanam /",
  "GK16andhvy_u:1288": "rasādi-viṣayeṇaitat karma mukhyaṃ mahā-kaveḥ // DhvK_3.32 //",
  "GK16andhvy_u:1289_0": "vācyānām itivṛtta-viśeṣāṇāṃ vācakānāṃ ca tad-viṣayāṇāṃ rasādi-viṣayeṇaucityena yad",
  "GK16andhvy_u:1289_1": "yojanam etan mahākaver mukhyaṃ karma / ayam eva hi mahākaver mukhyo vyāpāro yad rasādīnām",
  "GK16andhvy_u:1289_2": "eva mukhyatayā kāvyārthīkṛtya tad-vyakty-anuguṇatvena śabdānām arthānāṃ copanibandhanam || DhvA_3.32 ||",
  "GK16andhvy_u:1290": "etac ca rasāditātparyeṇa kāvyanibandhanaṃ bharatādāvapi suprasiddham eveti pratipādayitum āha-",
  "GK16andhvy_u:1291": "_________________________________________________________",
  "GK16andhvy_u:1292": "Dhv_3.33:",
  "GK16andhvy_u:1293": "rasādy-anuguṇatvena vyavahāro 'rtha-śabdayoḥ /",
  "GK16andhvy_u:1294": "aucityavānyastā etā vṛttayo dvividhāḥ sthitāḥ // DhvK_3.33 //",
  "GK16andhvy_u:1295_0": "vyavahāro hi vṛttir ity ucyate / tatra rasānuguṇa aucityavān vācyāśrayo yo vyavahāras",
  "GK16andhvy_u:1295_1": "tā etāḥ kaiśiky-ādyā vṛttayaḥ / vācakāśrayāś copanāgarikādyāḥ / vṛttayo hi rasādi-tātparyeṇa",
  "GK16andhvy_u:1295_2": "saṃniveśitāḥ kām api nāṭyasya kāvyasya ca chāyām āvahanti / rasādayo hi dvayor api",
  "GK16andhvy_u:1295_3": "tayor jīva-bhūtāḥ / itivṛttādi tu śarīra-bhūtam eva /",
  "GK16andhvy_u:1296": "atra kecid āhuḥ-“guṇa-guṇi-vyavahāro rasādīnām itivṛttādibhiḥ saha yuktaḥ,",
  "GK16andhvy_u:1297_0": "na tu jīva-śarīra-vyavahāraḥ / rasādi-mayaṃ hi vācyaṃ pratibhāsate na tu rasādibhiḥ",
  "GK16andhvy_u:1297_1": "pṛthag-bhūtam” iti / atrocyate-yadi rasādi-mayam eva vācyaṃ yathā gauratva-mayaṃ",
  "GK16andhvy_u:1297_2": "śarīram / evaṃ sati yathā śarīre pratibhāsamāne niyamenaiva gauratvaṃ pratibhāsate",
  "GK16andhvy_u:1297_3": "sarvasya tathā vācyena sahaiva rasādayo 'pi sahṛdayasyāsahṛdayasya ca pratibhāseran / na caivam;",
  "GK16andhvy_u:1298": "tathā caitat pratipāditam eva prathamoddyote /",
  "GK16andhvy_u:1299_0": "syān matam / ratnānām iva jātyatvaṃ pratipattṛ-viśeṣataḥ saṃvedyaṃ vācyānāṃ rasādi-rūpatvam",
  "GK16andhvy_u:1299_1": "iti / naivam / yato yathā jātyatvena pratibhāsamāne ratne ratna-svarūpānatiriktatvam",
  "GK16andhvy_u:1299_2": "eva tasya lakṣyate tathā rasādīnām api vibhāvānubhāvādi-rūpa-vācyāvyatiriktatvam",
  "GK16andhvy_u:1299_3": "eva lakṣyeta / na caivam;",
  "GK16andhvy_u:1300_0": "na hi vibhāvānubhāva-vyabhicāriṇa eva rasā iti kasyacid avagamaḥ / ata eva ca vibhāvādi-pratīty-avinābhāvinī",
  "GK16andhvy_u:1300_1": "rasādīnāṃ pratītir iti tat-pratītyoḥ kārya-kāraṇa-bhāvena vyavasthānāt kramo 'vaśyambhāvī /",
  "GK16andhvy_u:1300_2": "sa tu lāghavān na prakāśyate “ity alakṣya-kramā eva santo vyaṅgyā rasādayaḥ” ity uktam /",
  "GK16andhvy_u:1301_0": "nanu śabda eva prakaraṇādy-avacchinno vācya-vyaṅgyayoḥ samam eva pratītim upajanayatīti",
  "GK16andhvy_u:1301_1": "kiṃ tatra krama-kalpanayā / na hi śabdasya vācya-pratīti-parāmarśa eva vyañjakatve",
  "GK16andhvy_u:1301_2": "nibandhanam / tathā hi gītādi-śabdebhyo 'pi rasābhivyaktir asti / na ca teṣām antarā vācya-parāmarśaḥ /",
  "GK16andhvy_u:1302_0": "atrāpi brūmaḥ-prakaraṇādy-avacchedena vyañjakatvaṃ śabdānām ity anumatam evaitad",
  "GK16andhvy_u:1302_1": "asmākam / kiṃ tu tad-vyañjakatvaṃ teṣāṃ kadācit svarūpa-viśeṣa-nibandhanaṃ kadācid",
  "GK16andhvy_u:1302_2": "vācaka-śakti-nibandhanam / tatra yeṣāṃ vācaka-śakti-nibandhanaṃ teṣāṃ yadi vācya-pratītim",
  "GK16andhvy_u:1302_3": "antareṇaiva svarūpa-pratītyā niṣpannaṃ tad bhaven na tarhi vācaka-śakti-nibandhanam /",
  "GK16andhvy_u:1302_4": "atha tan-nibandhanaṃ tan-niyamenaiva vācya-vācaka-bhāva-pratīty-uttara-kālatvaṃ vyaṅgya-pratīteḥ prāptam eva /",
  "GK16andhvy_u:1303_0": "sa tu kramo yadi lāghavān na lakṣyate tat kiṃ kriyate / yadi ca vācya-pratītim antareṇaiva",
  "GK16andhvy_u:1303_1": "prakaraṇādy-avacchinna-śabda-mātra-sādhyā rasādi-pratītiḥ syāt tad-anavadhārita-prakaraṇānāṃ",
  "GK16andhvy_u:1303_2": "vācya-vācakabhāve ca svayam avyutpannānāṃ pratipattṝṇāṃ kāvya-mātra-śravaṇād evāsau",
  "GK16andhvy_u:1303_3": "bhavet / saha-bhāve ca vācya-pratīter anupayogaḥ,",
  "GK16andhvy_u:1304_0": "upayoge vā na sahabhāvaḥ / yeṣām api svarūpa-viśeṣa-pratīti-nimittaṃ vyañjakatvaṃ",
  "GK16andhvy_u:1304_1": "yathā gītādi-śabdānāṃ teṣām api svarūpa-pratīter vyaṅgya-pratīteś ca niyama-bhāvī",
  "GK16andhvy_u:1304_2": "kramaḥ / tat tu śabdasya kriyā-paurvāparyam ananya-sādhya-tat-phala-ghaṭanāsv āśu-bhāvinīṣu",
  "GK16andhvy_u:1304_3": "vācyenāvirodhiny abhidheyāntara-vilakṣaṇe rasādau na pratīyate /",
  "GK16andhvy_u:1305_0": "kvacit tu lakṣyata eva / yathānuraṇana-rūpa-vyaṅgya-pratītiṣu / tatrāpi katham iti",
  "GK16andhvy_u:1305_1": "ced ucyate-artha-śakti-mūlānuraṇana-rūpa-vyaṅgye dhvanau tāvad abhidheyasya tat-sāmarthyākṣiptasya",
  "GK16andhvy_u:1305_2": "cārthasyābhidheyāntara-vilakṣaṇatayātyanta-vilakṣaṇe ye pratītī tayor aśakya-nihnavo",
  "GK16andhvy_u:1305_3": "nimitta-nimitti-bhāva iti sphuṭam eva tatra paurvāparyam / yathā prathamoddyote pratīyamānārtha-siddhy-artham",
  "GK16andhvy_u:1305_4": "udāhṛtāsu gāthāsu / tathā-vidhe ca viṣaye vācya-vyaṅgyayor atyanta-vilakṣaṇatvād",
  "GK16andhvy_u:1305_5": "yaiva ekasya pratītiḥ saivetarasyeti na śakyate vaktum / śabda-śakti-mūlānuraṇana-rūpa-vyaṅgye",
  "GK16andhvy_u:1305_6": "tu dhvanau-“gāvo vaḥ pāvanānāṃ parama-parimitāṃ prītim utpādayantu” ity ādāv artha-dvaya-pratītau",
  "GK16andhvy_u:1305_7": "śābdyām artha-dvayasyopamānopameya-bhāva-pratītir upamā-vācaka-pada-virahe saty artha-sāmarthyād ākṣipteti,",
  "GK16andhvy_u:1306": "tatrāpi sulakṣam abhidheya-vyaṅgyālaṅkāra-pratītyoḥ paurvāparyam /",
  "GK16andhvy_u:1307_0": "pada-prakāśa-śabda-śakti-mūlānuraṇana-rūpa-vyaṅgye 'pi dhvanau viśeṣaṇa-padasyobhayārtha-sambandha-yogyasya",
  "GK16andhvy_u:1307_1": "yojakaṃ padam antareṇa yojanam aśābdam apy arthād avasthitam ity atrāpi pūrvavad",
  "GK16andhvy_u:1307_2": "abhidheya-tat-sāmarthyākṣiptālaṅkāra-mātra-pratītyoḥ susthitam eva paurvāparyam /",
  "GK16andhvy_u:1307_3": "ārthy api ca pratipattis tathāvidhe viṣaye ubhayārtha-sambandha-yogya-śabda-sāmarthya-prasāviteti",
  "GK16andhvy_u:1307_4": "śabda-śakti-mūlā kalpyate /",
  "GK16andhvy_u:1308_0": "avivakṣita-vācyasya tu dhvaneḥ prasiddha-sva-viṣaya-vaimukhya-pratīti-pūrvakam evārthāntara-prakāśanam",
  "GK16andhvy_u:1308_1": "iti niyama-bhāvī kramaḥ / tatrāvivakṣita-vācyatvād eva vācyena saha vyaṅgyasya krama-pratīti-vicāro",
  "GK16andhvy_u:1308_2": "na kṛtaḥ / tasmād abhidhānābhidheya-pratītyor iva vācya-vyaṅgya-pratītyor nimitta-nimitti-bhāvān",
  "GK16andhvy_u:1308_3": "niyama-bhāvī kramaḥ / sa tūkta-yuktyā kvacil lakṣyate kvacin na lakṣyate /",
  "GK16andhvy_u:1309": "tad evaṃ vyañjaka-mukhena dhvani-prakāreṣu nirūpiteṣu kaścid brūyāt-kim idaṃ vyañjakatvaṃ nāma vyaṅgyārtha-prakāśanam,",
  "GK16andhvy_u:1310_0": "na hi vyañjakatvam / tad vyaṅgyatvaṃ cārthasya vyañjaka-siddhy-adhīnaṃ vyaṅgyatvam /",
  "GK16andhvy_u:1310_1": "vyaṅgyāpekṣayā ca vyañjakatva-siddhir ity anyonya-saṃśrayād avyavasthānam / nanu",
  "GK16andhvy_u:1310_2": "vācya-vyatiriktasya vyaṅgyasya siddhiḥ prāg eva pratipāditā tat-siddhy-adhīnā ca",
  "GK16andhvy_u:1310_3": "vyañjaka-siddhir iti kaḥ paryanuyogāvasaraḥ /",
  "GK16andhvy_u:1311": "satyam evaitat / prāg-ukta-yuktibhir vācya-vyatiriktasya vastunaḥ siddhiḥ kṛtā,",
  "GK16andhvy_u:1312": "sa tv artho vyaṅgyatayaiva kasmād vyapadiśyate yatra ca prādhānyenānavasthānaṃ tatra vācyatayaivāsau vyapadeṣṭuṃ yuktaḥ,",
  "GK16andhvy_u:1313": "tat-paratvād vākyasya / ataś ca tat-prakāśino vākyasya vācakatvam eva vyāpāraḥ / kiṃ tasya vyāpārāntara-kalpanayā ?",
  "GK16andhvy_u:1314_0": "tasmāt tātparya-viṣayo yo 'rthaḥ sa tāvan mukhyatayā vācyaḥ / yā tv antarā tathā-vidhe",
  "GK16andhvy_u:1314_1": "viṣaye vācyāntara-pratītiḥ sā tat-pratīter upāya-mātraṃ padārtha-pratītiriva vākyārtha-pratīteḥ /",
  "GK16andhvy_u:1315_0": "atrocyate-yatra śabdaḥ svārtham abhidadhāno 'rthāntaram avagamayati tatra yat tasya",
  "GK16andhvy_u:1315_1": "svārthābhidhāyitvaṃ yac ca tadarthāntarāvagama-hetutvaṃ tayor aviśeṣo viśeṣo vā / na tāvad aviśeṣaḥ;",
  "GK16andhvy_u:1316_0": "yasmāt tau dvau vyāpārau bhinna-viṣayau bhinna-rūpau ca pratīyete eva / tathā hi",
  "GK16andhvy_u:1316_1": "vācakatva-lakṣaṇo vyāpāraḥ śabdasya svārtha-viṣayaḥ gamakatva-lakṣaṇas tv arthāntara-viṣayaḥ /",
  "GK16andhvy_u:1316_2": "na ca sva-para-vyavahāro vācya-vyaṅgyayor apahnotuṃ śakyaḥ,",
  "GK16andhvy_u:1317_0": "ekasya sambandhitvena pratīter aparasya sambandhi-sambandhitvena / vācyo hy arthaḥ",
  "GK16andhvy_u:1317_1": "sākṣāc-chabdasya sambandhī tad-itaras tv abhidheya-sāmarthyākṣiptaḥ sambandhi-sambandhī /",
  "GK16andhvy_u:1317_2": "yadi ca sva-sambandhitvaṃ sākṣāt tasya syāt tadārthāntaratva-vyavahāra eva na syāt /",
  "GK16andhvy_u:1317_3": "tasmād viṣaya-bhedas tāvat tayor vyāpārayoḥ suprasiddhaḥ / rūpa-bhedo 'pi prasiddha",
  "GK16andhvy_u:1317_4": "eva / na hi yaivābhidhāna-śaktiḥ saivāvagamana-śaktiḥ / avācakasyāpi gīta-śabdāde",
  "GK16andhvy_u:1317_5": "rasādi-lakṣaṇārthāvagama-darśanāt / aśabdasyāpi ceṣṭāder artha-viśeṣa-prakāśana-prasiddheḥ /",
  "GK16andhvy_u:1317_6": "tathā hi “vrīḍā-yogān natavadanayā” ity ādiśloke ceṣṭāviśeṣaḥ sukavinārtha-prakāśanahetuḥ",
  "GK16andhvy_u:1317_7": "pradarśita eva / tasmād bhinna-viṣayatvādbhinna-rūpatvāc ca svārthābhidhāyitvam arthāntarāvagama-hetutvaṃ",
  "GK16andhvy_u:1317_8": "ca śabdasya yat tayoḥ spaṣṭa eva bhedaḥ / viśeṣaś cen na tarhīdānīm avagamanasyābhidheya-sāmarthyākṣiptasyārthāntarasya",
  "GK16andhvy_u:1317_9": "vācyatva-vyapadeśyatā /",
  "GK16andhvy_u:1318": "śabda-vyāpāra-gocaratvaṃ tu tasyāsmābhir iṣyata eva, tat tu vyaṅgyatvenaiva na vācyatvena /",
  "GK16andhvy_u:1319": "prasiddhābhidhānāntara-sambandha-yogyatvena ca tasyārthāntarasya pratīteḥ śabdāntareṇa svārthābhidhāyinā yad-viṣayīkaraṇaṃ tatra prakāśanoktir eva yuktā /",
  "GK16andhvy_u:1320_0": "na ca padārtha-vākyārtha-nyāyo vācya-vyaṅgyayoḥ / yataḥ padārtha-pratītir asatyaiveti",
  "GK16andhvy_u:1320_1": "kaiścid vidvadbhir āsthitam / yair apy asatyatvam asyā nābhyupeyate tair vākyārtha-padārthayor",
  "GK16andhvy_u:1320_2": "ghaṭa-tad-upādāna-kāraṇa-nyāyo 'bhyupagantavyaḥ / yathā hi ghaṭe niṣpanne tad-upādāna-kāraṇānāṃ",
  "GK16andhvy_u:1320_3": "na pṛthag-upalambhas tathaiva vākye tad-arthe vā pratīte pada-tad-arthānāṃ teṣāṃ",
  "GK16andhvy_u:1320_4": "tadā vibhaktatayopalambhe vākyārtha-buddhir eva dūrībhavet / na tv eṣa vācya-vyaṅgyayor nyāyaḥ,",
  "GK16andhvy_u:1321": "na hi vyaṅgye pratīyamāne vācya-buddhir dūrībhavati,",
  "GK16andhvy_u:1322": "vācyāvabhāsāvinābhāvena tasya prakāśanāt / tasmād ghaṭa-pradīpa-nyāyas tayoḥ,",
  "GK16andhvy_u:1323": "yathaiva hi pradīpa-dvāreṇa ghaṭa-pratītāv utpannāyāṃ na pradīpa-prakāśo nivartate tad-vyaṅgya-pratītau vācyāvabhāsaḥ / yat tu prathamoddyote “yathā padārtha-dvāreṇa” (1.10)",
  "GK16andhvy_u:1324": "ity ādy-uktaṃ tad-upāyatva-mātrāt sāmya-vivakṣayā /",
  "GK16andhvy_u:1325": "nanv evaṃ yugapad-artha-dvaya-yogitvaṃ vākyasya prāptaṃ tad-bhāve ca tasya vākyataiva vighaṭate,",
  "GK16andhvy_u:1326": "tasyā aikārthya-lakṣaṇatvāt ;",
  "GK16andhvy_u:1327": "naiṣa doṣaḥ ;",
  "GK16andhvy_u:1328_0": "guṇa-pradhāna-bhāvena tayor vyavasthānāt / vyaṅgyasya hi kvacit prādhānyaṃ vācyasyopasarjana-bhāvaḥ",
  "GK16andhvy_u:1328_1": "kvacid vācyasya prādhānyam aparasya guṇa-bhāvaḥ / tatra vyaṅgya-prādhānye dhvanir ity uktam eva ;",
  "GK16andhvy_u:1329": "vācya-prādhānye tu prakārāntaraṃ nirdekṣyate / tasmāt sthitam etat-vyaṅgya-paratve 'pi kāvyasya na vyaṅgyasyābhidheyatvam api tu vyaṅgyatvam eva /",
  "GK16andhvy_u:1330_0": "kiṃ ca vyaṅgyasya prādhānyenāvivakṣāyāṃ vācyatvaṃ tāvad bhavadbhir nābhyupagantavyam",
  "GK16andhvy_u:1330_1": "atatparatvāc chabdasya / tad asti tāvad vyaṅgyaḥ śabdānāṃ kaścid viṣaya iti / yatrāpi",
  "GK16andhvy_u:1330_2": "tasya prādhānyaṃ tatrāpi kim iti tasya svarūpam apahnūyate / evaṃ tāvad vācakatvād",
  "GK16andhvy_u:1330_3": "anyad eva vyañjakatvam ;",
  "GK16andhvy_u:1331": "itaś ca vācakatvād vyañjakatvasyānyatvaṃ yad vācakatvaṃ śabdaikāśrayam itarat tu śabdāśrayam arthāśrayaṃ ca śabdārthayor dvayor api vyañjakatvasya pratipāditatvāt /",
  "GK16andhvy_u:1332_0": "guṇa-vṛttis tūpacāreṇa lakṣaṇayā cobhayāśrayāpi bhavati / kintu tato 'pi vyañjakatvaṃ",
  "GK16andhvy_u:1332_1": "svarūpato viṣayataś ca bhidyate / rūpa-bhedas tāvad ayam-yad amukhyatayā vyāpāro",
  "GK16andhvy_u:1332_2": "guṇa-vṛttiḥ prasiddhā / vyañjakatvaṃ tu mukhyatayaiva śabdasya vyāpāraḥ / na hy arthād",
  "GK16andhvy_u:1332_3": "vyaṅgya-traya-pratītir yā tasyā amukhyatvaṃ manāg api lakṣyate /",
  "GK16andhvy_u:1333_0": "ayaṃ cānyaḥ svarūpa-bhedaḥ-yad guṇa-vṛttir amukhyatvena vyavasthitaṃ vācakatvam evocyate /",
  "GK16andhvy_u:1333_1": "vyañjakatvaṃ tu vācakatvād atyantaṃ vibhinnam eva / etac ca pratipāditam / ayaṃ cāparo",
  "GK16andhvy_u:1333_2": "rūpa-bhedo yadguṇa-vṛttau yadārtho 'rthāntaram upalakṣayati tadopalakṣaṇīyārthātmanā",
  "GK16andhvy_u:1333_3": "pariṇata evāsau sampadyate / yathā “gaṅgāyāṃ ghoṣaḥ” ity ādau / vyañjakatva-mārge",
  "GK16andhvy_u:1333_4": "tu yadārtho 'rthāntaraṃ dyotayati tadā svarūpaṃ prakāśayann evāsāv anyasya prakāśakaḥ",
  "GK16andhvy_u:1333_5": "pratīyate pradīpavat / yathā-“līlā-kamala-patrāṇi gaṇayāmāsa pārvatī” ity ādau /",
  "GK16andhvy_u:1333_6": "yadi ca yatrātiraskṛtasva-pratītir artho 'rthāntaraṃ lakṣayati tatra lakṣaṇā-vyavahāraḥ kriyate,",
  "GK16andhvy_u:1334": "tad evaṃ sati lakṣaṇaiva mukhyaḥ śabda-vyāpāra iti prāptam / yasmāt prāyeṇa vākyānāṃ vācya-vyatirikta-tātparya-viṣayārthāvabhāsitvam /",
  "GK16andhvy_u:1335": "nanu tvat-pakṣe 'pi yadārtho vyaṅgya-trayaṃ prakāśayati tadā śabdasya kīdṛśo vyāpāraḥ ?",
  "GK16andhvy_u:1336": "ucyate-prakaraṇādy-avacchinna-śabda-vaśenaivārthasya tathā-vidhaṃ vyañjakatvam iti śabdasya tatropayogaḥ katham apahnūyate ?",
  "GK16andhvy_u:1337_0": "viṣaya-bhedo 'pi guṇa-vṛtti-vyañjakatvayoḥ spaṣṭa eva / yato vyañjakatvasya rasādayo",
  "GK16andhvy_u:1337_1": "'laṅkāra-viśeṣā vyaṅgya-rūpāvacchinnaṃ vastu ceti trayaṃ viṣayaḥ / tatra rasādi-pratītir",
  "GK16andhvy_u:1337_2": "guṇa-vṛttir iti na kenacid ucyate na ca śakyate vaktum / vyaṅgyālaṅkāra-pratītir",
  "GK16andhvy_u:1337_3": "api tathaiva / vastu-cārutva-pratītaye sva-śabdānabhidheyatvena yat pratipipādayitum",
  "GK16andhvy_u:1337_4": "iṣyate tad vyaṅgyam / tac ca na sarvaṃ guṇa-vṛtterviṣayaḥ prasiddhy-anurodhābhyām",
  "GK16andhvy_u:1337_5": "api gauṇānāṃ śabdānāṃ prayoga-darśanāt / tathoktaṃ prāk / yadapi ca guṇa-vṛtter viṣayastad",
  "GK16andhvy_u:1337_6": "api ca vyañjakatvānupraveśena / tasmād guṇa-vṛtter api vyañjakatvasyātyanta-vilakṣaṇatvam /",
  "GK16andhvy_u:1337_7": "vācakatva-guṇa-vṛtti-vilakṣaṇasyāpi ca tasya tad-ubhayāśrayatvena vyavasthānam /",
  "GK16andhvy_u:1338": "vyañjakatvaṃ hi kvacid vācakatvāśrayeṇa vyavatiṣṭhate,",
  "GK16andhvy_u:1339_0": "yathā vivakṣitānya-para-vācye dhvanau / kvacit tu guṇa-vṛtty-āśrayeṇa yathā avivakṣita-vācye",
  "GK16andhvy_u:1339_1": "dhvanau / tad-ubhayāśrayatva-pratipādanāyaiva ca dhvaneḥ prathamataraṃ dvau prabhedāv",
  "GK16andhvy_u:1339_2": "upanyastau / tad ubhayāśritatvāc ca tad-eka-rūpatvaṃ tasya na śakyate vaktum / yasmān",
  "GK16andhvy_u:1339_3": "na tad-vācakatvaika-rūpam eva,",
  "GK16andhvy_u:1340_0": "kvacil lakṣaṇāśrayeṇa vṛtteḥ / na ca lakṣaṇaika-rūpam evānyatra vācakatvāśrayeṇa",
  "GK16andhvy_u:1340_1": "vyavasthānāt / na cobhaya-dharmatvenaiva tad-ekaika-rūpaṃ na bhavati / yāvad vācakatva-lakṣaṇādi-rūpa-rahita-śabd-adharmatvenāpi /",
  "GK16andhvy_u:1340_2": "tathā hi gīta-dhvanīnām api vyañjakatvam asti rasādi-viṣayam / na ca teṣāṃ vācakatvaṃ",
  "GK16andhvy_u:1340_3": "lakṣaṇā vā kathañcil lakṣyate / śabdād anyatrāpi viṣaye vyañjakatvasya darśanād vācakatvādi-śabda-dharma-prakāratvam",
  "GK16andhvy_u:1340_4": "ayuktaṃ vaktum / yadi ca vācakatva-lakṣaṇādīnāṃ śabda-prakārāṇāṃ prasiddha-prakāra-vilakṣaṇatve",
  "GK16andhvy_u:1340_5": "'pi vyañjakatvaṃ prakāratvena parikalpyate tac chabdasyaiva prakāratvena kasmān na parikalpyate ?",
  "GK16andhvy_u:1341": "tad evaṃ śābde vyavahāre trayaḥ prakārāḥ-vācakatvaṃ guṇa-vṛttir vyañjakatvaṃ ca / tatra vyañjakatve yadā vyaṅgya-prādhānyaṃ tadā dhvaniḥ,",
  "GK16andhvy_u:1342": "tasya cāvivakṣita-vācyo vivakṣitānya-para-vācyaś ceti dvau prabhedāv anukrāntau prathamataraṃ tau savistaraṃ nirṇītau /",
  "GK16andhvy_u:1343_0": "anyo brūyāt-nanu vivakṣitānya-para-vācye dhvanau guṇa-vṛttitā nāstīti yad ucyate",
  "GK16andhvy_u:1343_1": "tad yuktam / yasmād vācya-vācaka-pratīti-pūrvikā yatrārthāntara-pratipattis tatra",
  "GK16andhvy_u:1343_2": "kathaṃ guṇa-vṛtti-vyavahāraḥ,",
  "GK16andhvy_u:1344": "na hi guṇa-vṛttau yadā nimittena kenacid viṣayāntare śabda āropyate atyanta-tiraskṛta-svārthaḥ / yathā-“agnir māṇavakaḥ” ity ādau,",
  "GK16andhvy_u:1345": "yadā vā svārtham aṃśenāparityajaṃs tat-sambandha-dvāreṇa viṣayāntaram ākrāmati,",
  "GK16andhvy_u:1346_0": "yathā “gaṅgāyāṃ ghoṣaḥ” ity ādau / tadāvivakṣita-vācyatvam upapadyate / ata eva ca",
  "GK16andhvy_u:1346_1": "vivakṣitānya-para-vācye dhvanau vācya-vācakayor dvayor api svarūpa-pratītir arthāvagamanaṃ",
  "GK16andhvy_u:1346_2": "ca dṛśyata iti vyañjakatva-vyavahāro yukty-anurodhī / svarūpaṃ prakāśayann eva parāvabhāsako",
  "GK16andhvy_u:1346_3": "vyañjaka ity ucyate,",
  "GK16andhvy_u:1347": "tathāvidhe viṣaye vācakatvasyaiva vyañjakatvam iti guṇa-vṛtti-vyavahāro niyamenaiva na śakyate kartum / avivakṣita-vācyas tu dhvanir guṇa-vṛtteḥ kathaṃ bhidyate ?",
  "GK16andhvy_u:1348": "tasya prabheda-dvaye guṇa-vṛttiprabhedadvaya-rūpatā lakṣyata eva yataḥ /",
  "GK16andhvy_u:1349_0": "ayam api na doṣaḥ / yasmād avivakṣita-vācyo dhvanir guṇa-vṛtti-mārgāśrayo 'pi bhavati",
  "GK16andhvy_u:1349_1": "na tu guṇa-vṛtti-rūpa eva / guṇa-vṛttir hi vyañjakatva-śūnyāpi dṛśyate / vyañjakatvaṃ",
  "GK16andhvy_u:1349_2": "ca yathokta-cārutva-hetuṃ vyaṅgyaṃ vinā na vyavatiṣṭhate / guṇa-vṛttis tu vācya-dharmāśrayeṇaiva",
  "GK16andhvy_u:1349_3": "vyaṅgya-mātrāśrayeṇa cābhedopacāra-rūpā sambhavati,",
  "GK16andhvy_u:1350": "yathā-tīkṣṇatvād agnir māṇavakaḥ,",
  "GK16andhvy_u:1351_0": "āhlādakatvāc candra evāsyā mukham ity ādau / yathā ca “priye jane nāsti punar uktam”",
  "GK16andhvy_u:1351_1": "ity ādau / yāpi lakṣaṇa-rūpa-guṇa-vṛttiḥ sāpy upalakṣaṇīyārtha-saṃbandha-mātrāśrayeṇa",
  "GK16andhvy_u:1351_2": "cāru-rūpa-vyaṅgya-pratītiṃ vināpi sambhavaty eva,",
  "GK16andhvy_u:1352": "yathā-“mañcāḥ krośanti” ity ādau viṣaye /",
  "GK16andhvy_u:1353": "yatra tu sā cāru-rūpa-vyaṅgya-pratīti-hetus tatrāpi vyañjakatvānupraveśenaiva vācakatvavat / asambhavinā cārthena yatra vyavahāraḥ,",
  "GK16andhvy_u:1354_0": "yathā-“suvarṇa-puṣpāṃ pṛthivīm” ity ādau tatra cāru-rūpa-vyaṅgya-pratītir eva prayojiketi",
  "GK16andhvy_u:1354_1": "tathā-vidhe 'pi viṣaye guṇa-vṛttau satyām api dhvani-vyavahāra eva yukty-anurodhī /",
  "GK16andhvy_u:1354_2": "tasmād avivakṣita-vācye dhvanau dvayor api prabhedayor vyañjakatva-viśeṣāviśiṣṭā",
  "GK16andhvy_u:1354_3": "guṇa-vṛttir na tu tad-eka-rūpā sahṛdaya-hṛdayāhlādinī pratīyamānā pratīti-hetutvād",
  "GK16andhvy_u:1354_4": "viṣayāntare tad-rūpa-śūnyāyā darśanāt / etac ca sarvaṃ prāk sūcitam api sphuṭatara-pratītaye punar uktam /",
  "GK16andhvy_u:1355_0": "api ca vyañjakatva-lakṣaṇo yaḥ śabdārthayor dharmaḥ sa prasiddha-sambandhānurodhīti",
  "GK16andhvy_u:1355_1": "na kasyacid vimati-viṣayatām arhati / śabdārthayor hi prasiddho yaḥ sambandho vācya-vācaka-bhāvākhyas",
  "GK16andhvy_u:1355_2": "tam anurundhāna eva vyañjakatva-lakṣaṇo vyāpāraḥ sāmagry-antara-sambandhād aupādhikaḥ",
  "GK16andhvy_u:1355_3": "pravartate / ata eva vācakatvāt tasya viśeṣaḥ / vācakatvaṃ hi śabda-viśeṣasya niyata",
  "GK16andhvy_u:1355_4": "ātmā vyutpatti-kālād ārabhya tad-avinābhāvena tasya prasiddhatvāt / sa tv aniyataḥ,",
  "GK16andhvy_u:1356": "aupādhikatvāt / prakaraṇādy-avacchedena tasya pratīter itarathā tv apratīteḥ /",
  "GK16andhvy_u:1357": "nanu yady aniyatas tat kiṃ tasya svarūpa-parīkṣayā ?",
  "GK16andhvy_u:1358": "naiṣa doṣaḥ ; yataḥ śabdātmani tasyāniyatatvam,",
  "GK16andhvy_u:1359": "na tu sve viṣaye vyaṅgya-lakṣaṇe / liṅgatva-nyāyaś cāsya vyañjaka-bhāvasya lakṣyate,",
  "GK16andhvy_u:1360": "yathā liṅgatvam āśrayeṣv aniyatāvabhāsam,",
  "GK16andhvy_u:1361": "icchādhīnatvāt ; sva-viṣayāvyabhicāri ca /",
  "GK16andhvy_u:1362_0": "tathaivedaṃ yathā darśitaṃ vyañjakatvam / śabdātmany aniyatatvād eva ca tasya vācakatva-prakāratā",
  "GK16andhvy_u:1362_1": "na śakyā kalpayitum / yadi hi vācakatva-prakāratā tasya bhavet tac-chabdātmani niyatatāpi",
  "GK16andhvy_u:1362_2": "syād vācakatvavat / sa ca tathā-vidha aupādhiko dharmaḥ śabdānām autpattika-śabdārtha-sambandha-vādinā",
  "GK16andhvy_u:1362_3": "vākya-tattva-vidā pauruṣāpauruṣeyayor vākyayor viśeṣam abhidadhatā niyamenābhyupagantavyaḥ,",
  "GK16andhvy_u:1363": "tad anabhyupagame hi tasya śabdārtha-sambandha-nityatve saty apy apauruṣeya-pauruṣeyayor vākyayor artha-pratipādane nirviśeṣatvaṃ syāt /",
  "GK16andhvy_u:1364": "tad-abhyupagame tu pauruṣeyāṇāṃ vākyānāṃ puruṣecchānuvidhāna-samāropitaupādhika-vyāpārāntarāṇāṃ saty api svābhidheya-sambandhāparityāge mithyārthatāpi bhavet /",
  "GK16andhvy_u:1365_0": "dṛśyate hi bhāvānām aparityakta-sva-svabhāvānām api sāmagry-antara-sampāta-sampāditaupādhika-vyāpārāntarāṇāṃ",
  "GK16andhvy_u:1365_1": "viruddha-kriyatvam / tathā hi-hima-mayūkha-prabhṛtīnāṃ nirvāpita-sakala-jīva-lokaṃ",
  "GK16andhvy_u:1365_2": "śītalatvam udvahatām eva priyā-viraha-dahana-dahyamāna-mānasair janair ālokyamānānāṃ",
  "GK16andhvy_u:1365_3": "satāṃ santāpa-kāritvaṃ prasiddham eva / tasmāt pauruṣeyāṇāṃ vākyānāṃ saty api naisargike",
  "GK16andhvy_u:1365_4": "'rtha-sambandhe mithyārthatvaṃ samarthayitum icchatā vācakatva-vyatiriktaṃ kiṃcid",
  "GK16andhvy_u:1365_5": "rūpam aupādhikaṃ vyaktam evābhidhānīyam / tac ca vyañjakatvādṛte nānyat / vyaṅgya-prakāśanaṃ",
  "GK16andhvy_u:1365_6": "hi vyañjakatvam / pauruṣeyāṇi ca vākyāni prādhānyena puruṣābhiprāyam eva prakāśayanti /",
  "GK16andhvy_u:1365_7": "sa ca vyaṅgya eva na tv abhidheyaḥ,",
  "GK16andhvy_u:1366": "tena sahābhidhānasya vācya-vācakabhāva-lakṣaṇa-sambandhābhāvāt /",
  "GK16andhvy_u:1367": "nanv anena nyāyena sarveṣām eva laukikānāṃ vākyānāṃ dhvani-vyavahāraḥ prasaktaḥ / sarveṣām apy anena nyāyena vyañjakatvāt / satyam etat;",
  "GK16andhvy_u:1368_0": "kiṃ tu vaktr-abhiprāya-prakāśanena yad vyañjakatvaṃ tat sarveṣām eva laukikānāṃ vākyānām",
  "GK16andhvy_u:1368_1": "aviśiṣṭam / tat tu vācakatvān na bhidyate vyaṅgyam hi tatra nāntarīyakatayā vyavasthitam /",
  "GK16andhvy_u:1368_2": "na tu vivakṣitatvena / yasya tu vivakṣitatvena vyaṅgyasya sthitiḥ tad vyañjakatvaṃ",
  "GK16andhvy_u:1368_3": "dhvani-vyavahārasya prayojakam / yat tv abhiprāya-viśeṣa-rūpaṃ vyaṅgyaṃ śabdārthābhyāṃ",
  "GK16andhvy_u:1368_4": "prakāśate tad bhavati vivakṣitaṃ tātparyeṇa prakāśyamānaṃ sat / kintu tad eva kevalam",
  "GK16andhvy_u:1368_5": "aparimita-viṣayasya dhvani-vyavahārasya na prayojakam avyāpakatvāt / tathā darśita-bheda-traya-rūpaṃ",
  "GK16andhvy_u:1368_6": "tātparyeṇa dyotyamānam abhiprāya-rūpam anabhiprāya-rūpaṃ ca sarvam eva dhvani-vyavahārasya",
  "GK16andhvy_u:1368_7": "prayojakam iti yathokta-vyañjaktva-viśeṣe dhvani-lakṣaṇe nātivyāptir na cāvyāptiḥ /",
  "GK16andhvy_u:1368_8": "tasmād vākya-tattva-vidāṃ matena tāvad vyañjakatva-lakṣaṇaḥ śābdo vyāpāro na virodhī",
  "GK16andhvy_u:1368_9": "pratyutānuguṇa eva lakṣyate /",
  "GK16andhvy_u:1369_0": "pariniścita-nirapa-bhraṃśa-śabda-brahmaṇāṃ vipaścitāṃ matam āśrityaiva pravṛtto 'yaṃ",
  "GK16andhvy_u:1369_1": "dhvani-vyavahāra iti taiḥ saha kiṃ virodhāvirodhau cintyete / kṛtrima-śabdārtha-sambandha-vādināṃ",
  "GK16andhvy_u:1369_2": "tu yukti-vidām anubhava-siddha evāyaṃ vyañjaka-bhāvaḥ śabdānām arthāntarāṇām ivāvirodhaś",
  "GK16andhvy_u:1369_3": "ceti na pratikṣepya-padavīm avatarati /",
  "GK16andhvy_u:1370": "vācakatve hi tārkikāṇāṃ vipratipattayaḥ pravartantām,",
  "GK16andhvy_u:1371_0": "kim idaṃ svābhāvikaṃ śabdānām āho svit sāmayikam ity ādyāḥ / vyañjakatve tu tat-pṛṣṭha-bhāvini",
  "GK16andhvy_u:1371_1": "bhāvāntara-sādhāraṇe loka-prasiddha evānugamyamāne ko vimatīnām avasaraḥ / alaukike",
  "GK16andhvy_u:1371_2": "hy arthe tārkikāṇāṃ vimatayo nikhilāḥ pravartante na tu laukike / na hi nīla-madhurādiṣv",
  "GK16andhvy_u:1371_3": "aśeṣa-lokendriya-gocare bādhā-rahite tattve parasparaṃ vipratipannā dṛśyante / na",
  "GK16andhvy_u:1371_4": "hi bādhā-rahitaṃ nīlaṃ nīlam iti bruvann apareṇa pratiṣidhyate naitan nīlaṃ pītam",
  "GK16andhvy_u:1371_5": "etad iti / tathaiva vyañjakatvaṃ vācakānāṃ śabdānām avācakānāṃ ca gīta-dhvanīnām",
  "GK16andhvy_u:1371_6": "aśabda-rūpāṇāṃ ca ceṣṭādīnāṃ yat sarveṣām anubhava-siddham eva tat kenāpahnūyate /",
  "GK16andhvy_u:1371_7": "aśabdam arthaṃ ramaṇīyaṃ hi sūcayanto vyāhārās tathā vyāpārā nibaddhāś cānibaddhāś",
  "GK16andhvy_u:1371_8": "ca vidagdha-pariṣatsu vividhā vibhāvyante /",
  "GK16andhvy_u:1372": "tān upahāsyatām ātmanaḥ pariharan ko 'tisandadhīta sacetāḥ /",
  "GK16andhvy_u:1373": "atha brūyāt,",
  "GK16andhvy_u:1374_0": "asty atisandhānāvasaraḥ vyañjakatvaṃ śabdānāṃ gamakatvaṃ tac ca liṅgatvam ataś ca",
  "GK16andhvy_u:1374_1": "vyaṅgya-pratītir liṅgi-pratītir eveti liṅgi-liṅga-bhāva eva teṣāṃ vyaṅgya-vyañjaka-bhāvo",
  "GK16andhvy_u:1374_2": "nāparaḥ kaścit / ataś caitad avaśyam eva boddhavyaṃ yasmād vaktr-abhiprāyāpekṣayā",
  "GK16andhvy_u:1374_3": "vyañjakatvam idānīm eva tvayā pratipāditaṃ vaktr-abhiprāyaś cānumeya-rūpa eva /",
  "GK16andhvy_u:1375_0": "atrocyate-nanv evam api yadi nāma syāt tat kiṃ naś chinnam / vācakatva-guṇa-vṛtti-vyatirikto",
  "GK16andhvy_u:1375_1": "vyañjakatva-lakṣaṇaḥ śabda-vyāpāro 'stīty asmābhir abhyupagatam / tasya caivam api",
  "GK16andhvy_u:1375_2": "na kācit kṣatiḥ / tad dhi vyañjakatvaṃ liṅgatvam astu anyad vā / sarvathā prasiddha-śābda-prakāra-vilakṣaṇatvaṃ",
  "GK16andhvy_u:1375_3": "śabda-vyāpāra-viṣayatvaṃ ca tasyāstīti nāsty evāvayor vivādaḥ / na punar ayaṃ paramārtho",
  "GK16andhvy_u:1375_4": "yad-vyañjakatvaṃ liṅgatvam eva sarvatra vyaṅgya-pratītiś ca liṅgi-pratītir eveti /",
  "GK16andhvy_u:1376_0": "yad api sva-pakṣa-siddhaye 'smad-uktam anūditaṃ tvayā vaktr-abhiprāyasya vyaṅgyatvenābhyupagamāt",
  "GK16andhvy_u:1376_1": "tat-prakāśane śabdānāṃ liṅgatvam eveti tad etad yathāsmābhir abhihitaṃ tad vibhajyaṃ",
  "GK16andhvy_u:1376_2": "pratipādyate śrūyatām-dvividho viṣayaḥ śabdānāṃ-",
  "GK16andhvy_u:1377_0": "anumeyaḥ pratipādyaś ca / tatrānumeyo vivakṣā-lakṣaṇaḥ / vivakṣā ca śabda-svarūpa-prakāśanecchā",
  "GK16andhvy_u:1377_1": "śabdenārtha-prakāśanecchā ceti dvi-prakārā / tatrādyā na śābda-vyavahārāṅgam / sā",
  "GK16andhvy_u:1377_2": "hi prāṇitva-mātra-pratipatti-phalā / dvitīyā tu śabda-viśeṣāvadhāraṇā-vasita-vyavahitāpi",
  "GK16andhvy_u:1377_3": "śabda-karaṇa-vyavahāra-nibandhanam / te tu dve apy anumeyo viṣayaḥ śabdānām / pratipādyas",
  "GK16andhvy_u:1377_4": "tu prayoktur artha-pratipādana-samīhā-viṣayīkṛto 'rthaḥ /",
  "GK16andhvy_u:1378_0": "sa ca dvividhaḥ-vācyo vyaṅgyaś ca / prayoktā hi kadācit sva-śabdenārthaṃ prakāśayituṃ",
  "GK16andhvy_u:1378_1": "samīhate kadācit sva-śabdānabhidheyatvena prayojanāpekṣayā kayācit / sa tu dvividho",
  "GK16andhvy_u:1378_2": "'pi pratipādyo viṣayaḥ śabdānāṃ na liṅgitayā svarūpeṇa prakāśate,",
  "GK16andhvy_u:1379_0": "api tu kṛtrimeṇākṛtrimeṇa vā sambandhāntareṇa / vivakṣā-viṣayatvaṃ hi tasyārthasya",
  "GK16andhvy_u:1379_1": "śabdair liṅgitayā pratīyate na tu svarūpam / yadi hi liṅgitayā tatra śabdānāṃ vyāpāraḥ",
  "GK16andhvy_u:1379_2": "syāt tac chabdārthe samyaṅ mithyātvādi vivādā eva na pravarteran dhūmādi-liṅgānumitānumeyāntaravat /",
  "GK16andhvy_u:1379_3": "vyaṅgyaś cārtho vācya-sāmarthyākṣiptatayā vācyavac chabdasya sambandhī bhavaty eva /",
  "GK16andhvy_u:1379_4": "sākṣād-asākṣād-bhāvo hi sambandhasyāprayojakaḥ / vācya-vācaka-bhāvāśrayatvaṃ ca vyañjakatvasya",
  "GK16andhvy_u:1379_5": "prāg eva darśitam / tasmād vaktrabhiprāya-rūpa eva vyaṅgye liṅgatayā śabdānāṃ vyāpāraḥ /",
  "GK16andhvy_u:1379_6": "tad-viṣayīkṛte tu pratipādyatayā / pratīyamāne tasminn abhiprāya-rūpe 'nabhiprāya-rūpe",
  "GK16andhvy_u:1379_7": "ca vācakatve naiva vyāpāraḥ sambandhāntareṇa vā / na tāvad vācakatvena yathoktaṃ",
  "GK16andhvy_u:1379_8": "prāk / sambandhāntareṇa vyañjakatvam eva / na ca vyañjakatvaṃ liṅgatva-rūpam eva",
  "GK16andhvy_u:1379_9": "ālokādiṣv anyathā dṛṣṭatvāt / tasmāt pratipādyo viṣayaḥ śabdānāṃ na liṅgitvena sambandhī",
  "GK16andhvy_u:1379_10": "vācyavat / yo hi liṅgitvena teṣāṃ sambandhī yathā darśito viṣayaḥ sa na vācyatvena pratīyate,",
  "GK16andhvy_u:1380": "api tūpādhitvena / pratipādyasya ca viṣayasya liṅgitve tad-viṣayāṇāṃ vipratipattīnāṃ laukikair eva kriyamāṇānām abhāvaḥ prasajyeteti / etac coktam eva /",
  "GK16andhvy_u:1381_0": "yathā ca vācya-viṣaye pramāṇāntarānugamena samyaktva-pratītau kvacit kriyamāṇāyāṃ",
  "GK16andhvy_u:1381_1": "tasya pramāṇāntara-viṣayatve saty api na śabda-vyāpāra-viṣayatā-hānis tad-vyaṅgyasyāpi /",
  "GK16andhvy_u:1381_2": "kāvya-viṣaye ca vyaṅgya-pratītīnāṃ satyā satya-nirūpaṇasyāprayojakatvam eveti tatra",
  "GK16andhvy_u:1381_3": "pramāṇāntara-vyāpāra-parīkṣopahāsāyaiva sampadyate / tasmāl liṅgi-pratītir eva sarvatra",
  "GK16andhvy_u:1381_4": "vyaṅgya-pratītir iti na śakyate vaktum /",
  "GK16andhvy_u:1382_0": "yat tv anumeya-rūpa-vyaṅgya-viṣayaṃ śabdānāṃ vyañjakatvaṃ tad-dhvani-vyavahārasyāprayojakam /",
  "GK16andhvy_u:1382_1": "api tu vyañjakatva-lakṣaṇaḥ śabdānāṃ vyāpāra autpattika-śabdārtha-sambandha-vādināpy",
  "GK16andhvy_u:1382_2": "abhyupagantavya iti pradarśanārtham upanyastam / tad dhi vyañjakatvaṃ kadācil liṅgatvena",
  "GK16andhvy_u:1382_3": "kadācid rūpāntareṇa śabdānāṃ vācakānām avācakānāṃ ca sarva-vādibhir apratikṣepyam",
  "GK16andhvy_u:1382_4": "ity ayam asmābhir yatna ārabdhaḥ / tad evaṃ guṇa-vṛtti-vācakatvādibhyaḥ śabda-prakārebhyo",
  "GK16andhvy_u:1382_5": "niyamenaiva tāvad vilakṣaṇaṃ vyañjakatvam / tad-antaḥ-pātitve 'pi tasya haṭhād abhidhīyamāne",
  "GK16andhvy_u:1382_6": "tad-viśeṣasya dhvaner yat-prakāśanaṃ vipratipatti-nirāsāya sahṛdaya-vyutpattaye vā",
  "GK16andhvy_u:1382_7": "tat-kriyamāṇam anatisandheyam eva / na hi sāmānya-mātra-lakṣaṇenopayogi-viśeṣa-lakṣaṇānāṃ",
  "GK16andhvy_u:1382_8": "pratikṣepaḥ śakyaḥ kartum / evaṃ hi sati sattā-mātra-lakṣaṇe kṛte sakala-sad-vastu-lakṣaṇānāṃ",
  "GK16andhvy_u:1382_9": "paunaruktya-prasaṅgaḥ / tad evam-",
  "GK16andhvy_u:1383": "vimati-viṣayo ya āsīn manīṣiṇāṃ satatam avidita-sa-tattvaḥ /",
  "GK16andhvy_u:1384": "dhvani-saṃjñitaḥ prakāraḥ kāvyasya vyañjitaḥ so 'yam || DhvA_3.33 ||",
  "GK16andhvy_u:1385": "_________________________________________________________",
  "GK16andhvy_u:1386": "Dhv_3.34:",
  "GK16andhvy_u:1387": "prakāro 'nyo guṇī-bhūta-vyaṅgyaḥ kāvyasya dṛśyate /",
  "GK16andhvy_u:1388": "yatra vyaṅgyānvaye vācya-cārutvaṃ syāt prakarṣavat // DhvK_3.34 //",
  "GK16andhvy_u:1389_0": "vyaṅgyo 'rtho lalanā-lāvaṇya-prakhyo yaḥ pratipāditas tasya prādhānye dhvanir ity",
  "GK16andhvy_u:1389_1": "uktam / tasya tu guṇī-bhāvena vācya-cārutva-prakarṣe guṇī-bhūta-vyaṅgyo nāma kāvya-prabhedaḥ",
  "GK16andhvy_u:1389_2": "prakalpyate / tatra vastu-mātrasya vyaṅgyasya tiraskṛta-vācyebhyaḥ pratīyamānasya",
  "GK16andhvy_u:1389_3": "kadācid vācya-rūpa-vākyārthāpekṣayā guṇī-bhāve sati guṇī-bhūta-vyaṅgyatā / yathā-",
  "GK16andhvy_u:1390": "lāvaṇya-sindhur aparaiva hi keyam atra",
  "GK16andhvy_u:1391": "yatrotpalāni śaśinā saha samplavante /",
  "GK16andhvy_u:1392": "unmajjati dvirada-kumbha-taṭī ca yatra",
  "GK16andhvy_u:1393": "yatrāpare kadalikāṇḍa-mṛṇāla-daṇḍāḥ //",
  "GK16andhvy_u:1394": "atiraskṛtavācyebhyo 'pi śabdebhyaḥ pratīyamānasya vyaṅgyasya kadācid vācya-prādhānyena kāvyacārutvāpekṣayā guṇībhāve sati guṇībhūta-vyaṅgyatā,",
  "GK16andhvy_u:1395": "yathodāhṛtam-“anurāgavatī sandhyā” ity evam ādi / tasyaiva svayam uktyā prakāśīkṛtatvena guṇībhāvaḥ, yathodāhṛtam-",
  "GK16andhvy_u:1396": "“saṅketa-kāla-manasam” ity ādi / rasādi-rūpa-vyaṅgyasya guṇībhāvo rasavad-alaṅkāre darśitaḥ ;",
  "GK16andhvy_u:1397": "tatra ca teṣām ādhikārika-vākyāpekṣayā guṇībhāvo vivahana-pravṛtta-bhṛtyānuyāyi-rājavat / vyaṅgyālaṅkārasya guṇībhāve dīpakādi-viṣayaḥ || DhvA_3.34 ||",
  "GK16andhvy_u:1398": "tathā-",
  "GK16andhvy_u:1399": "_________________________________________________________",
  "GK16andhvy_u:1400": "Dhv_3.35:",
  "GK16andhvy_u:1401": "prasanna-gambhīra-padāḥ kāvya-bandhāḥ sukhāvahāḥ /",
  "GK16andhvy_u:1402": "ye ca teṣu prakāro 'yam eva yojyāḥ sumedhasā // DhvK_3.35 //",
  "GK16andhvy_u:1403": "ye caite 'parimita-svarūpā api prakāśamānās tathāvidhārtha-ramaṇīyāḥ santo vivekināṃ sukhāvahāḥ kāvya-bandhās teṣu sarveṣv evāyaṃ prakāro guṇī-bhūta-vyaṅgyo nāma yojanīyaḥ / yathā-",
  "GK16andhvy_u:1404": "lacchī duhidā jāmāuo harī taṃsa ghariṇiā gaṅgā /",
  "GK16andhvy_u:1405": "amia-miaṅkā a suā aho kuḍumbaṃ mahoahiṇo //",
  "GK16andhvy_u:1406": "[lakṣmī duhitā jāmātā hariḥ tathā gṛhiṇī gaṅgā /",
  "GK16andhvy_u:1407": "amṛta-mṛgāṅkau ca sutau aho kuṭumbaṃ mahodadheḥ //]// DhvA_3.35//",
  "GK16andhvy_u:1408": "_________________________________________________________",
  "GK16andhvy_u:1409": "Dhv_3.36:",
  "GK16andhvy_u:1410": "vācyālaṅkāra-vargo 'yaṃ vyaṅgyāṃśānugame sati /",
  "GK16andhvy_u:1411": "prāyeṇaiva parāṃ chāyāṃ bibhral lakṣye nirīkṣyate // DhvK_3.36 //",
  "GK16andhvy_u:1412_0": "vācyālaṅkāra-vargo 'yaṃ vyaṅgyāṃśasyālaṅkārasya vastu-mātrasya vā yathā-yogam anugame",
  "GK16andhvy_u:1412_1": "sati cchāyātiśayaṃ bibhral-lakṣaṇa-kārair eka-deśena darśitaḥ / sa tu tathā-rūpaḥ",
  "GK16andhvy_u:1412_2": "prāyeṇa sarva eva parīkṣyamāṇo lakṣye nirīkṣyate / tathā hi-dīpaka-samāsoktyādi-vadanye",
  "GK16andhvy_u:1412_3": "'py alaṅkārāḥ prāyeṇa vyaṅgyālaṅkārāntara-vastv-antara-saṃsparśino dṛśyante / yataḥ",
  "GK16andhvy_u:1412_4": "prathamaṃ tāvad atiśayokti-garbhatā sarvālaṅkāreṣu śakya-kriyā / kṛtaiva ca sā mahā-kavibhiḥ",
  "GK16andhvy_u:1412_5": "kām api kāvyacchaviṃ puṣyati,",
  "GK16andhvy_u:1413": "kathaṃ hy atiśayayogitā sva-viṣayaucityena kriyamāṇā satī kāvye notkarṣam āvahet /",
  "GK16andhvy_u:1414": "bhāmahenāpy atiśayokti-lakṣaṇe yad uktam-",
  "GK16andhvy_u:1415": "saiṣā sarvaiva vakroktir anayārtho vibhāvyate /",
  "GK16andhvy_u:1416": "yatno 'syāṃ kavinā kāryaḥ ko 'laṅkāro 'nayā vinā //iti /",
  "GK16andhvy_u:1417_0": "tatrātiśayoktir yam alaṅkāram adhitiṣṭhati kavi-pratibhā-vaśāt tasya cārutvātiśaya-yogo",
  "GK16andhvy_u:1417_1": "'nyasya tv alaṅkāra-mātrataiveti sarvālaṅkāra-śarīra-svīkaraṇa-yogyatvenābhedopacārāt",
  "GK16andhvy_u:1417_2": "saiva sarvālaṅkāra-rūpety ayam evārtho 'vagantavyaḥ / tasyāś cālaṅkārāntara-saṃkīrṇatvaṃ",
  "GK16andhvy_u:1417_3": "kadācid vācyatvena kadacid vyaṅgyatvena / vyaṅgyatvam api kadācit prādhānyena kadācid",
  "GK16andhvy_u:1417_4": "guṇa-bhāvena / tatrādye pakṣe vācyālaṅkāra-mārgaḥ / dvitīye tu dhvanāv antarbhāvaḥ /",
  "GK16andhvy_u:1417_5": "tṛtīye tu guṇībhūta-vyaṅgya-rūpatā /",
  "GK16andhvy_u:1418": "ayaṃ ca prakāro 'nyeṣām apy alaṅkārāṇām asti,",
  "GK16andhvy_u:1419_0": "teṣāṃ tu na sarva-viṣayaḥ / atiśayoktes tu sarvālaṅkāra-viṣayo 'pi sambhavatīty ayaṃ",
  "GK16andhvy_u:1419_1": "viśeṣaḥ / yeṣu cālaṅkāreṣu sādṛśya-mukhena tattva-pratilambhaḥ yathā rūpakopamā-tulyayogitā-nidarśanādiṣu",
  "GK16andhvy_u:1419_2": "teṣu gamyamāna-dharma-mukhenaiva yat sādṛśyaṃ tad eva śobhātiśaya-śāli bhavatīti",
  "GK16andhvy_u:1419_3": "te sarve 'pi cārutvātiśaya-yoginaḥ santo guṇībhūta-vyaṅgyasyaiva viṣayāḥ / samāsoktyākṣepa-paryāyokty-ādiṣu",
  "GK16andhvy_u:1419_4": "tu gamyamānāṃśāvinābhāvenaiva tattva-vyavasthānād guṇībhūta-vyaṅgyatā nirvivādaiva /",
  "GK16andhvy_u:1420_0": "tatra ca guṇībhūta-vyaṅgyatāyām alaṅkārāṇāṃ keṣāñcid alaṅkāra-viśeṣa-garbhatāyāṃ",
  "GK16andhvy_u:1420_1": "niyamaḥ / yathā vyāja-stuteḥ preyo 'laṅkāra-garbhatve / keṣāñcid alaṅkāra-mātra-garbhatāyāṃ",
  "GK16andhvy_u:1420_2": "niyamaḥ / yathā sandehādīnām upamā-garbhatve / keṣāñcid alaṅkārāṇāṃ paraspara-garbhatāpi",
  "GK16andhvy_u:1420_3": "sambhavati / yathā dīpakopamayoḥ / tatra dīpakam upamā-garbhatvena prasiddham / upamāpi",
  "GK16andhvy_u:1420_4": "kadācid dīpaka-cchāyānuyāyinī / yathā mālopamā / tathā hi “prabhā-mahatyā śikhayeva",
  "GK16andhvy_u:1420_5": "dīpaḥ” ity ādau sphuṭaiva dīpaka-cchāyā lakṣyate /",
  "GK16andhvy_u:1421_0": "tad evaṃ vyaṅgyāṃśa-saṃsparśe sati cārutvātiśaya-yogino rūpakādayo 'laṅkārāḥ sarva",
  "GK16andhvy_u:1421_1": "eva guṇībhūta-vyaṅgyasya mārgaḥ / guṇībhūta-vyaṅgyatvaṃ ca teṣāṃ tathā-jātīyānāṃ",
  "GK16andhvy_u:1421_2": "sarveṣām evoktānuktānāṃ sāmānyam / tal-lakṣaṇe sarva evaite sulakṣitā bhavanti /",
  "GK16andhvy_u:1421_3": "ekaikasya svarūpa-viśeṣa-kathanena tu sāmānya-lakṣaṇa-rahitena pratipāda-pāṭheneva",
  "GK16andhvy_u:1421_4": "śabdā na śakyante tattvato nirjñātum ānantyāt / anantā hi vāg-vikalpās tat-prakārā",
  "GK16andhvy_u:1421_5": "eva cālaṅkārāḥ / guṇībhūta-vyaṅgyasya ca prakārāntareṇāpi vyaṅgyārthānugama-lakṣaṇena",
  "GK16andhvy_u:1421_6": "viṣayatvam asty eva / tad ayaṃ dhvani-niṣyanda-rūpo dvitīyo 'pi mahā-kavi-viṣayo",
  "GK16andhvy_u:1421_7": "'tiramaṇīyo lakṣaṇīyaḥ sahṛdayaiḥ /",
  "GK16andhvy_u:1422": "sarvathā nāsty eva sahṛdaya-hṛdaya-hāriṇaḥ kāvyasya sa prakāro yatra na pratīyamānārtha-saṃsparśena saubhāgyam / tad idaṃ kāvya-rahasyaṃ param iti sūribhir bhāvanīyam /",
  "GK16andhvy_u:1423": "_________________________________________________________",
  "GK16andhvy_u:1424": "Dhv_3.37:",
  "GK16andhvy_u:1425": "mukhyā mahā-kavi-girām alaṅkṛti-bhṛtām api /",
  "GK16andhvy_u:1426": "pratīyamāna-cchāyaiṣā bhūṣā lajjeva yoṣitām // DhvK_3.37 //",
  "GK16andhvy_u:1427": "anayā suprasiddho 'py arthaḥ kim api kāmanīya-kamānīyate / tad yathā-",
  "GK16andhvy_u:1428": "viśrambhotthā manmathājñā-vidhāne",
  "GK16andhvy_u:1429": "ye mugdhākṣyāḥ ke 'pi līlā-viśeṣāḥ /",
  "GK16andhvy_u:1430": "akṣuṇṇās te cetasā kevalena",
  "GK16andhvy_u:1431": "sthitvaikānte santataṃ bhāvanīyāḥ //",
  "GK16andhvy_u:1432": "ity atra ke 'pīty anena padena vācyam aspaṣṭam abhidadhatā pratīyamānaṃ vastv-akliṣṭam anantam arpayatā kā chāyā nopapāditā || DhvA_3.37 ||",
  "GK16andhvy_u:1433": "_________________________________________________________",
  "GK16andhvy_u:1434": "Dhv_3.38:",
  "GK16andhvy_u:1435": "arthāntara-gatiḥ kākvā yā caiṣā paridṛśyate /",
  "GK16andhvy_u:1436": "sā vyaṅgyasya guṇī-bhāve prakāram imam āśritā // DhvK_3.38 //",
  "GK16andhvy_u:1437_0": "yā caiṣā kākvā kvacid arthāntara-pratītirdṛśyate sa vyaṅgyasyārthasya guṇībhāve sati",
  "GK16andhvy_u:1437_1": "guṇībhūta-vyaṅgya-lakṣaṇaṃ kāvya-prabhedamāśrayate / yathā-“svasthā bhavanti mayi",
  "GK16andhvy_u:1437_2": "jīvati dhārtarāṣṭrāḥ” / yathā vā-",
  "GK16andhvy_u:1438": "ām asatyaḥ uparama pativrate na tvayā malinitaṃ śīlam /",
  "GK16andhvy_u:1439": "kiṃ punar janasya jāyeva nāpitaṃ taṃ na kāmayāmahe //",
  "GK16andhvy_u:1440_0": "śabda-śaktir eva hi svābhidheya-sāmarthyākṣipta-kāku-sahāyā saty artha-viśeṣa-pratipatti-hetur",
  "GK16andhvy_u:1440_1": "na kāku-mātram / viṣayāntare svecchākṛtāt kāku-mātrāt tathā-vidhārtha-pratipatty-asambhavāt /",
  "GK16andhvy_u:1440_2": "sa cārthaḥ kāku-viśeṣa-sahāya-śabda-vyāpāropārūḍho 'py artha-sāmarthya-labhya iti",
  "GK16andhvy_u:1440_3": "vyaṅgya-rūpa eva / vācakatvānugamenaiva tu yadā tad-viśiṣṭa-vācya-pratītis tadā guṇībhūta-vyaṅgyatayā",
  "GK16andhvy_u:1440_4": "tathā-vidhārtha-dyotinaḥ kāvyasya vyapadeśaḥ / vyaṅgya-viśiṣṭa-vācyābhidhāyino hi",
  "GK16andhvy_u:1440_5": "guṇībhūta-vyaṅgyatvam /",
  "GK16andhvy_u:1441": "_________________________________________________________",
  "GK16andhvy_u:1442": "Dhv_3.38:",
  "GK16andhvy_u:1443": "prabhedasyāsya viṣayo yaś ca yuktyā pratīyate /",
  "GK16andhvy_u:1444": "vidhātavyā sahṛdayair na tatra dhvani-yojanā // DhvK_3.38 //",
  "GK16andhvy_u:1445_0": "saṅkīrṇo hi kaścid dhvaner guṇībhūta-vyaṅgyasya ca lakṣye dṛśyate mārgaḥ / tatra",
  "GK16andhvy_u:1445_1": "yasya yukti-sahāyatā tatra tena vyapadeśaḥ kartavyaḥ / na sarvatra dhvanir āgiṇā",
  "GK16andhvy_u:1445_2": "bhavitavyam / yathā-",
  "GK16andhvy_u:1446": "patyuḥ śiraś-candra-kalām anena",
  "GK16andhvy_u:1447": "spṛśeti sakhyā parihāsa-pūrvam /",
  "GK16andhvy_u:1448": "sā rañjayitvā caraṇau kṛtāśīr",
  "GK16andhvy_u:1449": "mālyena tāṃ nirvacanaṃ jaghāna //",
  "GK16andhvy_u:1450": "yathā ca-",
  "GK16andhvy_u:1451": "prayacchatoccaiḥ kusumāni māninī",
  "GK16andhvy_u:1452": "vipakṣa-gotraṃ dayitena lambhitā /",
  "GK16andhvy_u:1453": "na kiṃcid ūce caraṇena kevalaṃ",
  "GK16andhvy_u:1454": "lilekha bāṣpākula-locanā bhuvam //",
  "GK16andhvy_u:1455_0": "ity atra “nirvacanaṃ jaghāna” “na kiṃcid ūce” iti pratiṣedha-mukhena vyaṅgyasyārthasyoktyā",
  "GK16andhvy_u:1455_1": "kiṃcid viṣayī-kṛtatvād guṇībhāva eva śobhate / yadā vakroktiṃ vinā vyaṅgyo 'rthas",
  "GK16andhvy_u:1455_2": "tātparyeṇa pratīyate tadā tasya prādhānyam / yathā “evaṃ vādini devarṣau” ity ādau /",
  "GK16andhvy_u:1455_3": "iha punaruktir bhaṅgyāstīti vācyasyāpi prādhānyam / tasmān nātrānuraṇana-rūpa-vyaṅgya-dhvani-vyapadeśo",
  "GK16andhvy_u:1455_4": "vidheyaḥ || DhvA_3.39 ||",
  "GK16andhvy_u:1456": "_________________________________________________________",
  "GK16andhvy_u:1457": "Dhv_3.40:",
  "GK16andhvy_u:1458": "prakāro 'yaṃ guṇībhūta-vyaṅgyo 'pi dhvani-rūpatām /",
  "GK16andhvy_u:1459": "dhatte rasādi-tātparya-paryālocanayā punaḥ // DhvK_3.40 //",
  "GK16andhvy_u:1460": "guṇībhūta-vyaṅgyo 'pi kāvya-prakāro rasa-bhāvādi-tātparyālocane punar dhvanir eva sampadyate / yathātraivānantarodāhṛte śloka-dvaye / yathā ca-",
  "GK16andhvy_u:1461": "durārādhā rādhā subhaga yad anenāpi mṛjatas",
  "GK16andhvy_u:1462": "tavaitat-prāṇeśājaghana-vasanenāśru patitam /",
  "GK16andhvy_u:1463": "kaṭhoraṃ strī-cetas tad alam upacārair virama he",
  "GK16andhvy_u:1464": "kriyāt kalyāṇaṃ vo harir anunayeṣv evam uditaḥ //",
  "GK16andhvy_u:1465_0": "evaṃ sthite ca “nyakkāro hy ayam eva” ity ādi-śloka-nirdiṣṭānāṃ padānāṃ vyaṅgya-viśiṣṭa-vācya-pratipādane",
  "GK16andhvy_u:1465_1": "'py etad-vākyārthībhūta-rasāpekṣayā vyañjakatvam uktam / ne teṣāṃ padānām arthāntara-saṃkramita-vācya-dhvani-bhramo vidhātavyaḥ,",
  "GK16andhvy_u:1466": "vivakṣita-vācyatvāt teṣām / teṣu hi vyaṅgya-viśiṣṭatvaṃ vācyasya pratīyate na tu vyaṅgya-rūpa-pariṇatatvam /",
  "GK16andhvy_u:1467": "tasmād vākyaṃ tatra dhvaniḥ,",
  "GK16andhvy_u:1468_0": "padāni tu guṇībhūta-vyaṅgyāni / na ca kevalaṃ guṇībhūta-vyaṅgyāny eva padāny alakṣya-krama-vyaṅgya-dhvaner",
  "GK16andhvy_u:1468_1": "vyañjakāni yāvad-arthāntara-saṃkramita-vācyāni dhvani-prabheda-rūpāṇy api / yathātraiva",
  "GK16andhvy_u:1468_2": "śloke rāvaṇa ity asya prabhedāntara-rūpa-vyañjakatvam / yatra tu vākye rasādi-tātparyaṃ",
  "GK16andhvy_u:1468_3": "nāsti guṇībhūta-vyaṅgyaiḥ padair udbhāsite 'pi tatra guṇībhūta-vyaṅgyataiva samudāya-dharmaḥ / yathā-",
  "GK16andhvy_u:1469": "rājānam api sevante viṣamam apy upayuñjate /",
  "GK16andhvy_u:1470": "ramante ca saha strībhiḥ kuśalāḥ khalu mānavāḥ //ity ādau /",
  "GK16andhvy_u:1471": "vācya-vyaṅgyayoḥ prādhānyāprādhānya-viveke paraḥ prayatno vidhātavyaḥ,",
  "GK16andhvy_u:1472": "yena dhvani-guṇībhūta-vyaṅgyayor alaṅkārāṇāṃ cāsaṅkīrṇo viṣayaḥ sujñāto bhavati / anyathā tu prasiddhālaṅkāra-viṣaya eva vyāmohaḥ pravartate / yathā-",
  "GK16andhvy_u:1473": "lāvaṇya-draviṇa-vyayo na gaṇitaḥ kleśo mahān svīkṛtaḥ",
  "GK16andhvy_u:1474": "svacchandasya sukhaṃ janasya vasataś cintānalo dīpitaḥ /",
  "GK16andhvy_u:1475": "eṣāpi svayam eva tulya-ramaṇābhāvād varākī hatā",
  "GK16andhvy_u:1476": "ko 'rthaś cetasi vedhasā vinihitas tanvyās tanuṃ tanvatā //[*21]",
  "GK16andhvy_u:1477": "[*21] Dharma-kīrteḥ (kuvalayāvalī 100, aucitya-vicāra-carcā 11, sa.u.ka. 814",
  "GK16andhvy_u:1478": "ity atra vyāja-stutir alaṅkāra iti vyākhyāyi kenacit tan na caturasram,",
  "GK16andhvy_u:1479_0": "yato 'syābhidheyasyaitad-alaṅkāra-svarūpa-mātra-paryavasāyitve na suśliṣṭā / yato",
  "GK16andhvy_u:1479_1": "na tāvad ayaṃ rāgiṇaḥ kasyacid vikalpaḥ / tasya “eṣāpi svayam eva tulya-ramaṇābhāvād",
  "GK16andhvy_u:1479_2": "varākī hatā” ity evaṃ-vidhokty-anupapatteḥ / nāpi nīrāgasya;",
  "GK16andhvy_u:1480": "tasyaivaṃ-vidha-vikalpa-parihāraika-vyāpāratvāt / na cāyaṃ ślokaḥ kvacit prabandha iti śrūyate,",
  "GK16andhvy_u:1481_0": "yena tat-prakaraṇānugatārthatāsya parikalpyate / tasmād aprastuta-praśaṃseyam / yasmād",
  "GK16andhvy_u:1481_1": "anena vācyena guṇībhūtātmanā niḥsāmānya-guṇāvalopādhmātasya nija-mahimotkarṣa-janita-samatsara-jana-jvarasya",
  "GK16andhvy_u:1481_2": "viśeṣa-jñam ātmano na kañcid evāparaṃ paśyataḥ paridevitam etad iti prakāśyate /",
  "GK16andhvy_u:1481_3": "tathā cāyaṃ dharmakīrteḥ śloka iti prasiddhiḥ / sambhāvyate ca tasyaiva /",
  "GK16andhvy_u:1482": "yasmāt-",
  "GK16andhvy_u:1483": "anadhyavasitāvagāhanam analpa-dhī-śaktināpy",
  "GK16andhvy_u:1484": "adṛṣṭa-paramārtha-tattvam adhikābhiyogair api /",
  "GK16andhvy_u:1485": "mataṃ mama jagaty alabdha-sadṛśa-pratigrāhakaṃ",
  "GK16andhvy_u:1486": "prayāsyati payonidheḥ paya iva sva-dehe jarām //",
  "GK16andhvy_u:1487": "ity anenāpi ślokenaivaṃ-vidho 'bhiprāyaḥ prakāśita eva / aprastuta-praśaṃsāyāṃ ca yad vācyaṃ tasya kadācid vivakṣitatvaṃ,",
  "GK16andhvy_u:1488": "kadācid avivakṣitatvaṃ,",
  "GK16andhvy_u:1489": "kadācid vivakṣitāvivakṣitatvam iti trayī bandha-cchāyā /",
  "GK16andhvy_u:1490": "tatra vivakṣitatvaṃ, yathā-",
  "GK16andhvy_u:1491": "parārthe yaḥ pīḍām anubhavati bhaṅge 'pi madhuro",
  "GK16andhvy_u:1492": "yadīyaḥ sarveṣām iha khalu vikāro 'py abhimataḥ /",
  "GK16andhvy_u:1493": "na samprāpto vṛddhiṃ yadi sa bhṛśam akṣetra-patitaḥ",
  "GK16andhvy_u:1494": "kim ikṣor doṣo 'sau na punar aguṇāyā maru-bhuvaḥ //[*22]",
  "GK16andhvy_u:1495": "[*22] Spd 1052",
  "GK16andhvy_u:1496": "yathā vā mamaiva-",
  "GK16andhvy_u:1497": "amī ye dṛśyante nanu subhaga-rūpāḥ saphalatā",
  "GK16andhvy_u:1498": "bhavaty eṣāṃ yasya kṣaṇam upagatānāṃ viṣayatām /",
  "GK16andhvy_u:1499": "nirāloke loke katham idam aho cakṣur adhunā",
  "GK16andhvy_u:1500": "samaṃ jātaṃ sarvair na samam athavānyair avayavaiḥ //",
  "GK16andhvy_u:1501_0": "anayor hi dvayoḥ ślokayor ikṣu-cakṣuṣī vivakṣita-svarūpe eva na ca prastute / mahā-guṇasyāviṣaya-patitatvād",
  "GK16andhvy_u:1501_1": "aprāpta-para-bhāgasya kasyacit svarūpam upavarṇayituṃ dvayor api ślokayos tātparyeṇa",
  "GK16andhvy_u:1501_2": "prastutatvāt / avivakṣitatvaṃ yathā-",
  "GK16andhvy_u:1502": "kas tvaṃ bhoḥ kathayāmi daiva-hatakaṃ māṃ viddhi śākhoṭakaṃ",
  "GK16andhvy_u:1503": "vairāgyād iva vakṣi, sādhu viditaṃ kasmād idaṃ kathyate /",
  "GK16andhvy_u:1504": "vāmenātra vaṭas tam adhvaga-janaḥ sarvātmanā sevate",
  "GK16andhvy_u:1505": "na cchāyāpi paropakāra-kariṇī mārga-sthitasyāpi me //",
  "GK16andhvy_u:1506_0": "na hi vṛkṣa-viśeṣeṇa sahokti-pratyuktī sambhavata ity avivakṣitābhidheyenaivānena",
  "GK16andhvy_u:1506_1": "ślokena samṛddhāsat-puruṣa-samīpa-vartino nirdhanasya kasyacin manasvinaḥ paridevitaṃ",
  "GK16andhvy_u:1506_2": "tātparyeṇa vākyārthīkṛtam iti pratīyate / vivakṣitatvāvivakṣitatvaṃ yathā-",
  "GK16andhvy_u:1507": "utpatha-jātāyā aśobhanāyā phala-kusuma-patra-rahitāyāḥ /",
  "GK16andhvy_u:1508": "badaryā vṛttiṃ dadat-pāmāraḥ bhoḥ hasiṣyase //",
  "GK16andhvy_u:1509": "atra hi vācyārtho nātyantaṃ sambhavī na cāsambhavī / tasmād vācya-vyaṅgyayoḥ prādhānyāprādhānye yatnato nirūpaṇīye || DhvA_3.40 ||",
  "GK16andhvy_u:1510": "_________________________________________________________",
  "GK16andhvy_u:1511": "Dhv_3.41-42:",
  "GK16andhvy_u:1512": "pradhāna-guṇa-bhāvābhyāṃ vyaṅgyasyaivaṃ vyavasthite /",
  "GK16andhvy_u:1513": "kāvye ubhe tato 'nyad yat tac citram abhidhīyate // DhvK_3.41 //",
  "GK16andhvy_u:1514": "citraṃ śabdārtha-bhedena dvividhaṃ ca vyavasthitam /",
  "GK16andhvy_u:1515": "tatra kiṃcic chabda-citraṃ vācya-citram ataḥ param // DhvK_3.42 //",
  "GK16andhvy_u:1516_0": "vyaṅgyasyārthasya prādhānye dhvani-saṃjñita-kāvya-prakāraḥ guṇa-bhāve tu guṇībhūta-vyaṅgyatā /",
  "GK16andhvy_u:1516_1": "tato 'nyad rasa-bhāvādi-tātparya-rahitaṃ vyaṅgyārtha-viśeṣa-prakāśana-śakti-śūnyaṃ",
  "GK16andhvy_u:1516_2": "ca kāvyaṃ kevala-vācya-vācaka-vaicitrya-mātrāśrayeṇopanibaddham ālekhya-prakhyaṃ",
  "GK16andhvy_u:1516_3": "yad ābhāsate tac citram / na tan-mukhyaṃ kāvyam / kāvyānukāro hy asau / tatra kiṃcic",
  "GK16andhvy_u:1516_4": "chabda-citraṃ yathā duṣkara-yamakādi / vācya-citraṃ tataḥ śabda-citrād anyad vyaṅgyārtha-saṃsparśa-rahitaṃ",
  "GK16andhvy_u:1516_5": "prādhānyena vākyārthatayā sthitaṃ rasādi-tātparya-rahitam utprekṣādi /",
  "GK16andhvy_u:1517": "atha kim idaṃ citraṃ nāma ?",
  "GK16andhvy_u:1518_0": "yatra na pratīyamānārtha-saṃsparśaḥ / pratīyamāno hy arthas tribhedaḥ prāk pradarśitaḥ /",
  "GK16andhvy_u:1518_1": "tatra yatra vastv-alaṅkārāntaraṃ vā vyaṅgyaṃ nāsti sa nāma citrasya kalpyatāṃ viṣayaḥ /",
  "GK16andhvy_u:1518_2": "yatra tu rasādīnām aviṣayatvaṃ sa kāvya-prakāro na sambhavaty eva / yasmād avastu-saṃsparśitā",
  "GK16andhvy_u:1518_3": "kāvyasya nopapadyate / vastu ca sarvam eva jagad gatam avaśyaṃ kasyacid rasasya bhāvasya",
  "GK16andhvy_u:1518_4": "vāṅgatvaṃ pratipadyate antato vibhāvatvena / citta-vṛtti-viśeṣā hi rasādayaḥ,",
  "GK16andhvy_u:1519": "na ca tad asti vastu kiṃcid yan na citta-vṛtti-viśeṣam upajanayati tad-anutpādane vā kavi-viṣayataiva tasya na syāt kavi-viṣayaś ca citratayā kaścin nirūpyate /",
  "GK16andhvy_u:1520_0": "atrocyate-satyaṃ na tādṛk-kāvya-prakāro 'sti yatra rasādīnām apratītiḥ / kiṃ tu yadā",
  "GK16andhvy_u:1520_1": "rasa-bhāvādi-vivakṣā-śūnyaḥ kaviḥ śabdālaṅkāram arthālaṅkāraṃ vopanibadhnāti tadā",
  "GK16andhvy_u:1520_2": "tad-vivakṣāpekṣayā rasādi-śūnyatārthasya parikalpyate / vivakṣopārūḍha eva hi kāvye",
  "GK16andhvy_u:1520_3": "śabdānām arthaḥ / vācya-sāmarthya-vaśena vā kavi-vivakṣā-virahe 'pi tathā-vidhe viṣaye",
  "GK16andhvy_u:1520_4": "rasādi-pratītir bhavantī paridurbalā bhavatīty anenāpi prakāreṇa nīrasatvaṃ parikalpya",
  "GK16andhvy_u:1520_5": "citra-viṣayo vyavasthāpyate / tad idam uktam-",
  "GK16andhvy_u:1521": "rasa-bhāvādi-viṣaya-vivakṣā-virahe sati /",
  "GK16andhvy_u:1522": "alaṅkāra-nibandho yaḥ sa citra-viṣayo mataḥ //",
  "GK16andhvy_u:1523": "rasādiṣu vivakṣā tu syāt tātparyavatī yadā /",
  "GK16andhvy_u:1524": "tadā nāsty eva tat kāvyaṃ dhvaner yatra na gocaraḥ //",
  "GK16andhvy_u:1525_0": "etac ca citraṃ kavīnāṃ viśṛṅkhala-girāṃ rasādi-tātparyam anapekṣyaiva kāvya-pravṛtti-darśanād",
  "GK16andhvy_u:1525_1": "asmābhiḥ parikalpitam / idānīntanānāṃ tu nyāyye kāvya-naya-vyavasthāpane kriyamāṇe",
  "GK16andhvy_u:1525_2": "nāsty eva dhvani-vyatiriktaḥ kāvya-prakāraḥ / yataḥ paripākavatāṃ kavīnāṃ rasādi-tātparya-virahe",
  "GK16andhvy_u:1525_3": "vyāpāra eva na śobhate / rasādi-tātparye ca nāsty eva tad vastu yad abhimata-rasāṅgatāṃ",
  "GK16andhvy_u:1525_4": "nīyamānaṃ na praguṇībhavati / acetanā pi hi bhāvā yathāyatham ucita-rasa-vibhāvatayā",
  "GK16andhvy_u:1525_5": "cetana-vṛttānta-yojanayā vā na santy eva te ye yānti na rasāṅgatām / tathā cedam ucyate-",
  "GK16andhvy_u:1526": "apāre kāvya-saṃsāre kavir ekaḥ prajāpatiḥ /",
  "GK16andhvy_u:1527": "yathāsmai rocate viśvaṃ tathedaṃ parivartate //",
  "GK16andhvy_u:1528": "śṛṅgārī cet kaviḥ kāvye jātaṃ rasa-mayaṃ jagat /",
  "GK16andhvy_u:1529": "sa eva vīta-rāgaś cen nīrasaṃ sarvam eva tat //",
  "GK16andhvy_u:1530": "bhāvān acetanān api cetanavac cetanānacetanavat /",
  "GK16andhvy_u:1531": "vyavahārayati yatheṣṭaṃ sukaviḥ kāvye svatantratayā //",
  "GK16andhvy_u:1532_0": "tasmān nāsty eva tad vastu yat sarvātmanā rasa-tātparyavataḥ kaves tad-icchayā tad-abhimata-rasāṅgatāṃ",
  "GK16andhvy_u:1532_1": "na dhatte / tathopanibadhyamānaṃ vā na cārutvātiśayaṃ puṣṇāti / sarvam etac ca mahā-kavīnāṃ",
  "GK16andhvy_u:1532_2": "kāvyeṣu dṛśyate / asmābhir api sveṣu kāvya-prabandheṣu yathāyathaṃ darśitam eva /",
  "GK16andhvy_u:1532_3": "sthite caivaṃ sarva eva kāvya-prakāro na dhvani-dharmatām atipatati rasādy-apekṣāyāṃ",
  "GK16andhvy_u:1532_4": "kaver guṇībhūta-vyaṅgya-lakṣaṇo 'pi prakāras tad-aṅgatām avalambata ity uktaṃ prāk /",
  "GK16andhvy_u:1532_5": "yadā tu cāṭuṣu devatā-stutiṣu vā rasādīnām aṅgatayā vyavasthānaṃ hṛdayavatīṣu ca",
  "GK16andhvy_u:1532_6": "suprajñaka-gāthāsu kāsucid vyaṅgya-viśiṣṭa-vācye prādhānyaṃ tad api guṇībhūta-vyaṅgyasya",
  "GK16andhvy_u:1532_7": "dhvani-niṣpanda-bhūtatvam evety uktaṃ prāk / tad evam idānīṃtana-kavi-kāvya-nayopadeśe",
  "GK16andhvy_u:1532_8": "kriyamāṇe prāthamikānām abhyāsārthināṃ yadi paraṃ citreṇa vyavahāraḥ,",
  "GK16andhvy_u:1533": "prāpta-pariṇatīnāṃ tu dhvanir eva kāvyam iti sthitam etat /",
  "GK16andhvy_u:1534": "tad ayam atra saṅgrahaḥ-",
  "GK16andhvy_u:1535": "yasmin raso vā bhāvo vā tātparyeṇa prakāśate /",
  "GK16andhvy_u:1536": "saṃvṛttyābhihitau vastu yatrālaṅkāra eva vā //",
  "GK16andhvy_u:1537": "kāvyādhvani dhvanir vyaṅgya-prādhānyaika-nibandhanaḥ /",
  "GK16andhvy_u:1538": "sarvatra tatra viṣayī jñeyaḥ sahṛdayair janaiḥ || DhvA_3.42 ||",
  "GK16andhvy_u:1539": "_________________________________________________________",
  "GK16andhvy_u:1540": "Dhv_3.43:",
  "GK16andhvy_u:1541": "saguṇībhūta-vyaṅgyaiḥ sālaṅkāraiḥ saha prabhedaiḥ svaiḥ /",
  "GK16andhvy_u:1542": "saṅkara-saṃsṛṣṭibhyāṃ punar apy uddyotate bahudhā // DhvK_3.43 //",
  "GK16andhvy_u:1543": "tasya ca dhvaneḥ sva-prabhedair guṇībhūta-vyaṅgyena vācyālaṅkāraiś ca saṅkara-saṃsṛṣṭi-vyavasthāyāṃ kriyamāṇāyāṃ bahu-prabhedatā lakṣye dṛśyate / tathā hi sva-prabheda-saṅkīrṇaḥ,",
  "GK16andhvy_u:1544_0": "sva-prabheda-saṃsṛṣṭo guṇībhūta-vyaṅgya-saṅkīrṇo guṇībhūta-vyaṅgya-saṃsṛṣṭo vācyālaṅkārāntara-saṅkīrṇo",
  "GK16andhvy_u:1544_1": "vācyālaṅkārāntara-saṃsṛṣṭaḥ saṃsṛṣṭālaṅkāra-saṅkīrṇaḥ saṃsṛṣṭālaṅkāra-saṃsṛṣṭaś ceti",
  "GK16andhvy_u:1544_2": "bahudhā dhvaniḥ prakāśate /",
  "GK16andhvy_u:1545_0": "tatra sva-prabheda-saṅkīrṇatvaṃ kadācid anugrāhyānugrāhaka-bhāvena / yathā-“evaṃ-vādini",
  "GK16andhvy_u:1545_1": "devarṣau” ity ādau / atra hy artha-śakty-udbhavānuraṇana-rūpa-vyaṅgya-dhvani-prabhedenālakṣya-krama-vyaṅgya-dhvani-prabhedo",
  "GK16andhvy_u:1545_2": "'nugṛhyamāṇaḥ pratīyate / evaṃ kadācit prabheda-dvaya-sampāta-sandehena / yathā-",
  "GK16andhvy_u:1546": "khaṇa-pāhuṇiā deara esā jāāeṃ kiṃ pi de bhaṇidā /",
  "GK16andhvy_u:1547": "rua{i} paḍohara-valahī-gharammi aṇuṇijja{u} barāī //",
  "GK16andhvy_u:1548": "[kṣaṇa-prāghuṇikā devara eṣā jāyayā kim api te bhaṇitā /",
  "GK16andhvy_u:1549": "roditi śūnya-valabhī-gṛhe 'nunīyatāṃ varākī //]",
  "GK16andhvy_u:1550_0": "atra hy anunīyatām ity etat-padam arthāntara-saṅkramita-vācyatvena vivakṣitāny apara-vācyatvena",
  "GK16andhvy_u:1550_1": "ca sambhāvyate / na cānyatara-pakṣa-nirṇaye pramāṇam asti / eka-vyañjakānupraveśena",
  "GK16andhvy_u:1550_2": "tu vyaṅgyatvam alakṣya-krama-vyaṅgyasya sva-prabhedāntarāpekṣayā bāhulyena sambhavati /",
  "GK16andhvy_u:1550_3": "yathā-“snigdha-śyāmala” ity ādau / sva-prabheda-saṃsṛṣṭatvaṃ ca yathā pūrvodāharaṇa",
  "GK16andhvy_u:1550_4": "eva / atra hy arthāntara-saṃkramita-vācyasyātyanta-tiraskṛta-vācyasya ca saṃsargaḥ /",
  "GK16andhvy_u:1551": "guṇī-bhūta-vyaṅgya-saṅkīrṇatvaṃ yathā-“nyak-kāro hy ayam eva me yad arayaḥ” ity ādau /",
  "GK16andhvy_u:1552": "yathā vā-",
  "GK16andhvy_u:1553": "kartā dyūta-cchalānāṃ jatu-maya-śaraṇoddīpanaḥ so 'bhimānī",
  "GK16andhvy_u:1554": "kṛṣṇā-keśottarīya-vyapanayana-paṭuḥ pāṇḍavā yasya dāsāḥ /",
  "GK16andhvy_u:1555": "rājā duḥśāsanāder gurur anuja-śatasyāṅga-rājasya mitraṃ",
  "GK16andhvy_u:1556": "kvāste duryodhano 'sau kathayata na ruṣā draṣṭum abhyāgatau svaḥ //",
  "GK16andhvy_u:1557_0": "atra hy alakṣya-krama-vyaṅgyasya vākyārthī-bhūtasya vyaṅgya-viśiṣṭa-vācyābhidhāyibhiḥ",
  "GK16andhvy_u:1557_1": "padaiḥ sammiśratā / ata eva ca padārthāśrayatve guṇī-bhūta-vyaṅgyasya vākyārthāśrayatve",
  "GK16andhvy_u:1557_2": "ca dhvaneḥ saṅkīrṇatāyām api na virodhaḥ sva-prabhedāntaravat / yathā hi dhvani-prabhedāntarāṇi",
  "GK16andhvy_u:1557_3": "parasparaṃ saṅkīryante padārtha-vākyārthāśrayatvena ca na viruddhāni /",
  "GK16andhvy_u:1558": "kiṃ caika-vyaṅgyāśrayatve tu pradhāna-guṇa-bhāvo virudhyate na tu vyaṅgya-bhedāpekṣayā,",
  "GK16andhvy_u:1559": "tato 'py asya na virodhaḥ /",
  "GK16andhvy_u:1560_0": "ayaṃ ca saṅkara-saṃsṛṣṭi-vyavahāro bahūnām ekatra vācya-vācaka-bhāva iva vyaṅgya-vyañjaka-bhāve",
  "GK16andhvy_u:1560_1": "'pi nirvirodha eva mantavyaḥ / yatra tu padāni kānicid avivakṣita-vācyāny anuraṇana-rūpa-vyaṅgya-vācyāni",
  "GK16andhvy_u:1560_2": "vā tatra dhvani-guṇī-bhūta-vyaṅgyayoḥ saṃsṛṣṭatvam / yathā-“teṣāṃ gopa-vadhū-vilāsa-suhṛdām” ity ādau /",
  "GK16andhvy_u:1561_0": "atra hi “vilāsa-suhṛdām” “rādhā-rahaḥ-sākṣiṇām” ity ete pade dhvani-prabheda-rūpe",
  "GK16andhvy_u:1561_1": "“te” “jāne” ity ete ca pade guṇī-bhūta-vyaṅgya-rūpe / vācyālaṅkāra-saṅkīrṇatvam alakṣya-krama-vyaṅgyāpekṣayā",
  "GK16andhvy_u:1561_2": "rasavati sālaṅkāre kāvye sarvatra suvyavasthitam / prabhedāntarāṇām api kadācit saṅkīrṇatvaṃ",
  "GK16andhvy_u:1561_3": "bhavaty eva / yathā mamaiva-",
  "GK16andhvy_u:1562": "yā vyāpāravatī rasān rasayituṃ kācit kavīnāṃ navā",
  "GK16andhvy_u:1563": "dṛṣṭir yā pariniṣṭhitārtha-viṣayonmeṣā ca vaipaścitī /",
  "GK16andhvy_u:1564": "te dve apy avalambya viśvam aniśaṃ nirvarṇayanto vayaṃ",
  "GK16andhvy_u:1565": "śrāntā naiva ca labdham abdhi-śayana ! tvad-bhakti-tulyaṃ sukham //",
  "GK16andhvy_u:1566": "ity atra virodhālaṅkāreṇārthāntara-saṃkramita-vācyasya dhvani-prabhedasya saṅkīrṇatvam /",
  "GK16andhvy_u:1567": "vācyālaṅkāra-saṃsṛṣṭatvaṃ ca padāpekṣayaiva / yatra hi kānicit padāni vācyālaṅkāra-bhāñji kānicic ca dhvani-prabheda-yuktāni / yathā-",
  "GK16andhvy_u:1568": "dīrghīkurvan paṭu mada-kalaṃ kūjitaṃ sārasānāṃ",
  "GK16andhvy_u:1569": "pratyūṣeṣu sphuṭita-kamalāmoda-maitrī-kaṣāyaḥ /",
  "GK16andhvy_u:1570": "yatra strīṇāṃ harati surata-glānim aṅgānukūlaḥ",
  "GK16andhvy_u:1571": "siprāvātaḥ priyatama iva prārthanā-cāṭu-kāraḥ //",
  "GK16andhvy_u:1572": "atra hi maitrī-padam avivakṣita-vācyo dhvaniḥ / padāntareṣv alaṅkārāntarāṇi /",
  "GK16andhvy_u:1573": "saṃsṛṣṭālaṅkārāntara-saṅkīrṇo dhvanir, yathā-",
  "GK16andhvy_u:1574": "danta-kṣatāni karajaiś ca vipāṭitāni",
  "GK16andhvy_u:1575": "prodbhinna-sāndra-pulake bhavataḥ śarīre /",
  "GK16andhvy_u:1576": "dattāni rakta-manasā mṛga-rāja-vadhvā",
  "GK16andhvy_u:1577": "jāta-spṛhair munibhir apy avalokitāni //",
  "GK16andhvy_u:1578_0": "atra hi samāsokti-saṃsṛṣṭena virodhālaṅkāreṇa saṅkīrṇasyālakṣya-krama-vyaṅgyasya",
  "GK16andhvy_u:1578_1": "dhvaneḥ prakāśanam / dayā-vīrasya paramārthato vākyārthībhūtatvāt / saṃsṛṣṭālaṅkāra-saṃsṛṣṭatvaṃ ca dhvaner yathā-",
  "GK16andhvy_u:1579": "abhinava-payodhara-rasiteṣu pathika-śyāmāyiteṣu divaseṣu /",
  "GK16andhvy_u:1580": "śobhate prasārita-grīvāṇāṃ nṛttaṃ mayūra-vṛndānām //",
  "GK16andhvy_u:1581": "atra hy upamā-rūpakābhyāṃ śabda-śakty-udbhavānuraṇana-rūpa-vyaṅgyasya dhvaneḥ saṃsṛṣṭatvam /",
  "GK16andhvy_u:1582": "_________________________________________________________",
  "GK16andhvy_u:1583": "Dhv_3.44:",
  "GK16andhvy_u:1584": "evaṃ dhvaneḥ prabhedāḥ prabheda-bhedāś ca kena śakyante /",
  "GK16andhvy_u:1585": "saṅkhyātuṃ diṅ-mātraṃ teṣām idam uktam asmābhiḥ // DhvK_3.44 //",
  "GK16andhvy_u:1586": "anantā hi dhvaneḥ prakārāḥ sahṛdayānāṃ vyutpattaye teṣāṃ diṅ-mātraṃ kathitam //",
  "GK16andhvy_u:1587": "_________________________________________________________",
  "GK16andhvy_u:1588": "Dhv_3.45:",
  "GK16andhvy_u:1589": "ity ukta-lakṣaṇo yo dhvanir vivecyaḥ prayatnataḥ sadbhiḥ",
  "GK16andhvy_u:1590": "sat-kāvyaṃ kartuṃ vā jñātuṃ vā samyag abhiyuktaiḥ // DhvK_3.45 //",
  "GK16andhvy_u:1591": "ukta-svarūpa-dhvani-nirūpaṇa-nipuṇā hi sat-kavayaḥ sahṛdayāś ca niyatam eva kāvya-viṣaye parāṃ prakarṣa-padavīm āsādayanti //",
  "GK16andhvy_u:1592": "_________________________________________________________",
  "GK16andhvy_u:1593": "Dhv_3.46:",
  "GK16andhvy_u:1594": "asphuṭa-sphuritaṃ kāvya-tattvam etad yathoditam /",
  "GK16andhvy_u:1595": "aśaknuvadbhir vyākartuṃ rītayaḥ sampravartitāḥ // DhvK_3.46 //",
  "GK16andhvy_u:1596_0": "etad-dhvani-pravartanena nirṇītaṃ kāvya-tattvam asphuṭa-sphuritaṃ sad aśaknuvadbhiḥ",
  "GK16andhvy_u:1596_1": "pratipādayituṃ vaidarbhī gauḍī pāñcālī ceti rītayaḥ pravartitāḥ / rīti-lakṣaṇa-vidhāyināṃ",
  "GK16andhvy_u:1596_2": "hi kāvya-tattvam etad asphuṭatayā manāk-sphuritam āsīd iti lakṣyate tad atra sphuṭatayā",
  "GK16andhvy_u:1596_3": "sampradarśitenānyena rīti-lakṣaṇena na kiṃcit || DhvA_3.46 ||",
  "GK16andhvy_u:1597": "_________________________________________________________",
  "GK16andhvy_u:1598": "Dhv_3.47:",
  "GK16andhvy_u:1599": "śabda-tattvāśrayāḥ kāścid artha-tattva-yujo 'parāḥ /",
  "GK16andhvy_u:1600": "vṛttayo 'pi prakāśante jñāte 'smin kāvya-lakṣaṇe // DhvK_3.47 //",
  "GK16andhvy_u:1601_0": "asmin vyaṅgya-vyañjakabhāvavivecanamaye kāvya-lakṣaṇe jñāte sati yāḥ kāścitprasiddhā",
  "GK16andhvy_u:1601_1": "upanāgarikādyāḥ śabdatattvāśrayāḥ vṛttayo yāścārthatattvasambaddhāḥ kaiśikyādayastāḥ",
  "GK16andhvy_u:1601_2": "samyagrītipadavīmavataranti / anyathā tu tāsāmadṛṣṭārthānām iva vṛttīnāmaśraddheyatvam",
  "GK16andhvy_u:1601_3": "eva syānnānubhavasiddhatvam / evaṃ sphuṭatayaiva lakṣaṇīyaṃ svarūpamasya dhvaneḥ /",
  "GK16andhvy_u:1601_4": "yatra śabdānām arthānāṃ ca keṣāñcitpratipattṛviśeṣasaṃvedyaṃ jātyatvam iva ratnaviśeṣāṇāṃ",
  "GK16andhvy_u:1601_5": "cārutvamanākhyeyamavabhāsate kāvye tatra dhvanivyavahāra iti yallakṣaṇaṃ dhvaner",
  "GK16andhvy_u:1601_6": "ucyate kenacittadayuktam iti nābhidheyatāmarhati / yataḥ śabdānāṃ svarūpāśrayas tāvad",
  "GK16andhvy_u:1601_7": "akliṣṭatve satyaprayuktaprayogaḥ / vācakāśrayas tu prasādo vyañjakatvaṃ ceti viśeṣaḥ /",
  "GK16andhvy_u:1601_8": "arthānāṃ ca sphuṭatvenāvabhāsanaṃ vyaṅgyaparatvaṃ vyaṅgyāṃśaviśiṣṭatvam ceti viśeṣaḥ /",
  "GK16andhvy_u:1601_9": "tau ca viśeṣau vyākhyātuṃ śakyete vyākhyātau ca bahuprakāram / tadvyatiriktānākhyeyaviśeṣasambhāvanā",
  "GK16andhvy_u:1601_10": "tu vivekāvasādabhāvamūlaiva / yasmādanākhyeyatvaṃ sarva-śabdāgocaratvena na kasyacitsambhavati /",
  "GK16andhvy_u:1601_11": "antato 'nākhyeyaśabdena tasyābhidhānasambhavāt / sāmānyasaṃsparśivikalpaśabdāgocaratve sati,",
  "GK16andhvy_u:1602_0": "prakāśamānatvaṃ tu yadanākhyeyatvam ucyate kvacit tad api kāvyaviśeṣāṇāṃ ratnaviśeṣāṇām",
  "GK16andhvy_u:1602_1": "iva na sambhavati / teṣāṃ lakṣaṇakāraivyākṛta-rūpatvāt / ratnaviśeṣāṇāṃ ca sāmānyasambhāvanayaiva",
  "GK16andhvy_u:1602_2": "mūlyasthitiparikalpanādarśanācca / ubhayeṣām api teṣāṃ pratipattṛviśeṣasaṃvedyatvamasty",
  "GK16andhvy_u:1602_3": "eva / vaikaṭikā eva hi ratnatattvavidaḥ,",
  "GK16andhvy_u:1603_0": "sahṛdayā eva hi kāvyānāṃ rasajñā iti kasyātra vipratipattiḥ / yat tv anirdeśyatvaṃ",
  "GK16andhvy_u:1603_1": "sarva-lakṣaṇa-viṣayaṃ bauddhānāṃ prasiddhaṃ tattanmataparīkṣāyāṃ granthāntare nirūpayiṣyāmaḥ /",
  "GK16andhvy_u:1603_2": "iha tu granthāntaraśravaṇalavaprakāśanaṃ sahṛdayavaimanasyapradāyīti na prakriyate /",
  "GK16andhvy_u:1603_3": "bauddhamatena vā yathā pratyakṣādilakṣaṇaṃ tathāsmākaṃ dhvanilakṣaṇaṃ bhaviṣyati /",
  "GK16andhvy_u:1603_4": "tasmāllakṣaṇāntarasyāghaṭanādaśabdārthatvācca tasyoktam eva dhvanilakṣaṇaṃ sādhīyaḥ / tad idam uktam-",
  "GK16andhvy_u:1604": "anākhyeyāṃśa-bhāsitvaṃ nirvācyārthatayā dhvaneḥ /",
  "GK16andhvy_u:1605": "na lakṣaṇaṃ, lakṣaṇaṃ tu sādhīyo 'sya yathoditam //",
  "GK16andhvy_u:1606": "_________________________________________________________",
  "GK16andhvy_u:1607": "// iti śrī-rājānakānandavardhanācārya-viracite dhvany-āloke tṛtīya uddyotaḥ //",
  "GK16andhvy_u:1608": "--o)0(o--",
  "GK16andhvy_u:1609": "_________________________________________________________",
  "GK16andhvy_u:1610": "(4)",
  "GK16andhvy_u:1611": "_________________________________________________________",
  "GK16andhvy_u:1612": "// caturthoddyotaḥ //",
  "GK16andhvy_u:1613": "evaṃ dhvaniṃ sa-prapañcaṃ vipratipatti-nirāsārthaṃ vyutpādya tad-vyutpādane prayojanāntaram ucyate-",
  "GK16andhvy_u:1614": "_________________________________________________________",
  "GK16andhvy_u:1615": "Dhv_4.1:",
  "GK16andhvy_u:1616": "dhvaner yaḥ saguṇī-bhūta-vyaṅgyasyādhvā pradarśitaḥ /",
  "GK16andhvy_u:1617": "anenānantyam āyāti kavīnāṃ pratibhā-guṇaḥ // DhvK_4.1 //",
  "GK16andhvy_u:1618": "ya eṣa dhvaner guṇī-bhūta-vyaṅgyasya ca mārgaḥ prakāśitas tasya phalāntaraṃ kavi-pratibhānantyam /",
  "GK16andhvy_u:1619": "katham iti cet-",
  "GK16andhvy_u:1620": "_________________________________________________________",
  "GK16andhvy_u:1621": "Dhv_4.2:",
  "GK16andhvy_u:1622": "ato hy anyatamenāpi prakāreṇa vibhūṣitā /",
  "GK16andhvy_u:1623": "vāṇī navatvam āyāti pūrvārthānvayavaty api // DhvK_4.2 //",
  "GK16andhvy_u:1624_0": "ato dhvaner ukta-prabheda-madhyād anyatamenāpi prakāreṇa vibhūṣitā satī vāṇī purātana-kavi-nibaddhārtha-saṃsparśavaty",
  "GK16andhvy_u:1624_1": "api navatvam āyāti / tathā hy avivakṣita-vācyasya dhvaneḥ prakāra-dvaya-samāśrayeṇa",
  "GK16andhvy_u:1624_2": "navatvaṃ pūrvārthānugame 'pi, yathā-",
  "GK16andhvy_u:1625": "smitaṃ kiṃcin mugdhaṃ tarala-madhuro dṛṣṭi-vibhavaḥ",
  "GK16andhvy_u:1626": "parispando vācām abhinava-vilāsormi-sarasaḥ /",
  "GK16andhvy_u:1627": "gatānām ārambhaḥ kisalayita-līlā-parimalaḥ",
  "GK16andhvy_u:1628": "spṛśantyās tāruṇyaṃ kim iva hi na ramyaṃ mṛgadṛśaḥ //",
  "GK16andhvy_u:1629": "ity asya,",
  "GK16andhvy_u:1630": "sa-vibhrama-smitodbhedā lolākṣyaḥ praskhalad-giraḥ /",
  "GK16andhvy_u:1631": "nitambālasa-gāminyaḥ kāminyaḥ kasya na priyāḥ //",
  "GK16andhvy_u:1632": "ity evam ādiṣu ślokeṣu satsv api tiraskṛta-vācya-dhvani-samāśrayeṇāpūrvatvam eva pratibhāsate / tathā-",
  "GK16andhvy_u:1633": "yaḥ prathamaḥ prathamaḥ sa tu tathā hi hata-hasti-bahala-palalāśī /",
  "GK16andhvy_u:1634": "śvāpada-gaṇeṣu siṃhaḥ siṃhaḥ kenādharī-kriyate //ity asya,",
  "GK16andhvy_u:1635": "sva-tejaḥ-krīta-mahimā kenānyenātiśayyate /",
  "GK16andhvy_u:1636": "mahadbhir api mātaṅgaiḥ siṃhaḥ kim abhibhūyate //",
  "GK16andhvy_u:1637": "ity evam ādiṣu ślokeṣu satsv apy arthāntara-saṅkramita-vācya-dhvani-samāśrayeṇa navatvam /",
  "GK16andhvy_u:1638": "vivakṣitāny apara-vācyasyāpy ukta-prakāra-samāśrayeṇa navatvaṃ, yathā-",
  "GK16andhvy_u:1639": "nidrā-kaitavinaḥ priyasya vadane vinyasya vaktraṃ vadhūr",
  "GK16andhvy_u:1640": "bodha-trāsa-niruddha-cumbana-rasāpy ābhoga-lolaṃ sthitā /",
  "GK16andhvy_u:1641": "vailakṣyād vimukhībhaved iti punas tasyāpy anārambhiṇaḥ",
  "GK16andhvy_u:1642": "sākāṅkṣa-pratipatti nāma hṛdayaṃ yātaṃ tu pāraṃ rateḥ //",
  "GK16andhvy_u:1643": "ity ādeḥ ślokasya,",
  "GK16andhvy_u:1644": "śūnyaṃ vāsa-gṛhaṃ vilokya śayanād utthāya kiṃcic chanair",
  "GK16andhvy_u:1645": "nidrā-vyājam upāgatasya suciraṃ nirvarṇya patyur mukham /",
  "GK16andhvy_u:1646": "visrabdhaṃ paricumbya jāta-pulakām ālokya gaṇḍa-sthalīṃ",
  "GK16andhvy_u:1647": "lajjā-namra-mukhī priyeṇa hasatā bālā ciraṃ cumbitā //",
  "GK16andhvy_u:1648": "ity ādiṣu ślokeṣu satsv api navatvam /",
  "GK16andhvy_u:1649": "yathā vā-“taraṅgabhrūbhaṅgā” ity ādiślokasya “nānābhaṅgibhramadbhrūḥ” ity ādiślokāpekṣayānyatvam || DhvA_4.2 ||",
  "GK16andhvy_u:1650": "_________________________________________________________",
  "GK16andhvy_u:1651": "Dhv_4.3:",
  "GK16andhvy_u:1652": "yuktyānayānusartavyo rasādir bahu-vistaraḥ /",
  "GK16andhvy_u:1653": "mitho 'py anantatāṃ prāptaḥ kāvya-mārgo yadāśrayāt // DhvK_4.3 //",
  "GK16andhvy_u:1654_0": "bahu-vistāro 'yaṃ rasa-bhāva-tad-ābhāsa-tat-praśama-lakṣaṇo mārgo yathāsvaṃ vibhāvānubhāva-prabheda-kalanayā",
  "GK16andhvy_u:1654_1": "yathoktaṃ prāk / sa sarva evānayā yuktyānusartavyaḥ / yasya rasāder āśrayād ayaṃ",
  "GK16andhvy_u:1654_2": "kāvya-mārgaḥ purātanaiḥ kavibhiḥ sahasra-saṃkhyair asaṃkhyair vā bahu-prakāraṃ kṣuṇṇatvān",
  "GK16andhvy_u:1654_3": "mito 'py anantatām eti / rasa-bhāvādīnāṃ hi pratyekaṃ vibhāvānubhāva-vyabhicāri-samāśrayād",
  "GK16andhvy_u:1654_4": "aparimitatvam / teṣāṃ caikaika-prabhedāpekṣayāpi tāvaj jagad-vṛttam upanibadhyamānaṃ",
  "GK16andhvy_u:1654_5": "sukavibhis tad-icchā-vaśād anyathā sthitam apy anyathaiva vivartate / pratipāditaṃ",
  "GK16andhvy_u:1654_6": "caitac citra-vicārāvasare / gāthā cātra kṛtaiva mahā-kavinā-",
  "GK16andhvy_u:1655": "atathā-sthitān api tathā-saṃsthitān iva hṛdaye yā niveśayati /",
  "GK16andhvy_u:1656": "artha-viśeṣān sā jayati vikaṭa-kavi-gocarā vāṇī //",
  "GK16andhvy_u:1657": "tad itthaṃ rasa-bhāvādy-āśrayeṇa kāvyārthānām ānantyaṃ supratipāditam / etad evopapādayitum ucyate-",
  "GK16andhvy_u:1658": "_________________________________________________________",
  "GK16andhvy_u:1659": "Dhv_4.4:",
  "GK16andhvy_u:1660": "dṛṣṭa-pūrvā api hy arthāḥ kāvye rasa-parigrahāt /",
  "GK16andhvy_u:1661": "sarve navā ivābhānti madhu-māsa iva drumāḥ // DhvK_4.4 //",
  "GK16andhvy_u:1662": "tathā hi vivakṣitāny apara-vācyasyaiva śabda-śakty-udbhavānuraṇana-rūpa-vyaṅgya-prakāra-samāśrayeṇa navatvam / yathā-“dharaṇī-dhāraṇāyādhunā tvaṃ śeṣaḥ” ity ādeḥ /",
  "GK16andhvy_u:1663": "śeṣo hima-giris tvaṃ ca mahānto guravaḥ sthirāḥ /",
  "GK16andhvy_u:1664": "yad alaṅghita-maryādāś calantīṃ bibhrate bhuvam //",
  "GK16andhvy_u:1665": "ity ādiṣu satsv api /",
  "GK16andhvy_u:1666": "tasyaivārtha-śakty-udbhavānuraṇana-rūpa-vyaṅgya-samāśrayeṇa navatvam / yathā-“evaṃ-vādini devarṣau” ity ādi ślokasya /",
  "GK16andhvy_u:1667": "kṛte vara-kathālāpe kumāryaḥ pulakodgamaiḥ /",
  "GK16andhvy_u:1668": "sūcayanti spṛhām antar-lajjayāvanatānanāḥ //",
  "GK16andhvy_u:1669": "ity ādiṣu satsv artha-śakty-udbhavānuraṇana-rūpa-vyaṅgyasya kavi-prauḍhokti-nirmita-śarīratvena navatvam / yathā-“sajjayati surabhi-māso” ity ādeḥ /",
  "GK16andhvy_u:1670": "surabhi-samaye pravṛtte sahasā prādurbhavanti ramaṇīyāḥ /",
  "GK16andhvy_u:1671": "rāgavatām utkalikāḥ sahaiva sahakāra-kalikābhiḥ //",
  "GK16andhvy_u:1672": "ity ādiṣu satsv apy apūrvatvam eva /",
  "GK16andhvy_u:1673": "artha-śakty-udbhavānuraṇana-rūpa-vyaṅgyasya kavi-nibaddha-vaktṛ-prauḍhokti-mātra-niṣpanna-śarīratvena navatvam / yathā “'vāṇijya hasti-dantāḥ” ity ādi-gāthārthasya /",
  "GK16andhvy_u:1674": "kariṇī-behabbaaro maha putto ekka-kāṇḍa-vinibāī /",
  "GK16andhvy_u:1675": "haa soṇhāeṃ taha kaho jaha kaṇḍa-karaṇḍaaṃ baha{i} //",
  "GK16andhvy_u:1676": "[kariṇī-vaidhavya-karo mama putra eka-kāṇḍa-vinipātī /",
  "GK16andhvy_u:1677": "hata-snuṣayā tathā kṛto yathā kāṇḍa-karaṇḍakaṃ vahati //]",
  "GK16andhvy_u:1678": "evam ādiṣv artheṣu satsv apy anālīḍhataiva || DhvA_4.4 ||",
  "GK16andhvy_u:1679": "yathā vyaṅgya-bheda-samāśrayeṇa dhvaneḥ kāvyārthānāṃ navatvam utpadyate,",
  "GK16andhvy_u:1680": "tathā vyañjaka-bheda-samāśrayeṇāpi / tat tu grantha-vistara-bhayān na likhyate,",
  "GK16andhvy_u:1681": "svayam eva sahṛdayair abhyūhyam / atra ca punaḥ punar uktam api sāratayedam ucyate-",
  "GK16andhvy_u:1682": "_________________________________________________________",
  "GK16andhvy_u:1683": "Dhv_4.5:",
  "GK16andhvy_u:1684": "vyaṅgya-vyañjaka-bhāve 'smin vividhe sambhavaty api /",
  "GK16andhvy_u:1685": "rasādi-maya ekasmin kaviḥ syād avadhānavān // DhvK_4.5 //",
  "GK16andhvy_u:1686_0": "asminn arthānantya-hetau vyaṅgya-vyañjaka-bhāve vicitre śabdānāṃ sambhavaty api kavir",
  "GK16andhvy_u:1686_1": "apūrvārtha-lābhārthī rasādi-maya ekasmin vyaṅgya-vyañjaka-bhāve yatnād avadadhīta /",
  "GK16andhvy_u:1686_2": "rasa-bhāva-tad-ābhāsa-rūpe hi vyaṅgye tad-vyañjakeṣu ca yathā-nirdiṣṭeṣu varṇa-pada-vākya-racanā-prabandheṣv",
  "GK16andhvy_u:1686_3": "avahita-manasaḥ kaveḥ sarvam apūrvaṃ kāvyaṃ sampadyate /",
  "GK16andhvy_u:1687_0": "tathā ca rāmāyaṇa-mahābhāratādiṣu saṅgrāmādayaḥ punaḥ punar abhihitā api nava-navāḥ",
  "GK16andhvy_u:1687_1": "prakāśante / prabandhe cāṅgī rasa eka evopanibadhyamāno 'rtha-viśeṣa-lābhaṃ chāyātiśayaṃ",
  "GK16andhvy_u:1687_2": "ca puṣṇāti / kasminn iveti cet-yathā rāmāyaṇe yathā vā mahābhārate / rāmāyaṇe hi",
  "GK16andhvy_u:1687_3": "karuṇo rasaḥ svayam ādi-kavinā sūtritaḥ “śokaḥ ślokatvam āgataḥ” ity evaṃ-vādinā /",
  "GK16andhvy_u:1687_4": "nirvyūḍhaś ca sa eva sītātyanta-viyoga-paryantam eva sva-prabandham uparacayatā /",
  "GK16andhvy_u:1687_5": "mahābhārate 'pi śāstra-kāvya-rūpa-cchāyānvayini vṛṣṇi-pāṇḍava-virasāvasāna-vaimanasya-dāyinīṃ",
  "GK16andhvy_u:1687_6": "samāptim upanibadhnatā mahā-muninā vairāgya-janana-tātparyaṃ prādhānyena sva-prabandhasya",
  "GK16andhvy_u:1687_7": "darśayatā mokṣa-lakṣaṇaḥ puruṣārthaḥ śānto rasaś ca mukhyatayā vivakṣā-viṣayatvena",
  "GK16andhvy_u:1687_8": "sūcitaḥ / etac cāṃśena vivṛtam evānyair vyākhyā-vidhāyibhiḥ / svayam eva caitad udgīrṇaṃ",
  "GK16andhvy_u:1687_9": "tenodīrṇa-mahā-moha-magnam ujjihīrṣatā lokam ativimala-jñānāloka-dāyinā loka-nāthena-",
  "GK16andhvy_u:1688": "yathā yathā viparyeti loka-tantram asāravat /",
  "GK16andhvy_u:1689": "tathā tathā virāgo 'tra jāyate nātra saṃśayaḥ //",
  "GK16andhvy_u:1690_0": "ity ādi bahuśaḥ kathayatā / tataś ca śānto raso rasāntarair mokṣa-lakṣaṇaḥ puruṣārthaḥ",
  "GK16andhvy_u:1690_1": "puruṣārthāntarais tad-upasarjanatvenānugamyamāno 'ṅgitvena vivakṣā-viṣaya iti mahābhārata-tātparyaṃ",
  "GK16andhvy_u:1690_2": "suvyaktam evāvabhāsate /",
  "GK16andhvy_u:1691": "aṅgāṅgi-bhāvaś ca yathā rasānāṃ tathā pratipāditam eva /",
  "GK16andhvy_u:1692": "pāramārthikāntas tattvānapekṣayā śarīrasyevāṅga-bhūtasya rasasya puruṣārthasya ca sva-prādhānyena cārutvam apy aviruddham /",
  "GK16andhvy_u:1693": "nanu mahābhārate yāvān vivakṣā-viṣayaḥ so 'nukramaṇyāṃ sarva evānukrānto na caitat tatra dṛśyate,",
  "GK16andhvy_u:1694": "pratyuta sarva-puruṣārtha-prabodha-hetutvaṃ sarva-rasa-garbhatvaṃ ca mahābhāratasya tasminn uddeśe sva-śabda-niveditatvena pratīyate /",
  "GK16andhvy_u:1695": "atrocyate-satyaṃ śāntasyaiva rasasyāṅgitvaṃ mahābhārate mokṣasya ca sarva-puruṣārthebhyaḥ prādhānyam ity etan na sva-śabdābhidheya-tvenānukramaṇyā darśitam,",
  "GK16andhvy_u:1696_0": "darśitaṃ tu vyaṅgyatvena-“bhagavān vāsudevaś ca kīrtyate 'tra sanātanaḥ” ity asmin",
  "GK16andhvy_u:1696_1": "vākye / anena hy ayam artho vyaṅgyatvena vivakṣito yad atra mahābhārate pāṇḍavādi-caritaṃ",
  "GK16andhvy_u:1696_2": "yat kīrtyate tat sarvam avasāna-virasam avidyā-prapañca-rūpaṃ ca,",
  "GK16andhvy_u:1697": "paramārtha-satya-svarūpas tu bhagavān vāsudevo 'tra kīrtyate / tasmāt tasminn eva parameśvare bhagavati bhavata bhāvita-cetaso,",
  "GK16andhvy_u:1698_0": "mā bhūta vibhūtiṣu niḥsārāsu rāgiṇo guṇeṣu vā naya-vinaya-parākramādiṣv amīṣu kevaleṣu",
  "GK16andhvy_u:1698_1": "keṣucit sarvātmanā pratiniviṣṭa-dhiyaḥ / tathā cāgre-paśyata niḥsāratāṃ saṃsārasyety",
  "GK16andhvy_u:1698_2": "amum evārthaṃ dyotayan sphuṭam evāvabhāsate vyañjaka-śakty-anugṛhītaś ca śabdaḥ /",
  "GK16andhvy_u:1698_3": "evaṃ-vidham evārthaṃ garbhīkṛtaṃ sandarśayanto 'nantara-ślokā lakṣyante-“sa hi satyam” ity ādayaḥ /",
  "GK16andhvy_u:1699_0": "ayaṃ ca nigūḍha-ramaṇīyo 'rtho mahābhāratāvasāne harivaṃśa-varṇanena samāptiṃ vidadhatā",
  "GK16andhvy_u:1699_1": "tenaiva kavi-vedhasā kṛṣṇa-dvaipāyanena samyak-sphuṭī-kṛtaḥ / anena cārthena saṃsārātīte",
  "GK16andhvy_u:1699_2": "tattvāntare bhakty-atiśayaṃ pravartayatā sakala eva sāṃsāriko vyavahāraḥ pūrva-pakṣīkṛto",
  "GK16andhvy_u:1699_3": "nyakṣeṇa prakāśate / devatā-tīrtha-tapaḥ-prabhṛtīnāṃ ca prabhāvātiśaya-varṇanaṃ tasyaiva",
  "GK16andhvy_u:1699_4": "para-brahmaṇaḥ prāpty-upāyatvena tad-vibhūtitvenaiva devatā-viśeṣāṇām anyeṣāṃ ca /",
  "GK16andhvy_u:1699_5": "pāṇḍavādi-carita-varṇanasyāpi vairāgya-janana-tātparyād vairāgyasya ca mokṣa-mūlatvān",
  "GK16andhvy_u:1699_6": "mokṣasya ca bhagavat-prāpty-upāyatvena mukhyatayā gītādiṣu pradarśitatvāt para-brahma-prāpty-upāyatvam",
  "GK16andhvy_u:1699_7": "eva paramparayā / vāsudevādi-saṃjñābhidheyatvena cāparimita-śakty-āspadaṃ paraṃ brahma",
  "GK16andhvy_u:1699_8": "gītādi-pradeśāntareṣu tad-abhidhānatvena labdha-prasiddhi māthura-prādurbhāvānukṛta-sakala-svarūpaṃ",
  "GK16andhvy_u:1699_9": "vivakṣitaṃ na tu māthura-prādurbhāvāṃśa eva,",
  "GK16andhvy_u:1700": "sanātana-śabda-viśeṣitatvāt / rāmāyaṇādiṣu cānayā saṃjñayā bhagavan-mūrty-antare vyavahāra-darśanāt / nirṇītaś cāyam arthaḥ śabda-tattva-vidbhir eva /",
  "GK16andhvy_u:1701": "tad evam anukramaṇī-nirdiṣṭena vākyena bhagavad-vyatirekiṇaḥ sarvasyānyasyānityatāṃ prakāśayatā mokṣa-lakṣaṇa evaikaḥ paraḥ puruṣārthaḥ śāstranaye,",
  "GK16andhvy_u:1702_0": "kāvya-naye ca tṛṣṇākṣaya-sukha-paripoṣa-lakṣaṇaḥ śānto raso mahābhāratasyāṅgitvena",
  "GK16andhvy_u:1702_1": "vivakṣita iti supratipāditam / atyanta-sāra-bhūtatvāc cāyam artho vyaṅgyatvenaiva",
  "GK16andhvy_u:1702_2": "darśito na tu vācyatvena / sāra-bhūto hy arthaḥ sva-śabdānabhidheyatvena prakāśitaḥ",
  "GK16andhvy_u:1702_3": "sutarām eva śobhām āvahati / prasiddhiś ceyam asty eva vidagdha-vidvat-pariṣatsu",
  "GK16andhvy_u:1702_4": "yad abhimatataraṃ vastu vyaṅgyatvena prakāśyate na sākṣāc-chabda-vācyatvena / tasmāt",
  "GK16andhvy_u:1702_5": "sthitam etat-aṅgibhūta-rasādy-āśrayeṇa kāvye kriyamāṇe navārtha-lābho bhavati bandha-cchāyā",
  "GK16andhvy_u:1702_6": "ca mahatī sampadyata iti / ata eva ca rasānuguṇārtha-viśeṣopanibandham alaṅkārāntara-virahe",
  "GK16andhvy_u:1702_7": "'pi chāyātiśaya-yogi lakṣye dṛśyate / yathā-",
  "GK16andhvy_u:1703": "munir jayati yogīndro mahātmā kumbha-sambhavaḥ /",
  "GK16andhvy_u:1704": "yenaika-culake dṛṣṭau tau divyau matsya-kacchapau //ity ādau /",
  "GK16andhvy_u:1705_0": "atra hy adbhuta-rasānuguṇam eka-culake matsya-kacchapa-darśanaṃ chāyātiśayaṃ puṣṇāti /",
  "GK16andhvy_u:1705_1": "tatra hy eka-culake sakala-jaladhi-sannidhānād api divya-matsya-kacchapa-darśanam",
  "GK16andhvy_u:1705_2": "akṣuṇṇatvād adbhuta-rasānuguṇataram / kṣuṇṇaṃ hi vastu loka-prasiddhyādbhutam api",
  "GK16andhvy_u:1705_3": "nāścaryakāri bhavati / na cākṣuṇṇaṃ vastūpanibadhyamānam adbhuta-rasasyaivānuguṇaṃ",
  "GK16andhvy_u:1705_4": "yāvad rasāntarasyāpi / tad yathā-",
  "GK16andhvy_u:1706": "svidyati romāñcate vepate rathyāyāṃ tulāgreṇa /",
  "GK16andhvy_u:1707": "sa pārśvo 'dyāpi subhaga tasyā yenāsyatikrāntaḥ //",
  "GK16andhvy_u:1708": "[svidyati romāñcate vepate rathyāyāṃ tulāgreṇa /",
  "GK16andhvy_u:1709": "sa pārśvo 'dyāpi subhaga tasyā yenāsyatikrāntaḥ //]",
  "GK16andhvy_u:1710": "etad gāthārthād bhāvyamānād yā rasa-pratītir bhavati,",
  "GK16andhvy_u:1711_0": "sā tvāṃ spṛṣṭvā svidyati romāñcate vepate ity evaṃ-vidhād arthāt pratīyamānān manāg",
  "GK16andhvy_u:1711_1": "api no jāyate / tad evaṃ dhvani-prabheda-samāśrayeṇa yathā kāvyārthānāṃ navatvaṃ",
  "GK16andhvy_u:1711_2": "jāyate tathā pratipāditam / guṇībhūta-vyaṅgyasyāpi tribheda-vyaṅgyāpekṣayā ye prakārās",
  "GK16andhvy_u:1711_3": "tat-samāśrayeṇāpi kāvya-vastūnāṃ navatvaṃ bhavaty eva / tat tv ativistāra-kārīti",
  "GK16andhvy_u:1711_4": "nodāhṛtaṃ sahṛdayaiḥ svayam utprekṣaṇīyam || DhvA_4.5 ||",
  "GK16andhvy_u:1712": "_________________________________________________________",
  "GK16andhvy_u:1713": "Dhv_4.6:",
  "GK16andhvy_u:1714": "dhvaner itthaṃ guṇībhūta-vyaṅgyasya ca samāśrayāt /",
  "GK16andhvy_u:1715": "na kāvyārtha-virāmo 'sti yadi syāt pratibhā-guṇaḥ // DhvK_4.6 //",
  "GK16andhvy_u:1716": "satsv api purātana-kavi-prabandheṣu yadi syāt pratibhā-guṇaḥ,",
  "GK16andhvy_u:1717_0": "tasmiṃs tv asati na kiṃcid eva kaver vastv asti / bandha-cchāyāpy artha-dvayānurūpa-śabda-sanniveśo",
  "GK16andhvy_u:1717_1": "'rtha-pratibhānābhāve katham upapadyate / anapekṣitārtha-viśeṣākṣara-racanaiva bandha-cchāyeti",
  "GK16andhvy_u:1717_2": "nedaṃ nedīyaḥ sahṛdayānām / evaṃ hi saty arthānapekṣa-catura-madhura-vacana-racanāyām",
  "GK16andhvy_u:1717_3": "api kāvya-vyapadeśaḥ pravarteta / śabdārthayoḥ sāhityena kāvyatve kathaṃ tathā-vidhe",
  "GK16andhvy_u:1717_4": "viṣaye kāvya-vyavastheti cet-paropanibaddhārtha-viracane yathā tat-kāvyatva-vyavahāras",
  "GK16andhvy_u:1717_5": "tathā tathā-vidhānāṃ kāvya-sandarbhāṇām || DhvA_4.6 ||",
  "GK16andhvy_u:1718": "na cārthānantyaṃ vyaṅgyārthāpekṣayaiva yāvad vācyārthāpekṣayāpīti pratipādayitum ucyate-",
  "GK16andhvy_u:1719": "_________________________________________________________",
  "GK16andhvy_u:1720": "Dhv_4.7:",
  "GK16andhvy_u:1721": "avasthādeśa-kālādi-viśeṣair api jāyate /",
  "GK16andhvy_u:1722": "ānantyam eva vācyasya śuddhasyāpi svabhāvataḥ // DhvK_4.7 //",
  "GK16andhvy_u:1723_0": "śuddhasyānapekṣita-vyaṅgyasyāpi vācyasyānantyam eva jāyate svabhāvataḥ / svabhāvo",
  "GK16andhvy_u:1723_1": "hy ayaṃ vācyānāṃ cetanānām acetanānāṃ ca yad avasthā-bhedād deśa-bhedāt kāla-bhedāt",
  "GK16andhvy_u:1723_2": "svālakṣaṇya-bhedāc cānantatā bhavati / taiś ca tathā-vyavasthitaiḥ sadbhiḥ prasiddhāneka-svabhāvānusaraṇa-rūpayā",
  "GK16andhvy_u:1723_3": "svabhāvoktyāpi tāvad upanibadhyamānair niravadhiḥ kāvyārthaḥ sampadyate /",
  "GK16andhvy_u:1724_0": "tathā hy avasthā-bhedān navatvaṃ yathā-bhagavatī pārvatī kumārasambhave “sarvopamā-dravya-samuccayena”",
  "GK16andhvy_u:1724_1": "[ku.saṃ. 1.49] ity ādibhir uktibhiḥ prathamam eva parisamāpita-rūpa-varṇanāpi punar",
  "GK16andhvy_u:1724_2": "bhagavataḥ śambhor locana-gocaram āyāntī “vasanta-puṣpābharaṇaṃ vahantī” [ku.saṃ.",
  "GK16andhvy_u:1724_3": "3.53] manmathopakaraṇa-bhūtena bhaṅgyantareṇopavarṇitā / saiva ca punar navodvāha-samaye",
  "GK16andhvy_u:1724_4": "prasādhyamānā “tāṃ prāṅ-mukhīṃ tatra niveśya tanvīm” ity ādy-uktibhir navenaiva prakāreṇa",
  "GK16andhvy_u:1724_5": "nirūpita-rūpa-sauṣṭhavā /",
  "GK16andhvy_u:1725": "na ca te tasya kaver ekatraivāsakṛt-kṛtā varṇana-prakārā apunar-uktatvena vā nava-navārtha-nirbharatvena vā pratibhāsante / darśitam eva caitad viṣama-bāṇa-līlāyām-",
  "GK16andhvy_u:1726": "ṇa a tāṇaṃ ghaḍa(i) ohī ṇa a te dīsanti kaha bi punaruttā /",
  "GK16andhvy_u:1727": "je bibbhamā piāṇaṃ atthā vā suka(i)-bāṇīnaṃ //",
  "GK16andhvy_u:1728": "[na ca teṣāṃ ghaṭate 'vadhiḥ, na ca te dṛśyante katham api punaruktāḥ /",
  "GK16andhvy_u:1729": "ye vibhramāḥ priyāṇām arthā vā sukavi-vāṇīnām //]",
  "GK16andhvy_u:1730_0": "ayam aparaś cāvasthā-bheda-prakāro yad acetanānāṃ sarveṣāṃ cetanaṃ dvitīyaṃ rūpam",
  "GK16andhvy_u:1730_1": "abhimānitva-prasiddhaṃ himavad gaṅgādīnām / tac cocita-cetana-viṣaya-svarūpa-yojanayopanibadhyamānam",
  "GK16andhvy_u:1730_2": "anyad eva sampadyate / yathā kumāra-sambhava eva parvata-svarūpasya himavato varṇanaṃ,",
  "GK16andhvy_u:1731_0": "punaḥ saptarṣi-priyoktiṣu cetana-tat-svarūpāpekṣayā pradarśitaṃ tad apūrvam eva pratibhāti /",
  "GK16andhvy_u:1731_1": "prasiddhaś cāyaṃ sat-kavīnāṃ mārgaḥ / idaṃ ca prasthānaṃ kavi-vyutpattaye viṣama-bāṇa-līlāyāṃ",
  "GK16andhvy_u:1731_2": "sa-prapañcaṃ darśitam / cetanānāṃ ca bālyādy-avasthābhir anyatvaṃ sat-kavīnāṃ prasiddham",
  "GK16andhvy_u:1731_3": "eva / cetanānām avasthā-bhede 'py avāntarāvasthā-bhedān nānātvam / yathā kumārīṇāṃ",
  "GK16andhvy_u:1731_4": "kusuma-śara-bhinna-hṛdayānām anyāsāṃ ca / tatrāpi vinītānām avinītānāṃ ca / acetanānāṃ",
  "GK16andhvy_u:1731_5": "ca bhāvānām ārambhādy-avasthā-bheda-bhinnānām ekaikaśaḥ svarūpam upanibadhyamānam",
  "GK16andhvy_u:1731_6": "ānantyam evopayāti / yathā-",
  "GK16andhvy_u:1732": "haṃsānāṃ ninadeṣu yaiḥ kavalitair āsajyate kūjatām",
  "GK16andhvy_u:1733": "anyaḥ ko 'pi kaṣāya-kaṇṭha-luṭhanād āghargharo vibhramaḥ /",
  "GK16andhvy_u:1734": "te sampraty akaṭhora-vāraṇa-vadhū-dantāṅkura-spardhino",
  "GK16andhvy_u:1735": "niryātāḥ kamalākareṣu bisinī-kandāgrima-granthayaḥ //[*23]",
  "GK16andhvy_u:1736": "[*23] Srk 284, Skm 1309 (credited to Kamalāyudha)",
  "GK16andhvy_u:1737_0": "evam anyatrāpi diśānayānusartavyam / deśa-bhedān nānātvam acetanānāṃ tāvat / yathā",
  "GK16andhvy_u:1737_1": "vāyūnāṃ nānā-dig-deśa-cāriṇām anyeṣām api salila-kusumādīnāṃ prasiddham eva / cetanānām",
  "GK16andhvy_u:1737_2": "api mānuṣa-paśu-pakṣi-prabhṛtīnāṃ grāmāraṇya-salilādi-samedhitānāṃ parasparaṃ mahān",
  "GK16andhvy_u:1737_3": "viśeṣaḥ samupalakṣyata eva / sa ca vivicya yathāyatham upanibadhyamānas tathaivānantyam",
  "GK16andhvy_u:1737_4": "āyāti / tathā hi-mānuṣāṇām eva tāvad dig-deśādi-bhinnānāṃ ye vyavahāra-vyāpārādiṣu",
  "GK16andhvy_u:1737_5": "vicitrā viśeṣās teṣāṃ kenāntaḥ śakyate gantum,",
  "GK16andhvy_u:1738": "viśeṣato yoṣitām / upanibadhyate ca tat sarvam eva sukavibhir yathā-pratibham /",
  "GK16andhvy_u:1739_0": "kāla-bhedāc ca nānātvam / yatha rtu-bhedād dig-vyoma-salilādīnām acetanānām / cetanānāṃ",
  "GK16andhvy_u:1739_1": "cautsukyādayaḥ kāla-viśeṣāśrayiṇaḥ prasiddhā eva / svālakṣaṇya-prabhedāc ca sakala-jagad-gatānāṃ",
  "GK16andhvy_u:1739_2": "vastūnāṃ vinibandhanaṃ prasiddham eva / tac ca yathāvasthitam api tāvad upanibadhyamānam",
  "GK16andhvy_u:1739_3": "anantatām eva kāvyārthasyāpādayati /",
  "GK16andhvy_u:1740": "atra kecid ācakṣīran-yathā sāmānyātmanā vastūni vācyatāṃ pratipadyante na viśeṣātmanā ;",
  "GK16andhvy_u:1741_0": "tāni hi svayam anubhūtānāṃ sukhādīnāṃ tan-nimittānāṃ ca svarūpam anyatrāropayadbhiḥ",
  "GK16andhvy_u:1741_1": "sva-parānubhūta-rūpa-sāmānya-mātrāśrayeṇopanibadhyante kavibhiḥ / na hi tair atītam",
  "GK16andhvy_u:1741_2": "anāgataṃ vartamānaṃ ca paricitādi-sva-lakṣaṇaṃ yogibhir iva pratyakṣīkriyate ;",
  "GK16andhvy_u:1742": "tac cānubhāvyānubhava-sāmānyaṃ sarva-pratipattṛ-sādhāraṇaṃ parimitatvāt purātanānām eva gocarī-bhūtam,",
  "GK16andhvy_u:1743": "tasyāviṣayatvānupapatteḥ / ata eva sa prakāra-viśeṣo yair adyatanair abhinavatvena pratīyate teṣām abhimāna-mātram eva bhaṇiti-kṛtaṃ vaicitrya-mātram atrāstīti /",
  "GK16andhvy_u:1744": "tatrocyate-yat tūktaṃ sāmānya-mātrāśrayeṇa kāvya-pravṛttis tasya ca parimitatvena prāg eva gocarī-kṛtatvān nāsti navatvaṃ kāvya-vastūnām iti,",
  "GK16andhvy_u:1745": "tad ayuktam ;",
  "GK16andhvy_u:1746_0": "yato yadi sāmānya-mātram āśritya kāvyaṃ pravartate kiṃ kṛtas tarhi mahā-kavi-nibadhyamānānāṃ",
  "GK16andhvy_u:1746_1": "kāvyārthānām atiśayaḥ / vālmīki-vyatiriktasyānyasya kavi-vyapadeśa eva vā sāmānya-vyatiriktasyānyasya kāvyārthasyābhāvāt,",
  "GK16andhvy_u:1747": "sāmānyasya cādikavinaiva pradarśitatvāt / ukti-vaicitryān naiṣa doṣa iti cet-kim idam ukti-vaicitryam ?",
  "GK16andhvy_u:1748": "uktir hi vācya-viśeṣa-pratipādi vacanam / tad-vaicitrye kathaṃ na vācya-vaicitryam ?",
  "GK16andhvy_u:1749_0": "vācya-vācakayor avinābhāvena pravṛtteḥ / vācyānāṃ ca kāvye pratibhāsamānānāṃ yad",
  "GK16andhvy_u:1749_1": "rūpaṃ tat tu grāhya-viśeṣābhedenaiva pratīyate / tenokti-vaicitrya-vādinā vācya-vaicitryam",
  "GK16andhvy_u:1749_2": "anicchatāpy avaśyam evābhyupagantavyam / tad ayam atra saṅkṣepaḥ-",
  "GK16andhvy_u:1750": "vālmīki-vyatiriktasya yady ekasyāpi kasyacit /",
  "GK16andhvy_u:1751": "iṣyate pratibhārtheṣu tat tad ānantyam akṣayam //",
  "GK16andhvy_u:1752": "kiṃ ca,",
  "GK16andhvy_u:1753_0": "ukti-vaicitryaṃ yat kāvya-navatve nibandhanam ucyate tad asmat-pakṣānuguṇam eva /",
  "GK16andhvy_u:1753_1": "yato yāvān ayaṃ kāvyārthānantya-bheda-hetuḥ prakāraḥ prāg darśitaḥ sa sarva eva punarukti-vaicitryād",
  "GK16andhvy_u:1753_2": "dvi-guṇatām āpadyate / yaś cāyam upamā-śleṣādir alaṅkāra-vargaḥ prasiddhaḥ sa bhaṇiti-vaicitryād",
  "GK16andhvy_u:1753_3": "upanibadhyamānaḥ svayam evānavadhir dhatte punaḥ śata-śākhatām / bhaṇitiś ca sva-bhāṣā-bhedena",
  "GK16andhvy_u:1753_4": "vyavasthitā satī pratiniyata-bhāṣā-gocarārtha-vaicitrya-nibandhanaṃ punar aparaṃ",
  "GK16andhvy_u:1753_5": "kāvyārthānām ānantyam āpādayati / yathā mamaiva-",
  "GK16andhvy_u:1754": "maha maha iti bhaṇantaho bajjadi kālo jaṇassa /",
  "GK16andhvy_u:1755": "toi ṇa deu janaddaṇu goarībhodi maṇassa //",
  "GK16andhvy_u:1756": "[mama mama iti bhaṇato vrajati kālo janasya /",
  "GK16andhvy_u:1757": "tathāpi na devo janārdano gocaro bhavati manasaḥ] || DhvA_4.7 ||",
  "GK16andhvy_u:1758": "itthaṃ yathā yathā nirūpyate tathā tathā na labhyate 'ntaḥ kāvyārthānām / idaṃ tūcyate-",
  "GK16andhvy_u:1759": "_________________________________________________________",
  "GK16andhvy_u:1760": "Dhv_4.8:",
  "GK16andhvy_u:1761": "avasthādi-vibhinnānāṃ vācyānāṃ vinibandhanam /",
  "GK16andhvy_u:1762": "yat pradarśitaṃ prāk-",
  "GK16andhvy_u:1763": "bhūmnaiva dṛśyate lakṣye . . . . . . . . . . .",
  "GK16andhvy_u:1764": "na tac chakyam apohitum /",
  "GK16andhvy_u:1765": ". . . . . . . . . . .tat tu bhāti rasāśrayāt // DhvK_4.8 //",
  "GK16andhvy_u:1766": "tad idam atra saṅkṣepeṇābhidhīyate sat-kavīnām upadeśāya-",
  "GK16andhvy_u:1767": "_________________________________________________________",
  "GK16andhvy_u:1768": "Dhv_4.9:",
  "GK16andhvy_u:1769": "rasa-bhāvādi-sambaddhā yady aucityānusāriṇī /",
  "GK16andhvy_u:1770": "anvīyate vastu-gatir deśa-kālādi-bhedinī // DhvK_4.9 //",
  "GK16andhvy_u:1771": "tatkā gaṇanā kavīnāmanyeṣāṃ parimitaśaktīnām /",
  "GK16andhvy_u:1772": "_________________________________________________________",
  "GK16andhvy_u:1773": "Dhv_4.10:",
  "GK16andhvy_u:1774": "vācaspati-sahasrāṇāṃ sahasrair api yatnataḥ /",
  "GK16andhvy_u:1775": "nibaddhā sā kṣayaṃ naiti prakṛtir jagatām iva // DhvK_4.10 //",
  "GK16andhvy_u:1776_0": "yathā hi jagat-prakṛtir atīta-kalpa-paramparāvirbhūta-vicitra-vastu-prapañcā satī",
  "GK16andhvy_u:1776_1": "punar idānīṃ parikṣīṇā para-padārtha-nirmāṇa-śaktir iti na śakyate 'bhidhātum / tadvad",
  "GK16andhvy_u:1776_2": "eveyaṃ kāvya-sthitir anantābhiḥ kavi-matibhir upabhuktāpi nedānīṃ parihīyate,",
  "GK16andhvy_u:1777": "pratyuta nava-navābhir vyutpattibhiḥ parivardhate / itthaṃ sthite 'pi",
  "GK16andhvy_u:1778": "_________________________________________________________",
  "GK16andhvy_u:1779": "Dhv_4.11:",
  "GK16andhvy_u:1780": "saṃvādās tu bhavanty eva bāhulyena sumedhasām /",
  "GK16andhvy_u:1781": "sthitaṃ hy etat saṃvādinya eva medhāvināṃ buddhayaḥ /",
  "GK16andhvy_u:1782": "kintu-",
  "GK16andhvy_u:1783": "naika-rūpatayā sarve te mantavyā vipaścitā // DhvK_4.11 //",
  "GK16andhvy_u:1784": "katham iti cet-",
  "GK16andhvy_u:1785": "_________________________________________________________",
  "GK16andhvy_u:1786": "Dhv_4.12:",
  "GK16andhvy_u:1787": "saṃvādo hy anya-sādṛśyaṃ tat punaḥ pratibimbavat /",
  "GK16andhvy_u:1788": "ālekhyākāravat tulya-dehivac ca śarīriṇām // DhvK_4.12 //",
  "GK16andhvy_u:1789_0": "saṃvādo hi kāvyārthasyocyate yad anyena kāvya-vastunā sādṛśyam / tat punaḥ śarīriṇāṃ",
  "GK16andhvy_u:1789_1": "pratibimbavad ālekhyākāravat tulya-dehivac ca tridhā vyavasthitam / kiṃcid dhi kāvya-vastu",
  "GK16andhvy_u:1789_2": "vastv-antarasya śarīriṇaḥ pratibimba-kalpam,",
  "GK16andhvy_u:1790": "anyad ālekhya-prakhyam,",
  "GK16andhvy_u:1791": "anyat tulyena śarīriṇā sadṛśam /",
  "GK16andhvy_u:1792": "_________________________________________________________",
  "GK16andhvy_u:1793": "Dhv_4.13:",
  "GK16andhvy_u:1794": "tatra pūrvam ananyātma tucchātma tad-anantaram /",
  "GK16andhvy_u:1795": "tṛtīyaṃ tu prasiddhātma nānya-sāmyaṃ tyajet kaviḥ // DhvK_4.13 //",
  "GK16andhvy_u:1796_0": "tatra pūrvaṃ pratibimba-kalpaṃ kāvya-vastu parihartavyaṃ sumatinā / yatas tad-ananyātma",
  "GK16andhvy_u:1796_1": "tāttvika-śarīra-śūnyam / tad-anantaram ālekhya-prakhyam anya-sāmyaṃ śarīrāntara-yuktam",
  "GK16andhvy_u:1796_2": "api tucchātmatvena tyaktavyam / tṛtīyaṃ tu vibhinna-kamanīya-śarīra-sadbhāve sati",
  "GK16andhvy_u:1796_3": "sasaṃvādam api kāvya-vastu na tyaktavyaṃ kavinā / na hi śarīrī śarīriṇānyena sadṛśo",
  "GK16andhvy_u:1796_4": "'py eka eveti śakyate vaktum || DhvA_4.13 ||",
  "GK16andhvy_u:1797": "etad evopapādayitum ucyate-",
  "GK16andhvy_u:1798": "_________________________________________________________",
  "GK16andhvy_u:1799": "Dhv_4.14:",
  "GK16andhvy_u:1800": "ātmano 'nyasya sad-bhāve pūrva-sthity-anuyāyy api /",
  "GK16andhvy_u:1801": "vastu bhātitarāṃ tanvyāḥ śaśi-cchāyam ivānanam // DhvK_4.14 //",
  "GK16andhvy_u:1802": "tattvasya sāra-bhūtasyātmanaḥ sad-bhāve 'nyasya pūrva-sthity-anuyāyy api vastu bhātitarām /",
  "GK16andhvy_u:1803": "purāṇa-ramaṇīya-cchāyānugṛhītaṃ hi vastu śarīravat parāṃ śobhāṃ puṣyati / na tu punar-uktatvenāvabhāsate / tanvyāḥ śaśi-cchāyam ivānanam || DhvA_4.14 ||",
  "GK16andhvy_u:1804": "evaṃ tāvat sa-saṃvādānāṃ samudāya-rūpāṇāṃ vākyārthānāṃ vibhaktāḥ sīmānaḥ / padārtha-rūpāṇāṃ ca vastv-antara-sadṛśānāṃ kāvya-vastūnāṃ nāsty eva doṣa iti pratipādayitum ucyate-",
  "GK16andhvy_u:1805": "_________________________________________________________",
  "GK16andhvy_u:1806": "Dhv_4.15:",
  "GK16andhvy_u:1807": "akṣarādi-racaneva yojyate yatra vastu-racanā purātanī /",
  "GK16andhvy_u:1808": "nūtane sphurati kāvya-vastuni vyaktam eva khalu sā na duṣyati // DhvK_4.15 //",
  "GK16andhvy_u:1809_0": "na hi vācaspatināpy akṣarāṇi padāni vā kānicid apūrvāṇi ghaṭayituṃ śakyante / tāni",
  "GK16andhvy_u:1809_1": "tu tāny evopanibaddhāni na kāvyādiṣu navatāṃ virudhyanti / tathaiva padārtha-rūpāṇi",
  "GK16andhvy_u:1809_2": "śleṣādi-mayāny artha-tattvāni / tasmāt-",
  "GK16andhvy_u:1810": "_________________________________________________________",
  "GK16andhvy_u:1811": "Dhv_4.16:",
  "GK16andhvy_u:1812": "yadapi tad api ramyaṃ . . . . . . . .",
  "GK16andhvy_u:1813": "kāvya-śarīraṃ",
  "GK16andhvy_u:1814": ". . . . . . . . yatra lokasya kiṃcit",
  "GK16andhvy_u:1815": "yal lokasya kiṃcit /",
  "GK16andhvy_u:1816": "sphuritam idam itīyaṃ buddhir abhyujjihīte /",
  "GK16andhvy_u:1817": "sphuraṇeyaṃ kācid iti sahṛdayānāṃ camatkṛtir utpadyate /",
  "GK16andhvy_u:1818": "anugatam api pūrva-cchāyayā vastu tādṛk",
  "GK16andhvy_u:1819": "sukavir upanibadhnan nindyatāṃ nopayāti // DhvK_4.16 //",
  "GK16andhvy_u:1820_0": "tad-anugatam api pūrva-cchāyayā vastu tādṛk tādṛkṣaṃ sukavir vivakṣita-vyaṅgya-vācyārtha-samarpaṇa-samartha-śabda-racanā-rūpayā",
  "GK16andhvy_u:1820_1": "bandha-cchāyayopanibadhnan-nindyatāṃ naiva yāti / tad itthaṃ sthitam-",
  "GK16andhvy_u:1821": "_________________________________________________________",
  "GK16andhvy_u:1822": "Dhv_4.17:",
  "GK16andhvy_u:1823": "pratīyantāṃ vāco nimita-vividhārthāmṛta-rasā",
  "GK16andhvy_u:1824": "na sādaḥ kartavyaḥ kavibhir anavadye sva-viṣaye /",
  "GK16andhvy_u:1825": "santi navāḥ kāvyārthāḥ paropanibaddhārtha-viracane na kaścit kaver guṇa iti bhāvayitvā /",
  "GK16andhvy_u:1826": "parasvādānecchā-virata-manaso vastu sukaveḥ",
  "GK16andhvy_u:1827": "sarasvaty evaiṣā ghaṭayati yatheṣṭaṃ bhagavatī // DhvK_4.17 //",
  "GK16andhvy_u:1828_0": "para-svādānecchāvirata-manasaḥ sukaveḥ sarasvaty eṣā bhagavatī yatheṣṭaṃ ghaṭayati",
  "GK16andhvy_u:1828_1": "vastu / yeṣāṃ sukavīnāṃ prāktana-puṇyābhyāsa-paripāka-vaśena pravṛttis teṣāṃ paroparacitārtha-parigraha-niḥspṛhāṇāṃ",
  "GK16andhvy_u:1828_2": "sva-vyāpāro na kvacid upayujyate / saiva bhagavatī sarasvatī svayam abhimatam artham",
  "GK16andhvy_u:1828_3": "āvirbhāvayati / etad eva hi mahākavitvaṃ mahākavīnām ity om /",
  "GK16andhvy_u:1829": "ity akliṣṭa-rasāśrayocita-guṇālaṅkāra-śobhā-bhṛto",
  "GK16andhvy_u:1830": "yasmād vastu samīhitaṃ sukṛtibhiḥ sarvaṃ samāsādyate /",
  "GK16andhvy_u:1831": "kāvyākhye 'khila-saukhya-dhāmni vibudhodyāne dhvanir darśitaḥ",
  "GK16andhvy_u:1832": "so 'yaṃ kalpatarūpamāna-mahimā bhogyo 'stu bhavyātmanām //",
  "GK16andhvy_u:1833": "sat-kāvya-tattva-naya-vartma-cira-prasupta-",
  "GK16andhvy_u:1834": "kalpaṃ manaḥsu paripakva-dhiyāṃ yadāsīt /",
  "GK16andhvy_u:1835": "tad vyākarot sahṛdayodaya-lābha-hetor",
  "GK16andhvy_u:1836": "ānandavardhana iti prathitābhidhānaḥ //",
  "GK16andhvy_u:1837": "iti śrī-rājānakānanda-vardhanācārya-viracite dhvany-āloke caturtha uddyotaḥ /"
}