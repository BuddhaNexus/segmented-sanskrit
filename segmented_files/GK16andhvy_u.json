{
    "GK16andhvy_u:0": "śrī-rājānakānandavardhanācārya-viracito",
    "GK16andhvy_u:1": "[*2] Also known as Sahṛdayālokaḥ.",
    "GK16andhvy_u:2": "// prathamoddyotaḥ //",
    "GK16andhvy_u:3": "svecchā-kesariṇaḥ svaccha-svacchāyāyāsitendavaḥ /",
    "GK16andhvy_u:4": "trāyantāṃ vo madhuripoḥ prapannārti-cchido nakhāḥ //",
    "GK16andhvy_u:5": "kāvyasyātmā dhvanir iti budhair yaḥ samāmnāta-pūrvas tasyābhāvaṃ jagadur apare bhāktam āhus tam anye /",
    "GK16andhvy_u:6": "kecid vācām sthitam aviṣaye tattvam ūcus tadīyaṃ tena brūmaḥ",
    "GK16andhvy_u:7": "sahṛdaya-manaḥ-prītaye tat-svarūpam // DhvK_1.1 //",
    "GK16andhvy_u:8": "budhaiḥ kāvya-tattva-vidbhiḥ kāvyasyātmā dhvanir iti saṃjñitaḥ,",
    "GK16andhvy_u:9": "paramparayā yaḥ samāmnāta-pūrvaḥ samyak āsamantāt mnātaḥ prakaṭitaḥ /",
    "GK16andhvy_u:10": "tasya sahṛdaya-jana-manaḥ-prakāśamānasyāpy abhāvam anye jagaduḥ /",
    "GK16andhvy_u:11": "tad-abhāva-vādināṃ cāmī vikalpāḥ sambhavanti /",
    "GK16andhvy_u:12": "tatra kecid ācakṣīran-śabdārtha-śarīraṃ tāvat kāvyam /",
    "GK16andhvy_u:13": "tatra ca śabda-gatāś cārutva-hetavo 'nuprāsādayaḥ prasiddhā eva /",
    "GK16andhvy_u:14": "artha-gatāś",
    "GK16andhvy_u:15": "copamādayaḥ /",
    "GK16andhvy_u:16": "varṇa-saṅghaṭanādharmāś ca ye mādhuryādayas te 'pi",
    "GK16andhvy_u:17": "pratīyante /",
    "GK16andhvy_u:18": "tad-anatirikta-vṛttayo vṛttayo 'pi yāḥ kaiścid upanāgarikādyāḥ prakāśitāḥ, tā api gatāḥ śravaṇa-gocaram /",
    "GK16andhvy_u:19": "rītayaś ca vaidarbhī-prabhṛtayaḥ /",
    "GK16andhvy_u:20": "tad-vyatiriktaḥ ko 'yam dhvanir nāmeti /",
    "GK16andhvy_u:21": "anye brūyuḥ-nāsty eva dhvaniḥ /",
    "GK16andhvy_u:22": "prasiddha-prasthāna-vyatirekiṇaḥ",
    "GK16andhvy_u:23": "kāvya-prakārasya kāvyatva-hāneḥ sahṛdaya-hṛdayāhlādi-śabdārtha-mayatvam",
    "GK16andhvy_u:24": "eva kāvya-lakṣaṇam /",
    "GK16andhvy_u:25": "na cokta-prasthānātirekiṇo mārgasya tat sambhavati /",
    "GK16andhvy_u:26": "na ca tat-samatāntaḥ-pātinaḥ sahṛdayān kāṃścit parikalpya tat-prasiddhyā",
    "GK16andhvy_u:27": "dhvanau kāvya-vyapadeśaḥ pravartito 'pi sakala-vidvan-mano-grāhitām",
    "GK16andhvy_u:28": "avalambate /",
    "GK16andhvy_u:29": "punar apare tasyābhāvam anyathā kathayeyuḥ-na sambhavaty eva dhvanir",
    "GK16andhvy_u:30": "nāmāpūrvaḥ kaścit /",
    "GK16andhvy_u:31": "kāmanīyakam anati-vartamānasya tasyokteṣv eva cārutva-hetuṣv antar-bhāvāt /",
    "GK16andhvy_u:32": "teṣām anyatamasyaiva vā apūrva-samākhyā-mātra-karaṇe yat kiṃcana kathanaṃ",
    "GK16andhvy_u:33": "syāt /",
    "GK16andhvy_u:34": "kiṃ ca vāg-vikalpānām ānantyāt sambhavaty api vā kasmiṃścit kāvya-lakṣaṇa-vidhāyibhiḥ prasiddhair apradarśite prakāra-leśe dhvanir dhvanir iti yad etad alīka-sahṛdayatva-bhāvanā-mukulita-locanair nṛtyate,",
    "GK16andhvy_u:35": "tatra hetuṃ na vidmaḥ /",
    "GK16andhvy_u:36": "sahasraśo hi mahātmabhir anyair alaṅkāra-prakārāḥ",
    "GK16andhvy_u:37": "prakāśitāḥ prakāśyante ca /",
    "GK16andhvy_u:38": "na ca teṣām eṣā daśā śrūyate /",
    "GK16andhvy_u:39": "tasmāt",
    "GK16andhvy_u:40": "pravāda-mātraṃ dhvaniḥ /",
    "GK16andhvy_u:41": "na tv asya kṣoda-kṣamam tattvam kiṃcid api",
    "GK16andhvy_u:42": "prakāśayituṃ śakyam /",
    "GK16andhvy_u:43": "tathā cānyena kṛta evātra ślokaḥ-",
    "GK16andhvy_u:44": "yasminn asti na vastu kiṃcana manaḥ-prahlādi sālaṃkṛti vyutpannai racitaṃ ca naiva vacanair vakrokti-śūnyaṃ ca yat /",
    "GK16andhvy_u:45": "kāvyaṃ tad-dhvaninā samanvitam iti prītyā praśaṃsañ jaḍo no vidmo 'bhidadhāti kiṃ sumatinā pṛṣṭaḥ svarūpaṃ dhvaneḥ //",
    "GK16andhvy_u:46": "bhāktam āhus tam anye /",
    "GK16andhvy_u:47": "anye taṃ dhvani-saṃjñitam kāvyātmānaṃ guṇa-vṛttir",
    "GK16andhvy_u:48": "ity āhuḥ /",
    "GK16andhvy_u:49": "yady api ca dhvani-śabda-saṃkīrtanena kāvya-lakṣaṇa-vidhāyibhir",
    "GK16andhvy_u:50": "guṇa-vṛttir anyo vā na kaścit prakāraḥ prakāśitaḥ, tathāpi amukhya-vṛttyā",
    "GK16andhvy_u:51": "kāvyeṣu vyavahāraṃ darśayatā dhvani-mārgo manāk spṛṣṭo 'pi na lakṣita iti",
    "GK16andhvy_u:52": "parikalpyaivam uktam-”bhāktam āhus tam anye” iti /",
    "GK16andhvy_u:53": "kecit punar lakṣaṇa-karaṇa-śālīna-buddhayo dhvanes tattvaṃ girām agocaram",
    "GK16andhvy_u:54": "sahṛdaya-hṛdaya-saṃvedyam eva samākhyātavantaḥ /",
    "GK16andhvy_u:55": "tenaivaṃ-vidhāsu vimatiṣu sthitāsu sahṛdaya-manaḥ-prītaye tat-svarūpaṃ brūmaḥ /",
    "GK16andhvy_u:56": "tasya hi dhvaneḥ svarūpaṃ sakala-sat-kavi-kāvyopaniṣad-bhūtam atiramaṇīyam aṇīyasībhir api cirantana-kāvya-lakṣaṇa-vidhāyināṃ buddhibhir",
    "GK16andhvy_u:57": "anunmīlita-pūrvam, atha ca rāmāyaṇa-mahābhārata-prabhṛtini lakṣye sarvatra prasiddha-vyavahāraṃ lakṣayatāṃ sahṛdayānām ānando manasi labhatāṃ pratiṣṭhām iti prakāśyate || DhvA_1.1 ||",
    "GK16andhvy_u:58": "tatra dhvaner eva lakṣayitum ārabdhasya bhūmikāṃ racayitum idam ucyate-",
    "GK16andhvy_u:59": "yo 'rthaḥ sahṛdaya-ślāghyaḥ kāvyātmeti vyavasthitaḥ /",
    "GK16andhvy_u:60": "vācya-pratīyamānākhyau tasya bhedāv ubhau smṛtau // DhvK_1.2 //",
    "GK16andhvy_u:61": "kāvyasya hi lalitocita-sanniveśa-cāruṇaḥ śarīrasyevātmā sāra-rūpatayā",
    "GK16andhvy_u:62": "sthitaḥ sahṛdaya-ślāghyo yo 'rthas tasya vācyaḥ pratīyamānaś ceti dvau bhedau /",
    "GK16andhvy_u:63": "tatra vācyaḥ prasiddho yaḥ prakārair upamādibhiḥ /",
    "GK16andhvy_u:64": "bahudhā vyākṛtaḥ so 'nyaiḥ kāvyalakṣma-vidhāyibhiḥ // DhvK_1.3 //",
    "GK16andhvy_u:65": "tato neha pratanyate kevalam anūdyate punar yathopayogam iti || DhvA_1.3",
    "GK16andhvy_u:66": "pratīyamānaṃ punar anyad eva vastv asti vāṇīṣu mahā-kavīnām /",
    "GK16andhvy_u:67": "yat tat prasiddhāvayavātiriktaṃ vibhāti lāvaṇyam ivāṅganāsu // DhvK_1.4 //",
    "GK16andhvy_u:68": "pratīyamānaṃ punar anyad eva vācyād vastv asti vāṇīṣu mahā-kavīnām /",
    "GK16andhvy_u:69": "yat tat sahṛdaya-suprasiddhaṃ prasiddhebhyo 'laṅkṛtebhyaḥ pratītebhyo vāvayavebhyo vyatiriktatvena prakāśate lāvaṇyam ivāṅganāsu /",
    "GK16andhvy_u:70": "yathā hy aṅganāsu lāvaṇyaṃ pṛthaṅ-nirvarṇyamānaṃ nikhilāvayava-vyatireki kim apy anyad eva sahṛdaya-locanāmṛtaṃ tattvāntaraṃ tadvad eva so 'rthaḥ /",
    "GK16andhvy_u:71": "sa hy artho vācya-sāmarthyākṣiptam vastu-mātram alaṅkāra-rasādayaś cety aneka prabheda-prabhinnau darśayiṣyate /",
    "GK16andhvy_u:72": "sarveṣu ca teṣu prakāreṣu tasya vācyād anyatvam /",
    "GK16andhvy_u:73": "tathā hy ādyas tāvat prabhedo vācyād dūram vibhedavān /",
    "GK16andhvy_u:74": "sa hi kadācid vācye vidhi-rūpe pratiṣedha-rūpaḥ /",
    "GK16andhvy_u:75": "yathā-",
    "GK16andhvy_u:76": "bhama dhammia vīsattho so suṇao ajja mārio deṇa /",
    "GK16andhvy_u:77": "golā-ṇaī-kaccha-kuḍaṅga-bāsiṇā daria-sīheṇa //[*3]",
    "GK16andhvy_u:78": "[*3] Gāthā 2.75, Cited, Kāvya-prakāśa 138.",
    "GK16andhvy_u:79": "[bhrama dhārmika visrabdhaḥ sa śunako 'dya māritas tena /",
    "GK16andhvy_u:80": "godā-nadī-kūla-latā-kuñja-vāsinā dṛpta-siṃhena //]",
    "GK16andhvy_u:81": "kvacid vācye pratiṣedha-rūpe vidhi-rūpo yathā-",
    "GK16andhvy_u:82": "attā ettha ṇimajjai ettha ahaṃ diasaaṃ paloehi /",
    "GK16andhvy_u:83": "mā pahia rattiandhia sejjāe maha ṇimajjahisi //[*4]",
    "GK16andhvy_u:84": "[*4] Gāthā 1.4. Cited, Kāvya-prakāśa 136, Sāhitya-darpaṇa 1.2.",
    "GK16andhvy_u:85": "(śvaśrūr atra nimajjati, atrāhaṃ divasa eva pralokaya /",
    "GK16andhvy_u:86": "mā pathika rātryandha śayyāyāṃ mama nimaṅkṣyasi //)",
    "GK16andhvy_u:87": "kvacid vācye vidhi-rūpe 'nubhaya-rūpo yathā-",
    "GK16andhvy_u:88": "vacca maha bbia ekkei hontu ṇīsāsaroiabbāiṃ /",
    "GK16andhvy_u:89": "mā tujja bi tīa biṇā dakkhiṇa-haassa jāantu //[*5]",
    "GK16andhvy_u:90": "[*5] Gāthā 938.",
    "GK16andhvy_u:91": "[vraja mamaivaikasyā bhavantu niḥśvāsa-roditavyāni /",
    "GK16andhvy_u:92": "mā tavāpi tayā vinā dākṣiṇya-hatasya janiṣata //]",
    "GK16andhvy_u:93": "kvacid vācye pratiṣedha-rūpe 'nubhaya-rūpo yathā-",
    "GK16andhvy_u:94": "deā pasia ṇivattassu muha-sasi-johṇā-vilutta-tama-ṇivahe /",
    "GK16andhvy_u:95": "ahisāriāṇaṃ vigghaṃ karosi aṇṇāṇaṃ bi haāse //[*6]",
    "GK16andhvy_u:96": "[*6] Gāthā 962.",
    "GK16andhvy_u:97": "[daivād dṛṣṭvā nitānta-su mukha-śaśi-jyotsnā-vilupta-tamo-nivahe /",
    "GK16andhvy_u:98": "abhisārikāṇāṃ vighnaṃ karoṣy anyāsām api hatāśe //]",
    "GK16andhvy_u:99": "kvacid vācyād vibhinna-viṣayatvena vyavasthāpito yathā-",
    "GK16andhvy_u:100": "kassa ba ṇa hoi roso daṭṭhūṇa piyāe sa-bbaṇaṃ aharaṃ /",
    "GK16andhvy_u:101": "sa-bhamara-pa{u}ma-gghāiṇi vāria-vāme sahasu ehṇiṃ //[*7]",
    "GK16andhvy_u:102": "[*7] Gāthā 880. Cited Kāvya-prakāśa 135.",
    "GK16andhvy_u:103": "[kasya vā na bhavati roṣo dṛṣṭvā priyāyāḥ sa-vraṇam adharam /",
    "GK16andhvy_u:104": "sa-bhramara-padmāghrāṇa-śīle vārita-vāme sahasvedānīm //]",
    "GK16andhvy_u:105": "anye caivaṃ-prakārā vācyād vibhedinaḥ pratīyamāna-bhedāḥ saṃbhavanti /",
    "GK16andhvy_u:106": "teṣāṃ diṅ-mātram etat pradarśitam /",
    "GK16andhvy_u:107": "dvitīyo 'pi prabhedo vācyād vibhinnaḥ sa-prapañcam agre darśayiṣyate /",
    "GK16andhvy_u:108": "tṛtīyas tu rasādi-lakṣaṇaḥ prabhedo vācya-sāmarthyākṣiptaḥ prakāśate, na tu sākṣāc-chabda-vyāpāra-viṣaya iti vācyād vibhinna eva /",
    "GK16andhvy_u:109": "tathā hi vācyatvaṃ tasya sva-śabda-niveditatvena vā syāt /",
    "GK16andhvy_u:110": "vibhāvādi-pratipādana-mukhena vā /",
    "GK16andhvy_u:111": "purvasmin pakṣe sva-śabda-niveditatvābhāve rasādīnām apratīti-prasaṅgaḥ /",
    "GK16andhvy_u:112": "na ca sarvatra teṣāṃ sva-śabda-niveditatvam /",
    "GK16andhvy_u:113": "yatrāpy asti tat, tatrāpi",
    "GK16andhvy_u:114": "viśiśṭa-vibhāvādi-pratipādana-mukhenaivaiṣāṃ pratītiḥ /",
    "GK16andhvy_u:115": "svaśabdena sā kevalamanūdyate, na tu tatkṛtā viṣayāntare tathā tasyā",
    "GK16andhvy_u:116": "adarśanāt /",
    "GK16andhvy_u:117": "na hi kevala-śṛṅgārādi-śabda-mātra-bhāji",
    "GK16andhvy_u:118": "vibhāvādi-pratipādana-rahite kāvye manāg api rasavattva-pratītir asti /",
    "GK16andhvy_u:119": "yataś ca svābhidhānam antareṇa kevalebhyo 'pi vibhāvādibhyo viśiśṭebhyo rasādīnāṃ pratītiḥ",
    "GK16andhvy_u:120": "kevalāc ca svābhidhānād apratītiḥ /",
    "GK16andhvy_u:121": "tasmād",
    "GK16andhvy_u:122": "anvaya-vyatirekābhyām abhidheya-sāmarthyākṣiptatvam eva rasādīnām /",
    "GK16andhvy_u:123": "na tv abhidheyatvaṃ kathaṃcit, iti tṛtīyo 'pi prabhedo vācyād vibhinna eveti sthitam /",
    "GK16andhvy_u:124": "vācyena tv asya saheva pratītir ity agre darśayiṣyate ||",
    "GK16andhvy_u:125": "kāvyasyātmā sa evārthas tathā cādikaveḥ purā /",
    "GK16andhvy_u:126": "krauñca-dvandva-viyogotthaḥ śokaḥ ślokatvam āgataḥ // DhvK_1.5 //",
    "GK16andhvy_u:127": "vividha-vācya-vācaka-racanā-prapañca-cāruṇaḥ kāvyasya sa evārthaḥ",
    "GK16andhvy_u:128": "sāra-bhūtaḥ /",
    "GK16andhvy_u:129": "cādikaver vālmīkeḥ nihata-sahacarī-viraha-kātara-krauñcākranda-janitaḥ",
    "GK16andhvy_u:130": "śoka eva ślokatayā pariṇataḥ /",
    "GK16andhvy_u:131": "śoko hi karuṇa-sthāyi-bhāvaḥ /",
    "GK16andhvy_u:132": "pratīyamānasya cānya-bheda-darśane 'pi rasa-bhāva-mukhenaivopalakṣaṇaṃ",
    "GK16andhvy_u:133": "prādhānyāt || DhvA_1.5 ||",
    "GK16andhvy_u:134": "sarasvatī svādu tad-artha-vastu niḥṣyandamānā mahatāṃ kavīnām /",
    "GK16andhvy_u:135": "aloka-sāmānyam abhivyanakti parisphurantam pratibhā-viśeṣam // DhvK_1.6 //",
    "GK16andhvy_u:136": "tat vastu-tattvaṃ niḥṣyandamānā mahatāṃ kavīnāṃ bhāratī aloka-sāmānyaṃ",
    "GK16andhvy_u:137": "pratibhā-viśeṣaṃ parisphurantam abhivyanakti /",
    "GK16andhvy_u:138": "yenāsminn",
    "GK16andhvy_u:139": "ativicitra-kavi-paramparā-vāhini saṃsāre kālidāsa-prabhṛtayo dvitrāḥ pañcaṣā vā mahā-kavaya iti gaṇyante || DhvA_1.6 ||",
    "GK16andhvy_u:140": "idaṃ cāparaṃ pratīyamānasyārthasya sad-bhāva-sādhanaṃ pramāṇam-",
    "GK16andhvy_u:141": "śabdārtha-śāsana-jñāna-mātreṇaiva na vedyate /",
    "GK16andhvy_u:142": "vedyate sa tu kāvyārtha-tattvajñair eva kevalam // DhvK_1.7 //",
    "GK16andhvy_u:143": "so 'rtho yasmāt kevalaṃ kāvyārtha-tattva-jñair eva jñāyate /",
    "GK16andhvy_u:144": "yadi ca vācya-rūpa evāsāv arthaḥ syāt tad-vācya-vācaka-rūpa-parijñānād eva",
    "GK16andhvy_u:145": "tat-pratītiḥ syāt /",
    "GK16andhvy_u:146": "atha ca vācya-vācaka-lakṣaṇa-mātra-kṛta-śramāṇāṃ",
    "GK16andhvy_u:147": "kāvya-tattvārtha-bhāvanā-vimukhānāṃ svara-śruty-ādi-lakṣaṇam ivāpragītānāṃ",
    "GK16andhvy_u:148": "gāndharva-lakṣaṇa-vidām agocara evāsāv arthaḥ || DhvA_1.7 ||",
    "GK16andhvy_u:149": "evaṃ vācya-vyatirekiṇo vyaṅgyasya sad-bhāvaṃ pratipādya prādhānyaṃ tasyaiveti darśayati-",
    "GK16andhvy_u:150": "so 'rthas tad-vyakti-sāmarthya-yogī śabdaś ca kaścana /",
    "GK16andhvy_u:151": "yatnataḥ pratyabhijñeyau tau śabdārthau mahākaveḥ // DhvK_1.8 //",
    "GK16andhvy_u:152": "vyaṅgyo 'rthas tad-vyakti-sāmarthya-yogī śabdaś ca kaścana, na",
    "GK16andhvy_u:153": "śabda-mātram /",
    "GK16andhvy_u:154": "tāv eva śabdārthau mahākaveḥ pratyabhijñeyau /vyaṅgya-vyañjakābhyām eva suprayuktābhyāṃ mahākavitva-lābho mahā-kavīnāṃ,",
    "GK16andhvy_u:155": "na vācya-vācaka-racanā-mātreṇa || DhvA_1.8 ||",
    "GK16andhvy_u:156": "idānīṃ vyaṅgya-vyañjakayoḥ prādhānye 'pi yad-vācya-vācakāv eva prathamam upādadate kavayas tad api yuktam evetyāha-",
    "GK16andhvy_u:157": "ālokārthī yathā dīpa-śikhāyāṃ yatnavāñ janaḥ /",
    "GK16andhvy_u:158": "tad-upāyatayā tadvad arthe vācye tad-ādṛtaḥ // DhvK_1.9 //",
    "GK16andhvy_u:159": "yathā hy ālokārthī sann api dīpa-śikhāyāṃ yatnavāñ jano bhavati",
    "GK16andhvy_u:160": "tad-upāyatayā /",
    "GK16andhvy_u:161": "na hi dīpa-śikhām antareṇālokaḥ sambhavati /",
    "GK16andhvy_u:162": "tad vyaṅgyam arthaṃ pratyādṛto jano vācye 'rthe yatnavān bhavati /",
    "GK16andhvy_u:163": "anena pratipādakasya kaver vyaṅgyam arthaṃ prati vyāpāro darśitaḥ || DhvA_1.9 ||",
    "GK16andhvy_u:164": "pratipādyasyāpi taṃ darśayitum āha-",
    "GK16andhvy_u:165": "yathā padārtha-dvāreṇa vākyārthaḥ sampratīyate /",
    "GK16andhvy_u:166": "vācyārtha-pūrvikā tadvat pratipattasya vastunaḥ // DhvK_1.10 //",
    "GK16andhvy_u:167": "yathā hi padārtha-dvāreṇa vākyārthāvagamas tathā vācyārtha-pratīti-pūrvikā",
    "GK16andhvy_u:168": "vyaṅgyasyārthasya pratipattiḥ || DhvA_1.10 ||",
    "GK16andhvy_u:169": "idānīṃ vācyārtha-pratīti-pūrvakatve 'pi tat-pratīter vyaṅgyasyārthasya prādhānyaṃ yathā na vyālupyate tathā darśayati-",
    "GK16andhvy_u:170": "sva-sāmarthya-vaśenaiva vākyārthaṃ pratipādayan /",
    "GK16andhvy_u:171": "yathā vyāpāra-niṣpattau padārtho na vibhāvyate // DhvK_1.11 //",
    "GK16andhvy_u:172": "yathā sva-sāmarthya-vaśenaiva vākyārthaṃ prakāśayann api padārtho",
    "GK16andhvy_u:173": "vyāpāra-niṣpattau na bhāvyate vibhaktatayā || DhvA_1.11 ||",
    "GK16andhvy_u:174": "tadvat sa-cetasāṃ so 'rtho vācyārtha-vimukhātmanām /",
    "GK16andhvy_u:175": "buddhau tattvārtha-darśinyāṃ jhaṭity evāvabhāsate // DhvK_1.12 //",
    "GK16andhvy_u:176": "evaṃ vācya-vyatirekiṇo vyaṅgyasyārthasya sad-bhāvaṃ pratipādya prakṛta upayojayann āha-",
    "GK16andhvy_u:177": "yatrārthaḥ śabdo vā tam artham upasarjanīkṛta-svārthau /",
    "GK16andhvy_u:178": "vyaṅktaḥ kāvya-viśeṣaḥ sa dhvanir iti sūribhiḥ kathitaḥ // DhvK_1.13 //",
    "GK16andhvy_u:179": "yatrārtho vācya-viśeṣaḥ vācaka-viśeṣaḥ śabdo vā tam arthaṃ vyaṅktaḥ, sa",
    "GK16andhvy_u:180": "kāvya-viśeṣo dhvanir iti /",
    "GK16andhvy_u:181": "anena vācya-vācaka-cārutva-hetubhya upamādibhyo",
    "GK16andhvy_u:182": "'nuprāsādibhyaś ca vibhakta eva dhvaner viṣaya iti darśitam /",
    "GK16andhvy_u:183": "yad apy uktam-”prasiddha-prasthānātikramiṇo mārgasya kāvya-hāner dhvanir",
    "GK16andhvy_u:184": "nāsti” iti, tad apy ayuktam /",
    "GK16andhvy_u:185": "yato lakṣaṇa-kṛtām eva sa kevalaṃ na",
    "GK16andhvy_u:186": "prasiddhaḥ, lakṣye tu parīkṣyamāṇe sa eva sahṛdaya-hṛdayāhlāda-kāri",
    "GK16andhvy_u:187": "kāvya-tattvam /",
    "GK16andhvy_u:188": "tato 'nyac citram evety agre darśayiṣyāmaḥ /",
    "GK16andhvy_u:189": "yad apy uktam-”kāmanīyakam anativartamānasya tasyoktālaṅkārādi-prakāreṣv",
    "GK16andhvy_u:190": "antar-bhāvaḥ” iti, tad apy asamīcīnam; vācya-vācaka-mātrāśrayiṇi prasthāne",
    "GK16andhvy_u:191": "vyaṅgya-vyañjaka-samāśrayeṇa vyavasthitasya dhvaneḥ katham antar-bhāvaḥ,",
    "GK16andhvy_u:192": "vācya-vācaka-cārutva-hetavo hi tasyāṅga-bhūtāḥ, sa tv aṅgi-rūpa eveti pratipādayiṣyamāṇatvāt",
    "GK16andhvy_u:193": "parikara-ślokāś cātra-",
    "GK16andhvy_u:194": "vyaṅgya-vyañjaka-sambandha-nibandhanatayā dhvaneḥ /",
    "GK16andhvy_u:195": "vācya-vācaka-cārutva-hetv-antaḥ-pātitā kutaḥ //",
    "GK16andhvy_u:196": "nanu yatra pratīyamānasyārthasya vaiśadyenāpratītiḥ sa nāma mā bhūd dhvaner viṣayaḥ /",
    "GK16andhvy_u:197": "yatra tu pratītir asti,",
    "GK16andhvy_u:198": "yathā-samāsoktyākṣepānukta-nimitta-viśeṣokti-paryāyoktāpahnuti-dīpaka-saṅkarālaṅkārādau",
    "GK16andhvy_u:199": ", tatra dhvaner antar-bhāvo bhaviṣyatīty ādi nirākartum",
    "GK16andhvy_u:200": "abhihitam-”upasarjanī-kṛta-svārthau” iti /",
    "GK16andhvy_u:201": "artho guṇīkṛtātmā, guṇīkṛtābhidheyaḥ śabdo vā yatrārthāntaram abhivyanakti sa dhvanir iti",
    "GK16andhvy_u:202": "teṣu kathaṃ tasyāntar-bhāvaḥ /",
    "GK16andhvy_u:203": "vyaṅgya-prādhānye hi dhvaniḥ /",
    "GK16andhvy_u:204": "na caitat samāsoktyādiṣv asti /",
    "GK16andhvy_u:205": "samāsoktau tāvat-",
    "GK16andhvy_u:206": "upoḍha-rāgeṇa vilola-tārakaṃ",
    "GK16andhvy_u:207": "tathā gṛhītaṃ śaśinā niśā-mukham /",
    "GK16andhvy_u:208": "yathā samastaṃ timirāṃśukaṃ tayā puro 'pi rāgād galitaṃ na lakṣitam //",
    "GK16andhvy_u:209": "ity ādau vyaṅgyenānugataṃ vācyam eva prādhānyena pratīyate",
    "GK16andhvy_u:210": "samāropita-nāyikā-nāyaka-vyavahārayor niśā-śaśinor eva vākyārthatvāt /",
    "GK16andhvy_u:211": "ākṣepe 'pi vyaṅgya-viśeṣākṣepiṇo 'pi vācyasyaiva cārutvaṃ prādhānyena",
    "GK16andhvy_u:212": "vākyārtha ākṣepokti-sāmarthyād eva jñāyate /",
    "GK16andhvy_u:213": "tathā hi-tatra śabdopārūḍho viśeṣābhidhānecchayā pratiṣedha-rūpo ya ākṣepaḥ sa eva vyaṅgya-viśeṣam",
    "GK16andhvy_u:214": "ākṣipan mukhyaṃ kāvya-śarīram /",
    "GK16andhvy_u:215": "cārutvotkarṣa-nibandhanā hi vācya-vyaṅgyayoḥ prādhānya-vivakṣā /",
    "GK16andhvy_u:216": "yathā-",
    "GK16andhvy_u:217": "anurāgavatī sandhyā divasas tat-puraḥsaraḥ /",
    "GK16andhvy_u:218": "aho daiva-gatiḥ kīdṛk tathāpi na samāgamaḥ //",
    "GK16andhvy_u:219": "atra satyām api vyaṅgya-pratītau vācyasyaiva cārutvam utkarṣavad iti tasyaiva prādhānya-vivakṣā",
    "GK16andhvy_u:220": "yathā ca dīpakāpahnuty-ādau vyaṅgyatvenopamāyāḥ pratītāv api",
    "GK16andhvy_u:221": "prādhānyenāvivakṣitatvān na tayā vyapadeśas tadvad atrāpi draṣṭavyam /",
    "GK16andhvy_u:222": "anukta-nimittāyām api viśeṣoktau-",
    "GK16andhvy_u:223": "āhūto 'pi sahāyair om ity uktvā vimukta-nidro 'pi /",
    "GK16andhvy_u:224": "gantu-manā api pathikaḥ saṅkocaṃ naiva śithilayati //",
    "GK16andhvy_u:225": "ity ādau vyaṅgyasya prakaraṇa-sāmarthyāt pratīti-mātraṃ na tu tat-pratīti-nimittā kācic cārutva-niṣpattir iti na prādhānyam /",
    "GK16andhvy_u:226": "paryāyokte",
    "GK16andhvy_u:227": "'pi yadi prādhānyena vyaṅgyatvaṃ tad bhavatu nāma tasya dhvanāv antar-bhāvaḥ /",
    "GK16andhvy_u:228": "na tu dhvanes tatrāntar-bhāvaḥ /",
    "GK16andhvy_u:229": "tasya",
    "GK16andhvy_u:230": "mahā-viṣayatvenāṅgitvena ca pratipādayiṣyamāṇatvāt /",
    "GK16andhvy_u:231": "na punaḥ paryāyo",
    "GK16andhvy_u:232": "bhāmahodāhṛta-sadṛśe vyaṅgyasyaiva prādhānyam /",
    "GK16andhvy_u:233": "vācyasya tatropasarjanābhāvenāvivakṣitatvāt /",
    "GK16andhvy_u:234": "apahnuti-dīpakayoḥ punar-vācyasya prādhānyaṃ vyaṅgyasya cānuyāyitvaṃ",
    "GK16andhvy_u:235": "prasiddham eva /",
    "GK16andhvy_u:236": "saṅkarālaṅkāre 'pi yadālaṅkāro 'laṅkārāntara-cchāyām anugṛhṇāti, tadā vyaṅgyasya prādhānyenāvivakṣitatvān na dhvani-viṣayatvam /",
    "GK16andhvy_u:237": "alaṅkāra-dvaya-sambhāvanāyāṃ tu vācya-vyaṅgyayoḥ samaṃ prādhānyam /",
    "GK16andhvy_u:238": "atha",
    "GK16andhvy_u:239": "vācyopasarjanī-bhāvena vyaṅgyasya tatrāvasthānaṃ tadā so 'pi dhvani-viṣayo",
    "GK16andhvy_u:240": "'stu, na tu sa eva dhvanir iti vaktuṃ śakyam /",
    "GK16andhvy_u:241": "paryāyokta-nirdiṣṭa-nyāyāt",
    "GK16andhvy_u:242": "/ api ca saṅkarālaṅkāre 'pi ca kvacit saṅkaroktir eva dhvani-sambhāvanāṃ",
    "GK16andhvy_u:243": "nirākaroti /",
    "GK16andhvy_u:244": "aprastuta-praśaṃsāyām api yadā sāmānya-viśeṣa-bhāvān",
    "GK16andhvy_u:245": "nimitta-nimitti-bhāvād vā abhidhīyamānasyāprastutasya pratīyamānena",
    "GK16andhvy_u:246": "prastutenābhisambandhas tadābhidhīyamāna-pratīyamānayoḥ samam eva prādhānyam /",
    "GK16andhvy_u:247": "yadā tāvat sāmānyasyāprastutasyābhidhīyamānasya prākaraṇikena viśeṣeṇa pratīyamānena sambandhas tadā viśeṣa-pratītau satyām api prādhānyena tat-sāmānyenāvinābhāvāt sāmānyasyāpi prādhānyam yadāpi viśeṣasya sāmānya-niṣṭhatvaṃ tadāpi sāmānyasya prādhānye sāmānye",
    "GK16andhvy_u:248": "sarva-viśeṣāṇām antar-bhāvād viśeṣasyāpi prādhānyam /",
    "GK16andhvy_u:249": "nimitta-nimitti-bhāve cāyam eva nyāyaḥ /",
    "GK16andhvy_u:250": "yadā tu sārūpya-mātra-vaśenāprastuta-praśaṃsāyām aprakṛta-prakṛtayoḥ",
    "GK16andhvy_u:251": "sambandhas tadāpy aprastutasya sarūpasyābhidhīyamānasya prādhānyenāvivakṣāyāṃ dhvanāv evāntaḥ-pātaḥ",
    "GK16andhvy_u:252": "itarathā tv alaṅkārāntaram eva /",
    "GK16andhvy_u:253": "tad ayam atra saṅkṣepaḥ-",
    "GK16andhvy_u:254": "vyaṅgyasya yatrāprādhānyaṃ vācya-mātrānuyāyinaḥ /",
    "GK16andhvy_u:255": "samāsoktyādayas tatra vācyālaṅkṛtayaḥ sphuṭāḥ //",
    "GK16andhvy_u:256": "vyaṅgyasya pratibhā-mātre vācyārthānugame 'pi vā /",
    "GK16andhvy_u:257": "na dhvanir yatra vā tasya prādhānyaṃ na pratīyate //",
    "GK16andhvy_u:258": "tat-parāv eva śabdārthau yatra vyaṅgyaṃ prati sthitau /",
    "GK16andhvy_u:259": "dhvaneḥ sa eva viṣayo mantavyaḥ saṅkarojjhitaḥ //",
    "GK16andhvy_u:260": "tasmān na dhvaner anyatrāntar-bhāvaḥ /",
    "GK16andhvy_u:261": "itaś ca nāntar-bhāvaḥ ; yataḥ kāvya-viśeṣo 'ṅgī dhvanir iti kathitaḥ /",
    "GK16andhvy_u:262": "tasya punar aṅgāni-alaṅkārā guṇā vṛttayaś ceti pratipādayiṣyante /",
    "GK16andhvy_u:263": "na cāvayava eva pṛthag-bhūto 'vayavīti prasiddhaḥ /",
    "GK16andhvy_u:264": "apṛthag-bhāve tu",
    "GK16andhvy_u:265": "tad-aṅgatvaṃ tasya /",
    "GK16andhvy_u:266": "na tu tattvam eva /",
    "GK16andhvy_u:267": "yatrāpi vā tattvaṃ tatrāpi dhvaner mahā-viṣayatvān na tan-niṣṭhatvam eva /",
    "GK16andhvy_u:268": "“sūribhiḥ kathita” iti vidvad-upajñeya-muktiḥ, na tu yathā-kathañcit-pravṛtteti pratipādyate",
    "GK16andhvy_u:269": "prathame hi vidvāṃso",
    "GK16andhvy_u:270": "vaiyākaraṇāḥ, vyākaraṇa-mūlatvāt sarva-vidyānām /",
    "GK16andhvy_u:271": "te ca śrūyamāṇeṣu varṇeṣu dhvanir iti vyavaharanti /",
    "GK16andhvy_u:272": "tathaivānyais tan-matānusāribhiḥ",
    "GK16andhvy_u:273": "sūribhiḥ kāvya-tattvārtha-darśibhir vācya-vācaka-sammiśraḥ śabdātmā kāvyam iti vyapadeśyo vyañjakatva-sāmyād dhvanir ity uktaḥ /",
    "GK16andhvy_u:274": "na caivaṃ-vidhasya",
    "GK16andhvy_u:275": "dhvaner vakṣyamāṇa-prabheda-tad-bheda-saṃkalanayā mahā-viṣayasya",
    "GK16andhvy_u:276": "yat-prakāśanaṃ tad-aprasiddhālaṅkāra-viśeṣa-mātra-pratipādanena tulyam iti tad-bhāvita-cetasāṃ yukta eva saṃrambhaḥ /",
    "GK16andhvy_u:277": "na ca teṣu kathañcid īrṣyayā kaluṣita-śemuṣī-katvam āviṣkaraṇīyam /",
    "GK16andhvy_u:278": "tad evaṃ dhvanes tāvad",
    "GK16andhvy_u:279": "abhāva-vādinaḥ pratyuktāḥ /",
    "GK16andhvy_u:280": "asti dhvaniḥ /",
    "GK16andhvy_u:281": "sa cāsāv avivakṣita-vācyo vivakṣitāny apara-vācyaś ceti dvividhaḥ sāmānyena /",
    "GK16andhvy_u:282": "tatrādyasyodāharaṇam-",
    "GK16andhvy_u:283": "suvarṇa-puṣpāṃ pṛthivīṃ cinvanti puruṣās trayaḥ /",
    "GK16andhvy_u:284": "śūraś ca kṛta-vidyaś ca yaś ca jānāti sevitum //",
    "GK16andhvy_u:285": "dvitīyasyāpi-",
    "GK16andhvy_u:286": "śikhariṇi kva nu nāma kiyac ciraṃ kim abhidhānam asāv akarot tapaḥ /",
    "GK16andhvy_u:287": "taruṇi yena tavādhara-pāṭalaṃ",
    "GK16andhvy_u:288": "daśati bimba-phalaṃ śukaśāvakaḥ || DhvA_1.13 ||",
    "GK16andhvy_u:289": "yad apy uktaṃ bhaktir dhvanir iti, tat pratisamādhīyate-",
    "GK16andhvy_u:290": "bhaktyā bibharti naikatvam rūpa-bhedād ayaṃ dhvaniḥ // DhvK_1.14a //",
    "GK16andhvy_u:291": "ayam ukta-prakāro dhvanir bhaktyā naikatvaṃ bibharti bhinna-rūpatvāt /",
    "GK16andhvy_u:292": "vācya-vyatiriktasyārthasya vācya-vācakābhyāṃ tātparyeṇa prakāśanaṃ yatra",
    "GK16andhvy_u:293": "vyaṅgya-prādhānye sa dhvaniḥ /",
    "GK16andhvy_u:294": "upacāra-mātraṃ tu bhaktiḥ /",
    "GK16andhvy_u:295": "mā caitat syād bhaktir lakṣaṇaṃ dhvaner ity āha-",
    "GK16andhvy_u:296": "ativyāpter athāvyāpter na cāsau lakṣyate tayā // DhvK_1.14b //",
    "GK16andhvy_u:297": "naiva bhaktyā dhvanir lakṣyate /",
    "GK16andhvy_u:298": "katham ? ativyāpter avyāpteś ca /",
    "GK16andhvy_u:299": "tatrātivyāptir dhvani-vyatirikte 'pi viṣaye bhakteḥ sambhavāt /",
    "GK16andhvy_u:300": "yatra hi,",
    "GK16andhvy_u:301": "vyaṅgya-kṛtaṃ mahat-sauṣṭhavaṃ nāsti tatrāpy upacarita-śabda-vṛttyā",
    "GK16andhvy_u:302": "prasiddhy-anurodha-pravartita-vyavahārāḥ kavayo dṛśyante /",
    "GK16andhvy_u:303": "yathā",
    "GK16andhvy_u:304": "[ratnāvalī 2.12]-",
    "GK16andhvy_u:305": "parimlānaṃ pīna-stana-jaghana-saṅgād ubhayatas tanor madhyasyāntaḥ parimalanam aprāpya haritam",
    "GK16andhvy_u:306": "idaṃ vyasta-nyāsaṃ ślatha-bhuja-latākṣepa-valanaiḥ",
    "GK16andhvy_u:307": "kṛśāṅgyāḥ santāpaṃ vadati visinī-patra-śayanam //[*8]",
    "GK16andhvy_u:308": "[*8] Srk 709, Rasārṇava 1.441.",
    "GK16andhvy_u:309": "tathā-",
    "GK16andhvy_u:310": "cumbajja{i} saahuttaṃ avarundhijja{i} sahassa-huttaṃ bi /",
    "GK16andhvy_u:311": "ramia puṇo bi ramijja{i} pie jaṇe ṇatthi puṇaruttaṃ //",
    "GK16andhvy_u:312": "[cumbyate śata-kṛtvo 'varudhyate sahasra-kṛtvaḥ /",
    "GK16andhvy_u:313": "viramya punā ramyate priyo jano nāsti punaruktam //]",
    "GK16andhvy_u:314": "tathā-",
    "GK16andhvy_u:315": "kubiāo pasaṇnāo oraṇṇa-muhīo vihasamāṇāo /",
    "GK16andhvy_u:316": "jaha gahiā taha hiaaṃ haranti ucchinta-mahilāo //",
    "GK16andhvy_u:317": "[kupitāḥ prasannā avarudita-vadanā vihasantyaḥ /",
    "GK16andhvy_u:318": "yathā gṛhītās tathā hṛdayaṃ haranti svairiṇyo mahilāḥ //]",
    "GK16andhvy_u:319": "tathā-",
    "GK16andhvy_u:320": "ajjāe pahāro ṇavala-dāe diṇṇo pieṇa thaṇa-baṭṭe /",
    "GK16andhvy_u:321": "mi{u}o bi dūsaho bbia jāo hiae savattīṇaṃ //",
    "GK16andhvy_u:322": "[bhāryāyāḥ prahāro nava-latayā dattaḥ priyeṇa stana-pṛṣṭhe /",
    "GK16andhvy_u:323": "mṛduko 'pi duḥsaha iva jāto hṛdaye sapatnīnām //]",
    "GK16andhvy_u:324": "tathā-",
    "GK16andhvy_u:325": "parārthe yaḥ pīḍām anubhavati bhaṅge 'pi madhuro yadīyaḥ sarveṣām iha khalu vikāro 'py abhimataḥ",
    "GK16andhvy_u:326": "na samprāpto vṛddhiṃ yadi sa bhṛśam akṣetra-patitaḥ",
    "GK16andhvy_u:327": "kim ikṣor doṣo 'sau na punar aguṇāyā maru-bhuvaḥ //",
    "GK16andhvy_u:328": "ity atrekṣu-pakṣe 'nubhavati śabdaḥ /",
    "GK16andhvy_u:329": "na caivaṃ-vidhaḥ kadācid api dhvaner",
    "GK16andhvy_u:330": "viṣayaḥ /",
    "GK16andhvy_u:331": "yataḥ-",
    "GK16andhvy_u:332": "ukty-antareṇāśakyaṃ yat tac cārutvaṃ prakāśayan /",
    "GK16andhvy_u:333": "śabdo vyañjakatāṃ bibhrad dhvany-ukter viṣayībhavet // DhvK_1.15 //",
    "GK16andhvy_u:334": "atra codāhṛte viṣaye nokty-antarā-śakya-cārutva-vyakti-hetuḥ śabdaḥ /",
    "GK16andhvy_u:335": "kiṃ ca-",
    "GK16andhvy_u:336": "rūḍhā ye viṣaye 'nyatra śabdāḥ sva-viṣayād api /",
    "GK16andhvy_u:337": "lāvaṇyādyāḥ prayuktās te na bhavanti padaṃ dhvaneḥ // DhvK_1.16 //",
    "GK16andhvy_u:338": "teṣu copacarita-śabda-vṛttir astīti /",
    "GK16andhvy_u:339": "tathā-vidhe ca viṣaye kvacit",
    "GK16andhvy_u:340": "sambhavann api dhvani-vyavahāraḥ prakārāntareṇa pravartate /",
    "GK16andhvy_u:341": "na",
    "GK16andhvy_u:342": "tathā-vidha-śabda-mukhena /",
    "GK16andhvy_u:343": "api ca-",
    "GK16andhvy_u:344": "mukhyāṃ vṛttiṃ parityajya guṇa-vṛttyārtha-darśanam /",
    "GK16andhvy_u:345": "yad uddiśya phalaṃ tatra śabdo naiva skhalad-gatiḥ // DhvK_1.17 //",
    "GK16andhvy_u:346": "tatra hi cārutvātiśaya-viśiṣṭārtha-prakāśana-lakṣaṇe prayojane kartavye yadi śabdasyāmukhyatā tadā tasya prayoge duṣṭataiva syāt /",
    "GK16andhvy_u:348": "tasmāt-",
    "GK16andhvy_u:349": "vācakatvāśrayeṇaiva guṇa-vṛttir vyavasthitā /",
    "GK16andhvy_u:350": "vyañjakatvaika-mūlasya dhvaneḥ syāl lakṣaṇaṃ katham // DhvK_1.18 //",
    "GK16andhvy_u:351": "tasmād anyo dhvanir anyā ca guṇa-vṛttiḥ /",
    "GK16andhvy_u:352": "avyāptir apy asya lakṣaṇasya /",
    "GK16andhvy_u:353": "na hi dhvani-prabhedo",
    "GK16andhvy_u:354": "vivakṣitānya-para-vācya-lakṣaṇaḥ /",
    "GK16andhvy_u:355": "anye ca bahavaḥ prakārā bhaktyā vyāpyantaḥ ; tasmād bhaktir alakṣaṇam || DhvA_1.18 ||",
    "GK16andhvy_u:356": "kasyacid dhvani-bhedasya sā tu syād upalakṣaṇam /",
    "GK16andhvy_u:357": "sā punar bhaktir vakṣyamāṇa-prabheda-madhyād anyatamasya bhedasya yadi",
    "GK16andhvy_u:358": "nāmopalakṣaṇatayā sambhāvyeta ; yadi ca guṇa-vṛttyaiva dhvanir lakṣyata ity ucyate tad-abhidhā-vyāpāreṇa tad-itaro 'laṅkāra-vargaḥ samagra eva lakṣyata iti pratyekam alaṅkārāṇāṃ lakṣaṇa-karaṇa-vaiyarthya-prasaṅgaḥ kiṃ ca-",
    "GK16andhvy_u:359": "lakṣaṇe 'nyaiḥ kṛte cāsya pakṣa-saṃsiddhir eva naḥ // DhvK_1.19a //",
    "GK16andhvy_u:360": "kṛte 'pi vā pūrvam evānyair dhvani-lakṣaṇe pakṣa-saṃsiddhir eva naḥ ;",
    "GK16andhvy_u:361": "yasmād dhvanir astīti naḥ pakṣaḥ /",
    "GK16andhvy_u:362": "sa ca prāg eva saṃsiddha ity",
    "GK16andhvy_u:363": "ayatna-sampanna-samīhitārthāḥ saṃvṛttāḥ smaḥ /",
    "GK16andhvy_u:364": "ye 'pi sahṛdaya-hṛdaya-saṃvedyam anākhyeyam eva dhvaner ātmānam āmnāsiṣus te 'pi na parīkṣya vādinaḥ /",
    "GK16andhvy_u:365": "yata uktayā nītyā vakṣyamāṇayā ca dhvaneḥ",
    "GK16andhvy_u:366": "sāmānya-viśeṣa-lakṣaṇe pratipādite 'pi yady anākhyeyatvaṃ tat sarveṣām eva vastūnāṃ tat-prasaktam",
    "GK16andhvy_u:367": "yadi punar dhvaner atiśayoktyānayā kāvyāntarātiśāyi taiḥ svarūpam ākhyāyate tat te 'pi yuktābhidhāyina eva //",
    "GK16andhvy_u:368": "iti śrī-rājānakānandavardhanācārya-viracite dhvany-āloke prathama uddyotaḥ //",
    "GK16andhvy_u:369": "// dvitīyoddyotaḥ //",
    "GK16andhvy_u:370": "evam avivakṣita-vācya-vivakṣitānya-para-vācyatvena dhvanir dvi-prakāraḥ",
    "GK16andhvy_u:371": "prakāśitaḥ /",
    "GK16andhvy_u:372": "tatrāvivakṣita-vācyasya prabheda-pratipādanāyedam ucyate-",
    "GK16andhvy_u:373": "arthāntare saṅkramitam atyantaṃ vā tiraskṛtam /",
    "GK16andhvy_u:374": "avivakṣita-vācyasya dhvaner vācyaṃ dvidhā matam // DhvK_2.1 //",
    "GK16andhvy_u:375": "tathāvidhābhyāṃ ca tābhyāṃ vyañgyasyaiva viśeṣaḥ /",
    "GK16andhvy_u:376": "tatrārthāntara-saṅkramita-vācyo yathā-",
    "GK16andhvy_u:377": "snigdha-śyāmala-kānti-lipta-viyato vellad-balākā ghanā vātāḥ śīkariṇaḥ payoda-suhṛdām ānanda-kekāḥ kalāḥ /",
    "GK16andhvy_u:378": "kāmaṃ santu dṛḍhaṃ kaṭhora-hṛdayo rāmo 'smi sarvaṃ sahe vaidehī tu katham bhaviṣyati hahā hā devi dhīrā bhava //[*9]",
    "GK16andhvy_u:379": "[*9] Sad-ukti-karṇāmṛta 978, Sāh.D. 2.17.",
    "GK16andhvy_u:380": "ity atra rāma-śabdaḥ /",
    "GK16andhvy_u:381": "anena hi vyaṅgya-dharmāntara-pariṇataḥ saṃjñī",
    "GK16andhvy_u:382": "pratyāyyate, na saṃjñi-mātram /",
    "GK16andhvy_u:383": "yathā ca mamaiva viṣama-bāṇa-līlāyām-",
    "GK16andhvy_u:384": "tālā jāanti guṇā jālā de sahiaehiṃ gheppanti /",
    "GK16andhvy_u:385": "ra{i}-kiraṇānuggahīāiṃ honti kamalāiṃ kamalāiṃ //",
    "GK16andhvy_u:386": "[tadā jāyante guṇā yadā te sahṛdayair gṛhyante /",
    "GK16andhvy_u:387": "ravi-kiraṇānugṛhītāni bhavanti kamalāni kamalāni //]",
    "GK16andhvy_u:388": "ity atra dvitīyaḥ kamala-śabdaḥ /",
    "GK16andhvy_u:389": "atyanta-tiraskṛta-vācyo yathādi-kaver vālmīkeḥ-",
    "GK16andhvy_u:390": "ravi-saṅkrānta-saubhāgyas tuṣārāvṛta-maṇḍalaḥ /",
    "GK16andhvy_u:391": "niḥśvāsāndha ivādarśaś candramā na prakāśate //iti /",
    "GK16andhvy_u:392": "atrāndha-śabdaḥ /",
    "GK16andhvy_u:393": "yathā ca-",
    "GK16andhvy_u:394": "gaanaṃ ca matta-mehaṃ dhārāluli-ajjunāiṃ a baṇāiṃ /",
    "GK16andhvy_u:395": "ṇirahaṅkāra-miaṅkā haranti ṇīlāo nisāo //",
    "GK16andhvy_u:396": "[gaganaṃ ca matta-meghaṃ dhārā-lulitārjunāni ca vanāni /",
    "GK16andhvy_u:397": "nirahaṅkāra-mṛgāṅkā haranti nīlā api niśāḥ //]",
    "GK16andhvy_u:398": "atra matta-nirahaṅkāra-śabdau || DhvA_2.1 ||",
    "GK16andhvy_u:399": "asaṃlakṣya-kramoddyotaḥ krameṇa dyotitaḥ paraḥ /",
    "GK16andhvy_u:400": "vivakṣitābhidheyasya dhvaner ātmā dvidhā mataḥ // DhvK_2.2 //",
    "GK16andhvy_u:401": "mukhyatayā prakāśamāno vyaṅgyo 'rtho dhvaner ātmā /",
    "GK16andhvy_u:402": "sa ca vācyārthāpekṣayā kaścid alakṣya-kramatayā prakāśate, kaścit krameṇeti dvidhā mataḥ ||",
    "GK16andhvy_u:403": "tatra-",
    "GK16andhvy_u:404": "rasa-bhāva-tad-ābhāsa-tat-praśānty-ādir akramaḥ /",
    "GK16andhvy_u:405": "dhvaner ātmāṅgi-bhāvena bhāsamāno vyavasthitaḥ // DhvK_2.3 //",
    "GK16andhvy_u:406": "rasādir artho hi saheva vācyenāvabhāsate /",
    "GK16andhvy_u:407": "sa cāṅgitvenāvabhāsamāno dhvaner ātmā /",
    "GK16andhvy_u:408": "idānīṃ rasavad-alaṅkārād alakṣya-krama-dyotanātmano dhvaner vibhakto viṣaya iti pradarśyate-",
    "GK16andhvy_u:409": "vācya-vācaka-cārutva-hetūnāṃ vividhātmanām /",
    "GK16andhvy_u:410": "rasādi-paratā yatra sa dhvaner viṣayo mataḥ // DhvK_2.4 //",
    "GK16andhvy_u:411": "rasa-bhāvatad-ābhāsa-tat-praśama-lakṣaṇaṃ mukhyam artham anuvartamānā",
    "GK16andhvy_u:412": "śabdārthālaṅkārā guṇāś ca parasparaṃ dhvany-apekṣayā vibhinna-rūpā",
    "GK16andhvy_u:413": "vyavasthitās tatra kāvye dhvanir iti vyapadeśaḥ || DhvA_2.4 ||",
    "GK16andhvy_u:414": "pradhānye 'nyatra vākyārthe yatrāṅgaṃ tu rasādayaḥ /",
    "GK16andhvy_u:415": "kāvye tasminn alaṅkāro rasādir iti me matiḥ // DhvK_2.5 //",
    "GK16andhvy_u:416": "yady api rasavad-alaṅkārasyānyair darśito viṣayas tathāpi yasmin kāvye pradhānatayānyo 'rtho vākyārthī-bhūtas tasya cāṅga-bhūtā ye rasādayas te",
    "GK16andhvy_u:417": "rasāder alaṅkārasya viṣayā iti māmakīnaḥ pakṣaḥ /",
    "GK16andhvy_u:418": "tad yathā cāṭuṣu preyo",
    "GK16andhvy_u:419": "'laṅkārasya vākyārthatve 'pi rasādayo 'ṅgabhūtā dṛśyante /",
    "GK16andhvy_u:420": "sa ca rasādir alaṅkāraḥ śuddhaḥ saṅkīrṇo vā /",
    "GK16andhvy_u:421": "tatrādyo yathā-",
    "GK16andhvy_u:422": "kiṃ hāsyena na me prayāsyasi punaḥ prāptaś cirād darśanaṃ keyam niṣkaruṇa pravāsa-rucitā kenāsi dūrikṛtaḥ /",
    "GK16andhvy_u:423": "svapnānteṣv iti te vadan priyatama-vyāsakta-kaṇṭha-graho",
    "GK16andhvy_u:424": "buddhā roditi rikta-bāhu-valayas tāraṃ ripu-strī-janaḥ //",
    "GK16andhvy_u:425": "ity atra karuṇa-rasasya śuddhasyāṅga-bhāvāt spaṣṭam eva rasavad-alaṅkāratvam /",
    "GK16andhvy_u:426": "evam evaṃ-vidhe viṣaye rasāntarāṇāṃ spaṣṭa",
    "GK16andhvy_u:427": "evāṅgabhāvaḥ /",
    "GK16andhvy_u:428": "saṅkīrṇo rasādir aṅga-bhūto yatha-",
    "GK16andhvy_u:429": "kṣipto hastāvalagnaḥ prasabham abhihato 'py ādadāno 'ṃśukāntaṃ",
    "GK16andhvy_u:430": "gṛhṇan keśeṣv apāstaś caraṇa-nipatito nekṣitaḥ sambhrameṇa /",
    "GK16andhvy_u:431": "āliṅgan yo 'vadhūtas tripura-yuvatibhiḥ sāśru-netrotpalābhiḥ",
    "GK16andhvy_u:432": "kāmīvārdrāparādhaḥ sa dahatu duritaṃ śāmbhavo vaḥ śarāgniḥ //",
    "GK16andhvy_u:433": "ity atra tripura-ripu-prabhāvātiśayasya vākyārthatve īrṣyā-vipralambhasya",
    "GK16andhvy_u:434": "śleṣa-sahitasyāṅga-bhāva iti, evaṃ-vidha eva rasavad-ādy-alaṅkārasya",
    "GK16andhvy_u:435": "nyāyyo viṣayaḥ /",
    "GK16andhvy_u:436": "ata eva cerṣyā-vipralambha-karuṇayor aṅgatvena vyavasthānāt samāveśo na doṣaḥ /",
    "GK16andhvy_u:437": "yatra hi rasasya vākyārthī-bhāvas tatra katham alaṅkāratvam ? alaṅkāro hi cārutva-hetuḥ prasiddhaḥ ; na tv asāv",
    "GK16andhvy_u:438": "ātmaivātmanaś cārutva-hetuḥ /",
    "GK16andhvy_u:439": "tathā cāyam atra saṃkṣepaḥ-",
    "GK16andhvy_u:440": "rasa-bhāvādi-tātparyam āśritya viniveśanam /",
    "GK16andhvy_u:441": "alaṅkṛtīnāṃ sarvāsām alaṅkāratva-sādhanam //",
    "GK16andhvy_u:442": "tasmād yatra rasādayo vākyārthī-bhūtāḥ sa sarvo na rasāder alaṅkārasya viṣayaḥ ; sa dhvaneḥ prabhedaḥ, tasyopamādayo 'laṅkārāḥ /",
    "GK16andhvy_u:443": "yatra tu prādhānyenārthāntarasya vākyārthī-bhāve rasādibhiś cārutva-niṣpattiḥ",
    "GK16andhvy_u:444": "kriyate, sa rasāder alaṅkāratāyā viṣayaḥ /",
    "GK16andhvy_u:445": "evaṃ dhvaner upamādīnāṃ rasavad-alaṅkārasya ca vibhakta-viṣayatā bhavati /",
    "GK16andhvy_u:446": "yadi tu cetanānāṃ vākyārthī-bhāvo rasādy-alaṅkārasya viṣaya ity ucyate",
    "GK16andhvy_u:447": "tarhy upamādīnāṃ pravirala-viṣayatā nirviṣayatā vābhihitā syāt /",
    "GK16andhvy_u:448": "yasmād",
    "GK16andhvy_u:449": "acetana-vastu-vṛtte vākyārthī-bhūte punaś cetana-vastu-vṛttānta-yojanayā",
    "GK16andhvy_u:450": "yathā-kathañcid bhavitavyam /",
    "GK16andhvy_u:451": "atha satyām api tasyāṃ yatrācetanānāṃ vākyārthī-bhāvo nāsau",
    "GK16andhvy_u:452": "rasavad-alaṅkārasya viṣaya ity ucyate /",
    "GK16andhvy_u:453": "tan mahataḥ kāvya-prabandhasya",
    "GK16andhvy_u:454": "rasanidhānabhūtasya nīrasatvamabhihitaṃ syāt /",
    "GK16andhvy_u:455": "yathā-",
    "GK16andhvy_u:456": "taraṅga-bhrū-bhaṅgā kṣubhita-vihaga-śreṇi-raśanā",
    "GK16andhvy_u:457": "vikarṣantī phenaṃ vasanam iva saṃrambha-śithilam /",
    "GK16andhvy_u:458": "yathā-viddhaṃ yāti skhalitam abhisandhāya bahuśo",
    "GK16andhvy_u:459": "nadī-rūpeṇeyaṃ dhruvam asahanā sā pariṇatā //",
    "GK16andhvy_u:460": "yathā vā-",
    "GK16andhvy_u:461": "tanvī megha-jalārdra-pallavatayā dhautādhar evāśrubhiḥ śūnyevābharaṇaiḥ svakāla-virahād viśrānta-puṣpodgamā /",
    "GK16andhvy_u:462": "cintā maunam ivāśritā madhu-kṛtāṃ śabdair vinā lakṣyate",
    "GK16andhvy_u:463": "caṇḍī mām avadhūya pāda-patitaṃ jātānutāpeva sā //",
    "GK16andhvy_u:464": "yathā vā-",
    "GK16andhvy_u:465": "teṣāṃ gopa-vadhū-vilāsa-suhṛdāṃ rādhā-rahaḥ-sākṣiṇāṃ",
    "GK16andhvy_u:466": "kṣemaṃ bhadra kalinda-śaila-tanayā-tīre latā-veśmanāṃ /",
    "GK16andhvy_u:467": "vicchinne smara-talpa-kalpana-mṛd-ucchedopayoge 'dhunā",
    "GK16andhvy_u:468": "te jāne jaraṭhī-bhavanti vigalan nīla-tviṣaḥ pallavāḥ //[*10]",
    "GK16andhvy_u:469": "[*10] Srk 808 (vidyāyāḥ); Svm 87.8 (kasyāpi)",
    "GK16andhvy_u:470": "ity evam ādau viṣaye 'cetanānāṃ vākyārthī-bhāve 'pi",
    "GK16andhvy_u:471": "cetana-vastu-vṛttānta-yojanāsty eva /",
    "GK16andhvy_u:472": "atha yatra cetana-vastu-vṛttānta-yojanāsti tatra rasādir alaṅkāraḥ /",
    "GK16andhvy_u:473": "tad evaṃ saty upamādayo nirviṣayāḥ pravirala-viṣayā vā syuḥ /",
    "GK16andhvy_u:474": "yasmān nāsty evāsāv",
    "GK16andhvy_u:475": "acetana-vastu-vṛttānto yatra cetana-vastu-vṛttānta-yojanā nāsty antato vibhāvatvena /",
    "GK16andhvy_u:476": "tasmād aṅgatvena ca rasādīnām alaṅkāratā /",
    "GK16andhvy_u:477": "yaḥ punar aṅgī raso bhāvo vā sarvākāram alaṅkāryaḥ sa dhvaner ātmeti ||",
    "GK16andhvy_u:478": "kiṃ ca-",
    "GK16andhvy_u:479": "tam artham avalambante ye 'ṅginaṃ te guṇāḥ smṛtāḥ /",
    "GK16andhvy_u:480": "aṅgāśritās tv alaṅkārā mantavyāḥ kaṭakādivat // DhvK_2.6 //",
    "GK16andhvy_u:481": "ye tam arthaṃ rasādi-lakṣaṇam aṅginaṃ santam avalambate te guṇāḥ śauryādivat /",
    "GK16andhvy_u:482": "vācya-vācaka-lakṣaṇāny aṅgāni ye punas tad-āśritās te",
    "GK16andhvy_u:483": "'laṅkārā mantavyāḥ kaṭakādivat || DhvA_2.6 ||",
    "GK16andhvy_u:484": "tathā ca-",
    "GK16andhvy_u:485": "śṛṅgāra eva madhuraḥ paraḥ prahlādano rasaḥ /",
    "GK16andhvy_u:486": "tan-mayaṃ kāvyam āśritya mādhuryaṃ pratitiṣṭhati // DhvK_2.7 //",
    "GK16andhvy_u:487": "śṛṅgāra eva rasāntarāpekṣayā madhuraḥ prahlāda-hetutvāt /",
    "GK16andhvy_u:488": "tat-prakāśana-para-śabdārthatayā kāvyasya sa mādhurya-lakṣaṇo guṇaḥ /",
    "GK16andhvy_u:489": "śravyatvaṃ punar ojaso 'pi sādhāraṇam iti || DhvA_2.7 ||",
    "GK16andhvy_u:490": "śṛṅgāre vipralambhākhye karuṇe ca prakarṣavat /",
    "GK16andhvy_u:491": "mādhuryam ārdratāṃ yāti yatas tatrādhikaṃ manaḥ // DhvK_2.8 //",
    "GK16andhvy_u:492": "vipralambha-śṛṅgāra-karuṇayos tu mādhuryam eva prakarṣavat /",
    "GK16andhvy_u:493": "sahṛdaya-hṛdayāvarjanātiśaya-nimittatvād iti || DhvA_2.8 ||",
    "GK16andhvy_u:494": "raudrādayo rasā dīptyā lakṣyante kāvya-vartinaḥ /",
    "GK16andhvy_u:495": "tad-vyakti-hetū śabdārthāv āśrityaujo vyavasthitam // DhvK_2.9 //",
    "GK16andhvy_u:496": "raudrādayo hi rasāḥ parāṃ dīptim ujjvalatāṃ janayantīti lakṣaṇayā ta eva dīptir ity ucyate",
    "GK16andhvy_u:497": "tat-prakāśana-paraḥ śabdo dīrgha-samāsa-racanālaṅkṛtaṃ vākyam /",
    "GK16andhvy_u:498": "yathā-",
    "GK16andhvy_u:499": "cañcad-bhuja-bhramita-caṇḍa-gadābhighāta-",
    "GK16andhvy_u:500": "sañcūrṇitoru-yugalasya suyodhanasya /",
    "GK16andhvy_u:501": "styānāvabaddha-ghana-śoṇita-śoṇa-pāṇir",
    "GK16andhvy_u:502": "uttaṃsayiṣyati kacāṃs tava devi bhīmaḥ //(veṇi 1.21)",
    "GK16andhvy_u:503": "tat-prakāśana-paraś cārtho 'napekṣita-dīrgha-samāsa-racanaḥ",
    "GK16andhvy_u:504": "prasanna-vācakābhidheyaḥ /",
    "GK16andhvy_u:505": "yathā-",
    "GK16andhvy_u:506": "yo yaḥ śastraṃ bibharti sva-bhuja-guru-madaḥ pāṇḍavīnāṃ camūnāṃ yo yaḥ pāñcāla-gotre śiśur adhika-vayā garbha-śayyāṃ gato vā /",
    "GK16andhvy_u:507": "yo yas tat-karma-sākṣī carati mayi raṇe yaś ca yaś ca pratīpaḥ krodhāndhas tasya tasya svayam api jagatām antakasyāntako 'ham //(veṇi",
    "GK16andhvy_u:508": "ity ādau dvayor ojastvam || DhvA_2.9 ||",
    "GK16andhvy_u:509": "samarpakatvaṃ kāvyasya yat tu sarva-rasān prati /",
    "GK16andhvy_u:510": "sa prasādo guṇo jñeyaḥ sarva-sādhāraṇa-kriyaḥ // DhvK_2.10 //",
    "GK16andhvy_u:511": "prasādas tu svacchatā śabdārthayoḥ /",
    "GK16andhvy_u:512": "sa ca sarva-rasa-sādhāraṇo guṇaḥ",
    "GK16andhvy_u:513": "sarva-racanā-sādhāraṇaś ca vyaṅgyārthāpekṣayaiva mukhyatayā vyavasthito mantavyaḥ || DhvA_2.10",
    "GK16andhvy_u:514": "śruti-duṣṭādayo doṣā anityā ye ca darśitāḥ /",
    "GK16andhvy_u:515": "dhvany-ātmany eva śṛṅgāre te heyā ity udāhṛtāḥ // DhvK_2.11 //",
    "GK16andhvy_u:516": "anityā doṣāś ca ye śruti-duṣṭādayaḥ sūcitās te 'pi na vācye artha-mātre,",
    "GK16andhvy_u:517": "na ca vyaṅgye śṛṅgāre vā dhvaner anātma-bhūte /",
    "GK16andhvy_u:518": "kiṃ tarhi ? dhvanyātmany eva śṛṅgāre 'ṅgitayā vyaṅgye te heyā ity udāhṛtāḥ /",
    "GK16andhvy_u:519": "anyathā hi teṣām",
    "GK16andhvy_u:520": "anitya-doṣataiva na syāt /",
    "GK16andhvy_u:521": "evam ayam asaṃlakṣya-krama-dyoto dhvaner ātmā pradarśitaḥ sāmānyena || DhvA_2.11 ||",
    "GK16andhvy_u:522": "tasyāṅgānāṃ prabhedā ye prabhedāḥ svagatāś ca ye /",
    "GK16andhvy_u:523": "teṣāmānantyamanyonyasambandhaparikalpane // DhvK_2.12 //",
    "GK16andhvy_u:524": "aṅgitayā vyaṅgyo rasādir vivakṣitāny apara-vācyasya dhvaner eka ātmā ya uktas tasyāṅgānāṃ vācya vācakānupātinām alaṅkārāṇāṃ ye prabhedā niravadhayo ye ca svagatās tasyāṅgino 'rthasya",
    "GK16andhvy_u:525": "rasa-bhāva-tad-ābhāsa-tat-praśama-lakṣaṇā",
    "GK16andhvy_u:526": "vibhāvānubhāva-vyabhicāri-pratipādana-sahitā anantāḥ svāśrayāpekṣayā niḥsīmāno viśeṣās teṣām anyonya-sambandha-parikalpane kriyamāṇe kasyacid anyatamasyāpi rasasya prakārāḥ parisaṅkhyātuṃ na śakyante kim uta sarveṣām",
    "GK16andhvy_u:527": "tathā hi śṛṅgārasyāṅginas tāvad ādyau dvau bhedau-sambhogo vipralambhaś ca /",
    "GK16andhvy_u:528": "sambhogasya ca paraspara-prema-darśana-surata-viharaṇādi-lakṣaṇāḥ",
    "GK16andhvy_u:529": "prakārāḥ /",
    "GK16andhvy_u:530": "vipralambhasyāpy abhilāṣerṣyā-viraha-pravāsa-vipralambhādayaḥ /",
    "GK16andhvy_u:531": "teṣāṃ ca pratyekaṃ vibhāvānubhāva-vyabhicāri-bhedaḥ /",
    "GK16andhvy_u:532": "teṣāṃ ca deśa-kālādy-āśrayāvasthā-bheda iti svagata-bhedāpekṣayaikasya",
    "GK16andhvy_u:533": "tasyāparimeyatvaṃ, kiṃ punar aṅga-prabheda-kalpanāyām /",
    "GK16andhvy_u:534": "te hy aṅga-prabhedāḥ pratyekam aṅgi-prabheda-sambandha-parikalpane kriyamāṇe satyānantyam evopayānti || DhvA_2.12 ||",
    "GK16andhvy_u:535": "diṅ-mātraṃ tūcyate yena vyutpannānāṃ sa-cetasām /",
    "GK16andhvy_u:536": "buddhir āsāditālokā sarvatraiva bhaviṣyati // DhvK_2.13 //",
    "GK16andhvy_u:537": "diṅ-mātra-kathanena hi vyutpannānāṃ sahṛdayānām ekatrāpi rasa-bhede",
    "GK16andhvy_u:538": "sahālaṅkārair aṅgāṅgi-bhāva-parijñānād āsāditālokā buddhiḥ sarvatraiva",
    "GK16andhvy_u:540": "tatra-",
    "GK16andhvy_u:541": "śṛṅgārasyāṅgino yatnād eka-rūpānubandhavān /",
    "GK16andhvy_u:542": "sarveṣv eva prabhedeṣu nānuprāsaḥ prakāśakaḥ // DhvK_2.14 //",
    "GK16andhvy_u:543": "aṅgino hi śṛṅgārasya ye uktāḥ prabhedās teṣu sarveṣv eka-prakārānubandhitayā prabandhena pravṛtto 'nuprāso na vyañjakaḥ /",
    "GK16andhvy_u:544": "aṅgina ity anenāṅga-bhūtasya",
    "GK16andhvy_u:545": "śṛṅgārasyaika-rūpānubandhy-anuprāsa-nibandhane kāma-cāram āha //2.14 //",
    "GK16andhvy_u:546": "dhvanyātma-bhūte śṛṅgāre yamakādi-nibandhanam /",
    "GK16andhvy_u:547": "śaktāv api pramāditvaṃ vipralambhe viśeṣataḥ // DhvK_2.15 //",
    "GK16andhvy_u:548": "dhvaner ātma-bhūtaḥ śṛṅgāras tātparyeṇa vācya-vācakābhyāṃ prakāśyamānas tasmin yamakādīnāṃ yamaka-prakārāṇāṃ nibandhanaṃ",
    "GK16andhvy_u:549": "duṣkara-śabda-bhaṅga-śleṣādīnāṃ śaktāv api pramāditvaṃ /",
    "GK16andhvy_u:550": "“pramāditvam” ity anenaitad darśyate-kāka-tālīyena kadācit kasyacid ekasya yamakāder niṣpattāv api bhūmnālaṅkārāntaravad rasāṅgatvena nibandho na kartavya iti",
    "GK16andhvy_u:551": "/ “vipralambhe viśeṣata” ity anena vipralambhe saukumāryātiśayaḥ khyāpyate /",
    "GK16andhvy_u:552": "tasmin dyotye yamakāder aṅgasya nibandho niyamān na kartavya iti ||",
    "GK16andhvy_u:553": "atra yuktir abhidhīyate-",
    "GK16andhvy_u:554": "rasākṣiptatayā yasya bandhaḥ śakya-kriyo bhavet /",
    "GK16andhvy_u:555": "apṛthag-yatna-nirvatyaḥ so 'laṅkāro dhvanau mataḥ // DhvK_2.16 //",
    "GK16andhvy_u:556": "niṣpattāv āścarya-bhūto 'pi yasyālaṅkārasya rasākṣiptatayaiva bandhaḥ",
    "GK16andhvy_u:557": "śakya-kriyo bhavet so 'sminn alakṣya-krama-vyaṅgye dhvanāv alaṅkāro mataḥ",
    "GK16andhvy_u:558": "/ tasyaiva rasāṅgatvaṃ mukhyam ity arthaḥ /",
    "GK16andhvy_u:559": "yathā-",
    "GK16andhvy_u:560": "kapole pattrālī karatala-nirodhena mṛditā nipīto niḥśvāsair ayam amṛta-hṛdyo 'dhara-rasaḥ",
    "GK16andhvy_u:561": "muhuḥ kaṇṭhe lagnas taralayati bāṣpa-stana-taṭīṃ",
    "GK16andhvy_u:562": "priyo manyur jātas tava niranurodhe na tu vayam //[*11]",
    "GK16andhvy_u:563": "[*11] Amaru 67; Srk 664, Skm 720, Skv 489, Sv 1627",
    "GK16andhvy_u:564": "rasāṅgatve ca tasya lakṣaṇam apṛthag-yatna-nirvartyatvam iti yo rasaṃ",
    "GK16andhvy_u:565": "bandhu-madhya-vasitasya kaver alaṅkāras tāṃ vāsanām atyūhya yatnāntaram",
    "GK16andhvy_u:566": "āsthitasya niṣpadyate sa na rasāṅgam iti /",
    "GK16andhvy_u:567": "yamake ca prabandhena",
    "GK16andhvy_u:568": "buddhi-pūrvakaṃ kriyamāṇe niyamenaiva yatnāntara-parigraha āpatati",
    "GK16andhvy_u:569": "śabda-viśeṣānveṣaṇa-rūpaḥ /",
    "GK16andhvy_u:570": "alaṅkārāntareṣv api tat-tulyam iti cet-naivam;",
    "GK16andhvy_u:571": "alaṅkārāntarāṇi hi nirūpyamāṇa-durghaṭanāny api rasa-samāhita-cetasaḥ",
    "GK16andhvy_u:572": "pratibhānavataḥ kaver aham-pūrvikayā parāpatanti /",
    "GK16andhvy_u:573": "yathā kādambaryāṃ kādambarī-darśanāvasare /",
    "GK16andhvy_u:574": "yathā ca māyā-rāma-śiro-darśanena vihvalāyāṃ",
    "GK16andhvy_u:575": "sīta-devyāṃ setau /",
    "GK16andhvy_u:576": "yuktaṃ caitat, yato rasā vācya-viśeṣair evākṣeptavyāḥ",
    "GK16andhvy_u:577": "asyaivārthasya saṅgraha-ślokāḥ-",
    "GK16andhvy_u:578": "rasavanti hi vastūni sālaṅkārāṇi kānicit /",
    "GK16andhvy_u:579": "ekenaiva prayatnena nirvartyante mahā-kaveḥ //",
    "GK16andhvy_u:580": "yamakādi-nibandhe tu pṛthag-yatno 'sya jāyate /",
    "GK16andhvy_u:581": "śaktasyāpi rase 'ṅgatvaṃ tasmād eṣāṃ na vidyate //",
    "GK16andhvy_u:582": "rasābhāsāṅga-bhāvas tu yamakāder na vāryate /",
    "GK16andhvy_u:583": "dhvany-ātma-bhūte śṛṅgāre tv aṅgatā nopapadyate || DhvA_2.16 ||",
    "GK16andhvy_u:584": "idānīṃ dhvany-ātma-bhūtasya śṛṅgārasya vyañjako 'laṅkāra-varga ākhyāyate-",
    "GK16andhvy_u:585": "dhvany-ātma-bhūte śṛṅgāre samīkṣya viniveśitaḥ /",
    "GK16andhvy_u:586": "rūpakādir alaṅkāra-varga eti yathārthatām // DhvK_2.17 //",
    "GK16andhvy_u:587": "alaṅkāro hi bāhyālaṅkārasāmyādaṅginaścārutva-heturucyate /",
    "GK16andhvy_u:588": "vācyālaṅkāravargaś ca rūpakādiryāvānukto vakṣyate ca kaiścit,",
    "GK16andhvy_u:589": "alaṅkārāṇāmanantatvāt ///",
    "GK16andhvy_u:590": "sa sarvo 'pi yadi samīkṣya viniveśyate tada-lakṣyakramavyaṅgyasya dhvaner aṅginaḥ sarvasyaiva cārutvaheturniṣpadyate || DhvA_2.17 ||",
    "GK16andhvy_u:591": "eṣā cāsya viniveśane samīkṣā-",
    "GK16andhvy_u:592": "vivakṣā tatparatvena nāṅgitvena kadācana /",
    "GK16andhvy_u:593": "kāle ca grahaṇa-tyāgau nātinirvahaṇaiṣitā // DhvK_2.18 //",
    "GK16andhvy_u:594": "nirvyūḍhāv api cāṅgatve yatnena pratyavekṣaṇam /",
    "GK16andhvy_u:595": "rūpakādir alaṅkāra-vargasyāṅgatva-sādhanam // DhvK_2.19 //",
    "GK16andhvy_u:596": "rasa-bandheṣv atyādṛta-manāḥ kavir yam alaṅkāraṃ tad aṅgatayā vivakṣati /",
    "GK16andhvy_u:597": "yathā [śaku. 1.20]-",
    "GK16andhvy_u:598": "calāpāṅgāṃ dṛṣṭiṃ spṛśasi nava-gopa-sudṛśāṃ",
    "GK16andhvy_u:599": "rahasyākhyāyīva mṛśasi mṛdu karṇāntika-caraḥ /",
    "GK16andhvy_u:600": "karaṃ vyādhunvatyāḥ pibasi rati-sarvasvam adharaṃ vayaṃ tattvānveṣān madhukara hatās tvaṃ khalu kṛtī //[*12]",
    "GK16andhvy_u:601": "[*12] Srk 515",
    "GK16andhvy_u:602": "atra hi bhramara-svabhāvoktir alaṅkāro rasānuguṇaḥ /",
    "GK16andhvy_u:603": "“nāṅgitvena” iti na prādhānyena /",
    "GK16andhvy_u:604": "kadācid rasādi-tātparyeṇa vivakṣito 'pi hy alaṅkāraḥ kaścid aṅgitvena vivakṣito dṛśyate /",
    "GK16andhvy_u:605": "yathā-",
    "GK16andhvy_u:606": "cakrābhighāta-prasabhājñayaiva cakāra yo rāhu-vadhū-janasya /",
    "GK16andhvy_u:607": "āliṅganoddāma-vilāsa-vandhyaṃ ratotsavaṃ cumbana-mātra-śeṣam //",
    "GK16andhvy_u:608": "atra hi paryāyoktasyāṅgitvena vivakṣā rasādi-tātparye saty apīti /",
    "GK16andhvy_u:609": "aṅgatvena vivakṣitam api yam avasare gṛhṇāti nānavasare /",
    "GK16andhvy_u:610": "avasare gṛhītir, yathā (ratnāvalyāṃ 2.4)-",
    "GK16andhvy_u:611": "uddāmotkalikāṃ vipāṇḍura-rucaṃ prārabdha-jṛmbhāṃ kṣaṇād āyāsaṃ śvasanodgamair aviratair ātanvatīm ātmanaḥ /",
    "GK16andhvy_u:612": "adyodyānalatām imāṃ samadanāṃ nārīm ivānyāṃ dhruvaṃ paśyan",
    "GK16andhvy_u:613": "kopa-vipāṭala-dyuti mukhaṃ devyāḥ kariṣyāmy aham //[*13]",
    "GK16andhvy_u:614": "[*13] Rasārṇava-sudhākara 2.26.",
    "GK16andhvy_u:615": "ity atra upamā śleṣasya /",
    "GK16andhvy_u:616": "gṛhītam api ca yam avasare tyajati",
    "GK16andhvy_u:617": "tad-rasānuguṇa-tayālaṅkārāntarāpekṣayā /",
    "GK16andhvy_u:618": "yathā-",
    "GK16andhvy_u:619": "raktas tvaṃ nava-pallavair aham api ślāghyaiḥ priyāyā guṇais tvām āyānti śilīmukhāḥ smara-dhanur-muktās tathā mām api /",
    "GK16andhvy_u:620": "kāntāpāda-talāhatis tava mude tadvan mamāpy āvayoḥ sarvaṃ tulyam aśoka kevalam ahaṃ dhātrā sa-śokaḥ kṛtaḥ //[*14]",
    "GK16andhvy_u:621": "[*14] Srk 770.",
    "GK16andhvy_u:622": "atra hi prabandha-pravṛtto 'pi śleṣo vyatireka-vivakṣayā tyajyamāno",
    "GK16andhvy_u:623": "rasa-viśeṣam puṣṇāti /",
    "GK16andhvy_u:624": "nātrālaṅkāra-dvaya-sannipātaḥ, kiṃ tarhi ? alaṅkārāntaram eva śleṣa-vyatireka-lakṣaṇaṃ narasiṃhavad iti cet-na, tasya prakārāntareṇa vyavasthāpanāt /",
    "GK16andhvy_u:625": "yatra hi śleṣa-viṣaya eva śabde prakārāntareṇa",
    "GK16andhvy_u:626": "vyatireka-pratītir jāyate sa tasya viṣayaḥ /",
    "GK16andhvy_u:627": "yathā-”sa harir nāmnā devaḥ",
    "GK16andhvy_u:628": "sa-harir vara-turaga-nivahena” ity ādau /",
    "GK16andhvy_u:629": "atra hy anya eva śabdaḥ śleṣasya viṣayo 'nyaś ca vyatirekasya /",
    "GK16andhvy_u:630": "yadi",
    "GK16andhvy_u:631": "caivaṃ-vidhe viṣaye 'laṅkārāntaratva-kalpanā kriyate tat-saṃsṛṣṭer",
    "GK16andhvy_u:632": "viṣayāpahāra eva syāt /",
    "GK16andhvy_u:633": "śleṣa-mukhenaivātra vyatirekasyātma-lābha iti nāyaṃ saṃsṛṣṭer viṣaya iti cet-na ; vyatirekasya prakārāntareṇāpi darśanāt",
    "GK16andhvy_u:634": "/ yathā-",
    "GK16andhvy_u:635": "no kalpāpāya-vāyor adaya-raya-dalat-kṣmādharasyāpi śamyā",
    "GK16andhvy_u:636": "gāḍhodgīrṇojjvala-śrīr ahani na rahitā no tamaḥ-kajjalena /",
    "GK16andhvy_u:637": "prāptotpattiḥ pataṅgān na punar upagatā moṣa-muṣṇa-tviṣo vo vartiḥ saivānya-rūpā sukhayatu nikhila-dvīpa-dīpasya dīptiḥ //",
    "GK16andhvy_u:638": "atra hi sāmya-prapañca-pratipādanaṃ vinaiva vyatireko darśitaḥ /",
    "GK16andhvy_u:639": "nātra",
    "GK16andhvy_u:640": "śleṣa-mātrāc cārutva-pratītir astīti śleṣasya vyatirekāṅgatvenaiva",
    "GK16andhvy_u:641": "vivakṣitatvāt na svato 'laṅkāratety api na vācyam /",
    "GK16andhvy_u:642": "yata evaṃ-vidhe viṣaye sāmya-mātrād api supratipāditāc cārutvaṃ dṛśyata eva /",
    "GK16andhvy_u:643": "yathā-",
    "GK16andhvy_u:644": "ākrandāḥ stanitair vilocana-jalānya-śrānta-dhārāmbudhis",
    "GK16andhvy_u:645": "tad-viccheda-bhuvaś ca śoka-śikhinas tulyās taḍid-vibhramaiḥ /",
    "GK16andhvy_u:646": "antar me dayitā-mukhaṃ tava śaśī vṛttiḥ samaivāvayos tat kiṃ mām aniśaṃ sakhe jala-dhara tvaṃ dagdhum evodyataḥ //[*15] ity ādau /",
    "GK16andhvy_u:647": "[*15] Srk 240, Skm 993, yaśodharmaṇaḥ, Smv 43.33.",
    "GK16andhvy_u:648": "rasa-nirvahaṇaika-tāna-hṛdayo yaṃ ca nātyantaṃ nirvoḍhum icchati /",
    "GK16andhvy_u:649": "yathā-",
    "GK16andhvy_u:650": "kopāt komala-lola-bāhu-latikā-pāśena baddhā dṛḍhaṃ nītvā vāsa-niketanaṃ dayitayā sāyaṃ sakhīnāṃ puraḥ /",
    "GK16andhvy_u:651": "bhūyo naivam iti skhalat-kala-girā saṃsūcya duśceṣṭitaṃ dhanyo hanyata eva nihnuti-paraḥ preyān rudatyā hasan //",
    "GK16andhvy_u:652": "atra hi rūpakam ākṣiptam anirvyūḍhaṃ ca paraṃ rasa-puṣṭaye /",
    "GK16andhvy_u:653": "nirvoḍhum iṣṭam api yaṃ yatnād aṅgatvena pratyavekṣate yathā-",
    "GK16andhvy_u:654": "śyāmāsvaṅgaṃ cakita-hariṇī-prekṣaṇe dṛṣṭi-pātaṃ",
    "GK16andhvy_u:655": "gaṇḍa-cchāyāṃ śaśini śikhināṃ barha-bhāreṣu keśān /",
    "GK16andhvy_u:656": "utpaśyāmi pratanuṣu nadī-vīciṣu bhrū-vilāsān",
    "GK16andhvy_u:657": "hantaika-sthaṃ kvacid api na te bhīru sādṛśyam asti //ity ādau /",
    "GK16andhvy_u:658": "sa evam upanibadhyamāno 'laṅkāro rasābhivyakti-hetuḥ kaver bhavati /",
    "GK16andhvy_u:659": "ukta-prakārātikrame tu niyamenaiva rasa-bhaṅga-hetuḥ saṃpadyate /",
    "GK16andhvy_u:660": "lakṣyaṃ ca tathāvidhaṃ mahā-kavi-prabandheṣv api dṛśyate bahuśaḥ /",
    "GK16andhvy_u:661": "tat tu sūkti-sahasra-dyotitātmanāṃ mahātmanāṃ doṣodghoṣaṇam ātmana eva dūṣaṇaṃ bhavatīti na vibhajya darśitam /",
    "GK16andhvy_u:662": "kiṃ tu rūpakāder alaṅkāra-vargasya yeyaṃ vyañjakatve rasādi-viṣaye lakṣaṇa-dig-darśitā tām anusaran svayaṃ cānyal lakṣaṇam utprekṣamāṇo yady alakṣya-krama-pratibham anantaroktam enaṃ dhvaner ātmānam upanibadhnāti sukaviḥ samāhita-cetās tadā tasyātma-lābho",
    "GK16andhvy_u:663": "bhavati mahīyān iti || DhvA_2.18-19 ||",
    "GK16andhvy_u:664": "krameṇa pratibhāty ātmā yo 'syānusvāna-sannibhaḥ /",
    "GK16andhvy_u:665": "śabdārtha-śakti-mūlatvāt so 'pi dvedhā vyavasthitaḥ // DhvK_2.20 //",
    "GK16andhvy_u:666": "asya vivakṣitāny apara-vācyasya dhvaneḥ saṃlakṣya-krama-vyaṅgyatvād",
    "GK16andhvy_u:667": "anuraṇana-prakhyo ya ātmā so 'pi śabda-śakti-mūlo 'rtha-śakti-mūlaś ceti",
    "GK16andhvy_u:668": "dvi-prakāraḥ || DhvA_2.20 ||",
    "GK16andhvy_u:669": "nanu śabda-śaktyā yatrārthāntaraṃ prakāśate sa yadi dhvaneḥ prakāra ucyate tad idānīṃ śleṣasya viṣaya evāpahṛtaḥ syāt, nāpahṛta ity āha-",
    "GK16andhvy_u:670": "ākṣipta evālaṅkāraḥ śabda-śaktyā prakāśate /",
    "GK16andhvy_u:671": "yasminn anuktaḥ śabdena śabda-śakty-udbhavo hi saḥ // DhvK_2.21 //",
    "GK16andhvy_u:672": "yasmād alaṅkāro na vastu-mātraṃ yasmin kāvye śabda-śaktyā prakāśate sa śabda-śakty-udbhavo dhvanir ity asmākaṃ vivakṣitam /",
    "GK16andhvy_u:673": "vastu-dvaye ca",
    "GK16andhvy_u:674": "śabda-śaktyā prakāśamāne śleṣaḥ /",
    "GK16andhvy_u:675": "yathā-",
    "GK16andhvy_u:676": "yena dhvasta-manobhavena balijit-kāyaḥ purāstrī-kṛto",
    "GK16andhvy_u:677": "yaś codvṛtta-bhujaṅga-hāra-valayo gaṅgāṃ ca yo 'dhārayat /",
    "GK16andhvy_u:678": "yasyāhuḥ śaśimac chiro hara iti stutyaṃ ca nāmāmarāḥ pāyāt sa svayam andhaka-kṣaya-karas tvāṃ sarvado mādhavaḥ //",
    "GK16andhvy_u:679": "nanv alaṅkārāntara-pratibhāyām api śleṣa-vyapadeśo bhavatīti darśitaṃ bhaṭṭodbhaṭena, tat punar api śabda-śakti-mūlo dhvanir niravakāśa ity",
    "GK16andhvy_u:680": "āśaṅkyedam uktam “ākṣipta” iti /",
    "GK16andhvy_u:681": "tad ayam arthaḥ-yatra śabda-śaktyā sākṣād alaṅkārāntaraṃ vācyaṃ sat pratibhāsate sa sarvaḥ śleṣa-viṣayaḥ /",
    "GK16andhvy_u:682": "yatra tu śabda-śaktyā sāmarthyākṣiptaṃ vācya-vyatiriktaṃ vyaṅgyam evālaṅkārāntaraṃ prakāśate sa dhvaner viṣayaḥ /",
    "GK16andhvy_u:683": "śabda-śaktyā sākṣād-alaṅkārāntara-pratibhā",
    "GK16andhvy_u:684": "yathā-",
    "GK16andhvy_u:685": "tasyā vināpi hāreṇa nisargād eva hāriṇau /",
    "GK16andhvy_u:686": "janayāmāsatuḥ kasya vismayaṃ na payodharau //",
    "GK16andhvy_u:687": "atra śṛṅgāra-vyabhicārī vismayākhyo bhāvaḥ sākṣād-virodhālaṅkāraś ca pratibhāsata iti virodha-cchāyānugrāhiṇaḥ śleṣasyāyaṃ viṣayaḥ /",
    "GK16andhvy_u:688": "na tv anusvānopama-vyaṅgyasya dhvaneḥ /",
    "GK16andhvy_u:689": "alakṣya-krama-vyaṅgyasya tu dhvaner vācyena śleṣeṇa virodher na vā vyañjitasya viṣaya eva",
    "GK16andhvy_u:690": "tasyā vināpi hāreṇa nisargād eva hāriṇau /",
    "GK16andhvy_u:691": "janayāmāsatuḥ kasya vismayaṃ na payodharau //",
    "GK16andhvy_u:692": "atra śṛṅgāra-vyabhicārī vismayākhyo bhāvaḥ sākṣād-virodhālaṅkāraś ca pratibhāsata iti virodha-cchāyānugrāhiṇaḥ śleṣasyāyaṃ viṣayaḥ /",
    "GK16andhvy_u:693": "na tv anusvānopama-vyaṅgyasya dhvaneḥ /",
    "GK16andhvy_u:694": "alakṣya-krama-vyaṅgyasya tu dhvaner vācyena śleṣeṇa virodher na vā vyañjitasya viṣaya eva",
    "GK16andhvy_u:695": "yathā mamaiva-",
    "GK16andhvy_u:696": "ślāghyāśeṣa-tanuṃ sudarśana-karaḥ sarvāṅga-līlājita-",
    "GK16andhvy_u:697": "trailokyāṃ caraṇāravinda-lalitenākrānta-loko hariḥ /",
    "GK16andhvy_u:698": "bibhrāṇāṃ mukham indu-sundara-rucaṃ candrātma-cakṣur dadhat sthāne yāṃ svatanor apaśyad adhikāṃ sā rukmiṇī vo 'vatāt //",
    "GK16andhvy_u:699": "atra vācyatayaiva vyatireka-cchāyānugrāhī śleṣaḥ pratīyate /",
    "GK16andhvy_u:700": "yathā ca-",
    "GK16andhvy_u:701": "bhramim aratim alasa-hṛdayatāṃ",
    "GK16andhvy_u:702": "pralayaṃ mūrcchāṃ tamaḥ śarīra-sārdam /",
    "GK16andhvy_u:703": "maraṇaṃ ca jalada-bhuja-gajaṃ",
    "GK16andhvy_u:704": "prasahya kurute viṣaṃ viyoginīnām //",
    "GK16andhvy_u:705": "yathā vā-",
    "GK16andhvy_u:706": "camahia-māṇasa-kañcaṇa-paṅka-aṇi mmahia-parimalā jassa /",
    "GK16andhvy_u:707": "akhaṇḍia-dāṇa-pasārā bāhu-ppalihā ccia ga{i}ndā //",
    "GK16andhvy_u:708": "[khaṇḍita-mānasa-kāñcana-paṅkajanir mathita-parimalā yasya /",
    "GK16andhvy_u:709": "akhaṇḍita-dāna-prasarā bāhu-parighā iva gajendrāḥ //]",
    "GK16andhvy_u:710": "atra rūpaka-cchāyānugrāhī śleṣo vācyatayaivāvabhāsate /",
    "GK16andhvy_u:711": "sa cākṣipto 'laṅkāro yatra punaḥ śabdāntareṇābhihita-svarūpas tatra na śabda-śakty-udbhavānuraṇana-rūpa-vyaṅgya-dhvani-vyavahāraḥ",
    "GK16andhvy_u:712": "tatra",
    "GK16andhvy_u:713": "vakrokty-ādi-vācyālaṅkāra-vyavahāra eva /",
    "GK16andhvy_u:714": "yathā-",
    "GK16andhvy_u:715": "dṛṣṭyā keśava gopa-rāga-hṛtayā kiṃcin na dṛṣṭaṃ mayā tenaiva skhalitāsmi nātha patitāṃ kiṃ nāma nālambase /",
    "GK16andhvy_u:716": "ekas tvaṃ viṣameṣu khinna-manasāṃ sarvābalānāṃ gatir gopyaivaṃ gaditaḥ sa-leśam avatād goṣṭhe harir vaś ciram //",
    "GK16andhvy_u:717": "evaṃ-jātīyakaḥ sarva eva bhavatu kāmaṃ vācya-śleṣasya viṣayaḥ /",
    "GK16andhvy_u:718": "yatra tu sāmarthyākṣiptaṃ sad-alaṅkārāntaraṃ śabda-śaktyā prakāśate sa sarva eva dhvaner viṣayaḥ",
    "GK16andhvy_u:719": "yathā-”atrāntare kusuma-samaya-yugam upasaṃharann ajṛmbhata grīṣmābhidhānaḥ phulla-mallikā-dhavalāṭṭa-hāso mahā-kālaḥ” /",
    "GK16andhvy_u:720": "yathā ca-",
    "GK16andhvy_u:721": "unnataḥ prollasad-dhāraḥ kālāgarumalīmasaḥ /",
    "GK16andhvy_u:722": "payodharabharastanvyāḥ kaṃ na cakre 'bhilāṣiṇam //",
    "GK16andhvy_u:723": "yathā vā-",
    "GK16andhvy_u:724": "dattānandāḥ prajānāṃ samucita-samayākṛṣṭa-sṛṣṭaiḥ payobhiḥ pūrvāhṇe viprakīrṇā diśi diśi viramaty ahni saṃhāra-bhājaḥ /",
    "GK16andhvy_u:725": "dīptāṃśor dīrgha-duḥkha-prabhava-bhava-bhayodanvad-uttāra-nāvo",
    "GK16andhvy_u:726": "gāvo vaḥ pāvanānāṃ parama-parimitāṃ prītim utpādayantu //",
    "GK16andhvy_u:727": "eṣūdāharaṇeṣu śabda-śaktyā prakāśamāne satya-prākaraṇike 'rthāntare",
    "GK16andhvy_u:728": "vākyasyāsambaddhārthābhidhāyitvaṃ mā prasāṅkṣīd ity",
    "GK16andhvy_u:729": "aprākaraṇika-prākaraṇikārthayor upamānopameya-bhāvaḥ kalpayitavyaḥ sāmarthyād ity arthākṣipto 'yaṃ śleṣo na śabdopārūḍha iti vibhinna eva",
    "GK16andhvy_u:730": "śleṣād anusvānopama-vyaṅgyasya dhvaner viṣayaḥ /",
    "GK16andhvy_u:731": "anye 'pi cālaṅkārāḥ",
    "GK16andhvy_u:732": "śabda-śakti-mūlānusvāna-rūpa-vyaṅgye dhvanau sambhavanty eva /",
    "GK16andhvy_u:733": "tathā hi virodho 'pi śabda-śakti-mūlānusvāna-rūpo dṛśyate /",
    "GK16andhvy_u:734": "yathā sthāṇvīśvarākhya-janapada-varṇane bhaṭṭa-bāṇasya-",
    "GK16andhvy_u:735": "yatra ca mātaṅga-gāminyaḥ śīlavatyaś ca gauryo vibhava-ratāś ca śyāmāḥ padma-rāgiṇyaś ca dhavala-dvija-śuci-vadanā madirāmodiśvasanāś ca pramadāḥ",
    "GK16andhvy_u:736": "atra hi vācyo virodhas tac-chāyānugrāhī vā śleṣo 'yam iti na śakyaṃ vaktum",
    "GK16andhvy_u:737": "/ sākṣāc-chabdena virodhālaṅkārasyāprakāśitatvāt /",
    "GK16andhvy_u:738": "yatra hi sākṣāc-chabdāvedito virodhālaṅkāras tatra hi śliṣṭoktau vācyālaṅkārasya virodhasya śleṣasya vā viṣayatvam /",
    "GK16andhvy_u:739": "yathā tatraiva-",
    "GK16andhvy_u:740": "“samavāya iva virodhināṃ padārthānām /",
    "GK16andhvy_u:741": "tathā hi-sannihita-bālāndhakārāpi",
    "GK16andhvy_u:742": "bhāsvan-mūrtiḥ” ity ādau /",
    "GK16andhvy_u:743": "yathā vā mamaiva-",
    "GK16andhvy_u:744": "sarvaika-śaraṇam akṣayam adhīśam īśaṃ dhiyāṃ hariṃ kṛṣṇam /",
    "GK16andhvy_u:745": "caturātmānaṃ niṣkriyam ari-mathanaṃ namata cakra-dharam //",
    "GK16andhvy_u:746": "atra hi śabda-śakti-mūlānusvāna-rūpo virodhaḥ sphuṭam eva pratīyate /",
    "GK16andhvy_u:747": "evaṃ-vidho vyatireko 'pi dṛśyate /",
    "GK16andhvy_u:748": "yathā mamaiva-",
    "GK16andhvy_u:749": "khaṃ ye 'tyujjvalayanti lūna-tamaso ye vā nakhodbhāsino",
    "GK16andhvy_u:750": "ye puṣṇanti saroruha-śriyam api kṣiptābja-bhāsaś ca ye /",
    "GK16andhvy_u:751": "ye mūrdhasv avabhāsinaḥ kṣiti-bhṛtāṃ ye cāmarāṇāṃ śirāṃ-",
    "GK16andhvy_u:752": "syākrāmanty ubhaye 'pi te dina-pateḥ pādāḥ śriye santu vaḥ //",
    "GK16andhvy_u:753": "evam anye 'pi śabda-śakti-mūlānusvāna-rūpa-vyaṅgya-dhvani-prakārāḥ santi te sahṛdayaiḥ svayam anusartavyāḥ /",
    "GK16andhvy_u:754": "iha tu grantha-vistara-bhayān na",
    "GK16andhvy_u:755": "tat-prapañcaḥ kṛtaḥ /",
    "GK16andhvy_u:756": "artha-śakty-udbhavas tv anyo yatrārthaḥ sa prakāśate /",
    "GK16andhvy_u:757": "yas tātparyeṇa vastv anyad vyanakty uktiṃ vinā svataḥ // DhvK_2.22 //",
    "GK16andhvy_u:758": "yatrārthaḥ sva-sāmarthyād arthāntaram abhivyanakti śabda-vyāpāraṃ vinaiva so 'rtha-śakty-udbhavo nāmānusvānopama-vyaṅgyo dhvaniḥ /",
    "GK16andhvy_u:759": "yathā [ku.saṃ. 6.84]-",
    "GK16andhvy_u:760": "evaṃ vādini devarṣau pārśve pitur adhomukhī /",
    "GK16andhvy_u:761": "līlā-kamala-patrāṇi gaṇayāmāsa pārvatī //",
    "GK16andhvy_u:762": "atra hi līlā-kamala-patra-gaṇanam upasarjanīkṛta-svarūpaṃ śabda-vyāpāraṃ",
    "GK16andhvy_u:763": "vinaivārthāntaraṃ vyabhicāri-bhāva-lakṣaṇaṃ prakāśayati /",
    "GK16andhvy_u:764": "na cāyam alakṣya-krama-vyaṅgyasyaiva dhvaner viṣayaḥ /",
    "GK16andhvy_u:765": "yato yatra sākṣac-chabda-niveditebhyo vibhāvānubhāva-vyabhicāribhyo rasādīnāṃ",
    "GK16andhvy_u:766": "pratītiḥ, sa tasya kevalasya mārgaḥ /",
    "GK16andhvy_u:767": "yathā kumāra-sambhave madhu-prasaṅge",
    "GK16andhvy_u:768": "vasanta-puṣpābharaṇaṃ vahantyā devyā āgamanādi-varṇanaṃ",
    "GK16andhvy_u:769": "manobhava-śara-sandhāna-paryantaṃ śambhoś ca parivṛtta-dhairyasya",
    "GK16andhvy_u:770": "ceṣṭā-viśeṣa-varṇanādi sākṣac-chabda-niveditam /",
    "GK16andhvy_u:771": "tasmād ayam anyo dhvaneḥ prakāraḥ /",
    "GK16andhvy_u:772": "yatra ca śabda-vyāpāra-sahāyo 'rtho 'rthāntarasya vyañjakatvenopādīyate sa nāsya dhvaner viṣayaḥ /",
    "GK16andhvy_u:773": "yathā-",
    "GK16andhvy_u:774": "saṅketa-kāla-manasaṃ viṭaṃ jñātvā vidagdhayā /",
    "GK16andhvy_u:775": "hasan-netrārpitākūtaṃ līlā-padmaṃ nimīlitam //",
    "GK16andhvy_u:776": "atra līlā-kamala-nimīlanasya vyañjakatvam uktyaiva niveditam || DhvA_2.22",
    "GK16andhvy_u:777": "tathā ca-",
    "GK16andhvy_u:778": "śabdārtha-śaktyā kṣipto 'pi vyaṅgyo 'rthaḥ kavinā punaḥ /",
    "GK16andhvy_u:779": "yatrāviṣkriyate svoktyā sānyaivālaṅkṛtir dhvaneḥ // DhvK_2.23 //",
    "GK16andhvy_u:780": "śabda-śaktyārtha-śaktyā śabdārtha-śaktyā vākṣipto 'pi vyaṅgyo 'rthaḥ",
    "GK16andhvy_u:781": "kavinā punaryatra svoktyā prakāśī-kriyate so 'smād anusvānopama-vyaṅgyād",
    "GK16andhvy_u:782": "dhvaner anya evālaṅkāraḥ /",
    "GK16andhvy_u:783": "alakṣya-krama-vyaṅgyasya vā dhvaneḥ sati sambhave sa tādṛg anyo 'laṅkāraḥ",
    "GK16andhvy_u:784": "tatra śabda-śaktyā yathā-",
    "GK16andhvy_u:785": "vatse mā gā viṣādaṃ śvasanam urujavaṃ santyajordhva-pravṛttaṃ",
    "GK16andhvy_u:786": "kampaḥ ko vā gurus te bhavatu balabhidā jṛmbhitenātra yāhi /",
    "GK16andhvy_u:787": "pratyākhyānaṃ surāṇām iti bhaya-śamana-cchadmanā kārayitvā yasmai lakṣmī-madād vaḥ sa dahatu duritaṃ mantha-mūḍhāṃ payodhiḥ //",
    "GK16andhvy_u:788": "artha-śaktyā yathā-",
    "GK16andhvy_u:789": "ambā śete 'tra vṛddhā pariṇata-vayasām agraṇīr atra tāto",
    "GK16andhvy_u:790": "niḥśeṣāgāra-karma-śrama-śithila-tanuḥ kumbha-dāsī tathātra /",
    "GK16andhvy_u:791": "asmin pāpāham ekā katipaya-divasa-proṣita-prāṇanāthā",
    "GK16andhvy_u:792": "pānthāyetthaṃ taruṇyā kathitam avasara-vyāhṛti-vyāja-pūrvam //",
    "GK16andhvy_u:793": "ubhaya-śaktyā, yathā-”dṛṣṭyā keśava-gopa-rāga-hṛtayā” ity ādau ||",
    "GK16andhvy_u:794": "prauḍhokti-mātra-niṣpanna-śarīraḥ sambhavī svataḥ /",
    "GK16andhvy_u:795": "artho 'pi dvividho jñeyo vastuno 'nyasya dīpakaḥ // DhvK_2.24 //",
    "GK16andhvy_u:796": "artha-śakty-udbhavānuraṇana-rūpa-vyaṅgye dhvanau yo vyañjako 'rtha uktas tasyāpi dvau prakārau-kaveḥ kavi-nibaddhasya vā vaktuḥ prauḍhokti-mātra-niṣpanna-śarīra ekaḥ, svataḥ-sambhavī ca dvitīyaḥ kavi-prauḍhokti-mātra-niṣpanna-śarīro yathā-",
    "GK16andhvy_u:797": "sajjehi surahi-māso ṇa dāva appei juva{i}-jaṇa-lakkha-suhe /",
    "GK16andhvy_u:798": "ahiṇava-sahaāra-muhe",
    "GK16andhvy_u:799": "ṇava-pattale aṇaṅgassa sare //",
    "GK16andhvy_u:800": "(sajjayati surabhi-māso na tāvad arpayati yuvati-jana-lakṣya-sahān /",
    "GK16andhvy_u:801": "abhinava-sahakāra-mukhān",
    "GK16andhvy_u:802": "nava-patralān anaṅgasya śarān //)",
    "GK16andhvy_u:803": "kavi-nibaddha-vaktṛ-prauḍhokti-mātra-niṣpanna-śarīro yathodāhṛtam",
    "GK16andhvy_u:804": "eva-”śikhariṇi” ity ādi /",
    "GK16andhvy_u:805": "yathā vā-",
    "GK16andhvy_u:806": "sādara-vitīrṇa-yauvana-hastālambaṃ samunnamadbhyām /",
    "GK16andhvy_u:807": "abhyutthānam iva manmathasya dattaṃ tava stanābhyām //",
    "GK16andhvy_u:808": "svataḥ sambhavī ya aucityena bahir api sambhāvyamāna-sad-bhāvo na kevalaṃ bhaṇiti-vaśenaivābhiniṣpanna-śarīraḥ",
    "GK16andhvy_u:809": "yathodāhṛtam “evaṃ-vādini” ity ādi /",
    "GK16andhvy_u:810": "yathā vā-",
    "GK16andhvy_u:811": "śikhi-piccha-karṇa-pūrā jāyā vyādhasya garviṇī bhramati /",
    "GK16andhvy_u:812": "muktā-phala-racita-prasādhanānāṃ madhye sapatnīnām || DhvA_2.24 ||",
    "GK16andhvy_u:813": "artha-śakter alaṅkāro yatrāpy anyaḥ pratīyate /",
    "GK16andhvy_u:814": "anusvānopama-vyaṅgyaḥ sa prakāro 'paro dhvaneḥ // DhvK_2.25 //",
    "GK16andhvy_u:815": "vācyālaṅkāra-vyatirikto yatrānyo 'laṅkāro 'rtha-sāmarthyāt pratīyamāno",
    "GK16andhvy_u:816": "'vabhāsate so 'rtha-śakty-udbhavo nāmānusvāna-rūpa-vyaṅgyo 'nyo dhvaniḥ ||",
    "GK16andhvy_u:817": "tasya pravirala-viṣayatvam āśaṅkyedam ucyate-",
    "GK16andhvy_u:818": "rūpakādir alaṅkāra-vargo yo vācyatāṃ śritaḥ /",
    "GK16andhvy_u:819": "sa sarvo gamyamānatvaṃ bibhrad bhūmnā pradarśitaḥ // DhvK_2.26 //",
    "GK16andhvy_u:820": "anyatra vācyatvena prasiddho yo rūpakādir alaṅkāraḥ so 'nyatra",
    "GK16andhvy_u:821": "pratīyamānatayā bāhulyena pradarśitas tatrabhavadbhir bhaṭṭodbhaṭādibhiḥ /",
    "GK16andhvy_u:822": "tathā ca sa-sandehādiṣūpamā-rūpakātiśayoktīnāṃ prakāśamānatvaṃ pradarśitam ity alaṅkārāntarasyālaṅkārāntare vyaṅgyatvaṃ na yatna-pratipādyam ||",
    "GK16andhvy_u:823": "iyat punar ucyata eva-",
    "GK16andhvy_u:824": "alaṅkārāntarasyāpi pratītau yatra bhāsate /",
    "GK16andhvy_u:825": "tat-paratvaṃ na vācyasya nāsau mārgo dhvaner mataḥ // DhvK_2.27 //",
    "GK16andhvy_u:826": "alaṅkārāntareṣu tv anuraṇana-rūpālaṅkāra-pratītau satyām api yatra",
    "GK16andhvy_u:827": "vācyasya vyaṅgya-pratipādanaunmukhyena cārutvaṃ na prakāśate nāsau dhvaner mārgaḥ /",
    "GK16andhvy_u:828": "tathā ca dīpakādāv alaṅkāre upamāyā gamyamānatve 'pi tatparatvena cārutvasyāvyavasthānān na dhvani-vyapadeśaḥ /",
    "GK16andhvy_u:829": "yathā-",
    "GK16andhvy_u:830": "canda-maūehiṃ ṇimā ṇalinī kamalehiṃ kusuma-gucchehiṃ laā /",
    "GK16andhvy_u:831": "haṃsehiṃ saraa-sohā kavva-kahā sajjanehiṃ kara{i} garuī //",
    "GK16andhvy_u:832": "[candra-mayūkhair niśā nalinī kamalaiḥ kusuma-gucchair latā /",
    "GK16andhvy_u:833": "haṃsaiḥ śārada-śobhā kāvya-kathā sajjanaiḥ kriyate gurvī //]",
    "GK16andhvy_u:834": "ity ādiṣūpamā-garbhatve 'pi sati vācyālaṅkāra-mukhenaiva cārutvaṃ vyavatiṣṭhate na vyaṅgyālaṅkāra-tātparyeṇa",
    "GK16andhvy_u:835": "tasmāt tatra vācyālaṅkāra-mukhenaiva kāvya-vyapadeśo nyāyyaḥ /",
    "GK16andhvy_u:836": "yatra tu vyaṅgya-paratvenaiva vācyasya vyavasthānaṃ tatra vyaṅgya-mukhenaiva",
    "GK16andhvy_u:837": "vyapadeśo yuktaḥ /",
    "GK16andhvy_u:838": "yathā-",
    "GK16andhvy_u:839": "prāpta-śrīr eṣa kasmāt punar api mayi taṃ mantha-khedaṃ vidadhyān nidrām apy asya pūrvām anala-manaso naiva sambhāvayāmi /",
    "GK16andhvy_u:840": "setuṃ badhnāti bhūyaḥ kim iti ca sakala-dvīpa-nāthānuyātas",
    "GK16andhvy_u:841": "tvayy āyāte vitarkāniti dadhata ivābhāti kampaḥ payodheḥ //",
    "GK16andhvy_u:842": "yathā vā mamaiva-",
    "GK16andhvy_u:843": "lāvaṇya-kānti-paripūrita-diṅ-mukhe 'smin",
    "GK16andhvy_u:844": "smere 'dhunā tava mukhe taralāyatākṣi /",
    "GK16andhvy_u:845": "kṣobhaṃ yadeti na manāg api tena manye suvyaktam eva jala-rāśir ayaṃ payodhiḥ //",
    "GK16andhvy_u:846": "ity evaṃ-vidhe viṣaye 'nuraṇana-rūpa-rūpakāśrayeṇa",
    "GK16andhvy_u:847": "kāvya-cārutva-vyavasthānād rūpaka-dhvanir iti vyapadeśo nyāyyaḥ /",
    "GK16andhvy_u:848": "upamā-dhvanir, yathā-",
    "GK16andhvy_u:849": "vīrāṇaṃ rama{i} ghusiṇāruṇammi ṇa tahā piā-thaṇucchaṅge /",
    "GK16andhvy_u:850": "diṭṭhī riu-gaa-kumbha-tthalammi jaha bahala-sindūre //",
    "GK16andhvy_u:851": "[vīrāṇāṃ ramate ghusṛṇāruṇe na tathā priyā-stanotsaṅge /",
    "GK16andhvy_u:852": "dṛṣṭī ripu-gaja-kumbha-sthale yathā bahala-sindūre //]",
    "GK16andhvy_u:853": "yathā vā mamaiva viṣama-bāṇa-līlāyām asura-parākramaṇe kāmadevasya-",
    "GK16andhvy_u:854": "taṃ tāṇaṃ siri-sahoara-raaṇāharaṇammi hiaam ekka-rasam /",
    "GK16andhvy_u:855": "bimbāhare piāṇaṃ nivesiaṃ kusuma-bāṇena //[*16]",
    "GK16andhvy_u:856": "[*16] Supplement 982 to Gāhā-sattasāi.",
    "GK16andhvy_u:857": "[tat teṣāṃ śrī-sahodara-ratnāharaṇe hṛdayam eka-rasam /",
    "GK16andhvy_u:858": "bimbādhare priyāṇāṃ niveśitaṃ kusuma-bāṇena //]",
    "GK16andhvy_u:859": "ākṣepa-dhvanir, yathā-",
    "GK16andhvy_u:860": "sa vaktum akhilāñ śakto hayagrīvāśritān guṇān /",
    "GK16andhvy_u:861": "yo 'mbu-kumbhaiḥ paricchedaṃ jñātuṃ śakto mahodadheḥ //",
    "GK16andhvy_u:862": "atrātiśayoktyā hayagrīva-guṇānām",
    "GK16andhvy_u:863": "avarṇanīyatā-pratipādana-rūpasyāsādhāraṇa-tad-viśeṣa-prakāśana-parasyākṣepasya",
    "GK16andhvy_u:864": "prakāśanam /",
    "GK16andhvy_u:865": "arthāntaranyāsa-dhvaniḥ śabda-śakti-mūlānuraṇana-rūpa-vyaṅgyo",
    "GK16andhvy_u:866": "'rtha-śakti-mūlānuraṇana-rūpa-vyaṅgyaś ca sambhavati /",
    "GK16andhvy_u:867": "tatrādyasyodāharaṇam-",
    "GK16andhvy_u:868": "devāettammi phale kiṃ kīra{i} ettiaṃ puṇā bhaṇimo /",
    "GK16andhvy_u:869": "kaṅkilla-pallavāḥ pallavāṇaṃ aṇṇāṇaṃ ṇa saricchā //",
    "GK16andhvy_u:870": "[daivāyatte phale kiṃ kriyatām etāvat punar bhaṇāmaḥ /",
    "GK16andhvy_u:871": "raktāśoka-pallavāḥ pallavānām anyeṣāṃ na sadṛśāḥ //]",
    "GK16andhvy_u:872": "pada-prakāśaś cāyaṃ dhvanir iti vākyasyārthāntara-tātparye 'pi sati na virodhaḥ /",
    "GK16andhvy_u:873": "dvitīyasyodāharaṇaṃ yathā-",
    "GK16andhvy_u:874": "hiaa-ṭṭhābia-maṇṇuṃ abaruṇṇa-muhaṃ hi maṃ pasāanta /",
    "GK16andhvy_u:875": "abaraddhassa bi ṇa hu de bahu-jāṇaa rosiuṃ sakkaṃ //",
    "GK16andhvy_u:876": "[hṛdaya-sthāpita-manyum aparoṣa-mukhīm api māṃ prasādayan /",
    "GK16andhvy_u:877": "aparāddhasyāpi na khalu te bahujña roṣitum śakyam //]",
    "GK16andhvy_u:878": "atra hi vācya-viśeṣeṇa sāparādhasyāpi bahujñasya kopaḥ kartum aśakya iti",
    "GK16andhvy_u:879": "samarthakaṃ sāmānyam anvitam anyat tātparyeṇa prakāśate /",
    "GK16andhvy_u:880": "vyatireka-dhvanir apy ubhaya-rūpaḥ sambhavati /",
    "GK16andhvy_u:881": "tatrādyasyodāharaṇaṃ",
    "GK16andhvy_u:882": "prāk-pradarśitam eva /",
    "GK16andhvy_u:883": "dvitīyasyodāharaṇaṃ yathā-",
    "GK16andhvy_u:884": "jāejja vanuddese khujja bbia pāabo gaḍia-batto /",
    "GK16andhvy_u:885": "mā mānusammi loe tāekka-raso dariddo a //",
    "GK16andhvy_u:886": "[jāyeya vanoddeśe kubja eva pādapo galita-patraḥ /",
    "GK16andhvy_u:887": "mā mānuṣe loke tyāgaika-raso daridraś ca //]",
    "GK16andhvy_u:888": "atra hi tyāgaika-rasasya daridrasya janmānabhinandanaṃ truṭita-patra-kubja-pādapa-janmābhinandanaṃ ca sākṣāc-chabda-vācyam /",
    "GK16andhvy_u:889": "tathāvidhād api pādapāt tādṛśasya puṃsa upamānopameyatva-pratīti-pūrvakaṃ",
    "GK16andhvy_u:890": "śocyatāyām ādhikyaṃ tātparyeṇa prakāśayati /",
    "GK16andhvy_u:891": "utprekṣā-dhvanir yathā-",
    "GK16andhvy_u:892": "candanāsakta-bhujaga-niḥśvāsānila-mūrcchitaḥ /",
    "GK16andhvy_u:893": "mūrcchayaty eṣa pathikān madhau malaya-mārutaḥ //",
    "GK16andhvy_u:894": "atra hi madhau malaya-mārutasya pathika-mūrcchākāritvaṃ",
    "GK16andhvy_u:895": "manmathonmātha-dāyitvenaiva /",
    "GK16andhvy_u:896": "tat tu candanāsakta-bhujaga-niḥśvāsānila-mūrcchitatvenotprekṣitam ity utprekṣā sākṣād anuktāpi vākyārtha-sāmarthyād anuraṇana-rūpā lakṣyate /",
    "GK16andhvy_u:897": "na",
    "GK16andhvy_u:898": "caivaṃ-vidhe viṣaye ivādi-śabda-prayogam antareṇāsaṃbaddhataiveti śakyate vaktum /",
    "GK16andhvy_u:899": "gamakatvād anyatrāpi tad-aprayoge tad-arthāvagati-darśanāt /",
    "GK16andhvy_u:900": "yathā-",
    "GK16andhvy_u:901": "īsā-kalusassa bi tuha muhassa ṇaṃ esa puṇṇimā-cando /",
    "GK16andhvy_u:902": "ajja sarisattaṇaṃ pābiūṇa aṅge bia ṇa māi //",
    "GK16andhvy_u:903": "īrṣyā-kaluṣasyāpi tava mukhasya nanv eṣa pūrṇimā-candraḥ /",
    "GK16andhvy_u:904": "adya sadṛśatvaṃ prāpyāṅga eva na māti //",
    "GK16andhvy_u:905": "yathā vā-",
    "GK16andhvy_u:906": "trāsākulaḥ paripatan parito niketān puṃbhir na kaiścid api dhanvibhir anvabandhi /",
    "GK16andhvy_u:907": "tasthau tathāpi na mṛgaḥ kvacid aṅga-nābhir",
    "GK16andhvy_u:908": "ākarṇa-pūrṇa-nayaneṣu-hatekṣaṇa-śrīḥ //",
    "GK16andhvy_u:909": "śabdārtha-vyavahāre ca prasiddhir eva pramāṇam /",
    "GK16andhvy_u:910": "śleṣa-dhvanir yathā-",
    "GK16andhvy_u:911": "ramyā iti prāptavatīḥ patākāḥ rāgaṃ viviktā iti vardhayantīḥ /",
    "GK16andhvy_u:912": "yasyām asevanta namad-valīkāḥ samaṃ vadhūbhir valabhīr yuvānaḥ //",
    "GK16andhvy_u:913": "atra vadhūbhiḥ saha valabhīrasevanteti vākyārtha-pratīter anantaraṃ vadhva iva valabhya iti śleṣa-pratītir aśabdāpy artha-sāmarthyān mukhyatvena vartate /",
    "GK16andhvy_u:914": "yathā-saṅkhya-dhvanir yathā-",
    "GK16andhvy_u:915": "aṅkuritaḥ pallavitaḥ korakitaḥ puṣpitaś ca sahakāraḥ /",
    "GK16andhvy_u:916": "aṅkuritaḥ pallavitaḥ korakitaḥ puṣpitaś ca hṛdi madanaḥ //",
    "GK16andhvy_u:917": "atra hi yathoddeśam anūddeśe yac cārutvam anuraṇana-rūpaṃ",
    "GK16andhvy_u:918": "madana-viśeṣaṇa-bhūtāṅkuritādi-śabda-gataṃ tan-madana-sahakārayos",
    "GK16andhvy_u:919": "tulya-yogitā-samuccaya-lakṣaṇād vācyād atiricyamānam ālakṣyate /",
    "GK16andhvy_u:920": "evam anye 'py alaṅkārā yathāyogaṃ yojanīyāḥ || DhvA_2.27 ||",
    "GK16andhvy_u:921": "evam alaṅkāra-dhvani-mārgaṃ vyutpādya tasya prayojanavattāṃ khyāpayitum idam ucyate-",
    "GK16andhvy_u:922": "śarīrīkaraṇaṃ yeṣāṃ vācyatve na vyavasthitam /",
    "GK16andhvy_u:923": "te 'laṅkārāḥ parāṃ chāyāṃ yānti dhvanyaṅgatāṃ gataḥ // DhvK_2.28 //",
    "GK16andhvy_u:924": "dhvany-aṅgatā cobhābhyāṃ prakārābhyāṃ vyañjakatvena vyaṅgyatvena ca /",
    "GK16andhvy_u:925": "tatreha prakaraṇād vyaṅgyatvenety avagantavyam /",
    "GK16andhvy_u:926": "vyaṅgyatve 'py",
    "GK16andhvy_u:927": "alaṅkārāṇāṃ prādhānya-vivakṣāyām eva satyāṃ dhvanāv antaḥ-pātaḥ /",
    "GK16andhvy_u:928": "itarathā tu guṇībhūta-vyaṅgyatvaṃ pratipādayiṣyate || DhvA_2.28 ||",
    "GK16andhvy_u:929": "aṅgitvena vyaṅgyatāyām api /",
    "GK16andhvy_u:930": "alaṅkārāṇāṃ dvayī gatiḥ-kadācid vastu-mātreṇa",
    "GK16andhvy_u:931": "vyajyante, kadācid alaṅkāreṇa /",
    "GK16andhvy_u:932": "tatra-",
    "GK16andhvy_u:933": "vyajyante vastumātreṇa yadālaṅkṛtayastayā /",
    "GK16andhvy_u:934": "dhruvaṃ dhvanyaṅgatā tāsāṃ . . . . . . . .",
    "GK16andhvy_u:935": "atra hetuḥ-",
    "GK16andhvy_u:936": ". . . . . . . . kāvya-vṛttis tad-āśrayā // DhvK_2.29 //",
    "GK16andhvy_u:937": "yasmāt tatra tathāvidha-vyaṅgyālaṅkāra-paratvenaiva kāvyaṃ pravṛttam /",
    "GK16andhvy_u:938": "anyathā tu tad-vākya-mātram eva syāt || DhvA_2.29 ||",
    "GK16andhvy_u:939": "tāsām evālaṅkṛtīnām-",
    "GK16andhvy_u:940": "alaṅkārāntara-vyaṅgya-bhāve . . . . . . . .",
    "GK16andhvy_u:941": "punaḥ,",
    "GK16andhvy_u:942": ". . . . . . . . dhvany-aṅgatā bhavet /",
    "GK16andhvy_u:943": "cārutvotkarṣato vyaṅgya-prādhānyaṃ yadi lakṣyate // DhvK_2.30 //",
    "GK16andhvy_u:944": "uktaṃ hy etat-”cārutvotkarṣa-nibandhanā vācya-vyaṅgyayoḥ",
    "GK16andhvy_u:945": "prādhānya-vivakṣā” iti /",
    "GK16andhvy_u:946": "vastu mātra-vyaṅgyatve cālaṅkārāṇām anantaropadarśitebhya evodāharaṇebhyo",
    "GK16andhvy_u:947": "viṣaya unneyaḥ /",
    "GK16andhvy_u:948": "tad evam artha-mātreṇālaṅkāra-viśeṣa-rūpeṇa",
    "GK16andhvy_u:949": "vārthenārthāntarasyālaṅkārasya vā prakāśane cārutvotkarṣa-nibandhane sati prādhānye 'rtha-śakty-udbhavānuraṇana-rūpa-vyaṅgyo niravagantavyaḥ ||",
    "GK16andhvy_u:950": "evaṃ dhvaneḥ prabhedān pratipādya tad-ābhāsa-vivekaṃ kartum ucyate-",
    "GK16andhvy_u:951": "yatra pratīyamāno 'rthaḥ pramliṣṭatvena bhāsate /",
    "GK16andhvy_u:952": "vācyasyāṅgatayā vāpi nāsyāsau gocaro dhvaneḥ // DhvK_2.31 //",
    "GK16andhvy_u:953": "dvividho 'pi pratīyamānaḥ sphuṭo 'sphuṭaś ca /",
    "GK16andhvy_u:954": "tatra ya eva sphuṭaḥ",
    "GK16andhvy_u:955": "śabda-śaktyārtha-śaktyā vā prakāśate sa eva dhvaner mārgo netaraḥ /",
    "GK16andhvy_u:956": "sphuṭo",
    "GK16andhvy_u:957": "'pi yo 'bhidheyasyāṅgatvena pratīyamāno 'vabhāsate so",
    "GK16andhvy_u:958": "'syānuraṇana-rūpa-vyaṅgyasya dhvaner agocaraḥ /",
    "GK16andhvy_u:959": "yathā-",
    "GK16andhvy_u:960": "kamalāarā ṇa maliā haṃsā uḍḍābiā ṇa a piucchā /",
    "GK16andhvy_u:961": "keṇa bi gāma-taḍāe abbhaṃ uttāṇaaṃ phaliham //",
    "GK16andhvy_u:962": "[kamalākarā na malitā haṃsā uḍḍāyitā na ca pitṛ-śvasaḥ /",
    "GK16andhvy_u:963": "kenāpi grāma-taṭāke 'bhram uttānitaṃ kṣiptam //]",
    "GK16andhvy_u:964": "atra hi pratīyamānasya mugdha-vadhvā jaladhara-pratibimba-darśanasya",
    "GK16andhvy_u:965": "vācyāṅgatvam eva /",
    "GK16andhvy_u:966": "evaṃ-vidhe viṣaye 'nyatrāpi yatra vyaṅgyāpekṣayā vācyasya",
    "GK16andhvy_u:967": "cārutvotkarṣa-pratītyā prādhānyam avasīyate, tatra vyaṅgyasyāṅgatvena pratīter dhvaner aviṣayatvam /",
    "GK16andhvy_u:968": "yathā-",
    "GK16andhvy_u:969": "vāṇari-kuḍaṅgoḍḍīṇa-sa{u}ni-kolāhalaṃ suṇantīe /",
    "GK16andhvy_u:970": "ghara-kamma-vāvaḍāe bahue sīanti aṅgāiṃ //[*17]",
    "GK16andhvy_u:971": "[*17] Supplement 868 to Gāhā-sattasāi.",
    "GK16andhvy_u:972": "[vetasa-latā-gahanoḍḍīna-śakuni-kolāhalaṃ śṛṇvatyāḥ /",
    "GK16andhvy_u:973": "gṛha-karma-vyāpṛtāyā vadhvāḥ sīdanty aṅgāni //]",
    "GK16andhvy_u:974": "evaṃ-vidho hi viṣayaḥ prāyeṇa guṇībhūta-vyaṅgyasyodāharaṇatvena",
    "GK16andhvy_u:975": "nirdekṣyate /",
    "GK16andhvy_u:976": "yatra tu prakaraṇādi-pratipattyā nirdhārita-viśeṣo vācyo",
    "GK16andhvy_u:977": "'rthaḥ punaḥ pratīyamānāṅga-tvenaivāvabhāsate so",
    "GK16andhvy_u:978": "'syaivānuraṇana-rūpa-vyaṅgyasya dhvaner mārgaḥ /",
    "GK16andhvy_u:979": "yathā-",
    "GK16andhvy_u:980": "uccinasu paḍiaṃ kusumaṃ mā dhuṇa sehāliaṃ halia-suhṇe /",
    "GK16andhvy_u:981": "aha de visama-virāvo sasureṇa suo valaa-saddo //",
    "GK16andhvy_u:982": "[uccinu patitaṃ kusumaṃ mā dhunīhi śephālikāṃ hālika-snuṣe /",
    "GK16andhvy_u:983": "eṣa te viṣama-vipākaḥ śvasureṇa śruto valaya-śabdaḥ //]",
    "GK16andhvy_u:984": "atra hy avinaya-patinā saha ramamāṇā sakhī bahiḥ-śruta-valaya-kala-kalayā",
    "GK16andhvy_u:985": "sakhyā pratibodhyate /",
    "GK16andhvy_u:986": "etad apekṣaṇīyaṃ vācyārtha-pratipattaye /",
    "GK16andhvy_u:987": "pratipanne ca vācye 'rthe",
    "GK16andhvy_u:988": "tasyāvinaya-pracchādana-tātparyeṇābhidhīyamānatvāt punar vyaṅgyāṅgatvam evety asminn anuraṇana-rūpa-vyaṅgya-dhvanāvantar-bhāvaḥ evaṃ vivakṣita-vācyasya dhvanes tad-ābhāsa-viveke prastute",
    "GK16andhvy_u:989": "satya-vivakṣita-vācyasyāpi taṃ kartum āha-",
    "GK16andhvy_u:990": "avyutpatter aśakter vā nibandho yaḥ skhalad-gateḥ /",
    "GK16andhvy_u:991": "śabdasya sa ca na jñeyaḥ sūribhir viṣayo dhvaneḥ // DhvK_2.32 //",
    "GK16andhvy_u:992": "skhalad-gater upacaritasya śabdasyāvyutpatter aśakter vā nibandho yaḥ sa ca na dhvaner viṣayaḥ",
    "GK16andhvy_u:993": "yataḥ-",
    "GK16andhvy_u:994": "sarveṣv eva prabhedeṣu sphuṭatvenāvabhāsanam /",
    "GK16andhvy_u:995": "yad vyaṅgyasyāṅgi-bhūtasya tat pūrṇaṃ dhvani-lakṣaṇam // DhvK_2.33 //",
    "GK16andhvy_u:996": "tac codāhṛta-viṣayam eva || DhvA_2.33 ||",
    "GK16andhvy_u:997": "iti śrī-rājānakānanda-vardhanācārya-viracite dhvany-āloke dvitīya uddyotaḥ //",
    "GK16andhvy_u:998": "tṛtīyiddyotaḥ",
    "GK16andhvy_u:999": "evaṃ vyaṅgya-mukhenaiva dhvaneḥ pradarśite sa-prabhede svarūpe punar vyañjaka-mukhenaitat",
    "GK16andhvy_u:1000": "avivakṣita-vācyasya pada-vākya-prakāśatā /",
    "GK16andhvy_u:1001": "tad-anyasyānuraṇana-rūpa-vyaṅgyasya ca dhvaneḥ // DhvK_3.1 //",
    "GK16andhvy_u:1002": "avivakṣita-vācyasyātyanta-tiraskṛta-vācye prabhede pada-prakāśatā yathā maharṣer vyāsasya-saptaitāḥ samidhaḥ śriyaḥ /",
    "GK16andhvy_u:1003": "yathā vā kālidāsasya-kaḥ",
    "GK16andhvy_u:1004": "sannaddhe viraha-vidhurāṃ tvayy upekṣeta jāyām /",
    "GK16andhvy_u:1005": "yathā vā-kim iva hi madhurāṇāṃ maṇḍanaṃ nākṛtīnām /",
    "GK16andhvy_u:1006": "eṣūdāharaṇeṣu “samidha” iti, “sannaddha”",
    "GK16andhvy_u:1007": "iti, “madhurāṇām” iti ca padāni vyañjakatvābhiprāyeṇaiva kṛtāni /",
    "GK16andhvy_u:1008": "tasyaivārthāntara-saṅkramita-vācye yathā-rāmeṇa priya-jīvitena tu kṛtaṃ premṇaḥ priye nocitam",
    "GK16andhvy_u:1009": "atra rāmeṇety etat-padaṃ",
    "GK16andhvy_u:1010": "samasāhasaika-rasatvādi-vyaṅgyābhisaṅkramita-vācyaṃ vyañjakam /",
    "GK16andhvy_u:1011": "yathā vā-",
    "GK16andhvy_u:1012": "emea jaṇo tissā deu kabolopamāi sasi-bimbaṃ /",
    "GK16andhvy_u:1013": "paramattha-viāre uṇa cando cando bia varāo //",
    "GK16andhvy_u:1014": "[evam eva janas tasyā dadāti kapolopamāyāṃ śaśi-bimbam /",
    "GK16andhvy_u:1015": "paramārtha-vicāre punaś candraś candra iva varākaḥ //]",
    "GK16andhvy_u:1016": "atra dvitīyaś candra-śabdo 'rthāntara-saṅkramita-vācyaḥ /",
    "GK16andhvy_u:1017": "avivakṣita-vācyasyātyanta-tiraskṛta-vācye prabhede vākya-prakāśatā yathā-",
    "GK16andhvy_u:1018": "yā niśā sarva-bhūtānāṃ tasyāṃ jāgarti saṃyamī /",
    "GK16andhvy_u:1019": "yasyāṃ jāgrati bhūtāni sā niśā paśyato muneḥ //",
    "GK16andhvy_u:1020": "anena hi vākyena niśārtho na ca jāgaraṇārthaḥ kaścid vivakṣitaḥ /",
    "GK16andhvy_u:1021": "kiṃ tarhi ? tattva-jñānāvahitatvam atattva-parāṅmukhatvaṃ ca muneḥ pratipādyata iti tiraskṛta-vācyasyāsya vyañjakatvam /",
    "GK16andhvy_u:1022": "tasyaivārthāntara-saṅkramita-vācyasya vākya-prakāśatā yathā-",
    "GK16andhvy_u:1023": "visama{i}o ccia kāṇa bi kāṇa bi bolei amiaṇimmāo /",
    "GK16andhvy_u:1024": "kāṇa bi bisāmiamao kāṇa bi abisāmao kālo //",
    "GK16andhvy_u:1025": "[viṣam ayitaḥ keṣām api keṣām api prayāty amṛta-nirmāṇaḥ /",
    "GK16andhvy_u:1026": "keṣām api viṣāmṛta-mayaḥ keṣām apy aviṣāmṛtaḥ kālaḥ //]",
    "GK16andhvy_u:1027": "atra hi vākye viṣāmṛta-śabdābhyāṃ duḥkha-sukha-rūpa-saṅkramita-vācyābhyāṃ",
    "GK16andhvy_u:1028": "vyavahāra ity arthāntara-saṅkramita-vācyasya vyañjakatvam /",
    "GK16andhvy_u:1029": "vivakṣitābhidheyasyānuraṇana-rūpa-vyaṅgyasya śabda-śakty-udbhave prabhede",
    "GK16andhvy_u:1030": "pada-prakāśatā yathā-",
    "GK16andhvy_u:1031": "prātuṃ dhanair arthi-janasya vāñchāṃ daivena sṛṣṭo yadi nāma nāsmi /",
    "GK16andhvy_u:1032": "pathi prasannāmbudharas taḍāgaḥ kūpo 'thavā kiṃ na jaḍaḥ kṛto 'ham //",
    "GK16andhvy_u:1033": "atra hi jaḍa iti padaṃ nirviṇṇena vakrātma-samānādhikaraṇatayā prayuktam",
    "GK16andhvy_u:1034": "anuraṇana-rūpatayā kūpa-samānādhikaraṇatāṃ sva-śaktyā pratipadyate /",
    "GK16andhvy_u:1035": "tasyaiva vākya-prakāśatā yathā harṣa-carite siṃha-nāda-vākyeṣu-”vṛtte",
    "GK16andhvy_u:1036": "'smin mahā-pralaye dharaṇī-dhāraṇāyādhunā tvaṃ śeṣaḥ” /",
    "GK16andhvy_u:1037": "etad dhi vākyam",
    "GK16andhvy_u:1038": "anuraṇana-rūpam arthāntaraṃ śabda-śaktyā sphuṭam eva prakāśayati /",
    "GK16andhvy_u:1039": "asyaiva kavi-prauḍhokti-mātra-niṣpanna-śarīrasyārtha-śakty-udbhave",
    "GK16andhvy_u:1040": "prabhede pada-prakāśatayā, yathā hari-vijaye-",
    "GK16andhvy_u:1041": "cūaṃkurābaaṃsaṃ chaṇa-pasara-",
    "GK16andhvy_u:1042": "mahagghaṇa-maṇa-hara-surāmoaṃ /",
    "GK16andhvy_u:1043": "asamappiaṃ pi gahiaṃ kusuma-",
    "GK16andhvy_u:1044": "sareṇa mahu-māsa-lacchi-muhaṃ //",
    "GK16andhvy_u:1045": "[cūtāṅkurāvataṃsaṃ kṣaṇa-prasara-",
    "GK16andhvy_u:1046": "mahārgha-manohara-surāmodam /",
    "GK16andhvy_u:1047": "asamarpitam api gṛhītaṃ kusuma-",
    "GK16andhvy_u:1048": "śareṇa madhu-māsa-lakṣmī-mukham //]",
    "GK16andhvy_u:1049": "atra hy asamarpitam api kusuma-śareṇa madhu-māsa-lakṣmyā mukhaṃ gṛhītam ity asamarpitam apīty etad avasthābhidhāyi-padam artha-śaktyā",
    "GK16andhvy_u:1050": "kusumaśarasya balāt-kāraṃ prakāśayati /",
    "GK16andhvy_u:1051": "atraiva prabhede vākya-prakāśatā yathodāhṛtaṃ prāk “sajjayati surabhimāso”",
    "GK16andhvy_u:1052": "ity ādi /",
    "GK16andhvy_u:1053": "atra sajjayati surabhi-māso na tāvad arpayaty anaṅgāya śarān ity ayaṃ vākyārthaḥ kavi-prauḍhokti-mātra-niṣpanna-śarīro",
    "GK16andhvy_u:1054": "manmathonmātha-kadanāvasthāṃ vasanta-samayasya sūcayati /",
    "GK16andhvy_u:1055": "svataḥ-sambhavi-śarīrārtha-śakty-udbhave prabhede pada-prakāśatā yathā-",
    "GK16andhvy_u:1056": "vāṇiaa hatthi-dantā kutto amhāṇaṃ bāgha-kittī a /",
    "GK16andhvy_u:1057": "jāva luliālaa-muhī gharammi parisakkae suṇhā //",
    "GK16andhvy_u:1058": "[vāṇijaka hasti-dantāḥ kuto 'smākaṃ vyāghra-kṛttayaś ca /",
    "GK16andhvy_u:1059": "yāval lulitālaka-mukhī gṛhe pariṣvakkate snuṣā //]",
    "GK16andhvy_u:1060": "atra lulitālaka-mukhīty etat-padaṃ vyādha-vadhvāḥ",
    "GK16andhvy_u:1061": "svataḥ-sambhāvita-śarīrārtha-śaktyā surata-krīḍāsaktiṃ sūcayaṃs tadīyasya bhartuḥ satata-sambhoga-kṣāmatāṃ prakāśayati /",
    "GK16andhvy_u:1062": "tasyaiva vākya-prakāśatā, yathā-",
    "GK16andhvy_u:1063": "sihi-piccha-kaṇṇa-ūrā bahuā bāhassa gabbirī bhama{i} /",
    "GK16andhvy_u:1064": "muttā-phala-ra{i}a-pasāhaṇāṇaṃ majjhe sabattīṇaṃ //",
    "GK16andhvy_u:1065": "[śikhi-piccha-karṇa-pūrā jāyā vyādhasya garviṇī bhramati /",
    "GK16andhvy_u:1066": "muktā-phala-racita-prasādhanānāṃ madhye sapatnīnām //]",
    "GK16andhvy_u:1067": "anenāpi vākyena vyādha-vadhvāḥ śikhi-picchi-karṇa-pūrāyā nava-pariṇītāyāḥ",
    "GK16andhvy_u:1068": "kasyāścit saubhāgyātiśayaḥ prakāśyate /",
    "GK16andhvy_u:1069": "tat-sambhogaika-rato",
    "GK16andhvy_u:1070": "mayūra-mātra-māraṇa-samarthaḥ patir jāta ity artha-prakāśanāt tad anyāsāṃ cira-pariṇītānāṃ muktā-phala-racita-prasādhanānāṃ daurbhāgyātiśayaḥ khyāpyate /",
    "GK16andhvy_u:1071": "tat sa-sambhoga-kāle sa eva vyādhaḥ",
    "GK16andhvy_u:1072": "kari-vara-vadhavyāpāra-samartha āsīd ity artha-prakāśanāt /",
    "GK16andhvy_u:1073": "nanu kāvya-viśeṣo dhvanir ity uktaṃ tat kathaṃ tasya pada-prakāśatā ?",
    "GK16andhvy_u:1074": "kāvya-viśeṣo hi viśiṣtārtha-pratipatti-hetuḥ śabda-sandarbha-viśeṣaḥ /",
    "GK16andhvy_u:1075": "tad-bhāvaś ca pada-prakāśatve nopapadyate, padānāṃ smārakatvenāvācakatvāt /",
    "GK16andhvy_u:1076": "ucyate-”syād eṣa doṣaḥ yadi vācakatvaṃ prayojakaṃ dhvani-vyavahāre syāt",
    "GK16andhvy_u:1077": "/” na tv evam ; tasya vyañjakatvena vyavasthānāt /",
    "GK16andhvy_u:1078": "kiṃ ca kāvyānāṃ śarīrāṇām iva saṃsthāna-viśeṣāvacchinna-samudāya-sādhyāpi cārutva-pratītir",
    "GK16andhvy_u:1079": "anvaya-vyatirekābhyāṃ bhāgeṣu kalpyata iti padānām api vyañjakatva-mukhena",
    "GK16andhvy_u:1080": "vyavasthito dhvani-vyavahāro na virodhī /",
    "GK16andhvy_u:1081": "aniṣṭasya śrutir yadvad āpādayati duṣṭatām /",
    "GK16andhvy_u:1082": "śruti-duṣṭādiṣu vyaktaṃ tadvad iṣṭa-smṛtir guṇam //",
    "GK16andhvy_u:1083": "padānāṃ smārakatve 'pi pada-mātrāvabhāsinaḥ /",
    "GK16andhvy_u:1084": "tena dhvaneḥ prabhedeṣu sarveṣv evāsti ramyatā //",
    "GK16andhvy_u:1085": "vicchitti-śobhinaikena bhūṣaṇeneva kāminī /",
    "GK16andhvy_u:1086": "pada-dyotyena sukaver dhvaninā bhāti bhāratī //",
    "GK16andhvy_u:1087": "iti parikara-ślokāḥ || DhvA_3.1 ||",
    "GK16andhvy_u:1088": "yas tv alakṣya-krama-vyaṅgyo dhvanir varṇa-padādiṣu /",
    "GK16andhvy_u:1089": "vākye saṅghaṭanāyāṃ ca sa prabandhe 'pi dīpyate // DhvK_3.2 //",
    "GK16andhvy_u:1090": "tatra varṇānām anarthakatvād dyotakatvam asambhavīty āśaṅkyedam ucyate-",
    "GK16andhvy_u:1091": "śaṣau sa-repha-saṃyogo ḍhakāraś cāpi bhūyasā /",
    "GK16andhvy_u:1092": "virodhinaḥ syuḥ śṛṅgāre te na varṇā rasa-cyutaḥ // DhvK_3.3 //",
    "GK16andhvy_u:1093": "ta eva tu niveśyante bībhatsādau rase yadā /",
    "GK16andhvy_u:1094": "tadā taṃ dīpayanty eva te na varṇā rasa-cyutaḥ // DhvK_3.4 //",
    "GK16andhvy_u:1095": "śloka-dvayenānvaya-vyatirekābhyāṃ varṇānāṃ dyotakatvaṃ darśitaṃ bhavati /",
    "GK16andhvy_u:1096": "pade cālakṣya-krama-vyaṅgyasya dyotanaṃ yathā-",
    "GK16andhvy_u:1097": "utkampinī bhaya-pariskhalitāṃśukāntā",
    "GK16andhvy_u:1098": "te locane pratidiśaṃ vidhure kṣipantī /",
    "GK16andhvy_u:1099": "krūreṇa dāruṇatayā sahasaiva dagdhā dhūmāndhitena dahanena na vīkṣitāsi //",
    "GK16andhvy_u:1100": "atra hi te ity etat padaṃ rasamayatvena sphuṭam evāvabhāsate sahṛdayānām /",
    "GK16andhvy_u:1101": "yathā vā-",
    "GK16andhvy_u:1102": "jhagiti kanaka-citre tatra dṛṣṭe kuraṅge",
    "GK16andhvy_u:1103": "rabhasa-vilasitās te dṛṣṭi-pātāḥ priyāyāḥ /",
    "GK16andhvy_u:1104": "pavana-vilulitānām utpalānāṃ palāśa-",
    "GK16andhvy_u:1105": "prakaram iva kirantaḥ smaryamāṇā dahanti //[*18]",
    "GK16andhvy_u:1106": "[*18] Not found in all editions.",
    "GK16andhvy_u:1107": "padāvayavena dyotanaṃ yathā-",
    "GK16andhvy_u:1108": "vrīḍā-yogān nata-vadanayā sannidhāne gurūṇāṃ baddhotkampaṃ kuca-kalaśayor manyum antar nigṛhya /",
    "GK16andhvy_u:1109": "tiṣṭhety uktaṃ kim iva na tayā yat samutsṛjya bāṣpaṃ mayy āsaktaś cakita-hariṇī-hāri-netra-tribhāgaḥ",
    "GK16andhvy_u:1110": "ity atra tribhāga-śabdaḥ /",
    "GK16andhvy_u:1111": "vākya-rūpaś cālakṣya-krama-vyaṅgyo dhvaniḥ śuddho 'laṅkāra-saṅkīrṇaś ceti dvidhā mataḥ /",
    "GK16andhvy_u:1112": "tatra śuddhasyodāharaṇaṃ yathā rāmābhyudaye-”kṛtaka-kupitaiḥ” ity ādi ślokaḥ /",
    "GK16andhvy_u:1113": "etad dhi vākyaṃ parasparānurāgaṃ paripoṣa-prāptaṃ pradarśayat sarvata eva",
    "GK16andhvy_u:1114": "paraṃ rasa-tattvaṃ prakāśayati /",
    "GK16andhvy_u:1115": "alaṅkārāntara-saṅkīrṇo, yathā-”smara-nava-nadī-pūreṇoḍhāḥ” ity ādi-ślokaḥ",
    "GK16andhvy_u:1116": "/ atra hi rūpakeṇa yathokta-vyañjaka-lakṣaṇānugatena prasādhito rasaḥ sutarām abhivyajyate alakṣya-krama-vyaṅgyaḥ saṅghaṭanāyāṃ bhāsate dhvanir ity uktaṃ tatra",
    "GK16andhvy_u:1117": "saṅghaṭanā-svarūpam eva tāvan nirūpyate-",
    "GK16andhvy_u:1118": "asamāsā samāsena madhyamena ca bhūṣitā /",
    "GK16andhvy_u:1119": "tathā dīrgha-samāseti tridhā saṅghaṭanoditā // DhvK_3.5 //",
    "GK16andhvy_u:1120": "kaiścit /",
    "GK16andhvy_u:1121": "tāṃ kevalam anūdyedam ucyate-",
    "GK16andhvy_u:1122": "guṇān āśritya tiṣṭhantī mādhuryādīn vyanakti sā /",
    "GK16andhvy_u:1123": "rasān . . . . . . . . . . . . . . . // DhvK_3.6a //",
    "GK16andhvy_u:1124": "sā saṅghaṭanā rasādīn vyanakti guṇānāśritya tiṣṭhantīti /",
    "GK16andhvy_u:1125": "atra ca vikalpyam guṇānāṃ saṅghaṭanāyāścaikyaṃ vyatireko vā /",
    "GK16andhvy_u:1126": "vyatireke 'pi dvayī gatiḥ /",
    "GK16andhvy_u:1127": "guṇāśrayā saṅghaṭanā, saṅghaṭanāśrayā vā guṇā iti /",
    "GK16andhvy_u:1128": "tatraikya-pakṣe saṅghaṭanāśraya-guṇa-pakṣe ca",
    "GK16andhvy_u:1129": "guṇānātma-bhūtānādheya-bhūtān vāśritya tiṣṭhantī saṅghaṭanā rasādīn vyanaktīty ayam arthaḥ",
    "GK16andhvy_u:1130": "yadā tu nānātva-pakṣe guṇāśraya-saṅghaṭanā-pakṣaḥ",
    "GK16andhvy_u:1131": "tadā guṇān āśritya tiṣṭhantī guṇa-paratantra-svabhāvā na tu guṇa-rūpaivety",
    "GK16andhvy_u:1132": "arthaḥ /",
    "GK16andhvy_u:1133": "kiṃ punar evaṃ vikalpanasya prayojanam iti ?",
    "GK16andhvy_u:1134": "abhidhīyate-yadi guṇāḥ saṅghaṭanā cetyekaṃ tattvaṃ saṅghaṭanāśrayā vā",
    "GK16andhvy_u:1135": "guṇāḥ, tadā saṅghaṭanāyā iva guṇānām aniyata-viṣayatva-prasaṅgaḥ /",
    "GK16andhvy_u:1136": "guṇānāṃ hi mādhurya-prasāda-prakarṣaḥ karuṇa-vipralambha-śṛṅgāra-viṣaya eva /",
    "GK16andhvy_u:1137": "raudrādbhutādi-viṣayam ojaḥ /",
    "GK16andhvy_u:1138": "mādhuryaprasādau rasa-bhāvatad-ābhāsa-viṣayāveveti viṣayaniyamo",
    "GK16andhvy_u:1139": "vyavasthitaḥ, saṅghaṭanāyās tu sa vighaṭate /",
    "GK16andhvy_u:1140": "tathā hi śṛṅgāre 'pi",
    "GK16andhvy_u:1141": "dīrgha-samāsā dṛśyate raudrādiṣv asamāsā ceti /",
    "GK16andhvy_u:1142": "tatra śṛṅgāre dīrgha-samāsā yathā-”mandāra-kusuma-reṇu-piñjaritālakā” iti",
    "GK16andhvy_u:1143": "/ yathā vā-",
    "GK16andhvy_u:1144": "anavarata-nayana-jala-lava-",
    "GK16andhvy_u:1145": "nipatana-parimuṣita-patra-lekhaṃ te /",
    "GK16andhvy_u:1146": "kara-tala-niṣaṇṇam abale vadanam idaṃ kaṃ na tāpayati //ity ādau /",
    "GK16andhvy_u:1147": "tathā raudrādiṣv apy asamāsā dṛśyate /",
    "GK16andhvy_u:1148": "yathā-”yo yaḥ śastraṃ bibharti",
    "GK16andhvy_u:1149": "sva-bhuja-guru-madaḥ” ity ādau /",
    "GK16andhvy_u:1150": "tasmān na saṅghaṭanā-svarūpāḥ, na ca saṅghaṭanāśrayā guṇāḥ /",
    "GK16andhvy_u:1151": "nanu yadi saṅghaṭanā guṇānāṃ nāśrayas tat kim-ālambanā ete parikalpyantām ? ucyate-pratipāditam evaiṣām ālambanam /",
    "GK16andhvy_u:1152": "tam artham avalambante ye 'ṅginaṃ te guṇāḥ smṛtāḥ /",
    "GK16andhvy_u:1153": "aṅgāśritās tv alaṅkārā mantavyāḥ kaṭakādivat //iti /",
    "GK16andhvy_u:1154": "athavā bhavantu śabdāśrayā eva guṇāḥ, na caiṣām anuprāsādi-tulyatvam /",
    "GK16andhvy_u:1155": "yasmād anuprāsādayo 'napekṣitārtha-śabda-dharmā eva pratipāditāḥ /",
    "GK16andhvy_u:1156": "guṇās tu vyaṅgya-viśeṣāvabhāsi-vācya-pratipādana-samartha-śabda-dharmā eva /",
    "GK16andhvy_u:1157": "śabda-dharmatvaṃ caiṣām anyāśrayatve 'pi śarīrāśrayatvam iva śauryādīnām /",
    "GK16andhvy_u:1158": "nanu yadi śabdāśrayā guṇās tat-saṅghaṭanā-rūpatvaṃ tad-āśrayatvaṃ vā teṣāṃ prāptam eva",
    "GK16andhvy_u:1159": "na hy asaṅghaṭitāḥ śabdā artha-viśeṣa-pratipādya-rasādy-āśritānāṃ guṇānām avācakatvād āśrayā bhavanti /",
    "GK16andhvy_u:1160": "naivam /",
    "GK16andhvy_u:1161": "varṇa-pada-vyaṅgyatvasya rasādīnāṃ pratipāditatvāt /",
    "GK16andhvy_u:1162": "abhyupagate vā vākya-vyaṅgyatve rasādīnāṃ na niyatā kācit saṅghaṭanā teṣām",
    "GK16andhvy_u:1163": "āśrayatvaṃ pratipadyata ity aniyata-saṅghaṭanāḥ śabdā eva guṇānāṃ",
    "GK16andhvy_u:1164": "vyaṅgya-viśeṣānugatā āśrayāḥ /",
    "GK16andhvy_u:1165": "nanu, mādhurye yadi nāmaivam ucyate tad ucyatām ; ojasaḥ punaḥ katham",
    "GK16andhvy_u:1166": "aniyata-saṅghaṭana-śabdāśrayatvam ? na hy asamāsā saṅghaṭanā kadācid ojasa",
    "GK16andhvy_u:1167": "āśrayatāṃ pratipadyate /",
    "GK16andhvy_u:1168": "ucyate-yadi na prasiddhi-mātra-graha-dūṣitaṃ",
    "GK16andhvy_u:1169": "cetas tad atrāpi na na brūmaḥ /",
    "GK16andhvy_u:1170": "ojasaḥ katham asamāsā saṅghaṭanā nāśrayaḥ ? yato raudrādīn hi prakāśayataḥ kāvyasya dīptir oja iti prāk pratipāditam /",
    "GK16andhvy_u:1171": "tac caujo yady asamāsāyām api saṅghaṭanāyāṃ syāt tat ko doṣo bhavet ? na cācārutvaṃ sahṛdaya-hṛdaya-saṃvedyam asti /",
    "GK16andhvy_u:1172": "tasmād aniyata-saṅghaṭana-śabdāśrayatve",
    "GK16andhvy_u:1173": "guṇānāṃ na kācit kṣatiḥ /",
    "GK16andhvy_u:1174": "teṣāṃ tu cakṣur-ādīnām iva yathāsvaṃ viṣaya-niyamitasya svarūpasya na kadācid vyabhicāraḥ",
    "GK16andhvy_u:1175": "yat tūktam-”saṅghaṭanāvad guṇānām apy aniyata-viṣayatvaṃ prāpnoti /",
    "GK16andhvy_u:1176": "lakṣye",
    "GK16andhvy_u:1177": "vyabhicāradarśanāt” iti /",
    "GK16andhvy_u:1178": "tatrāpy etad ucyate-yatra lakṣye",
    "GK16andhvy_u:1179": "parikalpita-viṣaya-vyabhicāras tad virūpam evāstu /",
    "GK16andhvy_u:1180": "katham acārutvaṃ tādṛśe viṣaye sahṛdayānāṃ nāvabhātīti cet ? kavi-śakti-tirohitatvāt /",
    "GK16andhvy_u:1181": "dvividho hi doṣaḥ-kaver avyutpatti-kṛto 'śakti-kṛtaś ca /",
    "GK16andhvy_u:1182": "tatrāvyutpatti-kṛto doṣaḥ śakti-tiraskṛtatvāt kadācin na lakṣyate /",
    "GK16andhvy_u:1183": "yas tv aśakti-kṛto doṣaḥ sa jhaṭiti pratīyate /",
    "GK16andhvy_u:1184": "parikara-ślokaś cātra-",
    "GK16andhvy_u:1185": "avyutpatti-kṛto doṣaḥ śaktyā saṃvriyate kaveḥ /",
    "GK16andhvy_u:1186": "yas tv aśakti-kṛtas tasya sa jhaṭity avabhāsate //",
    "GK16andhvy_u:1187": "tathā hi-mahā-kavīnām apy",
    "GK16andhvy_u:1188": "uttama-devatā-viṣaya-prasiddha-saṃbhoga-śṛṅgāra-nibandhanādy-anaucityaṃ",
    "GK16andhvy_u:1189": "śakti-tiraskṛtatvāt grāmyatvena na pratibhāsate /",
    "GK16andhvy_u:1190": "yathā kumāra-sambhave",
    "GK16andhvy_u:1191": "devī-sambhoga-varṇanam /",
    "GK16andhvy_u:1192": "evam ādau ca viṣaye yathaucitya-tyāgas tathā darśitam evāgre /",
    "GK16andhvy_u:1193": "śakti-kṛtatvaṃ cānvaya-vyatirekābhyām avasīyate /",
    "GK16andhvy_u:1194": "yathā hi śakti-rahitena kavinā evaṃ-vidhe viṣaye śṛṅgāra upanibadhyamānaḥ",
    "GK16andhvy_u:1195": "sphuṭam eva doṣatvena pratibhāsate /",
    "GK16andhvy_u:1196": "nanv asmin pakṣe “yo yaḥ śastraṃ bibharti” ity ādau kim acārutvam ?",
    "GK16andhvy_u:1197": "apratīyamānam evāropayāmaḥ /",
    "GK16andhvy_u:1198": "tasmād guṇa-vyatiriktatve guṇa-rūpatve ca saṅghaṭanāyā anyaḥ kaścin niyama-hetur vaktavya ity ucyate /",
    "GK16andhvy_u:1199": ". . . . tan-niyame hetur aucityaṃ vaktṛ-vācyayoḥ // DhvK_3.6b //",
    "GK16andhvy_u:1200": "tatra vaktā kaviḥ kavi-nibaddho vā, kavi-nibaddhaś cāpi rasa-bhāva-rahito",
    "GK16andhvy_u:1201": "rasa-bhāva-samanvito vā, raso 'pi kathā-nāyakāśrayas tad-vipakṣāśrayo vā,",
    "GK16andhvy_u:1202": "kathā-nāyakaś ca dhīrodāttādi-bheda-bhinnaḥ pūrvas tad-anantaro veti vikalpāḥ /",
    "GK16andhvy_u:1203": "vācyaṃ ca dhvany-ātma-rasāṅgaṃ rasābhāsāṅgaṃ vā, abhineyārtham anabhineyārthaṃ vā, uttama-prakṛty-āśrayaṃ tad-itarāśrayaṃ veti",
    "GK16andhvy_u:1204": "bahu-prakāram /",
    "GK16andhvy_u:1205": "tatra yadā kavir apagata-rasa-bhāvo vaktā tadā racanāyāḥ kāma-cāraḥ /",
    "GK16andhvy_u:1206": "yadāpi kavi-nibaddho vaktā rasa-bhāva-rahitas tadā sa eva; yadā tu kaviḥ",
    "GK16andhvy_u:1207": "kavi-nibaddho vā vaktā rasa-bhāva-samanvito rasaś ca pradhānāśritatvād",
    "GK16andhvy_u:1208": "dhvany-ātma-bhūtas tadā niyamenaiva tatrāsamāsā-madhya-samāse eva saṅghaṭane /",
    "GK16andhvy_u:1209": "karuṇa-vipralambha-śṛṅgārayos tv asamāsaiva saṅghaṭanā /",
    "GK16andhvy_u:1210": "katham iti ced ucyate-raso yadā prādhānyena pratipādyas tadā tat-pratītau",
    "GK16andhvy_u:1211": "vyavadhāyakā virodhinaś ca sarvātmanaiva parihāryāḥ /",
    "GK16andhvy_u:1212": "evaṃ ca dīrgha-samāsā saṅghaṭanā samāsānām aneka-prakāra-sambhāvanayā kadācid",
    "GK16andhvy_u:1213": "rasa-pratītiṃ vyavadadhātīti tasyāṃ nātyantam abhiniveśaḥ śobhate /",
    "GK16andhvy_u:1214": "viśeṣato 'bhineyārthe kāvye, tato 'nyatra ca viśeṣataḥ karuṇa-vipralambha-śṛṅgārayoḥ /",
    "GK16andhvy_u:1215": "tayor hi sukumārataratvāt svalpāyām apy asvacchatāyāṃ śabdārthayoḥ pratītir mantharībhavati",
    "GK16andhvy_u:1216": "rasāntare punaḥ pratipādye raudrādau madhyama-samāsā saṅghaṭanā kadācid dhīroddhata-nāyaka-sambandha-vyāpāreṇa dīrgha-samāsāpi vā",
    "GK16andhvy_u:1217": "tad-ākṣepāvinābhāvi-rasocita-vācyāpekṣayā na viguṇā bhavatīti sāpi nātyantaṃ parihāryā /",
    "GK16andhvy_u:1218": "sarvāsu ca saṅghaṭanāsu prasādākhyo guṇo vyāpī /",
    "GK16andhvy_u:1219": "sa hi sarva-rasa-sādhāraṇaḥ sarva-saṅghaṭanā-sādhāraṇaś cety uktam /",
    "GK16andhvy_u:1220": "prasādātikrame hy asamāsāpi saṅghaṭanā karuṇa-vipralambha-śṛṅgārau na vyanakti /",
    "GK16andhvy_u:1221": "tad-aparityāge ca madhyama-samāsāpi na na prakāśayati /",
    "GK16andhvy_u:1222": "tasmāt sarvatra prasādo 'nusartavyaḥ /",
    "GK16andhvy_u:1223": "ata eva ca “yo yaḥ śastraṃ bibharti” ity ādau yady ojasaḥ sthitir neṣyate tat-prasādākhya eva guṇo na",
    "GK16andhvy_u:1224": "mādhuryam /",
    "GK16andhvy_u:1225": "na cācārutvam ; abhipreta-rasa-prakāśanāt /",
    "GK16andhvy_u:1226": "tasmād guṇāvyatiriktatve guṇa-vyatiriktatve vā saṅghaṭanāyā yathoktād aucityād",
    "GK16andhvy_u:1227": "viṣaya-niyamo 'stīti tasyā api rasa-vyañjakatvam /",
    "GK16andhvy_u:1228": "tasyāś ca rasābhivyakti-nimitta-bhūtāyā yo 'yam anantarokto niyama-hetuḥ sa eva guṇānāṃ niyato viṣaya iti guṇāśrayeṇa vyavasthānam apy aviruddham /",
    "GK16andhvy_u:1229": "viṣayāśrayam apy anyad aucityaṃ tāṃ niyacchati /",
    "GK16andhvy_u:1230": "kāvya-prabhedāśrayataḥ sthitā bhedavatī hi sā // DhvK_3.7 //",
    "GK16andhvy_u:1231": "vaktṛ-vācya-gataucitye saty api viṣayāśrayam anyad aucityaṃ saṅghaṭanāṃ",
    "GK16andhvy_u:1232": "niyacchati /",
    "GK16andhvy_u:1233": "yataḥ kāvyasya prabhedā muktakaṃ",
    "GK16andhvy_u:1234": "saṃskṛta-prākṛtāpabhraṃśa-nibaddham,",
    "GK16andhvy_u:1235": "sandānitaka-viśeṣaka-kalāpaka-kulakāni, paryāya-bandhaḥ parikathā",
    "GK16andhvy_u:1236": "khaṇḍa-kathā sakala-kathe sarga-bandho 'bhineyārtham ākhyāyikā-kathe ity evam ādayaḥ /",
    "GK16andhvy_u:1237": "tad-āśrayeṇāpi saṅghaṭanā viśeṣavatī bhavati /",
    "GK16andhvy_u:1238": "tatra muktakeṣu rasa-bandhābhiniveśinaḥ kaves tad-āśrayam aucityam /",
    "GK16andhvy_u:1239": "tac ca darśitam eva /",
    "GK16andhvy_u:1240": "anyatra kāma-cāraḥ /",
    "GK16andhvy_u:1241": "muktakeṣu prabandheṣv iva rasa-bandhābhiniveśinaḥ kavayo dṛśyante /",
    "GK16andhvy_u:1242": "yathā hy amarukasya kaver muktakāḥ śṛṅgāra-rasa-syandinaḥ prabandhāyamānāḥ prasiddhā eva /",
    "GK16andhvy_u:1243": "sandānitakādiṣu tu vikaṭa-nibandhanaucityān",
    "GK16andhvy_u:1244": "madhyama-samāsā-dīrgha-samāse eva racane /",
    "GK16andhvy_u:1245": "prabandhāśrayeṣu",
    "GK16andhvy_u:1246": "yathokta-prabandhaucityam evānusartavyam /",
    "GK16andhvy_u:1247": "paryāya-bandhe punar",
    "GK16andhvy_u:1248": "asamāsā-madhyama-samāse eva saṅghaṭane /",
    "GK16andhvy_u:1249": "kadācid arthaucityāśrayeṇa dīrgha-samāsāyām api saṅghaṭanāyāṃ paruṣā grāmyā ca vṛttiḥ parihartavyā",
    "GK16andhvy_u:1250": "parikathāyāṃ kāma-cāraḥ, tatretivṛtta-mātropanyāsena nātyantaṃ",
    "GK16andhvy_u:1251": "rasa-bandhābhiniveśāt /",
    "GK16andhvy_u:1252": "khaṇḍa-kathā-sakala-kathayos tu",
    "GK16andhvy_u:1253": "prākṛta-prasiddhayoḥ kulakādi-nibandhana-bhūyastvād dīrgha-samāsāyām api na virodhaḥ /",
    "GK16andhvy_u:1254": "vṛtty-aucityaṃ tu yathā-rasam anusartavyam /",
    "GK16andhvy_u:1255": "sarga-bandhe tu rasa-tātparye",
    "GK16andhvy_u:1256": "yathā-rasam aucityam anyathā tu kāma-cāraḥ /",
    "GK16andhvy_u:1257": "dvayor api mārgayoḥ",
    "GK16andhvy_u:1258": "sarga-bandha-vidhāyināṃ darśanād rasa-tātparyaṃ sādhīyaḥ /",
    "GK16andhvy_u:1259": "abhineyārthe tu sarvathā rasa-bandhe 'bhiniveśaḥ kāryaḥ /",
    "GK16andhvy_u:1260": "ākhyāyikā-kathayos tu",
    "GK16andhvy_u:1261": "gadya-nibandhana-bāhulyād gadye ca chando-bandha-bhinna-prasthānatvād iha niyame hetur akṛta-pūrvo 'pi manāk kriyate || DhvA_3.7 ||",
    "GK16andhvy_u:1262": "etad yathoktam aucityam eva tasyā niyāmakam /",
    "GK16andhvy_u:1263": "sarvatra gadya-bandhe 'pi chando-niyama-varjite // DhvK_3.8 //",
    "GK16andhvy_u:1264": "yad etad aucityaṃ vaktṛ-vācya-gataṃ saṅghaṭanāyā niyāmakam uktam etad eva gadye chando-niyama-varjite 'pi viṣayāpekṣaṃ niyama-hetuḥ /",
    "GK16andhvy_u:1265": "tathā hy atrāpi yadā kaviḥ kavi-nibaddho vā vaktā rasa-bhāva-rahitas tadā",
    "GK16andhvy_u:1266": "kāma-cāraḥ /",
    "GK16andhvy_u:1267": "rasa-bhāva-samanvite tu vaktari pūrvoktam evānusartavyam /",
    "GK16andhvy_u:1268": "tatrāpi ca viṣayaucityam eva /",
    "GK16andhvy_u:1269": "ākhyāyikāyāṃ tu bhūmnā",
    "GK16andhvy_u:1270": "madhyama-samāsā-dīrgha-samāse eva saṅghaṭane /",
    "GK16andhvy_u:1271": "gadyasya",
    "GK16andhvy_u:1272": "vikaṭa-bandhāśrayeṇa chāyāvattvāt /",
    "GK16andhvy_u:1273": "tatra ca tasya prakṛṣyamāṇatvāt /",
    "GK16andhvy_u:1274": "kathāyāṃ tu vikaṭa-bandha-prācurye 'pi gadyasya rasa-bandhoktam aucityam anusartavyam || DhvA_3.8",
    "GK16andhvy_u:1275": "rasa-bandhoktam aucityaṃ bhāti sarvatra saṃśritā /",
    "GK16andhvy_u:1276": "racanā viṣayāpekṣaṃ tat tu kiṃcid vibhedavat // DhvK_3.9 //",
    "GK16andhvy_u:1277": "athavā padyavad gadya-bandhe 'pi rasa-bandhoktam aucityaṃ sarvatra saṃśritā racanā bhavati",
    "GK16andhvy_u:1278": "tat tu viṣayāpekṣaṃ kiṃcid viśeṣavad bhavati, na tu sarvākāram /",
    "GK16andhvy_u:1279": "tathā hi gadya-bandhe 'py atidīrgha-samāsā racanā na vipralambha-śṛṅgāra-karuṇayor ākhyāyikāyām api śobhate /",
    "GK16andhvy_u:1280": "nāṭakādāv apy asamāsaiva na raudra-vīrādi-varṇane /",
    "GK16andhvy_u:1281": "viṣayāpekṣaṃ tv aucityaṃ pramāṇato",
    "GK16andhvy_u:1282": "'pakṛṣyate prakṛṣyate ca /",
    "GK16andhvy_u:1283": "tathā hy ākhyāyikāyāṃ nātyantam asamāsā sva-viṣaye 'pi nāṭakādau nātidīrgha-samāsā ceti saṅghaṭanāyā dig-anusartavyā || DhvA_3.9 ||",
    "GK16andhvy_u:1284": "idānīm alakṣya-krama-vyaṅgyo dhvaniḥ prabandhātmā rāmāyaṇa-mahābhāratādau",
    "GK16andhvy_u:1285": "prakāśamānaḥ prasiddha eva /",
    "GK16andhvy_u:1286": "tasya tu yathā prakāśanaṃ tat pratipādyate-",
    "GK16andhvy_u:1287": "vibhāvabhāvānubhāva-sañcāry-aucitya-cāruṇaḥ /",
    "GK16andhvy_u:1288": "vidhiḥ kathā-śarīrasya vṛttasyotprekṣitasya vā // DhvK_3.10 //",
    "GK16andhvy_u:1289": "itivṛtta-vaśāyātāṃ tyaktvānanuguṇāṃ sthitim /",
    "GK16andhvy_u:1290": "utprekṣyāpy antarābhīṣṭa-rasocita-kathonnayaḥ // DhvK_3.11 //",
    "GK16andhvy_u:1291": "sandhi-sandhy-aṅga-ghaṭanaṃ rasābhivyakty-apekṣayā /",
    "GK16andhvy_u:1292": "na tu kevalayā śāstra-sthiti-sampādanecchayā // DhvK_3.12 //",
    "GK16andhvy_u:1293": "uddīpana-praśamane yathāvasaram antarā /",
    "GK16andhvy_u:1294": "rasasyārabdha-viśrānter anusandhānam aṅginaḥ // DhvK_3.13 //",
    "GK16andhvy_u:1295": "alaṅkṛtīnāṃ śaktāv apy ānurūpyeṇa yojanam /",
    "GK16andhvy_u:1296": "prabandhasya rasādīnāṃ vyañjakatve nibandhanam // DhvK_3.14 //",
    "GK16andhvy_u:1297": "prabandho 'pi rasādīnāṃ vyañjaka ity uktaṃ tasya vyañjakatve nibandhanam /",
    "GK16andhvy_u:1298": "prathamaṃ tāvad vibhāva-bhāvānubhāva-sañcāry-aucitya-cāruṇaḥ",
    "GK16andhvy_u:1299": "kathā-śarīrasya vidhir yathāyathaṃ pratipipādayiṣita-rasa-bhāvādy-apekṣayā",
    "GK16andhvy_u:1300": "ya ucito vibhāvo bhāvo 'nubhāvaḥ sañcārī vā tad-aucitya-cāruṇaḥ",
    "GK16andhvy_u:1301": "kathā-śarīrasya vidhir vyañjakatve nibandhanam ekam /",
    "GK16andhvy_u:1302": "tatra vibhāvaucityaṃ tāvat prasiddham /",
    "GK16andhvy_u:1303": "bhāvaucityaṃ tu prakṛty-aucityāt /",
    "GK16andhvy_u:1304": "prakṛtir hy uttama-madhyamādhama-bhāvena divya-mānuṣādi-bhāvena ca vibhedinī /",
    "GK16andhvy_u:1305": "tāṃ yathāyatham anusṛtyāsaṅkīrṇaḥ sthāyī bhāva upanibadhyamāna aucitya-bhāg",
    "GK16andhvy_u:1306": "bhavati /",
    "GK16andhvy_u:1307": "anyathā tu kevala-mānuṣāśrayeṇa divyasya kevala-divyāśrayeṇa vā",
    "GK16andhvy_u:1308": "kevala-mānuṣasyotsāhādaya upanibadhyamānā anucitā bhavanti /",
    "GK16andhvy_u:1309": "tathā ca kevala-mānuṣasya rājāder varṇane saptārṇava-laṅghanādi-lakṣaṇā vyāpārā upanibadhyamānā sauṣṭhava-bhṛto 'pi nīrasā eva niyamena bhavanti, tatra tv anaucityam eva hetuḥ /",
    "GK16andhvy_u:1310": "nanu nāga-loka-gamanādayaḥ sātavāhana-prabhṛtīnāṃ śrūyante,",
    "GK16andhvy_u:1311": "tad-aloka-sāmānya-prabhāvātiśaya-varṇane kim anaucityaṃ sarvorvī-bharaṇa-kṣamāṇāṃ kṣamā-bhujām iti /",
    "GK16andhvy_u:1312": "na tad asti ; na vayaṃ brūmo",
    "GK16andhvy_u:1313": "yat prabhāvātiśaya-varṇanam anucitaṃ rājñām, kiṃ tu kevala-mānuṣāśrayeṇa",
    "GK16andhvy_u:1314": "yotpādya-vastu-kathā kriyate tasyāṃ divyam aucityaṃ na yojanīyam /",
    "GK16andhvy_u:1315": "divya-mānuṣyāyāṃ tu kathāyām ubhayaucitya-yojanam aviruddham eva /",
    "GK16andhvy_u:1316": "yathā",
    "GK16andhvy_u:1317": "pāṇḍv-ādi-kathāyām /",
    "GK16andhvy_u:1318": "sātavāhanādiṣu tu yeṣu yāvad apadānaṃ śrūyate teṣu",
    "GK16andhvy_u:1319": "tāvan-mātram anugamyamānam anuguṇatvena pratibhāsate /",
    "GK16andhvy_u:1320": "vyatiriktaṃ tu teṣām evopanibadhyamānam anucitam /",
    "GK16andhvy_u:1321": "tad ayam atra paramārthaḥ-",
    "GK16andhvy_u:1322": "anaucityād ṛte nānyad rasa-bhangasya kāraṇam /",
    "GK16andhvy_u:1323": "prasiddhaucitya-bandhas tu rasasyopaniṣat parā //",
    "GK16andhvy_u:1324": "ata eva ca bharate prakhyāta-vastu-viṣayatvaṃ prakhyātodātta-nāyakatvaṃ ca",
    "GK16andhvy_u:1325": "nāṭakasyāvaśya-kartavyatayopanyastam /",
    "GK16andhvy_u:1326": "tena hi nāyakaucityānaucitya-viṣaye",
    "GK16andhvy_u:1327": "kavir na vyāmuhyati /",
    "GK16andhvy_u:1328": "yas tūtpādya-vastu nāṭakādi kuryāt tasyāprasiddhānucita-nāyaka-svabhāva-varṇane mahān pramādaḥ",
    "GK16andhvy_u:1329": "nanu yady utsāhādi-bhāva-varṇane kathañcid divya-mānuṣyādy-aucitya-parīkṣā",
    "GK16andhvy_u:1330": "kriyate tat kriyatām, raty-ādau tu kiṃ tayā prayojanam ? ratir hi bhāratavarṣocitenaiva vyavahāreṇa divyānām api varṇanīyeti sthitiḥ /",
    "GK16andhvy_u:1331": "naivam /",
    "GK16andhvy_u:1332": "tatraucityātikrameṇa sutarāṃ doṣaḥ /",
    "GK16andhvy_u:1333": "tathā hy adhama-prakṛtyaucityenottama-prakṛteḥ śṛṅgāropanibandhane kā bhaven",
    "GK16andhvy_u:1334": "nopahāsyatā /",
    "GK16andhvy_u:1335": "trividhaṃ prakṛty-aucityaṃ bhārate varṣe 'py asti śṛṅgāra-viṣayam /",
    "GK16andhvy_u:1336": "yat tu divyam aucityaṃ tat tatrānupakārakam eveti cet-na vayaṃ divyam aucityaṃ śṛṅgāra-viṣayam anyat kiṃcid brūmaḥ /",
    "GK16andhvy_u:1337": "kiṃ tarhi ?",
    "GK16andhvy_u:1338": "bhāratavarṣa-viṣaye yathottama-nāyakeṣu rājādiṣu śṛṅgāropanibandhas tathā",
    "GK16andhvy_u:1339": "divyāśrayo 'pi śobhate /",
    "GK16andhvy_u:1340": "na ca rājādiṣu",
    "GK16andhvy_u:1341": "prasiddha-grāmya-śṛṅgāropanibandhanaṃ prasiddhaṃ nāṭakādau, tathaiva deveṣu tat parihartavyam",
    "GK16andhvy_u:1342": "nāṭakāder abhineyārthatvād abhinayasya ca",
    "GK16andhvy_u:1343": "sambhoga-śṛṅgāra-viṣayasyāsabhyatvāt tatra parihāra iti cet-na; yady",
    "GK16andhvy_u:1344": "abhinayasyaivaṃ-viṣayasyāsabhyatā tat kāvyasyaivaṃ-viṣayasya sā kena nivāryate ? tasmād abhineyārthe 'nabhineyārthe vā kāvye yad uttama-prakṛte",
    "GK16andhvy_u:1345": "rājāder uttama-prakṛtibhir nāyikābhiḥ saha grāmya-sambhoga-varṇanaṃ tat pitroḥ sambhoga-varṇanam iva sutarām asabhyam /",
    "GK16andhvy_u:1346": "tathaivottama-devatādi-viṣayam /",
    "GK16andhvy_u:1347": "na ca sambhoga-śṛṅgārasya surata-lakṣaṇa evaikaḥ prakāraḥ, yāvad anye 'pi",
    "GK16andhvy_u:1348": "prabhedāḥ paraspara-prema-darśanādayaḥ sambhavanti, te kasmād uttama-prakṛti-viṣaye na varṇyante ? tasmād utsāhavad ratāv api",
    "GK16andhvy_u:1349": "prakṛty-aucityam anusartavyam /",
    "GK16andhvy_u:1350": "tathaiva vismayādiṣu /",
    "GK16andhvy_u:1351": "yat tv evaṃ-vidhe",
    "GK16andhvy_u:1352": "viṣaye mahākavīnām apy asamīkṣya-kāritā lakṣye dṛśyate sa doṣa eva /",
    "GK16andhvy_u:1353": "sa tu śakti-tiraskṛtatvāt teṣāṃ na lakṣyata ity uktam eva /",
    "GK16andhvy_u:1354": "anubhāvaucityaṃ tu bharatādau prasiddham eva /",
    "GK16andhvy_u:1355": "iyat tūcyate-bharatādi-viracitāṃ sthitiṃ cānuvartamānena mahākavi-prabandhāṃś ca paryālocayatā sva-pratibhāṃ cānusaratā",
    "GK16andhvy_u:1356": "kavināvahita-cetasā bhūtvā vibhāvādy-aucitya-bhraṃśa-parityāge paraḥ prayatno vidheyaḥ /",
    "GK16andhvy_u:1357": "aucityavataḥ kathā-śarīrasya vṛttasyotprekṣitasya vā graho vyañjaka ity anenaitat pratipādayati-yad itihāsādiṣu kathāsu rasavatīṣu vividhāsu satīṣv api yat tatra vibhāvādy-aucityavat",
    "GK16andhvy_u:1358": "kathā-śarīraṃ tad eva grāhyaṃ netarat /",
    "GK16andhvy_u:1359": "vṛttād api ca kathā-śarīrād",
    "GK16andhvy_u:1360": "utprekṣite viśeṣataḥ prayatnavatā bhavitavyam /",
    "GK16andhvy_u:1361": "tatra hy anavadhānāt skhalataḥ kaver avyutpatti-sambhāvanā mahatī bhavati /",
    "GK16andhvy_u:1362": "parikara-ślokaś cātra-",
    "GK16andhvy_u:1363": "kathā-śarīram utpādya-vastu kāryaṃ tathā tathā /",
    "GK16andhvy_u:1364": "yathā rasa-mayaṃ sarvam eva tat pratibhāsate //",
    "GK16andhvy_u:1365": "tatra cābhyupāyaḥ samyag-vibhāvādy-aucityānusaraṇam /",
    "GK16andhvy_u:1366": "tac ca darśitam eva",
    "GK16andhvy_u:1367": "/ kiṃ ca-",
    "GK16andhvy_u:1368": "santi siddha-rasa-prakhyā ye ca rāmāyaṇādayaḥ /",
    "GK16andhvy_u:1369": "kathāśrayā na tair yojyā svecchā rasa-virodhinī //",
    "GK16andhvy_u:1370": "teṣu hi kathāśrayeṣu tāvat svecchaiva na yojyā /",
    "GK16andhvy_u:1371": "yad uktam-”kathā-mārge na",
    "GK16andhvy_u:1372": "cātikramaḥ” /",
    "GK16andhvy_u:1373": "svecchāpi yadi yojyā tad-rasa-virodhinī na yojyā /",
    "GK16andhvy_u:1374": "idam aparaṃ prabandhasya rasābhivyañjakatve nibandhanam /",
    "GK16andhvy_u:1375": "itivṛtta-vaśāyātāṃ kathañcid rasānanuguṇāṃ sthitiṃ tyaktvā punar utprekṣyāpy antarābhīṣṭa-rasocita-kathonnayo vidheyaḥ yathā kālidāsa-prabandheṣu /",
    "GK16andhvy_u:1376": "yathā ca sarvasena-viracite hari-vijaye /",
    "GK16andhvy_u:1377": "yathā ca madīya evārjuna-carite mahākāvye /",
    "GK16andhvy_u:1378": "kavinā kāvyam upanibadhnatā sarvātmanā",
    "GK16andhvy_u:1379": "rasa-paratantreṇa bhavitavyam /",
    "GK16andhvy_u:1380": "tatretivṛtte yadi rasānanuguṇāṃ sthitiṃ paśyet tademāṃ bhaṅktvāpi svatantratayā rasānuguṇaṃ kathāntaram utpādayet /",
    "GK16andhvy_u:1381": "na hi kaver itivṛtta-mātra-nirvahaṇena kiṃcit prayojanam, itihāsād eva tat-siddheḥ /",
    "GK16andhvy_u:1382": "rasādi-vyañjakatve prabandhasya cedam anyan mukhyaṃ nibandhanam,",
    "GK16andhvy_u:1383": "yat-sandhīnāṃ mukha-pratimukha-garbhāvamarśa-nirvahaṇākhyānāṃ tad-aṅgānāṃ",
    "GK16andhvy_u:1384": "copakṣepādīnāṃ ghaṭanaṃ rasābhivyakty-apekṣayā, yathā ratnāvalyām /",
    "GK16andhvy_u:1385": "na tu kevalaṃ śāstra-sthiti-sampādanecchayā /",
    "GK16andhvy_u:1386": "yathā veṇī-saṃhāre vilāsākhyasya",
    "GK16andhvy_u:1387": "pratimukha-sandhy-aṅgasya prakṛta-rasa-nibandhānanuguṇam api dvitīye 'ṅke",
    "GK16andhvy_u:1388": "bharata-matānusaraṇa-mātrecchayā ghaṭanam /",
    "GK16andhvy_u:1389": "idaṃ cāparaṃ prabandhasya rasa-vyañjakatve nimittaṃ yad uddīpana-praśamane",
    "GK16andhvy_u:1390": "yathāvasaram antarā rasasya, yathā ratnāvalyām eva /",
    "GK16andhvy_u:1391": "punar",
    "GK16andhvy_u:1392": "ārabdha-viśrānte rasasyāṅgino 'nusandhiś ca, yathā tāpasa-vatsarāje /",
    "GK16andhvy_u:1393": "prabandha-viśeṣasya nāṭakāde rasa-vyakti-nimittam idaṃ cāparam avagantavyaṃ yad alaṅkṛtīnāṃ śaktāv apy ānurūpyeṇa yojanam /",
    "GK16andhvy_u:1394": "śakto hi kaviḥ kadācid alaṅkāra-nibandhane tad ākṣiptatayaivānapekṣita-rasa-bandhaḥ",
    "GK16andhvy_u:1395": "prabandham ārabhate tad-upadeśārtham idam uktam /",
    "GK16andhvy_u:1396": "dṛśyante ca kavayo",
    "GK16andhvy_u:1397": "'laṅkāra-nibandhanaika-rasā anapekṣita-rasāḥ prabandheṣu /",
    "GK16andhvy_u:1398": "kiṃ ca-",
    "GK16andhvy_u:1399": "anusvānopamātmāpi prabhedo ya udāhṛtaḥ /",
    "GK16andhvy_u:1400": "dhvaner asya prabandheṣu bhāsate so 'pi keṣucit // DhvK_3.15 //",
    "GK16andhvy_u:1401": "asya vivakṣitāny apara-vācyasya dhvaner anuraṇana-rūpa-vyaṅgyo 'pi yaḥ prabheda udāhṛto dviprakāraḥ so 'pi prabandheṣu keṣucid dyotate /",
    "GK16andhvy_u:1402": "tad yathā madhumathana-vijaye pāñcajanyoktiṣu /",
    "GK16andhvy_u:1403": "yathā vā mamaiva kāmadevasya",
    "GK16andhvy_u:1404": "sahacara-samāgame viṣama-bāṇa-līlāyām /",
    "GK16andhvy_u:1405": "yathā ca gṛdhra-gomāyu-saṃvādādau mahābhārate || DhvA_3.15 ||",
    "GK16andhvy_u:1406": "sup-tiṅ-vacana-sambandhais tathā kāraka-śaktibhiḥ /",
    "GK16andhvy_u:1407": "kṛt-tad dhita-samāsaiś ca dyotyo 'lakṣya-kramaḥ kvacit // DhvK_3.16 //",
    "GK16andhvy_u:1408": "alakṣya-kramo dhvaner ātmā rasādiḥ sub-viśeṣais tiṅ-viśeṣair",
    "GK16andhvy_u:1409": "vacana-viśeṣaiḥ sambandha-viśeṣaiḥ kāraka-śaktibhiḥ kṛd-viśeṣais tad",
    "GK16andhvy_u:1410": "dhita-viśeṣaiḥ samāsaiś ceti /",
    "GK16andhvy_u:1411": "ca-śabdān nipātopasarga-kālādibhiḥ",
    "GK16andhvy_u:1412": "prayuktair abhivyajyamāno dṛśyate /",
    "GK16andhvy_u:1413": "yathā-",
    "GK16andhvy_u:1414": "nyakkāro hy ayam eva me yad arayas tatrāpy asau tāpasaḥ so 'py atraiva nihanti rākṣasa-kulaṃ jīvaty aho rāvaṇaḥ /",
    "GK16andhvy_u:1415": "dhig dhik cakra-jitaṃ prabodhitavatā kiṃ kumbhakarṇena vā",
    "GK16andhvy_u:1416": "svarga-grāmaṭikā-viluṇṭhana-vṛthocchūnaiḥ kim ebhir bhujaiḥ //[*19]",
    "GK16andhvy_u:1417": "[*19] Skm 2105. Cf. Sāh.D. 1.2.",
    "GK16andhvy_u:1418": "atra hi śloke bhūyasā sarveṣām apy eṣāṃ sphuṭam eva vyañjakatvaṃ dṛśyate /",
    "GK16andhvy_u:1419": "tatra “me yad arayaḥ” ity anena sup-sambandha-vacanānām abhivyañjakatvam /",
    "GK16andhvy_u:1420": "“tatrāpy asau tāpasaḥ” ity atra tad dhita-nipātayoḥ /",
    "GK16andhvy_u:1421": "“so 'py atraiva nihanti rākṣasa-kulaṃ jīvaty aho rāvaṇaḥ” ity atra tiṅ-kāraka-śaktīnām /",
    "GK16andhvy_u:1422": "“dhig dhik cakra-jitam” ity ādau ślokārdhe kṛt-tad dhita-samāsopasargāṇām",
    "GK16andhvy_u:1423": "evaṃ-vidhasya vyañjaka-bhūyastve ca ghaṭamāne kāvyasya sarvātiśāyinī",
    "GK16andhvy_u:1424": "bandha-cchāyā samunmīlati /",
    "GK16andhvy_u:1425": "yatra hi vyaṅgyāvabhāsinaḥ padasyaikasyaiva tāvad āvirbhāvas tatrāpi kāvye kāpi bandha-cchāyā kim uta yatra teṣāṃ bahūnāṃ samavāyaḥ /",
    "GK16andhvy_u:1426": "yathātrānantarodita-śloke /",
    "GK16andhvy_u:1427": "atra hi rāvaṇa ity asmin pade 'rthāntara-saṃkramita-vācyena dhvani-prabhedenālaṅkṛte 'pi punar anantaroktānāṃ vyañjaka-prakārāṇām udbhāsanam /",
    "GK16andhvy_u:1428": "dṛśyante ca mahātmanāṃ",
    "GK16andhvy_u:1429": "pratibhā-viśeṣa-bhājāṃ bāhulyenaivaṃ-vidhā bandha-prakārāḥ /",
    "GK16andhvy_u:1430": "yathā maharṣer vyāsasya-",
    "GK16andhvy_u:1431": "atikrānta-sukhāḥ kālāḥ pratyupasthita-dāruṇāḥ /",
    "GK16andhvy_u:1432": "śvaḥ śvaḥ pāpīya-divasā pṛthivī gata-yauvanā //",
    "GK16andhvy_u:1433": "atra hi kṛt-tad dhita-vacanair alakṣya-krama-vyaṅgyaḥ, “pṛthivī",
    "GK16andhvy_u:1434": "gata-yauvanā” ity anena cātyanta-tiraskṛta-vācyo dhvaniḥ prakāśitaḥ /",
    "GK16andhvy_u:1435": "eṣāṃ ca sub-ādīnām ekaikaśaḥ samuditānāṃ ca vyañjakatvaṃ mahā-kavīnāṃ",
    "GK16andhvy_u:1436": "prabandheṣu prāyeṇa dṛśyate /",
    "GK16andhvy_u:1437": "sub-antasya vyañjakatvaṃ yathā-",
    "GK16andhvy_u:1438": "tālaiḥ śiñjad-valaya-subhagaiḥ kāntayā nartito me /",
    "GK16andhvy_u:1439": "yām adhyāste divasa-vigame nīlakaṇṭhaḥ suhṛd vaḥ //",
    "GK16andhvy_u:1440": "tiṅ-antasya yathā-",
    "GK16andhvy_u:1441": "abasara rouṃ cia ṇimmiāiṃ mā puṃsa me haacchīiṃ /",
    "GK16andhvy_u:1442": "daṃsaṇa-mettum bhettehiṃ jehiṃ hiaaṃ tuha ṇa ṇāaṃ //]",
    "GK16andhvy_u:1443": "[apasara roditum eva nirmite mā puṃsaya hate akṣiṇī me /",
    "GK16andhvy_u:1444": "darśana-mātronmattābhyāṃ yābhyāṃ tava hṛdayam evaṃ-rūpaṃ na jñātam //]",
    "GK16andhvy_u:1445": "yathā vā-",
    "GK16andhvy_u:1446": "mā panthaṃ rundhīo abehi bālaa ahosi ahirīo /",
    "GK16andhvy_u:1447": "amhea ṇiricchāo suṇṇa-gharaṃ rakkhidabbaṃ ṇo //[*20]",
    "GK16andhvy_u:1448": "[*20] gāhā-sattasāī (supp. 955)",
    "GK16andhvy_u:1449": "[mā panthānaṃ rudhaḥ apehi bālaka aprauḍha aho asi ahrīkaḥ /",
    "GK16andhvy_u:1450": "vayaṃ para-tantrā yataḥ śūnya-gṛhaṃ māmakaṃ rakṣaṇīyaṃ vartate //]",
    "GK16andhvy_u:1451": "sambandhasya yathā-",
    "GK16andhvy_u:1452": "aṇṇatta vacca bālaa hnāantīṃ kiṃ maṃ puloesi eaṃ /",
    "GK16andhvy_u:1453": "bho jāā-bhīruāṇaṃ taḍam bia ṇa hoi //",
    "GK16andhvy_u:1454": "[anyatra vraja bālaka snāntīṃ kiṃ māṃ pralokayasy etat /",
    "GK16andhvy_u:1455": "bho jāyā-bhīrukāṇāṃ taṭam eva na bhavati //]",
    "GK16andhvy_u:1456": "kṛtaka-prayogeṣu prākṛteṣu tad dhita-viṣaye vyañjakatvam āvedyata eva /",
    "GK16andhvy_u:1457": "avajñātiśaye kaḥ ? samāsānāṃ ca vṛtty-aucityena viniyojane /",
    "GK16andhvy_u:1458": "nipātānāṃ vyañjakatvaṃ yathā-",
    "GK16andhvy_u:1459": "ayam eka-pade tayā viyogaḥ priyayā copanataḥ suduḥsaho me /",
    "GK16andhvy_u:1460": "nava-vāridharodayād ahobhir bhavitavyaṃ ca nirātapārdha-ramyaiḥ //",
    "GK16andhvy_u:1461": "ity atra ca-śabdaḥ /",
    "GK16andhvy_u:1462": "yathā vā-",
    "GK16andhvy_u:1463": "muhur aṅguli-saṃvṛtādharauṣṭhaṃ",
    "GK16andhvy_u:1464": "pratiṣedhākṣara-viklavābhirāmam /",
    "GK16andhvy_u:1465": "mukham aṃsa-vivarti pakṣmalākṣyāḥ katham apy unnamitaṃ na cumbitaṃ tu //",
    "GK16andhvy_u:1466": "atra tu-śabdaḥ /",
    "GK16andhvy_u:1467": "nipātānāṃ prasiddham apīha dyotakatvaṃ rasāpekṣayoktam iti draṣṭavyam /",
    "GK16andhvy_u:1468": "upasargāṇāṃ vyañjakatvaṃ yathā-",
    "GK16andhvy_u:1469": "nīvārāḥ śuka-garbha-koṭara-mukha-bhraṣṭās tarūṇām adhaḥ prasnigdhāḥ kvacid iṅgudī-phala-bhidaḥ sūcyanta evopalāḥ /",
    "GK16andhvy_u:1470": "viśvāsopagamād abhinna-gatayaḥ śabdaṃ sahante mṛgās",
    "GK16andhvy_u:1471": "toyādhāra-pathāś ca valkala-śikhā-niṣyanda-lekhāṅkitāḥ //ity ādau /",
    "GK16andhvy_u:1472": "dvitrāṇāṃ copasargāṇām ekatra pade yaḥ prayogaḥ so 'pi",
    "GK16andhvy_u:1473": "rasa-vyakty-anuguṇatayaiva nirdoṣaḥ /",
    "GK16andhvy_u:1474": "yathā-”prabhraśyaty uttarīya-tviṣi",
    "GK16andhvy_u:1475": "tamasi samudvīkṣya vītāvṛtīn drāg jantūn” ity ādau /",
    "GK16andhvy_u:1476": "yathā",
    "GK16andhvy_u:1477": "vā-”manuṣya-vṛttyā samupācarantam” ity ādau /",
    "GK16andhvy_u:1478": "nipātānām api tathaiva /",
    "GK16andhvy_u:1479": "yathā-”aho batāsi spṛhaṇīya-vīryaḥ” ity ādau /",
    "GK16andhvy_u:1480": "yathā vā-",
    "GK16andhvy_u:1481": "ye jīvanti na mānti ye sma vapuṣi prītyā pranṛtyanti ca",
    "GK16andhvy_u:1482": "prasyandi-pramadāśravaḥ pulakitā dṛṣṭe guṇiny ūrjite /",
    "GK16andhvy_u:1483": "hā dhik kaṣṭam aho kva yāmi śaraṇaṃ teṣāṃ janānāṃ kṛte nītānāṃ pralayaṃ śaṭhena vidhinā sādhu-dviṣaḥ puṣyatā //ity ādau /",
    "GK16andhvy_u:1484": "pada-paunaruktyaṃ ca vyañjakatvāpekṣayaiva kadācitprayujyamānaṃ",
    "GK16andhvy_u:1485": "śobhāmāvahati /",
    "GK16andhvy_u:1486": "yathā-",
    "GK16andhvy_u:1487": "yad vañcanāhita-matir bahu-cāṭu-garbhaṃ",
    "GK16andhvy_u:1488": "kāryonmukhaḥ khala-janaḥ kṛtakaṃ bravīti /",
    "GK16andhvy_u:1489": "tat sādhavo na na vidanti vidanti kintu kartuṃ vṛthā-praṇayam asya na pārayanti //ity ādau",
    "GK16andhvy_u:1490": "kālasya vyañjakatvaṃ yathā-",
    "GK16andhvy_u:1491": "sama-viṣama-nirviśeṣāḥ samantato manda-manda-sañcārāḥ /",
    "GK16andhvy_u:1492": "acirād bhaviṣyanti panthāno manorathānām api durlaṅghyāḥ //",
    "GK16andhvy_u:1493": "atra hy acirād bhaviṣyanti panthāna ity atra bhaviṣyantīty asmin pade pratyayaḥ kāla-viśeṣābhidhāyī rasa-paripoṣa-hetuḥ prakāśate /",
    "GK16andhvy_u:1494": "ayaṃ hi gāthārthaḥ pravāsa-vipralambha-śṛṅgāra-vibhāvatayā vibhāvyamāno rasavān /",
    "GK16andhvy_u:1495": "yathātra pratyayāṃśo vyañjakas tathā kvacit prakṛty-aṃśo 'pi dṛśyate /",
    "GK16andhvy_u:1496": "yathā-",
    "GK16andhvy_u:1497": "tad gehaṃ nata-bhitti mandiram idaṃ labdhāvagāhaṃ divaḥ sā dhenur jaratī caranti kariṇām etā ghanābhā ghaṭāḥ /",
    "GK16andhvy_u:1498": "sa kṣudro musala-dhvaniḥ kalam idaṃ saṅgītakaṃ yoṣitām āścaryaṃ divasair dvijo 'yam iyatīṃ bhūmiṃ samāropitaḥ //",
    "GK16andhvy_u:1499": "atra śloke divasair ity asmin pade prakṛty-aṃśo 'pi dyotakaḥ /",
    "GK16andhvy_u:1500": "sarva-nāmnāṃ ca vyañjakatvaṃ yathānantarokte śloke /",
    "GK16andhvy_u:1501": "atra ca sarva-nāmnām",
    "GK16andhvy_u:1502": "eva vyañjakatvaṃ hṛdi vyavasthāpya kavinā kvety-ādi-śabda-prayogo na kṛtaḥ /",
    "GK16andhvy_u:1503": "anayā diśā sahṛdayair anye 'pi vyañjaka-viśeṣāḥ svayam utprekṣaṇīyāḥ /",
    "GK16andhvy_u:1504": "etac ca sarvaṃ pada-vākya-racanā-dyotanoktyaiva gatārtham api vaicitryeṇa",
    "GK16andhvy_u:1505": "vyutpattaye punar-uktam /",
    "GK16andhvy_u:1506": "nanu cārtha-sāmarthyākṣepyā rasādaya ity uktam, tathā ca subādīnāṃ",
    "GK16andhvy_u:1507": "vyañjakatva-vaicitrya-kathanam ananvitam eva /",
    "GK16andhvy_u:1508": "uktam atra padānāṃ",
    "GK16andhvy_u:1509": "vyañjakatvokty-avasare /",
    "GK16andhvy_u:1510": "kiṃ cārtha-viśeṣākṣepyatve 'pi rasādīnāṃ teṣām artha-viśeṣāṇāṃ vyañjaka-śabdāvinābhāvitvād",
    "GK16andhvy_u:1511": "vyañjaka-svarūpa-parijñānaṃ vibhajyopayujyata eva /",
    "GK16andhvy_u:1512": "śabda-viśeṣāṇāṃ",
    "GK16andhvy_u:1513": "cānyatra ca cārutvaṃ yad vibhāgenopadarśitaṃ tad api teṣāṃ vyañjakatvenaivāvasthitam ity avagantavyam",
    "GK16andhvy_u:1514": "yatrāpi na tat sampratibhāsate tatrāpi vyañjake racanāntare yad adṛṣṭaṃ sauṣṭhavaṃ teṣāṃ pravāha-patitānāṃ tad evābhyāsād apoddhṛtānām apy avabhāsata ity avasātavyam /",
    "GK16andhvy_u:1515": "ko 'nyathā tulye vācakatve śabdānāṃ",
    "GK16andhvy_u:1516": "cārutva-viṣayo viśeṣaḥ syāt /",
    "GK16andhvy_u:1517": "anya evāsau sahṛdaya-saṃvedya iti cet, kim idaṃ sahṛdayatvaṃ nāma ? kiṃ",
    "GK16andhvy_u:1518": "rasa-bhāvānapekṣa-kāvyāśrita-samaya-viśeṣābhijñatvam, uta",
    "GK16andhvy_u:1519": "rasa-bhāvādi-maya-kāvya-svarūpa-parijñāna-naipuṇyam /",
    "GK16andhvy_u:1520": "pūrvasmin pakṣe tathāvidha-sahṛdaya-vyavasthāpitānāṃ śabda-viśeṣāṇāṃ cārutva-niyamo na syāt /",
    "GK16andhvy_u:1521": "punaḥ samayāntareṇānyathāpi vyavasthāpana-sambhavāt /",
    "GK16andhvy_u:1522": "dvitīyasmiṃs tu pakṣe rasajñataiva sahṛdayatvam iti /",
    "GK16andhvy_u:1523": "tathā-vidhaiḥ sahṛdayaiḥ saṃvedyo rasādi-samarpaṇa-sāmarthyam eva naisargikaṃ śabdānāṃ viśeṣa iti vyañjakatvāśrayy eva teṣāṃ mukhyaṃ cārutvam /",
    "GK16andhvy_u:1524": "vācakatvāśrayāṇāṃ tu prasāda evārthāpekṣāyāṃ teṣāṃ viśeṣaḥ /",
    "GK16andhvy_u:1525": "arthānapekṣāyāṃ tv anuprāsādir eva || DhvA_3.15-16 ||",
    "GK16andhvy_u:1526": "evaṃ rasādīnāṃ vyañjaka-svarūpam abhidhāya teṣām eva virodhi-rūpaṃ",
    "GK16andhvy_u:1527": "lakṣayitum idam upakramyate-",
    "GK16andhvy_u:1528": "prabandhe muktake vāpi rasādīn bandhum icchatā /",
    "GK16andhvy_u:1529": "yatnaḥ kāryaḥ sumatinā parihāre virodhinām // DhvK_3.17 //",
    "GK16andhvy_u:1530": "prabandhe muktake vāpi rasa-bhāva-nibandhanaṃ pratyādṛta-manāḥ kavir",
    "GK16andhvy_u:1531": "virodhi-parihāre paraṃ yatnam ādadhīta /",
    "GK16andhvy_u:1532": "anyathā tv asya rasa-mayaḥ śloka eko 'pi samyaṅ na sampadyate // 3.17 //",
    "GK16andhvy_u:1533": "kāni punas tāni virodhīni yāni yatnataḥ kaveḥ parihartavyāni ? ity ucyate-",
    "GK16andhvy_u:1534": "virodhi-rasa-sambandhi-vibhāvādi-parigrahaḥ /",
    "GK16andhvy_u:1535": "vistareṇānvitasyāpi vastuno 'nyasya varṇanam // DhvK_3.18 //",
    "GK16andhvy_u:1536": "akāṇḍa eva vicchittir akāṇḍe ca prakāśanam /",
    "GK16andhvy_u:1537": "paripoṣaṃ gatasyāpi paunaḥpunyena dīpanam /",
    "GK16andhvy_u:1538": "rasasya syād virodhāya vṛtty-anaucityam eva ca // DhvK_3.19 //",
    "GK16andhvy_u:1539": "prastuta-rasāpekṣayā virodhī yo rasas tasya sambandhināṃ vibhāva-bhāvānubhāvānāṃ parigraho rasa-virodha-hetukaḥ sambhavanīyaḥ /",
    "GK16andhvy_u:1540": "tatra virodhi-rasa-vibhāva-parigraho yathā śānta-rasa-vibhāveṣu",
    "GK16andhvy_u:1541": "tad-vibhāvatayaiva nirūpiteṣv anantaram eva śṛṅgārādi-vibhāva-varṇane /",
    "GK16andhvy_u:1542": "virodhi-rasa-bhāva-parigraho yathā priyaṃ prati praṇaya-kalaha-kupitāsu",
    "GK16andhvy_u:1543": "kāminīṣu vairāgya-kathābhir anunaye /",
    "GK16andhvy_u:1544": "virodhi-rasānubhāva-parigraho yathā",
    "GK16andhvy_u:1545": "praṇaya-kupitāyāṃ priyāyām aprasīdantyāṃ nāyakasya kopāveśa-vivaśasya",
    "GK16andhvy_u:1546": "raudrānubhāva-varṇane /",
    "GK16andhvy_u:1547": "ayaṃ cānyo rasa-bhaṅga-hetur yat prastuta-rasāpekṣayā vastuno 'nyasya",
    "GK16andhvy_u:1548": "kathañcid anvitasyāpi vistareṇa kathanam /",
    "GK16andhvy_u:1549": "yathā vipralambha-śṛṅgāre",
    "GK16andhvy_u:1550": "nāyakasya kasyacid varṇayitum upakrānte kaver yamakādy-alaṅkāra-nibandhana-rasikatayā mahatā prabandhena parvatādi-varṇane /",
    "GK16andhvy_u:1551": "ayaṃ cāparo rasa-bhaṅga-hetur avagantavyo yad akāṇḍa",
    "GK16andhvy_u:1552": "eva vicchittiḥ rasasyākaṇḍa eva ca prakāśanam /",
    "GK16andhvy_u:1553": "tatrānavasare virāmo rasasya yathā nāyakasya kasyacit spṛhaṇīya-samāgamayā nāyikayā kayācit parāṃ paripoṣa-padavīṃ prāpte śṛṅgāre vidite ca parasparānurāge samāgamopāya-cintocitaṃ vyavahāram utsṛjya svatantratayā",
    "GK16andhvy_u:1554": "vyāpārāntara-varṇane /",
    "GK16andhvy_u:1555": "anavasare ca prakāśanaṃ rasasya yathā pravṛtte",
    "GK16andhvy_u:1556": "pravṛtta-vividha-vīra-saṅkṣaye kalpa-saṅkṣaya-kalpe saṅgrāme",
    "GK16andhvy_u:1557": "rāma-deva-prāyasyāpi tāvan nāyakasyānupakrānta-vipralambha-śṛṅgārasya",
    "GK16andhvy_u:1558": "nimittam ucitam antareṇaiva śṛṅgāra-kathāyām avatāra-varṇane /",
    "GK16andhvy_u:1559": "na",
    "GK16andhvy_u:1560": "caivaṃ-vidhe viṣaye daiva-vyāmohitatvaṃ kathā-puruṣasya parihāro yato rasa-bandha eva kaveḥ prādhānyena pravṛtti-nibandhanaṃ yuktam /",
    "GK16andhvy_u:1561": "itivṛtta-varṇanaṃ tad-upāya evety uktaṃ prāk “ālokārthi yathā",
    "GK16andhvy_u:1562": "dīpa-śikhāyāṃ yatnavān janaḥ” ity ādinā /",
    "GK16andhvy_u:1563": "ata eva cetivṛtta-mātra-varṇana-prādhānye",
    "GK16andhvy_u:1564": "'ṅgāṅgi-bhāva-rahita-rasa-bhāva-nibandhena ca kavīnām evaṃ-vidhāni",
    "GK16andhvy_u:1565": "skhalitāni bhavantīti rasādi-rūpa-vyaṅgya-tātparyam evaiṣāṃ yuktam iti",
    "GK16andhvy_u:1566": "yatno 'smābhir ārabdho na dhvani-pratipādana-mātrābhiniveśena /",
    "GK16andhvy_u:1567": "punaś cāyam anyo rasa-bhaṅga-hetur avadhāraṇīyo yat paripoṣaṃ gatasyāpi rasasya paunaḥpunyena dīpanam /",
    "GK16andhvy_u:1568": "upabhukto hi rasaḥ sva-sāmagrī-labdha-paripoṣaḥ",
    "GK16andhvy_u:1569": "punaḥ punaḥ parāmṛśyamānaḥ parimlāna-kusuma-kalpaḥ kalpate /",
    "GK16andhvy_u:1570": "tathā vṛtter vyavahārasya yad anaucityaṃ tad api rasa-bhaṅga-hetur eva /",
    "GK16andhvy_u:1571": "yathā nāyakaṃ prati nāyikāyāḥ kasyāścid ucitāṃ bhaṅgim antareṇa svayaṃ",
    "GK16andhvy_u:1572": "sambhogābhilāṣa-kathane /",
    "GK16andhvy_u:1573": "yadi vā vṛttīnāṃ bharata-prasiddhānāṃ",
    "GK16andhvy_u:1574": "kaiśikyādīnāṃ kāvyālaṅkārāntara-prasiddhānām upanāgarikādyānāṃ vā yad",
    "GK16andhvy_u:1575": "anaucityam aviṣaye nibandhanaṃ tad api rasa-bhaṅga-hetuḥ /",
    "GK16andhvy_u:1576": "evam eṣāṃ rasa-virodhinām anyeṣāṃ cānayā diśā svayam utprekṣitānāṃ parihāre",
    "GK16andhvy_u:1577": "sat-kavibhir avahitair bhavitavyam /",
    "GK16andhvy_u:1578": "parikara-ślokāś cātra-",
    "GK16andhvy_u:1579": "mukhyā vyāpāra-viṣayāḥ sukavīnāṃ rasādayaḥ /",
    "GK16andhvy_u:1580": "teṣām nibandhane bhāvye taiḥ sadaivāpramādibhiḥ //",
    "GK16andhvy_u:1581": "nīrasas tu prabandho yaḥ so 'paśabdo mahān kaveḥ /",
    "GK16andhvy_u:1582": "sa tenākavir eva syād anyenāsmṛta-lakṣaṇaḥ //",
    "GK16andhvy_u:1583": "pūrve viśṛṅkhala-giraḥ kavayaḥ prāpya-kīrtayaḥ /",
    "GK16andhvy_u:1584": "tān samāśritya na tyājyā nītir eṣā manīṣiṇā //",
    "GK16andhvy_u:1585": "vālmīki-vyāsa-mukhyāś ca ye prakhyātāḥ kavīśvarāḥ /",
    "GK16andhvy_u:1586": "tad-abhiprāya-bāhyo 'yaṃ nāsmābhir darśito nayaḥ //iti// DhvA_3.19 //",
    "GK16andhvy_u:1587": "vivakṣite rase labdha-pratiṣṭhe tu virodhinām /",
    "GK16andhvy_u:1588": "bādhyānām aṅga-bhāvaṃ vā prāptānām uktir acchalā // DhvK_3.20 //",
    "GK16andhvy_u:1589": "sva-sāmagryā labdha-paripoṣe tu vivakṣite rase virodhināṃ",
    "GK16andhvy_u:1590": "virodhi-rasāṅgānāṃ bādhyānām aṅga-bhāvaṃ vā prāptānāṃ satām uktir adoṣā /",
    "GK16andhvy_u:1591": "bādhyatvaṃ hi virodhināṃ śakyābhibhavatve sati nānyathā /",
    "GK16andhvy_u:1592": "tathā ca teṣām uktiḥ prastuta-rasa-paripoṣāyaiva sampadyate /",
    "GK16andhvy_u:1593": "aṅga-bhāvaṃ prāptānāṃ ca teṣāṃ virodhitvam eva nivartate /",
    "GK16andhvy_u:1594": "aṅga-bhāva-prāptir hi teṣāṃ svābhāvikī",
    "GK16andhvy_u:1595": "samāropa-kṛtā vā /",
    "GK16andhvy_u:1596": "tatra yeṣāṃ naisargikī teṣāṃ tāvad uktāv avirodha eva /",
    "GK16andhvy_u:1597": "yathā vipralambha-śṛṅgāre tad-aṅgānāṃ vyādhy-ādīnāṃ teṣāṃ ca tad-aṅgānām",
    "GK16andhvy_u:1598": "evādoṣo nātad-aṅgānām /",
    "GK16andhvy_u:1599": "tad-aṅgatve ca sambhavaty api maraṇasyopanyāso na jyāyān /",
    "GK16andhvy_u:1600": "āśraya-vicchede rasasyātyanta-viccheda-prāpteḥ /",
    "GK16andhvy_u:1601": "karuṇasya tu tathā-vidhe viṣaye paripoṣo bhaviṣyatīti cet na ; yasyāprastutatvāt prastutasya ca vicchedāt /",
    "GK16andhvy_u:1602": "yatra tu karuṇa-rasasyaiva kāvyārthatvaṃ tatrāvirodhaḥ /",
    "GK16andhvy_u:1603": "śṛṅgāre vā maraṇasyādīrgha-kāla-pratyāpatti-sambhave",
    "GK16andhvy_u:1604": "kadācid upanibandho nātyanta-virodhī /",
    "GK16andhvy_u:1605": "dīrgha-kāla-pratyāpattau tu tasyāntarā pravāha-viccheda evety evaṃ-vidhetivṛttopanibandhanaṃ",
    "GK16andhvy_u:1606": "rasa-bandha-pradhānena kavinā parihartavyam /",
    "GK16andhvy_u:1607": "tatra labdha-pratiṣṭhe tu vivakṣite rase virodhi-rasāṅgānāṃ",
    "GK16andhvy_u:1608": "bādhyatvenoktāv adoṣo yathā-",
    "GK16andhvy_u:1609": "kvākaryaṃ śaśa-lakṣmaṇaḥ kva ca kulaṃ bhūyo 'pi dṛśyeta sā doṣāṇāṃ praśamāya me śrutam aho kope 'pi kāntaṃ mukham /",
    "GK16andhvy_u:1610": "kiṃ vakṣyanty apakalmaṣāḥ kṛta-dhiyaḥ svapne 'pi sā durlabhā cetaḥ svāsthyam upaihi kaḥ khalu yuvā dhanyo 'dharaṃ pāsyati //",
    "GK16andhvy_u:1611": "yathā vā puṇḍarīkasya mahāśvetāṃ prati pravṛtta-nirbharānurāgasya",
    "GK16andhvy_u:1612": "dvitīya-muni-kumāropadeśa-varṇane /",
    "GK16andhvy_u:1613": "svābhāvikyām aṅga-bhāva-prāptāv adoṣo",
    "GK16andhvy_u:1614": "yathā-",
    "GK16andhvy_u:1615": "bhramim aratim alasa-hṛdayatāṃ",
    "GK16andhvy_u:1616": "pralayaṃ mūrcchāṃ tamaḥ śarīra-sādam /",
    "GK16andhvy_u:1617": "maraṇaṃ ca jalada-bhujagajaṃ",
    "GK16andhvy_u:1618": "prasahya kurute viṣaṃ viyoginīnām //ity ādau /",
    "GK16andhvy_u:1619": "samāropitāyām apy avirodho yathā-”pāṇḍu-kṣāmam” ity ādau /",
    "GK16andhvy_u:1620": "iyaṃ",
    "GK16andhvy_u:1621": "cāṅga-bhāva-prāptir anyā yadādhikārikatvāt pradhāna ekasmin vākyārthe rasayor bhāvayor vā paraspara-virodhinor dvayor aṅga-bhāva-gamanaṃ tasyām api na doṣaḥ /",
    "GK16andhvy_u:1622": "yathoktaṃ “kṣipto hāstāvalagnaḥ” ity ādau /",
    "GK16andhvy_u:1623": "kathaṃ tatrāvirodha iti cet, dvayor api tayor anya-paratvena vyavasthānāt /",
    "GK16andhvy_u:1624": "anya-paratve 'pi virodhinoḥ kathaṃ virodha-nivṛttir iti cet, ucyate-vidhau",
    "GK16andhvy_u:1625": "viruddha-samāveśasya duṣṭatvaṃ nānuvāde /",
    "GK16andhvy_u:1626": "yathā-",
    "GK16andhvy_u:1627": "ehi gaccha patottiṣṭha vada maunaṃ samācara /",
    "GK16andhvy_u:1628": "evam āśā-graha-grastaiḥ krīḍanti dhanino 'rthibhiḥ //ity ādau /",
    "GK16andhvy_u:1629": "atra hi vidhi-pratiṣedhayor anūdyamānatvena samāveśe na virodhas tathehāpi bhaviṣyati /",
    "GK16andhvy_u:1630": "śloke hy asminn īrṣyā-vipralambha-śṛṅgāra-karuṇa-vastunor na vidhīyamānatvam /",
    "GK16andhvy_u:1631": "tripura-ripu-prabhāvātiśayasya vākyārthatvāt",
    "GK16andhvy_u:1632": "tad-aṅgatvena ca tayor vyavasthānāt /",
    "GK16andhvy_u:1633": "na ca raseṣu vidhy-anuvāda-vyavahāro nāstīti śakyaṃ vaktum, teṣāṃ vākyārthatvenābhyupagamāt",
    "GK16andhvy_u:1634": "vākyārthasya vācyasya ca yau vidhy-anuvādau",
    "GK16andhvy_u:1635": "tau tad-ākṣiptānāṃ rasānāṃ kena vāryate /",
    "GK16andhvy_u:1636": "yair vā sākṣāt-kāvyārthatā",
    "GK16andhvy_u:1637": "rasādīnāṃ nābhyupagamyate, tais teṣāṃ tan-nimittatā tāvad avaśyam abhyupagantavyā /",
    "GK16andhvy_u:1638": "tathāpy atra śloke na virodhaḥ /",
    "GK16andhvy_u:1639": "yasmād anūdyamānāṅga-nimittobhaya-rasa-vastu-sahakāriṇo vidhīyamānāṃśād",
    "GK16andhvy_u:1640": "bhāva-viśeṣa-pratītir utpadyate tataś ca na kaścid virodhaḥ /",
    "GK16andhvy_u:1641": "dṛśyate hi viruddhobhaya-sahakāriṇaḥ kāraṇāt kārya-viśeṣotpattiḥ /",
    "GK16andhvy_u:1642": "viruddha-phalotpādana-hetutvaṃ hi yugapad ekasya kāraṇasya viruddhaṃ na tu",
    "GK16andhvy_u:1643": "viruddhobhaya-sahakāritvam /",
    "GK16andhvy_u:1644": "evaṃ-vidha-viruddha-padārtha-viṣayaḥ katham abhinayaḥ prayoktavya iti cet, anūdyamānaivaṃ-vidha-vācya-viṣaye yā vārtā sātrāpi bhaviṣyati /",
    "GK16andhvy_u:1645": "evaṃ-vidhy-anuvādanayāśrayeṇātra śloke parihṛtas tāvad virodhaḥ /",
    "GK16andhvy_u:1646": "kiṃ ca nāyakasyābhinandanīyodayasya kasyacit prabhāvātiśaya-varṇane",
    "GK16andhvy_u:1647": "tat-pratipakṣāṇāṃ yaḥ karuṇo rasaḥ sa parīkṣakāṇāṃ na vaiklavyam ādadhāti pratyuta prīty-atiśaya-nimittatāṃ pratipadyata ity atas tasya",
    "GK16andhvy_u:1648": "kuṇṭha-śaktikatvāt tad-virodha-vidhāyino na kaścid doṣaḥ /",
    "GK16andhvy_u:1649": "tasmād",
    "GK16andhvy_u:1650": "vākyārthī-bhūtasya rasasya bhāvasya vā virodhī rasa-virodhīti vaktuṃ",
    "GK16andhvy_u:1651": "nyāyyaḥ, na tv aṅga-bhūtasya kasyacit /",
    "GK16andhvy_u:1652": "athavā vākyārthī-bhūtasyāpi kasyacit karuṇa-rasa-viṣayasya tādṛśena",
    "GK16andhvy_u:1653": "śṛṅgāra-vastunā bhaṅgi-viśeṣāśrayeṇa saṃyojanaṃ rasa-paripoṣāyaiva jāyate",
    "GK16andhvy_u:1654": "/ yataḥ prakṛti-madhurāḥ padārthāḥ śocanīyatāṃ prāptāḥ",
    "GK16andhvy_u:1655": "prāg-avasthā-bhāvibhiḥ saṃsmaryamāṇair vilāsair adhikataraṃ śokāveśam upajanayanti /",
    "GK16andhvy_u:1656": "yathā-",
    "GK16andhvy_u:1657": "ayaṃ sa raśanotkarṣī pīna-stana-vimardanaḥ /",
    "GK16andhvy_u:1658": "nābhyūru-jaghana-sparśī nīvī-visraṃsanaḥ karaḥ //ity ādau /",
    "GK16andhvy_u:1659": "tad atra tripura-yuvatīnāṃ śāmbhavaḥ śarāgnir ārdrāparādhaḥ kāmī yathā vyavaharati sma",
    "GK16andhvy_u:1660": "tathā vyavahṛtavān ity anenāpi prakāreṇāsty eva nirvirodhatvam /",
    "GK16andhvy_u:1661": "tasmād yathā yathā nirūpyate tathā tathātra doṣābhāvaḥ /",
    "GK16andhvy_u:1662": "itthaṃ ca-",
    "GK16andhvy_u:1663": "krāmantyaḥ kṣata-komalāṅguli-galad-raktaiḥ sadarbhāḥ sthalīḥ pādaiḥ pātita-yāvakair iva patad-bāṣpāmbu-dhautānanāḥ /",
    "GK16andhvy_u:1664": "bhītā bhartṛ-karāvalambita-karās tvad-vairi-nātho 'dhunā",
    "GK16andhvy_u:1665": "dāvāgniṃ parito bhramanti punar apy udyad-vivāhā iva //",
    "GK16andhvy_u:1666": "ity evam ādīnāṃ sarveṣām eva nirvirodhatvam avagantavyam /",
    "GK16andhvy_u:1667": "evaṃ tāvad rasādīnāṃ virodhi-rasādibhiḥ samāveśāsamāveśayor viṣaya-vibhāgo darśitaḥ",
    "GK16andhvy_u:1668": "idānīṃ teṣām eka-prabandha-viniveśane nyāyyo yaḥ kramas taṃ pratipādayitum ucyate-",
    "GK16andhvy_u:1669": "prasiddhe 'pi prabandhānāṃ nānā-rasa-nibandhane /",
    "GK16andhvy_u:1670": "eko raso 'ṅgīkartavyas teṣām utkarṣam icchatā // DhvK_3.21 //",
    "GK16andhvy_u:1671": "prabandheṣu mahākāvyādiṣu nāṭakādiṣu vā viprakīrṇatayāṅgāṅgi-bhāvena",
    "GK16andhvy_u:1672": "bahavo rasā upanibadhyanta ity atra prasiddhau satyām api yaḥ prabandhānāṃ",
    "GK16andhvy_u:1673": "chāyātiśaya-yogam icchati tena teṣāṃ rasānām anyatamaḥ kaścid vivakṣito raso 'ṅgitvena viniveśayitavya ity ayaṃ yuktataro mārgaḥ || DhvA_3.21 ||",
    "GK16andhvy_u:1674": "nanu rasāntareṣu bahuṣu prāpta-paripoṣeṣu satsu katham ekasyāṅgitā na virudhyata ity āśaṅkyedam",
    "GK16andhvy_u:1675": "rasāntara-samāveśaḥ prastutasya rasasya yaḥ /",
    "GK16andhvy_u:1676": "nopahanty aṅgitāṃ so 'sya sthāyitvenāvabhāsinaḥ // DhvK_3.22 //",
    "GK16andhvy_u:1677": "prabandheṣu prathamataraṃ prastutaḥ san punaḥ punar anusandhīyamānatvena sthāyī yo rasas tasya sakala-bandha-vyāpino rasāntarair antarāla-vartibhiḥ",
    "GK16andhvy_u:1678": "samāveśo yaḥ sa nāṅgitām upahanti || DhvA_3.22 ||",
    "GK16andhvy_u:1679": "etad evopapādayitum ucyate-",
    "GK16andhvy_u:1680": "kāryam ekaṃ yathā vyāpi prabandhasya vidhīyate /",
    "GK16andhvy_u:1681": "tathā rasasyāpi vidhau virodho naiva vidyate // DhvK_3.23 //",
    "GK16andhvy_u:1682": "sandhyādi-mayasya prabandha-śarīrasya yathā kāryam ekam anuyāyi vyāpakaṃ kalpyate na ca tat-kāryāntarair na saṅkīryate, na ca taiḥ",
    "GK16andhvy_u:1683": "saṅkīryamāṇasyāpi tasya prādhānyam apacīyate, tathaiva rasasyāpy ekasya",
    "GK16andhvy_u:1684": "sanniveśe kriyamāṇe virodho na kaścit /",
    "GK16andhvy_u:1685": "pratyuta pratyudita-vivekānām",
    "GK16andhvy_u:1686": "anusandhānavatāṃ sa-cetasāṃ tathā-vidhe viṣaye prahlādātiśayaḥ pravartate",
    "GK16andhvy_u:1687": "nanu yeṣāṃ rasānāṃ parasparāvirodhaḥ yathā-vīra-śṛṅgārayoḥ śṛṅgāra-hāsyayo",
    "GK16andhvy_u:1688": "raudra-śṛṅgārayor vīrādbhutayor vīra-raudrayo raudra-karuṇayoḥ",
    "GK16andhvy_u:1689": "śṛṅgārādbhutayor vā tatra bhavatv aṅgāṅgi-bhāvaḥ /",
    "GK16andhvy_u:1690": "teṣāṃ tu sa kathaṃ bhaved yeṣāṃ parasparaṃ bādhya-bādhaka-bhāvaḥ ? yathā-śṛṅgāra-bībhatsayor",
    "GK16andhvy_u:1691": "vīra-bhayānakayoḥ śānta-raudrayoḥ śanta-śṛṅgārayor vā ity āśaṅkyedam",
    "GK16andhvy_u:1692": "ucyate-",
    "GK16andhvy_u:1693": "avirodhī virodhī vā raso 'ṅgini rasāntare /",
    "GK16andhvy_u:1694": "paripoṣaṃ na netavyas tathā syād avirodhitā // DhvK_3.24 //",
    "GK16andhvy_u:1695": "aṅgini rasāntare śṛṅgārādau prabandha-vyaṅgye sati avirodhī virodhī vā rasaḥ paripoṣaṃ na netavyaḥ /",
    "GK16andhvy_u:1696": "tatrāvirodhino rasasyāṅgi-rasāpekṣayāty",
    "GK16andhvy_u:1697": "antam ādhikyaṃ na kartavyam ity ayaṃ prathamaḥ paripoṣa-parihāraḥ /",
    "GK16andhvy_u:1698": "utkarṣa-sāmye 'pi tayor virodhāsambhavāt /",
    "GK16andhvy_u:1699": "yathā-",
    "GK16andhvy_u:1700": "ekato roditi priyā anyataḥ samara-tūrya-nirghoṣaḥ /",
    "GK16andhvy_u:1701": "snehena raṇa-rasena ca bhaṭasya dolāyitaṃ hṛdayam /",
    "GK16andhvy_u:1702": "yathā vā-",
    "GK16andhvy_u:1703": "kaṇṭhāc chitvākṣamālāvalayam iva kare hāram āvartayantī kṛtvā paryaṅka-bandhaṃ viṣadhara-patinā mekhalāyā guṇena /",
    "GK16andhvy_u:1704": "mithyā-mantrābhijāpasphurad-adhara-puṭa-vyañjitāvyakta-hāsā",
    "GK16andhvy_u:1705": "devī sandhyābhyasūyā hasita-paśupatis tatra dṛṣṭā tu vo 'vyāt //ity atra /",
    "GK16andhvy_u:1706": "aṅgirasa-viruddhānāṃ vyabhicāriṇāṃ prācuryeṇāniveśanam, niveśane vā kṣipram evāṅgirasa-vyabhicāry-anuvṛttir iti dvitīyaḥ /",
    "GK16andhvy_u:1707": "aṅgatvena punaḥ punaḥ pratyavekṣā paripoṣaṃ nīyamānasyāpy aṅga-bhūtasya rasasyeti tṛtīyaḥ anayā diśānye 'pi prakārā utprekṣaṇīyāḥ /",
    "GK16andhvy_u:1708": "virodhinas tu rasasyāṅgirasāpekṣayā kasyacin nyūnatā sampādanīyā /",
    "GK16andhvy_u:1709": "yathā śānte 'ṅgini",
    "GK16andhvy_u:1710": "śṛṅgārasya śṛṅgāre vā śāntasya /",
    "GK16andhvy_u:1711": "paripoṣa-rahitasya rasasya kathaṃ rasatvam iti cet-uktam atrāṅgirasāpekṣayeti /",
    "GK16andhvy_u:1712": "aṅgino hi rasasya yāvān paripoṣas tāvāṃs tasya na kartavyaḥ, svatas tu sambhavī paripoṣaḥ kena vāryate /",
    "GK16andhvy_u:1713": "etac cāpekṣikaṃ prakarṣa-yogitvam ekasya rasasya bahu-raseṣu",
    "GK16andhvy_u:1714": "prabandheṣu rasānām aṅgāṅgi-bhāvam anabhyupagacchatāpy aśakya-pratikṣepam",
    "GK16andhvy_u:1715": "ity anena prakāreṇāvirodhināṃ virodhināṃ ca rasānām aṅgāṅgi-bhāvena",
    "GK16andhvy_u:1716": "samāveśe prabandheṣu syād avirodhaḥ /",
    "GK16andhvy_u:1717": "etac ca sarvaṃ yeṣāṃ raso rasāntarasya vyabhicārī bhavati iti darśanaṃ tan-matenocyate /",
    "GK16andhvy_u:1718": "matāntare",
    "GK16andhvy_u:1719": "'pi rasānāṃ sthāyino bhāvā upacārād rasa-śabdenoktās teṣām aṅgatvaṃ nirvirodham eva || evam avirodhināṃ virodhināṃ ca prabandha-sthenāṅginā rasena samāveśe sādhāraṇam avirodhopāyaṃ pratipādyedānīṃ virodhi-viṣayam eva taṃ pratipādayitum idam ucyate-",
    "GK16andhvy_u:1720": "viruddhaikāśrayo yas tu virodhī sthāyino bhavet /",
    "GK16andhvy_u:1721": "sa vibhinnāśrayaḥ kāryas tasya poṣe 'py adoṣatā // DhvK_3.25 //",
    "GK16andhvy_u:1722": "ekādhikaraṇy avirodhī nairantarya-virodhī ceti dvividho virodhī /",
    "GK16andhvy_u:1723": "tatra",
    "GK16andhvy_u:1724": "prabandha-sthena sthāyināṅginā rasenaucityāpekṣayā viruddhaikāśrayo yo virodhī yathā vīreṇa bhayānakaḥ sa vibhinnāśrayaḥ kāryaḥ /",
    "GK16andhvy_u:1725": "tasya vīrasya ya āśrayaḥ kathānāyakas tad-vipakṣa-viṣaye sanniveśayitavyaḥ /",
    "GK16andhvy_u:1726": "tathā sati ca tasya virodhino 'pi yaḥ paripoṣaḥ sa nirdoṣaḥ /",
    "GK16andhvy_u:1727": "vipakṣa-viṣaye hi",
    "GK16andhvy_u:1728": "bhayātiśaya-varṇane nāyakasya naya-parākramādi-sampat sutarām uddyotitā bhavati /",
    "GK16andhvy_u:1729": "etac ca madīye 'rjuna-carite 'rjunasya pātālāvataraṇa-prasaṅge",
    "GK16andhvy_u:1730": "vaiśadyena pradarśitam /",
    "GK16andhvy_u:1731": "evam aikādhikaraṇya-virodhinaḥ prabandha-sthena sthāyinā",
    "GK16andhvy_u:1732": "rasenāṅga-bhāva-gamane nirvirodhatvaṃ yathā tathā tad darśitam /",
    "GK16andhvy_u:1733": "dvitīyasya tu tat pratipādayitum ucyate-",
    "GK16andhvy_u:1734": "ekāśrayatve nirdoṣo nairantarye virodhavān /",
    "GK16andhvy_u:1735": "rasāntara-vyavadhinā raso vyaṅgyaḥ sumedhasā // DhvK_3.26 //",
    "GK16andhvy_u:1736": "yaḥ punar ekādhikaraṇatve nirvirodho nairantarye tu virodhī sa rasāntara-vyavadhānena prabandhe niveśayitavyaḥ /",
    "GK16andhvy_u:1737": "yathā śānta-śṛṅgārau",
    "GK16andhvy_u:1738": "nāgānande niveśitau /",
    "GK16andhvy_u:1739": "śāntaś ca tṛṣṇā-kṣaya-sukhasya yaḥ paripoṣas tal-lakṣaṇo rasaḥ pratīyata eva /",
    "GK16andhvy_u:1740": "tathā coktam-",
    "GK16andhvy_u:1741": "yac ca kāma-sukhaṃ loke yac ca divyaṃ mahat sukham /",
    "GK16andhvy_u:1742": "tṛṣṇākṣaya-sukhasyaite nārhataḥ ṣoḍaśīṃ kalām //",
    "GK16andhvy_u:1743": "yadi nāma sarva-janānubhava-gocaratā tasya nāsti naitāvatāsāv",
    "GK16andhvy_u:1744": "aloka-sāmānya-mahānubhāva-citta-vṛtti-viśeṣaḥ pratikṣeptuṃ śakyaḥ /",
    "GK16andhvy_u:1745": "na ca vīre tasyāntar-bhāvaḥ kartuṃ yuktaḥ /",
    "GK16andhvy_u:1746": "tasyābhimāna-mayatvena",
    "GK16andhvy_u:1747": "vyavasthāpanāt /",
    "GK16andhvy_u:1748": "asya cāhaṅkāra-praśamaika-rūpatayā sthiteḥ /",
    "GK16andhvy_u:1749": "tayoś",
    "GK16andhvy_u:1750": "caivaṃ-vidha-viśeṣa-sadbhāve 'pi yady aikyaṃ parikalpyate tad",
    "GK16andhvy_u:1751": "vīra-raudrayor api tathā prasaṅgaḥ /",
    "GK16andhvy_u:1752": "dayā-vīrādīnāṃ ca",
    "GK16andhvy_u:1753": "citta-vṛtti-viśeṣāṇāṃ sarvākāram ahaṅkāra-rahitatvena",
    "GK16andhvy_u:1754": "śānta-rasa-prabhedatvam, itarathā tu vīra-prabhedatvam iti vyavasthāpyamāne na kaścid virodhaḥ",
    "GK16andhvy_u:1755": "tad evam asti śānto rasaḥ /",
    "GK16andhvy_u:1756": "tasya cāviruddha-rasa-vyavadhānena prabandhe",
    "GK16andhvy_u:1757": "virodhi-rasa-samāveśe saty api nirvirodhatvam /",
    "GK16andhvy_u:1758": "yathā pradarśite viṣaye ||",
    "GK16andhvy_u:1759": "etad eva sthirī-kartum idam ucyate-",
    "GK16andhvy_u:1760": "rasāntarāntaritayor eka-vākya-sthayor api /",
    "GK16andhvy_u:1761": "nivartate hi rasayoḥ samāveśe virodhitā // DhvK_3.27 //",
    "GK16andhvy_u:1762": "rasāntara-vyavahitayor eka-prabandha-sthayor virodhitā nivartata ity atra na kācid bhrāntiḥ",
    "GK16andhvy_u:1763": "yasmād eka-vākya-sthayor api rasayor uktayā nītyā viruddhatā nivartate /",
    "GK16andhvy_u:1764": "yathā-",
    "GK16andhvy_u:1765": "bhū-reṇu-digdhān nava-pārijāta-",
    "GK16andhvy_u:1766": "mālā-rajo-vāsita-bāhu-madhyāḥ /",
    "GK16andhvy_u:1767": "gāḍhaṃ śivābhiḥ parirabhyamāṇān",
    "GK16andhvy_u:1768": "surāṅganāśliṣṭa-bhujān tarālāḥ //",
    "GK16andhvy_u:1769": "sa-śoṇitaiḥ kravya-bhujāṃ sphuradbhiḥ pakṣaiḥ khagānām u pavījyamānān /",
    "GK16andhvy_u:1770": "saṃvījitāś candana-vāri-sekaiḥ",
    "GK16andhvy_u:1771": "sugandhibhiḥ kalpa-latā-dukūlaiḥ //",
    "GK16andhvy_u:1772": "vimāna-paryaṅka-tale niṣaṇṇāḥ kutūhalāviṣṭatayā tadānīm /",
    "GK16andhvy_u:1773": "nirdiśyamānāṃ lalanāṅgulībhir vīrāḥ sva-dehān patitān apaśyan //ity ādau /",
    "GK16andhvy_u:1774": "atra hi śṛṅgāra-bībhatsayos tad-aṅgayor vā vīra-rasa-vyavadhānena samāveśo na virodhī /",
    "GK16andhvy_u:1775": "virodham avirodhaṃ ca sarvatretthaṃ nirūpayet /",
    "GK16andhvy_u:1776": "viśeṣatas tu śṛṅgāre sukumāratamā hy asau // DhvK_3.28 //",
    "GK16andhvy_u:1777": "yathokta-lakṣaṇānusāreṇa virodhāvirodhau sarveṣu raseṣu prabandhe 'nyatra",
    "GK16andhvy_u:1778": "ca nirūpayet sahṛdayaḥ; viśeṣatas tu śṛṅgāre /",
    "GK16andhvy_u:1779": "sa hi rati-paripoṣātmakatvād rateś ca svalpenāpi nimittena bhaṅga-sambhavāt",
    "GK16andhvy_u:1780": "sukumāratamaḥ sarvebhyo rasebhyo manāg api virodhi-samāveśaṃ na sahate /",
    "GK16andhvy_u:1781": "avadhānātiśayavān rase tatraiva sat-kaviḥ /",
    "GK16andhvy_u:1782": "bhavet tasmin pramādo hi jhaṭity evopalakṣyate // DhvK_3.29 //",
    "GK16andhvy_u:1783": "tatraiva ca rase sarvebhyo 'pi rasebhyaḥ saukumāryātiśaya-yogini kavir avadhānavān prayatnavān syāt /",
    "GK16andhvy_u:1784": "tatra hi pramādyatas tasya sahṛdaya-madhye",
    "GK16andhvy_u:1785": "kṣipram evāvajñāna-viṣayatā bhavati /",
    "GK16andhvy_u:1786": "śṛṅgāra-raso hi saṃsāriṇāṃ niyamenānubhava-viṣayatvāt sarva-rasebhyaḥ kamanīyatayā pradhāna-bhūtaḥ",
    "GK16andhvy_u:1787": "evaṃ ca sati-",
    "GK16andhvy_u:1788": "vineyān unmukhī-kartuṃ kāvya-śobhārtham eva vā /",
    "GK16andhvy_u:1789": "tad-viruddha-rasa-sparśas tad-aṅgānāṃ na duṣyati // DhvK_3.30 //",
    "GK16andhvy_u:1790": "śṛṅgāra-viruddha-rasa-sparśaḥ śṛṅgārāṅgānāṃ yaḥ sa na kevalam avirodha-lakṣaṇa-yoge sati na duṣyati yāvad vineyān unmukhīkartuṃ",
    "GK16andhvy_u:1791": "kāvya-śobhārtham eva vā kriyamāṇo na duṣyati /",
    "GK16andhvy_u:1792": "śṛṅgāra-rasāṅgair unmukhī-kṛtāḥ santo hi vineyāḥ sukhaṃ vinayopadeśān gṛhṇanti /",
    "GK16andhvy_u:1793": "sad-ācāropadeśa-rūpā hi nāṭakādi-goṣṭhī vineya-jana-hitārtham eva munibhir avatāritā /",
    "GK16andhvy_u:1794": "kiṃ ca śṛṅgārasya sakala-jana-mano-harābhirāmatvāt tad-aṅga-samāveśaḥ",
    "GK16andhvy_u:1795": "kāvye śobhātiśayaṃ puṣyatīty anenāpi prakāreṇa virodhini rase",
    "GK16andhvy_u:1796": "śṛṅgārāṅga-samāveśo na virodhī /",
    "GK16andhvy_u:1797": "tataś ca-",
    "GK16andhvy_u:1798": "satyaṃ manoramā rāmāḥ satyaṃ ramyā vibhūtayaḥ /",
    "GK16andhvy_u:1799": "kiṃ tu mattāṅganāpāṅga-bhaṅga-lolaṃ hi jīvitam //",
    "GK16andhvy_u:1800": "ity ādiṣu nāsti rasa-virodha-doṣaḥ /",
    "GK16andhvy_u:1801": "vijñāyetthaṃ rasādīnām avirodha-virodhayoḥ /",
    "GK16andhvy_u:1802": "viṣayaṃ sukaviḥ kāvyaṃ kurvan muhyati na kvacit // DhvK_3.31 //",
    "GK16andhvy_u:1803": "ittham anenānantaroktena prakāreṇa rasādīnāṃ rasa-bhāva-tad-ābhāsānāṃ",
    "GK16andhvy_u:1804": "parasparaṃ virodhasyāvirodhasya ca viṣayaṃ vijñāya sukaviḥ kāvya-viṣaye",
    "GK16andhvy_u:1805": "pratibhātiśaya-yuktaḥ kāvyaṃ kurvan na kvacin muhyati /",
    "GK16andhvy_u:1806": "evaṃ rasādiṣu virodhāvirodha-nirūpaṇasyopayogitvaṃ pratipādya",
    "GK16andhvy_u:1807": "vyañjaka-vācya-vācaka-nirūpaṇasyāpi tad-viṣayasya tat pratipādyate-",
    "GK16andhvy_u:1808": "vācyānāṃ vācakānāṃ ca yad aucityena yojanam /",
    "GK16andhvy_u:1809": "rasādi-viṣayeṇaitat karma mukhyaṃ mahā-kaveḥ // DhvK_3.32 //",
    "GK16andhvy_u:1810": "vācyānām itivṛtta-viśeṣāṇāṃ vācakānāṃ ca tad-viṣayāṇāṃ",
    "GK16andhvy_u:1811": "rasādi-viṣayeṇaucityena yad yojanam etan mahākaver mukhyaṃ karma /",
    "GK16andhvy_u:1812": "ayam eva hi mahākaver mukhyo vyāpāro yad rasādīnām eva mukhyatayā kāvyārthīkṛtya tad-vyakty-anuguṇatvena śabdānām arthānāṃ copanibandhanam",
    "GK16andhvy_u:1813": "etac ca rasāditātparyeṇa kāvyanibandhanaṃ bharatādāvapi suprasiddham eveti pratipādayitum",
    "GK16andhvy_u:1814": "rasādy-anuguṇatvena vyavahāro 'rtha-śabdayoḥ /",
    "GK16andhvy_u:1815": "aucityavānyastā etā vṛttayo dvividhāḥ sthitāḥ // DhvK_3.33 //",
    "GK16andhvy_u:1816": "vyavahāro hi vṛttir ity ucyate /",
    "GK16andhvy_u:1817": "tatra rasānuguṇa aucityavān vācyāśrayo yo vyavahāras tā etāḥ kaiśiky-ādyā vṛttayaḥ /",
    "GK16andhvy_u:1818": "vācakāśrayāś copanāgarikādyāḥ /",
    "GK16andhvy_u:1819": "vṛttayo hi rasādi-tātparyeṇa saṃniveśitāḥ kām api nāṭyasya kāvyasya ca",
    "GK16andhvy_u:1820": "chāyām āvahanti /",
    "GK16andhvy_u:1821": "rasādayo hi dvayor api tayor jīva-bhūtāḥ /",
    "GK16andhvy_u:1822": "itivṛttādi tu śarīra-bhūtam eva /",
    "GK16andhvy_u:1823": "atra kecid āhuḥ-”guṇa-guṇi-vyavahāro rasādīnām itivṛttādibhiḥ saha yuktaḥ,",
    "GK16andhvy_u:1824": "na tu jīva-śarīra-vyavahāraḥ /",
    "GK16andhvy_u:1825": "rasādi-mayaṃ hi vācyaṃ pratibhāsate na tu rasādibhiḥ pṛthag-bhūtam” iti /",
    "GK16andhvy_u:1826": "atrocyate-yadi rasādi-mayam eva vācyaṃ yathā gauratva-mayaṃ śarīram /",
    "GK16andhvy_u:1827": "evaṃ sati yathā śarīre pratibhāsamāne niyamenaiva gauratvaṃ pratibhāsate sarvasya tathā vācyena sahaiva rasādayo 'pi sahṛdayasyāsahṛdayasya ca pratibhāseran /",
    "GK16andhvy_u:1828": "na caivam; tathā caitat pratipāditam eva prathamoddyote /",
    "GK16andhvy_u:1829": "syān matam /",
    "GK16andhvy_u:1830": "ratnānām iva jātyatvaṃ pratipattṛ-viśeṣataḥ saṃvedyaṃ vācyānāṃ rasādi-rūpatvam iti /",
    "GK16andhvy_u:1831": "naivam /",
    "GK16andhvy_u:1832": "yato yathā jātyatvena pratibhāsamāne ratne ratna-svarūpānatiriktatvam eva tasya lakṣyate tathā rasādīnām api vibhāvānubhāvādi-rūpa-vācyāvyatiriktatvam eva lakṣyeta /",
    "GK16andhvy_u:1833": "na",
    "GK16andhvy_u:1834": "caivam; na hi vibhāvānubhāva-vyabhicāriṇa eva rasā iti kasyacid avagamaḥ /",
    "GK16andhvy_u:1835": "ata eva ca vibhāvādi-pratīty-avinābhāvinī rasādīnāṃ pratītir iti",
    "GK16andhvy_u:1836": "tat-pratītyoḥ kārya-kāraṇa-bhāvena vyavasthānāt kramo 'vaśyambhāvī /",
    "GK16andhvy_u:1837": "sa tu lāghavān na prakāśyate “ity alakṣya-kramā eva santo vyaṅgyā rasādayaḥ” ity uktam /",
    "GK16andhvy_u:1838": "nanu śabda eva prakaraṇādy-avacchinno vācya-vyaṅgyayoḥ samam eva pratītim",
    "GK16andhvy_u:1839": "upajanayatīti kiṃ tatra krama-kalpanayā /",
    "GK16andhvy_u:1840": "na hi śabdasya",
    "GK16andhvy_u:1841": "vācya-pratīti-parāmarśa eva vyañjakatve nibandhanam /",
    "GK16andhvy_u:1842": "tathā hi gītādi-śabdebhyo 'pi rasābhivyaktir asti /",
    "GK16andhvy_u:1843": "na ca teṣām antarā",
    "GK16andhvy_u:1844": "vācya-parāmarśaḥ /",
    "GK16andhvy_u:1845": "atrāpi brūmaḥ-prakaraṇādy-avacchedena vyañjakatvaṃ śabdānām ity anumatam evaitad asmākam /",
    "GK16andhvy_u:1846": "kiṃ tu tad-vyañjakatvaṃ teṣāṃ kadācit svarūpa-viśeṣa-nibandhanaṃ kadācid vācaka-śakti-nibandhanam",
    "GK16andhvy_u:1847": "tatra yeṣāṃ vācaka-śakti-nibandhanaṃ teṣāṃ yadi vācya-pratītim antareṇaiva",
    "GK16andhvy_u:1848": "svarūpa-pratītyā niṣpannaṃ tad bhaven na tarhi vācaka-śakti-nibandhanam /",
    "GK16andhvy_u:1849": "atha tan-nibandhanaṃ tan-niyamenaiva",
    "GK16andhvy_u:1850": "vācya-vācaka-bhāva-pratīty-uttara-kālatvaṃ vyaṅgya-pratīteḥ prāptam eva /",
    "GK16andhvy_u:1851": "sa tu kramo yadi lāghavān na lakṣyate tat kiṃ kriyate /",
    "GK16andhvy_u:1852": "yadi ca vācya-pratītim antareṇaiva prakaraṇādy-avacchinna-śabda-mātra-sādhyā",
    "GK16andhvy_u:1853": "rasādi-pratītiḥ syāt tad-anavadhārita-prakaraṇānāṃ vācya-vācakabhāve ca svayam avyutpannānāṃ pratipattṝṇāṃ kāvya-mātra-śravaṇād evāsau bhavet /",
    "GK16andhvy_u:1854": "saha-bhāve ca vācya-pratīter anupayogaḥ, upayoge vā na sahabhāvaḥ /",
    "GK16andhvy_u:1855": "yeṣām api svarūpa-viśeṣa-pratīti-nimittaṃ vyañjakatvaṃ yathā gītādi-śabdānāṃ",
    "GK16andhvy_u:1856": "teṣām api svarūpa-pratīter vyaṅgya-pratīteś ca niyama-bhāvī kramaḥ /",
    "GK16andhvy_u:1857": "tat tu śabdasya kriyā-paurvāparyam ananya-sādhya-tat-phala-ghaṭanāsv",
    "GK16andhvy_u:1858": "āśu-bhāvinīṣu vācyenāvirodhiny abhidheyāntara-vilakṣaṇe rasādau na pratīyate /",
    "GK16andhvy_u:1859": "kvacit tu lakṣyata eva /",
    "GK16andhvy_u:1860": "yathānuraṇana-rūpa-vyaṅgya-pratītiṣu /",
    "GK16andhvy_u:1861": "tatrāpi katham iti ced ucyate-artha-śakti-mūlānuraṇana-rūpa-vyaṅgye dhvanau tāvad abhidheyasya",
    "GK16andhvy_u:1862": "cārthasyābhidheyāntara-vilakṣaṇatayātyanta-vilakṣaṇe ye pratītī tayor",
    "GK16andhvy_u:1863": "aśakya-nihnavo nimitta-nimitti-bhāva iti sphuṭam eva tatra paurvāparyam /",
    "GK16andhvy_u:1864": "yathā prathamoddyote pratīyamānārtha-siddhy-artham udāhṛtāsu gāthāsu /",
    "GK16andhvy_u:1865": "tathā-vidhe ca viṣaye vācya-vyaṅgyayor atyanta-vilakṣaṇatvād yaiva ekasya pratītiḥ saivetarasyeti na śakyate vaktum /",
    "GK16andhvy_u:1866": "śabda-śakti-mūlānuraṇana-rūpa-vyaṅgye tu dhvanau-”gāvo vaḥ pāvanānāṃ parama-parimitāṃ prītim utpādayantu” ity ādāv artha-dvaya-pratītau śābdyām",
    "GK16andhvy_u:1867": "artha-dvayasyopamānopameya-bhāva-pratītir upamā-vācaka-pada-virahe saty",
    "GK16andhvy_u:1868": "artha-sāmarthyād ākṣipteti, tatrāpi sulakṣam abhidheya-vyaṅgyālaṅkāra-pratītyoḥ paurvāparyam",
    "GK16andhvy_u:1869": "pada-prakāśa-śabda-śakti-mūlānuraṇana-rūpa-vyaṅgye 'pi dhvanau",
    "GK16andhvy_u:1870": "viśeṣaṇa-padasyobhayārtha-sambandha-yogyasya yojakaṃ padam antareṇa",
    "GK16andhvy_u:1871": "yojanam aśābdam apy arthād avasthitam ity atrāpi pūrvavad abhidheya-tat-sāmarthyākṣiptālaṅkāra-mātra-pratītyoḥ susthitam eva paurvāparyam /",
    "GK16andhvy_u:1872": "ārthy api ca pratipattis tathāvidhe viṣaye",
    "GK16andhvy_u:1873": "ubhayārtha-sambandha-yogya-śabda-sāmarthya-prasāviteti śabda-śakti-mūlā",
    "GK16andhvy_u:1874": "kalpyate /",
    "GK16andhvy_u:1875": "avivakṣita-vācyasya tu dhvaneḥ prasiddha-sva-viṣaya-vaimukhya-pratīti-pūrvakam evārthāntara-prakāśanam",
    "GK16andhvy_u:1876": "iti niyama-bhāvī kramaḥ /",
    "GK16andhvy_u:1877": "tatrāvivakṣita-vācyatvād eva vācyena saha",
    "GK16andhvy_u:1878": "vyaṅgyasya krama-pratīti-vicāro na kṛtaḥ /",
    "GK16andhvy_u:1879": "tasmād",
    "GK16andhvy_u:1880": "abhidhānābhidheya-pratītyor iva vācya-vyaṅgya-pratītyor",
    "GK16andhvy_u:1881": "nimitta-nimitti-bhāvān niyama-bhāvī kramaḥ /",
    "GK16andhvy_u:1882": "sa tūkta-yuktyā kvacil lakṣyate kvacin na lakṣyate /",
    "GK16andhvy_u:1883": "tad evaṃ vyañjaka-mukhena dhvani-prakāreṣu nirūpiteṣu kaścid brūyāt-kim",
    "GK16andhvy_u:1884": "idaṃ vyañjakatvaṃ nāma vyaṅgyārtha-prakāśanam, na hi vyañjakatvam /",
    "GK16andhvy_u:1885": "tad vyaṅgyatvaṃ cārthasya vyañjaka-siddhy-adhīnaṃ vyaṅgyatvam /",
    "GK16andhvy_u:1886": "vyaṅgyāpekṣayā ca vyañjakatva-siddhir ity anyonya-saṃśrayād avyavasthānam /",
    "GK16andhvy_u:1887": "nanu",
    "GK16andhvy_u:1888": "vācya-vyatiriktasya vyaṅgyasya siddhiḥ prāg eva pratipāditā tat-siddhy-adhīnā ca vyañjaka-siddhir iti kaḥ paryanuyogāvasaraḥ /",
    "GK16andhvy_u:1889": "satyam evaitat /",
    "GK16andhvy_u:1890": "prāg-ukta-yuktibhir vācya-vyatiriktasya vastunaḥ siddhiḥ kṛtā, sa tv artho vyaṅgyatayaiva kasmād vyapadiśyate yatra ca prādhānyenānavasthānaṃ tatra vācyatayaivāsau vyapadeṣṭuṃ yuktaḥ,",
    "GK16andhvy_u:1891": "tat-paratvād vākyasya /",
    "GK16andhvy_u:1892": "ataś ca tat-prakāśino vākyasya vācakatvam eva",
    "GK16andhvy_u:1893": "vyāpāraḥ /",
    "GK16andhvy_u:1894": "kiṃ tasya vyāpārāntara-kalpanayā ? tasmāt tātparya-viṣayo yo",
    "GK16andhvy_u:1895": "'rthaḥ sa tāvan mukhyatayā vācyaḥ /",
    "GK16andhvy_u:1896": "yā tv antarā tathā-vidhe viṣaye",
    "GK16andhvy_u:1897": "vācyāntara-pratītiḥ sā tat-pratīter upāya-mātraṃ padārtha-pratītiriva",
    "GK16andhvy_u:1898": "vākyārtha-pratīteḥ /",
    "GK16andhvy_u:1899": "atrocyate-yatra śabdaḥ svārtham abhidadhāno 'rthāntaram avagamayati tatra yat tasya svārthābhidhāyitvaṃ yac ca tadarthāntarāvagama-hetutvaṃ tayor aviśeṣo viśeṣo vā /",
    "GK16andhvy_u:1900": "na tāvad aviśeṣaḥ; yasmāt tau dvau vyāpārau",
    "GK16andhvy_u:1901": "bhinna-viṣayau bhinna-rūpau ca pratīyete eva /",
    "GK16andhvy_u:1902": "tathā hi vācakatva-lakṣaṇo",
    "GK16andhvy_u:1903": "vyāpāraḥ śabdasya svārtha-viṣayaḥ gamakatva-lakṣaṇas tv arthāntara-viṣayaḥ",
    "GK16andhvy_u:1904": "/ na ca sva-para-vyavahāro vācya-vyaṅgyayor apahnotuṃ śakyaḥ, ekasya sambandhitvena pratīter aparasya sambandhi-sambandhitvena /",
    "GK16andhvy_u:1905": "vācyo hy arthaḥ sākṣāc-chabdasya sambandhī tad-itaras tv abhidheya-sāmarthyākṣiptaḥ",
    "GK16andhvy_u:1906": "sambandhi-sambandhī /",
    "GK16andhvy_u:1907": "yadi ca sva-sambandhitvaṃ sākṣāt tasya syāt",
    "GK16andhvy_u:1908": "tadārthāntaratva-vyavahāra eva na syāt /",
    "GK16andhvy_u:1909": "tasmād viṣaya-bhedas tāvat tayor vyāpārayoḥ suprasiddhaḥ /",
    "GK16andhvy_u:1910": "rūpa-bhedo 'pi prasiddha eva /",
    "GK16andhvy_u:1911": "na hi yaivābhidhāna-śaktiḥ saivāvagamana-śaktiḥ /",
    "GK16andhvy_u:1912": "avācakasyāpi gīta-śabdāde",
    "GK16andhvy_u:1913": "rasādi-lakṣaṇārthāvagama-darśanāt /",
    "GK16andhvy_u:1914": "aśabdasyāpi ceṣṭāder artha-viśeṣa-prakāśana-prasiddheḥ /",
    "GK16andhvy_u:1915": "tathā hi “vrīḍā-yogān natavadanayā”",
    "GK16andhvy_u:1916": "ity ādiśloke ceṣṭāviśeṣaḥ sukavinārtha-prakāśanahetuḥ pradarśita eva /",
    "GK16andhvy_u:1917": "tasmād bhinna-viṣayatvādbhinna-rūpatvāc ca svārthābhidhāyitvam arthāntarāvagama-hetutvaṃ ca śabdasya yat tayoḥ spaṣṭa eva bhedaḥ /",
    "GK16andhvy_u:1918": "viśeṣaś cen na tarhīdānīm",
    "GK16andhvy_u:1919": "avagamanasyābhidheya-sāmarthyākṣiptasyārthāntarasya vācyatva-vyapadeśyatā",
    "GK16andhvy_u:1920": "śabda-vyāpāra-gocaratvaṃ tu tasyāsmābhir iṣyata eva, tat tu vyaṅgyatvenaiva na vācyatvena",
    "GK16andhvy_u:1921": "prasiddhābhidhānāntara-sambandha-yogyatvena ca tasyārthāntarasya pratīteḥ",
    "GK16andhvy_u:1922": "śabdāntareṇa svārthābhidhāyinā yad-viṣayīkaraṇaṃ tatra prakāśanoktir eva",
    "GK16andhvy_u:1923": "yuktā /",
    "GK16andhvy_u:1924": "na ca padārtha-vākyārtha-nyāyo vācya-vyaṅgyayoḥ /",
    "GK16andhvy_u:1925": "yataḥ padārtha-pratītir",
    "GK16andhvy_u:1926": "asatyaiveti kaiścid vidvadbhir āsthitam /",
    "GK16andhvy_u:1927": "yair apy asatyatvam asyā nābhyupeyate tair vākyārtha-padārthayor ghaṭa-tad-upādāna-kāraṇa-nyāyo",
    "GK16andhvy_u:1928": "'bhyupagantavyaḥ /",
    "GK16andhvy_u:1929": "yathā hi ghaṭe niṣpanne tad-upādāna-kāraṇānāṃ na",
    "GK16andhvy_u:1930": "pṛthag-upalambhas tathaiva vākye tad-arthe vā pratīte pada-tad-arthānāṃ",
    "GK16andhvy_u:1931": "teṣāṃ tadā vibhaktatayopalambhe vākyārtha-buddhir eva dūrībhavet /",
    "GK16andhvy_u:1932": "na tv eṣa vācya-vyaṅgyayor nyāyaḥ, na hi vyaṅgye pratīyamāne vācya-buddhir",
    "GK16andhvy_u:1933": "dūrībhavati, vācyāvabhāsāvinābhāvena tasya prakāśanāt /",
    "GK16andhvy_u:1934": "tasmād",
    "GK16andhvy_u:1935": "ghaṭa-pradīpa-nyāyas tayoḥ, yathaiva hi pradīpa-dvāreṇa ghaṭa-pratītāv",
    "GK16andhvy_u:1936": "utpannāyāṃ na pradīpa-prakāśo nivartate tad-vyaṅgya-pratītau vācyāvabhāsaḥ",
    "GK16andhvy_u:1937": "/ yat tu prathamoddyote “yathā padārtha-dvāreṇa” (1.10) ity ādy-uktaṃ",
    "GK16andhvy_u:1938": "tad-upāyatva-mātrāt sāmya-vivakṣayā /",
    "GK16andhvy_u:1939": "nanv evaṃ yugapad-artha-dvaya-yogitvaṃ vākyasya prāptaṃ tad-bhāve ca tasya vākyataiva vighaṭate, tasyā aikārthya-lakṣaṇatvāt ; naiṣa doṣaḥ ;",
    "GK16andhvy_u:1940": "guṇa-pradhāna-bhāvena tayor vyavasthānāt /",
    "GK16andhvy_u:1941": "vyaṅgyasya hi kvacit prādhānyaṃ",
    "GK16andhvy_u:1942": "vācyasyopasarjana-bhāvaḥ kvacid vācyasya prādhānyam aparasya guṇa-bhāvaḥ /",
    "GK16andhvy_u:1943": "tatra vyaṅgya-prādhānye dhvanir ity uktam eva ; vācya-prādhānye tu prakārāntaraṃ nirdekṣyate",
    "GK16andhvy_u:1944": "tasmāt sthitam etat-vyaṅgya-paratve 'pi",
    "GK16andhvy_u:1945": "kāvyasya na vyaṅgyasyābhidheyatvam api tu vyaṅgyatvam eva /",
    "GK16andhvy_u:1946": "kiṃ ca vyaṅgyasya prādhānyenāvivakṣāyāṃ vācyatvaṃ tāvad bhavadbhir nābhyupagantavyam atatparatvāc chabdasya /",
    "GK16andhvy_u:1947": "tad asti tāvad vyaṅgyaḥ śabdānāṃ kaścid viṣaya iti /",
    "GK16andhvy_u:1948": "yatrāpi tasya prādhānyaṃ tatrāpi kim iti tasya svarūpam apahnūyate /",
    "GK16andhvy_u:1949": "evaṃ tāvad vācakatvād anyad eva vyañjakatvam ;",
    "GK16andhvy_u:1950": "itaś ca vācakatvād vyañjakatvasyānyatvaṃ yad vācakatvaṃ śabdaikāśrayam itarat tu śabdāśrayam arthāśrayaṃ ca śabdārthayor dvayor api vyañjakatvasya pratipāditatvāt /",
    "GK16andhvy_u:1951": "guṇa-vṛttis tūpacāreṇa lakṣaṇayā cobhayāśrayāpi bhavati /",
    "GK16andhvy_u:1952": "kintu tato 'pi",
    "GK16andhvy_u:1953": "vyañjakatvaṃ svarūpato viṣayataś ca bhidyate /",
    "GK16andhvy_u:1954": "rūpa-bhedas tāvad ayam-yad",
    "GK16andhvy_u:1955": "amukhyatayā vyāpāro guṇa-vṛttiḥ prasiddhā /",
    "GK16andhvy_u:1956": "vyañjakatvaṃ tu mukhyatayaiva śabdasya vyāpāraḥ /",
    "GK16andhvy_u:1957": "na hy arthād vyaṅgya-traya-pratītir yā tasyā amukhyatvaṃ manāg api lakṣyate /",
    "GK16andhvy_u:1958": "ayaṃ cānyaḥ svarūpa-bhedaḥ-yad guṇa-vṛttir amukhyatvena vyavasthitaṃ vācakatvam evocyate",
    "GK16andhvy_u:1959": "vyañjakatvaṃ tu vācakatvād atyantaṃ vibhinnam eva /",
    "GK16andhvy_u:1960": "etac ca pratipāditam /",
    "GK16andhvy_u:1961": "ayaṃ cāparo rūpa-bhedo yadguṇa-vṛttau yadārtho",
    "GK16andhvy_u:1962": "'rthāntaram upalakṣayati tadopalakṣaṇīyārthātmanā pariṇata evāsau sampadyate /",
    "GK16andhvy_u:1963": "yathā “gaṅgāyāṃ ghoṣaḥ” ity ādau /",
    "GK16andhvy_u:1964": "vyañjakatva-mārge tu yadārtho 'rthāntaraṃ dyotayati tadā svarūpaṃ prakāśayann evāsāv anyasya",
    "GK16andhvy_u:1965": "prakāśakaḥ pratīyate pradīpavat /",
    "GK16andhvy_u:1966": "yathā-”līlā-kamala-patrāṇi gaṇayāmāsa",
    "GK16andhvy_u:1967": "pārvatī” ity ādau /",
    "GK16andhvy_u:1968": "yadi ca yatrātiraskṛtasva-pratītir artho 'rthāntaraṃ",
    "GK16andhvy_u:1969": "lakṣayati tatra lakṣaṇā-vyavahāraḥ kriyate, tad evaṃ sati lakṣaṇaiva mukhyaḥ śabda-vyāpāra iti prāptam /",
    "GK16andhvy_u:1970": "yasmāt prāyeṇa vākyānāṃ",
    "GK16andhvy_u:1971": "vācya-vyatirikta-tātparya-viṣayārthāvabhāsitvam /",
    "GK16andhvy_u:1972": "nanu tvat-pakṣe 'pi yadārtho vyaṅgya-trayaṃ prakāśayati tadā śabdasya",
    "GK16andhvy_u:1973": "kīdṛśo vyāpāraḥ ? ucyate-prakaraṇādy-avacchinna-śabda-vaśenaivārthasya",
    "GK16andhvy_u:1974": "tathā-vidhaṃ vyañjakatvam iti śabdasya tatropayogaḥ katham apahnūyate ?",
    "GK16andhvy_u:1975": "viṣaya-bhedo 'pi guṇa-vṛtti-vyañjakatvayoḥ spaṣṭa eva /",
    "GK16andhvy_u:1976": "yato vyañjakatvasya rasādayo 'laṅkāra-viśeṣā vyaṅgya-rūpāvacchinnaṃ vastu ceti trayaṃ viṣayaḥ",
    "GK16andhvy_u:1977": "tatra rasādi-pratītir guṇa-vṛttir iti na kenacid ucyate na ca śakyate vaktum /",
    "GK16andhvy_u:1978": "vyaṅgyālaṅkāra-pratītir api tathaiva /",
    "GK16andhvy_u:1979": "vastu-cārutva-pratītaye sva-śabdānabhidheyatvena yat pratipipādayitum iṣyate tad vyaṅgyam",
    "GK16andhvy_u:1980": "tac ca na sarvaṃ guṇa-vṛtterviṣayaḥ",
    "GK16andhvy_u:1981": "prasiddhy-anurodhābhyām api gauṇānāṃ śabdānāṃ prayoga-darśanāt /",
    "GK16andhvy_u:1982": "tathoktaṃ prāk /",
    "GK16andhvy_u:1983": "yadapi ca guṇa-vṛtter viṣayastad api ca vyañjakatvānupraveśena /",
    "GK16andhvy_u:1984": "tasmād guṇa-vṛtter api vyañjakatvasyātyanta-vilakṣaṇatvam /",
    "GK16andhvy_u:1985": "vācakatva-guṇa-vṛtti-vilakṣaṇasyāpi ca tasya tad-ubhayāśrayatvena",
    "GK16andhvy_u:1986": "vyavasthānam /",
    "GK16andhvy_u:1987": "vyañjakatvaṃ hi kvacid vācakatvāśrayeṇa vyavatiṣṭhate, yathā",
    "GK16andhvy_u:1988": "vivakṣitānya-para-vācye dhvanau /",
    "GK16andhvy_u:1989": "kvacit tu guṇa-vṛtty-āśrayeṇa yathā",
    "GK16andhvy_u:1990": "avivakṣita-vācye dhvanau /",
    "GK16andhvy_u:1991": "tad-ubhayāśrayatva-pratipādanāyaiva ca dhvaneḥ prathamataraṃ dvau prabhedāv upanyastau",
    "GK16andhvy_u:1992": "tad ubhayāśritatvāc ca",
    "GK16andhvy_u:1993": "tad-eka-rūpatvaṃ tasya na śakyate vaktum /",
    "GK16andhvy_u:1994": "yasmān na tad-vācakatvaika-rūpam eva, kvacil lakṣaṇāśrayeṇa vṛtteḥ /",
    "GK16andhvy_u:1995": "na ca lakṣaṇaika-rūpam evānyatra vācakatvāśrayeṇa vyavasthānāt /",
    "GK16andhvy_u:1996": "na",
    "GK16andhvy_u:1997": "cobhaya-dharmatvenaiva tad-ekaika-rūpaṃ na bhavati /",
    "GK16andhvy_u:1998": "yāvad",
    "GK16andhvy_u:1999": "vācakatva-lakṣaṇādi-rūpa-rahita-śabd-adharmatvenāpi /",
    "GK16andhvy_u:2000": "tathā hi gīta-dhvanīnām api vyañjakatvam asti rasādi-viṣayam /",
    "GK16andhvy_u:2001": "na ca teṣāṃ vācakatvaṃ lakṣaṇā vā kathañcil lakṣyate /",
    "GK16andhvy_u:2002": "śabdād anyatrāpi viṣaye vyañjakatvasya darśanād vācakatvādi-śabda-dharma-prakāratvam ayuktaṃ vaktum /",
    "GK16andhvy_u:2003": "yadi ca vācakatva-lakṣaṇādīnāṃ śabda-prakārāṇāṃ",
    "GK16andhvy_u:2004": "prasiddha-prakāra-vilakṣaṇatve 'pi vyañjakatvaṃ prakāratvena parikalpyate",
    "GK16andhvy_u:2005": "tac chabdasyaiva prakāratvena kasmān na parikalpyate ?",
    "GK16andhvy_u:2006": "tad evaṃ śābde vyavahāre trayaḥ prakārāḥ-vācakatvaṃ guṇa-vṛttir",
    "GK16andhvy_u:2007": "vyañjakatvaṃ ca /",
    "GK16andhvy_u:2008": "tatra vyañjakatve yadā vyaṅgya-prādhānyaṃ tadā dhvaniḥ,",
    "GK16andhvy_u:2009": "tasya cāvivakṣita-vācyo vivakṣitānya-para-vācyaś ceti dvau prabhedāv",
    "GK16andhvy_u:2010": "anukrāntau prathamataraṃ tau savistaraṃ nirṇītau /",
    "GK16andhvy_u:2011": "anyo brūyāt-nanu vivakṣitānya-para-vācye dhvanau guṇa-vṛttitā nāstīti yad ucyate tad yuktam",
    "GK16andhvy_u:2012": "yasmād vācya-vācaka-pratīti-pūrvikā",
    "GK16andhvy_u:2013": "yatrārthāntara-pratipattis tatra kathaṃ guṇa-vṛtti-vyavahāraḥ, na hi guṇa-vṛttau yadā nimittena kenacid viṣayāntare śabda āropyate",
    "GK16andhvy_u:2014": "atyanta-tiraskṛta-svārthaḥ /",
    "GK16andhvy_u:2015": "yathā-”agnir māṇavakaḥ” ity ādau, yadā vā svārtham aṃśenāparityajaṃs tat-sambandha-dvāreṇa viṣayāntaram ākrāmati,",
    "GK16andhvy_u:2016": "yathā “gaṅgāyāṃ ghoṣaḥ” ity ādau /",
    "GK16andhvy_u:2017": "tadāvivakṣita-vācyatvam upapadyate /",
    "GK16andhvy_u:2018": "ata eva ca vivakṣitānya-para-vācye dhvanau vācya-vācakayor dvayor api svarūpa-pratītir arthāvagamanaṃ ca dṛśyata iti vyañjakatva-vyavahāro",
    "GK16andhvy_u:2019": "yukty-anurodhī /",
    "GK16andhvy_u:2020": "svarūpaṃ prakāśayann eva parāvabhāsako vyañjaka ity",
    "GK16andhvy_u:2021": "ucyate, tathāvidhe viṣaye vācakatvasyaiva vyañjakatvam iti guṇa-vṛtti-vyavahāro niyamenaiva na śakyate kartum /",
    "GK16andhvy_u:2022": "avivakṣita-vācyas tu dhvanir guṇa-vṛtteḥ kathaṃ bhidyate ? tasya prabheda-dvaye",
    "GK16andhvy_u:2023": "guṇa-vṛttiprabhedadvaya-rūpatā lakṣyata eva yataḥ /",
    "GK16andhvy_u:2024": "ayam api na doṣaḥ /",
    "GK16andhvy_u:2025": "yasmād avivakṣita-vācyo dhvanir guṇa-vṛtti-mārgāśrayo",
    "GK16andhvy_u:2026": "'pi bhavati na tu guṇa-vṛtti-rūpa eva /",
    "GK16andhvy_u:2027": "guṇa-vṛttir hi vyañjakatva-śūnyāpi",
    "GK16andhvy_u:2028": "dṛśyate /",
    "GK16andhvy_u:2029": "vyañjakatvaṃ ca yathokta-cārutva-hetuṃ vyaṅgyaṃ vinā na",
    "GK16andhvy_u:2030": "vyavatiṣṭhate /",
    "GK16andhvy_u:2031": "guṇa-vṛttis tu vācya-dharmāśrayeṇaiva vyaṅgya-mātrāśrayeṇa",
    "GK16andhvy_u:2032": "cābhedopacāra-rūpā sambhavati, yathā-tīkṣṇatvād agnir māṇavakaḥ,",
    "GK16andhvy_u:2033": "āhlādakatvāc candra evāsyā mukham ity ādau /",
    "GK16andhvy_u:2034": "yathā ca “priye jane nāsti punar uktam” ity ādau /",
    "GK16andhvy_u:2035": "yāpi lakṣaṇa-rūpa-guṇa-vṛttiḥ sāpy",
    "GK16andhvy_u:2036": "upalakṣaṇīyārtha-saṃbandha-mātrāśrayeṇa cāru-rūpa-vyaṅgya-pratītiṃ vināpi sambhavaty eva, yathā-”mañcāḥ krośanti” ity ādau viṣaye /",
    "GK16andhvy_u:2037": "yatra tu sā cāru-rūpa-vyaṅgya-pratīti-hetus tatrāpi vyañjakatvānupraveśenaiva vācakatvavat",
    "GK16andhvy_u:2038": "asambhavinā cārthena yatra",
    "GK16andhvy_u:2039": "vyavahāraḥ, yathā-”suvarṇa-puṣpāṃ pṛthivīm” ity ādau tatra",
    "GK16andhvy_u:2040": "cāru-rūpa-vyaṅgya-pratītir eva prayojiketi tathā-vidhe 'pi viṣaye",
    "GK16andhvy_u:2041": "guṇa-vṛttau satyām api dhvani-vyavahāra eva yukty-anurodhī /",
    "GK16andhvy_u:2042": "tasmād",
    "GK16andhvy_u:2043": "avivakṣita-vācye dhvanau dvayor api prabhedayor vyañjakatva-viśeṣāviśiṣṭā",
    "GK16andhvy_u:2044": "guṇa-vṛttir na tu tad-eka-rūpā sahṛdaya-hṛdayāhlādinī pratīyamānā",
    "GK16andhvy_u:2045": "pratīti-hetutvād viṣayāntare tad-rūpa-śūnyāyā darśanāt /",
    "GK16andhvy_u:2046": "etac ca sarvaṃ prāk sūcitam api sphuṭatara-pratītaye punar uktam /",
    "GK16andhvy_u:2047": "api ca vyañjakatva-lakṣaṇo yaḥ śabdārthayor dharmaḥ sa",
    "GK16andhvy_u:2048": "prasiddha-sambandhānurodhīti na kasyacid vimati-viṣayatām arhati /",
    "GK16andhvy_u:2049": "śabdārthayor hi prasiddho yaḥ sambandho vācya-vācaka-bhāvākhyas tam anurundhāna eva vyañjakatva-lakṣaṇo vyāpāraḥ sāmagry-antara-sambandhād",
    "GK16andhvy_u:2050": "aupādhikaḥ pravartate /",
    "GK16andhvy_u:2051": "ata eva vācakatvāt tasya viśeṣaḥ /",
    "GK16andhvy_u:2052": "vācakatvaṃ hi śabda-viśeṣasya niyata ātmā vyutpatti-kālād ārabhya tad-avinābhāvena tasya prasiddhatvāt /",
    "GK16andhvy_u:2053": "sa tv aniyataḥ, aupādhikatvāt /",
    "GK16andhvy_u:2054": "prakaraṇādy-avacchedena",
    "GK16andhvy_u:2055": "tasya pratīter itarathā tv apratīteḥ /",
    "GK16andhvy_u:2056": "nanu yady aniyatas tat kiṃ tasya svarūpa-parīkṣayā ? naiṣa doṣaḥ ; yataḥ śabdātmani tasyāniyatatvam, na tu sve viṣaye vyaṅgya-lakṣaṇe /",
    "GK16andhvy_u:2057": "liṅgatva-nyāyaś cāsya vyañjaka-bhāvasya lakṣyate, yathā liṅgatvam āśrayeṣv",
    "GK16andhvy_u:2058": "aniyatāvabhāsam, icchādhīnatvāt ; sva-viṣayāvyabhicāri ca /",
    "GK16andhvy_u:2059": "tathaivedaṃ yathā darśitaṃ vyañjakatvam /",
    "GK16andhvy_u:2060": "śabdātmany aniyatatvād eva ca tasya vācakatva-prakāratā na śakyā kalpayitum /",
    "GK16andhvy_u:2061": "yadi hi vācakatva-prakāratā tasya bhavet tac-chabdātmani niyatatāpi syād vācakatvavat",
    "GK16andhvy_u:2062": "sa ca tathā-vidha aupādhiko dharmaḥ śabdānām",
    "GK16andhvy_u:2063": "autpattika-śabdārtha-sambandha-vādinā vākya-tattva-vidā",
    "GK16andhvy_u:2064": "pauruṣāpauruṣeyayor vākyayor viśeṣam abhidadhatā niyamenābhyupagantavyaḥ,",
    "GK16andhvy_u:2065": "tad anabhyupagame hi tasya śabdārtha-sambandha-nityatve saty apy apauruṣeya-pauruṣeyayor vākyayor artha-pratipādane nirviśeṣatvaṃ syāt /",
    "GK16andhvy_u:2066": "tad-abhyupagame tu pauruṣeyāṇāṃ vākyānāṃ",
    "GK16andhvy_u:2067": "puruṣecchānuvidhāna-samāropitaupādhika-vyāpārāntarāṇāṃ saty api svābhidheya-sambandhāparityāge mithyārthatāpi bhavet /",
    "GK16andhvy_u:2068": "dṛśyate hi bhāvānām aparityakta-sva-svabhāvānām api",
    "GK16andhvy_u:2069": "sāmagry-antara-sampāta-sampāditaupādhika-vyāpārāntarāṇāṃ",
    "GK16andhvy_u:2070": "viruddha-kriyatvam /",
    "GK16andhvy_u:2071": "tathā hi-hima-mayūkha-prabhṛtīnāṃ",
    "GK16andhvy_u:2072": "nirvāpita-sakala-jīva-lokaṃ śītalatvam udvahatām eva",
    "GK16andhvy_u:2073": "priyā-viraha-dahana-dahyamāna-mānasair janair ālokyamānānāṃ satāṃ",
    "GK16andhvy_u:2074": "santāpa-kāritvaṃ prasiddham eva /",
    "GK16andhvy_u:2075": "tasmāt pauruṣeyāṇāṃ vākyānāṃ saty api naisargike 'rtha-sambandhe mithyārthatvaṃ samarthayitum",
    "GK16andhvy_u:2076": "vācakatva-vyatiriktaṃ kiṃcid rūpam aupādhikaṃ vyaktam evābhidhānīyam /",
    "GK16andhvy_u:2077": "tac ca vyañjakatvādṛte nānyat /",
    "GK16andhvy_u:2078": "vyaṅgya-prakāśanaṃ hi vyañjakatvam /",
    "GK16andhvy_u:2079": "pauruṣeyāṇi ca vākyāni prādhānyena puruṣābhiprāyam eva prakāśayanti /",
    "GK16andhvy_u:2080": "sa ca vyaṅgya eva na tv abhidheyaḥ, tena sahābhidhānasya vācya-vācakabhāva-lakṣaṇa-sambandhābhāvāt",
    "GK16andhvy_u:2081": "nanv anena nyāyena sarveṣām eva laukikānāṃ vākyānāṃ dhvani-vyavahāraḥ",
    "GK16andhvy_u:2082": "prasaktaḥ /",
    "GK16andhvy_u:2083": "sarveṣām apy anena nyāyena vyañjakatvāt /",
    "GK16andhvy_u:2084": "satyam etat; kiṃ tu vaktr-abhiprāya-prakāśanena yad vyañjakatvaṃ tat sarveṣām eva laukikānāṃ",
    "GK16andhvy_u:2085": "vākyānām aviśiṣṭam /",
    "GK16andhvy_u:2086": "tat tu vācakatvān na bhidyate vyaṅgyam hi tatra nāntarīyakatayā vyavasthitam /",
    "GK16andhvy_u:2087": "na tu vivakṣitatvena /",
    "GK16andhvy_u:2088": "yasya tu vivakṣitatvena vyaṅgyasya sthitiḥ tad vyañjakatvaṃ dhvani-vyavahārasya",
    "GK16andhvy_u:2089": "prayojakam /",
    "GK16andhvy_u:2090": "yat tv abhiprāya-viśeṣa-rūpaṃ vyaṅgyaṃ śabdārthābhyāṃ prakāśate tad bhavati vivakṣitaṃ tātparyeṇa prakāśyamānaṃ sat /",
    "GK16andhvy_u:2091": "kintu tad eva kevalam aparimita-viṣayasya dhvani-vyavahārasya na prayojakam avyāpakatvāt",
    "GK16andhvy_u:2092": "tathā darśita-bheda-traya-rūpaṃ tātparyeṇa dyotyamānam abhiprāya-rūpam anabhiprāya-rūpaṃ ca sarvam eva dhvani-vyavahārasya",
    "GK16andhvy_u:2093": "prayojakam iti yathokta-vyañjaktva-viśeṣe dhvani-lakṣaṇe nātivyāptir na cāvyāptiḥ /",
    "GK16andhvy_u:2094": "tasmād vākya-tattva-vidāṃ matena tāvad vyañjakatva-lakṣaṇaḥ",
    "GK16andhvy_u:2095": "śābdo vyāpāro na virodhī pratyutānuguṇa eva lakṣyate /",
    "GK16andhvy_u:2096": "pariniścita-nirapa-bhraṃśa-śabda-brahmaṇāṃ vipaścitāṃ matam āśrityaiva",
    "GK16andhvy_u:2097": "pravṛtto 'yaṃ dhvani-vyavahāra iti taiḥ saha kiṃ virodhāvirodhau cintyete",
    "GK16andhvy_u:2098": "/ kṛtrima-śabdārtha-sambandha-vādināṃ tu yukti-vidām anubhava-siddha",
    "GK16andhvy_u:2099": "evāyaṃ vyañjaka-bhāvaḥ śabdānām arthāntarāṇām ivāvirodhaś ceti na pratikṣepya-padavīm avatarati",
    "GK16andhvy_u:2100": "vācakatve hi tārkikāṇāṃ vipratipattayaḥ pravartantām, kim idaṃ svābhāvikaṃ",
    "GK16andhvy_u:2101": "śabdānām āho svit sāmayikam ity ādyāḥ /",
    "GK16andhvy_u:2102": "vyañjakatve tu tat-pṛṣṭha-bhāvini",
    "GK16andhvy_u:2103": "bhāvāntara-sādhāraṇe loka-prasiddha evānugamyamāne ko vimatīnām avasaraḥ /",
    "GK16andhvy_u:2104": "alaukike hy arthe tārkikāṇāṃ vimatayo nikhilāḥ pravartante na tu laukike /",
    "GK16andhvy_u:2105": "na hi nīla-madhurādiṣv aśeṣa-lokendriya-gocare bādhā-rahite tattve parasparaṃ vipratipannā dṛśyante /",
    "GK16andhvy_u:2106": "na hi bādhā-rahitaṃ nīlaṃ nīlam iti",
    "GK16andhvy_u:2107": "bruvann apareṇa pratiṣidhyate naitan nīlaṃ pītam etad iti /",
    "GK16andhvy_u:2108": "tathaiva vyañjakatvaṃ vācakānāṃ śabdānām avācakānāṃ ca gīta-dhvanīnām",
    "GK16andhvy_u:2109": "aśabda-rūpāṇāṃ ca ceṣṭādīnāṃ yat sarveṣām anubhava-siddham eva tat kenāpahnūyate /",
    "GK16andhvy_u:2110": "aśabdam arthaṃ ramaṇīyaṃ hi sūcayanto vyāhārās tathā vyāpārā nibaddhāś cānibaddhāś ca vidagdha-pariṣatsu vividhā vibhāvyante /",
    "GK16andhvy_u:2111": "tān upahāsyatām ātmanaḥ pariharan ko 'tisandadhīta sacetāḥ /",
    "GK16andhvy_u:2112": "atha brūyāt, asty atisandhānāvasaraḥ vyañjakatvaṃ śabdānāṃ gamakatvaṃ tac",
    "GK16andhvy_u:2113": "ca liṅgatvam ataś ca vyaṅgya-pratītir liṅgi-pratītir eveti",
    "GK16andhvy_u:2114": "liṅgi-liṅga-bhāva eva teṣāṃ vyaṅgya-vyañjaka-bhāvo nāparaḥ kaścit /",
    "GK16andhvy_u:2115": "ataś caitad avaśyam eva boddhavyaṃ yasmād vaktr-abhiprāyāpekṣayā vyañjakatvam idānīm eva tvayā pratipāditaṃ vaktr-abhiprāyaś cānumeya-rūpa eva /",
    "GK16andhvy_u:2116": "atrocyate-nanv evam api yadi nāma syāt tat kiṃ naś chinnam /",
    "GK16andhvy_u:2117": "vācakatva-guṇa-vṛtti-vyatirikto vyañjakatva-lakṣaṇaḥ śabda-vyāpāro 'stīty",
    "GK16andhvy_u:2118": "asmābhir abhyupagatam /",
    "GK16andhvy_u:2119": "tasya caivam api na kācit kṣatiḥ /",
    "GK16andhvy_u:2120": "tad dhi vyañjakatvaṃ liṅgatvam astu anyad vā /",
    "GK16andhvy_u:2121": "sarvathā",
    "GK16andhvy_u:2122": "prasiddha-śābda-prakāra-vilakṣaṇatvaṃ śabda-vyāpāra-viṣayatvaṃ ca tasyāstīti nāsty evāvayor vivādaḥ /",
    "GK16andhvy_u:2123": "na punar ayaṃ paramārtho",
    "GK16andhvy_u:2124": "yad-vyañjakatvaṃ liṅgatvam eva sarvatra vyaṅgya-pratītiś ca liṅgi-pratītir",
    "GK16andhvy_u:2125": "eveti /",
    "GK16andhvy_u:2126": "yad api sva-pakṣa-siddhaye 'smad-uktam anūditaṃ tvayā vaktr-abhiprāyasya",
    "GK16andhvy_u:2127": "vyaṅgyatvenābhyupagamāt tat-prakāśane śabdānāṃ liṅgatvam eveti tad etad yathāsmābhir abhihitaṃ tad vibhajyaṃ pratipādyate śrūyatām-dvividho",
    "GK16andhvy_u:2128": "viṣayaḥ śabdānāṃ-",
    "GK16andhvy_u:2129": "anumeyaḥ pratipādyaś ca /",
    "GK16andhvy_u:2130": "tatrānumeyo vivakṣā-lakṣaṇaḥ /",
    "GK16andhvy_u:2131": "vivakṣā ca śabda-svarūpa-prakāśanecchā śabdenārtha-prakāśanecchā ceti dvi-prakārā /",
    "GK16andhvy_u:2132": "tatrādyā na śābda-vyavahārāṅgam /",
    "GK16andhvy_u:2133": "sā hi prāṇitva-mātra-pratipatti-phalā /",
    "GK16andhvy_u:2134": "dvitīyā tu śabda-viśeṣāvadhāraṇā-vasita-vyavahitāpi",
    "GK16andhvy_u:2135": "śabda-karaṇa-vyavahāra-nibandhanam /",
    "GK16andhvy_u:2136": "te tu dve apy anumeyo viṣayaḥ śabdānām /",
    "GK16andhvy_u:2137": "pratipādyas tu prayoktur artha-pratipādana-samīhā-viṣayīkṛto",
    "GK16andhvy_u:2138": "'rthaḥ /",
    "GK16andhvy_u:2139": "sa ca dvividhaḥ-vācyo vyaṅgyaś ca /",
    "GK16andhvy_u:2140": "prayoktā hi kadācit sva-śabdenārthaṃ",
    "GK16andhvy_u:2141": "prakāśayituṃ samīhate kadācit sva-śabdānabhidheyatvena prayojanāpekṣayā kayācit /",
    "GK16andhvy_u:2142": "sa tu dvividho 'pi pratipādyo viṣayaḥ śabdānāṃ na liṅgitayā svarūpeṇa prakāśate, api tu kṛtrimeṇākṛtrimeṇa vā sambandhāntareṇa /",
    "GK16andhvy_u:2143": "vivakṣā-viṣayatvaṃ hi tasyārthasya śabdair liṅgitayā pratīyate na tu svarūpam /",
    "GK16andhvy_u:2144": "yadi hi liṅgitayā tatra śabdānāṃ vyāpāraḥ syāt tac chabdārthe samyaṅ mithyātvādi vivādā eva na pravarteran",
    "GK16andhvy_u:2145": "dhūmādi-liṅgānumitānumeyāntaravat /",
    "GK16andhvy_u:2146": "vyaṅgyaś cārtho vācya-sāmarthyākṣiptatayā vācyavac chabdasya sambandhī bhavaty eva /",
    "GK16andhvy_u:2147": "sākṣād-asākṣād-bhāvo hi sambandhasyāprayojakaḥ /",
    "GK16andhvy_u:2148": "vācya-vācaka-bhāvāśrayatvaṃ ca vyañjakatvasya prāg eva darśitam /",
    "GK16andhvy_u:2149": "tasmād",
    "GK16andhvy_u:2150": "vaktrabhiprāya-rūpa eva vyaṅgye liṅgatayā śabdānāṃ vyāpāraḥ /",
    "GK16andhvy_u:2151": "tad-viṣayīkṛte tu pratipādyatayā /",
    "GK16andhvy_u:2152": "pratīyamāne tasminn abhiprāya-rūpe",
    "GK16andhvy_u:2153": "'nabhiprāya-rūpe ca vācakatve naiva vyāpāraḥ sambandhāntareṇa vā /",
    "GK16andhvy_u:2154": "na tāvad vācakatvena yathoktaṃ prāk /",
    "GK16andhvy_u:2155": "sambandhāntareṇa vyañjakatvam eva /",
    "GK16andhvy_u:2156": "na ca vyañjakatvaṃ liṅgatva-rūpam eva ālokādiṣv anyathā dṛṣṭatvāt /",
    "GK16andhvy_u:2157": "tasmāt pratipādyo viṣayaḥ śabdānāṃ na liṅgitvena sambandhī vācyavat /",
    "GK16andhvy_u:2158": "yo hi liṅgitvena teṣāṃ sambandhī yathā darśito viṣayaḥ sa na vācyatvena",
    "GK16andhvy_u:2159": "pratīyate, api tūpādhitvena /",
    "GK16andhvy_u:2160": "pratipādyasya ca viṣayasya liṅgitve",
    "GK16andhvy_u:2161": "tad-viṣayāṇāṃ vipratipattīnāṃ laukikair eva kriyamāṇānām abhāvaḥ prasajyeteti /",
    "GK16andhvy_u:2162": "etac coktam eva /",
    "GK16andhvy_u:2163": "yathā ca vācya-viṣaye pramāṇāntarānugamena samyaktva-pratītau kvacit kriyamāṇāyāṃ tasya pramāṇāntara-viṣayatve saty api na",
    "GK16andhvy_u:2164": "śabda-vyāpāra-viṣayatā-hānis tad-vyaṅgyasyāpi /",
    "GK16andhvy_u:2165": "kāvya-viṣaye ca",
    "GK16andhvy_u:2166": "vyaṅgya-pratītīnāṃ satyā satya-nirūpaṇasyāprayojakatvam eveti tatra pramāṇāntara-vyāpāra-parīkṣopahāsāyaiva sampadyate /",
    "GK16andhvy_u:2167": "tasmāl liṅgi-pratītir",
    "GK16andhvy_u:2168": "eva sarvatra vyaṅgya-pratītir iti na śakyate vaktum /",
    "GK16andhvy_u:2169": "yat tv anumeya-rūpa-vyaṅgya-viṣayaṃ śabdānāṃ vyañjakatvaṃ tad-dhvani-vyavahārasyāprayojakam",
    "GK16andhvy_u:2170": "api tu vyañjakatva-lakṣaṇaḥ śabdānāṃ vyāpāra autpattika-śabdārtha-sambandha-vādināpy abhyupagantavya iti pradarśanārtham upanyastam /",
    "GK16andhvy_u:2171": "tad dhi vyañjakatvaṃ kadācil liṅgatvena kadācid rūpāntareṇa śabdānāṃ vācakānām avācakānāṃ ca sarva-vādibhir",
    "GK16andhvy_u:2172": "apratikṣepyam ity ayam asmābhir yatna ārabdhaḥ /",
    "GK16andhvy_u:2173": "tad evaṃ guṇa-vṛtti-vācakatvādibhyaḥ śabda-prakārebhyo niyamenaiva tāvad vilakṣaṇaṃ",
    "GK16andhvy_u:2174": "vyañjakatvam /",
    "GK16andhvy_u:2175": "tad-antaḥ-pātitve 'pi tasya haṭhād abhidhīyamāne",
    "GK16andhvy_u:2176": "tad-viśeṣasya dhvaner yat-prakāśanaṃ vipratipatti-nirāsāya",
    "GK16andhvy_u:2177": "sahṛdaya-vyutpattaye vā tat-kriyamāṇam anatisandheyam eva /",
    "GK16andhvy_u:2178": "na hi sāmānya-mātra-lakṣaṇenopayogi-viśeṣa-lakṣaṇānāṃ pratikṣepaḥ śakyaḥ kartum",
    "GK16andhvy_u:2179": "/ evaṃ hi sati sattā-mātra-lakṣaṇe kṛte sakala-sad-vastu-lakṣaṇānāṃ",
    "GK16andhvy_u:2180": "paunaruktya-prasaṅgaḥ /",
    "GK16andhvy_u:2181": "tad evam-",
    "GK16andhvy_u:2182": "vimati-viṣayo ya āsīn manīṣiṇāṃ satatam avidita-sa-tattvaḥ /",
    "GK16andhvy_u:2183": "dhvani-saṃjñitaḥ prakāraḥ kāvyasya vyañjitaḥ so 'yam || DhvA_3.33 ||",
    "GK16andhvy_u:2184": "prakāro 'nyo guṇī-bhūta-vyaṅgyaḥ kāvyasya dṛśyate /",
    "GK16andhvy_u:2185": "yatra vyaṅgyānvaye vācya-cārutvaṃ syāt prakarṣavat // DhvK_3.34 //",
    "GK16andhvy_u:2186": "vyaṅgyo 'rtho lalanā-lāvaṇya-prakhyo yaḥ pratipāditas tasya prādhānye dhvanir ity uktam /",
    "GK16andhvy_u:2187": "tasya tu guṇī-bhāvena vācya-cārutva-prakarṣe",
    "GK16andhvy_u:2188": "guṇī-bhūta-vyaṅgyo nāma kāvya-prabhedaḥ prakalpyate /",
    "GK16andhvy_u:2189": "tatra vastu-mātrasya",
    "GK16andhvy_u:2190": "vyaṅgyasya tiraskṛta-vācyebhyaḥ pratīyamānasya kadācid vācya-rūpa-vākyārthāpekṣayā guṇī-bhāve sati guṇī-bhūta-vyaṅgyatā /",
    "GK16andhvy_u:2191": "yathā-",
    "GK16andhvy_u:2192": "lāvaṇya-sindhur aparaiva hi keyam atra yatrotpalāni śaśinā saha samplavante /",
    "GK16andhvy_u:2193": "unmajjati dvirada-kumbha-taṭī ca yatra yatrāpare kadalikāṇḍa-mṛṇāla-daṇḍāḥ //",
    "GK16andhvy_u:2194": "atiraskṛtavācyebhyo 'pi śabdebhyaḥ pratīyamānasya vyaṅgyasya kadācid",
    "GK16andhvy_u:2195": "vācya-prādhānyena kāvyacārutvāpekṣayā guṇībhāve sati guṇībhūta-vyaṅgyatā,",
    "GK16andhvy_u:2196": "yathodāhṛtam-”anurāgavatī sandhyā” ity evam ādi /",
    "GK16andhvy_u:2197": "tasyaiva svayam uktyā prakāśīkṛtatvena guṇībhāvaḥ, yathodāhṛtam-",
    "GK16andhvy_u:2198": "“saṅketa-kāla-manasam” ity ādi /",
    "GK16andhvy_u:2199": "rasādi-rūpa-vyaṅgyasya guṇībhāvo",
    "GK16andhvy_u:2200": "rasavad-alaṅkāre darśitaḥ ; tatra ca teṣām ādhikārika-vākyāpekṣayā",
    "GK16andhvy_u:2201": "guṇībhāvo vivahana-pravṛtta-bhṛtyānuyāyi-rājavat /",
    "GK16andhvy_u:2202": "vyaṅgyālaṅkārasya guṇībhāve dīpakādi-viṣayaḥ || DhvA_3.34 ||",
    "GK16andhvy_u:2203": "tathā-",
    "GK16andhvy_u:2204": "prasanna-gambhīra-padāḥ kāvya-bandhāḥ sukhāvahāḥ /",
    "GK16andhvy_u:2205": "ye ca teṣu prakāro 'yam eva yojyāḥ sumedhasā // DhvK_3.35 //",
    "GK16andhvy_u:2206": "ye caite 'parimita-svarūpā api prakāśamānās tathāvidhārtha-ramaṇīyāḥ santo vivekināṃ sukhāvahāḥ kāvya-bandhās teṣu sarveṣv evāyaṃ prakāro",
    "GK16andhvy_u:2207": "guṇī-bhūta-vyaṅgyo nāma yojanīyaḥ /",
    "GK16andhvy_u:2208": "yathā-",
    "GK16andhvy_u:2209": "lacchī duhidā jāmāuo harī taṃsa ghariṇiā gaṅgā /",
    "GK16andhvy_u:2210": "amia-miaṅkā a suā aho kuḍumbaṃ mahoahiṇo //",
    "GK16andhvy_u:2211": "[lakṣmī duhitā jāmātā hariḥ tathā gṛhiṇī gaṅgā /",
    "GK16andhvy_u:2212": "amṛta-mṛgāṅkau ca sutau aho kuṭumbaṃ mahodadheḥ //]// DhvA_3.35//",
    "GK16andhvy_u:2213": "vācyālaṅkāra-vargo 'yaṃ vyaṅgyāṃśānugame sati /",
    "GK16andhvy_u:2214": "prāyeṇaiva parāṃ chāyāṃ bibhral lakṣye nirīkṣyate // DhvK_3.36 //",
    "GK16andhvy_u:2215": "vācyālaṅkāra-vargo 'yaṃ vyaṅgyāṃśasyālaṅkārasya vastu-mātrasya vā",
    "GK16andhvy_u:2216": "yathā-yogam anugame sati cchāyātiśayaṃ bibhral-lakṣaṇa-kārair eka-deśena",
    "GK16andhvy_u:2217": "darśitaḥ /",
    "GK16andhvy_u:2218": "sa tu tathā-rūpaḥ prāyeṇa sarva eva parīkṣyamāṇo lakṣye nirīkṣyate /",
    "GK16andhvy_u:2219": "tathā hi-dīpaka-samāsoktyādi-vadanye 'py alaṅkārāḥ prāyeṇa vyaṅgyālaṅkārāntara-vastv-antara-saṃsparśino dṛśyante /",
    "GK16andhvy_u:2220": "yataḥ prathamaṃ tāvad atiśayokti-garbhatā sarvālaṅkāreṣu śakya-kriyā /",
    "GK16andhvy_u:2221": "kṛtaiva ca sā",
    "GK16andhvy_u:2222": "mahā-kavibhiḥ kām api kāvyacchaviṃ puṣyati, kathaṃ hy atiśayayogitā",
    "GK16andhvy_u:2223": "sva-viṣayaucityena kriyamāṇā satī kāvye notkarṣam āvahet /",
    "GK16andhvy_u:2224": "bhāmahenāpy atiśayokti-lakṣaṇe yad uktam-",
    "GK16andhvy_u:2225": "saiṣā sarvaiva vakroktir anayārtho vibhāvyate /",
    "GK16andhvy_u:2226": "yatno 'syāṃ kavinā kāryaḥ ko 'laṅkāro 'nayā vinā //iti /",
    "GK16andhvy_u:2227": "tatrātiśayoktir yam alaṅkāram adhitiṣṭhati kavi-pratibhā-vaśāt tasya",
    "GK16andhvy_u:2228": "cārutvātiśaya-yogo 'nyasya tv alaṅkāra-mātrataiveti",
    "GK16andhvy_u:2229": "sarvālaṅkāra-śarīra-svīkaraṇa-yogyatvenābhedopacārāt saiva",
    "GK16andhvy_u:2230": "sarvālaṅkāra-rūpety ayam evārtho 'vagantavyaḥ /",
    "GK16andhvy_u:2231": "tasyāś",
    "GK16andhvy_u:2232": "cālaṅkārāntara-saṃkīrṇatvaṃ kadācid vācyatvena kadacid vyaṅgyatvena /",
    "GK16andhvy_u:2233": "vyaṅgyatvam api kadācit prādhānyena kadācid guṇa-bhāvena /",
    "GK16andhvy_u:2234": "tatrādye pakṣe vācyālaṅkāra-mārgaḥ /",
    "GK16andhvy_u:2235": "dvitīye tu dhvanāv antarbhāvaḥ /",
    "GK16andhvy_u:2236": "tṛtīye tu guṇībhūta-vyaṅgya-rūpatā /",
    "GK16andhvy_u:2237": "ayaṃ ca prakāro 'nyeṣām apy alaṅkārāṇām asti, teṣāṃ tu na sarva-viṣayaḥ /",
    "GK16andhvy_u:2238": "atiśayoktes tu sarvālaṅkāra-viṣayo 'pi sambhavatīty ayaṃ viśeṣaḥ /",
    "GK16andhvy_u:2239": "yeṣu cālaṅkāreṣu sādṛśya-mukhena tattva-pratilambhaḥ yathā",
    "GK16andhvy_u:2240": "rūpakopamā-tulyayogitā-nidarśanādiṣu teṣu gamyamāna-dharma-mukhenaiva yat sādṛśyaṃ tad eva śobhātiśaya-śāli bhavatīti te sarve 'pi",
    "GK16andhvy_u:2241": "cārutvātiśaya-yoginaḥ santo guṇībhūta-vyaṅgyasyaiva viṣayāḥ /",
    "GK16andhvy_u:2242": "samāsoktyākṣepa-paryāyokty-ādiṣu tu gamyamānāṃśāvinābhāvenaiva tattva-vyavasthānād guṇībhūta-vyaṅgyatā nirvivādaiva /",
    "GK16andhvy_u:2243": "tatra ca guṇībhūta-vyaṅgyatāyām alaṅkārāṇāṃ keṣāñcid alaṅkāra-viśeṣa-garbhatāyāṃ niyamaḥ",
    "GK16andhvy_u:2244": "yathā vyāja-stuteḥ preyo",
    "GK16andhvy_u:2245": "'laṅkāra-garbhatve /",
    "GK16andhvy_u:2246": "keṣāñcid alaṅkāra-mātra-garbhatāyāṃ niyamaḥ /",
    "GK16andhvy_u:2247": "yathā sandehādīnām upamā-garbhatve /",
    "GK16andhvy_u:2248": "keṣāñcid alaṅkārāṇāṃ paraspara-garbhatāpi",
    "GK16andhvy_u:2249": "sambhavati /",
    "GK16andhvy_u:2250": "yathā dīpakopamayoḥ /",
    "GK16andhvy_u:2251": "tatra dīpakam upamā-garbhatvena",
    "GK16andhvy_u:2252": "prasiddham /",
    "GK16andhvy_u:2253": "upamāpi kadācid dīpaka-cchāyānuyāyinī /",
    "GK16andhvy_u:2254": "yathā mālopamā /",
    "GK16andhvy_u:2255": "tathā hi “prabhā-mahatyā śikhayeva dīpaḥ” ity ādau sphuṭaiva dīpaka-cchāyā",
    "GK16andhvy_u:2256": "lakṣyate /",
    "GK16andhvy_u:2257": "tad evaṃ vyaṅgyāṃśa-saṃsparśe sati cārutvātiśaya-yogino rūpakādayo",
    "GK16andhvy_u:2258": "'laṅkārāḥ sarva eva guṇībhūta-vyaṅgyasya mārgaḥ /",
    "GK16andhvy_u:2259": "guṇībhūta-vyaṅgyatvaṃ ca teṣāṃ tathā-jātīyānāṃ sarveṣām evoktānuktānāṃ sāmānyam /",
    "GK16andhvy_u:2260": "tal-lakṣaṇe sarva evaite sulakṣitā bhavanti /",
    "GK16andhvy_u:2261": "ekaikasya svarūpa-viśeṣa-kathanena tu",
    "GK16andhvy_u:2262": "sāmānya-lakṣaṇa-rahitena pratipāda-pāṭheneva śabdā na śakyante tattvato nirjñātum ānantyāt",
    "GK16andhvy_u:2263": "anantā hi vāg-vikalpās tat-prakārā eva cālaṅkārāḥ /",
    "GK16andhvy_u:2264": "guṇībhūta-vyaṅgyasya ca prakārāntareṇāpi vyaṅgyārthānugama-lakṣaṇena",
    "GK16andhvy_u:2265": "viṣayatvam asty eva /",
    "GK16andhvy_u:2266": "tad ayaṃ dhvani-niṣyanda-rūpo dvitīyo 'pi",
    "GK16andhvy_u:2267": "mahā-kavi-viṣayo 'tiramaṇīyo lakṣaṇīyaḥ sahṛdayaiḥ /",
    "GK16andhvy_u:2268": "sarvathā nāsty eva sahṛdaya-hṛdaya-hāriṇaḥ kāvyasya sa prakāro yatra na pratīyamānārtha-saṃsparśena saubhāgyam /",
    "GK16andhvy_u:2269": "tad idaṃ kāvya-rahasyaṃ param iti sūribhir bhāvanīyam /",
    "GK16andhvy_u:2270": "mukhyā mahā-kavi-girām alaṅkṛti-bhṛtām api /",
    "GK16andhvy_u:2271": "pratīyamāna-cchāyaiṣā bhūṣā lajjeva yoṣitām // DhvK_3.37 //",
    "GK16andhvy_u:2272": "anayā suprasiddho 'py arthaḥ kim api kāmanīya-kamānīyate /",
    "GK16andhvy_u:2273": "tad yathā-",
    "GK16andhvy_u:2274": "viśrambhotthā manmathājñā-vidhāne",
    "GK16andhvy_u:2275": "ye mugdhākṣyāḥ ke 'pi līlā-viśeṣāḥ /",
    "GK16andhvy_u:2276": "akṣuṇṇās te cetasā kevalena sthitvaikānte santataṃ bhāvanīyāḥ //",
    "GK16andhvy_u:2277": "ity atra ke 'pīty anena padena vācyam aspaṣṭam abhidadhatā pratīyamānaṃ",
    "GK16andhvy_u:2278": "vastv-akliṣṭam anantam arpayatā kā chāyā nopapāditā || DhvA_3.37 ||",
    "GK16andhvy_u:2279": "arthāntara-gatiḥ kākvā yā caiṣā paridṛśyate /",
    "GK16andhvy_u:2280": "sā vyaṅgyasya guṇī-bhāve prakāram imam āśritā // DhvK_3.38 //",
    "GK16andhvy_u:2281": "yā caiṣā kākvā kvacid arthāntara-pratītirdṛśyate sa vyaṅgyasyārthasya guṇībhāve sati guṇībhūta-vyaṅgya-lakṣaṇaṃ kāvya-prabhedamāśrayate /",
    "GK16andhvy_u:2282": "yathā-”svasthā bhavanti mayi jīvati dhārtarāṣṭrāḥ” /",
    "GK16andhvy_u:2283": "yathā vā-",
    "GK16andhvy_u:2284": "ām asatyaḥ uparama pativrate na tvayā malinitaṃ śīlam /",
    "GK16andhvy_u:2285": "kiṃ punar janasya jāyeva nāpitaṃ taṃ na kāmayāmahe //",
    "GK16andhvy_u:2286": "śabda-śaktir eva hi svābhidheya-sāmarthyākṣipta-kāku-sahāyā saty",
    "GK16andhvy_u:2287": "artha-viśeṣa-pratipatti-hetur na kāku-mātram /",
    "GK16andhvy_u:2288": "viṣayāntare svecchākṛtāt kāku-mātrāt tathā-vidhārtha-pratipatty-asambhavāt /",
    "GK16andhvy_u:2289": "sa cārthaḥ kāku-viśeṣa-sahāya-śabda-vyāpāropārūḍho 'py artha-sāmarthya-labhya iti",
    "GK16andhvy_u:2290": "vyaṅgya-rūpa eva /",
    "GK16andhvy_u:2291": "vācakatvānugamenaiva tu yadā tad-viśiṣṭa-vācya-pratītis",
    "GK16andhvy_u:2292": "tadā guṇībhūta-vyaṅgyatayā tathā-vidhārtha-dyotinaḥ kāvyasya vyapadeśaḥ /",
    "GK16andhvy_u:2293": "vyaṅgya-viśiṣṭa-vācyābhidhāyino hi guṇībhūta-vyaṅgyatvam /",
    "GK16andhvy_u:2294": "prabhedasyāsya viṣayo yaś ca yuktyā pratīyate /",
    "GK16andhvy_u:2295": "vidhātavyā sahṛdayair na tatra dhvani-yojanā // DhvK_3.38 //",
    "GK16andhvy_u:2296": "saṅkīrṇo hi kaścid dhvaner guṇībhūta-vyaṅgyasya ca lakṣye dṛśyate mārgaḥ /",
    "GK16andhvy_u:2297": "tatra yasya yukti-sahāyatā tatra tena vyapadeśaḥ kartavyaḥ /",
    "GK16andhvy_u:2298": "na sarvatra dhvanir āgiṇā bhavitavyam /",
    "GK16andhvy_u:2299": "yathā-",
    "GK16andhvy_u:2300": "patyuḥ śiraś-candra-kalām anena spṛśeti sakhyā parihāsa-pūrvam /",
    "GK16andhvy_u:2301": "sā rañjayitvā caraṇau kṛtāśīr mālyena tāṃ nirvacanaṃ jaghāna //",
    "GK16andhvy_u:2302": "yathā ca-",
    "GK16andhvy_u:2303": "prayacchatoccaiḥ kusumāni māninī",
    "GK16andhvy_u:2304": "vipakṣa-gotraṃ dayitena lambhitā /",
    "GK16andhvy_u:2305": "na kiṃcid ūce caraṇena kevalaṃ lilekha bāṣpākula-locanā bhuvam //",
    "GK16andhvy_u:2306": "ity atra “nirvacanaṃ jaghāna” “na kiṃcid ūce” iti pratiṣedha-mukhena",
    "GK16andhvy_u:2307": "vyaṅgyasyārthasyoktyā kiṃcid viṣayī-kṛtatvād guṇībhāva eva śobhate /",
    "GK16andhvy_u:2308": "yadā vakroktiṃ vinā vyaṅgyo 'rthas tātparyeṇa pratīyate tadā tasya prādhānyam /",
    "GK16andhvy_u:2309": "yathā “evaṃ vādini devarṣau” ity ādau /",
    "GK16andhvy_u:2310": "iha punaruktir bhaṅgyāstīti vācyasyāpi prādhānyam /",
    "GK16andhvy_u:2311": "tasmān nātrānuraṇana-rūpa-vyaṅgya-dhvani-vyapadeśo",
    "GK16andhvy_u:2312": "vidheyaḥ || DhvA_3.39 ||",
    "GK16andhvy_u:2313": "prakāro 'yaṃ guṇībhūta-vyaṅgyo 'pi dhvani-rūpatām /",
    "GK16andhvy_u:2314": "dhatte rasādi-tātparya-paryālocanayā punaḥ // DhvK_3.40 //",
    "GK16andhvy_u:2315": "guṇībhūta-vyaṅgyo 'pi kāvya-prakāro rasa-bhāvādi-tātparyālocane punar dhvanir eva sampadyate",
    "GK16andhvy_u:2316": "yathātraivānantarodāhṛte śloka-dvaye /",
    "GK16andhvy_u:2317": "yathā ca-",
    "GK16andhvy_u:2318": "durārādhā rādhā subhaga yad anenāpi mṛjatas",
    "GK16andhvy_u:2319": "tavaitat-prāṇeśājaghana-vasanenāśru patitam /",
    "GK16andhvy_u:2320": "kaṭhoraṃ strī-cetas tad alam upacārair virama he kriyāt kalyāṇaṃ vo harir anunayeṣv evam uditaḥ //",
    "GK16andhvy_u:2321": "evaṃ sthite ca “nyakkāro hy ayam eva” ity ādi-śloka-nirdiṣṭānāṃ padānāṃ",
    "GK16andhvy_u:2322": "vyaṅgya-viśiṣṭa-vācya-pratipādane 'py etad-vākyārthībhūta-rasāpekṣayā",
    "GK16andhvy_u:2323": "vyañjakatvam uktam /",
    "GK16andhvy_u:2324": "ne teṣāṃ padānām",
    "GK16andhvy_u:2325": "arthāntara-saṃkramita-vācya-dhvani-bhramo vidhātavyaḥ, vivakṣita-vācyatvāt",
    "GK16andhvy_u:2326": "teṣām /",
    "GK16andhvy_u:2327": "teṣu hi vyaṅgya-viśiṣṭatvaṃ vācyasya pratīyate na tu",
    "GK16andhvy_u:2328": "vyaṅgya-rūpa-pariṇatatvam /",
    "GK16andhvy_u:2329": "tasmād vākyaṃ tatra dhvaniḥ, padāni tu guṇībhūta-vyaṅgyāni /",
    "GK16andhvy_u:2330": "na ca kevalaṃ",
    "GK16andhvy_u:2331": "guṇībhūta-vyaṅgyāny eva padāny alakṣya-krama-vyaṅgya-dhvaner vyañjakāni",
    "GK16andhvy_u:2332": "yāvad-arthāntara-saṃkramita-vācyāni dhvani-prabheda-rūpāṇy api /",
    "GK16andhvy_u:2333": "yathātraiva śloke rāvaṇa ity asya prabhedāntara-rūpa-vyañjakatvam /",
    "GK16andhvy_u:2334": "yatra tu vākye rasādi-tātparyaṃ nāsti guṇībhūta-vyaṅgyaiḥ padair udbhāsite 'pi",
    "GK16andhvy_u:2335": "tatra guṇībhūta-vyaṅgyataiva samudāya-dharmaḥ /",
    "GK16andhvy_u:2336": "yathā-",
    "GK16andhvy_u:2337": "rājānam api sevante viṣamam apy upayuñjate /",
    "GK16andhvy_u:2338": "ramante ca saha strībhiḥ kuśalāḥ khalu mānavāḥ //ity ādau /",
    "GK16andhvy_u:2339": "vācya-vyaṅgyayoḥ prādhānyāprādhānya-viveke paraḥ prayatno vidhātavyaḥ,",
    "GK16andhvy_u:2340": "yena dhvani-guṇībhūta-vyaṅgyayor alaṅkārāṇāṃ cāsaṅkīrṇo viṣayaḥ sujñāto bhavati /",
    "GK16andhvy_u:2341": "anyathā tu prasiddhālaṅkāra-viṣaya eva vyāmohaḥ pravartate /",
    "GK16andhvy_u:2342": "yathā-",
    "GK16andhvy_u:2343": "lāvaṇya-draviṇa-vyayo na gaṇitaḥ kleśo mahān svīkṛtaḥ svacchandasya sukhaṃ janasya vasataś cintānalo dīpitaḥ /",
    "GK16andhvy_u:2344": "eṣāpi svayam eva tulya-ramaṇābhāvād varākī hatā ko 'rthaś cetasi vedhasā vinihitas tanvyās tanuṃ tanvatā //[*21]",
    "GK16andhvy_u:2345": "[*21] Dharma-kīrteḥ (kuvalayāvalī 100, aucitya-vicāra-carcā 11, sa.u.ka.",
    "GK16andhvy_u:2346": "ity atra vyāja-stutir alaṅkāra iti vyākhyāyi kenacit tan na caturasram,",
    "GK16andhvy_u:2347": "yato 'syābhidheyasyaitad-alaṅkāra-svarūpa-mātra-paryavasāyitve na suśliṣṭā /",
    "GK16andhvy_u:2348": "yato na tāvad ayaṃ rāgiṇaḥ kasyacid vikalpaḥ /",
    "GK16andhvy_u:2349": "tasya “eṣāpi svayam eva tulya-ramaṇābhāvād varākī hatā” ity evaṃ-vidhokty-anupapatteḥ /",
    "GK16andhvy_u:2350": "nāpi",
    "GK16andhvy_u:2351": "nīrāgasya; tasyaivaṃ-vidha-vikalpa-parihāraika-vyāpāratvāt /",
    "GK16andhvy_u:2352": "na cāyaṃ ślokaḥ kvacit prabandha iti śrūyate, yena tat-prakaraṇānugatārthatāsya",
    "GK16andhvy_u:2353": "parikalpyate /",
    "GK16andhvy_u:2354": "tasmād aprastuta-praśaṃseyam /",
    "GK16andhvy_u:2355": "yasmād anena vācyena guṇībhūtātmanā niḥsāmānya-guṇāvalopādhmātasya",
    "GK16andhvy_u:2356": "nija-mahimotkarṣa-janita-samatsara-jana-jvarasya viśeṣa-jñam ātmano na kañcid evāparaṃ paśyataḥ paridevitam etad iti prakāśyate /",
    "GK16andhvy_u:2357": "tathā cāyaṃ dharmakīrteḥ śloka iti prasiddhiḥ /",
    "GK16andhvy_u:2358": "sambhāvyate ca tasyaiva /",
    "GK16andhvy_u:2359": "yasmāt-",
    "GK16andhvy_u:2360": "anadhyavasitāvagāhanam analpa-dhī-śaktināpy",
    "GK16andhvy_u:2361": "adṛṣṭa-paramārtha-tattvam adhikābhiyogair api /",
    "GK16andhvy_u:2362": "mataṃ mama jagaty alabdha-sadṛśa-pratigrāhakaṃ",
    "GK16andhvy_u:2363": "prayāsyati payonidheḥ paya iva sva-dehe jarām //",
    "GK16andhvy_u:2364": "ity anenāpi ślokenaivaṃ-vidho 'bhiprāyaḥ prakāśita eva /",
    "GK16andhvy_u:2365": "aprastuta-praśaṃsāyāṃ ca yad vācyaṃ tasya kadācid vivakṣitatvaṃ, kadācid",
    "GK16andhvy_u:2366": "avivakṣitatvaṃ, kadācid vivakṣitāvivakṣitatvam iti trayī bandha-cchāyā /",
    "GK16andhvy_u:2367": "tatra vivakṣitatvaṃ, yathā-",
    "GK16andhvy_u:2368": "parārthe yaḥ pīḍām anubhavati bhaṅge 'pi madhuro yadīyaḥ sarveṣām iha khalu vikāro 'py abhimataḥ",
    "GK16andhvy_u:2369": "na samprāpto vṛddhiṃ yadi sa bhṛśam akṣetra-patitaḥ",
    "GK16andhvy_u:2370": "kim ikṣor doṣo 'sau na punar aguṇāyā maru-bhuvaḥ //[*22]",
    "GK16andhvy_u:2371": "[*22] Spd 1052",
    "GK16andhvy_u:2372": "yathā vā mamaiva-",
    "GK16andhvy_u:2373": "amī ye dṛśyante nanu subhaga-rūpāḥ saphalatā bhavaty eṣāṃ yasya kṣaṇam upagatānāṃ viṣayatām",
    "GK16andhvy_u:2374": "nirāloke loke katham idam aho cakṣur adhunā samaṃ jātaṃ sarvair na samam athavānyair avayavaiḥ",
    "GK16andhvy_u:2375": "anayor hi dvayoḥ ślokayor ikṣu-cakṣuṣī vivakṣita-svarūpe eva na ca",
    "GK16andhvy_u:2376": "prastute /",
    "GK16andhvy_u:2377": "mahā-guṇasyāviṣaya-patitatvād aprāpta-para-bhāgasya kasyacit svarūpam upavarṇayituṃ dvayor api ślokayos tātparyeṇa prastutatvāt /",
    "GK16andhvy_u:2378": "avivakṣitatvaṃ yathā-",
    "GK16andhvy_u:2379": "kas tvaṃ bhoḥ kathayāmi daiva-hatakaṃ māṃ viddhi śākhoṭakaṃ",
    "GK16andhvy_u:2380": "vairāgyād iva vakṣi, sādhu viditaṃ kasmād idaṃ kathyate /",
    "GK16andhvy_u:2381": "vāmenātra vaṭas tam adhvaga-janaḥ sarvātmanā sevate na cchāyāpi paropakāra-kariṇī mārga-sthitasyāpi me //",
    "GK16andhvy_u:2382": "na hi vṛkṣa-viśeṣeṇa sahokti-pratyuktī sambhavata ity avivakṣitābhidheyenaivānena ślokena",
    "GK16andhvy_u:2383": "nirdhanasya kasyacin manasvinaḥ paridevitaṃ tātparyeṇa vākyārthīkṛtam iti pratīyate /",
    "GK16andhvy_u:2384": "vivakṣitatvāvivakṣitatvaṃ yathā-",
    "GK16andhvy_u:2385": "utpatha-jātāyā aśobhanāyā phala-kusuma-patra-rahitāyāḥ /",
    "GK16andhvy_u:2386": "badaryā vṛttiṃ dadat-pāmāraḥ bhoḥ hasiṣyase //",
    "GK16andhvy_u:2387": "atra hi vācyārtho nātyantaṃ sambhavī na cāsambhavī /",
    "GK16andhvy_u:2388": "tasmād",
    "GK16andhvy_u:2389": "vācya-vyaṅgyayoḥ prādhānyāprādhānye yatnato nirūpaṇīye || DhvA_3.40 ||",
    "GK16andhvy_u:2390": "pradhāna-guṇa-bhāvābhyāṃ vyaṅgyasyaivaṃ vyavasthite /",
    "GK16andhvy_u:2391": "kāvye ubhe tato 'nyad yat tac citram abhidhīyate // DhvK_3.41 //",
    "GK16andhvy_u:2392": "citraṃ śabdārtha-bhedena dvividhaṃ ca vyavasthitam /",
    "GK16andhvy_u:2393": "tatra kiṃcic chabda-citraṃ vācya-citram ataḥ param // DhvK_3.42 //",
    "GK16andhvy_u:2394": "vyaṅgyasyārthasya prādhānye dhvani-saṃjñita-kāvya-prakāraḥ guṇa-bhāve tu",
    "GK16andhvy_u:2395": "guṇībhūta-vyaṅgyatā /",
    "GK16andhvy_u:2396": "tato 'nyad rasa-bhāvādi-tātparya-rahitaṃ",
    "GK16andhvy_u:2397": "vyaṅgyārtha-viśeṣa-prakāśana-śakti-śūnyaṃ ca kāvyaṃ kevala-vācya-vācaka-vaicitrya-mātrāśrayeṇopanibaddham ālekhya-prakhyaṃ yad ābhāsate tac citram /",
    "GK16andhvy_u:2398": "na tan-mukhyaṃ kāvyam /",
    "GK16andhvy_u:2399": "kāvyānukāro hy asau /",
    "GK16andhvy_u:2400": "tatra kiṃcic chabda-citraṃ yathā duṣkara-yamakādi /",
    "GK16andhvy_u:2401": "vācya-citraṃ tataḥ",
    "GK16andhvy_u:2402": "śabda-citrād anyad vyaṅgyārtha-saṃsparśa-rahitaṃ prādhānyena vākyārthatayā sthitaṃ rasādi-tātparya-rahitam utprekṣādi /",
    "GK16andhvy_u:2403": "atha kim idaṃ citraṃ nāma ? yatra na pratīyamānārtha-saṃsparśaḥ /",
    "GK16andhvy_u:2404": "pratīyamāno hy arthas tribhedaḥ prāk pradarśitaḥ /",
    "GK16andhvy_u:2405": "tatra yatra vastv-alaṅkārāntaraṃ vā vyaṅgyaṃ nāsti sa nāma citrasya kalpyatāṃ viṣayaḥ yatra tu rasādīnām aviṣayatvaṃ sa kāvya-prakāro na sambhavaty eva /",
    "GK16andhvy_u:2406": "yasmād avastu-saṃsparśitā kāvyasya nopapadyate /",
    "GK16andhvy_u:2407": "vastu ca sarvam eva jagad gatam avaśyaṃ kasyacid rasasya bhāvasya vāṅgatvaṃ pratipadyate antato vibhāvatvena /",
    "GK16andhvy_u:2408": "citta-vṛtti-viśeṣā hi rasādayaḥ, na ca tad asti vastu kiṃcid yan na citta-vṛtti-viśeṣam upajanayati tad-anutpādane vā",
    "GK16andhvy_u:2409": "kavi-viṣayataiva tasya na syāt kavi-viṣayaś ca citratayā kaścin nirūpyate",
    "GK16andhvy_u:2410": "atrocyate-satyaṃ na tādṛk-kāvya-prakāro 'sti yatra rasādīnām apratītiḥ /",
    "GK16andhvy_u:2411": "kiṃ tu yadā rasa-bhāvādi-vivakṣā-śūnyaḥ kaviḥ śabdālaṅkāram arthālaṅkāraṃ",
    "GK16andhvy_u:2412": "vopanibadhnāti tadā tad-vivakṣāpekṣayā rasādi-śūnyatārthasya parikalpyate",
    "GK16andhvy_u:2413": "/ vivakṣopārūḍha eva hi kāvye śabdānām arthaḥ /",
    "GK16andhvy_u:2414": "vācya-sāmarthya-vaśena vā",
    "GK16andhvy_u:2415": "kavi-vivakṣā-virahe 'pi tathā-vidhe viṣaye rasādi-pratītir bhavantī paridurbalā bhavatīty anenāpi prakāreṇa nīrasatvaṃ parikalpya citra-viṣayo",
    "GK16andhvy_u:2416": "vyavasthāpyate /",
    "GK16andhvy_u:2417": "tad idam uktam-",
    "GK16andhvy_u:2418": "rasa-bhāvādi-viṣaya-vivakṣā-virahe sati /",
    "GK16andhvy_u:2419": "alaṅkāra-nibandho yaḥ sa citra-viṣayo mataḥ //",
    "GK16andhvy_u:2420": "rasādiṣu vivakṣā tu syāt tātparyavatī yadā /",
    "GK16andhvy_u:2421": "tadā nāsty eva tat kāvyaṃ dhvaner yatra na gocaraḥ //",
    "GK16andhvy_u:2422": "etac ca citraṃ kavīnāṃ viśṛṅkhala-girāṃ rasādi-tātparyam anapekṣyaiva",
    "GK16andhvy_u:2423": "kāvya-pravṛtti-darśanād asmābhiḥ parikalpitam /",
    "GK16andhvy_u:2424": "idānīntanānāṃ tu nyāyye",
    "GK16andhvy_u:2425": "kāvya-naya-vyavasthāpane kriyamāṇe nāsty eva dhvani-vyatiriktaḥ",
    "GK16andhvy_u:2426": "kāvya-prakāraḥ /",
    "GK16andhvy_u:2427": "yataḥ paripākavatāṃ kavīnāṃ rasādi-tātparya-virahe",
    "GK16andhvy_u:2428": "vyāpāra eva na śobhate /",
    "GK16andhvy_u:2429": "rasādi-tātparye ca nāsty eva tad vastu yad",
    "GK16andhvy_u:2430": "abhimata-rasāṅgatāṃ nīyamānaṃ na praguṇībhavati /",
    "GK16andhvy_u:2431": "acetanā pi hi bhāvā yathāyatham ucita-rasa-vibhāvatayā cetana-vṛttānta-yojanayā vā na santy",
    "GK16andhvy_u:2432": "eva te ye yānti na rasāṅgatām /",
    "GK16andhvy_u:2433": "tathā cedam ucyate-",
    "GK16andhvy_u:2434": "apāre kāvya-saṃsāre kavir ekaḥ prajāpatiḥ /",
    "GK16andhvy_u:2435": "yathāsmai rocate viśvaṃ tathedaṃ parivartate //",
    "GK16andhvy_u:2436": "śṛṅgārī cet kaviḥ kāvye jātaṃ rasa-mayaṃ jagat /",
    "GK16andhvy_u:2437": "sa eva vīta-rāgaś cen nīrasaṃ sarvam eva tat //",
    "GK16andhvy_u:2438": "bhāvān acetanān api cetanavac cetanānacetanavat /",
    "GK16andhvy_u:2439": "vyavahārayati yatheṣṭaṃ sukaviḥ kāvye svatantratayā //",
    "GK16andhvy_u:2440": "tasmān nāsty eva tad vastu yat sarvātmanā rasa-tātparyavataḥ kaves",
    "GK16andhvy_u:2441": "tad-icchayā tad-abhimata-rasāṅgatāṃ na dhatte /",
    "GK16andhvy_u:2442": "tathopanibadhyamānaṃ vā na cārutvātiśayaṃ puṣṇāti /",
    "GK16andhvy_u:2443": "sarvam etac ca mahā-kavīnāṃ kāvyeṣu dṛśyate /",
    "GK16andhvy_u:2444": "asmābhir api sveṣu kāvya-prabandheṣu yathāyathaṃ darśitam eva /",
    "GK16andhvy_u:2445": "sthite caivaṃ sarva eva kāvya-prakāro na dhvani-dharmatām atipatati",
    "GK16andhvy_u:2446": "rasādy-apekṣāyāṃ kaver guṇībhūta-vyaṅgya-lakṣaṇo 'pi prakāras tad-aṅgatām",
    "GK16andhvy_u:2447": "avalambata ity uktaṃ prāk /",
    "GK16andhvy_u:2448": "yadā tu cāṭuṣu devatā-stutiṣu vā rasādīnām aṅgatayā vyavasthānaṃ hṛdayavatīṣu ca suprajñaka-gāthāsu",
    "GK16andhvy_u:2449": "vyaṅgya-viśiṣṭa-vācye prādhānyaṃ tad api guṇībhūta-vyaṅgyasya",
    "GK16andhvy_u:2450": "dhvani-niṣpanda-bhūtatvam evety uktaṃ prāk /",
    "GK16andhvy_u:2451": "tad evam idānīṃtana-kavi-kāvya-nayopadeśe kriyamāṇe prāthamikānām abhyāsārthināṃ",
    "GK16andhvy_u:2452": "yadi paraṃ citreṇa vyavahāraḥ, prāpta-pariṇatīnāṃ tu dhvanir eva kāvyam iti sthitam etat /",
    "GK16andhvy_u:2453": "tad ayam atra saṅgrahaḥ-",
    "GK16andhvy_u:2454": "yasmin raso vā bhāvo vā tātparyeṇa prakāśate /",
    "GK16andhvy_u:2455": "saṃvṛttyābhihitau vastu yatrālaṅkāra eva vā //",
    "GK16andhvy_u:2456": "kāvyādhvani dhvanir vyaṅgya-prādhānyaika-nibandhanaḥ /",
    "GK16andhvy_u:2457": "sarvatra tatra viṣayī jñeyaḥ sahṛdayair janaiḥ || DhvA_3.42 ||",
    "GK16andhvy_u:2458": "saguṇībhūta-vyaṅgyaiḥ sālaṅkāraiḥ saha prabhedaiḥ svaiḥ /",
    "GK16andhvy_u:2459": "saṅkara-saṃsṛṣṭibhyāṃ punar apy uddyotate bahudhā // DhvK_3.43 //",
    "GK16andhvy_u:2460": "tasya ca dhvaneḥ sva-prabhedair guṇībhūta-vyaṅgyena vācyālaṅkāraiś ca saṅkara-saṃsṛṣṭi-vyavasthāyāṃ kriyamāṇāyāṃ bahu-prabhedatā lakṣye dṛśyate /",
    "GK16andhvy_u:2461": "tathā hi sva-prabheda-saṅkīrṇaḥ, sva-prabheda-saṃsṛṣṭo",
    "GK16andhvy_u:2462": "guṇībhūta-vyaṅgya-saṅkīrṇo guṇībhūta-vyaṅgya-saṃsṛṣṭo",
    "GK16andhvy_u:2463": "vācyālaṅkārāntara-saṅkīrṇo vācyālaṅkārāntara-saṃsṛṣṭaḥ",
    "GK16andhvy_u:2464": "saṃsṛṣṭālaṅkāra-saṅkīrṇaḥ saṃsṛṣṭālaṅkāra-saṃsṛṣṭaś ceti bahudhā dhvaniḥ",
    "GK16andhvy_u:2465": "prakāśate /",
    "GK16andhvy_u:2466": "tatra sva-prabheda-saṅkīrṇatvaṃ kadācid anugrāhyānugrāhaka-bhāvena /",
    "GK16andhvy_u:2467": "yathā-”evaṃ-vādini devarṣau” ity ādau /",
    "GK16andhvy_u:2468": "atra hy artha-śakty-udbhavānuraṇana-rūpa-vyaṅgya-dhvani-prabhedenālakṣya-krama-vyaṅgya-dhvani-prabhedo",
    "GK16andhvy_u:2469": "'nugṛhyamāṇaḥ pratīyate /",
    "GK16andhvy_u:2470": "evaṃ kadācit prabheda-dvaya-sampāta-sandehena /",
    "GK16andhvy_u:2471": "yathā-",
    "GK16andhvy_u:2472": "khaṇa-pāhuṇiā deara esā jāāeṃ kiṃ pi de bhaṇidā /",
    "GK16andhvy_u:2473": "rua{i} paḍohara-valahī-gharammi aṇuṇijja{u} barāī //",
    "GK16andhvy_u:2474": "[kṣaṇa-prāghuṇikā devara eṣā jāyayā kim api te bhaṇitā /",
    "GK16andhvy_u:2475": "roditi śūnya-valabhī-gṛhe 'nunīyatāṃ varākī //]",
    "GK16andhvy_u:2476": "atra hy anunīyatām ity etat-padam arthāntara-saṅkramita-vācyatvena",
    "GK16andhvy_u:2477": "vivakṣitāny apara-vācyatvena ca sambhāvyate /",
    "GK16andhvy_u:2478": "na cānyatara-pakṣa-nirṇaye",
    "GK16andhvy_u:2479": "pramāṇam asti /",
    "GK16andhvy_u:2480": "eka-vyañjakānupraveśena tu vyaṅgyatvam alakṣya-krama-vyaṅgyasya sva-prabhedāntarāpekṣayā bāhulyena sambhavati /",
    "GK16andhvy_u:2481": "yathā-”snigdha-śyāmala” ity ādau /",
    "GK16andhvy_u:2482": "sva-prabheda-saṃsṛṣṭatvaṃ ca yathā pūrvodāharaṇa eva /",
    "GK16andhvy_u:2483": "atra hy arthāntara-saṃkramita-vācyasyātyanta-tiraskṛta-vācyasya ca saṃsargaḥ /",
    "GK16andhvy_u:2484": "guṇī-bhūta-vyaṅgya-saṅkīrṇatvaṃ yathā-”nyak-kāro hy ayam eva me yad arayaḥ” ity ādau /",
    "GK16andhvy_u:2485": "yathā vā-",
    "GK16andhvy_u:2486": "kartā dyūta-cchalānāṃ jatu-maya-śaraṇoddīpanaḥ so 'bhimānī",
    "GK16andhvy_u:2487": "kṛṣṇā-keśottarīya-vyapanayana-paṭuḥ pāṇḍavā yasya dāsāḥ /",
    "GK16andhvy_u:2488": "rājā duḥśāsanāder gurur anuja-śatasyāṅga-rājasya mitraṃ kvāste duryodhano 'sau kathayata na ruṣā draṣṭum abhyāgatau svaḥ //",
    "GK16andhvy_u:2489": "atra hy alakṣya-krama-vyaṅgyasya vākyārthī-bhūtasya",
    "GK16andhvy_u:2490": "vyaṅgya-viśiṣṭa-vācyābhidhāyibhiḥ padaiḥ sammiśratā /",
    "GK16andhvy_u:2491": "ata eva ca padārthāśrayatve guṇī-bhūta-vyaṅgyasya vākyārthāśrayatve ca dhvaneḥ",
    "GK16andhvy_u:2492": "saṅkīrṇatāyām api na virodhaḥ sva-prabhedāntaravat /",
    "GK16andhvy_u:2493": "yathā hi dhvani-prabhedāntarāṇi parasparaṃ saṅkīryante padārtha-vākyārthāśrayatvena",
    "GK16andhvy_u:2494": "ca na viruddhāni /",
    "GK16andhvy_u:2495": "kiṃ caika-vyaṅgyāśrayatve tu pradhāna-guṇa-bhāvo virudhyate na tu",
    "GK16andhvy_u:2496": "vyaṅgya-bhedāpekṣayā, tato 'py asya na virodhaḥ /",
    "GK16andhvy_u:2497": "ayaṃ ca saṅkara-saṃsṛṣṭi-vyavahāro bahūnām ekatra vācya-vācaka-bhāva iva",
    "GK16andhvy_u:2498": "vyaṅgya-vyañjaka-bhāve 'pi nirvirodha eva mantavyaḥ /",
    "GK16andhvy_u:2499": "yatra tu padāni kānicid avivakṣita-vācyāny anuraṇana-rūpa-vyaṅgya-vācyāni vā tatra dhvani-guṇī-bhūta-vyaṅgyayoḥ saṃsṛṣṭatvam /",
    "GK16andhvy_u:2500": "yathā-”teṣāṃ",
    "GK16andhvy_u:2501": "gopa-vadhū-vilāsa-suhṛdām” ity ādau /",
    "GK16andhvy_u:2502": "atra hi “vilāsa-suhṛdām” “rādhā-rahaḥ-sākṣiṇām” ity ete pade",
    "GK16andhvy_u:2503": "dhvani-prabheda-rūpe “te” “jāne” ity ete ca pade guṇī-bhūta-vyaṅgya-rūpe /",
    "GK16andhvy_u:2504": "vācyālaṅkāra-saṅkīrṇatvam alakṣya-krama-vyaṅgyāpekṣayā rasavati sālaṅkāre kāvye sarvatra suvyavasthitam /",
    "GK16andhvy_u:2505": "prabhedāntarāṇām api kadācit saṅkīrṇatvaṃ bhavaty eva /",
    "GK16andhvy_u:2506": "yathā mamaiva-",
    "GK16andhvy_u:2507": "yā vyāpāravatī rasān rasayituṃ kācit kavīnāṃ navā dṛṣṭir yā pariniṣṭhitārtha-viṣayonmeṣā ca vaipaścitī /",
    "GK16andhvy_u:2508": "te dve apy avalambya viśvam aniśaṃ nirvarṇayanto vayaṃ śrāntā naiva ca labdham abdhi-śayana ! tvad-bhakti-tulyaṃ sukham //",
    "GK16andhvy_u:2509": "ity atra virodhālaṅkāreṇārthāntara-saṃkramita-vācyasya dhvani-prabhedasya",
    "GK16andhvy_u:2510": "saṅkīrṇatvam /",
    "GK16andhvy_u:2511": "vācyālaṅkāra-saṃsṛṣṭatvaṃ ca padāpekṣayaiva /",
    "GK16andhvy_u:2512": "yatra hi kānicit padāni",
    "GK16andhvy_u:2513": "vācyālaṅkāra-bhāñji kānicic ca dhvani-prabheda-yuktāni /",
    "GK16andhvy_u:2514": "yathā-",
    "GK16andhvy_u:2515": "dīrghīkurvan paṭu mada-kalaṃ kūjitaṃ sārasānāṃ pratyūṣeṣu sphuṭita-kamalāmoda-maitrī-kaṣāyaḥ",
    "GK16andhvy_u:2516": "yatra strīṇāṃ harati surata-glānim aṅgānukūlaḥ siprāvātaḥ priyatama iva prārthanā-cāṭu-kāraḥ",
    "GK16andhvy_u:2517": "atra hi maitrī-padam avivakṣita-vācyo dhvaniḥ /",
    "GK16andhvy_u:2518": "padāntareṣv alaṅkārāntarāṇi /",
    "GK16andhvy_u:2519": "saṃsṛṣṭālaṅkārāntara-saṅkīrṇo dhvanir, yathā-",
    "GK16andhvy_u:2520": "danta-kṣatāni karajaiś ca vipāṭitāni",
    "GK16andhvy_u:2521": "prodbhinna-sāndra-pulake bhavataḥ śarīre /",
    "GK16andhvy_u:2522": "dattāni rakta-manasā mṛga-rāja-vadhvā",
    "GK16andhvy_u:2523": "jāta-spṛhair munibhir apy avalokitāni //",
    "GK16andhvy_u:2524": "atra hi samāsokti-saṃsṛṣṭena virodhālaṅkāreṇa",
    "GK16andhvy_u:2525": "saṅkīrṇasyālakṣya-krama-vyaṅgyasya dhvaneḥ prakāśanam /",
    "GK16andhvy_u:2526": "dayā-vīrasya",
    "GK16andhvy_u:2527": "paramārthato vākyārthībhūtatvāt /",
    "GK16andhvy_u:2528": "saṃsṛṣṭālaṅkāra-saṃsṛṣṭatvaṃ ca dhvaner yathā-",
    "GK16andhvy_u:2529": "abhinava-payodhara-rasiteṣu pathika-śyāmāyiteṣu divaseṣu /",
    "GK16andhvy_u:2530": "śobhate prasārita-grīvāṇāṃ nṛttaṃ mayūra-vṛndānām //",
    "GK16andhvy_u:2531": "atra hy upamā-rūpakābhyāṃ śabda-śakty-udbhavānuraṇana-rūpa-vyaṅgyasya",
    "GK16andhvy_u:2532": "dhvaneḥ saṃsṛṣṭatvam /",
    "GK16andhvy_u:2533": "evaṃ dhvaneḥ prabhedāḥ prabheda-bhedāś ca kena śakyante /",
    "GK16andhvy_u:2534": "saṅkhyātuṃ diṅ-mātraṃ teṣām idam uktam asmābhiḥ // DhvK_3.44 //",
    "GK16andhvy_u:2535": "anantā hi dhvaneḥ prakārāḥ sahṛdayānāṃ vyutpattaye teṣāṃ diṅ-mātraṃ",
    "GK16andhvy_u:2536": "kathitam //",
    "GK16andhvy_u:2537": "ity ukta-lakṣaṇo yo dhvanir vivecyaḥ prayatnataḥ sadbhiḥ sat-kāvyaṃ kartuṃ vā jñātuṃ vā samyag abhiyuktaiḥ // DhvK_3.45 //",
    "GK16andhvy_u:2538": "ukta-svarūpa-dhvani-nirūpaṇa-nipuṇā hi sat-kavayaḥ sahṛdayāś ca niyatam",
    "GK16andhvy_u:2539": "eva kāvya-viṣaye parāṃ prakarṣa-padavīm āsādayanti //",
    "GK16andhvy_u:2540": "asphuṭa-sphuritaṃ kāvya-tattvam etad yathoditam /",
    "GK16andhvy_u:2541": "aśaknuvadbhir vyākartuṃ rītayaḥ sampravartitāḥ // DhvK_3.46 //",
    "GK16andhvy_u:2542": "etad-dhvani-pravartanena nirṇītaṃ kāvya-tattvam asphuṭa-sphuritaṃ sad aśaknuvadbhiḥ pratipādayituṃ vaidarbhī gauḍī pāñcālī ceti rītayaḥ pravartitāḥ /",
    "GK16andhvy_u:2543": "rīti-lakṣaṇa-vidhāyināṃ hi kāvya-tattvam etad asphuṭatayā manāk-sphuritam āsīd iti lakṣyate tad atra sphuṭatayā sampradarśitenānyena",
    "GK16andhvy_u:2544": "rīti-lakṣaṇena na kiṃcit || DhvA_3.46 ||",
    "GK16andhvy_u:2545": "śabda-tattvāśrayāḥ kāścid artha-tattva-yujo 'parāḥ /",
    "GK16andhvy_u:2546": "vṛttayo 'pi prakāśante jñāte 'smin kāvya-lakṣaṇe // DhvK_3.47 //",
    "GK16andhvy_u:2547": "asmin vyaṅgya-vyañjakabhāvavivecanamaye kāvya-lakṣaṇe jñāte sati yāḥ",
    "GK16andhvy_u:2548": "kāścitprasiddhā upanāgarikādyāḥ śabdatattvāśrayāḥ vṛttayo yāścārthatattvasambaddhāḥ kaiśikyādayastāḥ samyagrītipadavīmavataranti /",
    "GK16andhvy_u:2549": "anyathā tu tāsāmadṛṣṭārthānām iva vṛttīnāmaśraddheyatvam eva syānnānubhavasiddhatvam /",
    "GK16andhvy_u:2550": "evaṃ sphuṭatayaiva lakṣaṇīyaṃ svarūpamasya dhvaneḥ /",
    "GK16andhvy_u:2551": "yatra śabdānām arthānāṃ ca keṣāñcitpratipattṛviśeṣasaṃvedyaṃ jātyatvam iva ratnaviśeṣāṇāṃ cārutvamanākhyeyamavabhāsate kāvye tatra dhvanivyavahāra iti yallakṣaṇaṃ dhvaner ucyate kenacittadayuktam iti nābhidheyatāmarhati /",
    "GK16andhvy_u:2552": "yataḥ śabdānāṃ svarūpāśrayas tāvad akliṣṭatve satyaprayuktaprayogaḥ /",
    "GK16andhvy_u:2553": "vācakāśrayas tu prasādo vyañjakatvaṃ ceti viśeṣaḥ",
    "GK16andhvy_u:2554": "/ arthānāṃ ca sphuṭatvenāvabhāsanaṃ vyaṅgyaparatvaṃ vyaṅgyāṃśaviśiṣṭatvam ceti viśeṣaḥ",
    "GK16andhvy_u:2555": "tau ca viśeṣau vyākhyātuṃ śakyete vyākhyātau ca bahuprakāram /",
    "GK16andhvy_u:2556": "tadvyatiriktānākhyeyaviśeṣasambhāvanā tu vivekāvasādabhāvamūlaiva /",
    "GK16andhvy_u:2557": "yasmādanākhyeyatvaṃ sarva-śabdāgocaratvena na kasyacitsambhavati /",
    "GK16andhvy_u:2558": "antato 'nākhyeyaśabdena tasyābhidhānasambhavāt /",
    "GK16andhvy_u:2559": "sāmānyasaṃsparśivikalpaśabdāgocaratve sati, prakāśamānatvaṃ tu yadanākhyeyatvam ucyate kvacit tad api kāvyaviśeṣāṇāṃ ratnaviśeṣāṇām iva na sambhavati /",
    "GK16andhvy_u:2560": "teṣāṃ lakṣaṇakāraivyākṛta-rūpatvāt /",
    "GK16andhvy_u:2561": "ratnaviśeṣāṇāṃ ca sāmānyasambhāvanayaiva mūlyasthitiparikalpanādarśanācca /",
    "GK16andhvy_u:2562": "ubhayeṣām api teṣāṃ pratipattṛviśeṣasaṃvedyatvamasty eva /",
    "GK16andhvy_u:2563": "vaikaṭikā eva hi",
    "GK16andhvy_u:2564": "ratnatattvavidaḥ, sahṛdayā eva hi kāvyānāṃ rasajñā iti kasyātra vipratipattiḥ /",
    "GK16andhvy_u:2565": "yat tv anirdeśyatvaṃ sarva-lakṣaṇa-viṣayaṃ bauddhānāṃ prasiddhaṃ tattanmataparīkṣāyāṃ granthāntare nirūpayiṣyāmaḥ /",
    "GK16andhvy_u:2566": "iha tu granthāntaraśravaṇalavaprakāśanaṃ sahṛdayavaimanasyapradāyīti na prakriyate /",
    "GK16andhvy_u:2567": "bauddhamatena vā yathā pratyakṣādilakṣaṇaṃ tathāsmākaṃ dhvanilakṣaṇaṃ bhaviṣyati /",
    "GK16andhvy_u:2568": "tasmāllakṣaṇāntarasyāghaṭanādaśabdārthatvācca tasyoktam eva dhvanilakṣaṇaṃ sādhīyaḥ /",
    "GK16andhvy_u:2569": "tad idam uktam-",
    "GK16andhvy_u:2570": "anākhyeyāṃśa-bhāsitvaṃ nirvācyārthatayā dhvaneḥ /",
    "GK16andhvy_u:2571": "na lakṣaṇaṃ, lakṣaṇaṃ tu sādhīyo 'sya yathoditam //",
    "GK16andhvy_u:2572": "// iti śrī-rājānakānandavardhanācārya-viracite dhvany-āloke tṛtīya uddyotaḥ //",
    "GK16andhvy_u:2573": "// caturthoddyotaḥ //",
    "GK16andhvy_u:2574": "evaṃ dhvaniṃ sa-prapañcaṃ vipratipatti-nirāsārthaṃ vyutpādya",
    "GK16andhvy_u:2575": "tad-vyutpādane prayojanāntaram ucyate-",
    "GK16andhvy_u:2576": "dhvaner yaḥ saguṇī-bhūta-vyaṅgyasyādhvā pradarśitaḥ /",
    "GK16andhvy_u:2577": "anenānantyam āyāti kavīnāṃ pratibhā-guṇaḥ // DhvK_4.1 //",
    "GK16andhvy_u:2578": "ya eṣa dhvaner guṇī-bhūta-vyaṅgyasya ca mārgaḥ prakāśitas tasya phalāntaraṃ kavi-pratibhānantyam",
    "GK16andhvy_u:2579": "katham iti cet-",
    "GK16andhvy_u:2580": "ato hy anyatamenāpi prakāreṇa vibhūṣitā /",
    "GK16andhvy_u:2581": "vāṇī navatvam āyāti pūrvārthānvayavaty api // DhvK_4.2 //",
    "GK16andhvy_u:2582": "ato dhvaner ukta-prabheda-madhyād anyatamenāpi prakāreṇa vibhūṣitā satī vāṇī purātana-kavi-nibaddhārtha-saṃsparśavaty api navatvam āyāti /",
    "GK16andhvy_u:2583": "tathā hy avivakṣita-vācyasya dhvaneḥ prakāra-dvaya-samāśrayeṇa navatvaṃ pūrvārthānugame 'pi,",
    "GK16andhvy_u:2584": "smitaṃ kiṃcin mugdhaṃ tarala-madhuro dṛṣṭi-vibhavaḥ",
    "GK16andhvy_u:2585": "parispando vācām abhinava-vilāsormi-sarasaḥ /",
    "GK16andhvy_u:2586": "gatānām ārambhaḥ kisalayita-līlā-parimalaḥ",
    "GK16andhvy_u:2587": "spṛśantyās tāruṇyaṃ kim iva hi na ramyaṃ mṛgadṛśaḥ //",
    "GK16andhvy_u:2588": "ity asya,",
    "GK16andhvy_u:2589": "sa-vibhrama-smitodbhedā lolākṣyaḥ praskhalad-giraḥ /",
    "GK16andhvy_u:2590": "nitambālasa-gāminyaḥ kāminyaḥ kasya na priyāḥ //",
    "GK16andhvy_u:2591": "ity evam ādiṣu ślokeṣu satsv api",
    "GK16andhvy_u:2592": "tiraskṛta-vācya-dhvani-samāśrayeṇāpūrvatvam eva pratibhāsate /",
    "GK16andhvy_u:2593": "tathā-",
    "GK16andhvy_u:2594": "yaḥ prathamaḥ prathamaḥ sa tu tathā hi hata-hasti-bahala-palalāśī /",
    "GK16andhvy_u:2595": "śvāpada-gaṇeṣu siṃhaḥ siṃhaḥ kenādharī-kriyate //ity asya,",
    "GK16andhvy_u:2596": "sva-tejaḥ-krīta-mahimā kenānyenātiśayyate /",
    "GK16andhvy_u:2597": "mahadbhir api mātaṅgaiḥ siṃhaḥ kim abhibhūyate //",
    "GK16andhvy_u:2598": "ity evam ādiṣu ślokeṣu satsv apy",
    "GK16andhvy_u:2599": "arthāntara-saṅkramita-vācya-dhvani-samāśrayeṇa navatvam /",
    "GK16andhvy_u:2600": "vivakṣitāny apara-vācyasyāpy ukta-prakāra-samāśrayeṇa navatvaṃ, yathā-",
    "GK16andhvy_u:2601": "nidrā-kaitavinaḥ priyasya vadane vinyasya vaktraṃ vadhūr bodha-trāsa-niruddha-cumbana-rasāpy ābhoga-lolaṃ sthitā /",
    "GK16andhvy_u:2602": "vailakṣyād vimukhībhaved iti punas tasyāpy anārambhiṇaḥ",
    "GK16andhvy_u:2603": "sākāṅkṣa-pratipatti nāma hṛdayaṃ yātaṃ tu pāraṃ rateḥ //",
    "GK16andhvy_u:2604": "ity ādeḥ ślokasya,",
    "GK16andhvy_u:2605": "śūnyaṃ vāsa-gṛhaṃ vilokya śayanād utthāya kiṃcic chanair nidrā-vyājam upāgatasya suciraṃ nirvarṇya patyur mukham /",
    "GK16andhvy_u:2606": "visrabdhaṃ paricumbya jāta-pulakām ālokya gaṇḍa-sthalīṃ",
    "GK16andhvy_u:2607": "lajjā-namra-mukhī priyeṇa hasatā bālā ciraṃ cumbitā //",
    "GK16andhvy_u:2608": "ity ādiṣu ślokeṣu satsv api navatvam /",
    "GK16andhvy_u:2609": "yathā vā-”taraṅgabhrūbhaṅgā” ity ādiślokasya “nānābhaṅgibhramadbhrūḥ” ity ādiślokāpekṣayānyatvam yuktyānayānusartavyo rasādir bahu-vistaraḥ /",
    "GK16andhvy_u:2610": "mitho 'py anantatāṃ prāptaḥ kāvya-mārgo yadāśrayāt // DhvK_4.3 //",
    "GK16andhvy_u:2611": "bahu-vistāro 'yaṃ rasa-bhāva-tad-ābhāsa-tat-praśama-lakṣaṇo mārgo yathāsvaṃ vibhāvānubhāva-prabheda-kalanayā yathoktaṃ prāk /",
    "GK16andhvy_u:2612": "sa sarva evānayā yuktyānusartavyaḥ /",
    "GK16andhvy_u:2613": "yasya rasāder āśrayād ayaṃ kāvya-mārgaḥ",
    "GK16andhvy_u:2614": "purātanaiḥ kavibhiḥ sahasra-saṃkhyair asaṃkhyair vā bahu-prakāraṃ",
    "GK16andhvy_u:2615": "kṣuṇṇatvān mito 'py anantatām eti /",
    "GK16andhvy_u:2616": "rasa-bhāvādīnāṃ hi pratyekaṃ vibhāvānubhāva-vyabhicāri-samāśrayād aparimitatvam /",
    "GK16andhvy_u:2617": "teṣāṃ",
    "GK16andhvy_u:2618": "caikaika-prabhedāpekṣayāpi tāvaj jagad-vṛttam upanibadhyamānaṃ sukavibhis tad-icchā-vaśād anyathā sthitam apy anyathaiva vivartate /",
    "GK16andhvy_u:2619": "pratipāditaṃ caitac citra-vicārāvasare /",
    "GK16andhvy_u:2620": "gāthā cātra kṛtaiva mahā-kavinā-",
    "GK16andhvy_u:2621": "atathā-sthitān api tathā-saṃsthitān iva hṛdaye yā niveśayati /",
    "GK16andhvy_u:2622": "artha-viśeṣān sā jayati vikaṭa-kavi-gocarā vāṇī //",
    "GK16andhvy_u:2623": "tad itthaṃ rasa-bhāvādy-āśrayeṇa kāvyārthānām ānantyaṃ supratipāditam /",
    "GK16andhvy_u:2624": "etad evopapādayitum ucyate-",
    "GK16andhvy_u:2625": "dṛṣṭa-pūrvā api hy arthāḥ kāvye rasa-parigrahāt /",
    "GK16andhvy_u:2626": "sarve navā ivābhānti madhu-māsa iva drumāḥ // DhvK_4.4 //",
    "GK16andhvy_u:2627": "tathā hi vivakṣitāny apara-vācyasyaiva",
    "GK16andhvy_u:2628": "śabda-śakty-udbhavānuraṇana-rūpa-vyaṅgya-prakāra-samāśrayeṇa navatvam /",
    "GK16andhvy_u:2629": "yathā-”dharaṇī-dhāraṇāyādhunā tvaṃ śeṣaḥ” ity ādeḥ /",
    "GK16andhvy_u:2630": "śeṣo hima-giris tvaṃ ca mahānto guravaḥ sthirāḥ /",
    "GK16andhvy_u:2631": "yad alaṅghita-maryādāś calantīṃ bibhrate bhuvam //",
    "GK16andhvy_u:2632": "ity ādiṣu satsv api /",
    "GK16andhvy_u:2633": "tasyaivārtha-śakty-udbhavānuraṇana-rūpa-vyaṅgya-samāśrayeṇa navatvam /",
    "GK16andhvy_u:2634": "yathā-”evaṃ-vādini devarṣau” ity ādi ślokasya /",
    "GK16andhvy_u:2635": "kṛte vara-kathālāpe kumāryaḥ pulakodgamaiḥ /",
    "GK16andhvy_u:2636": "sūcayanti spṛhām antar-lajjayāvanatānanāḥ //",
    "GK16andhvy_u:2637": "ity ādiṣu satsv artha-śakty-udbhavānuraṇana-rūpa-vyaṅgyasya",
    "GK16andhvy_u:2638": "kavi-prauḍhokti-nirmita-śarīratvena navatvam /",
    "GK16andhvy_u:2639": "yathā-”sajjayati",
    "GK16andhvy_u:2640": "surabhi-māso” ity ādeḥ /",
    "GK16andhvy_u:2641": "surabhi-samaye pravṛtte sahasā prādurbhavanti ramaṇīyāḥ /",
    "GK16andhvy_u:2642": "rāgavatām utkalikāḥ sahaiva sahakāra-kalikābhiḥ //",
    "GK16andhvy_u:2643": "ity ādiṣu satsv apy apūrvatvam eva /",
    "GK16andhvy_u:2644": "artha-śakty-udbhavānuraṇana-rūpa-vyaṅgyasya",
    "GK16andhvy_u:2645": "kavi-nibaddha-vaktṛ-prauḍhokti-mātra-niṣpanna-śarīratvena navatvam /",
    "GK16andhvy_u:2646": "yathā",
    "GK16andhvy_u:2647": "“'vāṇijya hasti-dantāḥ” ity ādi-gāthārthasya /",
    "GK16andhvy_u:2648": "kariṇī-behabbaaro maha putto ekka-kāṇḍa-vinibāī /",
    "GK16andhvy_u:2649": "haa soṇhāeṃ taha kaho jaha kaṇḍa-karaṇḍaaṃ baha{i} //",
    "GK16andhvy_u:2650": "[kariṇī-vaidhavya-karo mama putra eka-kāṇḍa-vinipātī /",
    "GK16andhvy_u:2651": "hata-snuṣayā tathā kṛto yathā kāṇḍa-karaṇḍakaṃ vahati //]",
    "GK16andhvy_u:2652": "evam ādiṣv artheṣu satsv apy anālīḍhataiva || DhvA_4.4 ||",
    "GK16andhvy_u:2653": "yathā vyaṅgya-bheda-samāśrayeṇa dhvaneḥ kāvyārthānāṃ navatvam utpadyate,",
    "GK16andhvy_u:2654": "tathā vyañjaka-bheda-samāśrayeṇāpi /",
    "GK16andhvy_u:2655": "tat tu grantha-vistara-bhayān na",
    "GK16andhvy_u:2656": "likhyate, svayam eva sahṛdayair abhyūhyam /",
    "GK16andhvy_u:2657": "atra ca punaḥ punar uktam api sāratayedam ucyate-",
    "GK16andhvy_u:2658": "vyaṅgya-vyañjaka-bhāve 'smin vividhe sambhavaty api /",
    "GK16andhvy_u:2659": "rasādi-maya ekasmin kaviḥ syād avadhānavān // DhvK_4.5 //",
    "GK16andhvy_u:2660": "asminn arthānantya-hetau vyaṅgya-vyañjaka-bhāve vicitre śabdānāṃ sambhavaty api kavir apūrvārtha-lābhārthī rasādi-maya ekasmin",
    "GK16andhvy_u:2661": "vyaṅgya-vyañjaka-bhāve yatnād avadadhīta /",
    "GK16andhvy_u:2662": "rasa-bhāva-tad-ābhāsa-rūpe hi vyaṅgye tad-vyañjakeṣu ca yathā-nirdiṣṭeṣu",
    "GK16andhvy_u:2663": "varṇa-pada-vākya-racanā-prabandheṣv avahita-manasaḥ kaveḥ sarvam apūrvaṃ",
    "GK16andhvy_u:2664": "kāvyaṃ sampadyate /",
    "GK16andhvy_u:2665": "tathā ca rāmāyaṇa-mahābhāratādiṣu saṅgrāmādayaḥ punaḥ punar abhihitā api nava-navāḥ prakāśante",
    "GK16andhvy_u:2666": "prabandhe cāṅgī rasa eka evopanibadhyamāno 'rtha-viśeṣa-lābhaṃ chāyātiśayaṃ ca puṣṇāti",
    "GK16andhvy_u:2667": "kasminn iveti cet-yathā",
    "GK16andhvy_u:2668": "rāmāyaṇe yathā vā mahābhārate /",
    "GK16andhvy_u:2669": "rāmāyaṇe hi karuṇo rasaḥ svayam ādi-kavinā",
    "GK16andhvy_u:2670": "sūtritaḥ “śokaḥ ślokatvam āgataḥ” ity evaṃ-vādinā /",
    "GK16andhvy_u:2671": "nirvyūḍhaś ca sa eva",
    "GK16andhvy_u:2672": "sītātyanta-viyoga-paryantam eva sva-prabandham uparacayatā /",
    "GK16andhvy_u:2673": "mahābhārate",
    "GK16andhvy_u:2674": "'pi śāstra-kāvya-rūpa-cchāyānvayini",
    "GK16andhvy_u:2675": "vṛṣṇi-pāṇḍava-virasāvasāna-vaimanasya-dāyinīṃ samāptim upanibadhnatā mahā-muninā vairāgya-janana-tātparyaṃ prādhānyena sva-prabandhasya",
    "GK16andhvy_u:2676": "darśayatā mokṣa-lakṣaṇaḥ puruṣārthaḥ śānto rasaś ca mukhyatayā vivakṣā-viṣayatvena sūcitaḥ",
    "GK16andhvy_u:2677": "etac cāṃśena vivṛtam evānyair",
    "GK16andhvy_u:2678": "vyākhyā-vidhāyibhiḥ /",
    "GK16andhvy_u:2679": "svayam eva caitad udgīrṇaṃ",
    "GK16andhvy_u:2680": "tenodīrṇa-mahā-moha-magnam ujjihīrṣatā lokam ativimala-jñānāloka-dāyinā",
    "GK16andhvy_u:2681": "loka-nāthena-",
    "GK16andhvy_u:2682": "yathā yathā viparyeti loka-tantram asāravat /",
    "GK16andhvy_u:2683": "tathā tathā virāgo 'tra jāyate nātra saṃśayaḥ //",
    "GK16andhvy_u:2684": "ity ādi bahuśaḥ kathayatā /",
    "GK16andhvy_u:2685": "tataś ca śānto raso rasāntarair mokṣa-lakṣaṇaḥ",
    "GK16andhvy_u:2686": "puruṣārthaḥ puruṣārthāntarais tad-upasarjanatvenānugamyamāno 'ṅgitvena",
    "GK16andhvy_u:2687": "vivakṣā-viṣaya iti mahābhārata-tātparyaṃ suvyaktam evāvabhāsate /",
    "GK16andhvy_u:2688": "aṅgāṅgi-bhāvaś ca yathā rasānāṃ tathā pratipāditam eva /",
    "GK16andhvy_u:2689": "pāramārthikāntas tattvānapekṣayā śarīrasyevāṅga-bhūtasya rasasya puruṣārthasya ca sva-prādhānyena cārutvam apy aviruddham /",
    "GK16andhvy_u:2690": "nanu mahābhārate yāvān vivakṣā-viṣayaḥ so 'nukramaṇyāṃ sarva evānukrānto na caitat tatra dṛśyate, pratyuta sarva-puruṣārtha-prabodha-hetutvaṃ",
    "GK16andhvy_u:2691": "sarva-rasa-garbhatvaṃ ca mahābhāratasya tasminn uddeśe",
    "GK16andhvy_u:2692": "sva-śabda-niveditatvena pratīyate /",
    "GK16andhvy_u:2693": "atrocyate-satyaṃ śāntasyaiva rasasyāṅgitvaṃ mahābhārate mokṣasya ca sarva-puruṣārthebhyaḥ prādhānyam ity etan na",
    "GK16andhvy_u:2694": "sva-śabdābhidheya-tvenānukramaṇyā darśitam, darśitaṃ tu vyaṅgyatvena-”bhagavān vāsudevaś ca kīrtyate 'tra sanātanaḥ” ity asmin vākye /",
    "GK16andhvy_u:2695": "anena hy ayam artho vyaṅgyatvena vivakṣito yad atra mahābhārate",
    "GK16andhvy_u:2696": "pāṇḍavādi-caritaṃ yat kīrtyate tat sarvam avasāna-virasam",
    "GK16andhvy_u:2697": "avidyā-prapañca-rūpaṃ ca, paramārtha-satya-svarūpas tu bhagavān vāsudevo",
    "GK16andhvy_u:2698": "'tra kīrtyate /",
    "GK16andhvy_u:2699": "tasmāt tasminn eva parameśvare bhagavati bhavata",
    "GK16andhvy_u:2700": "bhāvita-cetaso, mā bhūta vibhūtiṣu niḥsārāsu rāgiṇo guṇeṣu vā",
    "GK16andhvy_u:2701": "naya-vinaya-parākramādiṣv amīṣu kevaleṣu keṣucit sarvātmanā",
    "GK16andhvy_u:2702": "pratiniviṣṭa-dhiyaḥ /",
    "GK16andhvy_u:2703": "tathā cāgre-paśyata niḥsāratāṃ saṃsārasyety amum",
    "GK16andhvy_u:2704": "evārthaṃ dyotayan sphuṭam evāvabhāsate vyañjaka-śakty-anugṛhītaś ca śabdaḥ /",
    "GK16andhvy_u:2705": "evaṃ-vidham evārthaṃ garbhīkṛtaṃ sandarśayanto 'nantara-ślokā",
    "GK16andhvy_u:2706": "lakṣyante-”sa hi satyam” ity ādayaḥ /",
    "GK16andhvy_u:2707": "ayaṃ ca nigūḍha-ramaṇīyo 'rtho mahābhāratāvasāne harivaṃśa-varṇanena",
    "GK16andhvy_u:2708": "samāptiṃ vidadhatā tenaiva kavi-vedhasā kṛṣṇa-dvaipāyanena",
    "GK16andhvy_u:2709": "samyak-sphuṭī-kṛtaḥ /",
    "GK16andhvy_u:2710": "anena cārthena saṃsārātīte tattvāntare",
    "GK16andhvy_u:2711": "bhakty-atiśayaṃ pravartayatā sakala eva sāṃsāriko vyavahāraḥ pūrva-pakṣīkṛto nyakṣeṇa prakāśate",
    "GK16andhvy_u:2712": "devatā-tīrtha-tapaḥ-prabhṛtīnāṃ ca",
    "GK16andhvy_u:2713": "prabhāvātiśaya-varṇanaṃ tasyaiva para-brahmaṇaḥ prāpty-upāyatvena",
    "GK16andhvy_u:2714": "tad-vibhūtitvenaiva devatā-viśeṣāṇām anyeṣāṃ ca /",
    "GK16andhvy_u:2715": "pāṇḍavādi-carita-varṇanasyāpi vairāgya-janana-tātparyād vairāgyasya ca mokṣa-mūlatvān mokṣasya ca bhagavat-prāpty-upāyatvena mukhyatayā gītādiṣu pradarśitatvāt para-brahma-prāpty-upāyatvam eva paramparayā /",
    "GK16andhvy_u:2716": "vāsudevādi-saṃjñābhidheyatvena cāparimita-śakty-āspadaṃ paraṃ brahma gītādi-pradeśāntareṣu tad-abhidhānatvena labdha-prasiddhi",
    "GK16andhvy_u:2717": "māthura-prādurbhāvānukṛta-sakala-svarūpaṃ vivakṣitaṃ na tu",
    "GK16andhvy_u:2718": "māthura-prādurbhāvāṃśa eva, sanātana-śabda-viśeṣitatvāt /",
    "GK16andhvy_u:2719": "rāmāyaṇādiṣu cānayā saṃjñayā bhagavan-mūrty-antare vyavahāra-darśanāt /",
    "GK16andhvy_u:2720": "nirṇītaś cāyam arthaḥ śabda-tattva-vidbhir eva /",
    "GK16andhvy_u:2721": "tad evam anukramaṇī-nirdiṣṭena vākyena bhagavad-vyatirekiṇaḥ",
    "GK16andhvy_u:2722": "sarvasyānyasyānityatāṃ prakāśayatā mokṣa-lakṣaṇa evaikaḥ paraḥ puruṣārthaḥ",
    "GK16andhvy_u:2723": "śāstranaye, kāvya-naye ca tṛṣṇākṣaya-sukha-paripoṣa-lakṣaṇaḥ śānto raso mahābhāratasyāṅgitvena vivakṣita iti supratipāditam /",
    "GK16andhvy_u:2724": "atyanta-sāra-bhūtatvāc cāyam artho vyaṅgyatvenaiva darśito na tu",
    "GK16andhvy_u:2725": "vācyatvena /",
    "GK16andhvy_u:2726": "sāra-bhūto hy arthaḥ sva-śabdānabhidheyatvena prakāśitaḥ sutarām eva śobhām āvahati /",
    "GK16andhvy_u:2727": "prasiddhiś ceyam asty eva",
    "GK16andhvy_u:2728": "vidagdha-vidvat-pariṣatsu yad abhimatataraṃ vastu vyaṅgyatvena prakāśyate na sākṣāc-chabda-vācyatvena",
    "GK16andhvy_u:2729": "tasmāt sthitam etat-aṅgibhūta-rasādy-āśrayeṇa kāvye kriyamāṇe navārtha-lābho bhavati",
    "GK16andhvy_u:2730": "bandha-cchāyā ca mahatī sampadyata iti /",
    "GK16andhvy_u:2731": "ata eva ca",
    "GK16andhvy_u:2732": "rasānuguṇārtha-viśeṣopanibandham alaṅkārāntara-virahe 'pi chāyātiśaya-yogi",
    "GK16andhvy_u:2733": "lakṣye dṛśyate /",
    "GK16andhvy_u:2734": "yathā-",
    "GK16andhvy_u:2735": "munir jayati yogīndro mahātmā kumbha-sambhavaḥ /",
    "GK16andhvy_u:2736": "yenaika-culake dṛṣṭau tau divyau matsya-kacchapau //ity ādau /",
    "GK16andhvy_u:2737": "atra hy adbhuta-rasānuguṇam eka-culake matsya-kacchapa-darśanaṃ",
    "GK16andhvy_u:2738": "chāyātiśayaṃ puṣṇāti /",
    "GK16andhvy_u:2739": "tatra hy eka-culake sakala-jaladhi-sannidhānād api",
    "GK16andhvy_u:2740": "divya-matsya-kacchapa-darśanam akṣuṇṇatvād adbhuta-rasānuguṇataram /",
    "GK16andhvy_u:2741": "kṣuṇṇaṃ hi vastu loka-prasiddhyādbhutam api nāścaryakāri bhavati /",
    "GK16andhvy_u:2742": "na cākṣuṇṇaṃ vastūpanibadhyamānam adbhuta-rasasyaivānuguṇaṃ yāvad rasāntarasyāpi /",
    "GK16andhvy_u:2743": "tad yathā-",
    "GK16andhvy_u:2744": "svidyati romāñcate vepate rathyāyāṃ tulāgreṇa /",
    "GK16andhvy_u:2745": "sa pārśvo 'dyāpi subhaga tasyā yenāsyatikrāntaḥ //",
    "GK16andhvy_u:2746": "[svidyati romāñcate vepate rathyāyāṃ tulāgreṇa /",
    "GK16andhvy_u:2747": "sa pārśvo 'dyāpi subhaga tasyā yenāsyatikrāntaḥ //]",
    "GK16andhvy_u:2748": "etad gāthārthād bhāvyamānād yā rasa-pratītir bhavati, sā tvāṃ spṛṣṭvā",
    "GK16andhvy_u:2749": "svidyati romāñcate vepate ity evaṃ-vidhād arthāt pratīyamānān manāg api no jāyate /",
    "GK16andhvy_u:2750": "tad evaṃ dhvani-prabheda-samāśrayeṇa yathā kāvyārthānāṃ navatvaṃ",
    "GK16andhvy_u:2751": "jāyate tathā pratipāditam /",
    "GK16andhvy_u:2752": "guṇībhūta-vyaṅgyasyāpi tribheda-vyaṅgyāpekṣayā",
    "GK16andhvy_u:2753": "ye prakārās tat-samāśrayeṇāpi kāvya-vastūnāṃ navatvaṃ bhavaty eva /",
    "GK16andhvy_u:2754": "tat tv ativistāra-kārīti nodāhṛtaṃ sahṛdayaiḥ svayam utprekṣaṇīyam || DhvA_4.5 ||",
    "GK16andhvy_u:2755": "dhvaner itthaṃ guṇībhūta-vyaṅgyasya ca samāśrayāt /",
    "GK16andhvy_u:2756": "na kāvyārtha-virāmo 'sti yadi syāt pratibhā-guṇaḥ // DhvK_4.6 //",
    "GK16andhvy_u:2757": "satsv api purātana-kavi-prabandheṣu yadi syāt pratibhā-guṇaḥ, tasmiṃs tv asati na kiṃcid eva kaver vastv asti /",
    "GK16andhvy_u:2758": "bandha-cchāyāpy",
    "GK16andhvy_u:2759": "artha-dvayānurūpa-śabda-sanniveśo 'rtha-pratibhānābhāve katham upapadyate /",
    "GK16andhvy_u:2760": "anapekṣitārtha-viśeṣākṣara-racanaiva bandha-cchāyeti nedaṃ nedīyaḥ sahṛdayānām /",
    "GK16andhvy_u:2761": "evaṃ hi saty arthānapekṣa-catura-madhura-vacana-racanāyām",
    "GK16andhvy_u:2762": "api kāvya-vyapadeśaḥ pravarteta /",
    "GK16andhvy_u:2763": "śabdārthayoḥ sāhityena kāvyatve kathaṃ",
    "GK16andhvy_u:2764": "tathā-vidhe viṣaye kāvya-vyavastheti cet-paropanibaddhārtha-viracane yathā",
    "GK16andhvy_u:2765": "tat-kāvyatva-vyavahāras tathā tathā-vidhānāṃ kāvya-sandarbhāṇām ||",
    "GK16andhvy_u:2766": "na cārthānantyaṃ vyaṅgyārthāpekṣayaiva yāvad vācyārthāpekṣayāpīti pratipādayitum ucyate-",
    "GK16andhvy_u:2767": "avasthādeśa-kālādi-viśeṣair api jāyate /",
    "GK16andhvy_u:2768": "ānantyam eva vācyasya śuddhasyāpi svabhāvataḥ // DhvK_4.7 //",
    "GK16andhvy_u:2769": "śuddhasyānapekṣita-vyaṅgyasyāpi vācyasyānantyam eva jāyate svabhāvataḥ /",
    "GK16andhvy_u:2770": "svabhāvo hy ayaṃ vācyānāṃ cetanānām acetanānāṃ ca yad avasthā-bhedād",
    "GK16andhvy_u:2771": "deśa-bhedāt kāla-bhedāt svālakṣaṇya-bhedāc cānantatā bhavati /",
    "GK16andhvy_u:2772": "taiś ca tathā-vyavasthitaiḥ sadbhiḥ prasiddhāneka-svabhāvānusaraṇa-rūpayā",
    "GK16andhvy_u:2773": "svabhāvoktyāpi tāvad upanibadhyamānair niravadhiḥ kāvyārthaḥ sampadyate /",
    "GK16andhvy_u:2774": "tathā hy avasthā-bhedān navatvaṃ yathā-bhagavatī pārvatī kumārasambhave “sarvopamā-dravya-samuccayena” [ku.saṃ. 1.49] ity ādibhir uktibhiḥ",
    "GK16andhvy_u:2775": "prathamam eva parisamāpita-rūpa-varṇanāpi punar bhagavataḥ śambhor",
    "GK16andhvy_u:2776": "locana-gocaram āyāntī “vasanta-puṣpābharaṇaṃ vahantī” [ku.saṃ. 3.53]",
    "GK16andhvy_u:2777": "manmathopakaraṇa-bhūtena bhaṅgyantareṇopavarṇitā /",
    "GK16andhvy_u:2778": "saiva ca punar",
    "GK16andhvy_u:2779": "navodvāha-samaye prasādhyamānā “tāṃ prāṅ-mukhīṃ tatra niveśya tanvīm” ity",
    "GK16andhvy_u:2780": "ādy-uktibhir navenaiva prakāreṇa nirūpita-rūpa-sauṣṭhavā /",
    "GK16andhvy_u:2781": "na ca te tasya kaver ekatraivāsakṛt-kṛtā varṇana-prakārā apunar-uktatvena",
    "GK16andhvy_u:2782": "vā nava-navārtha-nirbharatvena vā pratibhāsante /",
    "GK16andhvy_u:2783": "darśitam eva caitad",
    "GK16andhvy_u:2784": "viṣama-bāṇa-līlāyām-",
    "GK16andhvy_u:2785": "ṇa a tāṇaṃ ghaḍa(i) ohī ṇa a te dīsanti kaha bi punaruttā /",
    "GK16andhvy_u:2786": "je bibbhamā piāṇaṃ atthā vā suka(i)-bāṇīnaṃ //",
    "GK16andhvy_u:2787": "[na ca teṣāṃ ghaṭate 'vadhiḥ, na ca te dṛśyante katham api punaruktāḥ /",
    "GK16andhvy_u:2788": "ye vibhramāḥ priyāṇām arthā vā sukavi-vāṇīnām //]",
    "GK16andhvy_u:2789": "ayam aparaś cāvasthā-bheda-prakāro yad acetanānāṃ sarveṣāṃ cetanaṃ dvitīyaṃ rūpam abhimānitva-prasiddhaṃ himavad gaṅgādīnām /",
    "GK16andhvy_u:2790": "tac",
    "GK16andhvy_u:2791": "cocita-cetana-viṣaya-svarūpa-yojanayopanibadhyamānam anyad eva sampadyate",
    "GK16andhvy_u:2792": "/ yathā kumāra-sambhava eva parvata-svarūpasya himavato varṇanaṃ, punaḥ",
    "GK16andhvy_u:2793": "saptarṣi-priyoktiṣu cetana-tat-svarūpāpekṣayā pradarśitaṃ tad apūrvam eva pratibhāti /",
    "GK16andhvy_u:2794": "prasiddhaś cāyaṃ sat-kavīnāṃ mārgaḥ /",
    "GK16andhvy_u:2795": "idaṃ ca prasthānaṃ",
    "GK16andhvy_u:2796": "kavi-vyutpattaye viṣama-bāṇa-līlāyāṃ sa-prapañcaṃ darśitam /",
    "GK16andhvy_u:2797": "cetanānāṃ ca bālyādy-avasthābhir anyatvaṃ sat-kavīnāṃ prasiddham eva /",
    "GK16andhvy_u:2798": "cetanānām",
    "GK16andhvy_u:2799": "avasthā-bhede 'py avāntarāvasthā-bhedān nānātvam /",
    "GK16andhvy_u:2800": "yathā kumārīṇāṃ kusuma-śara-bhinna-hṛdayānām anyāsāṃ ca /",
    "GK16andhvy_u:2801": "tatrāpi vinītānām avinītānāṃ ca",
    "GK16andhvy_u:2802": "/ acetanānāṃ ca bhāvānām ārambhādy-avasthā-bheda-bhinnānām ekaikaśaḥ svarūpam upanibadhyamānam ānantyam evopayāti /",
    "GK16andhvy_u:2803": "yathā-",
    "GK16andhvy_u:2804": "haṃsānāṃ ninadeṣu yaiḥ kavalitair āsajyate kūjatām anyaḥ ko 'pi kaṣāya-kaṇṭha-luṭhanād āghargharo vibhramaḥ /",
    "GK16andhvy_u:2805": "te sampraty akaṭhora-vāraṇa-vadhū-dantāṅkura-spardhino",
    "GK16andhvy_u:2806": "niryātāḥ kamalākareṣu bisinī-kandāgrima-granthayaḥ //[*23]",
    "GK16andhvy_u:2807": "[*23] Srk 284, Skm 1309 (credited to Kamalāyudha)",
    "GK16andhvy_u:2808": "evam anyatrāpi diśānayānusartavyam /",
    "GK16andhvy_u:2809": "deśa-bhedān nānātvam acetanānāṃ tāvat",
    "GK16andhvy_u:2810": "/ yathā vāyūnāṃ nānā-dig-deśa-cāriṇām anyeṣām api salila-kusumādīnāṃ",
    "GK16andhvy_u:2811": "prasiddham eva /",
    "GK16andhvy_u:2812": "cetanānām api mānuṣa-paśu-pakṣi-prabhṛtīnāṃ",
    "GK16andhvy_u:2813": "grāmāraṇya-salilādi-samedhitānāṃ parasparaṃ mahān viśeṣaḥ samupalakṣyata eva /",
    "GK16andhvy_u:2814": "sa ca vivicya yathāyatham upanibadhyamānas tathaivānantyam āyāti /",
    "GK16andhvy_u:2815": "tathā hi-mānuṣāṇām eva tāvad dig-deśādi-bhinnānāṃ ye vyavahāra-vyāpārādiṣu",
    "GK16andhvy_u:2816": "vicitrā viśeṣās teṣāṃ kenāntaḥ śakyate gantum, viśeṣato yoṣitām /",
    "GK16andhvy_u:2817": "upanibadhyate ca tat sarvam eva sukavibhir yathā-pratibham /",
    "GK16andhvy_u:2818": "kāla-bhedāc ca nānātvam /",
    "GK16andhvy_u:2819": "yatha rtu-bhedād dig-vyoma-salilādīnām",
    "GK16andhvy_u:2820": "acetanānām /",
    "GK16andhvy_u:2821": "cetanānāṃ cautsukyādayaḥ kāla-viśeṣāśrayiṇaḥ prasiddhā eva /",
    "GK16andhvy_u:2822": "svālakṣaṇya-prabhedāc ca sakala-jagad-gatānāṃ vastūnāṃ vinibandhanaṃ prasiddham eva /",
    "GK16andhvy_u:2823": "tac ca yathāvasthitam api tāvad upanibadhyamānam anantatām eva kāvyārthasyāpādayati /",
    "GK16andhvy_u:2824": "atra kecid ācakṣīran-yathā sāmānyātmanā vastūni vācyatāṃ pratipadyante na viśeṣātmanā ; tāni hi svayam anubhūtānāṃ sukhādīnāṃ tan-nimittānāṃ ca svarūpam anyatrāropayadbhiḥ",
    "GK16andhvy_u:2825": "sva-parānubhūta-rūpa-sāmānya-mātrāśrayeṇopanibadhyante kavibhiḥ /",
    "GK16andhvy_u:2826": "na hi tair atītam anāgataṃ vartamānaṃ ca paricitādi-sva-lakṣaṇaṃ yogibhir iva pratyakṣīkriyate ; tac cānubhāvyānubhava-sāmānyaṃ",
    "GK16andhvy_u:2827": "sarva-pratipattṛ-sādhāraṇaṃ parimitatvāt purātanānām eva gocarī-bhūtam,",
    "GK16andhvy_u:2828": "tasyāviṣayatvānupapatteḥ /",
    "GK16andhvy_u:2829": "ata eva sa prakāra-viśeṣo yair adyatanair abhinavatvena pratīyate teṣām abhimāna-mātram eva bhaṇiti-kṛtaṃ",
    "GK16andhvy_u:2830": "vaicitrya-mātram atrāstīti /",
    "GK16andhvy_u:2831": "tatrocyate-yat tūktaṃ sāmānya-mātrāśrayeṇa kāvya-pravṛttis tasya ca parimitatvena prāg eva gocarī-kṛtatvān nāsti navatvaṃ kāvya-vastūnām iti,",
    "GK16andhvy_u:2832": "tad ayuktam ; yato yadi sāmānya-mātram āśritya kāvyaṃ pravartate kiṃ kṛtas tarhi mahā-kavi-nibadhyamānānāṃ kāvyārthānām atiśayaḥ /",
    "GK16andhvy_u:2833": "vālmīki-vyatiriktasyānyasya kavi-vyapadeśa eva vā sāmānya-vyatiriktasyānyasya kāvyārthasyābhāvāt, sāmānyasya cādikavinaiva pradarśitatvāt /",
    "GK16andhvy_u:2834": "ukti-vaicitryān naiṣa doṣa iti cet-kim idam",
    "GK16andhvy_u:2835": "ukti-vaicitryam ? uktir hi vācya-viśeṣa-pratipādi vacanam /",
    "GK16andhvy_u:2836": "tad-vaicitrye",
    "GK16andhvy_u:2837": "kathaṃ na vācya-vaicitryam ? vācya-vācakayor avinābhāvena pravṛtteḥ /",
    "GK16andhvy_u:2838": "vācyānāṃ ca kāvye pratibhāsamānānāṃ yad rūpaṃ tat tu grāhya-viśeṣābhedenaiva pratīyate",
    "GK16andhvy_u:2839": "tenokti-vaicitrya-vādinā",
    "GK16andhvy_u:2840": "vācya-vaicitryam anicchatāpy avaśyam evābhyupagantavyam /",
    "GK16andhvy_u:2841": "tad ayam atra",
    "GK16andhvy_u:2842": "saṅkṣepaḥ-",
    "GK16andhvy_u:2843": "vālmīki-vyatiriktasya yady ekasyāpi kasyacit /",
    "GK16andhvy_u:2844": "iṣyate pratibhārtheṣu tat tad ānantyam akṣayam //",
    "GK16andhvy_u:2845": "kiṃ ca, ukti-vaicitryaṃ yat kāvya-navatve nibandhanam ucyate tad",
    "GK16andhvy_u:2846": "asmat-pakṣānuguṇam eva /",
    "GK16andhvy_u:2847": "yato yāvān ayaṃ kāvyārthānantya-bheda-hetuḥ",
    "GK16andhvy_u:2848": "prakāraḥ prāg darśitaḥ sa sarva eva punarukti-vaicitryād dvi-guṇatām",
    "GK16andhvy_u:2849": "āpadyate /",
    "GK16andhvy_u:2850": "yaś cāyam upamā-śleṣādir alaṅkāra-vargaḥ prasiddhaḥ sa bhaṇiti-vaicitryād upanibadhyamānaḥ svayam evānavadhir dhatte punaḥ śata-śākhatām /",
    "GK16andhvy_u:2851": "bhaṇitiś ca sva-bhāṣā-bhedena vyavasthitā satī pratiniyata-bhāṣā-gocarārtha-vaicitrya-nibandhanaṃ punar aparaṃ kāvyārthānām ānantyam āpādayati /",
    "GK16andhvy_u:2852": "yathā mamaiva-",
    "GK16andhvy_u:2853": "maha maha iti bhaṇantaho bajjadi kālo jaṇassa /",
    "GK16andhvy_u:2854": "toi ṇa deu janaddaṇu goarībhodi maṇassa //",
    "GK16andhvy_u:2855": "[mama mama iti bhaṇato vrajati kālo janasya /",
    "GK16andhvy_u:2856": "tathāpi na devo janārdano gocaro bhavati manasaḥ] || DhvA_4.7 ||",
    "GK16andhvy_u:2857": "itthaṃ yathā yathā nirūpyate tathā tathā na labhyate 'ntaḥ kāvyārthānām /",
    "GK16andhvy_u:2858": "idaṃ tūcyate-",
    "GK16andhvy_u:2859": "avasthādi-vibhinnānāṃ vācyānāṃ vinibandhanam /",
    "GK16andhvy_u:2860": "yat pradarśitaṃ prāk-",
    "GK16andhvy_u:2861": "bhūmnaiva dṛśyate lakṣye . . . . . . . . . . .",
    "GK16andhvy_u:2862": "na tac chakyam apohitum /",
    "GK16andhvy_u:2863": ". . . . . . . . . . .tat tu bhāti rasāśrayāt // DhvK_4.8 //",
    "GK16andhvy_u:2864": "tad idam atra saṅkṣepeṇābhidhīyate sat-kavīnām upadeśāya-",
    "GK16andhvy_u:2865": "rasa-bhāvādi-sambaddhā yady aucityānusāriṇī /",
    "GK16andhvy_u:2866": "anvīyate vastu-gatir deśa-kālādi-bhedinī // DhvK_4.9 //",
    "GK16andhvy_u:2867": "tatkā gaṇanā kavīnāmanyeṣāṃ parimitaśaktīnām /",
    "GK16andhvy_u:2868": "vācaspati-sahasrāṇāṃ sahasrair api yatnataḥ /",
    "GK16andhvy_u:2869": "nibaddhā sā kṣayaṃ naiti prakṛtir jagatām iva // DhvK_4.10 //",
    "GK16andhvy_u:2870": "yathā hi jagat-prakṛtir",
    "GK16andhvy_u:2871": "atīta-kalpa-paramparāvirbhūta-vicitra-vastu-prapañcā satī punar idānīṃ",
    "GK16andhvy_u:2872": "parikṣīṇā para-padārtha-nirmāṇa-śaktir iti na śakyate 'bhidhātum /",
    "GK16andhvy_u:2873": "tadvad eveyaṃ kāvya-sthitir anantābhiḥ kavi-matibhir upabhuktāpi nedānīṃ parihīyate, pratyuta nava-navābhir vyutpattibhiḥ parivardhate /",
    "GK16andhvy_u:2874": "itthaṃ sthite 'pi",
    "GK16andhvy_u:2875": "saṃvādās tu bhavanty eva bāhulyena sumedhasām /",
    "GK16andhvy_u:2876": "sthitaṃ hy etat saṃvādinya eva medhāvināṃ buddhayaḥ /",
    "GK16andhvy_u:2877": "kintu-",
    "GK16andhvy_u:2878": "naika-rūpatayā sarve te mantavyā vipaścitā // DhvK_4.11 //",
    "GK16andhvy_u:2879": "katham iti cet-",
    "GK16andhvy_u:2880": "saṃvādo hy anya-sādṛśyaṃ tat punaḥ pratibimbavat /",
    "GK16andhvy_u:2881": "ālekhyākāravat tulya-dehivac ca śarīriṇām // DhvK_4.12 //",
    "GK16andhvy_u:2882": "saṃvādo hi kāvyārthasyocyate yad anyena kāvya-vastunā sādṛśyam /",
    "GK16andhvy_u:2883": "tat punaḥ śarīriṇāṃ pratibimbavad ālekhyākāravat tulya-dehivac ca tridhā vyavasthitam /",
    "GK16andhvy_u:2884": "kiṃcid dhi kāvya-vastu vastv-antarasya śarīriṇaḥ",
    "GK16andhvy_u:2885": "pratibimba-kalpam, anyad ālekhya-prakhyam, anyat tulyena śarīriṇā sadṛśam",
    "GK16andhvy_u:2886": "tatra pūrvam ananyātma tucchātma tad-anantaram /",
    "GK16andhvy_u:2887": "tṛtīyaṃ tu prasiddhātma nānya-sāmyaṃ tyajet kaviḥ // DhvK_4.13 //",
    "GK16andhvy_u:2888": "tatra pūrvaṃ pratibimba-kalpaṃ kāvya-vastu parihartavyaṃ sumatinā /",
    "GK16andhvy_u:2889": "yatas",
    "GK16andhvy_u:2890": "tad-ananyātma tāttvika-śarīra-śūnyam /",
    "GK16andhvy_u:2891": "tad-anantaram ālekhya-prakhyam",
    "GK16andhvy_u:2892": "anya-sāmyaṃ śarīrāntara-yuktam api tucchātmatvena tyaktavyam /",
    "GK16andhvy_u:2893": "tṛtīyaṃ tu vibhinna-kamanīya-śarīra-sadbhāve sati sasaṃvādam api kāvya-vastu na tyaktavyaṃ kavinā /",
    "GK16andhvy_u:2894": "na hi śarīrī śarīriṇānyena sadṛśo 'py eka eveti śakyate vaktum || DhvA_4.13 ||",
    "GK16andhvy_u:2895": "etad evopapādayitum ucyate-",
    "GK16andhvy_u:2896": "ātmano 'nyasya sad-bhāve pūrva-sthity-anuyāyy api /",
    "GK16andhvy_u:2897": "vastu bhātitarāṃ tanvyāḥ śaśi-cchāyam ivānanam // DhvK_4.14 //",
    "GK16andhvy_u:2898": "tattvasya sāra-bhūtasyātmanaḥ sad-bhāve 'nyasya pūrva-sthity-anuyāyy api vastu bhātitarām",
    "GK16andhvy_u:2899": "purāṇa-ramaṇīya-cchāyānugṛhītaṃ hi vastu śarīravat parāṃ śobhāṃ puṣyati /",
    "GK16andhvy_u:2900": "na tu punar-uktatvenāvabhāsate /",
    "GK16andhvy_u:2901": "tanvyāḥ śaśi-cchāyam ivānanam ||",
    "GK16andhvy_u:2902": "evaṃ tāvat sa-saṃvādānāṃ samudāya-rūpāṇāṃ vākyārthānāṃ vibhaktāḥ sīmānaḥ /",
    "GK16andhvy_u:2903": "padārtha-rūpāṇāṃ ca vastv-antara-sadṛśānāṃ kāvya-vastūnāṃ nāsty eva doṣa",
    "GK16andhvy_u:2904": "iti pratipādayitum ucyate-",
    "GK16andhvy_u:2905": "akṣarādi-racaneva yojyate yatra vastu-racanā purātanī /",
    "GK16andhvy_u:2906": "nūtane sphurati kāvya-vastuni vyaktam eva khalu sā na duṣyati // DhvK_4.15",
    "GK16andhvy_u:2907": "na hi vācaspatināpy akṣarāṇi padāni vā kānicid apūrvāṇi ghaṭayituṃ śakyante /",
    "GK16andhvy_u:2908": "tāni tu tāny evopanibaddhāni na kāvyādiṣu navatāṃ virudhyanti /",
    "GK16andhvy_u:2909": "tathaiva padārtha-rūpāṇi śleṣādi-mayāny artha-tattvāni /",
    "GK16andhvy_u:2910": "tasmāt-",
    "GK16andhvy_u:2911": "yadapi tad api ramyaṃ . . . . . . . .",
    "GK16andhvy_u:2912": "kāvya-śarīraṃ",
    "GK16andhvy_u:2913": ". . . . . . . . yatra lokasya kiṃcit",
    "GK16andhvy_u:2914": "yal lokasya kiṃcit /",
    "GK16andhvy_u:2915": "sphuritam idam itīyaṃ buddhir abhyujjihīte /",
    "GK16andhvy_u:2916": "sphuraṇeyaṃ kācid iti sahṛdayānāṃ camatkṛtir utpadyate /",
    "GK16andhvy_u:2917": "anugatam api pūrva-cchāyayā vastu tādṛk sukavir upanibadhnan nindyatāṃ nopayāti // DhvK_4.16",
    "GK16andhvy_u:2918": "tad-anugatam api pūrva-cchāyayā vastu tādṛk tādṛkṣaṃ sukavir",
    "GK16andhvy_u:2919": "vivakṣita-vyaṅgya-vācyārtha-samarpaṇa-samartha-śabda-racanā-rūpayā",
    "GK16andhvy_u:2920": "bandha-cchāyayopanibadhnan-nindyatāṃ naiva yāti /",
    "GK16andhvy_u:2921": "tad itthaṃ sthitam-",
    "GK16andhvy_u:2922": "pratīyantāṃ vāco nimita-vividhārthāmṛta-rasā",
    "GK16andhvy_u:2923": "na sādaḥ kartavyaḥ kavibhir anavadye sva-viṣaye /",
    "GK16andhvy_u:2924": "santi navāḥ kāvyārthāḥ paropanibaddhārtha-viracane na kaścit kaver guṇa iti bhāvayitvā /",
    "GK16andhvy_u:2925": "parasvādānecchā-virata-manaso vastu sukaveḥ sarasvaty evaiṣā ghaṭayati yatheṣṭaṃ bhagavatī para-svādānecchāvirata-manasaḥ sukaveḥ sarasvaty eṣā bhagavatī yatheṣṭaṃ ghaṭayati vastu",
    "GK16andhvy_u:2926": "yeṣāṃ sukavīnāṃ prāktana-puṇyābhyāsa-paripāka-vaśena",
    "GK16andhvy_u:2927": "pravṛttis teṣāṃ paroparacitārtha-parigraha-niḥspṛhāṇāṃ sva-vyāpāro na kvacid upayujyate /",
    "GK16andhvy_u:2928": "saiva bhagavatī sarasvatī svayam abhimatam artham āvirbhāvayati /",
    "GK16andhvy_u:2929": "etad eva hi mahākavitvaṃ mahākavīnām ity om /",
    "GK16andhvy_u:2930": "ity akliṣṭa-rasāśrayocita-guṇālaṅkāra-śobhā-bhṛto",
    "GK16andhvy_u:2931": "yasmād vastu samīhitaṃ sukṛtibhiḥ sarvaṃ samāsādyate /",
    "GK16andhvy_u:2932": "kāvyākhye 'khila-saukhya-dhāmni vibudhodyāne dhvanir darśitaḥ",
    "GK16andhvy_u:2933": "so 'yaṃ kalpatarūpamāna-mahimā bhogyo 'stu bhavyātmanām //",
    "GK16andhvy_u:2934": "sat-kāvya-tattva-naya-vartma-cira-prasupta-",
    "GK16andhvy_u:2935": "kalpaṃ manaḥsu paripakva-dhiyāṃ yadāsīt /",
    "GK16andhvy_u:2936": "tad vyākarot sahṛdayodaya-lābha-hetor",
    "GK16andhvy_u:2937": "ānandavardhana iti prathitābhidhānaḥ //",
    "GK16andhvy_u:2938": "iti śrī-rājānakānanda-vardhanācārya-viracite dhvany-āloke caturtha uddyotaḥ /"
}