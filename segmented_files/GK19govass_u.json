{
    "GK19govass_u:0": "govardhanācārya-viracitā",
    "GK19govass_u:1": "āryā-saptaśatī",
    "GK19govass_u:2": "|| śrīḥ ||",
    "GK19govass_u:3": "granthārambha-vrajyā",
    "GK19govass_u:4": "pāṇi-grahe pulakitaṃ vapur aiśaṃ bhūti-bhūṣitaṃ jayati |",
    "GK19govass_u:5": "aṅkurita iva mano-bhūr yasmin bhasmāvaśeṣo 'pi ||GAss_*1||",
    "GK19govass_u:6": "mā vama saṃvṛṇu viṣam idam iti sātaṅkaṃ pitāmahenoktaḥ |",
    "GK19govass_u:7": "prātar jayati salajjaḥ kajjala-malinādharaḥ śambhuḥ ||GAss_*2||",
    "GK19govass_u:8": "jayati priyā-padānte garala-graiveyakaḥ smarārātiḥ |",
    "GK19govass_u:9": "viṣama-viśikhe viśann iva śaraṇaṃ gala-baddha-karavālaḥ ||GAss_*3||",
    "GK19govass_u:10": "jayati lalāṭa-kaṭākṣaḥ śaśi-mauleḥ pakṣmalaḥ priyāgraṇatau |",
    "GK19govass_u:11": "dhanuṣi smareṇa nihitaḥ sa-kaṇṭakaḥ ketakeṣur iva ||GAss_*4||",
    "GK19govass_u:12": "jayati jaṭā-kiñjalkaṃ gaṅgā-madhu muṇḍa-valaya-bījam ayam |",
    "GK19govass_u:13": "gala-garala-paṅka-sambhavam abhoruham ānanaṃ śambhoḥ ||GAss_*5||",
    "GK19govass_u:14": "sandhyā-salilāñjalim api kaṅkaṇa-phaṇi-pīyamānam avijānan |",
    "GK19govass_u:15": "gaurī-mukhārpita-manā vijayā-hasitaḥ śivo jayati ||GAss_*6||",
    "GK19govass_u:16": "pratibimbita-gaurī-mukha-vilokanotkampa-śithila-kara-galitaḥ |",
    "GK19govass_u:17": "sveda-bhara-pūryamāṇaḥ śambhoḥ salilāj jalir jayati ||GAss_*7||",
    "GK19govass_u:18": "praṇaya-kupita-priyā-pada-lākṣā-sandhyānubandha-madhurenduḥ |",
    "GK19govass_u:19": "tad-valaya-kanaka-nikaṣa-grāva-grīvaḥ śivo jayati ||GAss_*8||",
    "GK19govass_u:20": "pūrṇa-nakhendur dviguṇita-mañjīrā prema-śṛṅkhalā jayati |",
    "GK19govass_u:21": "hara-śaśi-lekhā gaurī-caraṇāṅguli-madhya-gulpheṣu ||GAss_*9||",
    "GK19govass_u:22": "śrī-kara-pihitaṃ cakṣuḥ sukhayatu vaḥ puṇḍarīka-nayanasya |",
    "GK19govass_u:23": "jaghanam ivekṣitum āgatam abja-nibhaṃ nābhi-suṣireṇa ||GAss_*10||",
    "GK19govass_u:24": "śyāmaṃ śrī-kuca-kuṅkuma-piñjaritam uro muradviṣo jayati |",
    "GK19govass_u:25": "dina-mukha-nabha iva kaustubha-vibhākaro yad vibhūṣayati ||GAss_*11||",
    "GK19govass_u:26": "pratibimbita-priyā-tanu sa-kaustubhaṃ jayati madhubhido vakṣaḥ |",
    "GK19govass_u:27": "puruṣāyitam abhyasyati lakṣmīr yad vīkṣya mukuram iva ||GAss_*12||",
    "GK19govass_u:28": "keli-calāṅguli-lambhita-lakṣmī-nābhir muradviṣaś caraṇaḥ |",
    "GK19govass_u:29": "sa jayati yena kṛtā śrīr anurūpā padmanābhasya ||GAss_*13||",
    "GK19govass_u:30": "romāvalī murāreḥ śrīvatsa-niṣevitāgra-bhāgā vaḥ |",
    "GK19govass_u:31": "unnāla-nābhi-nalina-cchāyevottāpam apaharatu ||GAss_*14||",
    "GK19govass_u:32": "ādāya sapta-tantrocitāṃ vipañcīm iva trayīṃ gāyan |",
    "GK19govass_u:33": "madhuraṃ turaṅga-vadanocitaṃ harir jayati haya-mūrdhā ||GAss_*15||",
    "GK19govass_u:34": "sa jayati mahābāho jala-nidhi-jaṭhare ciraṃ nimagnāpi |",
    "GK19govass_u:35": "yenāntrair iva saha phaṇi-gaṇair balād uddhṛtā dharaṇī ||GAss_*16||",
    "GK19govass_u:36": "brahmāṇḍa-kumbhakāraṃ bhujagākāraṃ janārdanaṃ naumi |",
    "GK19govass_u:37": "sphāre yat-phaṇa-cakre dharā śarāva-śriyaṃ vahati ||GAss_*17||",
    "GK19govass_u:38": "caṇḍī-jaṅghā-kāṇḍaḥ śirasā caraṇa-spṛśi priye jayati |",
    "GK19govass_u:39": "śaṅkara-paryanta-jito vijaya-stambhaḥ smarasyeva ||GAss_*18||",
    "GK19govass_u:40": "unnāla-nābhi-paṅkeruha iva yenāvabhāti śambhur api |",
    "GK19govass_u:41": "jayati puruṣāyitāyās tad-ānanaṃ śaila-kanyāyāḥ ||GAss_*19||",
    "GK19govass_u:42": "aṅka-nilīna-gajānana-śaṅkākula-bāhuleya-hṛta-vasanau |",
    "GK19govass_u:43": "sa-smita-hara-kara-kalitau hima-giri-tanayā-stanau jayataḥ ||GAss_*20||",
    "GK19govass_u:44": "kaṇṭhocito 'pi huṅkṛti-mātra-nirastaḥ padāntike patitaḥ |",
    "GK19govass_u:45": "yasyāś candra-śikhaḥ smara-bhalla-nibho jayati sā caṇḍī ||GAss_*21||",
    "GK19govass_u:46": "deve'rpita-varaṇa-sraji bahumāye vahati kaiṭabhī-rūpam |",
    "GK19govass_u:47": "jayati surāsura-hasitā lajjā-jihmekṣaṇā lakṣmīḥ ||GAss_*22||",
    "GK19govass_u:48": "tān asurān api harim api taṃ vande kapaṭa-kaiṭabhī-rūpam |",
    "GK19govass_u:49": "yair yad bimbādhara-madhu-lubdhaiḥ pīyuṣam api mumuce ||GAss_*23||",
    "GK19govass_u:50": "talpī-kṛtāhir agaṇita-garuḍo hārābhihata-vidhir jayati |",
    "GK19govass_u:51": "phaṇa-śata-pīta-śvāso rāgāndhāyāḥ śriyaḥ keliḥ ||GAss_*24||",
    "GK19govass_u:52": "smerān anena hariṇā yat spṛham ākāra-vedinākalitam |",
    "GK19govass_u:53": "jayati puruṣāyitāyāḥ kamalāyāḥ kaiṭabhī-dhyānam ||GAss_*25||",
    "GK19govass_u:54": "kṛta-kānta-keli-kutuka-śrī-śīta-śvāsa-seka-nidrāṇaḥ |",
    "GK19govass_u:55": "ghorita-vitatāli-ruto nābhi-saroje vidhir jayati ||GAss_*26||",
    "GK19govass_u:56": "eka-rada dvaimātura nistriguṇa caturbhujāpi pañca-kara |",
    "GK19govass_u:57": "jaya ṣaṇ-mukha-nuta sapta-cchada-gandhi-madāṣṭa-tanu-tanaya ||GAss_*27||",
    "GK19govass_u:58": "maṅgala-kalaśa-dvaya-maya-kumbham adambhena bhajata gaja-vadanam |",
    "GK19govass_u:59": "yad-dāna-toya-taralais tila-tulanālambi rolambaiḥ ||GAss_*28||",
    "GK19govass_u:60": "yābhir anaṅgaḥ sāṅgī-kṛtaḥ striyo 'strī-kṛtāś ca tā yena |",
    "GK19govass_u:61": "vāmācaraṇa-pravaṇau praṇamtatau kāminī-kāmau ||GAss_*29||",
    "GK19govass_u:62": "vihita-ghanālaṅkāraṃ vicitra-varṇāvalī-maya-sphuraṇam |",
    "GK19govass_u:63": "śakrāyudham iva vakraṃ valmīka-bhuvaṃ kaviṃ naumi ||GAss_*30||",
    "GK19govass_u:64": "vyāsa-girāṃ niryāsaṃ sāraṃ viśvasya bhārataṃ vande |",
    "GK19govass_u:65": "bhūṣaṇayaiva sañjñāṃ yad aṅkitāṃ bhāratī vahati ||GAss_*31||",
    "GK19govass_u:66": "sati kākutstha-kulonnati-kāriṇi rāmāyaṇe kim anyena |",
    "GK19govass_u:67": "rohati kulyā gaṅgā-pūre kiṃ bahurase vahati ||GAss_*32||",
    "GK19govass_u:68": "atidīrgha-jīvi-doṣād vyāsena yaśo 'pahāritaṃ hanta |",
    "GK19govass_u:69": "kair nocyeta guṇāḍhyaḥ sa eva janmāntarāpannaḥ ||GAss_*33||",
    "GK19govass_u:70": "śrī-rāmāyaṇa-bhārata-bṛhat-kathānāṃ kavīn namaskurmaḥ |",
    "GK19govass_u:71": "trisrotā iva sarasā sarasvatī sphurati yair bhinnā ||GAss_*34||",
    "GK19govass_u:72": "sākūta-madhura-komala-vilāsinī-kaṇṭha-kūjita-prāye |",
    "GK19govass_u:73": "śikṣa-samaye'pi mude rata-līlā-kālidāsoktī ||GAss_*35||",
    "GK19govass_u:74": "bhavabhūteḥ sambandhād bhūdhara-bhūr eva bhāratī bhāti |",
    "GK19govass_u:75": "etat-kṛta-kāruṇye kim anyathā roditi grāvā ||GAss_*36||",
    "GK19govass_u:76": "jātā śikhaṇḍinī prāg yathā śikhaṇḍī tathāvagacchāmi |",
    "GK19govass_u:77": "prāgalbhyam adhikam āptuṃ vāṇī bāṇo babhūveti ||GAss_*37||",
    "GK19govass_u:78": "yaṃ gaṇayati guror anu yasyās te dharma-karma saṅkucitam |",
    "GK19govass_u:79": "kavim aham uśanasam iva taṃ tātaṃ nīlāmbaraṃ vande ||GAss_*38||",
    "GK19govass_u:80": "sakala-kalāḥ kalpayituṃ prabhuḥ prabandhasya kumuda-bandhoś ca |",
    "GK19govass_u:81": "sena-kula-tila-bhūpatir eko rākā-pradoṣaś ca ||GAss_*39||",
    "GK19govass_u:82": "kāvyasyākṣara-maitrī-bhājo na ca karkaśā na ca grāmyāḥ |",
    "GK19govass_u:83": "śabdā api puruṣā api sādhava evārtha-bodhāya ||GAss_*40||",
    "GK19govass_u:84": "vaṃśe ghuṇa iva na viśati doṣo rasa-bhāvite satāṃ manasi |",
    "GK19govass_u:85": "rasam api tu na pratīcchati bahu-doṣaḥ sannipātīva ||GAss_*41||",
    "GK19govass_u:86": "viguṇo 'pi kāvya-bandhaḥ sādhūnām ānanaṃ gataḥ svadate |",
    "GK19govass_u:87": "phūtkāro 'pi suvaṃśair anūdyamānaḥ śrutiṃ harati ||GAss_*42||",
    "GK19govass_u:88": "svayam api bhūri-cchidraś cāpalam api sarvatomukhaṃ tanvan |",
    "GK19govass_u:89": "titaus tuṣasya piśuno doṣasya vivecane'dhikṛtaḥ ||GAss_*43||",
    "GK19govass_u:90": "antar-gūḍhānarthānavyañjayataḥ prasāda-rahitasya |",
    "GK19govass_u:91": "sandarbhasya nadasya ca na rasaḥ prītyai rasa-jñānām ||GAss_*44||",
    "GK19govass_u:92": "yadasevanīyam asatām amṛta-prāyaṃ suvarṇa-vinyāsam |",
    "GK19govass_u:93": "surasārthamayaṃ kāvyaṃ triviṣṭapaṃ vā samaṃ vidmaḥ ||GAss_*45||",
    "GK19govass_u:94": "sat-kavi-rasanā-śūrpī-nistuṣatara-śabda-śāli-pākena |",
    "GK19govass_u:95": "tṛpto dayitādharam api nādriyate kā sudhā dāsī ||GAss_*46||",
    "GK19govass_u:96": "akalita-śabdālaṅkṛtir anukūlā skhali-pada-niveśāpi |",
    "GK19govass_u:97": "abhisārikeva ramayati sūktiḥ sotkarṣa-śṛṅgārā ||GAss_*47||",
    "GK19govass_u:98": "adhvani pada-graha-paraṃ madayati hṛdayaṃ na vā na vā śravaṇam |",
    "GK19govass_u:99": "kāvyam abhijña-sabhāyāṃ mañjīraṃ keli-velāyām ||GAss_*48||",
    "GK19govass_u:100": "āsvādita-dayitādhara-sudhā-rasasyaiva sūktayo madhurāḥ |",
    "GK19govass_u:101": "akalita-rasāla-mukulo na kokilaḥ kalam udañcayati ||GAss_*49||",
    "GK19govass_u:102": "bālā-kaṭākṣa-sūtritam asatī-netra-tribhāga-kṛta-bhāṣyam |",
    "GK19govass_u:103": "kavi-māṇavakā dūtī-vyākhyātam adhīyate bhāvam ||GAss_*50||",
    "GK19govass_u:104": "masṛṇa-pada-gīti-gatayaḥ sajjana-hṛdayābhisārikāḥ surasāḥ |",
    "GK19govass_u:105": "madanādvayopaniṣado viśadā govardhanasyāryāḥ ||GAss_*51||",
    "GK19govass_u:106": "vāṇī prākṛta-samucita-rasā balenaiva saṃskṛtaṃ nītā |",
    "GK19govass_u:107": "nimnānurūpa-nīrā kalinda-kanyeva gagana-talam ||GAss_*52||",
    "GK19govass_u:108": "āryā-saptaśatīyaṃ pragalbha-manasām anādṛtā yeṣām |",
    "GK19govass_u:109": "dūtī-rahitā iva te na kāminī-manasi niviśante ||GAss_*53||",
    "GK19govass_u:110": "rata-rīti-vīta-vasanā priyeva śuddhāpi vāṅ-mude sarasā |",
    "GK19govass_u:111": "arasā sālaṅkṛtir api na rocate śālabhañjīva ||GAss_*54||",
    "GK19govass_u:112": "iti granthārambha-vrajyā samāptā |",
    "GK19govass_u:113": "a-kāra-vrajyā",
    "GK19govass_u:114": "avadhi-dināvadhi-jīvāḥ prasīda jīvantu pathika-janajāyāḥ |",
    "GK19govass_u:115": "durlaṅghya-vartma-śailau stanau pidhehi prapāpāli ||GAss_1||",
    "GK19govass_u:116": "ativatsalā suśīlā sevā-caturā mano 'nukūlā ca |",
    "GK19govass_u:117": "ajani vinītā gṛhiṇī sapadi saptnī-stanodbhede ||GAss_2||",
    "GK19govass_u:118": "ayi kūla-nicula-mūlocchedana-duḥśīla-vīci-vācāle |",
    "GK19govass_u:119": "baka-vighasa-paṅka-sārā na cirāt kāveri bhavitāsi ||GAss_3||",
    "GK19govass_u:120": "ayi vividha-vacana-racane dadāsi candraṃ kare samānīya |",
    "GK19govass_u:121": "vyasana-divaseṣu dūti kva punas tvaṃ darśanīyāsi ||GAss_4||",
    "GK19govass_u:122": "astu mlānir loko lāñchanam apadiśatu hīyatām ojaḥ |",
    "GK19govass_u:123": "tad api na muñcati sa tvāṃ vasudhā-chāyām iva sudhāṃśuḥ ||GAss_5||",
    "GK19govass_u:124": "aticāpalaṃ vitanvann antarniviśan nikāma-kāṭhinyaḥ |",
    "GK19govass_u:125": "mukharayasi svayam etāṃ sad-vṛttāṃ śaṅkur iva ghaṇṭām ||GAss_6||",
    "GK19govass_u:126": "aṅgeṣu jīryati paraṃ khañjana-yūnor manobhava-prasaraḥ |",
    "GK19govass_u:127": "na punar anantar-garbhita-nidhini dharā-maṇḍale keliḥ ||GAss_7||",
    "GK19govass_u:128": "andhatvam andha-samaye badhiratvaṃ badhira-kāla ālambya |",
    "GK19govass_u:129": "śrī-keśavayoḥ praṇayī prajāpatir nābhi-vāstavyaḥ ||GAss_8||",
    "GK19govass_u:130": "ayi koṣa-kāra kuruṣe vanecarāṇāṃ puro guṇodgāram |",
    "GK19govass_u:131": "yan na vidārya vicārita-jaṭharas tvaṃ sa khalu te lābhaḥ ||GAss_9||",
    "GK19govass_u:132": "agaṇita-mahimā laṅghita-gurur adhanehaḥ stanandhaya-virodhī |",
    "GK19govass_u:133": "iṣṭākīrtis tasyās tvayi rāgaḥ prāṇa-nirapekṣaḥ ||GAss_10||",
    "GK19govass_u:134": "aparādhād adhikaṃ māṃ vyathayati tava kapaṭa-vacana-racaneyam |",
    "GK19govass_u:135": "śastrāghāto na tathā sūcī-vyadha-vedanā yādṛk ||GAss_11||",
    "GK19govass_u:136": "asatī-locana-mukure kim api pratiphalati yan manovarti |",
    "GK19govass_u:137": "sārasvatam api cakṣuḥ satimiram iva tan na lakṣayati ||GAss_12||",
    "GK19govass_u:138": "anya-mukhe durvādo yaḥ priya-vadane sa eva parihāsaḥ |",
    "GK19govass_u:139": "itarendhana-janmā yo dhūmaḥ so 'gurubhavo dhūpaḥ ||GAss_13||",
    "GK19govass_u:140": "ayi subhaga kutuka-taralā vicarantī saurabhānusāreṇa |",
    "GK19govass_u:141": "tvayi mohāya varākī patitā madhupīva viṣa-kusume ||GAss_14||",
    "GK19govass_u:142": "ayi mugdha-gandha-sindhura-śaṅkā-mātreṇa dantino dalitāḥ |",
    "GK19govass_u:143": "upabhuñjate kareṇūḥ kevalam iha mat-kuṇāḥ kariṇaḥ ||GAss_15||",
    "GK19govass_u:144": "ativinaya-vāmana-tanur vilaṅghate geha-dehalīṃ na vadhūḥ |",
    "GK19govass_u:145": "asyāḥ punar ārabhaṭīṃ kusumbhavāṭī vijānāti ||GAss_16||",
    "GK19govass_u:146": "antar-gatair guṇaiḥ kiṃ dvitrā api yatra sākṣiṇo viralāḥ |",
    "GK19govass_u:147": "sa guṇo gīter yad asau vanecaraṃ hariṇam api harati ||GAss_17||",
    "GK19govass_u:148": "alulita-sakala-vibhūṣāṃ prātar bālāṃ vilokya muditaṃ prāk |",
    "GK19govass_u:149": "priya-śirasi vīkṣya yāvakam atha niḥśvasitaṃ sapatnībhiḥ ||GAss_18||",
    "GK19govass_u:150": "ayi lajjāvati nibhara-niśītha-rata-niḥsahāṅgi sukha-supte |",
    "GK19govass_u:151": "locana-kokanada-cchadam unmīlaya suprabhātaṃ te ||GAss_19||",
    "GK19govass_u:152": "amilita-vadanam apīḍita-vakṣoruham atividūra-jaghanoru |",
    "GK19govass_u:153": "śapatha-śatena bhujābhyāṃ kevalam āliṅgito 'smi tayā ||GAss_20||",
    "GK19govass_u:154": "atipūjita-tāreyaṃ dṛṣṭiḥ śruti-laṅghana-kṣamā sutanu |",
    "GK19govass_u:155": "jina-siddhānta-sthitir iva sa-vāsanā kaṃ na mohayati ||GAss_21||",
    "GK19govass_u:156": "alam aviṣaya-bhaya-lajjā-vañcitam ātmānam iyam iyat samayam |",
    "GK19govass_u:157": "nava-paricita-dayita-guṇā śocati nālapati śayana-sakhīḥ ||GAss_22||",
    "GK19govass_u:158": "anurāga-vartinā tava viraheṇogreṇa sā gṛhītāṅgī |",
    "GK19govass_u:159": "tripura-ripuṇeva gaurī vara-tanur ardhāvaśiṣṭaiva ||GAss_23||",
    "GK19govass_u:160": "anya-pravaṇe preyasi viparīte srotasīva vihitāsthāḥ |",
    "GK19govass_u:161": "tad-gatim icchantyaḥ sakhi bhavanti viphala-śramāḥ hāsyāḥ ||GAss_24||",
    "GK19govass_u:162": "adhikaḥ sarvebhyo yaḥ priyaḥ priyebhyo hṛdi sthitaḥ satatam |",
    "GK19govass_u:163": "sa luṭhati virahe jīvaḥ kaṇṭhe'syās tvam iva sambhoge ||GAss_25||",
    "GK19govass_u:164": "anayana-pathe priye na vyathā yathā dṛśya eva duṣprāpe |",
    "GK19govass_u:165": "mlānaiva kevalaṃ niśi tapana-śilā vāsare jvalati ||GAss_26||",
    "GK19govass_u:166": "avibhāvyo mitre'pi sthiti-mātreṇaiva nandayan dayitaḥ |",
    "GK19govass_u:167": "rahasi vyapadeśād ayam arthaḥ ivārājake bhogyaḥ ||GAss_27||",
    "GK19govass_u:168": "aśrauṣīr aparādhān mama tathyaṃ kathaya man-mukhaṃ vīkṣya |",
    "GK19govass_u:169": "abhidhīyate na kiṃ yadi na māna-caurānanaḥ kitavaḥ ||GAss_28||",
    "GK19govass_u:170": "anyonyam anu srotasam anyad athānyat taṭāt taṭaṃ bhajatoḥ |",
    "GK19govass_u:171": "udite'rke'pi na māgha-snānaṃ prasamāpyate yūnoḥ ||GAss_29||",
    "GK19govass_u:172": "ayi cūta-valli phala-bhara-natāṅgi viṣvag-vikāsi-saurabhye |",
    "GK19govass_u:173": "śvapaca-ghaṭa-karparāṅkā tvaṃ kila phalitāpi viphalaiva ||GAss_30||",
    "GK19govass_u:174": "añjalir akāri lokair mlānim anāptaiva rañjitā jagatī |",
    "GK19govass_u:175": "sandhyāyā iva vasatiḥ svalpāpi sakhe sukhāyaiva ||GAss_31||",
    "GK19govass_u:176": "agṛhītānunayāṃ mām upekṣya sakhyo gatā bataikāham |",
    "GK19govass_u:177": "prasabhaṃ karoṣi mayi cet tvad upari vapur adya mokṣyāmi ||GAss_32||",
    "GK19govass_u:178": "asthira-rāgaḥ kitavo mānī capalo vidūṣakas tvam asi |",
    "GK19govass_u:179": "mama sakhyāḥ patasi kare paśyāmi yathā ṛjur bhavasi ||GAss_33||",
    "GK19govass_u:180": "akaruṇa kātara-manaso darśita-nīrā nirantarāleyam |",
    "GK19govass_u:181": "tvām anu dhāvati vimukhaṃ gaṅgeva bhagīrathaṃ dṛṣṭiḥ ||GAss_34||",
    "GK19govass_u:182": "antaḥ-kaluṣa-stambhita-rasayā bhṛṅgāranālayeva mama |",
    "GK19govass_u:183": "apy unmukhasya vihitā varavarṇini na tvayā tṛptiḥ ||GAss_35||",
    "GK19govass_u:184": "ayi sarale sarala-taror mada-mudita-dvipa-kapola-pāleś ca |",
    "GK19govass_u:185": "anyonya-mugdha-gandha-vyatihāraḥ kaṣaṇam ācaṣṭe ||GAss_36||",
    "GK19govass_u:186": "asyāḥ kara-ruha-khaṇḍita-kāṇḍa-paṭa-prakaṭa-nirgatā dṛṣṭiḥ |",
    "GK19govass_u:187": "paṭa-vigalita-niṣkaluṣā svadate pīyūṣa-dhāreva ||GAss_37||",
    "GK19govass_u:188": "asyāḥ pati-gṛha-gamane karoti mātāśru-picchilāṃ padavīm |",
    "GK19govass_u:189": "guṇa-garvitā punar asau hasati śanaiḥ śuṣka-rudita-mukhī ||GAss_38||",
    "GK19govass_u:190": "aṅke niveśya kūṇita-dṛśaḥ śanair akaruṇeti śaṃsantyāḥ |",
    "GK19govass_u:191": "mokṣyāmi veṇi-bandhaṃ kadā nakhair gandha-tailāktaiḥ ||GAss_39||",
    "GK19govass_u:192": "alam analaṅkṛti-subhage bhūṣaṇam upahāsa-viṣayam itarāsām |",
    "GK19govass_u:193": "kuruṣe vanaspati-latā prasūnam iva bandhya-vallīnām ||GAss_40||",
    "GK19govass_u:194": "abudhā ajaṅgamā api kayāpi gatyā paraṃ padam avāptāḥ |",
    "GK19govass_u:195": "mantriṇa iti kīrtyante naya-bala-guṭikā iva janena ||GAss_41||",
    "GK19govass_u:196": "atiśīla-śīta-latayā lokeṣu sakhī mṛdu-pratāpā naḥ |",
    "GK19govass_u:197": "kṣaṇa-vāmya-dahyamānaḥ pratāpam asyāḥ priyo veda ||GAss_42||",
    "GK19govass_u:198": "anyāsv api gṛhiṇīti dhyāyann abhilaṣitam āpnoti |",
    "GK19govass_u:199": "paśyan pāṣāṇamayīḥ pratimā iva devatātvena ||GAss_43||",
    "GK19govass_u:200": "anupetya nīca-bhāvaṃ bālaka parito gabhīra-madhurasya |",
    "GK19govass_u:201": "asyāḥ premṇaḥ pātraṃ na bhavasi sarito rasasyeva ||GAss_44||",
    "GK19govass_u:202": "adhivāsanam ādheyaṃ guṇa-mārgam apekṣate na ca grathanām |",
    "GK19govass_u:203": "kalayati yuvajana-mauliṃ ketaka-kalikā svarūpeṇa ||GAss_45||",
    "GK19govass_u:204": "apanīta-nikhila-tāpāṃ subhaga sva-kareṇa vinihitāṃ bhavatā |",
    "GK19govass_u:205": "patiśayana-vāra-pāli-jvarauṣadhaṃ vahati sā mālām ||GAss_46||",
    "GK19govass_u:206": "agaṇita-guṇena sundara kṛtvā cāritram apy udāsīnam |",
    "GK19govass_u:207": "bhavatānanya-gatiḥ sā vihitāvartena taraṇir iva ||GAss_47||",
    "GK19govass_u:208": "anurakta-rāmayā punar āgataye sthāpitottarīyasya |",
    "GK19govass_u:209": "apy eka-vāsasas tava sarva-yuvabhyo 'dhikā śobhā ||GAss_48||",
    "GK19govass_u:210": "ardhaḥ prāṇity eko mṛta itaro me vidhuntudasyeva |",
    "GK19govass_u:211": "sudhayeva priyayā pathi saṅgatyāliṅgitārdhasya ||GAss_49||",
    "GK19govass_u:212": "avadhīrito 'pi nidrā-miṣeṇa māhātmyam asṛṇayā priyayā |",
    "GK19govass_u:213": "avabodhito 'smi capalo bāṣpa-sthita-mitena talpena ||GAss_50||",
    "GK19govass_u:214": "ayi śabda-mātra-sāmyād āsvādita-śarkarasya tava pathika |",
    "GK19govass_u:215": "svalpo rasanā-cchedaḥ purato jana-hāsyatā mahatī ||GAss_51||",
    "GK19govass_u:216": "abhinava-yauvana-durjaya-vipakṣa-jana-hanyamānamānāpi |",
    "GK19govass_u:217": "sūnoḥ pitṛ-priyatvād bibharti subhagā-madaṃ gṛhiṇī ||GAss_52||",
    "GK19govass_u:218": "apamānitam iva samprati guruṇā grīṣmeṇa durbalaṃ śaityam |",
    "GK19govass_u:219": "snānotsuka-taruṇī-stana-kalaśa-nibaddhaṃ payo viśati ||GAss_53||",
    "GK19govass_u:220": "alasayati gātram akhilaṃ kleśaṃ mocayati locanaṃ harati |",
    "GK19govass_u:221": "svāpa iva preyān mama moktuṃ na dadāti śayanīyam ||GAss_54||",
    "GK19govass_u:222": "aṃsāvalambi-kara-dhṛta-kacam abhiṣekārdra-dhavala-nakha-rekham |",
    "GK19govass_u:223": "dhautādhara-nayanaṃ vapur astram anaṅgasya tava niśitam ||GAss_55||",
    "GK19govass_u:224": "avinihitaṃ vinihitam iva yuvasu svaccheṣu vāra-vāma-dṛśaḥ |",
    "GK19govass_u:225": "upadarśayanti hṛdayaṃ darpaṇa-bimbeṣu vadanam iva ||GAss_56||",
    "GK19govass_u:226": "atilajjayā tvayaiva prakaṭaḥ preyān akāri nibhṛto 'pi |",
    "GK19govass_u:227": "prāsāda-maulir upari prasarantyā vaijayanty eva ||GAss_57||",
    "GK19govass_u:228": "anyonya-grathanāguṇa-yogād gāvaḥ padārpaṇair bahubhiḥ |",
    "GK19govass_u:229": "khalam api tudanti meḍhī-bhūtaṃ madhya-stham ālambya ||GAss_58||",
    "GK19govass_u:230": "ananugraheṇa na tathā vyathayati kaṭu-kūjitair yathā piśunaḥ |",
    "GK19govass_u:231": "rudhirādānād adhikaṃ dunoti karṇe kvaṇan maśakaḥ ||GAss_59||",
    "GK19govass_u:232": "agre laghimā paścān mahatāpi pidhīyate na hi mahimnā |",
    "GK19govass_u:233": "vāmana iti trivikramam abhidadhati daśāvatāra-vidaḥ ||GAss_60||",
    "GK19govass_u:234": "aṅke stanandhayas tava caraṇe paricārikā priyaḥ pṛṣṭhe |",
    "GK19govass_u:235": "asti kim u labhyam adhikaṃ gṛhiṇi yadā śaṅkase bālām ||GAss_61||",
    "GK19govass_u:236": "adhara udastaḥ kūjitam āmīlitam akṣi lolito mauliḥ |",
    "GK19govass_u:237": "āsāditam iva cumbana-sukham asparśe'pi taruṇābhyām ||GAss_62||",
    "GK19govass_u:238": "atirabhasena bhujo 'yaṃ vṛti-vivareṇa praveśitaḥ sadanam |",
    "GK19govass_u:239": "dayitāsparśollasito nāgacchati vartmanā tena ||GAss_63||",
    "GK19govass_u:240": "ambara-madhya-niviṣṭaṃ tavedam aticapalam alaghu jaghana-taṭam |",
    "GK19govass_u:241": "cātaka iva navam abhraṃ nirīkṣamāṇo na tṛpyāmi ||GAss_64||",
    "GK19govass_u:242": "ayam andhakāra-sindhura-bhārākrāntāvanī-bharākrāntaḥ |",
    "GK19govass_u:243": "unnata-pūrvādri-mukhaḥ kūrmaḥ sandhyāsram udvamati ||GAss_65||",
    "GK19govass_u:244": "antarbhūto nivasati jaḍe jaḍaḥ śiśira-mahasi hariṇa iva |",
    "GK19govass_u:245": "ajaḍe śaśīva tapane sa tu praviṣṭo 'pi niḥsarati ||GAss_66||",
    "GK19govass_u:246": "agaṇita-janāpavādā tvat-pāṇi-sparśa-harṣa-taraleyam |",
    "GK19govass_u:247": "āyāsyato varākī jvarasya talpaṃ prakalpayati ||GAss_67||",
    "GK19govass_u:248": "apy eka-vaṃśa-januṣoḥ paśyata pūrṇatva-tucchatā-bhājoḥ |",
    "GK19govass_u:249": "jyā-kārmukayoḥ kaścid guṇa-bhūtaḥ kaścid api bhartā ||GAss_68||",
    "GK19govass_u:250": "abhinava-keli-klāntā kalayati bālā krameṇa gharmāmbhaḥ |",
    "GK19govass_u:251": "jyām arpayituṃ namitā kusumāstra-dhanur lateva madhu ||GAss_69||",
    "GK19govass_u:252": "asatī kulajā dhīrā prauḍhā prativeśinī yad āsaktim |",
    "GK19govass_u:253": "kurute sarasā ca tadā brahmānandaṃ tṛṇaṃ manye ||GAss_70||",
    "GK19govass_u:254": "avirala-patitāśru vapuḥ pāṇḍu snigdhaṃ tavopanītam idam |",
    "GK19govass_u:255": "śata-dhautam ājyam iva me smara-śara-dāha-vyathāṃ harati ||GAss_71||",
    "GK19govass_u:256": "antar nipatita-guñjā-guṇa-ramaṇīyaś cakāsti kedāraḥ |",
    "GK19govass_u:257": "nija-gopī-vinaya-vyaya-khedena vidīrṇa-hṛdaya iva ||GAss_72||",
    "GK19govass_u:258": "amunā hatam idam idam iti rudatī prativeśine'ṅgam aṅgam iyam |",
    "GK19govass_u:259": "roṣa-miṣa-dalita-lajjā gṛhiṇī darśayati pati-purataḥ ||GAss_73||",
    "GK19govass_u:260": "iti vibhāvyākhyā-sametā a-kāra-vrajyā ||",
    "GK19govass_u:261": "ā-kāra-vrajyā",
    "GK19govass_u:262": "āntaram api bahiri va hi vyañjayituṃ rasam aśeṣataḥ satatam |",
    "GK19govass_u:263": "asatī sat-kavi-sūktiḥ kāca-ghaṭīti trayaṃ veda ||GAss_74||",
    "GK19govass_u:264": "āloka eva vimukhī kvacid api divase na dakṣiṇā bhavasi |",
    "GK19govass_u:265": "chāyeva tad api tāpaṃ tvam eva me harasi mānavati ||GAss_75||",
    "GK19govass_u:266": "ājñā kākur yācñā-kṣepo hasitaṃ ca śuṣka-ruditaṃ ca |",
    "GK19govass_u:267": "iti nidhuvana-pāṇḍityaṃ dhyāyaṃs tasyā na tṛpyāmi ||GAss_76||",
    "GK19govass_u:268": "ājñāpayiṣyasi padaṃ dāsyasi dayitasya śirasi kiṃ tvarase |",
    "GK19govass_u:269": "asamaya-mānini mugdhe mā kuru bhagnāṅkuraṃ prema ||GAss_77||",
    "GK19govass_u:270": "āsādya bhaṅgam anayā dyūte vihitābhirucita-keli-paṇe |",
    "GK19govass_u:271": "niḥsārayatākṣāniti kapaṭa-ruṣotsāritāḥ sakhyaḥ ||GAss_78||",
    "GK19govass_u:272": "ādaraṇīya-guṇā sakhi mahatā nihitāsi tena śirasi tvam |",
    "GK19govass_u:273": "tava lāghava-doṣo 'yaṃ saudha-patākeva yac calasi ||GAss_79||",
    "GK19govass_u:274": "ārdram api stana-jaghanān nirasya sutanu tvayaitad unmuktam |",
    "GK19govass_u:275": "kha-stham avāptum iva tvāṃ tapanāṃśūn aṃśukaṃ pibati ||GAss_80||",
    "GK19govass_u:276": "āropitā śilāyām aśmeva tvaṃ bhaveti mantreṇa |",
    "GK19govass_u:277": "magnāpi pariṇayāpadi jāra-mukhaṃ vīkṣya hasitaiva ||GAss_81||",
    "GK19govass_u:278": "āyāti yāti khedaṃ karoti madhu harati madhukarīvānyā |",
    "GK19govass_u:279": "adhidevatā tvam eva śrīr iva kamalasya mama manasaḥ ||GAss_82||",
    "GK19govass_u:280": "āsādya dakṣiṇāṃ diśam avilambaṃ tyajati cottarāṃ taraṇiḥ |",
    "GK19govass_u:281": "puruṣaṃ haranti kāntāḥ prāyeṇa hi dakṣiṇā eva ||GAss_83||",
    "GK19govass_u:282": "ādāna-pāna-lepaiḥ kāścid garalopatāpa-hāriṇyaḥ |",
    "GK19govass_u:283": "sadasi sthitaiva siddhauṣadhi-vallī kāpi jīvayati ||GAss_84||",
    "GK19govass_u:284": "āndola-lola-keśīṃ cala-kāñcī-kiṅkiṇī-gaṇa-kvaṇitām |",
    "GK19govass_u:285": "smarasi puruṣāyitāṃ tāṃ smara-cāmara-cihna-yaṣṭim iva ||GAss_85||",
    "GK19govass_u:286": "ākṣipasi karṇam akṣṇā balir api baddhas tvayā tridhā madhye |",
    "GK19govass_u:287": "iti jita-sakala-vadānye tanu-dāne lajjase sutanu ||GAss_86||",
    "GK19govass_u:288": "ākṣepa-caraṇa-laṅghana-keśa-graha-keli-kutuka-taralena |",
    "GK19govass_u:289": "strīṇāṃ patir api gurur iti dharmaṃ na śrāvitā sutanuḥ ||GAss_87||",
    "GK19govass_u:290": "āgacchatānavekṣita-pṛṣṭhenārthī varāṭakeneva |",
    "GK19govass_u:291": "muṣitāsmi tena jaghanāṃ-śukam api voḍhuṃ naśaktena ||GAss_88||",
    "GK19govass_u:292": "ākuñcitaika-jaṅghaṃ darāvṛtordhvoru gopitārdhoru |",
    "GK19govass_u:293": "sutanoḥ śvasita-kramana-mad-udara-sphuṭa-nābhi śayanam idam ||GAss_89||",
    "GK19govass_u:294": "ādāya dhanam analpaṃ dadānayā subhaga tāvakaṃ vāsaḥ |",
    "GK19govass_u:295": "mugdhā rajaka-gṛhiṇyā kṛtā dinaiḥ katipayair niḥsvā ||GAss_90||",
    "GK19govass_u:296": "āstāṃ varam avakeśī mā doha-damasya racaya pūga-taroḥ |",
    "GK19govass_u:297": "etasmāt phalitād api kevalam udvegam adhigaccha ||GAss_91||",
    "GK19govass_u:298": "ārabdham abdhi-mathanaṃ svahastayitvā dvi-jihvam amarair yat |",
    "GK19govass_u:299": "ucitas tat-pariṇāmo viṣamaṃ viṣam eva yaj jātam ||GAss_92||",
    "GK19govass_u:300": "āvarjitālakāli śvāsotkampa-stanārpitaika-bhujam |",
    "GK19govass_u:301": "śayanaṃ rati-vivaśa-tanoḥ smarāmi śithilāṃśukaṃ tasyāḥ ||GAss_93||",
    "GK19govass_u:302": "āmrāṅkuro 'yam aruṇa-śyāmala-rucir asthi-nirgataḥ sutanu |",
    "GK19govass_u:303": "nava-kamaṭha-karpara-puṭān mūrdhevordhvaṃ gataḥ sphurati ||GAss_94||",
    "GK19govass_u:304": "ābhaṅgurāgra-bahu-guṇa-dīrghāsvāda-pradā priyā-dṛṣṭiḥ |",
    "GK19govass_u:305": "karṣati mano madīyaṃ hrada-mīnaṃ baḍiśa-rajjur iva ||GAss_95||",
    "GK19govass_u:306": "ālapa yathā yathecchasi yuktaṃ tava kitava kim apavārayasi |",
    "GK19govass_u:307": "strī-jāti-lāñchanam asau jīvita-raṅkā sakhī subhaga ||GAss_96||",
    "GK19govass_u:308": "āsvādito 'si mohād bata viditā vadana-mādhurī bhavataḥ |",
    "GK19govass_u:309": "madhu-lipta-kṣura rasanāc chedāya paraṃ vijānāsi ||GAss_97||",
    "GK19govass_u:310": "ākṛṣṭi-bhagna-kaṭakaṃ kena tava prakṛti-komalaṃ subhage |",
    "GK19govass_u:311": "dhanyena bhuja-mṛṇālaṃ grāhyaṃ madanasya rājyam iva ||GAss_98||",
    "GK19govass_u:312": "āruhya dūram agaṇita-raudra-kleśā prakāśayantī svam |",
    "GK19govass_u:313": "vāta-pratīcchana-paṭī vahitram iva harasi māṃ sutanu ||GAss_99||",
    "GK19govass_u:314": "āyāsaḥ para-hiṃsā vaitaṃsika-sārameya tava sāraḥ |",
    "GK19govass_u:315": "tvām apasārya vibhājyaḥ kuraṅga eṣo 'dhunaivānyaiḥ ||GAss_100||",
    "GK19govass_u:316": "ānayati pathika-taruṇaṃ hariṇa iha prāpayann ivātmānam |",
    "GK19govass_u:317": "upakalam ago 'pi komala-kalam āvalika-valanottaralaḥ ||GAss_101||",
    "GK19govass_u:318": "āsīd eva yad ārdraḥ kim api tadā kim ayam āhato 'py āha |",
    "GK19govass_u:319": "niṣṭhura-bhāvād adhunā kaṭūni sakhi raṭati paṭaha iva ||GAss_102||",
    "GK19govass_u:320": "ājñā-karaś ca tāḍana-paribhava-sahanaś ca satyam aham asyāḥ |",
    "GK19govass_u:321": "na tu śīla-śītaleyaṃ priyetarad vaktum api veda ||GAss_103||",
    "GK19govass_u:322": "ādhāya dugdha-kalaśe manthānaṃ śrānta-dor-latā gopī |",
    "GK19govass_u:323": "aprāpta-pārijātā daive doṣaṃ niveśayati ||GAss_104||",
    "GK19govass_u:324": "āstāṃ mānaḥ kathanaṃ sakhīṣu vā mayi nivedya-durvinaye |",
    "GK19govass_u:325": "śithilita-rati-guṇa-garvā mamāpi sā lajjitā sutanuḥ ||GAss_105||",
    "GK19govass_u:326": "āvartair ātarpaṇa-śobhāṃ ḍiṇḍīra-pāṇḍurair dadhatī |",
    "GK19govass_u:327": "gāyati mukharita-salilā priya-saṅgama-maṅgalaṃ surasā ||GAss_106||",
    "GK19govass_u:328": "iti vibhāvyākhyā-sametā ā-kāra-vrajyā ||",
    "GK19govass_u:329": "i-kāra-vrajyā",
    "GK19govass_u:330": "iyam udgatiṃ harantī-netra-nikocaṃ ca vidadhatī purataḥ |",
    "GK19govass_u:331": "na vijānīmaḥ kiṃ tava vadati sapatnīva dina-nidrā ||GAss_107||",
    "GK19govass_u:332": "idam ubhaya-bhitti-santata-hāra-guṇāntar-gataika-kuca-mukulam |",
    "GK19govass_u:333": "guṭikā-dhanur iva bālā-vapuḥ smaraḥ śrayati kutukena ||GAss_108||",
    "GK19govass_u:334": "iha śikhari-śikharāvalambini vinoda-dara-tarala-vapuṣi taru-hariṇe |",
    "GK19govass_u:335": "paśyābhilaṣati patituṃ vihagī nija-nīḍa-mohena ||GAss_109||",
    "GK19govass_u:336": "ikṣur nadī-pravāho dyūtaṃ māna-grahaś ca he sutanu |",
    "GK19govass_u:337": "bhrū-latikā ca taveyaṃ bhaṅge rasam adhikam āvahati ||GAss_110||",
    "GK19govass_u:338": "indor ivāsya purato yad vimukhī sāpa-vāraṇā bhramasi |",
    "GK19govass_u:339": "tat kathaya kiṃ nu duritaṃ sakhi tvayā chāyayeva kṛtam ||GAss_111||",
    "GK19govass_u:340": "iha kapaṭa-kutuka-taralita-dṛśi viśvāsaṃ kuraṅga kiṃ kuruṣe |",
    "GK19govass_u:341": "tava rabhasa-taraliteyaṃ vyādha-vadhūr vāladhau valate ||GAss_112||",
    "GK19govass_u:342": "iha vahati bahu mahodadhivibhūṣaṇā mānagarvam iyam urvī |",
    "GK19govass_u:343": "devasya kamaṭhamūrteḥ na pṛṣṭhaṃ api nikhilam āpnoti ||GAss_113||",
    "GK19govass_u:344": "iti vibhāvyākhyā-sametā i-kāra-vrajyā ||",
    "GK19govass_u:345": "ī-kāra-vrajyā",
    "GK19govass_u:346": "īrṣyā-roṣa-jvalito-nija-pati-saṅgaṃ vicintayaṃs tasyāḥ |",
    "GK19govass_u:347": "cyuta-vasana-jaghana-bhāvana-sāndrānandena nirvāmi ||GAss_114||",
    "GK19govass_u:348": "īśvara-parigrahocita-moho 'syāṃ madhupa kiṃ mudhā patasi |",
    "GK19govass_u:349": "kanakābhidhāna-sārā vīta-rasā kitava-kalikeyam ||GAss_115||",
    "GK19govass_u:350": "īṣad avaśiṣṭa-jaḍimā śiśire gata-mātra eva ciram aṅgaiḥ |",
    "GK19govass_u:351": "nava-yauvaneva tanvī niṣevyate nirbharaṃ vāpī ||GAss_116||",
    "GK19govass_u:352": "iti vibhāvyākhyā-sametā ī-kāra-vrajyā ||",
    "GK19govass_u:353": "u-kāra-vrajyā",
    "GK19govass_u:354": "ullasita-bhrū-dhanuṣā tava pṛthunā locanena rucirāṅgi |",
    "GK19govass_u:355": "acalā api na mahāntaḥ ke cañcala-bhāvam ānītāḥ ||GAss_117||",
    "GK19govass_u:356": "upanīya yan nitambe bhujaṅgam uccair alambi vibudhaiḥ śrīḥ |",
    "GK19govass_u:357": "ekaḥ sa mandara-giriḥ sakhi garimāṇaṃ samudvahatu ||GAss_118||",
    "GK19govass_u:358": "ullasita-lāñchano 'yaṃ jyotsnā-varṣī sudhākaraḥ sphurati |",
    "GK19govass_u:359": "āsakta-kṛṣṇa-caraṇaḥ śakaṭa iva prakaṭita-kṣīraḥ ||GAss_119||",
    "GK19govass_u:360": "upacārānunayās te kitavasyopekṣitāḥ sakhī-vacasā |",
    "GK19govass_u:361": "adhunā niṣṭhuram api yadi sa vadati kalikaitavād yāmi ||GAss_120||",
    "GK19govass_u:362": "uṣasi parivartayantyā muktā-dāmopavītatāṃ nītam |",
    "GK19govass_u:363": "puruṣāyita-vaidagdhyaṃ vrīḍāvati kairna kalitaṃ te ||GAss_121||",
    "GK19govass_u:364": "uḍḍīnānām eṣāṃ prāsādāt taruṇi pakṣiṇāṃ paṅktiḥ |",
    "GK19govass_u:365": "visphurati vaijayantī-pavana-cchinnāpaviddheva ||GAss_122||",
    "GK19govass_u:366": "ujjāgarita-bhrāmita-dantura-dala-ruddha-madhukara-prakare |",
    "GK19govass_u:367": "kāñcana-ketaki mā tava vikasatu saurabhya-sambhāraḥ ||GAss_123||",
    "GK19govass_u:368": "ullasita-bhrūḥ kim atikrāntaṃ cintayasi nistaraṅgākṣi |",
    "GK19govass_u:369": "kṣudrāpacāra-virasaḥ pākaḥ premṇo guḍasyeva ||GAss_124||",
    "GK19govass_u:370": "uddiśya niḥsarantīṃ sakhīm iyaṃ kapaṭa-kopa-kuṭila-bhrūḥ |",
    "GK19govass_u:371": "evam avataṃsam ākṣipad āhata-dīpo yathā patati ||GAss_125||",
    "GK19govass_u:372": "udito 'pi tuhina-gahane gagana-prānte na dīpyate tapanaḥ |",
    "GK19govass_u:373": "kaṭhina-ghṛta-pūra-pūrṇe śarāva-śirasi pradīpa iva ||GAss_126||",
    "GK19govass_u:374": "udgamanopaniveśana-śayana-parāvṛtti-valana-calaneṣu |",
    "GK19govass_u:375": "aniśaṃ sa mohayati māṃ hṛl-lagnaḥ śvāsa iva dayitaḥ ||GAss_127||",
    "GK19govass_u:376": "ujjhita-saubhāgya-mada-sphuṭa-yācñānaṅga-bhītayor yūnoḥ |",
    "GK19govass_u:377": "akalita-manasor ekā dṛṣṭir dūtī nisṛṣṭārthī ||GAss_128||",
    "GK19govass_u:378": "uttama-bhujaṅga-saṅgama-nispanda-nitamba-cāpalas tasyāḥ |",
    "GK19govass_u:379": "mandara-girir iva vibudhair itas tataḥ kṛṣyate kāyaḥ ||GAss_129||",
    "GK19govass_u:380": "upanīya kalama-kuḍavaṃ kathayati sabhayaś cikitsake halikaḥ |",
    "GK19govass_u:381": "śoṇaṃ somārdha-nibhaṃ vadhū-stane vyādhim upajātam ||GAss_130||",
    "GK19govass_u:382": "unmukulitādhara-puṭe-bhūti-kaṇa-trāsa-mīlitārdhākṣi |",
    "GK19govass_u:383": "dhūmo 'pi neha virama-bhramaro 'yaṃ śvasitam anusarati ||GAss_131||",
    "GK19govass_u:384": "upari pariplavate mama bāleyaṃ gṛhiṇi haṃsa-māleva |",
    "GK19govass_u:385": "sarasa iva nalina-nālā tvam āśayaṃ prāpya vasasi punaḥ ||GAss_132||",
    "GK19govass_u:386": "utkampa-gharma-picchila-doḥ-sādhika-hasta-vicyutaś cauraḥ |",
    "GK19govass_u:387": "śivam āśāste sutanu-stanayos tava pañcalāñcalayoḥ ||GAss_133||",
    "GK19govass_u:388": "utkṣipta-bāhu-darśita-bhuja-mūlaṃ cūta-mukula mama sakhyā |",
    "GK19govass_u:389": "ākṛṣyamāṇa rājati bhavataḥ param ucca-pada-lābhaḥ ||GAss_134||",
    "GK19govass_u:390": "ucca-kuca-kumbha-nihito hṛdayaṃ cālayati jaghana-lagnāgraḥ |",
    "GK19govass_u:391": "atinimna-madhya-saṅkrama-dāru-nibhas taruṇi tava hāraḥ ||GAss_135||",
    "GK19govass_u:392": "ullasita-śīta-dīdhiti-kalopakaṇṭhe sphuranti tāraughāḥ |",
    "GK19govass_u:393": "kusumāyudha-vidhṛta-dhanur-nirgata-makaranda-bindu-nibhāḥ ||GAss_136||",
    "GK19govass_u:394": "upanīya priyam asamaya-vidaṃ ca me dagdha-mānam apanīya |",
    "GK19govass_u:395": "narmopakrama eva kṣaṇade dūtīva calitāsi ||GAss_137||",
    "GK19govass_u:396": "uttama-vanitaika-gatiḥ karīva sarasī-payaḥ sakhī-dhairyam |",
    "GK19govass_u:397": "āskanditoruṇā tvaṃ hastenaiva spṛśan harasi ||GAss_138||",
    "GK19govass_u:398": "iti vibhāvyākhyā-sametā u-kāra-vrajyā ||",
    "GK19govass_u:399": "ū-kāra-vrajyā",
    "GK19govass_u:400": "ūḍhāmunātivāhaya pṛṣṭhe lagnāpi kālam acalāpi |",
    "GK19govass_u:401": "sarvaṃsahe kaṭhora-tvacaḥ kim aṅkena kamaṭhasya ||GAss_139||",
    "GK19govass_u:402": "iti vibhāvyākhyā-sametā ū-kāra-vrajyā ||",
    "GK19govass_u:403": "ṛ-kāra-vrajyā",
    "GK19govass_u:404": "ṛjunā nidhehi caraṇau parihara sakhi nikhila-nāgarācāram |",
    "GK19govass_u:405": "iha ḍākinīti pallī-patiḥ kaṭākṣe'pi daṇḍayati ||GAss_140||",
    "GK19govass_u:406": "ṛṣabho 'tra gīyata iti śrutvā svara-pāragā vayaṃ prāptāḥ |",
    "GK19govass_u:407": "ko veda goṣṭham etad go-śāntau vihita-bahu-mānam ||GAss_141||",
    "GK19govass_u:408": "iti vibhāvyākhyā-sametā ṛ-kāra-vrajyā ||",
    "GK19govass_u:409": "e-kāra-vrajyā",
    "GK19govass_u:410": "eko haraḥ priyādhara-guṇa-vedī diviṣado 'pare mūḍhāḥ |",
    "GK19govass_u:411": "viṣam amṛtaṃ vā samam iti yaḥ paśyan garalam eva papau ||GAss_142||",
    "GK19govass_u:412": "eṣyati mā punar ayam iti gamane yad amaṅgalaṃ mayākāri |",
    "GK19govass_u:413": "adhunā tad eva kāraṇam avasthitau dagdha-geha-pateḥ ||GAss_143||",
    "GK19govass_u:414": "ekaikaśo yuva-janaṃ vilaṅghamānākṣa-nikaram iva taralā |",
    "GK19govass_u:415": "viśrāmyati subhaga tvām aṅgulir āsādya merum iva ||GAss_144||",
    "GK19govass_u:416": "ekaḥ sa eva jīvati svahṛdaya-śūnyo 'pi sahṛdayo rāhuḥ |",
    "GK19govass_u:417": "yaḥ sakala-laghima-kāraṇam udaraṃ na bibharti duṣpūram ||GAss_145||",
    "GK19govass_u:418": "ekena cūrṇa-kuntalam apareṇa kareṇa cibukam unnamayan |",
    "GK19govass_u:419": "paśyāmi bāṣpa-dhauta-śruti nagara-dvāri tad-vadanam ||GAss_146||",
    "GK19govass_u:420": "ekaṃ jīvana-mūlaṃ cañcalam api tāpayantam api satatam |",
    "GK19govass_u:421": "antar vahati varākī sā tvāṃ nāseva niḥśvāsam ||GAss_147||",
    "GK19govass_u:422": "ekaṃ vadati mano mama yāmi na yāmīti hṛdayam aparaṃ me |",
    "GK19govass_u:423": "hṛdaya-dvayam ucitaṃ tava sundari hṛta-kānta-cittāyāḥ ||GAss_148||",
    "GK19govass_u:424": "eraṇḍa-pattra-śayanā janayantī svedam alaghu-jaghana-taṭā |",
    "GK19govass_u:425": "dhūli-puṭīva milantī smara-jvaraṃ harati halika-vadhūḥ ||GAss_149||",
    "GK19govass_u:426": "iti vibhāvyākhyā-sametā e-kāra-vrajyā ||",
    "GK19govass_u:427": "ka-kāra-vrajyā",
    "GK19govass_u:428": "keli-nilayaṃ sakhīm iva nayati navoḍhāṃ svayaṃ na māṃ bhajate |",
    "GK19govass_u:429": "itthaṃ gṛhiṇīm arye stuvati prativeśinā hasitam ||GAss_150||",
    "GK19govass_u:430": "kāla-krama-kamanīya-kroḍeyaṃ ketakīti kāśaṃsā |",
    "GK19govass_u:431": "vṛddhir yathā yathā syās tathā tathā kaṇṭakotkarṣaḥ ||GAss_151||",
    "GK19govass_u:432": "kṛtakasvāpa madīya-śvāsa-dhvani-datta-karṇa kiṃ tīvraiḥ |",
    "GK19govass_u:433": "vidhyasi māṃ niḥśvāsaiḥ smaraḥ śaraiḥ śabda-vedhīva ||GAss_152||",
    "GK19govass_u:434": "kva sa nirmoka-dukūlaḥ kvālaṅkaraṇāya phaṇi-maṇi-śreṇī |",
    "GK19govass_u:435": "kāliya-bhujaṅga-gamanād yamune viśvasya gamyāsi ||GAss_153||",
    "GK19govass_u:436": "kiñcin na bālayoktaṃ na saprasādā niveśitā dṛṣṭiḥ |",
    "GK19govass_u:437": "mayi pada-patite kevalam akāri śuka-pañjaro vimukhaḥ ||GAss_154||",
    "GK19govass_u:438": "kṛta-hasita-hasta-tālaṃ manmatha-taralair vilokitāṃ yuvabhiḥ |",
    "GK19govass_u:439": "kṣiptaḥ kṣipto nipatann aṅge nartayati bhṛṅgas tām ||GAss_155||",
    "GK19govass_u:440": "kamala-mukhi sarvatomukha-nivāraṇaṃ vidadhad eva bhūṣayati |",
    "GK19govass_u:441": "rodho 'ruddha-svarasās taraṅgiṇīs tarala-nayanāś ca ||GAss_156||",
    "GK19govass_u:442": "kitava prapañcitā sā bhavatā mandākṣa-manda-sañcārā |",
    "GK19govass_u:443": "bahu-dāyair api samprati pāśakasārīva nāyāti ||GAss_157||",
    "GK19govass_u:444": "kaḥ ślāghanīya-janmā māgha-niśīthe'pi yasya saubhāgyam |",
    "GK19govass_u:445": "prāleyānila-dīrghaḥ kathayati kāñcī-ninādo 'yam ||GAss_158||",
    "GK19govass_u:446": "kim aśakanīyaṃ premṇaḥ phaṇinaḥ kathayāpi yā bibheti sma |",
    "GK19govass_u:447": "sā giriśa-bhuja-bhujaṅgama-pheṇopadhānādya nidrāti ||GAss_159||",
    "GK19govass_u:448": "kṛtrima-kanakeneva premṇā muṣitasya vāra-vanitābhiḥ |",
    "GK19govass_u:449": "laghur iva vitta-vināśa-kleśo jana-hāsyatā mahatī ||GAss_160||",
    "GK19govass_u:450": "kiṃ parva-divasam ārjita-dantoṣṭhi nijaṃ vapur na maṇḍayasi |",
    "GK19govass_u:451": "sa tvāṃ tyajati na parvasv api madhurām ikṣu-yaṣṭim iva ||GAss_161||",
    "GK19govass_u:452": "kaṣṭaṃ sāhasa-kāriṇi tava nayanārdhena so 'dhvani spṛṣṭaḥ |",
    "GK19govass_u:453": "upavītād api vidito na dvija-dehas tapasvī te ||GAss_162||",
    "GK19govass_u:454": "kleśe'pi tanyamāne militeyaṃ māṃ pramodayaty eva |",
    "GK19govass_u:455": "raudre'nabhre'pi nabhaḥ-surāpagā-vāri-vṛṣṭir eva ||GAss_163||",
    "GK19govass_u:456": "kūpa-prabhavāṇāṃ param ucitam apāṃ paṭṭa-bandhanaṃ manye |",
    "GK19govass_u:457": "yāḥ śakyante labdhuṃ na pārthivenāpi viguṇena ||GAss_164||",
    "GK19govass_u:458": "kararuha-śikhā-nikhāta bhrāntvā viśrānta rajani-duravāpa |",
    "GK19govass_u:459": "ravir iva yantrollikhitaḥ kṛśo 'pi lokasya harasi dṛśam ||GAss_165||",
    "GK19govass_u:460": "kiṃ karavāṇi divā-niśam api lagnā sahaja-śītala-prakṛtiḥ |",
    "GK19govass_u:461": "hanta sukhayāmi na priyam ātmānam ivātmanaś chāyā ||GAss_166||",
    "GK19govass_u:462": "keśaiḥ śiraso garimā maraṇaṃ pīyūṣa-kuṇḍa-pātena |",
    "GK19govass_u:463": "dayita-vahanena vakṣasi yadi bhāras tad idam acikitsyam ||GAss_167||",
    "GK19govass_u:464": "kiñcit karkaśatām anu rasaṃ pradāsyan nisarga-madhuraṃ me |",
    "GK19govass_u:465": "ikṣor iva te sundari mānasya granthir api kāmyaḥ ||GAss_168||",
    "GK19govass_u:466": "kena giriśasya dattā buddhir bhujagaṃ jaṭāvane'rpayitum |",
    "GK19govass_u:467": "yena rati-rabhasa-kāntā-kara-cikurākarṣaṇaṃ muṣitam ||GAss_169||",
    "GK19govass_u:468": "kara-caraṇa-kāñci-hāra-prahāram avacintya bala-gṛhīta-kacaḥ |",
    "GK19govass_u:469": "praṇayī cumbati dayitā-vadanaṃ sphurad-adharam aruṇākṣam ||GAss_170||",
    "GK19govass_u:470": "kurutāṃ cāpalam adhunā kalayatu surasāsi yādṛśī tad api |",
    "GK19govass_u:471": "sundari harītakīm anu paripītā vāridhāreva ||GAss_171||",
    "GK19govass_u:472": "kajjala-tilaka-kalaṅkita-mukha-candre galita-salila-kaṇa-keśi |",
    "GK19govass_u:473": "nava-viraha-dahana-tūlo jīvayitavyas tvayā katamaḥ ||GAss_172||",
    "GK19govass_u:474": "kṛcchrānuvṛttayo 'pi hi paropakāraṃ tyajanti na mahāntaḥ |",
    "GK19govass_u:475": "tṛṇa-mātra-jīvanā api kariṇo dāna-dravārdra-karāḥ ||GAss_173||",
    "GK19govass_u:476": "kiṃ hasatha kiṃ pradhāvatha kiṃ janam āhvayatha bālakā viphalam |",
    "GK19govass_u:477": "tad atha darśayati yathāriṣṭaḥ kaṇṭhe'munā jagṛhe ||GAss_174||",
    "GK19govass_u:478": "kātaratā-kekarita-smara-lajjā-roṣa-masṛṇa-madhurākṣī |",
    "GK19govass_u:479": "yoktuṃ na moktum athavā valate'sāv artha-labdha-ratiḥ ||GAss_175||",
    "GK19govass_u:480": "ketaka-garbhe gandhādareṇa dūrād amī drutam upetāḥ |",
    "GK19govass_u:481": "madana-syandana-vājita iva madhupā dhūlim ādadate ||GAss_176||",
    "GK19govass_u:482": "ko vakrimā guṇāḥ ke kā kāntiḥ śiśira-kiraṇa-lekhānām |",
    "GK19govass_u:483": "antaḥ praviśya yāsām ākrāntaṃ paśu-viśeṣeṇa ||GAss_177||",
    "GK19govass_u:484": "kṛta-vividha-mathana-yatnaḥ parābhāvāya prabhuḥ surāsurayoḥ |",
    "GK19govass_u:485": "icchati saubhāgyam adāt svayaṃvareṇa śriyaṃ viṣṇuḥ ||GAss_178||",
    "GK19govass_u:486": "kiṃ putri gaṇḍa-śaila-bhrameṇa nava-nīradeṣu nidrāsi |",
    "GK19govass_u:487": "anubhava capalāvilasita-garjita-deśāntara-bhrāntīḥ ||GAss_179||",
    "GK19govass_u:488": "kāntaḥ padena hata iti saralām aparādhya kiṃ prasādayatha |",
    "GK19govass_u:489": "so 'py evam eva sulabhaḥ pada-prahāraḥ prasādaḥ kim ||GAss_180||",
    "GK19govass_u:490": "karṇa-gateyam amoghā dṛṣṭis tava śaktir indra-dattā ca |",
    "GK19govass_u:491": "sā nāsādita-vijayā kvacid api nāpārtha-patiteyam ||GAss_181||",
    "GK19govass_u:492": "kleśayasi kim iti dūtīr yad aśakyaṃ sumukhi tava kaṭākṣeṇa |",
    "GK19govass_u:493": "kāmo 'pi tatra sāyakam akīrti-śaṅkī na sandhatte ||GAss_182||",
    "GK19govass_u:494": "ko veda mūlyam akṣa-dyūte prabhuṇā paṇīkṛtasya vidhoḥ |",
    "GK19govass_u:495": "prativijaye yat pratipaṇam adharaṃ ghara-nandinī vidadhe ||GAss_183||",
    "GK19govass_u:496": "kupitāṃ caraṇa-praharaṇa-bhayena muñcāmi na khalu caṇḍi tvām |",
    "GK19govass_u:497": "alir anila-capala-kisalaya-tāḍana-sahano latāṃ bhajate ||GAss_184||",
    "GK19govass_u:498": "kopākṛṣṭa-bhrū-smara-śarāsane saṃvṛṇu priye patataḥ |",
    "GK19govass_u:499": "chinna-jyā-madhupān iva kajjala-malināśru-jala-bindūn ||GAss_185||",
    "GK19govass_u:500": "kāmenāpi na bhettuṃ kim u hṛdayam apāri bāla-vanitānām |",
    "GK19govass_u:501": "mūḍha-viśikha-prahārocchūnam ivābhāti yad-vakṣaḥ ||GAss_186||",
    "GK19govass_u:502": "kiṃ para-jīvair dīvyasi vismaya-madhurākṣi gaccha sakhi dūram |",
    "GK19govass_u:503": "ahim adhicatvaram uraga-grāhī khelayatu nirvighnaḥ ||GAss_187||",
    "GK19govass_u:504": "kara-caraṇena praharati yathā yathāṅgeṣu kopa-taralākṣī |",
    "GK19govass_u:505": "roṣayati paruṣa-vacanais tathā tathā preyasīṃ rasikaḥ ||GAss_188||",
    "GK19govass_u:506": "kas tāṃ nindati lumpati kaḥ smara-phalakasya varṇakaṃ mugdhaḥ |",
    "GK19govass_u:507": "ko bhavati ratna-kaṇṭakam amṛte kasyārucir udeti ||GAss_189||",
    "GK19govass_u:508": "kopavati pāṇi-līlā-cañcala-cūtāṅkure tvayi bhramati |",
    "GK19govass_u:509": "kara-kampita-karavāle smara iva sā mūrcchitā sutanuḥ ||GAss_190||",
    "GK19govass_u:510": "kaulīnyādalamenāṃ bhajāmi nakulaṃ smaraḥ pramāṇayati |",
    "GK19govass_u:511": "tad-bhāvanena bhajato mama gotra-skhalanam anivāryam ||GAss_191||",
    "GK19govass_u:512": "kuta iha kuraṅga-śāvaka kedāre kalam amañjarīṃ tyajasi |",
    "GK19govass_u:513": "tṛṇa-bāṇas tṛṇa-dhanvā tṛṇa-ghaṭitaḥ kapaṭa-puruṣo 'yam ||GAss_192||",
    "GK19govass_u:514": "iti vibhāvyākhyā-sametā ka-kāra-vrajyā ||",
    "GK19govass_u:515": "kha-kāra-vrajyā",
    "GK19govass_u:516": "khala-sakhyaṃ prāṅ madhuraṃ vayo 'natarāle nidāgha-dinam ante |",
    "GK19govass_u:517": "ekaādi-madhya-pariṇati-ramaṇīyā sādhu-jana-maitrī ||GAss_193||",
    "GK19govass_u:518": "iti vibhāvyākhyā-sametā kha-kāra-vrajyā ||",
    "GK19govass_u:519": "ga-kāra-vrajyā",
    "GK19govass_u:520": "guṇam adhigatam api dhanavān na cirān nāśayati rakṣati daridraḥ |",
    "GK19govass_u:521": "majjayati rajjum ambhasi pūrṇaḥ kumbhaḥ sakhi na tucchaḥ ||GAss_194||",
    "GK19govass_u:522": "gurur api laghūpanīto na nimajjati niyatam āśaye mahataḥ |",
    "GK19govass_u:523": "vānakaropanītaḥ śailo makarālayasyeva ||GAss_195||",
    "GK19govass_u:524": "gaurī-pater garīyo garalaṃ gatvā gale jīrṇam |",
    "GK19govass_u:525": "jīryati karṇe mahatāṃ durvādo nālpam api viśati ||GAss_196||",
    "GK19govass_u:526": "gṛhapati-purato jāraṃ kapaṭa-kathā-kathita-manmathāvastham |",
    "GK19govass_u:527": "prīṇayati pīḍayati ca bālā niḥśvasya niḥśvasya ||GAss_197||",
    "GK19govass_u:528": "gati-gañjita-vara-yuvatiḥ karī kapolau karotu mada-malinau |",
    "GK19govass_u:529": "mukha-bandha-mātra-sindhura labodara kiṃ madaṃ vahasi ||GAss_198||",
    "GK19govass_u:530": "gehinyāḥ śṛṇvantī gotra-skhalitāparādhato mānam |",
    "GK19govass_u:531": "snigdhāṃ priye sa-garvāṃ sakhīṣu bālā dṛśaṃ diśati ||GAss_199||",
    "GK19govass_u:532": "grīṣṃa-maye samaye'smin vinirmitaṃ kalaya keli-vana-mūle |",
    "GK19govass_u:533": "alam ālavāla-valaya-cchalena kuṇḍalitam iva śaityam ||GAss_200||",
    "GK19govass_u:534": "guṇa-baddha-caraṇa iti mā līlā-vihagaṃ vimuñca sakhi mugdhe |",
    "GK19govass_u:535": "asmin valayita-śākhe kṣaṇena guṇa-yantraṇaṃ truṭati ||GAss_201||",
    "GK19govass_u:536": "guru-garji-sāndra-vidyud-bhaya-mudrita-karṇa-cakṣuṣāṃ purataḥ |",
    "GK19govass_u:537": "bālā cumbati jāraṃ vajrād adhiko hi madaneṣuḥ ||GAss_202||",
    "GK19govass_u:538": "gṛhiṇī-guṇeṣu gaṇitā vinayaḥ sevā vidheyateti guṇāḥ |",
    "GK19govass_u:539": "mānaḥ prabhutā vāmyaṃ vibhūṣaṇaṃ vāma-nayanānām ||GAss_203||",
    "GK19govass_u:540": "guṇam āntaram aguṇaṃ vā lakṣmīr gaṅgā ca veda hari-harayoḥ |",
    "GK19govass_u:541": "ekā pade'pi ramate na vasati nihitā śirasy aparā ||GAss_204||",
    "GK19govass_u:542": "gatvā jīvita-saṃśayam abhyastaḥ soḍhum aticirād virahaḥ |",
    "GK19govass_u:543": "akaruṇaḥ punar api ditsasi surata-durabhyāsam asmākam ||GAss_205||",
    "GK19govass_u:544": "gotra-skhalita-praśne'py uttaram atiśīla-śītalaṃ dattvā |",
    "GK19govass_u:545": "niḥśvasya mogha-rūpe sva-vapuṣi nihitaṃ tayā cakṣuḥ ||GAss_206||",
    "GK19govass_u:546": "gandha-grāhiṇi śālonmīlita-niryāsa-nihita-nikhilāṅgi |",
    "GK19govass_u:547": "upabhukta-mukta-bhūruha-śate'dhunā bhramari na bhramasi ||GAss_207||",
    "GK19govass_u:548": "guruṣu militeṣu śirasā praṇamasi laghuṣūnnatā sameṣu samā |",
    "GK19govass_u:549": "ucitajñāsi tule kiṃ tulayasi guñjā-phalaiḥ kanakam ||GAss_208||",
    "GK19govass_u:550": "gehinyā hriyamāṇaṃ nirudhyamānaṃ navoḍhayā purataḥ |",
    "GK19govass_u:551": "mama naukā-dvitayārpita-guṇa iva hṛdayaṃ dvidhā bhavati ||GAss_209||",
    "GK19govass_u:552": "guṇa ākarṣaṇa-yogyo dhanuṣa ivaiko 'pi lakṣa-lābhāya |",
    "GK19govass_u:553": "lūtātantubhir iva kiṃ guṇair vimardāsahair bahubhiḥ ||GAss_210||",
    "GK19govass_u:554": "gāyati gīte vaṃśe vādayati sa vipañcīṣu |",
    "GK19govass_u:555": "pāṭhayati pañjara-śukaṃ tava sandeśākṣaraṃ rāmā ||GAss_211||",
    "GK19govass_u:556": "gaṇayati na madhu-vyayam ayam aviratam āpibatu madhukaraḥ kumudam |",
    "GK19govass_u:557": "saubhāgya-mānavān param asūyati dyu-maṇaye candraḥ ||GAss_212||",
    "GK19govass_u:558": "guṇa-vidhṛtā sakhi tiṣṭhasi tathaiva dehena kiṃ tu hṛdayaṃ te |",
    "GK19govass_u:559": "hṛtam amunā mālāyāḥ samīraṇeneva saurabhyam ||GAss_213||",
    "GK19govass_u:560": "guru-sadane nedīyasi caraṇa-gate mayi ca mūkayāpi tayā |",
    "GK19govass_u:561": "nūpuram apāsya padayoḥ kiṃ na priyam īritaṃ priyayā ||GAss_214||",
    "GK19govass_u:562": "granthilatayā kim ikṣoḥ kim apabhraṃśena bhavati gītasya |",
    "GK19govass_u:563": "kim anārjavena śaśinaḥ kiṃ dāridryeṇa dayitasya ||GAss_215||",
    "GK19govass_u:564": "gehinyā cikura-graha-samaya-sasītkāra-mīlita-dṛśāpi |",
    "GK19govass_u:565": "bālā-kapola-pulakaṃ vilokya nihito 'smi śirasi padā ||GAss_216||",
    "GK19govass_u:566": "guru-pakṣma jāgarāruṇa-ghūrṇat-tāraṃ kathañcid api valate |",
    "GK19govass_u:567": "nayanam idaṃ sphuṭa-nakha-pada-niveś a-kṛta-kopa-kuṭila-bhru ||GAss_217||",
    "GK19govass_u:568": "iti vibhāvyākhyā-sametā ga-kāra-vrajyā ||",
    "GK19govass_u:569": "gha-kāra-vrajyā",
    "GK19govass_u:570": "ghaṭita-jaghanaṃ nipīḍita-pīnoru nyasta-nikhila-kuca-bhāram |",
    "GK19govass_u:571": "āliṅganty api bālā vadaty asau muñca muñceti ||GAss_218||",
    "GK19govass_u:572": "ghaṭita-palāśa-kapāṭaṃ niśi niśi sukhino hi śerate padmāḥ |",
    "GK19govass_u:573": "ujjāgareṇa kairava kati śakyā rakṣituṃ lakṣmīḥ ||GAss_219||",
    "GK19govass_u:574": "ghūrṇanti vipralabdhāḥ snehāpāyāt pradīpa-kalikāś ca |",
    "GK19govass_u:575": "prātaḥ prasthita-pāntha-strī-hṛdayaṃ sphuṭati kamalaṃ ca ||GAss_220||",
    "GK19govass_u:576": "iti vibhāvyākhyā-sametā gha-kāra-vrajyā ||",
    "GK19govass_u:577": "ca-kāra-vrajyā",
    "GK19govass_u:578": "capalasya palita-lāñchita-cikuraṃ dayitasya maulim avalokya |",
    "GK19govass_u:579": "khedocite'pi samaye saṃmadam evādade gṛhiṇī ||GAss_221||",
    "GK19govass_u:580": "caṇḍi prasāritena spṛśan bhujenāpi kopanāṃ bhavatīm |",
    "GK19govass_u:581": "tṛpyāmi paṅkilām iva piban nadīṃ nalina-nālena ||GAss_222||",
    "GK19govass_u:582": "capala-bhujaṅgī-bhuktojjhita śītala-gandhavaha niśi bhrānta |",
    "GK19govass_u:583": "aparāśāṃ pūrayituṃ pratyūṣa-sadāgate gaccha ||GAss_223||",
    "GK19govass_u:584": "cira-pathika drāghima-milad-alaka-latā-śaivalāvali-grathilā |",
    "GK19govass_u:585": "kara-toyeva mṛgākṣyā dṛṣṭir idānīṃ sadānīrā ||GAss_224||",
    "GK19govass_u:586": "caṇḍi dara-capala-cela-vyaktoru-vilokanaika-rasikena |",
    "GK19govass_u:587": "dhūli-bhayād api na mayā caraṇa-hṛtau kuñcitaṃ cakṣuḥ ||GAss_225||",
    "GK19govass_u:588": "cala-kuṇḍala-calad-alaka-skhalad-urasija-vasana-sajjad-ūru-yugam |",
    "GK19govass_u:589": "jaghana-bhara-klama-kūṇita-nayanam idaṃ harati gatam asyāḥ ||GAss_226||",
    "GK19govass_u:590": "caraṇaiḥ parāga-saikatam aphalam idaṃ likhasi madhupa ketakyāḥ |",
    "GK19govass_u:591": "iha vasati kānti-sāre nāntaḥ-salilāpi madhu-sindhuḥ ||GAss_227||",
    "GK19govass_u:592": "cira-kāla-pathika śaṅkā-taraṅgitākṣaḥ kim īkṣase mugdha |",
    "GK19govass_u:593": "tvan-nistriṃśāśleṣa-vraṇa-kiṇarājīyam etasyāḥ ||GAss_228||",
    "GK19govass_u:594": "capalāṃ yathā madāndhaś chāyāmayam ātmanaḥ karo hanti |",
    "GK19govass_u:595": "āsphālayati karaṃ pratigajas tathāyaṃ puro ruddhaḥ ||GAss_229||",
    "GK19govass_u:596": "cumbana-lolupa-mad-adhara-hṛta-kāśmīraṃ smaran na tṛpyāmi |",
    "GK19govass_u:597": "hṛdaya-dviradālāna-stambhaṃ tasyās tad-ūru-yugam ||GAss_230||",
    "GK19govass_u:598": "cikura-visāraṇa-tiryaṅ-nata-kaṇṭhī vimukha-vṛttir api bālā |",
    "GK19govass_u:599": "tvām iyam aṅguli-kalpita-kacāvakāśā vilokayati ||GAss_231||",
    "GK19govass_u:600": "cumbana-hṛtāñjanārghaṃ sphuṭa-jāgara-rāgam īkṣaṇaṃ kṣipasi |",
    "GK19govass_u:601": "kim uṣasi viyoga-kātaram asameṣur ivārdha-nārācam ||GAss_232||",
    "GK19govass_u:602": "iti vibhāvyākhyā-sametā ca-kāra-vrajyā ||",
    "GK19govass_u:603": "cha-kāra-vrajyā",
    "GK19govass_u:604": "chāyā-grāhī candraḥ kūṭatvaṃ satatam ambujaṃ vrajati |",
    "GK19govass_u:605": "hitvobhayaṃ sabhāyāṃ stauti tavaivānanaṃ lokaḥ ||GAss_233||",
    "GK19govass_u:606": "chāyā-mātraṃ paśyann adhomukho 'py udgatena dhairyeṇa |",
    "GK19govass_u:607": "tudati mama hṛdaya-nipuṇā rādhā-cakraṃ kirītīva ||GAss_234||",
    "GK19govass_u:608": "iti vibhāvyākhyā-sametā cha-kāra-vrajyā ||",
    "GK19govass_u:609": "ja-kāra-vrajyā",
    "GK19govass_u:610": "jala-bindavaḥ katipaye nayanād gamanodyame tava skhalitāḥ |",
    "GK19govass_u:611": "kānte mama gantavyā bhūr etair eva picchilitā ||GAss_235||",
    "GK19govass_u:612": "jṛmbhottambhita-dor-yuga-yantrita-tāṭaṅka-pīḍita-kapolam |",
    "GK19govass_u:613": "tasyāḥ smarāmi jala-kaṇa-lulitāñjanam alasa-dṛṣṭi mukham ||GAss_236||",
    "GK19govass_u:614": "jāgaritvā puruṣaṃ paraṃ vane sarvato mukhaṃ harasi |",
    "GK19govass_u:615": "ati śarad-anurūpaṃ tava śīlam idaṃ jāti-śālinyāḥ ||GAss_237||",
    "GK19govass_u:616": "iti vibhāvyākhyā-sametā ja-kāra-vrajyā ||",
    "GK19govass_u:617": "jha-kāra-vrajyā",
    "GK19govass_u:618": "jhaṅkṛta-kaṅkaṇa-pāṇi-kṣepaiḥ stambhāvalambanair maunaiḥ |",
    "GK19govass_u:619": "śobhayasi śuṣka-ruditair api sundari mandira-dvāram ||GAss_246||",
    "GK19govass_u:620": "iti vibhāvyākhyā-sametā jha-kāra-vrajyā ||",
    "GK19govass_u:621": "ḍha-kāra-vrajyā",
    "GK19govass_u:622": "ḍhakkām āhatya madaṃ vitanvate kariṇa iva ciraṃ puruṣāḥ |",
    "GK19govass_u:623": "strīṇāṃ kariṇīnām iva madaḥ punaḥ sva-kula-nāśāya ||GAss_247||",
    "GK19govass_u:624": "iti vibhāvyākhyā-sametā ḍha-kāra-vrajyā ||",
    "GK19govass_u:625": "ta-kāra-vrajyā",
    "GK19govass_u:626": "tāṃ tāpayanti manmatha-bāṇās tvāṃ prīṇayanti bata subhaga |",
    "GK19govass_u:627": "tapana-karās tapana-śilāṃ jvalayanti vidhuṃ madhurayanti ||GAss_248||",
    "GK19govass_u:628": "tava sutanu sānumatyā bahu-dhātu-janita-nitamba-rāgāyāḥ |",
    "GK19govass_u:629": "giri-vara-bhuva iva lābhenāpnomi dvy-aṅgulena divam ||GAss_249||",
    "GK19govass_u:630": "tyakto muñcati jīvanam ujjhati nānugrahe'pi lolutvam |",
    "GK19govass_u:631": "kiṃ prāvṛṣeva padmākarasya karaṇīyam asya mayā ||GAss_250||",
    "GK19govass_u:632": "tvad-virahāpadi pāṇḍus tanvaṅgī chāyayaiva kevalayā |",
    "GK19govass_u:633": "haṃsīva jyotsnāyāṃ sā subhaga pratyabhijñeyā ||GAss_251||",
    "GK19govass_u:634": "tvayi viniveśita-cittā subhaga gatā kevalena kāyena |",
    "GK19govass_u:635": "ghana-jāla-ruddha-mīnā nadīva sā nīra-mātreṇa ||GAss_252||",
    "GK19govass_u:636": "tvayi saṃsaktaṃ tasyāḥ kaṭhoratara hṛdayam asama-śara-taralam |",
    "GK19govass_u:637": "māruta-calam añcalam iva kaṇṭaka-samparkataḥ sphuṭitam ||GAss_253||",
    "GK19govass_u:638": "tvam asūryaṃpaśyā sakhi padam api na vināpavāraṇaṃ bhramasi |",
    "GK19govass_u:639": "chāye kim iha vidheyaṃ muñcanti na mūrtimantas tvām ||GAss_254||",
    "GK19govass_u:640": "tava virahe vistārita-rajanau janitendu-candana-dveṣe |",
    "GK19govass_u:641": "visinīva māgha-māse vinā hutāśane sā dagdhā ||GAss_255||",
    "GK19govass_u:642": "taruṇi tvac-caraṇāhati-kusumita-kaṅkelli-koraka-prakaram |",
    "GK19govass_u:643": "kuṭila-caritā sapatnī na pibati bata śoka-vikalāpi ||GAss_256||",
    "GK19govass_u:644": "talpe prabhur iva gurur iva manasija-tantre śrame bhujiṣyeva |",
    "GK19govass_u:645": "gehe śrīr iva guru-jana-purato mūrteva sā vrīḍā ||GAss_257||",
    "GK19govass_u:646": "tvam alabhyā mama tāvan moktum aśaktasya saṃmukhaṃ vrajataḥ |",
    "GK19govass_u:647": "chāyevāpasarantī bhittyā na nivāryase yāvat ||GAss_258||",
    "GK19govass_u:648": "tapasā kleśita eṣa prauḍha-balo na khalu phālgune'py āsīt |",
    "GK19govass_u:649": "madhunā pramattam adhunā ko madanaṃ mihiram iva sahate ||GAss_259||",
    "GK19govass_u:650": "tvad-gamana-divasa-gaṇa-nāvalakṣa-rekhābhir aṅkitā subhaga |",
    "GK19govass_u:651": "gaṇḍa-sthalīva tasyāḥ pāṇḍuritā bhavana-bhittir api ||GAss_260||",
    "GK19govass_u:652": "tasyāgrāmyasyāhaṃ sakhi vakra-snigdha-madhurayā dṛṣṭyā |",
    "GK19govass_u:653": "viddhā tad-eka-neyā potriṇa iva daṃṣṭrayā dharaṇī ||GAss_261||",
    "GK19govass_u:654": "tvayi kugrāma-vaṭa-druma vaiśravaṇo vasatu vā lakṣmīḥ |",
    "GK19govass_u:655": "pāmara-kuṭhāra-pātāt kāsara-śirasaiva te rakṣā ||GAss_262||",
    "GK19govass_u:656": "tava mukhara vadana-doṣaṃ sahamānā moktum akṣamā sutanuḥ |",
    "GK19govass_u:657": "sā vahati viṭa bhavantaṃ ghuṇamantaḥ śālabhañjīva ||GAss_263||",
    "GK19govass_u:658": "tṛṇa-mukham iva na khalu tvāṃ tyajanty amī hariṇa vairiṇaḥ śavarāḥ |",
    "GK19govass_u:659": "yaśasaiva jīvitam idaṃ tyaja yojita-śṛṅga-saṅgrāmaḥ ||GAss_264||",
    "GK19govass_u:660": "tripura-ripor iva gaṅgā mama mānini janita-madana-dāhasya |",
    "GK19govass_u:661": "jīvanam arpita-śiraso dadāsi cikura-graheṇaiva ||GAss_265||",
    "GK19govass_u:662": "tvat-saṅkathāsu mukharaḥ saninda-sānanda-sāvahittha iva |",
    "GK19govass_u:663": "sa khalu sakhīnāṃ nibhṛtaṃ tvayā kṛtārthīkṛtaḥ subhagaḥ ||GAss_266||",
    "GK19govass_u:664": "tvayi sarpati pathi dṛṣṭiḥ sundara vṛti-vivara-nirgatā tasyāḥ |",
    "GK19govass_u:665": "dara-tarala-bhinna-śaivala-jālā śapharīva visphurati ||GAss_267||",
    "GK19govass_u:666": "te sutanu śūnya-hṛdayā ye śaṅkhaṃ śūnya-hṛdayam abhidadhati |",
    "GK19govass_u:667": "aṅgīkṛta-kara-pattro yas tava hasta-grahaṃ kurute ||GAss_268||",
    "GK19govass_u:668": "te śreṣṭhinaḥ kva samprati śakra-dhvaja yaiḥ kṛtas tavocchrāyaḥ |",
    "GK19govass_u:669": "īṣāṃ vā meḍhiṃ vādhunātanās tvāṃ vidhitsanti ||GAss_269||",
    "GK19govass_u:670": "tānavam etya chinnaḥ paropahita-rāga-madana-saṅghaṭitaḥ |",
    "GK19govass_u:671": "karṇa iva kāminīnāṃ na śobhate nirbharaḥ premā ||GAss_270||",
    "GK19govass_u:672": "tasmin gatārdra-bhāve vīta-rase śuṇṭhi-śakala iva puruṣe |",
    "GK19govass_u:673": "api bhūti-bhāji maline nāgara-śabdo viḍambāya ||GAss_271||",
    "GK19govass_u:674": "tamasi ghane viṣame pathi jambukam ulkā-mukhaṃ prapannāḥ smaḥ |",
    "GK19govass_u:675": "kiṃ kurmaḥ so 'pi sakhe sthito mukhaṃ mudrayitvaiva ||GAss_272||",
    "GK19govass_u:676": "tvām abhilaṣato mānini mama garima-guṇo 'pi doṣatāṃ yātaḥ |",
    "GK19govass_u:677": "paṅkila-kūlāṃ taṭinīṃ yiyāsataḥ sindhur asy eva ||GAss_273||",
    "GK19govass_u:678": "timire'pi dūra-dṛśyā kaṭhināśleṣe ca rahasi mukharā ca |",
    "GK19govass_u:679": "śaṅkha-maya-valaya-rājī gṛha-pati-śirasā saha sphuṭatu ||GAss_274||",
    "GK19govass_u:680": "tava vṛttena guṇena ca samucita-sampanna-kaṇṭha-luṭhanāyāḥ |",
    "GK19govass_u:681": "hāra-sraja iva sundari kṛtaḥ punar nāyakas taralaḥ ||GAss_275||",
    "GK19govass_u:682": "iti vibhāvyākhyā-sametā ta-kāra-vrajyā ||",
    "GK19govass_u:683": "da-kāra-vrajyā",
    "GK19govass_u:684": "darśana-vinīta-mānā gṛhiṇī harṣollasat-kapola-talam |",
    "GK19govass_u:685": "cumbana-niṣedha-miṣato vadanaṃ pidadhāti pāṇibhyām ||GAss_276||",
    "GK19govass_u:686": "deha-stambhaḥ skhalanaṃ śaithilyaṃ vepathuḥ priya-dhyānam |",
    "GK19govass_u:687": "pathi pathi gaganāśleṣaḥ kāmini kas te'bhisāra-guṇaḥ ||GAss_277||",
    "GK19govass_u:688": "drāghayatā divasāni tvadīya-viraheṇa tīvra-tāpena |",
    "GK19govass_u:689": "grīṣmeṇeva nalinyā jīvanam alpīkṛtaṃ tasyāḥ ||GAss_278||",
    "GK19govass_u:690": "durjana-sahavāsād api śīlotkarṣaṃ na sajjanas tyajati |",
    "GK19govass_u:691": "pratiparva-tapana-vāsī niḥsṛta-mātraḥ śaśī śītaḥ ||GAss_279||",
    "GK19govass_u:692": "dayita-prahitāṃ dūtīm ālambya kareṇa tamasi gacchantī |",
    "GK19govass_u:693": "sveda-cyuta-mṛganābhir dūrād gaurāṅgi dṛśyāsi ||GAss_280||",
    "GK19govass_u:694": "dayitā-guṇaḥ prakāśaṃ nītaḥ svasyaiva vadana-doṣeṇa |",
    "GK19govass_u:695": "pratidina-vidalita-vāṭī-vṛti-gahṭanaiḥ khidyase kim iti ||GAss_281||",
    "GK19govass_u:696": "dākṣiṇyān mradimānaṃ dadhataṃ mā bhānum enam avamaṃsthāḥ |",
    "GK19govass_u:697": "raudrīm upāgate'smin kaḥ kṣamate dṛṣṭim api dātum ||GAss_282||",
    "GK19govass_u:698": "dṛṣṭyaiva viraha-kātara-tārakayā priya-mukhe samarpitayā |",
    "GK19govass_u:699": "yānti mṛga-vallabhāyāḥ pulinda-bāṇārditāḥ prāṇāḥ ||GAss_283||",
    "GK19govass_u:700": "dūra-sthāpita-hṛdayo gūḍha-rahasyo nikāmam āśaṅkaḥ |",
    "GK19govass_u:701": "āśleṣo bālānāṃ bhavati khalānāṃ ca sambhedaḥ ||GAss_284||",
    "GK19govass_u:702": "dvāre guravaḥ koṇe śukaḥ sakāśe śiśur gṛhe sakhyaḥ |",
    "GK19govass_u:703": "kālāsaha kṣamasva priya prasīda prayāta-mahaḥ ||GAss_285||",
    "GK19govass_u:704": "dadhi-kaṇa-muktā-bharaṇa-śvāsottuṅga-stanārpaṇa-manojñam |",
    "GK19govass_u:705": "priyam āliṅgati gopī manthana-śrama-mantharair aṅgaiḥ ||GAss_286||",
    "GK19govass_u:706": "dalitodvegena sakhi priyeṇa lagnena rāgam āvahatā |",
    "GK19govass_u:707": "mohayatā śayanīyaṃ tāmbūleneva nītāsmi ||GAss_287||",
    "GK19govass_u:708": "dṛṣṭam adṛṣṭa-prāyaṃ dayitaṃ kṛtvā prakāśitas tanayā |",
    "GK19govass_u:709": "hṛdayaṃ kareṇa tāḍitam atha mithyā vyañjita-trapayā ||GAss_288||",
    "GK19govass_u:710": "darśita-yamunocchrāye bhrū-vibhrama-bhāji valati tava nayane |",
    "GK19govass_u:711": "kṣipta-hale haladhara iva sarvaṃ puramarjitaṃ sutanu ||GAss_289||",
    "GK19govass_u:712": "dayita-prārthita-durlabha-mukha-madirā-sāraseka-sukumāraḥ |",
    "GK19govass_u:713": "vyathayati virahe bakulaḥ kva paricayaḥ prakṛti-kaṭhinānām ||GAss_290||",
    "GK19govass_u:714": "dvitrair eṣyāmi dinair iti kiṃ tad vacasi sakhi tavāśvāsaḥ |",
    "GK19govass_u:715": "kathayati cira-pathikaṃ taṃ dūra-nikhāto nakhāṅkas te ||GAss_291||",
    "GK19govass_u:716": "dayita-sparśonmīlita-dharma-jala-skhalita-caraṇa-khalākṣe |",
    "GK19govass_u:717": "garva-bhara-mukharite sakhi tac-cikurān kim aparādhayasi ||GAss_292||",
    "GK19govass_u:718": "duṣṭa-graheṇa gehini tena kuputreṇa kiṃ prajātena |",
    "GK19govass_u:719": "bhaumeneva nijaṃ kulam aṅgāra-kavat-kṛtaṃ yena ||GAss_293||",
    "GK19govass_u:720": "darśita-cāpocchrāyais tejovadbhiḥ sugotra-sañjātaiḥ |",
    "GK19govass_u:721": "hīrair apsv api vīrair āpatsv api gamyate nādhaḥ ||GAss_294||",
    "GK19govass_u:722": "dara-nidrāṇasyāpi smarasya śilpena nirgatāsūn me |",
    "GK19govass_u:723": "mugdhe tava dṛṣṭir asāv arjuna-yantreṣur iva hanti ||GAss_295||",
    "GK19govass_u:724": "durgata-gṛhiṇī tanaye karuṇārdrā priyatame ca rāgamayī |",
    "GK19govass_u:725": "mugdhā ratābhiyogaṃ na manyate na pratikṣipati ||GAss_296||",
    "GK19govass_u:726": "durgata-gehini jarjara-mandira-suptaiva vandase candram |",
    "GK19govass_u:727": "vayam indu-vañcita-dṛśo niculita-dolā-vihāriṇyaḥ ||GAss_297||",
    "GK19govass_u:728": "dīpa-daśā kula-yuvatir vaidagdhyenaiva malinatām eti |",
    "GK19govass_u:729": "doṣā api bhūṣāyai gaṇikāyāḥ śaśi-kalāyāś ca ||GAss_298||",
    "GK19govass_u:730": "dīrgha-gavākṣa-mukhāntar-nipātinas taraṇi-raśmayaḥ śoṇāḥ |",
    "GK19govass_u:731": "nṛhari-nakhā iva dānava-vakṣaḥ praviśanti saudha-talam ||GAss_299||",
    "GK19govass_u:732": "dara-tarale'kṣaṇi vakṣasi daronnate tava mukhe ca dara-hasite |",
    "GK19govass_u:733": "āstāṃ kusumaṃ vīraḥ smaro 'dhunā citra-dhanuṣāpi ||GAss_300||",
    "GK19govass_u:734": "duṣṭa-sakhī-sahiteyaṃ pūrṇendu-mukhī sukhāya nedānīm |",
    "GK19govass_u:735": "rākeva viṣṭi-yuktā bhavato 'bhimatāya niśi bhavatu ||GAss_301||",
    "GK19govass_u:736": "dalite palāla-puñje vṛṣabhaṃ paribhavati gṛha-patau kupite |",
    "GK19govass_u:737": "nibhṛta-nibhālita-vadanau halika-vadhū-devarau hasataḥ ||GAss_302||",
    "GK19govass_u:738": "dīpyantāṃ ye dīptyai ghaṭitā maṇayaś ca vīra-puruṣāś ca |",
    "GK19govass_u:739": "tejaḥ sva-vināśāya tu nṛṇāṃ tṛṇānām iva laghūnām ||GAss_303||",
    "GK19govass_u:740": "iti vibhāvyākhyā-sametā da-kāra-vrajyā ||",
    "GK19govass_u:741": "dha-kāra-vrajyā",
    "GK19govass_u:742": "dhūmair aśru nipātaya daha śikhayā dahana-malinayāṅgāraiḥ |",
    "GK19govass_u:743": "jāgarayiṣyati durgata-gṛhiṇī tvāṃ tad api śiśira-niśi ||GAss_304||",
    "GK19govass_u:744": "dhairyaṃ nidhehi gacchatu rajanī so 'py astu sumukhi sotkaṇṭhaḥ |",
    "GK19govass_u:745": "praviśa hṛdi tasya dūraṃ kṣaṇa-dhṛta-muktā smareṣur iva ||GAss_305||",
    "GK19govass_u:746": "dhavala-nakha-lakṣma durbalam akalaita-nepathyam alaka-pihitākṣyāḥ |",
    "GK19govass_u:747": "drakṣyāmi mad-avaloka-dvi-guṇāśru vapuḥ pura-dvāri ||GAss_306||",
    "GK19govass_u:748": "dharmārambhe'py asatāṃ para-hiṃsaiva prayojikā bhavati |",
    "GK19govass_u:749": "kākānām abhiṣeke'kāraṇatāṃ vṛṣṭir anubhavati ||GAss_307||",
    "GK19govass_u:750": "iti vibhāvyākhyā-sametā dha-kāra-vrajyā ||",
    "GK19govass_u:751": "na-kāra-vrajyā",
    "GK19govass_u:752": "nīrāvataraṇa-danturasaikata-sambheda-meduraiḥ śiśire |",
    "GK19govass_u:753": "rājanti tūla-rāśi-sthūla-paṭair iva taṭaiḥ saritaḥ ||GAss_308||",
    "GK19govass_u:754": "nija-kāya-cchāyāyāṃ viśramya nidāgha-vipadam apanetum |",
    "GK19govass_u:755": "bata vividhās tanu-bhaṅgīr mugdha-karaṅgīyam ācarati ||GAss_309||",
    "GK19govass_u:756": "na hasanti jaraṭha iti yad vallava-vanitā namanti nandam api |",
    "GK19govass_u:757": "sakhi sa yaśodā-tanayo nityaṃ kandalita-kandarpaḥ ||GAss_310||",
    "GK19govass_u:758": "nītā svabhāvam arpita-vapur api vāmyaṃ na kāminī tyajati |",
    "GK19govass_u:759": "hara-dehārdha-grathitā nidarśanaṃ pārvatī tatra ||GAss_311||",
    "GK19govass_u:760": "nāgara-bhogānumita-sva-vadhū-saundarya-garva-taralasya |",
    "GK19govass_u:761": "nipatati padaṃ na bhūmau jñāti-puras tantu-vāyasya ||GAss_312||",
    "GK19govass_u:762": "nipatati caraṇe koṇe praviśya niśi yan nirīkṣate kas tat |",
    "GK19govass_u:763": "sakhi sa khalu loka-purataḥ khalaḥ sva-garimāṇam udgirati ||GAss_313||",
    "GK19govass_u:764": "na vimocayituṃ śakyaḥ kṣamāṃ mahān mocito yadi kathaṃcit |",
    "GK19govass_u:765": "mandara-girir iva garalaṃ nivartate nanu samutthāpya ||GAss_314||",
    "GK19govass_u:766": "niyataiḥ padair niṣevyaṃ skhalite'narthāvahaṃ samāśrayati |",
    "GK19govass_u:767": "sambhavad anya-gatiḥ kaḥ saṅkrama-kāṣṭhaṃ durīśaṃ ca ||GAss_315||",
    "GK19govass_u:768": "nija-pada-gati-guṇa-rañjita-jagatāṃ kariṇāṃ ca sat-kavīnāṃ ca |",
    "GK19govass_u:769": "vahatām api mahimānaṃ śobhāyai sajjanā eva ||GAss_316||",
    "GK19govass_u:770": "nottapane na snehaṃ harati na nirvāti na malino bhavati |",
    "GK19govass_u:771": "tasyojjvalo niśi niśi premā ratna-pradīpa iva ||GAss_317||",
    "GK19govass_u:772": "nihitān nihitān ujjhati niyataṃ mama pārthivān api prema |",
    "GK19govass_u:773": "bhrāmaṃ bhrāmaṃ tiṣṭhati tatraiva kulāla-cakram iva ||GAss_318||",
    "GK19govass_u:774": "nirbharam api sambhuktaṃ dṛṣṭyā prātaḥ piban na tṛpyāmi |",
    "GK19govass_u:775": "jaghanam anaṃśukam asyāḥ koka ivāśiśira-kara-bimbam ||GAss_319||",
    "GK19govass_u:776": "niviḍa-ghaṭitoru-yugalāṃ śvāsottabdha-stanārpita-vyajanām |",
    "GK19govass_u:777": "tāṃ snigdha-kupita-dṛṣṭiṃ smarāmi rata-niḥsahāṃ sutanum ||GAss_320||",
    "GK19govass_u:778": "nirguṇa iti mṛta iti ca dvāv ekārthābhidhāyinau viddhi |",
    "GK19govass_u:779": "paśya dhanur-guṇa-śūnyaṃ nirjīvaṃ tad iha śaṃsanti ||GAss_321||",
    "GK19govass_u:780": "nija-sūkṣma-sūtra-lambī vilocanaṃ taruṇa te kṣaṇaṃ haratu |",
    "GK19govass_u:781": "ayam udgṛhīta-vaḍiśaḥ karkaṭa iva markaṭaḥ purataḥ ||GAss_322||",
    "GK19govass_u:782": "nāgara gītir ivāsau grāma-sthityāpi bhūṣitā sutanuḥ |",
    "GK19govass_u:783": "kastūrī na mṛgodara-vāsa-vaśād visratām eti ||GAss_323||",
    "GK19govass_u:784": "nakha-likhita-stani kura-baka-maya-pṛṣṭhe bhūmi-lulita-virasāṅgi |",
    "GK19govass_u:785": "hṛdaya-vidāraṇa-niḥsṛta-kusumāsra-śareva harasi manaḥ ||GAss_324||",
    "GK19govass_u:786": "nītā laghimānam iyaṃ tasyāṃ garimāṇam adhikam arpayasi |",
    "GK19govass_u:787": "bhāra iva viṣama-bhāryaḥ sudurvaho bhavati gṛha-vāsaḥ ||GAss_325||",
    "GK19govass_u:788": "na ca dūtī na ca yācñā na cāñjalir na ca kaṭākṣa-vikṣepaḥ |",
    "GK19govass_u:789": "saubhāgya-mānināṃ sakhi kaca-grahaḥ prathamam abhiyogaḥ ||GAss_326||",
    "GK19govass_u:790": "niśi viṣama-kusuma-viśikha-preritayor mauna-labdha-rati-rasayoḥ |",
    "GK19govass_u:791": "mānas tathaiva vilasati dampatyor aśithila-granthiḥ ||GAss_327||",
    "GK19govass_u:792": "nija-gātra-nirviśeṣa-sthāpitam api sāram akhilam ādāya |",
    "GK19govass_u:793": "nirmokaṃ ca bhujaṅgī muñcati puruṣaṃ ca vāra-vadhūḥ ||GAss_328||",
    "GK19govass_u:794": "nṛtya-śrama-gharmārdraṃ muñcasi kṛcchreṇa kañcukaṃ sutanu |",
    "GK19govass_u:795": "makarandodaka-juṣṭaṃ madana-dhanur-vallir iva colam ||GAss_329||",
    "GK19govass_u:796": "nāhaṃ vadāmi sutanu tvam aśīlā vā pracaṇḍa-caritā vā |",
    "GK19govass_u:797": "prema-svabhāva-sulabhaṃ bhayam udayati mama tu hṛdayasya ||GAss_330||",
    "GK19govass_u:798": "na nirūpito 'si sakhyā niyataṃ netra-tribhāga-mātreṇa |",
    "GK19govass_u:799": "hārayati yena kusumaṃ vimukhe tvayi kaṇṭha iva deve ||GAss_331||",
    "GK19govass_u:800": "nakha-daśana-muṣṭi-pātair adayair āliṅganaiś ca subhagasya |",
    "GK19govass_u:801": "aparādhaṃ śaṃsantyaḥ śāntiṃ racayanti rāgiṇyaḥ ||GAss_332||",
    "GK19govass_u:802": "na guṇe na lakṣaṇe'pi ca vayasi ca rūpe ca nādaro vihitaḥ |",
    "GK19govass_u:803": "tvayi saurabheyi ghaṇṭā kapilā-putrīti baddheyam ||GAss_333||",
    "GK19govass_u:804": "niṣkāraṇāparādhaṃ niṣkāraṇa-kalaha-roṣa-paritoṣam |",
    "GK19govass_u:805": "sāmānya-maraṇa-jīvana-sukha-duḥkhaṃ jayati dāmpatyam ||GAss_334||",
    "GK19govass_u:806": "na prāpyase karābhyāṃ hṛdayān nāpaiṣi vitanuṣe bādhām |",
    "GK19govass_u:807": "tvaṃ mama bhagnāvastita-kusumāyudha-viśikha-phalikeva ||GAss_335||",
    "GK19govass_u:808": "nātheti paruṣam ucitaṃ priyeti dāsety anugraho yatra |",
    "GK19govass_u:809": "tad-dāmpatyam ito 'nyan nārī rajjuḥ paśuḥ puruṣaḥ ||GAss_336||",
    "GK19govass_u:810": "nihitāyām asyām api saivaikā manasi me sphurati |",
    "GK19govass_u:811": "rekhāntaropadhānāt pattrākṣara-rājir iva dayitā ||GAss_337||",
    "GK19govass_u:812": "nidhi-nikṣepa-sthānasyopari cihnārtham iva latā nihitā |",
    "GK19govass_u:813": "lobhayati tava tanūdari jaghana-taṭād upari romālī ||GAss_338||",
    "GK19govass_u:814": "nihitārdha-locanāyās tvaṃ tasyā harasi hṛdaya-paryantam |",
    "GK19govass_u:815": "na subhaga samucitam īdṛśam aṅguli-dāne bhujaṃ gilasi ||GAss_339||",
    "GK19govass_u:816": "nītvāgāraṃ rajanī-jāgaram ekaṃ ca sādaraṃ dattvā |",
    "GK19govass_u:817": "acireṇa kair na taruṇair durgā-pattrīva muktāsi ||GAss_340||",
    "GK19govass_u:818": "nakṣatre'gnāv indāv udare kanake maṇau dṛśi samudre |",
    "GK19govass_u:819": "yat khalu tejas tad akhilam ojāyitam abja-mitrasya ||GAss_341||",
    "GK19govass_u:820": "na savarṇo na ca rūpaṃ na saṃskriyā kāpi naiva sā prakṛtiḥ |",
    "GK19govass_u:821": "bālā tvad-virahāpadi jātāpabhraṃśa-bhāṣeva ||GAss_342||",
    "GK19govass_u:822": "na vibhūṣaṇe tavāsthā vapur guṇenaiva jayasi sakhi yūnaḥ |",
    "GK19govass_u:823": "avadhīritāstra-śastrā kusumeṣor malla-vidyeva ||GAss_343||",
    "GK19govass_u:824": "netrākṛṣṭo bhrāmaṃ bhrāmaṃ preyān yathā yathāsti tathā |",
    "GK19govass_u:825": "sakhi manthayati mano mama dadhi-bhāṇḍaṃ mantha-daṇḍa iva ||GAss_344||",
    "GK19govass_u:826": "nānā-varṇaka-rūpaṃ prakalpayantī manoharaṃ tanvī |",
    "GK19govass_u:827": "citrakara-tūlikeva tvāṃ sā pratibhitti bhāvayati ||GAss_345||",
    "GK19govass_u:828": "iti vibhāvyākhyā-sametā na-kāra-vrajyā ||",
    "GK19govass_u:829": "pa-kāra-vrajyā",
    "GK19govass_u:830": "pathikāsaktā kiṃcin na veda ghana-kalam agopitā gopī |",
    "GK19govass_u:831": "keli-kalā-huṅkāraiḥ kīrāvali mogham apasarasi ||GAss_346||",
    "GK19govass_u:832": "praṇamati paśyati cumbati saṃśliṣyati pulaka-mukulitair aṅgaiḥ |",
    "GK19govass_u:833": "priya-saṅgāya sphuritāṃ viyoginī vāma-bāhulatām ||GAss_347||",
    "GK19govass_u:834": "praviśasi na ca nirgantuṃ jānāsi vyākulatvam ātanuṣe |",
    "GK19govass_u:835": "bālaka cetasi tasyāś cakra-vyūhe'bhimanyur iva ||GAss_348||",
    "GK19govass_u:836": "paśyānurūpam indindireṇa mākanda-śekharo mukharaḥ |",
    "GK19govass_u:837": "api ca picu-manda-mukule maukuli-kulam ākulaṃ milati ||GAss_349||",
    "GK19govass_u:838": "pratibimba-sambhṛtānanam ādarśaṃ sumukha mama sakhī-hastāt |",
    "GK19govass_u:839": "ādātum icchasi mudhā kiṃ līlā-kamala-mohena ||GAss_350||",
    "GK19govass_u:840": "prācīnācala-mauler yathā śaśī gagana-madhyam adhivasati |",
    "GK19govass_u:841": "tvāṃ sakhi paśyāmi tathā chāyām iva saṅkucan mānām ||GAss_351||",
    "GK19govass_u:842": "prāṅgaṇa-koṇe'pi niśāpatiḥ sa tāpaṃ sudhāmayo harati |",
    "GK19govass_u:843": "yadi māṃ rajani-jvara iva sakhi sa na niruṇaddhi geha-patiḥ ||GAss_352||",
    "GK19govass_u:844": "pati-pulaka-dūna-gātrī svacchāyāvīkṣaṇe'pi yā sabhayā |",
    "GK19govass_u:845": "abhisarati subhaga sā tvāṃ vidalantī kaṇṭakaṃ tamasi ||GAss_353||",
    "GK19govass_u:846": "pratibhūḥ śuko vipakṣe daṇḍaḥ śṛṅgāra-saṅkathā guruṣu |",
    "GK19govass_u:847": "puruṣāyitaṃ paṇas tad-bāle paribhāvyatāṃ dāyaḥ ||GAss_354||",
    "GK19govass_u:848": "para-mohanāya mukto niṣkaruṇe taruṇi tava kaṭākṣo 'yam |",
    "GK19govass_u:849": "viśikha iva kalita-karṇaḥ praviśati hṛdayaṃ na niḥsarati ||GAss_355||",
    "GK19govass_u:850": "prapadālambita-bhūmiś cumbantī prīti-bhīti-madhurākṣī |",
    "GK19govass_u:851": "prācīrāgra-niveśita-cibukatayā na patitā sutanuḥ ||GAss_356||",
    "GK19govass_u:852": "prātar upāgatya mrṣā vadataḥ sakhi nāsya vidyate vrīḍā |",
    "GK19govass_u:853": "mukha-lagnayāpi yo 'yaṃ na lajjate dagdha-kālikayā ||GAss_357||",
    "GK19govass_u:854": "paśyottaras tanūdari phālgunam āsādya nirjita-vipakṣaḥ |",
    "GK19govass_u:855": "vairāṭir iva pataṅgaḥ pratyānayanaṃ karoti gavām ||GAss_358||",
    "GK19govass_u:856": "pramada-vanaṃ tava ca stana-śailaṃ mūlaṃ gabhīra-sarasāṃ ca |",
    "GK19govass_u:857": "jagati nidāgha-nirastaṃ śaityaṃ durga-trayaṃ śrayati ||GAss_359||",
    "GK19govass_u:858": "proñchati tavāparādhaṃ mānaṃ mardayati nirvṛtiṃ harati |",
    "GK19govass_u:859": "svakṛtān nihanti śapathāñ jāgara-dīrghā niśā subhaga ||GAss_360||",
    "GK19govass_u:860": "priya āyāte dūrād abhūta iva saṅgamo 'bhavat pūrvaḥ |",
    "GK19govass_u:861": "māna-rudita-prasādāḥ punar āsanna-para-suratādau ||GAss_361||",
    "GK19govass_u:862": "pūrva-mahī-dhara-śikhare tamaḥ samāsanna-mihira-kara-kalitam |",
    "GK19govass_u:863": "śūla-protaṃ sarudhiram idam andhaka-vapur ivābhāti ||GAss_362||",
    "GK19govass_u:864": "parivṛtta-nābhi lupta-trivali śyāma-stanāgram alasākṣi |",
    "GK19govass_u:865": "bahu-dhavala-jaghana-rekhaṃ vapur na puruṣāyitaṃ sahate ||GAss_363||",
    "GK19govass_u:866": "prārabdha-nidhuvanaiva sveda-jalaṃ komalāṅgi kiṃ vahasi |",
    "GK19govass_u:867": "jyām arpayituṃ namitā kusumāstra-dhanur-lateva madhu ||GAss_364||",
    "GK19govass_u:868": "puṃsāṃ darśaya sundari mukhendum īṣat trpām apākṛtya |",
    "GK19govass_u:869": "jāyājita iti rūḍhā jana-śrutir me yaśo bhavatu ||GAss_365||",
    "GK19govass_u:870": "prasaratu śarat-triyāmā jaganti dhavalayatu dhāma tuhināṃśoḥ |",
    "GK19govass_u:871": "pañjara-cakorikāṇāṃ kaṇikākalpo 'pi na viśeṣaḥ ||GAss_366||",
    "GK19govass_u:872": "prathamāgata sotkaṇṭhā cira-caliteyaṃ vilamba-doṣe tu |",
    "GK19govass_u:873": "vakṣyanti sāṅga-rāgāḥ pathi taravas tava samādhānam ||GAss_367||",
    "GK19govass_u:874": "patite'ṃśuke stanārpita-hastāṃ tāṃ niviḍa-jaghana-pihitorum |",
    "GK19govass_u:875": "rada-pada-vikalita-phūtkṛti-śata-dhuta-dīpāṃ manaḥ smarati ||GAss_368||",
    "GK19govass_u:876": "paritaḥ sphurita-mahauṣadhi-maṇi-nikare keli-talpa iva śaile |",
    "GK19govass_u:877": "kāñcī-guṇa iva patitaḥ sthitaika-ratnaḥ phaṇī sphurati ||GAss_369||",
    "GK19govass_u:878": "prāvṛṣi śaila-śreṇī-nitambam uhhan dig-antare bhramasi |",
    "GK19govass_u:879": "capalāntara ghana kiṃ tava vacanīyaṃ pavana-vaśyo 'si ||GAss_370||",
    "GK19govass_u:880": "prati-divasa-kṣīṇa-daśas tavaiṣa vasanāñcalo 'tikara-kṛṣṭaḥ |",
    "GK19govass_u:881": "nija-nāyakam atikṛpaṇaṃ kathayati kugrāma iva viralaḥ ||GAss_371||",
    "GK19govass_u:882": "pathika kathaṃ capalojjvalam ambuda-jala-bindu-nihvaham aviṣahyam |",
    "GK19govass_u:883": "mayapura-kanaka-dravam iva śiva-śara-śikhi-bhāvitaṃ sahase ||GAss_372||",
    "GK19govass_u:884": "pathikaṃ śrameṇa suptaṃ dara-taralā taruṇi sumadhura-cchāyā |",
    "GK19govass_u:885": "vyālambamāna-veṇiḥ sukhayasi śākheva sārohā ||GAss_373||",
    "GK19govass_u:886": "pradadāti nāparāsāṃ praveśam api pīna-tuṅga-jaghanorūḥ |",
    "GK19govass_u:887": "yā lupta-kīla-bhāvaṃ yātā hṛdi bahir adṛśyāsi ||GAss_374||",
    "GK19govass_u:888": "prātar nidrāti yathā yathātmajā lulita-niḥsahair aṅgaiḥ |",
    "GK19govass_u:889": "jāmātari mudita-manās tathā tathā sādarā śvaśrūḥ ||GAss_375||",
    "GK19govass_u:890": "praṇaya-calito 'pi sakapaṭa-kopa-kaṭākṣair mayāhita-stambhaḥ |",
    "GK19govass_u:891": "trāsa-taralo gṛhītaḥ sahāsa-rabhasaṃ priyaḥ kaṇṭhe ||GAss_376||",
    "GK19govass_u:892": "priya-durnayena hṛdaya sphuṭasi yadi sphuṭanam api tava ślāghyam |",
    "GK19govass_u:893": "tat-keli-samara-talpī-kṛtasya vasanāñcalasyeva ||GAss_377||",
    "GK19govass_u:894": "pavanopanīta-saurabha-dūrodaka-pūra-padminī-lubdhaḥ |",
    "GK19govass_u:895": "aparīkṣita-svapakṣo gantā hantāpadaṃ madhupaḥ ||GAss_378||",
    "GK19govass_u:896": "prema-laghū-kṛta-keśava- vakṣo-bhara-vipula-pulaka-kuca-kalaśā |",
    "GK19govass_u:897": "govardhana-giri-gurutāṃ mugdha-vadhūr nibhṛtam upahasati ||GAss_379||",
    "GK19govass_u:898": "priya-viraha-niḥsahāyāḥ sahaja-vipakṣābhir api sapatnībhiḥ |",
    "GK19govass_u:899": "rakṣyante hariṇākṣyāḥ prāṇā gṛha-bhaṅga-bhītābhiḥ ||GAss_380||",
    "GK19govass_u:900": "prakaṭayasi rāgam adhikaṃ lapanam idaṃ vakrimāṇam āvahati |",
    "GK19govass_u:901": "prīṇayati ca pratipadaṃ dūti śukasyeva dayitasya ||GAss_381||",
    "GK19govass_u:902": "praviśantyāḥ priya-hṛdayaṃ bālāyāḥ prabala-yauvata-vyāptam |",
    "GK19govass_u:903": "nava-niśita-dara-taraṅgita-nayana-mayenāsinā panthāḥ ||GAss_382||",
    "GK19govass_u:904": "praṇayāparādha-roṣa-prasāda-viśvāsa-keli-pāṇḍityaiḥ |",
    "GK19govass_u:905": "rūḍha-premā hriyate kiṃ bālā-kutuka-mātreṇa ||GAss_383||",
    "GK19govass_u:906": "pūrvair eva caritair jarato 'pi pūjyatā bhavataḥ |",
    "GK19govass_u:907": "muñca madam asya gandhād yuvabhir gaja gaūjanīyo 'si ||GAss_384||",
    "GK19govass_u:908": "prathamaṃ praveśitā yā vāsāgāraṃ kathañcana sakhībhiḥ |",
    "GK19govass_u:909": "na śṛṇotīva prātaḥ sā nirgamanasya saṅketam ||GAss_385||",
    "GK19govass_u:910": "pūjā vinā pratiṣṭhāṃ nāsti na mantraṃ vinā pratiṣṭhā ca |",
    "GK19govass_u:911": "tad-ubhaya-vipratipannaḥ paśyatu gīr-vāṇa-pāṣāṇam ||GAss_386||",
    "GK19govass_u:912": "pūrvādhiko gṛhiṇyāṃ bahu-mānaḥ prema-narma-viśvāsaḥ |",
    "GK19govass_u:913": "bhīr adhikeyaṃ kathayati rāgaṃ bālā-vibhaktam iva ||GAss_387||",
    "GK19govass_u:914": "pulikata-kaṭhora-pīvara-kuca-kalaśāśleṣa-vedanābhijñaḥ |",
    "GK19govass_u:915": "śambhor upavīta-phaṇī vāñchati māna-grahaṃ devyāḥ ||GAss_388||",
    "GK19govass_u:916": "priya āyāto dūrād iti yā prītir babhūva gehinyāḥ |",
    "GK19govass_u:917": "pathikebhyaḥ pūrvāgata iti garvāt sāpi śata-śikharā ||GAss_389||",
    "GK19govass_u:918": "pṛṣṭhaṃ prayaccha mā spṛśa dūrād apasarpa vihita-vaimukhya |",
    "GK19govass_u:919": "tvām anudhāvati taraṇis tad api guṇākarṣa-taraleyam ||GAss_390||",
    "GK19govass_u:920": "priyayā kuṅkuma-piñjara-pāṇi-dvaya-yojanāṅkitaṃ vāsaḥ |",
    "GK19govass_u:921": "prahitaṃ māṃ yācñāñjali-sahasra-karaṇāya śikṣayati ||GAss_391||",
    "GK19govass_u:922": "prācīrāntariteyaṃ priyasya vadane'dharaṃ samarpayati |",
    "GK19govass_u:923": "prāg-giri-pihitā rātriḥ sandhyā-rāgaṃ dinasyeva ||GAss_392||",
    "GK19govass_u:924": "para-pati-nirdaya-kulaṭāśoṣita śaṭha neṣyatā na kopena |",
    "GK19govass_u:925": "dagdha-mamatopataptā rodimi tava tānavaṃ vīkṣya ||GAss_393||",
    "GK19govass_u:926": "prāṅgaṇa eva kadā māṃ śliṣyantī many-kampi-kuca-kalaśā |",
    "GK19govass_u:927": "aṃsa-niṣaṇṇa-mukhī sā snapayati bāṣpeṇa mama pṛṣṭham ||GAss_394||",
    "GK19govass_u:928": "pretaiḥ praśasta-sattvā sāśru vṛkair vīkṣitā skhalad-grāsaiḥ |",
    "GK19govass_u:929": "cumbati mṛtasya vadanaṃ bhūta-mukholkekṣitaṃ bālā ||GAss_395||",
    "GK19govass_u:930": "piśunaḥ khalu sujanānāṃ khalam eva puro vidhāya jetavyaḥ |",
    "GK19govass_u:931": "kṛtvā jvaram ātmīyaṃ jigāya bāṇaṃ raṇe viṣṇuḥ ||GAss_396||",
    "GK19govass_u:932": "piba madhupa bakula-kalikāṃ dūre rasanāgra-mātram ādhāya |",
    "GK19govass_u:933": "adhara-vilepa-samāpye madhuni mudhā vadanam arpayasi ||GAss_397||",
    "GK19govass_u:934": "prāyeṇaiva hi malinā malinānām āśrayatvam upayānti |",
    "GK19govass_u:935": "kālindī-puṭa-bhedaḥ kāliya-puṭa-bhedanaṃ bhavati ||GAss_398||",
    "GK19govass_u:936": "paśya priya-tanu-vighaṭana-bhayena śaśi-mauli-deha-saṃlagnā |",
    "GK19govass_u:937": "subhagaika-daivatam umā śirasā bhāgīrathīṃ vahati ||GAss_399||",
    "GK19govass_u:938": "pathika-vadhū-jana-locana-nīra-nadī-mātṛka-pradeśeṣu |",
    "GK19govass_u:939": "dhana-maṇḍalam ākhaṇḍala-dhanuṣā kuṇḍalitam iva vidhinā ||GAss_400||",
    "GK19govass_u:940": "prativeśi-mitra-bandhuṣu dūrāt kṛcchrāgato 'pi gehinyā |",
    "GK19govass_u:941": "atikeli-lampaṭayā dinam ekam agopi geha-patiḥ ||GAss_401||",
    "GK19govass_u:942": "para-paṭa iva rajakībhir malino bhuktvāpi nirdayaṃ tābhiḥ |",
    "GK19govass_u:943": "artha-grahaṇena vinā jaghanya mukto 'si kulaṭābhiḥ ||GAss_402||",
    "GK19govass_u:944": "iti vibhāvyākhyā-sametā pa-kāra-vrajyā ||",
    "GK19govass_u:945": "ba-kāra-vrajyā",
    "GK19govass_u:946": "bahu-yoṣiti lākṣāruṇa-śirasi vayasyena dayita upahasite |",
    "GK19govass_u:947": "tat-kāla-kalita-lajjā piśunayati sakhīṣu saubhāgyam ||GAss_403||",
    "GK19govass_u:948": "bandhana-bhājo 'muṣyāś cikura-kalāpasya muktamānasya |",
    "GK19govass_u:949": "sindūrita-sīmanta-cchalena hṛdayaṃ vidīrṇam iva ||GAss_404||",
    "GK19govass_u:950": "balam api vasati mayīti śreṣṭhini guru-garva-gadgadaṃ vadati |",
    "GK19govass_u:951": "taj-jāyayā janānāṃ mukham īkṣitam āvṛta-smitayā ||GAss_405||",
    "GK19govass_u:952": "balavad anilopanīta-sphuṭita-navāmbhoja-saurabho madhupaḥ |",
    "GK19govass_u:953": "ākṛṣyate nalinyā nāsā-nikṣipta-baḍiśa-rajjur iva ||GAss_406||",
    "GK19govass_u:954": "bāṇaṃ harir iva kurute sujano bahudoṣam apy adoṣam iva |",
    "GK19govass_u:955": "yāvad doṣaṃ jāgrati malimlucā iva punaḥ piśunāḥ ||GAss_407||",
    "GK19govass_u:956": "bauddhasyeva kṣaṇiko yadyapi bahu-vallabhasya tava bhāvaḥ |",
    "GK19govass_u:957": "bhagnā bhagnā bhrūr iva na tu tasyā vighaṭate maitrī ||GAss_408||",
    "GK19govass_u:958": "bāṣpākulaṃ pralapator gṛhiṇi nivartasva kānta gaccheti |",
    "GK19govass_u:959": "yātaṃ dampatyor dinam anugamanāvadhi saras-tīre ||GAss_409||",
    "GK19govass_u:960": "bālā-vilāsa-bandhān aprabhavan manasi cintayan pūrvam |",
    "GK19govass_u:961": "saṃmāna-varjitāṃ tāṃ gṛhiṇīm evānuśocāmi ||GAss_410||",
    "GK19govass_u:962": "iti vibhāvyākhyā-sametā ba-kāra-vrajyā ||",
    "GK19govass_u:963": "bha-kāra-vrajyā",
    "GK19govass_u:964": "bhramasi prakaṭayasi radaṃ karaṃ prasārayasi tṛṇam api śrayasi |",
    "GK19govass_u:965": "dhiṅ mānaṃ tava kuñjara jīvaṃ na juhoṣi jaṭharāgnau ||GAss_411||",
    "GK19govass_u:966": "bhūtimayaṃ kurute'gnis tṛṇam api saṃlagnam enam api bhajataḥ |",
    "GK19govass_u:967": "saiva suvarṇa daśā te śaṅke garimoparodhena ||GAss_412||",
    "GK19govass_u:968": "bhavati nidāghe dīrghe yatheha yamuneva yāminī tanvī |",
    "GK19govass_u:969": "dvīpā iva divasā api tathā krameṇa prathīyāṃsaḥ ||GAss_413||",
    "GK19govass_u:970": "bhavatā mahati snehānale'rpitā pathika hema-guṭikeva |",
    "GK19govass_u:971": "tanvī hastenāpi spraṣṭum aśuddhair na sā śakyā ||GAss_414||",
    "GK19govass_u:972": "bhūmi-lulitaika-kuṇḍalam uttaṃsita-kāṇḍa-paṭam iyaṃ mugdhā |",
    "GK19govass_u:973": "paśyantī niḥśvāsaiḥ kṣipati manoreṇu-pūram api ||GAss_415||",
    "GK19govass_u:974": "bhavatāliṅgi bhujaṅgī jātaḥ kila bhogi-cakravartī tvam |",
    "GK19govass_u:975": "kañcuka vanecarī-stanam abhilaṣataḥ sphurati laghimā te ||GAss_416||",
    "GK19govass_u:976": "bhaikṣa-bhujā pallī-patir iti stutas tad-vadhū-sudṛṣṭena |",
    "GK19govass_u:977": "rakṣaka jayasi yad ekaḥ śūnye sura-sadasi sukham asmi ||GAss_417||",
    "GK19govass_u:978": "bhogākṣamasya rakṣāṃ dṛṅ-mātreṇaiva kurvato 'nabhimukhasya |",
    "GK19govass_u:979": "vṛddhasya pramadāpi śrīr api bhṛtyasya bhogāya ||GAss_418||",
    "GK19govass_u:980": "bhavitāsi rajani yasyām adhva-śrama-śāntaye padaṃ dadhatīm |",
    "GK19govass_u:981": "sa balād valayita-jaṅghā-baddhāṃ mām urasi pātayati ||GAss_419||",
    "GK19govass_u:982": "bhūṣaṇatāṃ bhajataḥ sakhi kaṣaṇa-viśuddhasya jāta-rūpasya |",
    "GK19govass_u:983": "puruṣasya ca kanakasya ca yukto garimā sarāgasya ||GAss_420||",
    "GK19govass_u:984": "bhasma-puruṣe'pi giriśe snehamayī tvam ucitena subhagāsi |",
    "GK19govass_u:985": "moghas tvayi janavādo yad oṣadhi-prastha-duhiteti ||GAss_421||",
    "GK19govass_u:986": "bhaya-pihitaṃ bālāyāḥ pīvaram ūru-dvayaṃ smaronnidraḥ |",
    "GK19govass_u:987": "nidrāyāṃ premārdraḥ paśyati niḥśvasya niḥśvasya ||GAss_422||",
    "GK19govass_u:988": "bhramarīva koṣa-garbhe gandha-hṛtā kusumam anusarantī tvām |",
    "GK19govass_u:989": "avyaktaṃ kūjantī saṅketaṃ tamasi sā bhramati ||GAss_423||",
    "GK19govass_u:990": "bhrāmaṃ bhrāmaṃ sthitayā snehe tava payasi tatra tatraiva |",
    "GK19govass_u:991": "āvarta-patita-naukāyitam anayā vinayam apanīya ||GAss_424||",
    "GK19govass_u:992": "bhramayasi guṇamayi kaṇṭha-graha-yogyānātma-mandiropānte |",
    "GK19govass_u:993": "hālika-nandini taruṇān kakudmino meḍhi-rajjur iva ||GAss_425||",
    "GK19govass_u:994": "bhāla-nayane'gnir indur maulau gātre bhujaṅga-maṇi-dīpāḥ |",
    "GK19govass_u:995": "tad api tamo-maya eva tvam īśa kaḥ prakṛtim atiśete ||GAss_426||",
    "GK19govass_u:996": "iti vibhāvyākhyā-sametā bha-kāra-vrajyā ||",
    "GK19govass_u:997": "ma-kāra-vrajyā",
    "GK19govass_u:998": "madhu-mada-vīta-vrīḍā yathā yathā lapati saṃmukhaṃ bālā |",
    "GK19govass_u:999": "tan-mukham ajāta-tṛptis tathā tathā vallabhaḥ pibati ||GAss_427||",
    "GK19govass_u:1000": "mitrair ālocya samaṃ guru kṛtvā kadanam api samārabdhaḥ |",
    "GK19govass_u:1001": "arthaḥ satām iva hato mukha-vailakṣyeṇa māno 'yam ||GAss_428||",
    "GK19govass_u:1002": "mama rāgiṇo manasvini karam arpayato dadāsi pṛṣṭham api |",
    "GK19govass_u:1003": "yadi tad api kamala-bandhor iva manye svasya saubhāgyam ||GAss_429||",
    "GK19govass_u:1004": "mā spṛśa mām iti sakupitam iva bhaṇitaṃ vyañjitā na ca vrīḍā |",
    "GK19govass_u:1005": "āliṅgitayā sasmitamuktam anācāra kiṃ kuruṣe ||GAss_430||",
    "GK19govass_u:1006": "mūlāni ca niculānāṃ hṛdayāni ca kūla-vasati-kulaṭānām |",
    "GK19govass_u:1007": "mudira-madirā-pramattā godāvari kiṃ vidārayasi ||GAss_431||",
    "GK19govass_u:1008": "malaya-druma-sārāṇām iva dhīrāṇāṃ guṇa-prakarṣo 'pi |",
    "GK19govass_u:1009": "jaḍa-samaya-nipatitānām anādarāyaiva na guṇāya ||GAss_432||",
    "GK19govass_u:1010": "madhumathana-mauli-māle sakhi tulayasi tulasi kiṃ mudhā rādhām |",
    "GK19govass_u:1011": "yat tava padam adasīyaṃ surabhayituṃ saurabhodbhedaḥ ||GAss_433||",
    "GK19govass_u:1012": "mayi yāsyati kṛtvāvadhi-dina-saṅkhyaṃ cumbanaṃ tathāśleṣam |",
    "GK19govass_u:1013": "priyayānuśocitā sā tāvat suratākṣamā rajanī ||GAss_434||",
    "GK19govass_u:1014": "mṛgamada-nidānam aṭavī kuṅkumam api kṛṣaka-vāṭikā vahati |",
    "GK19govass_u:1015": "haṭṭavilāsini bhavatī param ekā paura-sarvasvam ||GAss_435||",
    "GK19govass_u:1016": "madhu-divaseṣu bhrāmyan yathā viśati mānasaṃ bhramaraḥ |",
    "GK19govass_u:1017": "sakhi loha-kaṇṭaka-nibhas tathā madana-viśikho 'pi ||GAss_436||",
    "GK19govass_u:1018": "mayi calite tava muktā dṛśaḥ svabhāvāt priye sa-pānīyāḥ |",
    "GK19govass_u:1019": "satyam amūlyāḥ sadyaḥ prayānti mama hṛdaya-hāratvam ||GAss_437||",
    "GK19govass_u:1020": "mugdhe mama manasi śarāḥ smarasya pañcāpi santataṃ lagnāḥ |",
    "GK19govass_u:1021": "śaṅke stana-guṭikā-dvayam arpitam etena tava hṛdaye ||GAss_438||",
    "GK19govass_u:1022": "madhumathana-vadana-vinihita-vaṃśī-suṣirānusāriṇo rāgāḥ |",
    "GK19govass_u:1023": "hanta haranti mano mama nalikā-viśikhāḥ smarasyeva ||GAss_439||",
    "GK19govass_u:1024": "mahatoḥ suvṛttayoḥ sakhi hṛdaya-graha-yogyayoḥ samucchritayoḥ |",
    "GK19govass_u:1025": "sajjanayoḥ stanayor iva nirantaraṃ saṅgataṃ bhavati ||GAss_440||",
    "GK19govass_u:1026": "mama vāritasya bahubhir bhūyo bhūyaḥ svayaṃ ca bhāvayataḥ |",
    "GK19govass_u:1027": "jāto diśīva tasyāṃ sakhe na vinivartate mohaḥ ||GAss_441||",
    "GK19govass_u:1028": "magno 'si narmadāyā rase hṛto vīci-locana-kṣepaiḥ |",
    "GK19govass_u:1029": "yady ucyase taruvara bhraṣṭo bhraṃśo 'pi te ślāghyaḥ ||GAss_442||",
    "GK19govass_u:1030": "menām ullāsayati smerayati hariṃ giriṃ ca vimukhayati |",
    "GK19govass_u:1031": "kṛta-kara-bandha-vilambaḥ pariṇayane giriśa-kara-kampaḥ ||GAss_443||",
    "GK19govass_u:1032": "madhu-gandhi gharma-timyat-tilakaṃ skhalad-uktiṃ ghūrṇa-daruṇākṣam |",
    "GK19govass_u:1033": "tasyāḥ kadādharāmṛtam ānanam avadhūya pāsyāmi ||GAss_444||",
    "GK19govass_u:1034": "medinyāṃ tava nipatati na padaṃ bahu-vallabheti garveṇa |",
    "GK19govass_u:1035": "āśliṣya kair na taruṇais turīva vasanair vimuktāsi ||GAss_445||",
    "GK19govass_u:1036": "mūle nisarga-madhuraṃ samarpayanto rasaṃ puro virasāḥ |",
    "GK19govass_u:1037": "ikṣava iva para-puruṣā vividheṣu raseṣu vinidheyāḥ ||GAss_446||",
    "GK19govass_u:1038": "mahati snehe nihitaḥ kusumaṃ bahu dattam arcito bahuśaḥ |",
    "GK19govass_u:1039": "vakras tad api śanaiścara iva sakhi duṣṭa-graho dayitaḥ ||GAss_447||",
    "GK19govass_u:1040": "mā śabara-taruṇi pīvara-vakṣoruhayor bhareṇa bhaja garvam |",
    "GK19govass_u:1041": "nirmokair api śobhā yayor bhujaṅgībhir unmuktaiḥ ||GAss_448||",
    "GK19govass_u:1042": "mama kupitāyāś chāyāṃ bhūmāv āliṅgya sakhi milat-pulakaḥ |",
    "GK19govass_u:1043": "snehamayatvam anujjhan karoti kiṃ naiṣa mām aruṣam ||GAss_449||",
    "GK19govass_u:1044": "muṣita iva kṣaṇa-virahe ripur iva kusumeṣu-keli-saṅgrāme |",
    "GK19govass_u:1045": "dāsa iva śrama-samaye bhajan natāṅgīṃ na tṛpyāmi ||GAss_450||",
    "GK19govass_u:1046": "muñcasi kiṃ mānavatīṃ vyavasāyād dviguṇa-manyu-vegeti |",
    "GK19govass_u:1047": "sneha-bhavaḥ payasāgniḥ sāntvena ca roṣa unmiṣati ||GAss_451||",
    "GK19govass_u:1048": "malayajam apasārya ghanaṃ vījana-vighnaṃ vidhāya bāhubhyām |",
    "GK19govass_u:1049": "smara-santāpād agaṇita-nidāgham āliṅgate mithunam ||GAss_452||",
    "GK19govass_u:1050": "mahato 'pi hi viśvāsān mahāśayā dadhati nālpam api laghavaḥ |",
    "GK19govass_u:1051": "saṃvṛṇute'drī-nudadhir nidāgha-nadyo na bhekam api ||GAss_453||",
    "GK19govass_u:1052": "madhu-dhāreva na muñcasi mānini rūkṣāpi mādhurīṃ sahajām |",
    "GK19govass_u:1053": "kṛta-mukha-bhaṅgāpi rasaṃ dadāsi mama sarid ivāmbhodheḥ ||GAss_454||",
    "GK19govass_u:1054": "madanākṛṣṭa-nurjyā-ghātair iva gṛhiṇi pathika-taruṇānām |",
    "GK19govass_u:1055": "vīṇā-tantrī-kvāṇaiḥ keṣāṃ na vikampate cetaḥ ||GAss_455||",
    "GK19govass_u:1056": "mama bhayam asyāḥ kopo nirvedo 'syā mamāpi mandākṣam |",
    "GK19govass_u:1057": "jātaṃ kva cāntarikṣe smita-saṃvṛti-namita-kandharayoḥ ||GAss_456||",
    "GK19govass_u:1058": "muktāmbaraiva dhāvatu nipatatu sahasā trimārgagā vāstu |",
    "GK19govass_u:1059": "iyam eva narmadā mama vaṃśa-prabhavānurūpa-rasā ||GAss_457||",
    "GK19govass_u:1060": "mṛgamada-lepanam enaṃ nīla-nicolaiva niśi niṣeva tvam |",
    "GK19govass_u:1061": "kālindyām indīvaram indindira-sundarīva sakhi ||GAss_458||",
    "GK19govass_u:1062": "mama sakhyā nayana-pathe militaḥ śakto na kaścid api calitum |",
    "GK19govass_u:1063": "patito 'si pathika viṣame ghaṭṭa-kuṭīyaṃ kusuma-ketoḥ ||GAss_459||",
    "GK19govass_u:1064": "mahatā priyeṇa nirmitam apriyam api subhaga sahyatāṃ yāti |",
    "GK19govass_u:1065": "suta-sambhavena yauvana-vināśanaṃ na khalu khedāya ||GAss_460||",
    "GK19govass_u:1066": "māna-graha-guru-kopād anu dayitāty eva rocate mahyam |",
    "GK19govass_u:1067": "kāñcanamayī vibhūṣā dāhāñcita-śuddha-bhāveva ||GAss_461||",
    "GK19govass_u:1068": "iti vibhāvyākhyā-sametā ma-kāra-vrajyā ||",
    "GK19govass_u:1069": "ya-kāra-vrajyā",
    "GK19govass_u:1070": "yūnaḥ kaṇṭaka-viṭapāni viāñcala-grāhiṇas tyajantī sā |",
    "GK19govass_u:1071": "vana iva pure'pi vicarati puruṣaṃ tvām eva jānantī ||GAss_462||",
    "GK19govass_u:1072": "yuṣmāsūpagatāḥ smo vibudhā vāṅ-mātra-pāṭavena vayam |",
    "GK19govass_u:1073": "antarbhavati bhavatsv api nābhaktas tan na vijñātam ||GAss_463||",
    "GK19govass_u:1074": "yatra na dūtī yatra snigdhā na dṛśo 'pi nipuṇayā nihitāḥ |",
    "GK19govass_u:1075": "na giro 'dyāpi vyaktīkṛtaḥ sa bhāvo 'nurāgeṇa ||GAss_464||",
    "GK19govass_u:1076": "yā nīyate sapatny praviśya yāvarjitā bhujaṅgena |",
    "GK19govass_u:1077": "yamunāyā iva tasyāḥ sakhi malinaṃ jīvanaṃ manye ||GAss_465||",
    "GK19govass_u:1078": "yasminn ayaśo 'pi yaśo hrīr vighno māna eva dauḥśīlyam |",
    "GK19govass_u:1079": "laghutā guṇajñatā kiṃ navo yuvā sakhi na te dṛṣṭaḥ ||GAss_466||",
    "GK19govass_u:1080": "yad vīkṣyate khalānāṃ māhātmyaṃ kvāpi daiva-yogena |",
    "GK19govass_u:1081": "kākānām iva śauklyaṃ tad api hi na cirād anarthāya ||GAss_467||",
    "GK19govass_u:1082": "yat khalu khala-mukha-huta-vaha-vinihitam api śuddhim eva parameti |",
    "GK19govass_u:1083": "tad anala-śaucam ivāṃśukam iha loke durlabhaṃ prema ||GAss_468||",
    "GK19govass_u:1084": "yan nāvadhim arthayate pātheyārthaṃ dadāti sarvasvam |",
    "GK19govass_u:1085": "tenānayāti-dāruṇa-śaṅkām āropitaṃ cetaḥ ||GAss_469||",
    "GK19govass_u:1086": "yūnām īrṣyā-vairaṃ vitanvatā taruṇi cakra-rucireṇa |",
    "GK19govass_u:1087": "tava jagahnenākulitā nikhilā pallī khaleneva ||GAss_470||",
    "GK19govass_u:1088": "yāvaj jīvana-bhāvī tulyāśayoyor nitānta-nirbhedaḥ |",
    "GK19govass_u:1089": "nadayor ivaiṣa yuvayoḥ saṅgo rasam adhikam āvahatu ||GAss_471||",
    "GK19govass_u:1090": "yan nihitāṃ śekharayasi mālāṃ sā yātu śaṭha bhavantam iti |",
    "GK19govass_u:1091": "praharantīṃ śirasi padā smarāmi tāṃ garva-guru-kopām ||GAss_472||",
    "GK19govass_u:1092": "yauvana-guptiṃ patyau bandhuṣu mugdhatvam ārjavaṃ guruṣu |",
    "GK19govass_u:1093": "kurvāṇā halika-vadhūḥ praśasyate vyājato yuvabhiḥ ||GAss_473||",
    "GK19govass_u:1094": "yo na gurubhir na mitrair na vivekenāpi naiva ripu-hasitaiḥ |",
    "GK19govass_u:1095": "niyamita-pūrvaḥ sundari sa vinītatvaṃ tvayā nītaḥ ||GAss_474||",
    "GK19govass_u:1096": "yan-mūlam ārdram udakaiḥ kusumaṃ pratiparva phala-bharaḥ paritaḥ |",
    "GK19govass_u:1097": "druma tan mādyasi vīcī-paricaya-pariṇāmam avicintya ||GAss_475||",
    "GK19govass_u:1098": "yasyāṅke smara-saṅgara-viśrānti-prāñjalā sakhī svapiti |",
    "GK19govass_u:1099": "sa vahatu guṇābhimānaṃ madana-dhanur-valli-cola iva ||GAss_476||",
    "GK19govass_u:1100": "yadi dāna-gandha-mātrād vasanti sapta-cchade'pi dantinyaḥ |",
    "GK19govass_u:1101": "kim iti mada-paṅka-malināṃ karī kapola-sthalīṃ vahati ||GAss_477||",
    "GK19govass_u:1102": "yad-avadhi vivṛddha-mātrā vikasita-kusumotkarā śaṇa-śreṇī |",
    "GK19govass_u:1103": "pītāṃśuka-priyeyaṃ tadavadhi pallī-pateḥ putrī ||GAss_478||",
    "GK19govass_u:1104": "yamunā-taraṅga-taralaṃ na kuvalayaṃ kusuma-lāvi tava sulabham |",
    "GK19govass_u:1105": "yadi saurabhānusārī jhaṅkārī bhramati na bhramaraḥ ||GAss_479||",
    "GK19govass_u:1106": "iti vibhāvyākhyā-sametā ya-kāra-vrajyā ||",
    "GK19govass_u:1107": "ra--kāra-vrajyā",
    "GK19govass_u:1108": "rājyābhiṣeka-salila-kṣālita-mauleḥ kathāsu kṛṣṇasya |",
    "GK19govass_u:1109": "garva-bhara-mantharākṣī paśyati pada-paṅkajaṃ rādhā ||GAss_490||",
    "GK19govass_u:1110": "rati-kalaha-kupita-kāntā-kara-cikurākarṣa-mudita-gṛha-nātham |",
    "GK19govass_u:1111": "bhavati bhavanaṃ tad anyat prāg-vaṃśaḥ parṇa-śālā vā ||GAss_491||",
    "GK19govass_u:1112": "rogo rājāyata iti janavādaṃ satyam adya kalayāmi |",
    "GK19govass_u:1113": "ārogya-pūrvakaṃ tvayi talpa-prāntāgate subhaga ||GAss_492||",
    "GK19govass_u:1114": "ruddha-svarasa-prasarasyālibhir agre nataṃ priyaṃ prati me |",
    "GK19govass_u:1115": "srotasa iva nimnaṃ prati rāgasya dviguṇa āvegaḥ ||GAss_493||",
    "GK19govass_u:1116": "rūpam idaṃ kāntir asāv ayam utkarṣaḥ suvarṇa-racaneyam |",
    "GK19govass_u:1117": "durgata-militā lalite bhramasi pratimandira-dvāram ||GAss_494||",
    "GK19govass_u:1118": "racite nikuñja-patrair bhikṣuka-pātre dadāti sāvajñam |",
    "GK19govass_u:1119": "paryuṣitam api sutīkṣṇa-śvāsa-kaduṣṇaṃ vadhūr annam ||GAss_495||",
    "GK19govass_u:1120": "rakṣati na khalu nija-sthitim alaghuḥ sthāpayati nāyakaḥ sa yathā |",
    "GK19govass_u:1121": "tiṣṭhati tathaiva tad-guṇa-viddheyaṃ hāra-yaṣṭhir iva ||GAss_496||",
    "GK19govass_u:1122": "rājasi kṛśāṅgi maṅgala-kalaśī sahakāra-pallaveneva |",
    "GK19govass_u:1123": "tenaiva cumbita-mukhī prathamāvirbhūta-rāgeṇa ||GAss_497||",
    "GK19govass_u:1124": "rūpa-guṇa-hīna-hāryā bhavati laghur dhūlir anila-capaleva |",
    "GK19govass_u:1125": "prathayati pṛghu-guṇa-neyā taruṇī taraṇir iva garimāṇam ||GAss_498||",
    "GK19govass_u:1126": "rāge nave vijṛmbhati viraha-krama-manda-manda-mandākṣe |",
    "GK19govass_u:1127": "sasmita-salajjam īkṣitam idam iṣṭaṃ siddham ācaṣṭe ||GAss_499||",
    "GK19govass_u:1128": "roṣo 'pi rasavatīnāṃ na karkaśo vā cirānubandhī vā |",
    "GK19govass_u:1129": "varṣāṇām upalo 'pi hi susnigdhaḥ kṣaṇika-kalpaś ca ||GAss_500||",
    "GK19govass_u:1130": "rodanam etad dhanyaṃ sakhi kiṃ bahu mṛtyur api mamānarghaḥ |",
    "GK19govass_u:1131": "svapneneva hi vihito nayana-mano-hāriṇā tena ||GAss_501||",
    "GK19govass_u:1132": "roṣeṇaiva mayā sakhi vakro 'pi granthilo 'pi kaṭhino 'pi |",
    "GK19govass_u:1133": "ṛjutām anīyatāyaṃ sadyaḥ svedena vaṃśa iva ||GAss_502||",
    "GK19govass_u:1134": "rajanīm iyam upanetuṃ pitṛ-prasūḥ prathamam upatasthe |",
    "GK19govass_u:1135": "rañjayati svayam induṃ kunāyakaṃ duṣṭa-dūtīva ||GAss_503||",
    "GK19govass_u:1136": "iti vibhāvyākhyā-sametā ra-kāra-vrajyā ||",
    "GK19govass_u:1137": "la-kāra-vrajyā",
    "GK19govass_u:1138": "lagnāsi kṛṣṇa-vartmani susnigdhe varti hanta dagdhāsi |",
    "GK19govass_u:1139": "ayam akhila-nayana-subhago nu bhukta-muktāṃ punaḥ spṛśati ||GAss_504||",
    "GK19govass_u:1140": "lakṣmīḥ śikṣayati guṇān amūn punar durgatir vidhūnayati |",
    "GK19govass_u:1141": "pūrṇo bhavati suvṛttas tuṣāra-rucir apacaye vakraḥ ||GAss_505||",
    "GK19govass_u:1142": "lūnā-tantu-niruddha-dvāraḥ śūnyālayaḥ patat-patagaḥ |",
    "GK19govass_u:1143": "pathike tasminn añcala-pihita-mukho roditīva sakhi ||GAss_506||",
    "GK19govass_u:1144": "lagnaṃ jaghane tasyāḥ suviśāle kalita-kari-kara-krīḍe |",
    "GK19govass_u:1145": "vapre saktaṃ dvipam iva śṛṅgāras tvāṃ vibhūṣayati ||GAss_507||",
    "GK19govass_u:1146": "liptaṃ na mukhaṃ nāṅgaṃ na pakṣatī na caraṇāḥ parāgeṇa |",
    "GK19govass_u:1147": "aspṛśateva nalinyā vidagdha-madhupena madhu pītam ||GAss_508||",
    "GK19govass_u:1148": "lagnaṃ jaghane tasyāḥ śuṣyati nakha-lakṣma mānasaṃ ca mama |",
    "GK19govass_u:1149": "bhuktam aviśadam avedanam idam adhika-sarāga-sābādham ||GAss_509||",
    "GK19govass_u:1150": "lajjayitum akhila-gopī-nipīta-manasaṃ madhudviṣaṃ rādhā |",
    "GK19govass_u:1151": "ajñeva pṛcchati kathāṃ śambhor dayitārdha-tuṣṭasya ||GAss_510||",
    "GK19govass_u:1152": "lakṣmī-niḥśvāsānala-piṇḍī-kṛta-dugdha-jaladhi-sāra-bhujaḥ |",
    "GK19govass_u:1153": "kṣīra-nidhi-tīra-sudṛśo yaśāṃsi gāyanti rādhāyāḥ ||GAss_511||",
    "GK19govass_u:1154": "līlāgārasya bahiḥ sakhīṣu caraṇātithau mayi priyayā |",
    "GK19govass_u:1155": "prakaṭīkṛtaḥ prasādo dattvā vātāyane vyajanam ||GAss_512||",
    "GK19govass_u:1156": "iti vibhāvyākhyā-sametā la-kāra-vrajyā ||",
    "GK19govass_u:1157": "va-kāra-vrajyā",
    "GK19govass_u:1158": "varṇa-hṛtir na lalāṭe na lulitam aṅgaṃ na cādhare daṃśaḥ |",
    "GK19govass_u:1159": "utpalam ahāri vāri ca na spṛṣṭam upāya-catureṇa ||GAss_513||",
    "GK19govass_u:1160": "vividhāyudha-vraṇārbuda-viṣame vakṣaḥ-sthale priyatamasya |",
    "GK19govass_u:1161": "śrīr api vīra-vadhūr api garvotpulakā sukhaṃ svapiti ||GAss_518||",
    "GK19govass_u:1162": "vaimukhye'pi vimuktāḥ śarā ivānyāya-yodhino vitanoḥ |",
    "GK19govass_u:1163": "bhindanti pṛṣṭha-patitāḥ priya hṛdayaṃ mama tava śvāsāḥ ||GAss_519||",
    "GK19govass_u:1164": "vyaktam adhunā sametaḥ khaṇḍo madirākṣi daśana-vasane te |",
    "GK19govass_u:1165": "yan nava-sudhaika-sāre lobhini tat kim api nādrākṣam ||GAss_520||",
    "GK19govass_u:1166": "vījayator anyonyaṃ yūnor viyutāni sakala-gātrāṇi |",
    "GK19govass_u:1167": "san maitrīva śroṇī paraṃ nidāghe'pi na vighaṭitā ||GAss_521||",
    "GK19govass_u:1168": "vyāroṣaṃ māninyās tamo divaḥ kāsaraṃ kalam abhūmeḥ |",
    "GK19govass_u:1169": "baddham aliṃ ca nalinyāḥ prabhāta-sandhyāpasārayati ||GAss_522||",
    "GK19govass_u:1170": "vakṣasi vijṛmbhamāṇe stana-bhinnaṃ truṭati kañcukaṃ tasyāḥ |",
    "GK19govass_u:1171": "pūrva-dayitānurāgas tava hṛdi na manāg api truṭati ||GAss_523||",
    "GK19govass_u:1172": "vyaktim avekṣya tad anyāṃ tasyām eveti viditam adhunā tu |",
    "GK19govass_u:1173": "harmya-hari-mukham iva tvām ubhayoḥ sādhāraṇaṃ vedmi ||GAss_524||",
    "GK19govass_u:1174": "vyajanasyeva samīpe gatāgatais tāpa-hāriṇo bhavataḥ |",
    "GK19govass_u:1175": "añcalam iva cañcalatāṃ mama sakhyāḥ prāpitaṃ cetaḥ ||GAss_525||",
    "GK19govass_u:1176": "vitarantī rasam antar mamārdra-bhāvaṃ tanoṣi tanu-gātri |",
    "GK19govass_u:1177": "antaḥ-salilā sarid iva yan nivasasi bahir adṛśyāpi ||GAss_526||",
    "GK19govass_u:1178": "vihita-vividhānubandho mānonnatayāvadhīrito mānī |",
    "GK19govass_u:1179": "labhate kutaḥ prabodhaṃ sa jāgaritvaiva nidrāṇaḥ ||GAss_527||",
    "GK19govass_u:1180": "vrīḍā-vimukhīṃ vīta-snehām āśaṅkya kāku-vāṅ-madhuraḥ |",
    "GK19govass_u:1181": "premārdra-sāparādhāṃ diśati dṛśaṃ vallabhe bālā ||GAss_528||",
    "GK19govass_u:1182": "vakṣaḥ-praṇayini sāndra-śvāse vāṅ-mātra-subhaṭi ghana-gharme |",
    "GK19govass_u:1183": "sutanu lalāṭa-niveśita-lalāṭike tiṣṭha vijitāsi ||GAss_529||",
    "GK19govass_u:1184": "vicarati paritaḥ kṛṣṇe rādhāyāṃ rāga-capala-nayanāyām |",
    "GK19govass_u:1185": "daśa-dig-vedha-viśuddhaṃ viśikhaṃ vidadhāti viṣameṣuḥ ||GAss_530||",
    "GK19govass_u:1186": "vimukhe caturmukhe śritavati cānīśa-bhāvam īśe'pi |",
    "GK19govass_u:1187": "magna-mahī-nistāre hariḥ paraṃ stabdha-romābhūt ||GAss_532||",
    "GK19govass_u:1188": "vāpī-kacche vāsaḥ kaṇṭaka-vṛtayaḥ sajāgarā bhramarāḥ |",
    "GK19govass_u:1189": "ketaka-viṭapa kim etair nanu vāraya mañjarī-gandham ||GAss_533||",
    "GK19govass_u:1190": "vicalasi mugdhe vidhṛtā yathā tathā viśasi hṛdaya-madaye me |",
    "GK19govass_u:1191": "śaktiḥ prasūna-dhanuṣaḥ prakampa-lakṣyaṃ spṛśantīva ||GAss_534||",
    "GK19govass_u:1192": "vihitaāsama-śara-samaro jita-gāṅgeya-cchaviḥ kṛtāṭopaḥ |",
    "GK19govass_u:1193": "puruṣāyite virājati dehas tava sakhi śikhaṇḍīva ||GAss_535||",
    "GK19govass_u:1194": "vṛti-vivara-nirgatasya pramadā-bimbādharasya madhu pibate |",
    "GK19govass_u:1195": "avadhīrita-pīyūṣaḥ spṛhayati devādhirājo 'pi ||GAss_536||",
    "GK19govass_u:1196": "vāsita-madhuni vadhūnām avataṃse mauli-maṇḍane yūnām |",
    "GK19govass_u:1197": "vilasati sā puru-kusume madhupīva vana-prasūneṣu ||GAss_537||",
    "GK19govass_u:1198": "vrīḍā-prasaraḥ prathamaṃ tad anu ca rasa-bhāva-puṣṭa-ceṣṭeyam |",
    "GK19govass_u:1199": "javanī-vinirgamād anu naṭīva dayitā mano harati ||GAss_538||",
    "GK19govass_u:1200": "vāsasi haridrayeva tvayi gaurāṅgyā niveśito rāgaḥ |",
    "GK19govass_u:1201": "piśunena so 'panītaḥ sahasā patatā jaleneva ||GAss_539||",
    "GK19govass_u:1202": "viṣvag-vikāsi-saurabha-rāgāndha-vyāgha-bādhanīyasya |",
    "GK19govass_u:1203": "kvacid api kuraṅga bhavato nābhīm ādāya na sthānam ||GAss_540||",
    "GK19govass_u:1204": "vaṭa-kuṭaja-śāla-śālmali-rasāla-bahu-sāra-sindhu-vārāṇām |",
    "GK19govass_u:1205": "asti bhidā malayācala-sambhava-saurabhya-sāmye'pi ||GAss_541||",
    "GK19govass_u:1206": "vinihita-kaparda-koṭiṃ cāpala-doṣeṇa śaṅkaraṃ tyaktvā |",
    "GK19govass_u:1207": "vaṭam ekam anusarantī jāhnavi luṭhasi prayāga-taṭe ||GAss_542||",
    "GK19govass_u:1208": "veda caturṇāṃ kṣaṇadā praharāṇāṃ saṅgamaṃ viyogaṃ ca |",
    "GK19govass_u:1209": "caraṇānām iva kūrmī saṅkocam api prasāram api ||GAss_543||",
    "GK19govass_u:1210": "vṛti-vivareṇa viśantī subhaga tvām īkṣituṃ sakhī dṛṣṭiḥ |",
    "GK19govass_u:1211": "harati yuva-hṛdaya-pañjara-madhyasthā manmatheṣur iva ||GAss_544||",
    "GK19govass_u:1212": "vipaṇitulā-sāmānye mā gaṇayainaṃ nirūpaṇe nipuṇa |",
    "GK19govass_u:1213": "dharma-ghaṭo 'sāv adharīkaroti laghum upari nayati gurum ||GAss_545||",
    "GK19govass_u:1214": "vāsara-gamyam anūror ambaram avanī ca vāmanaika-padam |",
    "GK19govass_u:1215": "jaladhir api potalaṅghyaḥ satāṃ manaḥ kena tulayāmaḥ ||GAss_546||",
    "GK19govass_u:1216": "vitata-tamo-maṣilekhālakṣmotsaṅga-sphuṭāḥ kuraṅgākṣi |",
    "GK19govass_u:1217": "patrākṣara-nikarā iva tārā nabhasi prakāśante ||GAss_547||",
    "GK19govass_u:1218": "vividhāṅga-bhaṅgiṣu gurur nūtana-śiṣyāṃ manobhavācāryaḥ |",
    "GK19govass_u:1219": "vetra-latayeva bālāṃ talpe nartayati rata-rītyā ||GAss_548||",
    "GK19govass_u:1220": "viparītam api rataṃ te sroto nadyā ivānukūlam idam |",
    "GK19govass_u:1221": "taṭa-tarum iva mama hṛdayaṃ samūlam api vegato harati ||GAss_549||",
    "GK19govass_u:1222": "vaibhava-bhājāṃ dūṣaṇam api bhūṣaṇa-pakṣa eva nikṣiptam |",
    "GK19govass_u:1223": "ugṇam ātmanām adharmaṃ dveṣaṃ ca gṛṇanti kāṇādāḥ ||GAss_550||",
    "GK19govass_u:1224": "vakrāḥ kapaṭa-snigdhāḥ malināḥ karṇāntike prasajjantaḥ |",
    "GK19govass_u:1225": "kaṃ vañcayanti na sakhe khalāś ca gaṇikā-kaṭākṣāś ca ||GAss_551||",
    "GK19govass_u:1226": "vidyuj-jvālā-valayita-jaladhara-piṭharodarād viniryānti |",
    "GK19govass_u:1227": "viśadaudana-dyuti-muṣaḥ preyasi payasā samaṃ karakāḥ ||GAss_552||",
    "GK19govass_u:1228": "vyajanādibhir upacāraiḥ kiṃ maru-pathikasya gṛhiṇi vihitair me |",
    "GK19govass_u:1229": "tāpas tvad-ūru-kadalī-dvaya-madhye śānti-mayam eti ||GAss_553||",
    "GK19govass_u:1230": "vaiguṇye'pi hi mahatā vinirmitaṃ bhavati karma śobhāyai |",
    "GK19govass_u:1231": "durvaha-nitamba-mantharam api harati nitambinī-nṛtyam ||GAss_554||",
    "GK19govass_u:1232": "vīkṣya satīnāṃ gaṇane rekhām ekāṃ tayā sva-nāmāṅkām |",
    "GK19govass_u:1233": "santu yuvāno hasituṃ svayam evāpāri nāvaritum ||GAss_555||",
    "GK19govass_u:1234": "vindhyācala iva dehas tava vividhāvarta-narmada-nitambaḥ |",
    "GK19govass_u:1235": "sthagayati gatiṃ muner api sambhāvita-ravi-ratha-stambhaḥ ||GAss_556||",
    "GK19govass_u:1236": "vṛti-bhañjana gañjana-saha nikāmam uddāma durnayārāma |",
    "GK19govass_u:1237": "paravāṭī-śata-lampaṭa duṣṭa-vṛṣa smarasi geham api ||GAss_557||",
    "GK19govass_u:1238": "vaṃśāvalambanaṃ yad yo vistāro guṇasya yāvanatiḥ |",
    "GK19govass_u:1239": "taj jālasya khalasya ca nijāṅka-supta-praṇāśāya ||GAss_558||",
    "GK19govass_u:1240": "vindhya-mahīdhara-śikhare mudira-śreṇī-kṛpāṇa-mayam anilaḥ |",
    "GK19govass_u:1241": "udyad-vidyuj-jyotiḥ pathika-vadhāyaiva śātayati ||GAss_559||",
    "GK19govass_u:1242": "vyālambamāna-veṇī-dhuta-dhūli prathamam aśrubhir dhautam |",
    "GK19govass_u:1243": "āyātasya padaṃ mama gehinyā tad anu salilena ||GAss_560||",
    "GK19govass_u:1244": "vakṣaḥ-sthala-supte mama mukham upadhātuṃ na maulim ālabhase |",
    "GK19govass_u:1245": "pīnottuṅga-stana-bhara-dūrī-bhūtaṃ rata-śrāntau ||GAss_561||",
    "GK19govass_u:1246": "vadana-vyāpārāntarbhāvād anuraktamānayantī tvam |",
    "GK19govass_u:1247": "dūti satī-nāśārthaṃ tasya bhujaṅgasya daṃṣṭrāsi ||GAss_562||",
    "GK19govass_u:1248": "iti vibhāvyākhyā-sametā va-kāra-vrajyā ||",
    "GK19govass_u:1249": "śa-kāra-vrajyā",
    "GK19govass_u:1250": "śrīr api bhujaṅga-bhoge mohana-vijñena śīlitā yena |",
    "GK19govass_u:1251": "so 'pi hariḥ puruṣo yadi puruṣā itare'pi kiṃ kurmaḥ ||GAss_563||",
    "GK19govass_u:1252": "śaṅke yā sthairyamayī ślathayati bāhū manobhavasyāpi |",
    "GK19govass_u:1253": "darpa-śilām iva bhavatīṃ kataras taruṇo vicālayati ||GAss_564||",
    "GK19govass_u:1254": "śārdūla-nakhara-bhaṅgura kaṭhoratara-jāta-rūpa-racano 'pi |",
    "GK19govass_u:1255": "bālānām api bālāsā yasyās tvam api hṛdi vasasi ||GAss_565||",
    "GK19govass_u:1256": "śruta eva śruti-hāriṇi rāgotkarṣeṇa kaṇṭham adhivasati |",
    "GK19govass_u:1257": "gīta iva tvayi madhure karoti nārtha-grahaṃ sutanuḥ ||GAss_566||",
    "GK19govass_u:1258": "śrīḥ śrī-phalena rājyaṃ tṛṇa-rājenālpa-sāmyato labdham |",
    "GK19govass_u:1259": "kucayoḥ samyak-sāmyād gato ghaṭaś cakravartitvam ||GAss_567||",
    "GK19govass_u:1260": "śroṇī bhūmāv aṅke priyo bhayaṃ manasi pati-bhuje mauliḥ |",
    "GK19govass_u:1261": "gūḍhaśvāso vadane suratam idaṃ cet tṛṇaṃ tridivam ||GAss_568||",
    "GK19govass_u:1262": "śliṣyann iva cumbann iva paśyann iva collikhann ivātṛptaḥ |",
    "GK19govass_u:1263": "dadhad iva hṛdayasyāntaḥ smarāmi tasyā muhur jaghanam ||GAss_569||",
    "GK19govass_u:1264": "śirasi caraṇa-prahāraṃ pradāya niḥsāryatāṃ sa te tad api |",
    "GK19govass_u:1265": "cakrāṅkito bhujaṅgaḥ kāliya iva sumukhi kālindyāḥ ||GAss_570||",
    "GK19govass_u:1266": "śocyaiva sā kṛśāṅgī bhūtimayī bhavatu guṇamayī vāpi |",
    "GK19govass_u:1267": "snehaika-vaśya bhavatā tyaktā dīpena vartir iva ||GAss_571||",
    "GK19govass_u:1268": "śuka iva dāru-śalākā-piñjaram anudivasa-vardhamāno me |",
    "GK19govass_u:1269": "kṛntati dayitā-hṛdayaṃ śokaḥ smara-viśikha-tīkṣṇa-mukhaḥ ||GAss_572||",
    "GK19govass_u:1270": "śrutvākasmika-maraṇaṃ śuka-sūnoḥ sakala-kautukaika-nidheḥ |",
    "GK19govass_u:1271": "jñāto gṛhiṇī-vinaya-vyaya āgatyaiva pathikena ||GAss_573||",
    "GK19govass_u:1272": "śīlita-bhujaṅga-bhogā kroḍenābhuddhṛtāpi kṛṣṇena |",
    "GK19govass_u:1273": "acalaiva kīrtyate bhūḥ kim aśakyaṃ nāma vasumatyāḥ ||GAss_574||",
    "GK19govass_u:1274": "śyāmā vilcana-harī bāleyaṃ manasi hanta sajjantī |",
    "GK19govass_u:1275": "lumpati pūrva-kalatraṃ dhūma-latā bhitti-citram iva ||GAss_575||",
    "GK19govass_u:1276": "śataśo gatir āvṛttiḥ śataśaḥ kaṇṭhāvalambanaṃ śataśaḥ |",
    "GK19govass_u:1277": "śataśo yāmīti vacaḥ smarāmi tasyāḥ pravāsa-dine ||GAss_576||",
    "GK19govass_u:1278": "śruta-para-puṣṭa-ravābhiḥ pṛṣṭo gopībhir abhimataṃ kṛṣṇaḥ |",
    "GK19govass_u:1279": "śaṃsati vaṃśa-stanitaiḥ stana-vinihita-locano 'numatam ||GAss_577||",
    "GK19govass_u:1280": "śaṅkara-śirasi niveśita-padeti mā garvam udvahendu-kale |",
    "GK19govass_u:1281": "phalam etasya bhaviṣyati tava caṇḍī-caraṇa-reṇumṛjā ||GAss_578||",
    "GK19govass_u:1282": "śākhi-śikhare samīraṇa-dolāyita-nīḍa-nirvṛtaṃ vasati |",
    "GK19govass_u:1283": "karmaika-śarāṇam agaṇita-bhayam aśithila-keli khaga-mithunam ||GAss_579||",
    "GK19govass_u:1284": "śuka surata-samara-nārada hṛdaya-rahasyaika-sāra sarvajña |",
    "GK19govass_u:1285": "guru-jana-samakṣa-mūka prasīda jambū-phalaṃ dalaya ||GAss_580||",
    "GK19govass_u:1286": "śirasā vahasi kapardaṃ rudra ruditvāpi rajatam arjayasi |",
    "GK19govass_u:1287": "asyāpy udarasyārdhaṃ bhajatas tava vetti kas tattvam ||GAss_581||",
    "GK19govass_u:1288": "śrotavyaiva sudheva śvetāṃśu-kaleva dūra-dṛśyaiva |",
    "GK19govass_u:1289": "duṣṭa-bhujaṅga-parīte tvaṃ ketaki na khalu naḥ spṛśyā ||GAss_582||",
    "GK19govass_u:1290": "śravaṇopanīta-guṇayā samarpayantyā praṇamya kusumāni |",
    "GK19govass_u:1291": "madana-dhanur-latayeva tvayā vaśaṃ dūti nīto 'smi ||GAss_583||",
    "GK19govass_u:1292": "śākhoṭaka-śākhoṭaja-vaikhānasa-karaṭa-pūjya raṭa suciram |",
    "GK19govass_u:1293": "nādara-padam iha gaṇakāḥ pramāṇa-puruṣo bhavān ekaḥ ||GAss_584||",
    "GK19govass_u:1294": "śaśi-rekhopama-kāntes tavānya-pāṇi-grahaṃ prayātāyāḥ |",
    "GK19govass_u:1295": "madanāsi-putrikāyā ivāṅga-śobhāṃ kadarthayati ||GAss_585||",
    "GK19govass_u:1296": "śaithilyena bhṛtā api bhartuḥ kāryaṃ tyajanti na suvṛttāḥ |",
    "GK19govass_u:1297": "balinākṛṣṭe bāhau valayāḥ kūjanti dhāvanti ||GAss_586||",
    "GK19govass_u:1298": "iti vibhāvyākhyā-sametā śa-kāra-vrajyā |",
    "GK19govass_u:1299": "ṣa-kāra-vrajyā",
    "GK19govass_u:1300": "ṣaṭ-caraṇa-kīṭa-juṣṭaṃ parāga-ghuṇa-pūrṇam āyudhaṃ tyaktvā |",
    "GK19govass_u:1301": "tvāṃ muṣṭimeya-madhyām adhunā śaktiṃ smaro vahati ||GAss_587||",
    "GK19govass_u:1302": "iti vibhāvyākhyā-sametā ṣa-kāra-vrajyā |",
    "GK19govass_u:1303": "sa-kāra-vrajyā",
    "GK19govass_u:1304": "sā divasa-yogya-kṛtya-vyapadeśā kevalaṃ gṛhiṇī |",
    "GK19govass_u:1305": "dvitither divasasya parā tithir iva sevyā niśi tvam asi ||GAss_588||",
    "GK19govass_u:1306": "stana-nūtana-nakha-lekhālambī tava gharma-bindu-sandohaḥ |",
    "GK19govass_u:1307": "ābhāti paṭṭa-sūtre praviśann iva mauktika-prasaraḥ ||GAss_589||",
    "GK19govass_u:1308": "saubhāgya-garvam ekā karotu yūthasya bhūṣaṇaṃ kariṇī |",
    "GK19govass_u:1309": "atyāyām avator yā madāndhayor madhyam adhivasati ||GAss_590||",
    "GK19govass_u:1310": "sva-caraṇa-pīḍānumita-tvan-mauli-rujā-vinīta-mātsaryā |",
    "GK19govass_u:1311": "aparāddhā subhaga tvāṃ svayam aham anunetum āyātā ||GAss_591||",
    "GK19govass_u:1312": "snehamayān pīḍayataḥ kiṃ cakreṇāpi tailakārasya |",
    "GK19govass_u:1313": "cālayati pārthivān api yaḥ sa kulālaḥ paraṃ cakrī ||GAss_592||",
    "GK19govass_u:1314": "sarale na veda bhavatī bahu-bhaṅgā bahu-rasā bahu-vivartā |",
    "GK19govass_u:1315": "gatir asatī-netrāṇāṃ premṇāṃ srotasvatīnāṃ ca ||GAss_593||",
    "GK19govass_u:1316": "sakhi madhyāhna-dvi-gu;na-dyumaṇi-kara-śreṇi-pīḍitā chāyā |",
    "GK19govass_u:1317": "majjitum ivāla-vāle paritas taru-mūlam āśrayati ||GAss_594||",
    "GK19govass_u:1318": "sakhi śṛṇu mama priyo 'yaṃ gehaṃ yenaiva vartmanāyātaḥ |",
    "GK19govass_u:1319": "tan-nagara-grāma-nadīḥ pṛcchati samam āgatān anyān ||GAss_595||",
    "GK19govass_u:1320": "sāyaṃ ravir analam asau madana-śaraṃ sa ca viyoginī-cetaḥ |",
    "GK19govass_u:1321": "idam api tamaḥ-samūhaṃ so 'pi nabho nirbharaṃ viśati ||GAss_596||",
    "GK19govass_u:1322": "smara-samara-samaya-pūrita-kambhu-nibho dviguṇa-pīna-gala-nālaḥ |",
    "GK19govass_u:1323": "śīrṇa-prāsādopari jigīṣur iva kala-ravaḥ kvaṇati ||GAss_597||",
    "GK19govass_u:1324": "sphurad-adharam aviratāśru dhvani-rodhotkampa-kucam idaṃ ruditam |",
    "GK19govass_u:1325": "jānūpanihita-hasta-nyasta-mukhaṃ dakṣiṇa-prakṛteḥ ||GAss_598||",
    "GK19govass_u:1326": "svayam upanītair aśanaiḥ puṣṇantī nīḍa-nirvṛtaṃ dayitam |",
    "GK19govass_u:1327": "sahaja-prema-rasajñā subhagā-garvaṃ bakī vahatu ||GAss_599||",
    "GK19govass_u:1328": "sva-rasena badhnatāṃ karam ādāne kaṇṭakotkarais tudatām |",
    "GK19govass_u:1329": "piśunānāṃ panasānāṃ koṣābhogo 'py aviśvāsyaḥ ||GAss_600||",
    "GK19govass_u:1330": "saubhāgyaṃ dākṣiṇyān nety upadiṣṭaṃ hareṇa taruṇīnām |",
    "GK19govass_u:1331": "vāmārdham eva devyāḥ sva-vapuḥ-śilpe niveśayatā ||GAss_601||",
    "GK19govass_u:1332": "subhaga sva-bhavana-bhittau bhavatā saṃmardya pīḍitā sutanuḥ |",
    "GK19govass_u:1333": "sā pīḍayaiva jīvati dadhatī vaidyeṣu vidveṣam ||GAss_602||",
    "GK19govass_u:1334": "sā guṇa-mayī svabhāva-svacchā sutanuḥ kara-grahāyattā |",
    "GK19govass_u:1335": "bhramitā bahu-mantra-vidā bhavatā kāśmīra-māleva ||GAss_603||",
    "GK19govass_u:1336": "sa-vrīḍa-smita-subhage spṛṣṭāspṛṣṭeva kiṃcid apayāntī |",
    "GK19govass_u:1337": "apasarasi sundari yathā yathā tathā spṛśasi mama hṛdayam ||GAss_604||",
    "GK19govass_u:1338": "sakhi sukhayaty avakāśa-prāptaḥ preyān yathā tathā na gṛhī |",
    "GK19govass_u:1339": "vātād avāritād api bhavati gavākṣānilaḥ śītaḥ ||GAss_605||",
    "GK19govass_u:1340": "satatam aruṇita-mukhe sakhi nigirantī garalam iva girāṃ gumpham |",
    "GK19govass_u:1341": "avagaṇitauṣadhi-mantrā bhujaṅgi raktaṃ virañjayasi ||GAss_606||",
    "GK19govass_u:1342": "sthala-kamala-mugdha-vapuṣā sātaṅkāṅka-sthitaika-caraṇena |",
    "GK19govass_u:1343": "āśvāsayati visinyāḥ kūle visa-kaṇṭhikā śapharam ||GAss_607||",
    "GK19govass_u:1344": "sa-nakha-padam adhika-gauraṃ nābhī-mūlaṃ niraṃśukaṃ kṛtvā |",
    "GK19govass_u:1345": "anayā sevita pavana tvaṃ kiṃ kṛta-malaya-bhṛgupātaḥ ||GAss_608||",
    "GK19govass_u:1346": "sarvāṅgam arpayantī lolā suptaṃ śrameṇa śayyāyām |",
    "GK19govass_u:1347": "alasam api bhāgyavantaṃ bhajate puruṣayiteva śrīḥ ||GAss_609||",
    "GK19govass_u:1348": "suditaṃ tad eva yatra smāraṃ smāraṃ viyoga-duḥkhāni |",
    "GK19govass_u:1349": "āliṅgati sā gāḍhaṃ punaḥ punar yāminī-prathame ||GAss_610||",
    "GK19govass_u:1350": "sāntar-bhayaṃ bhujiṣyā yathā yathācarati samadhikāṃ sevām |",
    "GK19govass_u:1351": "sāśaṅka-serṣya-sabhayā tathā tathā gehinī tasya ||GAss_611||",
    "GK19govass_u:1352": "sundari darśayati yathā bhavad-vipakṣasya tat-sakhī kāntim |",
    "GK19govass_u:1353": "patati tathā mama dṛṣṭis tvad-eka-dāsasya sāsūyā ||GAss_612||",
    "GK19govass_u:1354": "svādhīnair adhara-vraṇa-nakhāṅka-patrāvalopa-dina-śayanaiḥ |",
    "GK19govass_u:1355": "subhagā subhagety anayā sakhi nikhilā mukharitā pallī ||GAss_613||",
    "GK19govass_u:1356": "sarita iva yasya gehe śuṣyanti viśāla-gotrajā nāryaḥ |",
    "GK19govass_u:1357": "kṣārāsv eva sa tṛpyati jala-nidhi-laharīṣu jalada iva ||GAss_614||",
    "GK19govass_u:1358": "sakala-kaṭakaika-maṇḍani kaṭhinī-bhūtāśaye śikhara-danti |",
    "GK19govass_u:1359": "giribhuva iva tava manye manaḥ śilā samabhavac caṇḍi ||GAss_615||",
    "GK19govass_u:1360": "sakhi duravagāha-gahano vidadhāno vipriyaṃ priya-jane'pi |",
    "GK19govass_u:1361": "khala iva durlakṣyas tava vinata-mukhasyopari sthitaḥ kopaḥ ||GAss_616||",
    "GK19govass_u:1362": "sveda-sacela-snātā sapta-padī sapta maṇḍalīr yāntī |",
    "GK19govass_u:1363": "sa-madana-dahana-vikārā manoharā vrīḍitā namati ||GAss_617||",
    "GK19govass_u:1364": "surasa-pravartamānaḥ saṅghāṭo 'yaṃ samāna-vṛttānām |",
    "GK19govass_u:1365": "etyaiva bhinna-vṛttair bhaṅguritaḥ kāvya-sarga iva ||GAss_618||",
    "GK19govass_u:1366": "sarvāsām eva sakhe paya iva surataṃ manohāri |",
    "GK19govass_u:1367": "tasyā eva punaḥ punar āvṛttau dugdham iva madhuram ||GAss_619||",
    "GK19govass_u:1368": "svapne'pi yāṃ na muñcasi yā te'nugrāhiṇī hṛdi-sthāpi |",
    "GK19govass_u:1369": "duṣṭāṃ na buddhim iva tāṃ gūḍha-vyabhicāriṇīṃ vetsi ||GAss_620||",
    "GK19govass_u:1370": "saparāvṛti carantī vāty eva tṛṇaṃ mano 'navadyāṅgi |",
    "GK19govass_u:1371": "harasi kṣipasi taralayasi bhramayasi tolayasi pātayasi ||GAss_621||",
    "GK19govass_u:1372": "sā bahu-lakṣaṇa-bhāvā strī-mātraṃ veti kitava tava tulyam |",
    "GK19govass_u:1373": "koṭir varāṭikā vā dyūta-vidheḥ sarva eva paṇaḥ ||GAss_622||",
    "GK19govass_u:1374": "sā viraha-dahana-dūnā mṛtvā mṛtvāpi jīvati varākī |",
    "GK19govass_u:1375": "śārīva kitava bhavatānukūlitā pātitākṣeṇa ||GAss_623||",
    "GK19govass_u:1376": "sparśād eva svedaṃ janayati na ca me dadāti nidrātum |",
    "GK19govass_u:1377": "pirya iva jaghanāṃśukam api na nidāghaḥ kṣaṇam api kṣamate ||GAss_624||",
    "GK19govass_u:1378": "sā bhavato bhāvanayā samaya-viruddhaṃ manobhavaṃ bālā |",
    "GK19govass_u:1379": "nūtana-lateva sundara dohada-śaktyā phalaṃ vahati ||GAss_625||",
    "GK19govass_u:1380": "spṛśati nakhair na ca vilikhati sicayaṃ gṛhṇāti na ca vimocayati |",
    "GK19govass_u:1381": "na ca muñcati na ca madayati nayati niśāṃ sā na nidrāti ||GAss_626||",
    "GK19govass_u:1382": "stana-jaghana-dvayam asyā laṅghita-madhyaḥ sakhe mama kaṭākṣaḥ |",
    "GK19govass_u:1383": "nojjhati rodhasvatyās taṭa-dvayaṃ tīrtha-kāka iva ||GAss_627||",
    "GK19govass_u:1384": "sa-vrīḍa-smita-manda-śvasitaṃ māṃ mā spṛśeti śaṃsantyā |",
    "GK19govass_u:1385": "ākopam etya vātāyanaṃ pidhāya sthitaṃ priyayā ||GAss_628||",
    "GK19govass_u:1386": "sa-kara-grahaṃ sa-ruditaṃ sākṣepaṃ sa-nakha-muṣṭi sa-jigīṣam |",
    "GK19govass_u:1387": "tasyāḥ surataṃ surataṃ prājāpatya-kratur ato 'nyaḥ ||GAss_629||",
    "GK19govass_u:1388": "sakhi na khalu nimalānāṃ vidadhaty abhidhānam api mukhe malināḥ |",
    "GK19govass_u:1389": "kenāśrāvi pikānāṃ kuhūṃ vihāyetaraḥ śabdaḥ ||GAss_630||",
    "GK19govass_u:1390": "svalpā iti rāma-balair ye nyastā nāśaye payo-rāśeḥ |",
    "GK19govass_u:1391": "te śailāḥ sthitimanto hanta laghimnaiva bahu-mānaḥ ||GAss_631||",
    "GK19govass_u:1392": "sā śyāmā tanvaṅgī dahatā śītopacāra-tīvreṇa |",
    "GK19govass_u:1393": "viraheṇa pāṇḍimānaṃ nītā tuhinena dūrvaiva ||GAss_632||",
    "GK19govass_u:1394": "sunirīkṣita-niścala-kara-vallabha-dhārā-jalokṣitā na tathā |",
    "GK19govass_u:1395": "sotkampena mayā sakhi dṛṣṭā sā mādyati sma yathā ||GAss_633||",
    "GK19govass_u:1396": "sakhi moghīkṛta-madane pativrate kas tavādaraṃ kurute |",
    "GK19govass_u:1397": "nāśrauṣīr bhagavān api sa kāma-viddho haraḥ pūjyaḥ ||GAss_634||",
    "GK19govass_u:1398": "sā mayi na dāsa-buddhir na ratir nāpi trapā na viśvāsaḥ |",
    "GK19govass_u:1399": "hanta nirīkṣya navoḍhāṃ manye vayam apiryā jātāḥ ||GAss_635||",
    "GK19govass_u:1400": "sucirāyāte gṛhiṇī niśi bhuktā dina-mukhe vidagdheyam |",
    "GK19govass_u:1401": "dhavala-nakhāṅkaṃ nija-vapur akuṅkumārdraṃ na darśayati ||GAss_636||",
    "GK19govass_u:1402": "stana-jaghanoru-praṇayī gāḍhaṃ lagno niveśita-snehaḥ |",
    "GK19govass_u:1403": "priya kāla-pariṇatir iyaṃ virajyase yan nakhāṅka iva ||GAss_637||",
    "GK19govass_u:1404": "sā vicchāyā niśi niśi sutanur bahu-tuhina-śītale talpe |",
    "GK19govass_u:1405": "jvalati tvadīya-virahād oṣadhir iva himavataḥ pṛṣṭhe ||GAss_638||",
    "GK19govass_u:1406": "sā nīrase tava hṛdi praviśati niryāti na labhate sthairyam |",
    "GK19govass_u:1407": "sundara sakhī divasakara-bimbe tuhināṃśu-rekheva ||GAss_639||",
    "GK19govass_u:1408": "sukumāratvaṃ kāntir nitānta-saraatvam āntarāś ca guṇāḥ |",
    "GK19govass_u:1409": "kiṃ nāma nendulekhe śaśa-graheṇaiva tava kathitam ||GAss_640||",
    "GK19govass_u:1410": "saurabhya-mātra-manasām āstāṃ malaya-drumasya na viśeṣaḥ |",
    "GK19govass_u:1411": "dharmārthināṃ tathāpi sa mṛgyaḥ pūjārtham aśvatthaḥ ||GAss_641||",
    "GK19govass_u:1412": "saṃvāhayati śayānaṃ yathopavījayati gṛhapatiṃ gṛhiṇī |",
    "GK19govass_u:1413": "gṛha-vṛti-vivara-niveśita-dṛśas tathāśvāsanaṃ yūnaḥ ||GAss_642||",
    "GK19govass_u:1414": "satyaṃ svalpa-guṇeṣu stabdhā sadṛśe punar bhujaṅge sā |",
    "GK19govass_u:1415": "arpita-koṭiḥ praṇamati sundara hara-cāpa-yaṣṭir iva ||GAss_643||",
    "GK19govass_u:1416": "sarvaṃsahāṃ mahīm iva vidhāya tāṃ bāṣpa-vāribhiḥ pūrṇām |",
    "GK19govass_u:1417": "bhavanāntara-mayam adhunā saṅkrāntas te guruḥ premā ||GAss_644||",
    "GK19govass_u:1418": "sambhavati na khalu rakṣā sarasānāṃ prakṛti-capala-caritānām |",
    "GK19govass_u:1419": "anubhavati hara-śirasy api bhujaṅga-pariśīlanaṃ gaṅgā ||GAss_645||",
    "GK19govass_u:1420": "sulabheṣu kamala-kesara-ketaka-mākanda-kunda-kusumeṣu |",
    "GK19govass_u:1421": "vāñchati manorathāndhā madhupī smara-dhanuṣi guṇī-bhāvam ||GAss_646||",
    "GK19govass_u:1422": "sā lajjitā sapatnī kupitā bhītaḥ priyaḥ sakhī sukhitā |",
    "GK19govass_u:1423": "bālāyāḥ pīḍāyāṃ nidānite jāgare vaidyaiḥ ||GAss_647||",
    "GK19govass_u:1424": "sucirāgatasya saṃvāhana-cchalenāṅgam aṅgam āliṅgya |",
    "GK19govass_u:1425": "puṣyati ca māna-carcāṃ gṛhiṇī saphalayait cotkalikām ||GAss_648||",
    "GK19govass_u:1426": "sā sarvathaiva raktā rāgaṃ guñjeva na tu mukhe vahati |",
    "GK19govass_u:1427": "vacana-paṭos tava rāgaḥ kevalam āsye śukasyeva ||GAss_649||",
    "GK19govass_u:1428": "sāyaṃ kānta-bhujāntara-patitā rati-nīta-sakala-rajanīkā |",
    "GK19govass_u:1429": "uṣasi dadatī pradīpaṃ sakhībhir upahasyate bālā ||GAss_650||",
    "GK19govass_u:1430": "sā tīkṣṇa-māna-dahanā mahataḥ snehasya durlabhaḥ pākaḥ |",
    "GK19govass_u:1431": "tvāṃ darvīm iva dūti prayāsayann asmi viśvastaḥ ||GAss_651||",
    "GK19govass_u:1432": "sneha-kṣatir jigīṣā samaraḥ prāṇa-vyayāvadhiḥ kariṇām |",
    "GK19govass_u:1433": "na vitanute kam anarthaṃ dantini tava yauvanodbhaṭaḥ ||GAss_652||",
    "GK19govass_u:1434": "sadanād apaiti dayito hasati sakhī viśati gharaṇim iva bālā |",
    "GK19govass_u:1435": "jvalati sapatnī kīre jalpati mugdhe prasīdati ||GAss_653||",
    "GK19govass_u:1436": "saṅkucitāṅgīṃ dviguṇāṃśukāṃ mano-mātra-visphuran-madanām |",
    "GK19govass_u:1437": "dayitāṃ bhajāmi mugdhām iva tuhina tava prasādena ||GAss_654||",
    "GK19govass_u:1438": "sakhi lagnaiva vasantī sadāśaye mahati rasa-maye tasya |",
    "GK19govass_u:1439": "bāḍava-śikheva sindhor na manāg apy ārdratāṃ bhajasi ||GAss_655||",
    "GK19govass_u:1440": "sakhi mihirodgamanādi-pramodam apidhāya so 'yam avasāne |",
    "GK19govass_u:1441": "bandhyo 'vadhi-vāsara iva tuṣāra-divasaḥ kadarthayati ||GAss_656||",
    "GK19govass_u:1442": "sura-bhavane taruṇābhyāṃ parasparākṛṣṭa-dṛṣṭi-hṛdayābhyām |",
    "GK19govass_u:1443": "devārcanārtham udyatam anyonyasyārpitaṃ kusumam ||GAss_657||",
    "GK19govass_u:1444": "sāyaṃ kuśeśayāntar-madhupānāṃ niryatāṃ nādaḥ |",
    "GK19govass_u:1445": "mitra-vyasana-viṣaṇṇaiḥ kamalair ākranda iva muktaḥ ||GAss_658||",
    "GK19govass_u:1446": "sumahati manyu-nimitte mayaiva vihite'pi vepamānoruḥ |",
    "GK19govass_u:1447": "na sakhīnām api rudatī mamaiva vakṣaḥ-sthale patitā ||GAss_659||",
    "GK19govass_u:1448": "subhaga vyajana-vicālana-śithila-bhujābhūd iyaṃ vayasyāpi |",
    "GK19govass_u:1449": "udvartanaṃ na sakhyāḥ samāpyate kiñcid apagaccha ||GAss_660||",
    "GK19govass_u:1450": "sa-vrīḍā nakha-radanārpaṇeṣu kupitā pragāḍham aciroḍhā |",
    "GK19govass_u:1451": "bahu-yācñā-caraṇa-graha-sādhyā roṣeṇa jāteyam ||GAss_661||",
    "GK19govass_u:1452": "sugṛhīta-malina-pakṣā laghavaḥ para-bhedinaḥ paraṃ tīkṣṇāḥ |",
    "GK19govass_u:1453": "puruṣā api viśikhā api guṇa-cyutāḥ kasya na bhayāya ||GAss_662||",
    "GK19govass_u:1454": "sva-kapolena prakaṭīkṛtaṃ pramattatva-kāraṇaṃ kim api |",
    "GK19govass_u:1455": "dviradasya durjanasya ca madaṃ cakāraiva dānam api ||GAss_663||",
    "GK19govass_u:1456": "satyaṃ patir avidagdhaḥ sā tu sva-dhiyaiva nidhuvane nipuṇā |",
    "GK19govass_u:1457": "mārttikam ādhāya guruṃ dhanur adhigatam ekalavyena ||GAss_664||",
    "GK19govass_u:1458": "saubhāgya-mānavān sa tvayāvadhīryāpamānam ānītaḥ |",
    "GK19govass_u:1459": "svaṃ viraha-pāṇḍimānaṃ bhasma-snānopamaṃ tanute ||GAss_665||",
    "GK19govass_u:1460": "sakhi mama karañja-tailaṃ bahu-sandeśaṃ praheṣyasīty uditā |",
    "GK19govass_u:1461": "śvaśura-gṛha-gamana-militaṃ bāṣpa-jalaṃ saṃvṛṇoty asatī ||GAss_666||",
    "GK19govass_u:1462": "sandarśayanti sundari kulaṭānāṃ tamasi vitatam avikalpe |",
    "GK19govass_u:1463": "maulimaṇidīpa-kalikā varti-nibhā bhogino 'dhvānam ||GAss_667||",
    "GK19govass_u:1464": "sarvaṃ vanaṃ tṛṇālyā pihitaṃ pītāḥ sitāṃśu-ravi-tārāḥ |",
    "GK19govass_u:1465": "pradhvaṃsāḥ panthāno malinenodgamya meghena ||GAss_668||",
    "GK19govass_u:1466": "samyag aniṣpannaḥ san yo 'rthas tvarayā svayaṃ sphuṭīkriyate |",
    "GK19govass_u:1467": "sa vyaṅga eva bhavati prathamo vinatā-tanūja iva ||GAss_669||",
    "GK19govass_u:1468": "sajjana eva hi vidyā śobhanāyai bhavati durjane moghā |",
    "GK19govass_u:1469": "na vidūra-darśanatayā kaiścid upādīyate gṛdhraḥ ||GAss_670||",
    "GK19govass_u:1470": "subhagaṃ vadati janas taṃ nija-patir iti naiṣa rocate mahyam |",
    "GK19govass_u:1471": "pīyūṣe'pi hi bheṣaja-bhāvopanate bhavaty aruciḥ ||GAss_671||",
    "GK19govass_u:1472": "saudha-gavākṣa-gatāpi hi dṛṣṭis taṃ sthiti-kṛta-prayatnam api |",
    "GK19govass_u:1473": "hima-giri-śikhara-skhalitā gaṅgevairāvataṃ harati ||GAss_672||",
    "GK19govass_u:1474": "saha-gharma-cāriṇī mama paricchadaḥ sutanu neha sandehaḥ |",
    "GK19govass_u:1475": "na tu sukhayati tuhina-dina-cchatra-cchāyeva sajjantī ||GAss_673||",
    "GK19govass_u:1476": "sakala-guṇaika-niketana dānava-vāsena gharaṇiruharājaḥ |",
    "GK19govass_u:1477": "jāto 'si bhūtale tvaṃ satām anādeya-phala-kusumaḥ ||GAss_674||",
    "GK19govass_u:1478": "sundari tāṭaṅkamayaṃ cakram ivodvahati tāvake karṇe |",
    "GK19govass_u:1479": "nipatati nikāma-tīkṣṇaṃ kaṭākṣa-bāṇo 'rjuna-praṇayī ||GAss_675||",
    "GK19govass_u:1480": "svādhīnaiva phala-rddhir janopajīvyatvam ucchraya-cchāyā |",
    "GK19govass_u:1481": "sat-puṃso maru-bhūruha iva jīvana-mātram āśāsyam ||GAss_676||",
    "GK19govass_u:1482": "santāpa-moha-kampān sampādayituṃ nihantum api jantūn |",
    "GK19govass_u:1483": "sakhi durjanasya bhūtiḥ prasarati dūraṃ jvarasyeva ||GAss_677||",
    "GK19govass_u:1484": "sukhayitatarāṃ na rakṣati paricaya-leśaṃ gaṇāṅganeva śrīḥ |",
    "GK19govass_u:1485": "kuka-kāminīva nojjhati vāg-devī janma-janmāpi ||GAss_678||",
    "GK19govass_u:1486": "sva-sadana-nikaṭe nalinīm abhinava-jāta-cchadāṃ nirīkṣyaiva |",
    "GK19govass_u:1487": "hā gṛhiṇīti pralapaṃś cirāgataḥ sakhi patiḥ patitaḥ ||GAss_679||",
    "GK19govass_u:1488": "saci caturānana-bhāvād vaimukhyaṃ kvāpi naiva darśayati |",
    "GK19govass_u:1489": "ayam eka-hṛdaya eva druhiṇa iva priyatamas tad api ||GAss_680||",
    "GK19govass_u:1490": "satyaṃ madhuro niyataṃ vakro nūnaṃ kalādharo dayitaḥ |",
    "GK19govass_u:1491": "sa tu veda na dvitīyām akalaṅkaḥ pratipad-indur iva ||GAss_681||",
    "GK19govass_u:1492": "sva-sthānād api vicalati majjati jaladhau ca nīcam api bhajate |",
    "GK19govass_u:1493": "nija-pakṣa-rakṣaṇa-manāḥ sujano maināka-śaila iva ||GAss_682||",
    "GK19govass_u:1494": "saṃvṛṇu bāṣpa-jalaṃ sakhi dṛśam uparajyāñjanena valayainām |",
    "GK19govass_u:1495": "dayitaḥ paśyatu pallava-paṅkajayor yugapad eva rucam ||GAss_683||",
    "GK19govass_u:1496": "sā pāṇḍu-durbalāṅgī nayasi tvaṃ yatra yāti tatraiva |",
    "GK19govass_u:1497": "kaṭhinīva kaitava-vido hasta-graha-mātra-sādhyā te ||GAss_684||",
    "GK19govass_u:1498": "sakhi viśva-gañjanīyā lakṣmīr iva kamala-mukhi kadaryasya |",
    "GK19govass_u:1499": "tvaṃ pravayaso 'sya rakṣā-vīkṣaṇa-mātropayogyāsi ||GAss_685||",
    "GK19govass_u:1500": "iti vibhāvyākhyā-sametā sa-kāra-vrajyā |",
    "GK19govass_u:1501": "ha-kāra-vrajyā",
    "GK19govass_u:1502": "hṛdayajñayā gavākṣe visadṛkṣaṃ kim api kūjitaṃ sakhyā |",
    "GK19govass_u:1503": "yat kalaha-bhinna-talpā bhaya-kapaṭād eti māṃ sutanu ||GAss_686||",
    "GK19govass_u:1504": "harati hṛdayaṃ śalākā-nihito 'ñjana-tantur eṣa sakhi mugdhe |",
    "GK19govass_u:1505": "locana-bāṇa-mucāntar-bhrūdhanuṣā kiṇa ivollikhitaḥ ||GAss_687||",
    "GK19govass_u:1506": "hasasi caraṇa-prahāre talpād apasārito bhuvi svapiṣi |",
    "GK19govass_u:1507": "nāsadṛśe'pi kṛte priya mama hṛdayāt tvaṃ viniḥsarasi ||GAss_688||",
    "GK19govass_u:1508": "hasati sapatnī śvaśrū roditi vadanaṃ ca pidadhate sakhyaḥ |",
    "GK19govass_u:1509": "svapnāyitena tasyāṃ subhaga tvan-nāma jalpantyām ||GAss_689||",
    "GK19govass_u:1510": "hṛdayaṃ mama pratikṣaṇa-vihitāvṛttiḥ sakhe priyāśokaḥ |",
    "GK19govass_u:1511": "prabalo vidārayiṣyati jala-kalaśaṃ nīra-lekheva ||GAss_690||",
    "GK19govass_u:1512": "hanta virahaḥ samantāj jvalayati durvāra-tīvra-saṃvegaḥ |",
    "GK19govass_u:1513": "aruṇas tapana-śilām iva punar na māṃ bhasmatāṃ nayati ||GAss_691||",
    "GK19govass_u:1514": "hṛtvā taṭini taraṅgair bhramitaś cakreṣu nāśaye nihitaḥ |",
    "GK19govass_u:1515": "phala-dala-valkala-rahitas tvayāntarikṣe tarus tyaktaḥ ||GAss_692||",
    "GK19govass_u:1516": "hṛta-kāñci-valli-bandhottara-jaghanād apara-bhoga-bhuktāyāḥ |",
    "GK19govass_u:1517": "ullasati roma-rājiḥ stana-śambhor garala-lekheva ||GAss_693||",
    "GK19govass_u:1518": "iti vibhāvyākhyā-sametā ha-kāra-vrajyā |",
    "GK19govass_u:1519": "kṣa-kāra-vrajyā",
    "GK19govass_u:1520": "kṣīrasya tu dayitatvaṃ yato 'pi śāntopacāram āsādya |",
    "GK19govass_u:1521": "śailo 'ṅgāny ānamayati premṇaḥ śeṣo jvarasyeva ||GAss_694||",
    "GK19govass_u:1522": "kṣāntam apasārito yac caraṇāv upadhāya supta evāsi |",
    "GK19govass_u:1523": "udghāṭayasi kim ūru niḥśvāsaiḥ pulakayann uṣṇaiḥ ||GAss_695||",
    "GK19govass_u:1524": "kṣudrodbhavasya kaṭutāṃ prakaṭayato yac chataś ca madam uccaiḥ |",
    "GK19govass_u:1525": "madhuno laghu-puruṣasya ca garimā laghimā ca bhedāya ||GAss_696||",
    "GK19govass_u:1526": "pūrvair vibhinna-vṛttāṃ guṇāḍhya-bhava-bhūti-bāṇa-raghukāraiḥ |",
    "GK19govass_u:1527": "vāg-devīṃ bhajato mama santaḥ paśyantu ko doṣaḥ ||GAss_697||",
    "GK19govass_u:1528": "sat-pātropanayocita-sat-pratibimbābhinava-vastu |",
    "GK19govass_u:1529": "kasya na janayati harṣaṃ sat-kāvyaṃ madhura-vacanaṃ ca ||GAss_698||",
    "GK19govass_u:1530": "ekā dhvain-dvitīyā tirbhuvana-sārā sphuṭokti-cāturyā |",
    "GK19govass_u:1531": "pañceṣu-ṣaṭpada-hitā bhūṣā śravaṇasya sapta-śatī ||GAss_699||",
    "GK19govass_u:1532": "kavi-samara-siṃha-nādaḥ svarānuvādaḥ sudhaika-saṃvādaḥ |",
    "GK19govass_u:1533": "vidvad-vinoda-kandaḥ sandarbho 'yaṃ mayā sṛṣṭaḥ ||GAss_700|||",
    "GK19govass_u:1534": "udayana-balabhadrābhyāṃ saptaśatī śiṣya-sodarābhyāṃ me |",
    "GK19govass_u:1535": "dyaur iva ravi-candrābhyāṃ prakāśitā nirmalīkṛtya ||GAss_701||",
    "GK19govass_u:1536": "hari-caraṇāñjalim alaṃ kavi-vara-harṣāya buddhimān satatam |",
    "GK19govass_u:1537": "kṛtāryā-sapta-śatīm etāṃ govardhanācāryaḥ ||GAss_702||",
    "GK19govass_u:1538": "iti govardhanācārya-viracitā āryā-saptaśatī samāptā"
}